{
  "tika-s0101t:6": "Namo tassa bhagavato arahato sammāsambuddhassa",
  "tika-s0101t:7": "Dīghanikāye",
  "tika-s0101t:9": "Sīlakkhandhavaggaṭīkā",
  "tika-s0101t:11": "Ganthārambhakathāvaṇṇanā",
  "tika-s0101t:12_0": "Saṃvaṇṇanārambhe ratanattayavandanā saṃvaṇṇetabbassa dhammassa pabhavanissayavisuddhipaṭivedanatthaṃ,",
  "tika-s0101t:12_1": "taṃ pana dhammasaṃvaṇṇanāsu viññūnaṃ bahumānuppādanatthaṃ, taṃ sammadeva tesaṃ uggahadhāraṇādikkamaladdhabbāya",
  "tika-s0101t:12_2": "sammāpaṭipattiyā sabbahitasukhanipphādanatthaṃ. Atha vā maṅgalabhāvato, sabbakiriyāsu",
  "tika-s0101t:12_3": "pubbakiccabhāvato, paṇḍitehi sammācaritabhāvato, āyatiṃ paresaṃ diṭṭhānugatiāpajjanato",
  "tika-s0101t:12_4": "ca saṃvaṇṇanāyaṃ ratanattayapaṇāmakiriyā. Atha vā ratanattayapaṇāmakaraṇaṃ pūjanīyapūjāpuññavisesanibbattanatthaṃ,",
  "tika-s0101t:12_5": "taṃ attano yathāladdhasampattinimittakassa kammassa balānuppādanatthaṃ, antarā ca",
  "tika-s0101t:12_6": "tassa asaṅkocanatthaṃ, tadubhayaṃ anantarāyena aṭṭhakathāya parisamāpanatthaṃ. Idameva",
  "tika-s0101t:12_7": "ca payojanaṃ ācariyena idhādhippetaṃ. Tathā hi vakkhati – “iti me pasannamatino…pe…",
  "tika-s0101t:12_8": "tassānubhāvenā”ti. Vatthuttayapūjā hi niratisayapuññakkhettasambuddhiyā aparimeyyappabhāvo",
  "tika-s0101t:12_9": "puññātisayoti bahuvidhantarāyepi lokasannivāse antarāyanibandhanasakalasaṃkilesaviddhaṃsanāya",
  "tika-s0101t:12_10": "pahoti, bhayādiupaddavañca nivāreti. Yathāha –",
  "tika-s0101t:13": "“Pūjārahe pūjayato, buddhe yadi va sāvake”tiādi, tathā –",
  "tika-s0101t:14": "“Ye bhikkhave buddhe pasannā, agge te pasannā. Agge kho pana pasannānaṃ aggo vipāko hotī”tiādi.",
  "tika-s0101t:15": "“Buddhoti kittayantassa, kāye bhavati yā pīti;",
  "tika-s0101t:16": "Varameva hi sā pīti, kasiṇenapi jambudīpassa.",
  "tika-s0101t:17": "Dhammoti…pe… saṅghoti…pe… dīpassā”ti. ;",
  "tika-s0101t:18": "Tathā –",
  "tika-s0101t:19": "“Yasmiṃ, mahānāma, samaye ariyasāvako tathāgataṃ anussarati, nevassa tasmiṃ samaye rāgapariyuṭṭhitaṃ cittaṃ hoti, na dosa…pe… na mohapariyuṭṭhitaṃ cittaṃ hotī”tiādi,",
  "tika-s0101t:20": "“Araññe rukkhamūle vā…pe…",
  "tika-s0101t:21": "Bhayaṃ vā chambhitattaṃ vā,",
  "tika-s0101t:22": "Lomahaṃso na hessatī”ti. ca",
  "tika-s0101t:23_0": "Tattha yassa vatthuttayassa vandanaṃ kattukāmo, tassa guṇātisayayogasandassanatthaṃ",
  "tika-s0101t:23_1": "“karuṇāsītalahadaya”ntiādinā gāthattayamāha. Guṇātisayayogena hi vandanārahabhāvo,",
  "tika-s0101t:23_2": "vandanārahe ca katā vandanā yathādhippetappayojanaṃ sādhetīti. Tattha yassā desanāya",
  "tika-s0101t:23_3": "saṃvaṇṇanaṃ kattukāmo, sā na vinayadesanā viya karuṇāppadhānā, nāpi abhidhammadesanā",
  "tika-s0101t:23_4": "viya paññāppadhānā, atha kho karuṇāpaññāppadhānāti tadubhayappadhānameva tāva sammāsambuddhassa",
  "tika-s0101t:23_5": "thomanaṃ kātuṃ taṃmūlakattā sesaratanānaṃ “karuṇāsītalahadaya”ntiādi vuttaṃ.",
  "tika-s0101t:24_0": "Tattha kiratīti karuṇā, paradukkhaṃ vikkhipati, apanetīti attho. Atha vā kiṇātīti",
  "tika-s0101t:24_1": "karuṇā, paradukkhe sati kāruṇikaṃ hiṃsati, vibādhatīti attho, paradukkhe sati sādhūnaṃ",
  "tika-s0101t:24_2": "kampanaṃ hadayakhedaṃ karotīti vā karuṇā. Atha vā kamiti sukhaṃ, taṃ rundhatīti karuṇā.",
  "tika-s0101t:24_3": "Esā hi paradukkhāpanayanakāmatālakkhaṇā, attasukhanirapekkhatāya kāruṇikānaṃ sukhaṃ",
  "tika-s0101t:24_4": "rundhati vibandhatīti. Karuṇāya sītalaṃ karuṇāsītalaṃ, karuṇāsītalaṃ hadayaṃ assāti",
  "tika-s0101t:24_5": "karuṇāsītalahadayo, taṃ karuṇāsītalahadayaṃ. Tattha kiñcāpi paresaṃ hitopasaṃhārasukhādiaparihānicchanasabhāvatāya,",
  "tika-s0101t:24_6": "byāpādāratīnaṃ ujuvipaccanīkatāya ca sattasantānagatasantāpavicchedanākārappavattiyā",
  "tika-s0101t:24_7": "mettāmuditānampi cittasītalabhāvakāraṇatā upalabbhati, tathāpi dukkhāpanayanākārappavattiyā",
  "tika-s0101t:24_8": "parūpatāpāsahanarasā avihiṃsābhūtā karuṇā visesena bhagavato cittassa cittapassaddhi",
  "tika-s0101t:24_9": "viya sītībhāvanimittanti vuttaṃ “karuṇāsītalahadaya”nti. Karuṇāmukhena vā mettāmuditānampi",
  "tika-s0101t:24_10": "hadayasītalabhāvakāraṇatā vuttāti daṭṭhabbaṃ.",
  "tika-s0101t:25_0": "Atha vā asādhāraṇañāṇavisesanibandhanabhūtā sātisayaṃ niravasesañca sabbaññutaññāṇaṃ",
  "tika-s0101t:25_1": "viya savisayabyāpitāya mahākaruṇābhāvaṃ upagatā karuṇāva bhagavato atisayena hadayasītalabhāvahetūti",
  "tika-s0101t:25_2": "āha “karuṇāsītalahadaya”nti. Atha vā satipi mettāmuditānaṃ sātisaye hadayasītībhāvanibandhanatte",
  "tika-s0101t:25_3": "sakalabuddhaguṇavisesakāraṇatāya tāsampi kāraṇanti karuṇāva bhagavato hadayasītalabhāvakāraṇaṃ",
  "tika-s0101t:25_4": "vuttā. Karuṇānidānā hi sabbepi buddhaguṇā. Karuṇānubhāvanibbāpiyamānasaṃsāradukkhasantāpassa",
  "tika-s0101t:25_5": "hi bhagavato paradukkhāpanayanakāmatāya anekānipi asaṅkheyyāni kappānaṃ akilantarūpasseva",
  "tika-s0101t:25_6": "niravasesabuddhakaradhammasambharaṇaniyatassa samadhigatadhammādhipateyyassa ca sannihitesupi",
  "tika-s0101t:25_7": "sattasaṅkhārasamupanītahadayūpatāpanimittesu na īsakampi cittasītībhāvassaññathattamahosīti.",
  "tika-s0101t:25_8": "Etasmiñca atthavikappe tīsupi avatthāsu bhagavato karuṇā saṅgahitāti daṭṭhabbaṃ.",
  "tika-s0101t:26_0": "Pajānātīti paññā, yathāsabhāvaṃ pakārehi paṭivijjhatīti attho. Paññāva ñeyyāvaraṇappahānato",
  "tika-s0101t:26_1": "pakārehi dhammasabhāvāvajotanaṭṭhena pajjototi paññāpajjoto, savāsanappahānato visesena",
  "tika-s0101t:26_2": "hataṃ samugghāṭitaṃ vihataṃ, paññāpajjotena vihataṃ paññāpajjotavihataṃ. Muyhanti",
  "tika-s0101t:26_3": "tena, sayaṃ vā muyhati, mohanamattameva vā tanti moho, avijjā, sveva visayasabhāvapaṭicchādanato",
  "tika-s0101t:26_4": "andhakārasarikkhatāya tamo viyāti tamo, paññāpajjotavihato mohatamo etassāti paññāpajjotavihatamohatamo,",
  "tika-s0101t:26_5": "taṃ paññāpajjotavihatamohatamaṃ. Sabbesampi hi khīṇāsavānaṃ satipi paññāpajjotena",
  "tika-s0101t:26_6": "avijjāndhakārassa vihatabhāve saddhādhimuttehi viya diṭṭhippattānaṃ sāvakehi, paccekasambuddhehi",
  "tika-s0101t:26_7": "ca savāsanappahānena sammāsambuddhānaṃ kilesappahānassa viseso vijjatīti sātisayena",
  "tika-s0101t:26_8": "avijjāppahānena bhagavantaṃ thomento āha “paññāpajjotavihatamohatama”nti.",
  "tika-s0101t:27_0": "Atha vā antarena paropadesaṃ attano santāne accantaṃ avijjāndhakāravigamassa nibbattitattā,",
  "tika-s0101t:27_1": "tattha ca sabbaññutāya, balesu ca vasībhāvassa samadhigatattā, parasantatiyañca dhammadesanātisayānubhāvena",
  "tika-s0101t:27_2": "sammadeva tassa pavattitattā bhagavāva visesato mohatamavigamena thometabboti āha",
  "tika-s0101t:27_3": "“paññāpajjotavihatamohatama”nti. Imasmiñca atthavikappe “paññāpajjoto”ti padena bhagavato",
  "tika-s0101t:27_4": "paṭivedhapaññā viya desanāpaññāpi sāmaññaniddesena ekasesanayena vā saṅgahitāti daṭṭhabbaṃ.",
  "tika-s0101t:28_0": "Atha vā bhagavato ñāṇassa ñeyyapariyantikattā sakalañeyyadhammasabhāvābodhanasamatthena",
  "tika-s0101t:28_1": "anāvaraṇañāṇasaṅkhātena paññāpajjotena sabbañeyyadhammasabhāvacchādakassa mohandhakārassa",
  "tika-s0101t:28_2": "vidhamitattā anaññasādhāraṇo bhagavato mohatamavināsoti katvā vuttaṃ “paññāpajjotavihatamohatama”nti.",
  "tika-s0101t:28_3": "Ettha ca mohatamavidhamanante adhigatattā anāvaraṇañāṇaṃ kāraṇūpacārena sakasantāne",
  "tika-s0101t:28_4": "mohatamavidhamanaṃ daṭṭhabbaṃ. Abhinīhārasampattiyā savāsanappahānameva hi kilesānaṃ",
  "tika-s0101t:28_5": "“ñeyyāvaraṇappahāna”nti, parasantāne pana mohatamavidhamanassa kāraṇabhāvato anāvaraṇañāṇaṃ",
  "tika-s0101t:28_6": "“mohatamavidhamana”nti vuccatīti.",
  "tika-s0101t:29_0": "Kiṃ pana kāraṇaṃ avijjāvigghāto yeveko pahānasampattivasena bhagavato thomanānimittaṃ",
  "tika-s0101t:29_1": "gayhati, na pana sātisayaniravasesakilesappahānanti? Tappahānavacaneneva tadekaṭṭhatāya",
  "tika-s0101t:29_2": "sakalasaṃkilesagaṇasamugghātajotitabhāvato. Na hi so tādiso kileso atthi, yo niravasesaavijjāppahānena",
  "tika-s0101t:29_3": "na pahīyatīti. Atha vā vijjā viya sakalakusaladhammasamuppattiyā niravasesākusaladhammanibbattiyā,",
  "tika-s0101t:29_4": "saṃsārappavattiyā ca avijjā padhānakāraṇanti tabbigghātavacanena sakalasaṃkilesagaṇasamugghāto",
  "tika-s0101t:29_5": "vuttoyeva hotīti vuttaṃ “paññāpajjotavihatamohatama”nti.",
  "tika-s0101t:30_0": "Narā ca amarā ca narāmarā, saha narāmarehīti sanarāmaro, sanarāmaro ca so loko cāti",
  "tika-s0101t:30_1": "sanarāmaraloko, tassa garuti sanarāmaralokagaru, taṃ sanarāmaralokagaruṃ. Etena devamanussānaṃ",
  "tika-s0101t:30_2": "viya tadavasiṭṭhasattānampi yathārahaṃ guṇavisesāvahato bhagavato upakāritaṃ dasseti.",
  "tika-s0101t:30_3": "Na cettha padhānāpadhānabhāvo codetabbo. Añño hi saddakkamo, añño atthakkamo. Edisesu",
  "tika-s0101t:30_4": "hi samāsapadesu padhānampi appadhānaṃ viya niddisīyati yathā – “sarājikāya parisāyā”ti.",
  "tika-s0101t:30_5": "Kāmañcettha sattasaṅkhārabhājanavasena tividho loko, garubhāvassa pana adhippetattā",
  "tika-s0101t:30_6": "garukaraṇasamatthasseva yujjanato sattalokassavasena attho gahetabbo. So hi lokiyanti",
  "tika-s0101t:30_7": "ettha puññapāpāni tabbipāko cāti “loko”ti vuccati. Amaraggahaṇena cettha upapattidevā adhippetā.",
  "tika-s0101t:31_0": "Atha vā samūhattho loka-saddo samudāyavasena lokīyati paññāpīyatīti. Saha narehīti",
  "tika-s0101t:31_1": "sanarā, sanarā ca te amarā ceti sanarāmarā, tesaṃ lokoti sanarāmaralokoti purimanayeneva",
  "tika-s0101t:31_2": "yojetabbaṃ. Amara-saddena cettha visuddhidevāpi saṅgayhanti. Te hi maraṇābhāvato",
  "tika-s0101t:31_3": "paramatthato amarā. Narāmarānaṃyeva ca gahaṇaṃ ukkaṭṭhaniddesavasena, yathā – “satthā",
  "tika-s0101t:31_4": "devamanussāna”nti. Tathā hi sabbānatthapariharaṇapubbaṅgamāya niravasesahitasukhavidhānatapparāya",
  "tika-s0101t:31_5": "niratisayāya payogasampattiyā sadevamanussāya pajāya accantupakāritāya, aparimitanirupamappabhāvaguṇavisesasamaṅgitāya",
  "tika-s0101t:31_6": "ca sabbasattuttamo bhagavā aparimāṇāsu lokadhātūsu aparimāṇānaṃ sattānaṃ uttamaṃ",
  "tika-s0101t:31_7": "gāravaṭṭhānaṃ, tena vuttaṃ – “sanarāmaralokagaru”nti.",
  "tika-s0101t:32_0": "Sobhanaṃ gataṃ gamanaṃ etassāti sugato. Bhagavato hi veneyyajanupasaṅkamanaṃ ekantena",
  "tika-s0101t:32_1": "tesaṃ hitasukhanipphādanato sobhanaṃ, tathā lakkhaṇānubyañjana paṭimaṇḍitarūpakāyatāyadutavilambita-",
  "tika-s0101t:32_2": "khalitānukaḍḍhananippīḷanukkuṭikakuṭilākulatādidosarahitaṃ vilāsitarājahaṃsavasabhavāraṇamigarājagamanaṃ",
  "tika-s0101t:32_3": "kāyagamanaṃ ñāṇagamanañca vipulanimmalakaruṇāsativīriyādiguṇavisesasahitamabhinīhārato",
  "tika-s0101t:32_4": "yāva mahābodhi anavajjatāya sobhanamevāti.",
  "tika-s0101t:33_0": "Atha vā sayambhuñāṇena sakalampi lokaṃ pariññābhisamayavasena parijānanto ñāṇena",
  "tika-s0101t:33_1": "sammā gato avagatoti sugato. Tathā lokasamudayaṃ pahānābhisamayavasena pajahanto",
  "tika-s0101t:33_2": "anuppattidhammataṃ āpādento sammā gato atītoti sugato. Lokanirodhaṃ nibbānaṃ sacchikiriyābhisamayavasena",
  "tika-s0101t:33_3": "sammā gato adhigatoti sugato. Lokanirodhagāminipaṭipadaṃ bhāvanābhisamayavasena sammā",
  "tika-s0101t:33_4": "gato paṭipannoti sugato. Sotāpattimaggena ye kilesā pahīnā, te kilese na puneti,",
  "tika-s0101t:33_5": "na pacceti, na paccāgacchatīti sugatotiādinā nayena ayamattho vibhāvetabbo. Atha",
  "tika-s0101t:33_6": "vā sundaraṃ ṭhānaṃ sammāsambodhiṃ nibbānameva vā gato adhigatoti sugato. Yasmā vā",
  "tika-s0101t:33_7": "bhūtaṃ tacchaṃ atthasañhitaṃ vineyyānaṃ yathārahaṃ kālayuttameva ca dhammaṃ bhāsati,",
  "tika-s0101t:33_8": "tasmā sammā gadatīti sugato, da-kārassa ta-kāraṃ katvā. Iti sobhanagamanatādīhi sugato, taṃ sugataṃ.",
  "tika-s0101t:34_0": "Puññapāpakammehi upapajjanavasena gantabbato gatiyo, upapattibhavavisesā. Tā pana",
  "tika-s0101t:34_1": "nirayādivasena pañcavidhā, tāhi sakalassāpi bhavagāmikammassa ariyamaggādhigamena",
  "tika-s0101t:34_2": "avipākārahabhāvakaraṇena nivattitattā bhagavā pañcahipi gatīhi suṭṭhu mutto visaṃyuttoti",
  "tika-s0101t:34_3": "āha – “gativimutta”nti. Etena bhagavato katthacipi gatiyā apariyāpannataṃ dasseti,",
  "tika-s0101t:34_4": "yato bhagavā “devātidevo”ti vuccati, tenevāha –",
  "tika-s0101t:35": "“Yena devūpapatyassa, gandhabbo vā vihaṅgamo;",
  "tika-s0101t:36": "Yakkhattaṃ yena gaccheyyaṃ, manussattañca abbaje;",
  "tika-s0101t:37": "Te mayhaṃ āsavā khīṇā, viddhastā vinaḷīkatā”ti. ;",
  "tika-s0101t:38_0": "Taṃtaṃgatisaṃvattanakānañhi kammakilesānaṃ aggamaggena bodhimūleyeva suppahīnattā",
  "tika-s0101t:38_1": "natthi bhagavato gatipariyāpannatāti accantameva bhagavā sabbabhavayonigativiññāṇaṭṭhitisattāvāsasattanikāyehi",
  "tika-s0101t:38_2": "suparimutto, taṃ gativimuttaṃ. Vandeti namāmi, thomemīti vā attho.",
  "tika-s0101t:39_0": "Atha vā gativimuttanti anupādisesanibbānadhātuppattiyā bhagavantaṃ thometi. Ettha",
  "tika-s0101t:39_1": "hi dvīhākārehi bhagavato thomanā veditabbā – attahitasampattito, parahitapaṭipattito",
  "tika-s0101t:39_2": "ca. Tesu attahitasampatti anāvaraṇañāṇādhigamato, savāsanānaṃ sabbesaṃ kilesānaṃ",
  "tika-s0101t:39_3": "accantappahānato, anupādisesanibbānappattito ca veditabbā. Parahitapaṭipatti lābhasakkārādinirapekkhacittassa",
  "tika-s0101t:39_4": "sabbadukkhaniyyānikadhammadesanāto, viruddhesupi niccaṃ hitajjhāsayato, ñāṇaparipākakālāgamanato",
  "tika-s0101t:39_5": "ca. Sā panettha āsayato payogato ca duvidhā parahitapaṭipatti, tividhā ca attahitasampatti",
  "tika-s0101t:39_6": "pakāsitā hoti. Kathaṃ? “Karuṇāsītalahadaya”nti etena āsayato parahitapaṭipatti, sammā",
  "tika-s0101t:39_7": "gadanatthena sugata-saddena payogato parahitapaṭipatti, “paññāpajjotavihatamohatamaṃ",
  "tika-s0101t:39_8": "gativimutta”nti etehi catusaccapaṭivedhatthena ca sugata-saddena tividhāpi attahitasampatti,",
  "tika-s0101t:39_9": "avasiṭṭhena, “paññāpajjotavihatamohatama”nti etena ca sabbāpi attahitasampattiparahitapaṭipatti pakāsitā hotīti.",
  "tika-s0101t:40_0": "Atha vā tīhākārehi bhagavato thomanā veditabbā – hetuto, phalato, upakārato ca. Tattha",
  "tika-s0101t:40_1": "hetu mahākaruṇā, sā paṭhamapadena nidassitā. Phalaṃ catubbidhaṃ – ñāṇasampadā, pahānasampadā,",
  "tika-s0101t:40_2": "ānubhāvasampadā, rūpakāyasampadā cāti. Tāsu ñāṇappahānasampadā dutiyapadena saccappaṭivedhatthena",
  "tika-s0101t:40_3": "ca sugata-saddena pakāsitā honti. Ānubhāvasampadā tatiyapadena, rūpakāyasampadā yathāvuttakāyagamanasobhanatthena",
  "tika-s0101t:40_4": "sugata-saddena, lakkhaṇānubyañjanapāripūriyā vinā tadabhāvato. Upakāro antaraṃ abāhiraṃ",
  "tika-s0101t:40_5": "karitvā tividhayānamukhena vimuttidhammadesanā, so sammā gadanatthena sugata-saddena",
  "tika-s0101t:40_6": "pakāsito hotīti veditabbaṃ.",
  "tika-s0101t:41_0": "Tattha “karuṇāsītalahadaya”nti etena sammāsambodhiyā mūlaṃ dasseti. Mahākaruṇāsañcoditamānaso",
  "tika-s0101t:41_1": "hi bhagavā saṃsārapaṅkato sattānaṃ samuddharaṇatthaṃ katābhinīhāro anupubbena pāramiyo",
  "tika-s0101t:41_2": "pūretvā anuttaraṃ sammāsambodhiṃ adhigatoti karuṇā sammāsambodhiyā mūlaṃ. “Paññāpajjotavihatamohatama”nti",
  "tika-s0101t:41_3": "etena sammāsambodhiṃ dasseti. Anāvaraṇañāṇapadaṭṭhānañhi maggañāṇaṃ, maggañāṇapadaṭṭhānañca",
  "tika-s0101t:41_4": "anāvaraṇañāṇaṃ “sammāsambodhī”ti vuccatīti. Sammā gadanatthena sugata-saddena sammāsambodhiyā",
  "tika-s0101t:41_5": "paṭipattiṃ dasseti, līnuddhaccapatiṭṭhānāyūhanakāmasukhallikattakilamathānuyoga-",
  "tika-s0101t:41_6": "sassatucchedābhinivesādiantadvayarahitāya karuṇāpaññāpariggahitāya majjhimāya paṭipattiyā",
  "tika-s0101t:41_7": "pakāsanato sugata-saddassa. Itarehi sammāsambodhiyā padhānāppadhānabhedaṃ payojanaṃ",
  "tika-s0101t:41_8": "dasseti. Saṃsāramahoghato sattasantāraṇañcettha padhānaṃ payojanaṃ, tadaññamappadhānaṃ.",
  "tika-s0101t:41_9": "Tesu padhānena parahitappaṭipattiṃ dasseti, itarena attahitasampattiṃ, tadubhayena",
  "tika-s0101t:41_10": "attahitāya paṭipannādīsu catūsu puggalesu bhagavato catutthapuggalabhāvaṃ dasseti.",
  "tika-s0101t:41_11": "Tena ca anuttaradakkhiṇeyyabhāvaṃ uttamavandanīyabhāvaṃ, attano ca vandanakiriyāya",
  "tika-s0101t:41_12": "khettaṅgatabhāvaṃ dasseti.",
  "tika-s0101t:42_0": "Ettha ca karuṇāggahaṇena lokiyesu mahaggatabhāvappattāsādhāraṇaguṇadīpanato bhagavato",
  "tika-s0101t:42_1": "sabbalokiyaguṇasampatti dassitā hoti, paññāggahaṇena sabbaññutaññāṇapadaṭṭhānamaggañāṇadīpanato",
  "tika-s0101t:42_2": "sabbalokuttaraguṇasampatti. Tadubhayaggahaṇasiddho hi attho “sanarāmaralokagaru”ntiādinā",
  "tika-s0101t:42_3": "vipañcīyatīti. Karuṇāggahaṇena ca upagamanaṃ nirupakkilesaṃ dasseti, paññāggahaṇena",
  "tika-s0101t:42_4": "apagamanaṃ. Tathā karuṇāggahaṇena lokasamaññānurūpaṃ bhagavato pavattiṃ dasseti,",
  "tika-s0101t:42_5": "lokavohāravisayattā karuṇāya, paññāggahaṇena samaññāyānavidhāvanaṃ. Sabhāvānavabodhena",
  "tika-s0101t:42_6": "hi dhammānaṃ samaññaṃ atidhāvitvā sattādiparāmasanaṃ hotīti. Tathā karuṇāggahaṇena",
  "tika-s0101t:42_7": "mahākaruṇāsamāpattivihāraṃ dasseti, paññāggahaṇena tīsu kālesu appaṭihatañāṇaṃ, catusaccañāṇaṃ,",
  "tika-s0101t:42_8": "catuppaṭisambhidāñāṇaṃ, catuvessārajjañāṇaṃ. Karuṇāggahaṇena mahākaruṇāsamāpattiñāṇassa",
  "tika-s0101t:42_9": "gahitattā sesāsādhāraṇañāṇāni, cha abhiññā, aṭṭhasu parisāsu akampanañāṇāni, dasa",
  "tika-s0101t:42_10": "balāni, cuddasa buddhañāṇāni, soḷasa ñāṇacariyā, aṭṭhārasa buddhadhammā, catucattārīsa",
  "tika-s0101t:42_11": "ñāṇavatthūni, sattasattati ñāṇavatthūnīti evamādīnaṃ anekesaṃ paññāppabhedānaṃ vasena ñāṇacāraṃ dasseti.",
  "tika-s0101t:43_0": "Tathā karuṇāggahaṇena caraṇasampattiṃ, paññāggahaṇena vijjāsampattiṃ. Karuṇāggahaṇena",
  "tika-s0101t:43_1": "sattādhipatitā, paññāggahaṇena dhammādhipatitā. Karuṇāggahaṇena lokanāthabhāvo, paññāggahaṇena",
  "tika-s0101t:43_2": "attanāthabhāvo. Tathā karuṇāggahaṇena pubbakāribhāvo, paññāggahaṇena kataññutā. Tathā",
  "tika-s0101t:43_3": "karuṇāggahaṇena aparantapatā, paññāggahaṇena anattantapatā. Karuṇāggahaṇena vā buddhakaradhammasiddhi,",
  "tika-s0101t:43_4": "paññāggahaṇena buddhabhāvasiddhi. Tathā karuṇāggahaṇena paresaṃ tāraṇaṃ, paññāggahaṇena",
  "tika-s0101t:43_5": "sayaṃ tāraṇaṃ. Tathā karuṇāggahaṇena sabbasattesu anuggahacittatā, paññāggahaṇena",
  "tika-s0101t:43_6": "sabbadhammesu virattacittatā dassitā hoti. Sabbesañca buddhaguṇānaṃ karuṇā ādi, tannidānabhāvato.",
  "tika-s0101t:43_7": "Paññā pariyosānaṃ, tato uttarikaraṇīyābhāvato. Iti ādipariyosānadassanena sabbe buddhaguṇā",
  "tika-s0101t:43_8": "dassitā honti. Tathā karuṇāggahaṇena sīlakkhandhapubbaṅgamo samādhikkhandho dassito",
  "tika-s0101t:43_9": "hoti. Karuṇānidānañhi sīlaṃ, tato pāṇātipātādiviratippavattito, sā ca jhānattayasampayoginīti.",
  "tika-s0101t:43_10": "Paññāvacanena paññākkhandho. Sīlañca sabbabuddhaguṇānamādi, samādhi majjhe, paññā",
  "tika-s0101t:43_11": "pariyosānanti. Evampi ādimajjhapariyosānakalyāṇā sabbe buddhaguṇā dassitā honti,",
  "tika-s0101t:43_12": "nayato dassitattā. Eso eva hi niravasesato buddhaguṇānaṃ dassanupāyo, yadidaṃ nayaggāhaṇaṃ.",
  "tika-s0101t:43_13": "Aññathā ko nāma samattho bhagavato guṇe anupadaṃ niravasesato dassetuṃ. Tenevāha –",
  "tika-s0101t:44": "“Buddhopi buddhassa bhaṇeyya vaṇṇaṃ,",
  "tika-s0101t:45": "Kappampi ce aññamabhāsamāno;",
  "tika-s0101t:46": "Khīyetha kappo ciradīghamantare,",
  "tika-s0101t:47": "Vaṇṇo na khīyetha tathāgatassā”ti. ;",
  "tika-s0101t:48": "Teneva ca āyasmatā sāriputtattherenāpi buddhaguṇaparicchedanaṃ pati anuyuttena “no hetaṃ bhante”ti paṭikkhipitvā, “api ca me bhante dhammanvayo vidito”ti vuttaṃ.",
  "tika-s0101t:49_0": "Evaṃ saṅkhepena sakalasabbaññuguṇehi bhagavantaṃ abhitthavitvā idāni saddhammaṃ thometuṃ",
  "tika-s0101t:49_1": "“buddhopī”tiādimāha. Tattha buddhoti kattuniddeso. Buddhabhāvanti kammaniddeso. Bhāvetvā,",
  "tika-s0101t:49_2": "sacchikatvāti ca pubbakālakiriyāniddeso. Yanti aniyamato kammaniddeso. Upagatoti",
  "tika-s0101t:49_3": "aparakālakiriyāniddeso. Vandeti kiriyāniddeso, tanti niyamanaṃ. Dhammanti vandanakiriyāya",
  "tika-s0101t:49_4": "kammaniddeso. Gatamalaṃ, anuttaranti ca tabbisesanaṃ.",
  "tika-s0101t:50_0": "Tattha buddha-saddassa tāva “bujjhitā saccānīti buddho, bodhetā pajāyāti buddho”tiādinā",
  "tika-s0101t:50_1": "niddesanayena attho veditabbo. Atha vā savāsanāya aññāṇaniddāya accantavigamato,",
  "tika-s0101t:50_2": "buddhiyā vā vikasitabhāvato buddhavāti buddho, jāgaraṇavikasanatthavasena. Atha vā",
  "tika-s0101t:50_3": "kassacipi ñeyyadhammassa anavabuddhassa abhāvena ñeyyavisesassa kammabhāvena aggahaṇato",
  "tika-s0101t:50_4": "kammavacanicchāya abhāvena avagamanatthavaseneva kattuniddeso labbhatīti buddhavāti",
  "tika-s0101t:50_5": "buddho, yathā “dikkhito na dadātī”ti, atthato pana pāramitāparibhāvito sayambhūñāṇena",
  "tika-s0101t:50_6": "saha vāsanāya vihataviddhastaniravasesakileso mahākaruṇāsabbaññutaññāṇādiaparimeyya",
  "tika-s0101t:50_7": "guṇagaṇādhāro khandhasantāno buddho. Yathāha –",
  "tika-s0101t:51": "“Buddhoti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi, tattha ca sabbaññutaṃ patto, balesu ca vasībhāva”nti.",
  "tika-s0101t:52_0": "Api-saddo sambhāvane, tena “evaṃ guṇavisesayutto sopi nāma bhagavā”ti vakkhamānaguṇe",
  "tika-s0101t:52_1": "dhamme sambhāvanaṃ dīpeti. Buddhabhāvanti sammāsambodhiṃ. Bhāvetvāti uppādetvā, vaḍḍhetvā",
  "tika-s0101t:52_2": "ca. Sacchikatvāti paccakkhaṃ katvā. Upagatoti patto, adhigatoti attho, etassa “buddhabhāva”nti",
  "tika-s0101t:52_3": "etena sambandho. Gatamalanti vigatamalaṃ, niddosanti attho. Vandeti paṇamāmi, thomemi",
  "tika-s0101t:52_4": "vā. Anuttaranti uttararahitaṃ, lokuttaranti attho. Dhammanti yathānusiṭṭhaṃ paṭipajjamāne",
  "tika-s0101t:52_5": "apāyato ca, saṃsārato ca apatamāne katvā dhārayatīti dhammo.",
  "tika-s0101t:53_0": "Ayañhettha saṅkhepattho – evaṃ vividhaguṇasamannāgato buddhopi bhagavā yaṃ ariyasaṅkhātaṃ",
  "tika-s0101t:53_1": "dhammaṃ bhāvetvā, phalanibbānasaṅkhātaṃ pana sacchikatvā anuttaraṃ sammāsambodhiṃ",
  "tika-s0101t:53_2": "adhigato, tametaṃ buddhānampi buddhabhāvahetubhūtaṃ sabbadosamalarahitaṃ attano uttaritarābhāvena",
  "tika-s0101t:53_3": "anuttaraṃ paṭivedhasaddhammaṃ namāmīti. Pariyattisaddhammassāpi tappakāsanattā idha",
  "tika-s0101t:53_4": "saṅgaho daṭṭhabbo. Atha vā “abhidhammanayasamuddaṃ bhāvetvā adhigacchi, tīṇi piṭakāni",
  "tika-s0101t:53_5": "sammasī”ti ca aṭṭhakathāyaṃ vuttattā pariyattidhammassāpi sacchikiriyāsammasanapariyāyo",
  "tika-s0101t:53_6": "labbhatīti sopi idha vutto yevāti daṭṭhabbo. Tathā “yaṃ dhammaṃ bhāvetvā, sacchikatvā”ti",
  "tika-s0101t:53_7": "ca vuttattā buddhakaradhammabhūtāhi pāramitāhi saha pubbabhāge adhisīlasikkhādayopi",
  "tika-s0101t:53_8": "idha dhamma-saddena saṅgahitāti veditabbā. Tāpi hi vigatapaṭipakkhatāya vigatamalā,",
  "tika-s0101t:53_9": "anaññasādhāraṇatāya anuttarā cāti. Tathā hi sattānaṃ sakalavaṭṭadukkhanissaraṇāya",
  "tika-s0101t:53_10": "katamahābhinīhāro mahākaruṇādhivāsapesalajjhāsayo paññāvisesapariyodātanimmalānaṃ",
  "tika-s0101t:53_11": "dānadamasaññamādīnaṃ uttamadhammānaṃ satasahassādhikāni kappānaṃ cattāri asaṅkheyyāni",
  "tika-s0101t:53_12": "sakkaccaṃ nirantaraṃ niravasesaṃ bhāvanāpaccakkhakaraṇehi kammādīsu adhigatavasībhāvo,",
  "tika-s0101t:53_13": "acchariyācinteyyamahānubhāvo, adhisīlaadhicittānaṃ paramukkaṃsapāramippatto bhagavā",
  "tika-s0101t:53_14": "paccayākāre catuvīsatikoṭisatasahassamukhena mahāvajirañāṇaṃ pesetvā anuttaraṃ sammāsambodhiṃ abhisambuddhoti.",
  "tika-s0101t:54_0": "Ettha ca “bhāvetvā”ti etena vijjāsampadāya dhammaṃ thometi, ‘sacchikatvā’ti etena",
  "tika-s0101t:54_1": "vimuttisampadāya. Tathā paṭhamena jhānasampadāya, dutiyena vimokkhasampadāya. Paṭhamena",
  "tika-s0101t:54_2": "vā samādhisampadāya, dutiyena samāpattisampadāya. Atha vā paṭhamena khayañāṇabhāvena,",
  "tika-s0101t:54_3": "dutiyena anuppādañāṇabhāvena. Purimena vā vijjūpamatāya, dutiyena vajirūpamatāya.",
  "tika-s0101t:54_4": "Purimena vā virāgasampattiyā, dutiyena nirodhasampattiyā. Tathā paṭhamena niyyānabhāvena,",
  "tika-s0101t:54_5": "dutiyena nissaraṇabhāvena. Paṭhamena vā hetubhāvena, dutiyena asaṅkhatabhāvena. Paṭhamena",
  "tika-s0101t:54_6": "vā dassanabhāvena, dutiyena vivekabhāvena. Paṭhamena vā adhipatibhāvena, dutiyena",
  "tika-s0101t:54_7": "amatabhāvena dhammaṃ thometi. Atha vā “yaṃ dhammaṃ bhāvetvā buddhabhāvaṃ upagato”ti",
  "tika-s0101t:54_8": "etena svākkhātatāya dhammaṃ thometi, “sacchikatvā”ti etena sandiṭṭhikatāya. Tathā",
  "tika-s0101t:54_9": "purimena akālikatāya, pacchimena ehipassikatāya. Purimena vā opaneyyikatāya, pacchimena",
  "tika-s0101t:54_10": "paccattaṃ veditabbatāya dhammaṃ thometi.",
  "tika-s0101t:55_0": "“Gatamala”nti iminā saṃkilesābhāvadīpanena dhammassa parisuddhataṃ dasseti, “anuttara”nti",
  "tika-s0101t:55_1": "etena aññassa visiṭṭhassa abhāvadīpanena vipulaparipuṇṇataṃ. Paṭhamena vā pahānasampadaṃ",
  "tika-s0101t:55_2": "dhammassa dasseti, dutiyena pabhāvasampadaṃ. Bhāvetabbatāya vā dhammassa gatamalabhāvo",
  "tika-s0101t:55_3": "yojetabbo. Bhāvanāguṇena hi so dosānaṃ samugghātako hotīti. Sacchikātabbabhāvena",
  "tika-s0101t:55_4": "anuttarabhāvo yojetabbo. Sacchikiriyānibbattito hi taduttarikaraṇīyābhāvato anaññasādhāraṇatāya",
  "tika-s0101t:55_5": "anuttaroti. Tathā “bhāvetvā”ti etena saha pubbabhāgasīlādīhi sekkhā sīlasamādhipaññākkhandhā",
  "tika-s0101t:55_6": "dassitā honti, “sacchikatvā”ti etena saha asaṅkhatāya dhātuyā asekkhā sīlasamādhipaññākkhandhā dassitā hontīti.",
  "tika-s0101t:56_0": "Evaṃ saṅkhepeneva sabbadhammaguṇehi saddhammaṃ abhitthavitvā, idāni ariyasaṅghaṃ",
  "tika-s0101t:56_1": "thometuṃ “sugatassā”tiādimāha. Tattha sugatassāti sambandhaniddeso, tassa “puttāna”nti",
  "tika-s0101t:56_2": "etena sambandho. Orasānanti puttavisesanaṃ. Mārasenamathanānanti orasaputtabhāve",
  "tika-s0101t:56_3": "kāraṇaniddeso, tena kilesappahānameva bhagavato orasaputtabhāvakāraṇaṃ anujānātīti",
  "tika-s0101t:56_4": "dasseti. Aṭṭhannanti gaṇanaparicchedaniddeso, tena ca satipi tesaṃ sattavisesabhāvena",
  "tika-s0101t:56_5": "anekasatasahassasaṅkhyabhāve imaṃ gaṇanaparicchedaṃ nātivattantīti dasseti, maggaṭṭhaphalaṭṭhabhāvānativattanato.",
  "tika-s0101t:56_6": "Samūhanti samudāyaniddeso. Ariyasaṅghanti guṇavisiṭṭhasaṅghātabhāvaniddeso, tena",
  "tika-s0101t:56_7": "asatipi ariyapuggalānaṃ kāyasāmaggiyaṃ ariyasaṅghabhāvaṃ dasseti, diṭṭhisīlasāmaññena",
  "tika-s0101t:56_8": "saṃhatabhāvato. Tattha urasi bhavā jātā, saṃvaddhā ca orasā. Yathā hi sattānaṃ orasaputtā",
  "tika-s0101t:56_9": "attajātatāya pitusantakassa dāyajjassa visesena bhāgino honti, evametepi ariyapuggalā",
  "tika-s0101t:56_10": "sammāsambuddhassa savanante ariyāya jātiyā jātatāya bhagavato santakassa vimuttisukhassa,",
  "tika-s0101t:56_11": "ariyadhammaratanassa ca ekantabhāginoti orasā viya orasā. Atha vā bhagavato dhammadesanānubhāvena",
  "tika-s0101t:56_12": "ariyabhūmiṃ okkamamānā, okkantā ca ariyasāvakā bhagavato urovāyāmajanitābhijātatāya",
  "tika-s0101t:56_13": "nippariyāyena “orasaputtā”ti vattabbataṃ arahanti. Sāvakehi pavattiyamānāpi hi dhammadesanā",
  "tika-s0101t:56_14": "bhagavato “dhammadesanā” icceva vuccati, taṃmūlakattā, lakkhaṇādivisesābhāvato ca.",
  "tika-s0101t:57_0": "Yadipi ariyasāvakānaṃ ariyamaggādhigamasamaye bhagavato viya tadantarāyakaraṇatthaṃ",
  "tika-s0101t:57_1": "devaputtamāro, māravāhinī vā na ekantena apasādeti, tehi pana apasādetabbatāya kāraṇe",
  "tika-s0101t:57_2": "vimathite tepi vimathitā eva nāma hontīti āha – “mārasenamathanāna”nti. Imasmiṃ panatthe",
  "tika-s0101t:57_3": "‘māramārasenamathanāna’nti vattabbe “mārasenamathanāna”nti ekadesasarūpekaseso katoti",
  "tika-s0101t:57_4": "daṭṭhabbaṃ. Atha vā khandhābhisaṅkhāramārānaṃ viya devaputtamārassāpi guṇamāraṇe",
  "tika-s0101t:57_5": "sahāyabhāvūpagamanato kilesabalakāyo “senā”ti vuccati. Yathāha – “kāmā te paṭhamā",
  "tika-s0101t:57_6": "senā”tiādi. Sā ca tehi diyaḍḍhasahassabhedā, anantabhedā vā kilesavāhinī satidhammavicayavīriyasamathādiguṇapaharaṇehi",
  "tika-s0101t:57_7": "odhiso vimathitā, vihatā, viddhastā cāti mārasenamathanā, ariyasāvakā. Etena tesaṃ",
  "tika-s0101t:57_8": "bhagavato anujātaputtataṃ dasseti.",
  "tika-s0101t:58_0": "Ārakattā kilesehi, anaye na iriyanato, aye ca iriyanato ariyā, niruttinayena. Atha",
  "tika-s0101t:58_1": "vā sadevakena lokena “saraṇa”nti araṇīyato upagantabbato, upagatānañca tadatthasiddhito",
  "tika-s0101t:58_2": "ariyā, ariyānaṃ saṅghoti ariyasaṅgho, ariyo ca so, saṅgho cāti vā ariyasaṅgho, taṃ",
  "tika-s0101t:58_3": "ariyasaṅghaṃ. Bhagavato aparabhāge buddhadhammaratanānampi samadhigamo saṅgharatanādhīnoti",
  "tika-s0101t:58_4": "assa ariyasaṅghassa bahūpakārataṃ dassetuṃ idheva “sirasā vande”ti vuttanti daṭṭhabbaṃ.",
  "tika-s0101t:59_0": "Ettha ca “sugatassa orasānaṃ puttāna”nti etena ariyasaṅghassa pabhavasampadaṃ dasseti,",
  "tika-s0101t:59_1": "“mārasenamathanāna”nti etena pahānasampadaṃ, sakalasaṃkilesappahānadīpanato. “Aṭṭhannampi",
  "tika-s0101t:59_2": "samūha”nti etena ñāṇasampadaṃ, maggaṭṭhaphalaṭṭhabhāvadīpanato. “Ariyasaṅgha”nti",
  "tika-s0101t:59_3": "etena pabhavasampadaṃ dasseti, sabbasaṅghānaṃ aggabhāvadīpanato. Atha vā “sugatassa",
  "tika-s0101t:59_4": "orasānaṃ puttāna”nti ariyasaṅghassa visuddhanissayabhāvadīpanaṃ, “mārasenamathanāna”nti",
  "tika-s0101t:59_5": "sammāujuñāyasāmīcippaṭipannabhāvadīpanaṃ, “aṭṭhannampi samūha”nti āhuneyyādibhāvadīpanaṃ,",
  "tika-s0101t:59_6": "“ariyasaṅgha”nti anuttarapuññakkhettabhāvadīpanaṃ. Tathā “sugatassa orasānaṃ puttāna”nti",
  "tika-s0101t:59_7": "etena ariyasaṅghassa lokuttarasaraṇagamanasabbhāvaṃ dīpeti. Lokuttarasaraṇagamanena",
  "tika-s0101t:59_8": "hi te bhagavato orasaputtā jātā. “Mārasenamathanāna”nti etena abhinīhārasampadāsiddhaṃ",
  "tika-s0101t:59_9": "pubbabhāge sammāpaṭipattiṃ dasseti. Katābhinīhārā hi sammā paṭipannā māraṃ, māraparisaṃ",
  "tika-s0101t:59_10": "vā abhivijinanti. “Aṭṭhannampi samūha”nti etena viddhastavipakkhe sekkhāsekkhadhamme",
  "tika-s0101t:59_11": "dasseti, puggalādhiṭṭhānena maggaphaladhammānaṃ pakāsitattā. “Ariyasaṅgha”nti aggadakkhiṇeyyabhāvaṃ",
  "tika-s0101t:59_12": "dasseti. Saraṇagamanañca sāvakānaṃ sabbaguṇānamādi, sapubbabhāgappaṭipadā sekkhā",
  "tika-s0101t:59_13": "sīlakkhandhādayo majjhe, asekkhā sīlakkhandhādayo pariyosānanti ādimajjhapariyosānakalyāṇā",
  "tika-s0101t:59_14": "saṅkhepato sabbe ariyasaṅghaguṇā pakāsitā honti.",
  "tika-s0101t:60_0": "Evaṃ gāthāttayena saṅkhepato sakalaguṇasaṅkittanamukhena ratanattayassa paṇāmaṃ katvā,",
  "tika-s0101t:60_1": "idāni taṃ nipaccakāraṃ yathādhippete payojane pariṇāmento “iti me”tiādimāha. Tattha",
  "tika-s0101t:60_2": "ratijananaṭṭhena ratanaṃ, buddhadhammasaṅghā. Tesañhi “itipi so bhagavā”tiādinā yathābhūtaguṇe",
  "tika-s0101t:60_3": "āvajjantassa amatādhigamahetubhūtaṃ anappakaṃ pītipāmojjaṃ uppajjati. Yathāha –",
  "tika-s0101t:61_0": "“Yasmiṃ, mahānāma, samaye ariyasāvako tathāgataṃ anussarati, nevassa tasmiṃ samaye",
  "tika-s0101t:61_1": "rāgapariyuṭṭhitaṃ cittaṃ hoti, na dosapariyuṭṭhitaṃ cittaṃ hoti, na mohapariyuṭṭhitaṃ",
  "tika-s0101t:61_2": "cittaṃ hoti, ujugatamevassa tasmiṃ samaye cittaṃ hoti tathāgataṃ ārabbha. Ujugatacitto",
  "tika-s0101t:61_3": "kho pana, mahānāma, ariyasāvako labhati atthavedaṃ, labhati dhammavedaṃ, labhati",
  "tika-s0101t:61_4": "dhammūpasaṃhitaṃ pāmojjaṃ, pamuditassa pīti jāyatī”tiādi.",
  "tika-s0101t:62": "Cittīkatādibhāvo vā ratanaṭṭho. Vuttañhetaṃ –",
  "tika-s0101t:63": "“Cittīkataṃ mahagghañca, atulaṃ dullabhadassanaṃ;",
  "tika-s0101t:64": "Anomasattaparibhogaṃ, ratanaṃ tena vuccatī”ti. ;",
  "tika-s0101t:65_0": "Cittīkatabhāvādayo ca anaññasādhāraṇā buddhādīsu eva labbhantīti. Vandanāva vandanāmayaṃ,",
  "tika-s0101t:65_1": "yathā “dānamayaṃ, sīlamaya”nti. Vandanā cettha kāyavācācittehi tiṇṇaṃ ratanānaṃ guṇaninnatā,",
  "tika-s0101t:65_2": "thomanā vā. Pujjabhavaphalanibbattanato puññaṃ, attano santānaṃ puṇātīti vā. Suvihatantarāyoti",
  "tika-s0101t:65_3": "suṭṭhu vihatantarāyo, etena attano pasādasampattiyā, rattanattayassa ca khettabhāvasampattiyā",
  "tika-s0101t:65_4": "taṃ puññaṃ atthappakāsanassa upaghātakaupaddavānaṃ vihanane samatthanti dasseti.",
  "tika-s0101t:65_5": "Hutvāti pubbakālakiriyā, tassa “atthaṃ pakāsayissāmī”ti etena sambandho. Tassāti",
  "tika-s0101t:65_6": "yaṃ ratanattayavandanāmayaṃ puññaṃ, tassa. Ānubhāvenāti balena.",
  "tika-s0101t:66_0": "Evaṃ ratanattayassa nipaccakārakaraṇe payojanaṃ dassetvā, idāni yassā dhammadesanāya",
  "tika-s0101t:66_1": "atthaṃ saṃvaṇṇetukāmo, tassā tāva guṇābhitthavanavasena upaññāpanatthaṃ “dīghassā”tiādi",
  "tika-s0101t:66_2": "vuttaṃ. Tattha dīghasuttaṅkitassāti dīghappamāṇasuttalakkhitassa, etena “dīgho”ti",
  "tika-s0101t:66_3": "ayaṃ imassa āgamassa atthānugatā samaññāti dasseti. Nanu ca suttāniyeva āgamo, kassa",
  "tika-s0101t:66_4": "pana suttehi aṅkananti? Saccametaṃ paramatthato, suttāni pana upādāyapaññatto āgamo.",
  "tika-s0101t:66_5": "Yathā hi atthabyañjanasamudāye “sutta”nti vohāro, evaṃ suttasamudāye “āgamo”ti vohāro.",
  "tika-s0101t:66_6": "Paṭiccasamuppādādinipuṇatthasabbhāvato nipuṇassa. Āgamissanti ettha, etena, etasmā",
  "tika-s0101t:66_7": "vā attatthaparatthādayoti āgamo, āgamo ca so varo cāti āgamavaro, āgamasammatehi",
  "tika-s0101t:66_8": "vā varoti āgamavaro, tassa. Buddhānaṃ anubuddhā buddhānubuddhā, buddhānaṃ saccapaṭivedhaṃ",
  "tika-s0101t:66_9": "anugamma paṭividdhasaccā aggasāvakādayo ariyā. Tehi atthasaṃvaṇṇanāvasena, guṇasaṃvaṇṇanāvasena",
  "tika-s0101t:66_10": "ca saṃvaṇṇitassa. Atha vā buddhā ca anubuddhā ca buddhānubuddhāti yojetabbaṃ. Sammāsambuddheneva",
  "tika-s0101t:66_11": "hi tiṇṇampi piṭakānaṃ atthavaṇṇanākkamo bhāsito, yā “pakiṇṇakadesanā”ti vuccati,",
  "tika-s0101t:66_12": "tato saṅgāyanādivasena sāvakehīti ācariyā vadanti.",
  "tika-s0101t:67_0": "Saddhāvahaguṇassāti buddhādīsu pasādāvahasampattikassa. Ayañhi āgamo brahmajālādīsu",
  "tika-s0101t:67_1": "sīladiṭṭhādīnaṃ anavasesaniddesādivasena, mahāpadānādīsu purimabuddhānampi guṇaniddesādivasena,",
  "tika-s0101t:67_2": "pāthikasuttādīsu titthiye nimadditvā appaṭivattiyasīhanāda nadanādivasena, anuttariyasuttādīsu",
  "tika-s0101t:67_3": "ca visesato buddhaguṇavibhāvanena ratanattaye sātisayappasādaṃ āvahati. Saṃvaṇṇanāsu",
  "tika-s0101t:67_4": "cāyaṃ ācariyassa pakati, yā taṃtaṃsaṃvaṇṇanāsu ādito tassa tassa saṃvaṇṇetabbassa",
  "tika-s0101t:67_5": "dhammassa visesaguṇakittanena thomanā. Tathā hi papañcasūdanīsāratthappakāsinīmanorathapūraṇīsu",
  "tika-s0101t:67_6": "aṭṭhasālinīādīsu ca yathākkamaṃ “paravādamathanassa ñāṇappabhedajananassa dhammakathikapuṅgavānaṃ",
  "tika-s0101t:67_7": "vicittappaṭibhānajananassa tassa gambhīrañāṇehi ogāḷhassa abhiṇhaso nānānayavicittassa",
  "tika-s0101t:67_8": "abhidhammassā”tiādinā thomanā katā.",
  "tika-s0101t:68_0": "Attho kathīyati etāyāti atthakathā, sā eva aṭṭhakathā, ttha-kārassa ṭṭha-kāraṃ katvā,",
  "tika-s0101t:68_1": "yathā “dukkhassa pīḷanaṭṭho”ti. Ādito tiādimhi paṭhamasaṅgītiyaṃ. Chaḷabhiññatāya",
  "tika-s0101t:68_2": "paramena cittavasībhāvena samannāgatattā, jhānādīsu pañcavidhavasitāsabbhāvato ca",
  "tika-s0101t:68_3": "vasino, therā mahākassapādayo. Tesaṃ satehi pañcahi. Yāti yā aṭṭhakathā. Saṅgītāti",
  "tika-s0101t:68_4": "atthaṃ pakāsetuṃ yuttaṭṭhāne “ayaṃ etassa attho, ayaṃ etassa attho”ti saṅgahetvā",
  "tika-s0101t:68_5": "vuttā. Anusaṅgītā ca yasattherādīhi pacchāpi dutiyatatiyasaṅgītīsu, iminā attano",
  "tika-s0101t:68_6": "saṃvaṇṇanāya āgamanasuddhiṃ dasseti.",
  "tika-s0101t:69_0": "Sīhassa lānato gahaṇato sīhaḷo, sīhakumāro. Taṃvaṃsajātatāya tambapaṇṇidīpe khattiyānaṃ,",
  "tika-s0101t:69_1": "tesaṃ nivāsatāya tambapaṇṇidīpassa ca sīhaḷabhāvo veditabbo. Ābhatāti jambudīpato",
  "tika-s0101t:69_2": "ānītā. Athāti pacchā. Aparabhāge hi asaṅkaratthaṃ sīhaḷabhāsāya aṭṭhakathā ṭhapitāti.",
  "tika-s0101t:69_3": "Tenassa mūlaṭṭhakathā sabbasādhāraṇā na hotīti idaṃ atthappakāsanaṃ ekantena karaṇīyanti",
  "tika-s0101t:69_4": "dasseti. Tenevāha – “dīpavāsīnamatthāyā”ti. Tattha dīpavāsīnanti jambudīpavāsīnaṃ.",
  "tika-s0101t:69_5": "Dīpavāsīnanti vā sīhaḷadīpavāsīnaṃ atthāya sīhaḷabhāsāya ṭhapitāti yojanā.",
  "tika-s0101t:70_0": "Apanetvānāti kañcukasadisaṃ sīhaḷabhāsaṃ apanetvā. Tatoti aṭṭhakathāto. Ahanti attānaṃ",
  "tika-s0101t:70_1": "niddisati. Manoramaṃ bhāsanti māgadhabhāsaṃ. Sā hi sabhāvaniruttibhūtā paṇḍitānaṃ",
  "tika-s0101t:70_2": "manaṃ ramayatīti. Tenevāha – “tantinayānucchavika”nti, pāḷigatiyā anulomikaṃ pāḷibhāsāyānuvidhāyininti",
  "tika-s0101t:70_3": "attho. Vigatadosanti asabhāvaniruttibhāsantararahitaṃ.",
  "tika-s0101t:71_0": "Samayaṃ avilomentoti siddhantaṃ avirodhento, etena atthadosābhāvamāha. Aviruddhattā",
  "tika-s0101t:71_1": "eva hi theravādāpi idha pakāsiyissanti. Theravaṃsapadīpānanti thirehi sīlakkhandhādīhi",
  "tika-s0101t:71_2": "samannāgatattā therā, mahākassapādayo. Tehi āgatā ācariyaparamparā theravaṃso, tappariyāpannā",
  "tika-s0101t:71_3": "hutvā āgamādhigamasampannattā paññāpajjotena tassa samujjalanato theravaṃsapadīpā,",
  "tika-s0101t:71_4": "mahāvihāravāsino therā, tesaṃ. Vividhehi ākārehi nicchīyatīti vinicchayo, gaṇṭhiṭṭhānesu",
  "tika-s0101t:71_5": "khīlamaddanākārena pavattā vimaticchedakathā. Suṭṭhu nipuṇo saṇho vinicchayo etesanti",
  "tika-s0101t:71_6": "sunipuṇavinicchayā. Atha vā vinicchinotīti vinicchayo, yathāvuttavisayaṃ ñāṇaṃ. Suṭṭhu",
  "tika-s0101t:71_7": "nipuṇo cheko vinicchayo etesanti sunipuṇavinicchayā, etena mahākassapāditheraparamparābhato,",
  "tika-s0101t:71_8": "tatoyeva ca aviparīto saṇhasukhumo mahāvihāravāsīnaṃ vinicchayoti tassa pamāṇabhūtataṃ dasseti.",
  "tika-s0101t:72_0": "Sujanassa cāti ca-saddo sampiṇḍanattho, tena na kevalaṃ jambudīpavāsīnameva atthāya,",
  "tika-s0101t:72_1": "atha kho sādhujanatosanatthañcāti dasseti, tena ca tambapaṇṇidīpavāsīnampi atthāyāti",
  "tika-s0101t:72_2": "ayamattho siddho hoti, uggahaṇādisukaratāya tesampi bahupakārattā. Ciraṭṭhitatthanti",
  "tika-s0101t:72_3": "ciraṭṭhitiatthaṃ, cirakālaṭṭhitiyāti attho. Idañhi atthappakāsanaṃ aviparītabyañjanasunikkhepassa",
  "tika-s0101t:72_4": "atthasunayassa ca upāyabhāvato saddhammassa ciraṭṭhitiyā saṃvattati. Vuttañhetaṃ bhagavatā –",
  "tika-s0101t:73": "“Dveme, bhikkhave, dhammā saddhammassa ṭhitiyā asammosāya anantaradhānāya saṃvattanti. Katame dve? Sunikkhattañca padabyañjanaṃ, attho ca sunīto”ti.",
  "tika-s0101t:74_0": "Yaṃ atthavaṇṇanaṃ kattukāmo, tassā mahattaṃ pariharituṃ “sīlakathā”tiādi vuttaṃ.",
  "tika-s0101t:74_1": "Tenevāha – “na taṃ idha vicārayissāmī”ti. Atha vā yaṃ aṭṭhakathaṃ kattukāmo, tadekadesabhāvena",
  "tika-s0101t:74_2": "visuddhimaggo ca gahetabboti kathikānaṃ upadesaṃ karonto tattha vicāritadhamme uddesavasena",
  "tika-s0101t:74_3": "dasseti “sīlakathā” tiādinā. Tattha sīlakathāti cārittavārittādivasena sīlavitthārakathā.",
  "tika-s0101t:74_4": "Dhutadhammāti piṇḍapātikaṅgādayo terasa kilesadhunanakadhammā. Kammaṭṭhānāni sabbānīti",
  "tika-s0101t:74_5": "pāḷiyaṃ āgatāni aṭṭhatiṃsa, aṭṭhakathāyaṃ dveti niravasesāni yogakammassa bhāvanāya",
  "tika-s0101t:74_6": "pavattiṭṭhānāni. Cariyāvidhānasahitoti rāgacaritādīnaṃ sabhāvādividhānena sahito.",
  "tika-s0101t:74_7": "Jhānāni cattāri rūpāvacarajjhānāni, samāpattiyo catasso arūpasamāpattiyo. Aṭṭhapi",
  "tika-s0101t:74_8": "vā paṭiladdhamattāni jhānāni, samāpajjanavasībhāvappattiyā samāpattiyo. Jhānāni vā",
  "tika-s0101t:74_9": "rūpārūpāvacarajjhānāni, samāpattiyo phalasamāpattinirodhasamāpattiyo.",
  "tika-s0101t:75": "Lokiyalokuttarabhedā cha abhiññāyo sabbā abhiññāyo. Ñāṇavibhaṅgādīsu āgatanayena ekavidhādinā paññāya saṅkaletvā sampiṇḍetvā nicchayo paññāsaṅkalananicchayo.",
  "tika-s0101t:76_0": "Paccayadhammānaṃ hetādīnaṃ paccayuppannadhammānaṃ hetupaccayādibhāvo paccayākāro,",
  "tika-s0101t:76_1": "tassa desanā paccayākāradesanā, paṭiccasamuppādakathāti attho. Sā pana ghanavinibbhogassa",
  "tika-s0101t:76_2": "sudukkaratāya saṇhasukhumā, nikāyantaraladdhisaṅkararahitā, ekattanayādisahitā ca",
  "tika-s0101t:76_3": "tattha vicāritāti āha – “suparisuddhanipuṇanayā”ti. Paṭisambhidādīsu āgatanayaṃ avissajjetvāva",
  "tika-s0101t:76_4": "vicāritattā avimuttatanti maggā.",
  "tika-s0101t:77": "Iti pana sabbanti iti-saddo parisamāpane, pana-saddo vacanālaṅkāre, etaṃ sabbanti attho. Idhāti imissā aṭṭhakathāyaṃ. Na vicārayissāmi, punaruttibhāvatoti adhippāyo.",
  "tika-s0101t:78_0": "Idāni tasseva avicāraṇassa ekantakāraṇaṃ niddhārento “majjhe visuddhimaggo”tiādimāha.",
  "tika-s0101t:78_1": "Tattha “majjhe ṭhatvā”ti etena majjhebhāvadīpanena visesato catunnaṃ āgamānaṃ sādhāraṇaṭṭhakathā",
  "tika-s0101t:78_2": "visuddhimaggo, na sumaṅgalavilāsinīādayo viya asādhāraṇaṭṭhakathāti dasseti. “Visesato”ti",
  "tika-s0101t:78_3": "idaṃ vinayābhidhammānampi visuddhimaggo yathārahaṃ atthavaṇṇanā hoti yevāti katvā vuttaṃ.",
  "tika-s0101t:79_0": "Iccevāti iti eva. Tampīti visuddhimaggampi. Etāyāti sumaṅgalavilāsiniyā. Ettha ca",
  "tika-s0101t:79_1": "“sīhaḷadīpaṃ ābhatā”tiādinā atthappakāsanassa nimittaṃ dasseti, “dīpavāsīnamatthāya,",
  "tika-s0101t:79_2": "sujanassa ca tuṭṭhatthaṃ, ciraṭṭhitatthañca dhammassā”ti etena payojanaṃ, avasiṭṭhena",
  "tika-s0101t:79_3": "karaṇappakāraṃ. Sīlakathādīnaṃ avicāraṇampi hi idha karaṇappakāro evāti.",
  "tika-s0101t:80": "Ganthārambhakathāvaṇṇanā niṭṭhitā.",
  "tika-s0101t:81": "Nidānakathāvaṇṇanā",
  "tika-s0101t:82_0": "Vibhāgavantānaṃ sabhāvavibhāvanaṃ vibhāgadassanavaseneva hotīti paṭhamaṃ tāva vaggasuttavasena",
  "tika-s0101t:82_1": "vibhāgaṃ dassetuṃ “tattha dīghāgamo nāmā”tiādimāha. Tattha tatthāti “dīghassa āgamavarassa",
  "tika-s0101t:82_2": "atthaṃ pakāsayissāmī”ti yadidaṃ vuttaṃ, tasmiṃ vacane. Yassa atthaṃ pakāsayissāmīti",
  "tika-s0101t:82_3": "paṭiññātaṃ, so dīghāgamo nāma vaggasuttavasena evaṃ vibhāgoti attho. Atha vā tatthāti",
  "tika-s0101t:82_4": "“dīghāgamanissitamattha”nti etasmiṃ vacane. Yo dīghāgamo vutto, so vaggādivasena",
  "tika-s0101t:82_5": "edisoti attho. Attano saṃvaṇṇanāya paṭhamamahāsaṅgītiyaṃ nikkhittānukkameneva pavattabhāvadassanatthaṃ",
  "tika-s0101t:82_6": "“tassa vaggesu…pe… vuttaṃ nidānamādī”ti āha. Kasmā pana catūsu āgamesu dīghāgamo",
  "tika-s0101t:82_7": "paṭhamaṃ saṅgīto, tattha ca sīlakkhandhavaggo ādito nikkhitto, tasmiñca brahmajālanti?",
  "tika-s0101t:82_8": "Nāyamanuyogo katthacipi na pavattati, api ca saddhāvahaguṇato dīghanikāyo paṭhamaṃ",
  "tika-s0101t:82_9": "saṅgīto. Saddhā hi kusaladhammānaṃ bījaṃ. Yathāha – “saddhā bījaṃ tapo vuṭṭhī”ti,",
  "tika-s0101t:82_10": "saddhāvahaguṇatā cassa dassitāyeva. Kiñca katipayasuttasaṅgahato, appaparimāṇato",
  "tika-s0101t:82_11": "ca gahaṇadhāraṇādisukhato. Tathāhesa catuttiṃsasuttasaṅgaho catusaṭṭhibhāṇavāraparimāṇo",
  "tika-s0101t:82_12": "ca. Sīlakathābāhullato pana sīlakkhandhavaggo paṭhamaṃ nikkhitto. Sīlañhi sāsanassa",
  "tika-s0101t:82_13": "ādi, sīlapatiṭṭhānattā sabbaguṇānaṃ. Tenevāha – “tasmā tiha, tvaṃ bhikkhu, ādimeva",
  "tika-s0101t:82_14": "visodhehi kusalesu dhammesu. Ko cādi kusalānaṃ dhammānaṃ? Sīlañca suvisuddha”ntiādi.",
  "tika-s0101t:82_15": "Etena cassa vaggassa anvatthasaññatā vuttā hoti. Diṭṭhiviniveṭhanakathābhāvato pana",
  "tika-s0101t:82_16": "suttantapiṭakassa niravasesadiṭṭhivibhajanaṃ brahmajālaṃ paṭhamaṃ nikkhittanti daṭṭhabbaṃ.",
  "tika-s0101t:82_17": "Tepiṭake hi buddhavacane brahmajālasadisaṃ diṭṭhigatāni niggumbaṃ nijjaṭaṃ katvā",
  "tika-s0101t:82_18": "vibhattasuttaṃ natthīti.",
  "tika-s0101t:83": "Paṭhamamahāsaṅgītikathāvaṇṇanā",
  "tika-s0101t:84_0": "Yassā paṭhamamahāsaṅgītiyaṃ nikkhittānukkamena saṃvaṇṇanaṃ kattukāmo, taṃ, tassā",
  "tika-s0101t:84_1": "ca tantiāruḷhāya idha vacane kāraṇaṃ dassento “paṭhamamahāsaṅgīti…pe… veditabbā”ti",
  "tika-s0101t:84_2": "āha. Tattha yathāpaccayaṃ tattha tattha desitattā, paññattattā ca vippakiṇṇānaṃ dhammavinayānaṃ",
  "tika-s0101t:84_3": "saṅgahetvā gāyanaṃ kathanaṃ saṅgīti, etena taṃtaṃsikkhāpadānaṃ suttānañca ādipariyosānesu,",
  "tika-s0101t:84_4": "antarantarā ca sambandhavasena ṭhapitaṃ saṅgītikāravacanaṃ saṅgahitaṃ hoti. Mahāvisayattā,",
  "tika-s0101t:84_5": "pūjanīyattā ca mahatī saṅgīti mahāsaṅgīti, paṭhamā mahāsaṅgīti paṭhamamahāsaṅgīti,",
  "tika-s0101t:84_6": "tassā pavattikālo paṭhamamahāsaṅgītikālo, tasmiṃ paṭhamamahāsaṅgītikāle. Nidānanti",
  "tika-s0101t:84_7": "ca desanaṃ desakālādivasena aviditaṃ viditaṃ katvā nidassetīti nidānaṃ. Sattānaṃ",
  "tika-s0101t:84_8": "dassanānuttariyasaraṇādipaṭilābhahetubhūtāsu vijjamānāsupi aññāsu bhagavato kiriyāsu",
  "tika-s0101t:84_9": "“buddho bodheyya”nti paṭiññāya anulomato veneyyānaṃ maggaphalappattīnaṃ hetubhūtā",
  "tika-s0101t:84_10": "kiriyā nippariyāyena buddhakiccanti āha – “dhammacakkappavattanañhi ādiṃ katvā”ti.",
  "tika-s0101t:84_11": "Tattha saddhindriyādidhammoyeva pavattanaṭṭhena cakkanti dhammacakkaṃ. Atha vā cakkanti",
  "tika-s0101t:84_12": "āṇā, dhammato anapetattā dhammañca taṃ cakkañcāti dhammacakkaṃ, dhammena ñāyena cakkantipi",
  "tika-s0101t:84_13": "dhammacakkaṃ. Yathāha –",
  "tika-s0101t:85": "“Dhammañca pavatteti cakkañcāti dhammacakkaṃ, cakkañca pavatteti dhammañcāti dhammacakkaṃ, dhammena pavattetīti dhammacakkaṃ, dhammacariyāya pavattetīti dhammacakka”ntiādi.",
  "tika-s0101t:86_0": "“Katabuddhakicce”ti etena buddhakattabbassa kassacipi asesitabhāvaṃ dasseti. Nanu",
  "tika-s0101t:86_1": "ca sāvakehi vinītāpi vineyyā bhagavatāyeva vinītā honti, yato sāvakabhāsitaṃ suttaṃ",
  "tika-s0101t:86_2": "“buddhavacana”nti vuccati, sāvakavineyyā ca na tāva vinītāti? Nāyaṃ doso tesaṃ vinayanupāyassa",
  "tika-s0101t:86_3": "sāvakesu ṭhapitattā. Tenevāha –",
  "tika-s0101t:87_0": "“Na tāvāhaṃ, pāpima, parinibbāyissāmi, yāva me bhikkhū na sāvakā bhavissanti viyattā",
  "tika-s0101t:87_1": "vinītā visāradā bahussutā dhammadharā…pe… uppannaṃ parappavādaṃ saha dhammena suniggahitaṃ",
  "tika-s0101t:87_2": "niggahetvā sappāṭihāriyaṃ dhammaṃ desessa”ntiādi.",
  "tika-s0101t:88_0": "“Kusinārāya”ntiādi bhagavato parinibbutadesakālavisesadassanaṃ “aparinibbuto bhagavā”ti",
  "tika-s0101t:88_1": "gāhassa micchābhāvadassanatthaṃ, loke jātasaṃvaddhabhāvadassanatthañca. Tathā hi",
  "tika-s0101t:88_2": "manussabhāvassa supākaṭakaraṇatthaṃ mahābodhisattā carimabhave dārapariggahādīnipi",
  "tika-s0101t:88_3": "karontīti. Upādīyate kammakilesehīti upādi, vipākakkhandhā kaṭattā ca rūpaṃ. So pana",
  "tika-s0101t:88_4": "upādi kilesābhisaṅkhāramāranimmathanena nibbānappattiyaṃ anossaṭṭho, idha khandhamaccumāranimmathanena",
  "tika-s0101t:88_5": "ossaṭṭho nissesitoti ayaṃ anupādisesā, nibbānadhātu. Nibbānadhātūti cettha nibbutimattaṃ",
  "tika-s0101t:88_6": "adhippetaṃ, itthambhūtalakkhaṇe cāyaṃ karaṇaniddeso. “Dhātubhājanadivase”ti idaṃ",
  "tika-s0101t:88_7": "na “sannipatitāna”nti etassa visesanaṃ, ussāhajananassa pana visesanaṃ, “dhātubhājanadivase",
  "tika-s0101t:88_8": "bhikkhūnaṃ ussāhaṃ janesī”ti. Dhātubhājanadivasato hi purimapurimataradivasesu bhikkhū",
  "tika-s0101t:88_9": "samāgatāti. Atha vā dhātubhājanadivase sannipatitānaṃ kāyasāmaggīvasena sahitānanti",
  "tika-s0101t:88_10": "attho. Saṅghassa thero saṅghatthero, so pana saṅgho kiṃ parimāṇānanti āha – “sattannaṃ",
  "tika-s0101t:88_11": "bhikkhusatasahassāna”nti. Niccasāpekkhatāya hi edisesu samāso hotiyeva, yathā – “devadattassa garukula”nti.",
  "tika-s0101t:89_0": "Āyasmā mahākassapo puna dullabhabhāvaṃ maññamāno bhikkhūnaṃ ussāhaṃ janesīti sambandho.",
  "tika-s0101t:89_1": "“Dhātubhājanadivase sannipatitāna”nti idaṃ “bhikkhūnaṃ ussāhaṃ janesī”ti ettha “bhikkhūna”nti",
  "tika-s0101t:89_2": "imināpi padena sambandhanīyaṃ. Subhaddena vuḍḍhapabbajitena vuttavacanamanussarantoti",
  "tika-s0101t:89_3": "sambandho. Tattha anussaranto dhammasaṃvegavasenāti adhippāyo. “Saddhammaṃ antaradhāpeyyuṃ",
  "tika-s0101t:89_4": "saṅgāyeyyaṃ…pe… ciraṭṭhitikaṃ tassa kimaññaṃ āṇaṇyaṃ bhavissatī”ti etesaṃ padānaṃ",
  "tika-s0101t:89_5": "“iti cintayanto”ti etena sambandho. Tathā “yañcāha”nti etassa “anuggahito pasaṃsito”ti",
  "tika-s0101t:89_6": "etena sambandho. Yaṃ pāpabhikkhūti ettha yanti nipātamattaṃ, kāraṇaniddeso vā, yena",
  "tika-s0101t:89_7": "kāraṇena antaradhāpeyyuṃ, tadetaṃ kāraṇaṃ vijjatīti attho, addhaniyanti addhānamaggagāmi,",
  "tika-s0101t:89_8": "addhānakkhamanti attho.",
  "tika-s0101t:90_0": "Yañcāhanti ettha yanti yasmā, yena kāraṇenāti vuttaṃ hoti, kiriyāparāmasanaṃ vā etaṃ,",
  "tika-s0101t:90_1": "tena “anuggahito pasaṃsito”ti ettha anuggaṇhanaṃ pasaṃsanañca parāmasati. “Cīvare",
  "tika-s0101t:90_2": "sādhāraṇaparibhogenā”ti ettha “attanā samasamaṭṭhapanenā”ti idha attanā-saddaṃ ānetvā",
  "tika-s0101t:90_3": "cīvare attanā sādhāraṇaparibhogenāti yojetabbaṃ. Yassa yena hi sambandho dūraṭṭhampi",
  "tika-s0101t:90_4": "ca tassa tanti atha vā bhagavatā cīvare sādhāraṇaparibhogena bhagavatā anuggahitoti",
  "tika-s0101t:90_5": "yojanīyaṃ, etassāpi hi karaṇaniddesassa sahayogakattutthajotakattasambhavato. Yāvadeti",
  "tika-s0101t:90_6": "yāvadeva, yattakaṃ kālaṃ, yattake vā samāpattivihāre, abhiññāvihāre vā ākaṅkhanto",
  "tika-s0101t:90_7": "viharāmi ceva voharāmi ca, tathā kassapopīti attho. Idañca navānupubbavihārachaḷabhiññabhāvasāmaññena",
  "tika-s0101t:90_8": "thutimattaṃ vuttanti daṭṭhabbaṃ. Na hi āyasmā mahākassapo bhagavā viya devasikaṃ",
  "tika-s0101t:90_9": "catuvīsatikoṭisatasahassasaṅkhyā samāpattiyo samāpajjati, yamakapāṭihāriyādivasena",
  "tika-s0101t:90_10": "vā abhiññāyo vaḷañjetīti. Tenevāha – “navānupubbavihārachaḷabhiññāppabhede”ti. Tassa",
  "tika-s0101t:90_11": "kimaññaṃ āṇaṇyaṃ bhavissati, aññatra dhammavinayasaṅgāyanāti adhippāyo. “Nanu maṃ",
  "tika-s0101t:90_12": "bhagavā”tiādinā vuttamevatthaṃ upamāvasena vibhāveti.",
  "tika-s0101t:91_0": "Tato paranti tato bhikkhūnaṃ ussāhajananato parato. Pure adhammo dippatīti apināma",
  "tika-s0101t:91_1": "dibbati, yāva adhammo dhammaṃ paṭibāhituṃ samattho hoti, tato puretaramevāti attho.",
  "tika-s0101t:91_2": "Āsanne anicchite hi ayaṃ pure-saddo. Dippatīti ca dippissati. Puresaddasanniyogena",
  "tika-s0101t:91_3": "hi anāgatatthe ayaṃ vattamānappayogo, yathā – “purā vassati devo”ti.",
  "tika-s0101t:92_0": "“Sakalanavaṅgasatthusāsanapariyattidhare…pe… ekūnapañcasate pariggahesī”ti etena",
  "tika-s0101t:92_1": "sukkhavipassakakhīṇāsavapariyantānaṃ yathāvuttapuggalānaṃ satipi āgamādhigamasabbhāve",
  "tika-s0101t:92_2": "saha paṭisambhidāhi pana tevijjādiguṇayuttānaṃ āgamādhigamasampattiyā ukkaṃsagatattā",
  "tika-s0101t:92_3": "saṅgītiyā bahupakārataṃ dasseti. Idaṃ vuttaṃ saṅgītikkhandhake, apaccakkhaṃ nāma",
  "tika-s0101t:92_4": "natthi paguṇappavattibhāvato, samantapāsādikāyaṃ pana “asammukhā paṭiggahitaṃ nāma",
  "tika-s0101t:92_5": "natthī”ti vuttaṃ, taṃ “dve sahassāni bhikkhuto”ti vuttampi bhagavato santike paṭiggahitamevāti",
  "tika-s0101t:92_6": "katvā vuttaṃ. Caturāsītisahassānīti dhammakkhandhe sandhāyāha. Pavattinoti paguṇāni.",
  "tika-s0101t:92_7": "Ānandattherassa navappāyāya parisāya vibbhamanena mahākassapatthero evamāha – “na",
  "tika-s0101t:92_8": "vāyaṃ kumārako mattamaññāsī”ti. Tattha mattanti pamāṇaṃ. Chandā āgamanaṃ viyāti padavibhāgo.",
  "tika-s0101t:92_9": "“Kiñcāpi sekkho”ti idaṃ na sekkhānaṃ agatigamanasabbhāvena vuttaṃ, asekkhānameva",
  "tika-s0101t:92_10": "pana uccinitattāti daṭṭhabbaṃ. Paṭhamamaggeneva hi cattāri agatigamanāni pahīyantīti.",
  "tika-s0101t:92_11": "“Abhabbo chandā…pe… agatiṃ gantu”nti ca dhammasaṅgītiyā tassa yogyabhāvadassanena",
  "tika-s0101t:92_12": "vijjamānaguṇakathanaṃ. Pariyattoti adhīto.",
  "tika-s0101t:93_0": "Gāvo caranti etthāti gocaro, gocaro viya gocaro, bhikkhācaraṇaṭṭhānaṃ. Visabhāgapuggalo",
  "tika-s0101t:93_1": "subhaddasadiso. Sattipañjaranti sattikhaggādihatthehi purisehi mallarājūnaṃ bhagavato",
  "tika-s0101t:93_2": "dhātuārakkhakaraṇaṃ sandhāyāha. Taṃ palibodhaṃ chinditvā taṃ karaṇīyaṃ karotūti saṅgāhakena",
  "tika-s0101t:93_3": "chinditabbaṃ chinditvā ekantakaraṇīyaṃ karotūti attho. Mahājananti bahujanaṃ. Gandhakuṭiṃ",
  "tika-s0101t:93_4": "vanditvā paribhogacetiyabhāvatoti adhippāyo. Yathā tanti yathā aññopi yathāvuttasabhāvo,",
  "tika-s0101t:93_5": "evanti attho. Saṃvejesīti “nanu bhagavatā paṭikacceva akkhātaṃ – ‘sabbeheva piyehi",
  "tika-s0101t:93_6": "manāpehi nānābhāvo vinābhāvo”’tiādinā saṃvegaṃ janesi. Ussannadhātukanti upacitadosaṃ.",
  "tika-s0101t:93_7": "Bhesajjamattāti appakaṃ bhesajjaṃ. Appattho hi ayaṃ mattā-saddo, “mattāsukhapariccāgo”tiādīsu",
  "tika-s0101t:93_8": "viya. Dutiyadivaseti devatāya saṃvejitadivasato, jetavanavihāraṃ paviṭṭhadivasato",
  "tika-s0101t:93_9": "vā dutiyadivase. Āṇāva cakkaṃ āṇācakkaṃ.",
  "tika-s0101t:94_0": "Etadagganti eso aggo. Liṅgavipallāsena hi ayaṃ niddeso. Yadidanti ca yo ayaṃ, yadidaṃ",
  "tika-s0101t:94_1": "khandhapañcakanti vā yojetabbaṃ. “Paṭhamaṃ āvuso upāli pārājikaṃ kattha paññatta”nti",
  "tika-s0101t:94_2": "kasmā vuttaṃ, nanu tassa saṅgītiyā purimakāle paṭhamabhāvo na yuttoti? No na yutto,",
  "tika-s0101t:94_3": "bhagavatā paññattānukkamena pātimokkhuddesānukkamena ca paṭhamabhāvassa siddhattā.",
  "tika-s0101t:94_4": "Yebhuyyena hi tīṇi piṭakāni bhagavato dharamānakāle ṭhitānukkameneva saṅgītāni, visesato",
  "tika-s0101t:94_5": "vinayābhidhammapiṭakānīti daṭṭhabbaṃ. “Vatthumpi pucchī”tiādi ‘kattha paññatta’ntiādinā",
  "tika-s0101t:94_6": "dassitena saha tadavasiṭṭhampi saṅgahetvā dassanavasena vuttaṃ. Paṭhamapārājiketi",
  "tika-s0101t:94_7": "paṭhamapārājikapāḷiyaṃ, tenevāha – “na hi tathāgatā ekabyañjanampi niratthakaṃ vadantī”ti.",
  "tika-s0101t:95_0": "Jātakādike khuddakanikāyapariyāpanne, yebhuyyena ca dhammaniddesabhūte tādise abhidhammapiṭake",
  "tika-s0101t:95_1": "saṅgaṇhituṃ yuttaṃ, na pana dīghanikāyādippakāre suttantapiṭake, nāpi paññattiniddesabhūte",
  "tika-s0101t:95_2": "vinayapiṭaketi dīghabhāṇakā “jātakādīnaṃ abhidhammapiṭake saṅgaho”ti vadanti. Cariyāpiṭakabuddhavaṃsānañcettha",
  "tika-s0101t:95_3": "aggahaṇaṃ, jātakagatikattā. Majjhimabhāṇakā pana “aṭṭhuppattivasena desitānaṃ jātakādīnaṃ",
  "tika-s0101t:95_4": "yathānulomadesanābhāvato tādise suttantapiṭake saṅgaho yutto, na pana sabhāvadhammaniddesabhūte",
  "tika-s0101t:95_5": "yathādhammasāsane abhidhammapiṭake”ti jātakādīnaṃ suttantapiṭakapariyāpannataṃ kathayanti.",
  "tika-s0101t:95_6": "Tattha ca yuttaṃ vicāretvā gahetabbaṃ.",
  "tika-s0101t:96_0": "Evaṃ nimittapayojanakāladesakārakakaraṇappakārehi paṭhamaṃ saṅgītiṃ dassetvā idāni",
  "tika-s0101t:96_1": "tattha vavatthāpitasiddhesu dhammavinayesu nānappakārakosallatthaṃ ekavidhādibhede",
  "tika-s0101t:96_2": "dassetuṃ “evameta”ntiādimāha. Tattha vimuttirasanti vimuttiguṇaṃ, vimuttisampattikaṃ",
  "tika-s0101t:96_3": "vā, aggaphalanipphādanato, vimuttikiccaṃ vā, kilesānaṃ accantaṃ vimuttisampādanato.",
  "tika-s0101t:96_4": "Keci pana “vimuttiassāda”nti vadanti.",
  "tika-s0101t:97_0": "Kiñcāpi avisesena sabbampi buddhavacanaṃ kilesavinayanena vinayo, yathānusiṭṭhaṃ",
  "tika-s0101t:97_1": "paṭipajjamāne apāyapatanādito dhāraṇena dhammo, idhādhippete pana dhammavinaye niddhāretuṃ",
  "tika-s0101t:97_2": "“tattha vinayapiṭaka”ntiādimāha. Avasesaṃ buddhavacanaṃ dhammo, khandhādivasena sabhāvadhammadesanābāhullato.",
  "tika-s0101t:97_3": "Atha vā yadipi dhammoyeva vinayopi, pariyattiyādibhāvato, vinayasaddasannidhāne pana",
  "tika-s0101t:97_4": "bhinnādhikaraṇabhāvena payutto dhamma-saddo vinayatantividhuraṃ tantiṃ dīpeti yathā",
  "tika-s0101t:97_5": "“puññañāṇasambhārā, gobalibaddha”nti ca.",
  "tika-s0101t:98_0": "“Anekajātisaṃsāra”nti ayaṃ gāthā bhagavatā attano sabbaññutañāṇapadaṭṭhānaṃ arahattappattiṃ",
  "tika-s0101t:98_1": "paccavekkhantena ekūnavīsatimassa paccavekkhaṇañāṇassa anantaraṃ bhāsitā. Tenāha",
  "tika-s0101t:98_2": "“idaṃ paṭhamabuddhavacana”nti. Idaṃ kira sabbabuddhehi avijahitaṃ udānaṃ. Ayamassa",
  "tika-s0101t:98_3": "saṅkhepattho – ahaṃ imassa attabhāvagehassa kārakaṃ taṇhāvaḍḍhakiṃ gavesanto yena",
  "tika-s0101t:98_4": "ñāṇena taṃ daṭṭhuṃ sakkā, tassa bodhiñāṇassatthāya dīpaṅkarapādamūle katābhinīhāro",
  "tika-s0101t:98_5": "ettakaṃ kālaṃ anekajātisaṃsāraṃ anekajātisatasahassasaṅkhyaṃ saṃsāravaṭṭaṃ anibbisaṃ",
  "tika-s0101t:98_6": "taṃ ñāṇaṃ avindanto alabhantoyeva sandhāvissaṃ saṃsariṃ. Yasmā jarāvyādhimaraṇamissatāya",
  "tika-s0101t:98_7": "jāti nāmesā punappunaṃ upagantuṃ dukkhā, na ca sā tasmiṃ adiṭṭhe nivattati, tasmā",
  "tika-s0101t:98_8": "taṃ gavesanto sandhāvissanti attho. Diṭṭhosīti idāni mayā sabbaññutañāṇaṃ paṭivijjhantena",
  "tika-s0101t:98_9": "diṭṭho asi. Puna gehanti puna imaṃ attabhāvasaṅkhātaṃ mama gehaṃ. Na kāhasi na karissasi.",
  "tika-s0101t:98_10": "Tava sabbā avasesākilesaphāsukā mayā bhaggā. Imassa tayā katassa attabhāvagehassa",
  "tika-s0101t:98_11": "kūṭaṃ avijjāsaṅkhātaṃ kaṇṇikamaṇḍalaṃ visaṅkhataṃ viddhaṃsitaṃ. Visaṅkhāraṃ nibbānaṃ",
  "tika-s0101t:98_12": "ārammaṇakaraṇavasena gataṃ anupaviṭṭhaṃ idāni mama cittaṃ, ahañca taṇhānaṃ khayasaṅkhātaṃ",
  "tika-s0101t:98_13": "arahattamaggaṃ ajjhagā adhigato pattosmīti. Ayaṃ manasā pavattitadhammānamādi. “Yadā",
  "tika-s0101t:98_14": "have pātubhavanti dhammā”ti ayaṃ pana vācāya pavattitadhammānaṃ ādīti vadanti. Antojappanavasena",
  "tika-s0101t:98_15": "kira bhagavā “anekajātisaṃsāra”ntiādimāha. “Pāṭipadadivase”ti idaṃ “sabbaññubhāvappattassā”ti",
  "tika-s0101t:98_16": "na etena sambandhitabbaṃ, “paccavekkhantassa uppannā”ti etena pana sambandhitabbaṃ.",
  "tika-s0101t:98_17": "Visākhapuṇṇamāyameva hi bhagavā paccūsasamaye sabbaññutaṃ pattoti.",
  "tika-s0101t:99_0": "Vayadhammāti aniccalakkhaṇamukhena dukkhānattalakkhaṇampi saṅkhārānaṃ vibhāveti “yadaniccaṃ",
  "tika-s0101t:99_1": "taṃ dukkhaṃ, yaṃ dukkhaṃ tadanattā”ti vacanato. Lakkhaṇattayavibhāvananayeneva ca",
  "tika-s0101t:99_2": "tadārammaṇaṃ vipassanaṃ dassento sabbatitthiyānaṃ avisayabhūtaṃ buddhāveṇikaṃ catusaccakammaṭṭhānādhiṭṭhānaṃ",
  "tika-s0101t:99_3": "aviparītaṃ nibbānagāminippaṭipadaṃ pakāsetīti daṭṭhabbaṃ. Idāni tattha sammāpaṭipattiyaṃ",
  "tika-s0101t:99_4": "niyojeti “appamādena sampādethā”ti. Atha vā “vayadhammā saṅkhārā”ti etena saṅkhepena",
  "tika-s0101t:99_5": "saṃvejetvā “appamādena sampādethā”ti saṅkhepeneva niravasesaṃ sammāpaṭipattiṃ dasseti.",
  "tika-s0101t:99_6": "Appamādapadañhi sikkhāttayasaṅgahitaṃ kevalaparipuṇṇaṃ sāsanaṃ pariyādiyitvā tiṭṭhatīti.",
  "tika-s0101t:100_0": "Paṭhamasaṅgītiyaṃ asaṅgītaṃ saṅgītikkhandhakakathāvatthuppakaraṇādi. Keci pana “subhasuttampi",
  "tika-s0101t:100_1": "paṭhamasaṅgītiyaṃ asaṅgīta”nti vadanti, taṃ pana na yujjati. Paṭhamasaṅgītito puretarameva",
  "tika-s0101t:100_2": "hi āyasmatā ānandena jetavane viharantena subhassa māṇavassa bhāsitanti.",
  "tika-s0101t:101": "Daḷhikammasithilīkaraṇappayojanā yathākkamaṃ pakatisāvajjapaṇṇattisāvajjesu sikkhāpadesu. Tenāti vividhanayattādinā. Etanti vividhavisesanayattāti gāthāvacanaṃ. Etassāti vinayassa.",
  "tika-s0101t:102_0": "Attatthaparatthādibhedeti yo taṃ suttaṃ sajjhāyati, suṇāti, vāceti, cinteti, deseti",
  "tika-s0101t:102_1": "ca, suttena saṅgahito sīlādiattho tassāpi hoti, tena parassa sādhetabbato parassāpi",
  "tika-s0101t:102_2": "hotīti, tadubhayaṃ taṃ suttaṃ sūceti dīpeti. Tathā diṭṭhadhammikasamparāyikaṃ lokiyalokuttarañcāti",
  "tika-s0101t:102_3": "evamādibhede atthe ādi-saddena saṅgaṇhāti. Attha-saddo cāyaṃ hitapariyāyavacanaṃ,",
  "tika-s0101t:102_4": "na bhāsitatthavacanaṃ, yadi siyā, suttaṃ attanopi bhāsitatthaṃ sūceti, parassāpīti",
  "tika-s0101t:102_5": "ayamattho vutto siyā. Suttena ca yo attho pakāsito so tasseva hotīti, na tena parattho",
  "tika-s0101t:102_6": "sūcito hoti, tena sūcetabbassa paratthassa nivattetabbassa abhāvā atthagahaṇañca",
  "tika-s0101t:102_7": "na kattabbaṃ. Attatthaparatthavinimmuttassa bhāsitatthassa abhāvā ādiggahaṇañca na",
  "tika-s0101t:102_8": "kattabbaṃ. Tasmā yathāvuttassa hitapariyāyassa atthassa sutte asambhavato suttadhārassa",
  "tika-s0101t:102_9": "puggalassa vasena attatthaparatthā vuttā.",
  "tika-s0101t:103_0": "Atha vā suttaṃ anapekkhitvā ye attatthādayo atthappabhedā vuttā “na haññadatthatthipasaṃsalābhā”ti",
  "tika-s0101t:103_1": "etassa padassa niddese “attattho, parattho, ubhayattho, diṭṭhadhammiko attho, samparāyiko",
  "tika-s0101t:103_2": "attho, uttāno attho, gambhīro attho, gūḷho attho, paṭicchanno attho, neyyo attho,",
  "tika-s0101t:103_3": "nīto attho, anavajjo attho, nikkileso attho, vodāno attho, paramattho”ti te suttaṃ",
  "tika-s0101t:103_4": "sūcetīti attho. Imasmiṃ atthavikappe attha-saddo bhāsitatthapariyāyopi hoti. Ettha",
  "tika-s0101t:103_5": "hi purimakā pañca atthappabhedā hitapariyāyā, tato pare cha bhāsitatthabhedā, pacchimakā",
  "tika-s0101t:103_6": "pana ubhayasabhāvā. Tattha duradhigamatāya vibhāvane aladdhagādho gambhīro. Na vivaṭo",
  "tika-s0101t:103_7": "gūḷho. Mūludakādayo viya paṃsunā akkharasannivesādinā tirohito paṭicchanno. Niddhāretvā",
  "tika-s0101t:103_8": "ñāpetabbo neyyo. Yathārutavasena veditabbo nīto. Anavajjanikkilesavodānā pariyāyavasena",
  "tika-s0101t:103_9": "vuttā, kusalavipākakiriyādhammavasena vā. Paramattho nibbānaṃ, dhammānaṃ aviparītasabhāvo",
  "tika-s0101t:103_10": "eva vā. Atha vā “attanā ca appiccho hotī”ti attatthaṃ, “appicchākathañca paresaṃ",
  "tika-s0101t:103_11": "kattā hotī”ti paratthaṃ sūceti. Evaṃ “attanā ca pāṇātipātā paṭivirato hotī”tiādi",
  "tika-s0101t:103_12": "suttāni yojetabbāni. Vinayābhidhammehi ca visesetvā sutta-saddassa attho vattabbo.",
  "tika-s0101t:103_13": "Tasmā veneyyajjhāsayavasappavattāya desanāya attahitaparahitatādīni sātisayaṃ pakāsitāni",
  "tika-s0101t:103_14": "hoti tapparabhāvato, na āṇādhammasabhāvavasappavattāyāti idameva ca “atthānaṃ sūcanato sutta”nti vuttaṃ.",
  "tika-s0101t:104_0": "Sutte ca āṇādhammasabhāvā ca veneyyajjhāsayaṃ anuvattanti, na vinayābhidhammesu viya",
  "tika-s0101t:104_1": "veneyyajjhāsayo āṇādhammasabhāve. Tasmā veneyyānaṃ ekantahitapaṭilābhasaṃvattanikā",
  "tika-s0101t:104_2": "suttantadesanā hotīti “suvuttā cetthā”tiādi vuttaṃ. Pasavatīti phalati. “Suttāṇā”ti",
  "tika-s0101t:104_3": "etassa atthaṃ pakāsetuṃ “suṭṭhu ca ne tāyatī”ti vuttaṃ. Attatthādividhānesu ca suttassa",
  "tika-s0101t:104_4": "pamāṇabhāvo, attatthādīnañca saṅgāhakattaṃ yojetabbaṃ tadatthappakāsanapadhānattā",
  "tika-s0101t:104_5": "suttassa. Vinayābhidhammehi visesanañca yojetabbaṃ. Etanti “atthānaṃ sūcanato”tiādikaṃ",
  "tika-s0101t:104_6": "atthavacanaṃ. Etassāti suttassa.",
  "tika-s0101t:105_0": "Abhikkamantīti ettha abhi-saddo kamanakiriyāya vuddhibhāvaṃ atirekataṃ dīpeti, abhiññātā",
  "tika-s0101t:105_1": "abhilakkhitāti ettha ñāṇalakkhaṇakiriyānaṃ supākaṭatāvisesaṃ, abhikkantenāti ettha",
  "tika-s0101t:105_2": "kantiyā adhikattaṃ visiṭṭhatanti yuttaṃ kiriyāvisesakattā upasaggassa. Abhirājā abhivinayeti",
  "tika-s0101t:105_3": "pana pūjitaparicchinnesu rājavinayesu abhi-saddo pavattatīti kathametaṃ yujjeyyāti?",
  "tika-s0101t:105_4": "Pūjanaparicchedanakiriyādīpanato, tāhi ca kiriyāhi rājavinayānaṃ yuttattā. Ettha",
  "tika-s0101t:105_5": "hi atimālādīsu ati-saddo viya, abhi-saddo yathā saha sādhanena kiriyaṃ vadatīti abhirājaabhivinaya-saddā",
  "tika-s0101t:105_6": "siddhā, evaṃ abhidhammasadde abhi-saddo saha sādhanena vuḍḍhiyādikiriyaṃ dīpetīti",
  "tika-s0101t:105_7": "ayamattho dassitoti daṭṭhabbo.",
  "tika-s0101t:106_0": "Bhāvanāpharaṇavuḍḍhīhi vuḍḍhimantopi dhammā vuttā. Ārammaṇādīhīti ārammaṇasampayuttakammadvārapaṭipadādīhi.",
  "tika-s0101t:106_1": "Avisiṭṭhanti aññamaññavisiṭṭhesu vinayasuttābhidhammesu avisiṭṭhaṃ samānaṃ. Taṃ piṭakasaddanti",
  "tika-s0101t:106_2": "attho. Yathāvuttenāti “evaṃ duvidhatthenā”tiādinā vuttappakārena.",
  "tika-s0101t:107_0": "Kathetabbānaṃ atthānaṃ desakāyattena āṇādividhinā atisajjanaṃ pabodhanaṃ desanā.",
  "tika-s0101t:107_1": "Sāsitabbapuggalagatena yathāparādhādisāsitabbabhāvena anusāsanaṃ vinayanaṃ sāsanaṃ.",
  "tika-s0101t:107_2": "Kathetabbassa saṃvarāsaṃvarādino atthassa kathanaṃ vacanapaṭibaddhatākaraṇaṃ kathā.",
  "tika-s0101t:107_3": "Kathīyati vā etthāti kathā. Saṃvarāsaṃvarassa kathā saṃvarāsaṃvarakathā. Esa nayo",
  "tika-s0101t:107_4": "itaresupi. Bheda-saddo visuṃ visuṃ yojetabbo “desanābhedaṃ sāsanabhedaṃ kathābhedañca",
  "tika-s0101t:107_5": "yathārahaṃ paridīpaye”ti. Bhedanti ca nānattanti attho. Sikkhā ca pahānāni ca gambhīrabhāvo",
  "tika-s0101t:107_6": "ca sikkhāppahānagambhīrabhāvaṃ, tañca paridīpaye. Ettha yathāti upārambhanissaraṇadhammakosarakkhaṇahetupariyāpuṇanaṃ",
  "tika-s0101t:107_7": "suppaṭipatti duppaṭipattīti etehi pakārehi. Āṇaṃ paṇetuṃ arahatīti āṇāraho sammāsambuddhattā.",
  "tika-s0101t:107_8": "Vohāraparamatthānampi sabbhāvato āha āṇābāhullatoti. Ito paresupi eseva nayo. Pacurāparādhā",
  "tika-s0101t:107_9": "seyyasakādayo. Ajjhāsayo āsayova atthato diṭṭhi, ñāṇañca. Vuttañcetaṃ –",
  "tika-s0101t:108": "“Sassatucchedadiṭṭhi ca, khanti cevānulomike;",
  "tika-s0101t:109": "Yathābhūtañca yaṃ ñāṇaṃ, etaṃ āsayasaddita”nti. ;",
  "tika-s0101t:110_0": "Anusayā kāmarāgabhavarāgadiṭṭhipaṭighavicikicchāmānāvijjāvasena satta anāgatā kilesā,",
  "tika-s0101t:110_1": "atītā paccuppannā ca tatheva vuccanti. Na hi kālabhedena dhammānaṃ sabhāvabhedo atthīti.",
  "tika-s0101t:110_2": "Cariyāti cha mūlacariyā, antarabhedena anekavidhā, saṃsaggavasena tesaṭṭhi honti.",
  "tika-s0101t:110_3": "Te pana amhehi asammohantaradhānasuttaṭīkāyaṃ vibhāgato dassitā, atthikehi tato gahetabbā.",
  "tika-s0101t:110_4": "Atha vā cariyāti caritaṃ, taṃ sucaritaduccaritavasena duvidhaṃ. Adhimutti nāma sattānaṃ",
  "tika-s0101t:110_5": "pubbaparicayavasena abhiruci, sā duvidhā hīnapaṇītabhedena. Ghanavinibbhogābhāvato",
  "tika-s0101t:110_6": "diṭṭhimānataṇhāvasena “ahaṃ mamā”ti saññino. Mahanto saṃvaro asaṃvaro. Buddhiattho",
  "tika-s0101t:110_7": "hi aya’makāro yathā “asekkhā dhammā”ti.",
  "tika-s0101t:111_0": "Tīsupi cetesu ete dhammatthadesanā paṭivedhāti ettha tantiattho tantidesanā tantiatthapaṭivedho",
  "tika-s0101t:111_1": "ca tantivisayā hontīti vinayapiṭakādīnaṃ atthadesanāpaṭivedhādhārabhāvo yutto, piṭakāni",
  "tika-s0101t:111_2": "pana tanti yevāti tesaṃ dhammādhārabhāvo kathaṃ yujjeyyāti? Tantisamudāyassa avayavatantiyā",
  "tika-s0101t:111_3": "ādhārabhāvato. Avayavassa hi samudāyo ādhārabhāvena vuccati, yathā – “rukkhe sākhā”ti.",
  "tika-s0101t:111_4": "Dhammādīnañca dukkhogāhabhāvato tehi vinayādayo gambhīrāti vinayādīnañca catubbidho",
  "tika-s0101t:111_5": "gambhīrabhāvo vutto. Tasmā dhammādayo eva dukkhogāhattā gambhīrā, na vinayādayoti",
  "tika-s0101t:111_6": "na codetabbametaṃ samukhena, visayavisayīmukhena ca vinayādīnaṃyeva gambhīrabhāvassa",
  "tika-s0101t:111_7": "vuttattā. Dhammo hi vinayādayo, tesaṃ visayo attho, dhammatthavisayā ca desanāpaṭivedhoti.",
  "tika-s0101t:111_8": "Tattha paṭivedhassa dukkarabhāvato dhammatthānaṃ, desanāñāṇassa dukkarabhāvato desanāya",
  "tika-s0101t:111_9": "ca dukkhogāhabhāvo veditabbo, paṭivedhassa pana uppādetuṃ asakkuṇeyyattā, tabbisayañāṇuppattiyā",
  "tika-s0101t:111_10": "ca dukkarabhāvato dukkhogāhatā veditabbā.",
  "tika-s0101t:112_0": "“Hetumhi ñāṇaṃ dhammapaṭisambhidā”ti etena vacanena dhammassa hetubhāvo kathaṃ ñātabboti?",
  "tika-s0101t:112_1": "“Dhammapaṭisambhidā”ti etassa samāsapadassa avayavapadatthaṃ dassentena “hetumhi",
  "tika-s0101t:112_2": "ñāṇa”nti vuttattā. “Dhamme paṭisambhidā”ti ettha hi “dhamme”ti etassa atthaṃ dassentena",
  "tika-s0101t:112_3": "“hetumhī”ti vuttaṃ, “paṭisambhidā”ti etassa ca atthaṃ dassentena “ñāṇa”nti. Tasmā",
  "tika-s0101t:112_4": "hetudhamma-saddā ekatthā, ñāṇapaṭisambhidā-saddā cāti imamatthaṃ vadantena sādhito",
  "tika-s0101t:112_5": "dhammassa hetubhāvo, atthassa hetuphalabhāvo ca evameva daṭṭhabbo.",
  "tika-s0101t:113_0": "Yathādhammanti cettha dhamma-saddo hetuṃ hetuphalañca sabbaṃ saṅgaṇhāti. Sabhāvavācako",
  "tika-s0101t:113_1": "hesa, na pariyattihetubhāvavācako, tasmā yathādhammanti yo yo avijjāsaṅkhārādidhammo,",
  "tika-s0101t:113_2": "tasmiṃ tasminti attho. Dhammānurūpaṃ vā yathādhammaṃ. Desanāpi hi paṭivedho viya",
  "tika-s0101t:113_3": "aviparītasavisayavibhāvanato dhammānurūpaṃ pavattati, yato ‘aviparītābhilāpo’ti vuccati.",
  "tika-s0101t:113_4": "Dhammābhilāpoti atthabyañjanako aviparītābhilāpo, etena “tatra dhammaniruttābhilāpe",
  "tika-s0101t:113_5": "ñāṇaṃ niruttipaṭisambhidā”ti ettha vuttaṃ sabhāvadhammaniruttiṃ dasseti, saddasabhāvattā",
  "tika-s0101t:113_6": "desanāya. Tathā hi niruttipaṭisambhidāya parittārammaṇādibhāvo paṭisambhidāvibhaṅgapāḷiyaṃ",
  "tika-s0101t:113_7": "vutto. Aṭṭhakathāyañca “taṃ sabhāvaniruttiṃ saddaṃ ārammaṇaṃ katvā”tiādinā saddārammaṇatā",
  "tika-s0101t:113_8": "dassitā. “Imassa atthassa ayaṃ saddo vācako”ti vacanavacanīye vavatthapetvā taṃtaṃvacanīya",
  "tika-s0101t:113_9": "vibhāvanavasena pavattito hi saddo desanāti. “Anulomādivasena vā kathana”nti etena",
  "tika-s0101t:113_10": "tassā dhammaniruttiyā abhilāpaṃ kathanaṃ tassa vacanassa pavattanaṃ dasseti. “Adhippāyo”ti",
  "tika-s0101t:113_11": "etena “desanāti paññattī”ti etaṃ vacanaṃ dhammaniruttābhilāpaṃ sandhāya vuttaṃ, na",
  "tika-s0101t:113_12": "tabbinimuttaṃ paññattiṃ sandhāyāti dasseti.",
  "tika-s0101t:114_0": "Nanu ca “dhammo tantī”ti imasmiṃ pakkhe dhammassa saddasabhāvattā dhammadesanānaṃ",
  "tika-s0101t:114_1": "viseso na siyāti? Na, tesaṃ tesaṃ atthānaṃ bodhakabhāvena ñāto, uggahaṇādivasena",
  "tika-s0101t:114_2": "ca pubbe vavatthāpito saddappabandho dhammo, pacchā paresaṃ avabodhanatthaṃ pavattito",
  "tika-s0101t:114_3": "tadatthappakāsako saddo desanāti. Atha vā yathāvuttasaddasamuṭṭhāpako cittuppādo",
  "tika-s0101t:114_4": "desanā, musāvādādayo viya. “Vacanassa pavattana”nti ca yathāvuttacittuppādavasena",
  "tika-s0101t:114_5": "yujjati. So hi vacanaṃ pavatteti, tañca tena pavattīyati desīyati. “So ca lokiyalokuttaro”ti",
  "tika-s0101t:114_6": "evaṃ vuttaṃ abhisamayaṃ yena pakārena abhisameti, yaṃ abhisameti, yo ca tassa sabhāvo,",
  "tika-s0101t:114_7": "tehi pākaṭaṃ kātuṃ “visayato asammohato ca atthānurūpaṃ dhammesū”tiādimāha. Tattha",
  "tika-s0101t:114_8": "hi visayato atthādianurūpaṃ dhammādīsu avabodho avijjādidhammasaṅkhārādiatthatadubhayapaññāpanārammaṇo",
  "tika-s0101t:114_9": "lokiyo abhisamayo, asammohato atthādianurūpaṃ dhammādīsu avabodho nibbānārammaṇo",
  "tika-s0101t:114_10": "maggasampayutto yathāvuttadhammatthapaññattīsu sammohaviddhaṃsano lokuttaro abhisamayoti.",
  "tika-s0101t:114_11": "Abhisamayato aññampi paṭivedhatthaṃ dassetuṃ “tesaṃ tesaṃ vā”tiādimāha. ‘Paṭivedhanaṃ",
  "tika-s0101t:114_12": "paṭivedho’ti iminā hi vacanatthena abhisamayo, ‘paṭivijjhīyatīti paṭivedho’ti iminā",
  "tika-s0101t:114_13": "taṃtaṃrūpādidhammānaṃ aviparītasabhāvo ca “paṭivedho”ti vuccatīti.",
  "tika-s0101t:115_0": "Yathāvuttehi dhammādīhi piṭakānaṃ gambhīrabhāvaṃ dassetuṃ “idāni yasmā etesu piṭakesū”tiādimāha.",
  "tika-s0101t:115_1": "Yo cetthāti etesu taṃtaṃpiṭakagatesu dhammādīsu yo paṭivedho, etesu ca piṭakesu tesaṃ",
  "tika-s0101t:115_2": "tesaṃ dhammānaṃ yo aviparītasabhāvoti yojetabbaṃ. Dukkhogāhatā ca avijjāsaṅkhārādīnaṃ",
  "tika-s0101t:115_3": "dhammatthānaṃ duppaṭivijjhatāya, tesaṃ paññāpanassa dukkarabhāvato taṃdesanāya, paṭivedhanasaṅkhātassa",
  "tika-s0101t:115_4": "paṭivedhassa uppādanavisayikaraṇānaṃ asakkuṇeyyattā, aviparītasabhāvasaṅkhātassa",
  "tika-s0101t:115_5": "paṭivedhassa duviññeyyatāya eva veditabbā.",
  "tika-s0101t:116_0": "Yanti yaṃ pariyattiduggahaṇaṃ sandhāya vuttaṃ. Atthanti bhāsitatthaṃ, payojanatthañca.",
  "tika-s0101t:116_1": "Na upaparikkhantīti na vicārenti. Na nijjhānaṃ khamantīti nijjhānapaññaṃ nakkhamanti,",
  "tika-s0101t:116_2": "nijjhāyitvā paññāya disvā rocetvā gahetabbā na hontīti adhippāyo. Itīti evaṃ etāya",
  "tika-s0101t:116_3": "pariyattiyā. Vādappamokkhānisaṃsā attano upari parehi āropitavādassa niggahassa pamokkhappayojanā",
  "tika-s0101t:116_4": "hutvā dhammaṃ pariyāpuṇanti, vādappamokkhā vā nindāpamokkhā. Yassa catthāyāti yassa",
  "tika-s0101t:116_5": "ca sīlādipūraṇassa anupādāvimokkhassa vā atthāya dhammaṃ pariyāpuṇanti ñāyena pariyāpuṇantīti",
  "tika-s0101t:116_6": "adhippāyo. Assāti assa dhammassa. Nānubhontīti na vindanti. Tesaṃ te dhammā duggahitattā",
  "tika-s0101t:116_7": "upārambhamānadabbamakkhapalāsādihetubhāvena dīgharattaṃ ahitāya dukkhāya saṃvattanti.",
  "tika-s0101t:116_8": "Bhaṇḍāgāre niyutto bhaṇḍāgāriko, bhaṇḍāgāriko viya bhaṇḍāgāriko, dhammaratanānupālako.",
  "tika-s0101t:116_9": "Aññatthaṃ anapekkhitvā bhaṇḍāgārikasseva sato pariyatti bhaṇḍāgārikapariyatti.",
  "tika-s0101t:117_0": "“Tāsaṃyevā”ti avadhāraṇaṃ pāpuṇitabbānaṃ chaḷabhiññācatuppaṭisambhidādīnaṃ vinaye",
  "tika-s0101t:117_1": "pabhedavacanābhāvaṃ sandhāya vuttaṃ. Verañjakaṇḍe hi tisso vijjāva vibhattā. Dutiye",
  "tika-s0101t:117_2": "pana “tāsaṃyevā”ti avadhāraṇaṃ catasso paṭisambhidā apekkhitvā kataṃ, na tisso vijjā.",
  "tika-s0101t:117_3": "Tā hi chasu abhiññāsu antogadhāti sutte vibhattā yevāti.",
  "tika-s0101t:118_0": "Duggahitaṃ gaṇhāti, “tathāhaṃ bhagavatā dhammaṃ desitaṃ ājānāmi, yathā tadevidaṃ",
  "tika-s0101t:118_1": "viññāṇaṃ sandhāvati saṃsarati anañña”ntiādinā. Dhammacintanti dhammasabhāvavicāraṇaṃ,",
  "tika-s0101t:118_2": "“cittuppādamatteneva dānaṃ hoti, sayameva cittaṃ attano ārammaṇaṃ hoti, sabbaṃ cittaṃ",
  "tika-s0101t:118_3": "asabhāvadhammārammaṇa”nti ca evamādi. Tesanti tesaṃ piṭakānaṃ.",
  "tika-s0101t:119_0": "Etanti etaṃ buddhavacanaṃ. Atthānulomato anulomiko. Anulomikataṃyeva vibhāvetuṃ “kasmā",
  "tika-s0101t:119_1": "panā”tiādi vuttaṃ. Ekanikāyampīti ekasamūhampi. Poṇikā cikkhallikā ca khattiyā, tesaṃ",
  "tika-s0101t:119_2": "nivāso poṇikanikāyo cikkhallikanikāyo ca.",
  "tika-s0101t:120_0": "Navappabhedanti ettha kathaṃ navappabhedaṃ? Sagāthakañhi suttaṃ geyyaṃ, niggāthakañca",
  "tika-s0101t:120_1": "suttaṃ veyyākaraṇaṃ, tadubhayavinimuttañca suttaṃ udānādivisesasaññārahitaṃ natthi,",
  "tika-s0101t:120_2": "yaṃ suttaṅgaṃ siyā, maṅgalasuttādīnañca suttaṅgasaṅgaho na siyā, gāthābhāvato, dhammapadādīnaṃ",
  "tika-s0101t:120_3": "viya, geyyaṅgasaṅgaho vā siyā, sagāthakattā, sagāthavaggassa viya, tathā ubhatovibhaṅgādīsu",
  "tika-s0101t:120_4": "sagāthakappadesānanti? Vuccate –",
  "tika-s0101t:121": "“Suttanti sāmaññavidhi, visesavidhayo pare;",
  "tika-s0101t:122": "Sanimittā niruḷhattā sahatāññena nāññato”. ;",
  "tika-s0101t:123_0": "Sabbassāpi hi buddhavacanassa suttanti ayaṃ sāmaññavidhi. Tenevāha āyasmā mahākaccāno",
  "tika-s0101t:123_1": "nettiyaṃ – “navavidhasuttantapariyeṭṭhī”ti. “Ettakaṃ tassa bhagavato suttāgataṃ suttapariyāpannaṃ,",
  "tika-s0101t:123_2": "sakavāde pañcasuttasatānī”ti evamādi ca etassa atthassa sādhakaṃ.",
  "tika-s0101t:124_0": "Visesavidhayo pare sanimittā tadekadesesu geyyādayo visesavidhayo tena tena nimittena",
  "tika-s0101t:124_1": "patiṭṭhitā. Tathā hi geyyassa sagāthakattaṃ tabbhāvanimittaṃ. Lokepi hi sasilokaṃ",
  "tika-s0101t:124_2": "sagāthakaṃ cuṇṇiyaganthaṃ ‘geyya’nti vadanti. Gāthāvirahe pana sati pucchaṃ katvā",
  "tika-s0101t:124_3": "vissajjanabhāvo veyyākaraṇassa tabbhāvanimittaṃ. Pucchāvissajjanañhi ‘byākaraṇa’nti",
  "tika-s0101t:124_4": "vuccati, byākaraṇameva veyyākaraṇaṃ. Evaṃ sante sagāthakādīnampi pucchaṃ katvā vissajjanavasena",
  "tika-s0101t:124_5": "pavattānaṃ veyyākaraṇabhāvo āpajjatīti? Nāpajjati, geyyādisaññānaṃ anokāsabhāvato,",
  "tika-s0101t:124_6": "‘gāthāvirahe satī’ti visesitattā ca. Tathā hi dhammapadādīsu kevalaṃ gāthābandhesu,",
  "tika-s0101t:124_7": "sagāthakattepi somanassañāṇamayikagāthāyuttesu, ‘vuttañheta’ntiādivacanasambandhesu,",
  "tika-s0101t:124_8": "abbhutadhammapaṭisaṃyuttesu ca suttavisesesu yathākkamaṃ gāthāudānaitivuttakaabbhutadhammasaññā",
  "tika-s0101t:124_9": "patiṭṭhitā, tathā satipi gāthābandhabhāve bhagavato atītāsu jātīsu cariyānubhāvappakāsakesu",
  "tika-s0101t:124_10": "jātakasaññā, satipi pañhāvissajjanabhāve, sagāthakatte ca kesuci suttantesu vedassa",
  "tika-s0101t:124_11": "labhāpanato vedallasaññā patiṭṭhitāti evaṃ tena tena sagāthakattādinā nimittena tesu",
  "tika-s0101t:124_12": "tesu suttavisesesu geyyādisaññā patiṭṭhitāti visesavidhayo suttaṅgato pare geyyādayo.",
  "tika-s0101t:124_13": "Yaṃ panettha geyyaṅgādinimittarahitaṃ, taṃ suttaṅgaṃ visesasaññāparihārena sāmaññasaññāya",
  "tika-s0101t:124_14": "pavattanatoti. Nanu ca sagāthakaṃ suttaṃ geyyaṃ, niggāthakaṃ suttaṃ veyyākaraṇanti",
  "tika-s0101t:124_15": "suttaṅgaṃ na sambhavatīti codanā tadavatthā vāti? Na tadavatthā, sodhitattā. Sodhitañhi",
  "tika-s0101t:124_16": "pubbe gāthāvirahe sati pucchāvissajjanabhāvo veyyākaraṇassa tabbhāvanimittanti.",
  "tika-s0101t:125_0": "Yañca vuttaṃ – “gāthābhāvato maṅgalasuttādīnaṃ suttaṅgasaṅgaho na siyā”ti, taṃ na,",
  "tika-s0101t:125_1": "niruḷhattā. Niruḷho hi maṅgalasuttādīnaṃ suttabhāvo. Na hi tāni dhammapadabuddhavaṃsādayo",
  "tika-s0101t:125_2": "viya gāthābhāvena paññātāni, atha kho suttabhāvena. Teneva hi aṭṭhakathāyaṃ “suttanāmaka”nti",
  "tika-s0101t:125_3": "nāmaggahaṇaṃ kataṃ. Yañca pana vuttaṃ – “sagāthakattā geyyaṅgasaṅgaho siyā”ti, tadapi",
  "tika-s0101t:125_4": "natthi, yasmā sahatāññena. Saha gāthāhīti hi sagāthakaṃ. Sahabhāvo nāma atthato aññena",
  "tika-s0101t:125_5": "hoti, na ca maṅgalasuttādīsu kathāvinimutto koci suttapadeso atthi, yo ‘saha gāthāhī’ti",
  "tika-s0101t:125_6": "vucceyya, na ca samudāyo nāma koci atthi, yadapi vuttaṃ – “ubhatovibhaṅgādīsu sagāthakappadesānaṃ",
  "tika-s0101t:125_7": "geyyaṅgasaṅgaho siyā”ti tadapi na, aññato. Aññā eva hi tā gāthā jātakādipariyāpannattā.",
  "tika-s0101t:125_8": "Ato na tāhi ubhatovibhaṅgādīnaṃ geyyaṅgabhāvoti. Evaṃ suttādīnaṃ aṅgānaṃ aññamaññasaṅkarābhāvo veditabbo.",
  "tika-s0101t:126_0": "“Ayaṃ dhammo…pe… ayaṃ vinayo, imāni caturāsīti dhammakkhandhasahassānī”ti buddhavacanaṃ",
  "tika-s0101t:126_1": "dhammavinayādibhedena vavatthapetvā saṅgāyantena mahākassapappamukhena vasigaṇena",
  "tika-s0101t:126_2": "anekacchariyapātubhāvapaṭimaṇḍitāya saṅgītiyā imassa dīghāgamassa paṭhamamajjhimabuddhavacanādibhāvo",
  "tika-s0101t:126_3": "vavatthāpitoti dasseti, “evametaṃ abhedato”tiādinā.",
  "tika-s0101t:127": "Nidānakathāvaṇṇanā niṭṭhitā.",
  "tika-s0101t:130": "1. Brahmajālasuttavaṇṇanā",
  "tika-s0101t:131": "Paribbājakakathāvaṇṇanā",
  "tika-s0101t:132": "Evaṃ paṭhamamahāsaṅgītiṃ dassetvā yadatthaṃ sā idha dassitā, idāni taṃ nigamanavasena dassetuṃ “imissā”tiādimāha.",
  "tika-s0101t:133_0": "1. Ettāvatā ca brahmajālassa sādhāraṇato bāhiranidānaṃ dassetvā idāni abbhantaranidānaṃ",
  "tika-s0101t:133_1": "saṃvaṇṇetuṃ “tattha eva”ntiādi vuttaṃ. Atha vā chahi ākārehi saṃvaṇṇanā kātabbā sambandhato",
  "tika-s0101t:133_2": "padato padavibhāgato padatthato anuyogato parihārato cāti. Tattha sambandho nāma",
  "tika-s0101t:133_3": "desanāsambandho. Yaṃ lokiyā “ummugghāto”ti vadanti. So pana pāḷiyā nidānapāḷivasena,",
  "tika-s0101t:133_4": "nidānapāḷiyā pana saṅgītivasena veditabboti paṭhamamahāsaṅgītiṃ dassentena nidānapāḷiyā",
  "tika-s0101t:133_5": "sambandhassa dassitattā padādivasena saṃvaṇṇanaṃ karonto “evanti nipātapada”ntiādimāha.",
  "tika-s0101t:133_6": "“Metiādīnī”ti ettha antarā-sadda-ca-saddānaṃ nipātapadabhāvo, vattabbo, na vā vattabbo",
  "tika-s0101t:133_7": "tesaṃ nayaggahaṇena gahitattā, tadavasiṭṭhānaṃ āpaṭi-saddānaṃ ādi-saddena saṅgaṇhanato.",
  "tika-s0101t:133_8": "“Padavibhāgo”ti padānaṃ viseso, na pana padaviggaho. Atha vā padāni ca padavibhāgo",
  "tika-s0101t:133_9": "ca padavibhāgo, padaviggaho ca padavibhāgo ca padavibhāgoti vā ekasesavasena padapadaviggahāpi",
  "tika-s0101t:133_10": "padavibhāga saddena vuttāti veditabbaṃ. Tattha padaviggaho “bhikkhūnaṃ saṅgho”tiādibhedesu padesu daṭṭhabbo.",
  "tika-s0101t:134_0": "Atthatoti padatthato. Taṃ pana padatthaṃ atthuddhārakkamena paṭhamaṃ evaṃ-saddassa",
  "tika-s0101t:134_1": "dassento “evaṃsaddo tāvā”tiādimāha. Avadhāraṇādīti ettha ādi-saddena idamatthapucchāparimāṇādiatthānaṃ",
  "tika-s0101t:134_2": "saṅgaho daṭṭhabbo. Tathā hi “evaṃgatāni, evaṃvidho, evamākāro”tiādīsu idaṃ-saddassa",
  "tika-s0101t:134_3": "atthe evaṃ-saddo. Gata-saddo hi pakārapariyāyo, tathā vidhākāra-saddā ca. Tathā hi",
  "tika-s0101t:134_4": "vidhayuttagata-sadde lokiyā pakāratthe vadanti. “Evaṃ nu kho, na nu kho, kiṃ nu kho,",
  "tika-s0101t:134_5": "kathaṃ nu kho”ti, “evaṃ su te sunhātā suvilittā kappitakesamassu, āmuttamālābharaṇā",
  "tika-s0101t:134_6": "odātavatthavasanā pañcahi kāmaguṇehi samappitā samaṅgībhūtā paricārenti, seyyathāpi",
  "tika-s0101t:134_7": "tvaṃ etarahi sācariyakoti? No hidaṃ bho gotamā”ti ca ādīsu pucchāyaṃ. “Evaṃ lahuparivattaṃ,",
  "tika-s0101t:134_8": "evaṃ āyupariyanto”ti ca ādīsu parimāṇe. Nanu ca “evaṃ nu kho, evaṃ su te, evaṃ āyupariyanto”ti",
  "tika-s0101t:134_9": "ettha evaṃ-saddena pucchanākāraparimāṇākārānaṃ vuttattā ākārattho eva evaṃ-saddo",
  "tika-s0101t:134_10": "ti? Na, visesasabbhāvato. Ākāramattavācako hettha ākāratthoti adhippeto, yathā “evaṃ",
  "tika-s0101t:134_11": "byākhotiādīsu pana na ākāravisesavācako evañca katvā “evaṃ jātena maccenā”tiādīni",
  "tika-s0101t:134_12": "upamādīsu udāharaṇāni upapannāni honti. Tathā hi “yathāpi…pe… bahu”nti? Ettha puppharāsiṭṭhāniyato",
  "tika-s0101t:134_13": "manussupapattisappurisūpanissayasaddhammasavanayonisomanasikārabhogasampattiādidānādipuññakiriyāhetusamudāyato",
  "tika-s0101t:134_14": "sobhāsugandhatādiguṇayogato mālāguṇasadisiyo pahūtā puññakiriyā maritabbasabhāvatāya",
  "tika-s0101t:134_15": "maccena sattena kattabbāti joditattā puppharāsimālāguṇāva upamā, tesaṃ upamākāro",
  "tika-s0101t:134_16": "yathā-saddena aniyamato vuttoti evaṃ-saddo upamākāranigamanatthoti vattuṃ yuttaṃ.",
  "tika-s0101t:134_17": "So pana upamākāro niyamiyamāno atthato upamāva hotīti āha “upamāyaṃ āgato”ti.",
  "tika-s0101t:135_0": "Tathā evaṃ iminā ākārena “abhikkamitabba”ntiādinā upadisiyamānāya samaṇasāruppāya",
  "tika-s0101t:135_1": "ākappasampattiyā yo tattha upadisanākāro, so atthato upadesoyevāti vuttaṃ “evaṃ te…pe…",
  "tika-s0101t:135_2": "upadese”ti. Tathā evametaṃ bhagavā, evametaṃ sugatāti ettha ca bhagavatā yathāvuttamatthaṃ",
  "tika-s0101t:135_3": "aviparītato jānantehi kataṃ tattha saṃvijjamānaguṇānaṃ pakārehi haṃsanaṃ udaggatākaraṇaṃ",
  "tika-s0101t:135_4": "sampahaṃsanaṃ, yo tattha sampahaṃsanākāroti yojetabbaṃ. Evamevaṃ panāyanti ettha",
  "tika-s0101t:135_5": "garahaṇākāroti yojetabbaṃ. So ca garahaṇākāro “vasalī”tiādi khuṃsanasaddasannidhānato",
  "tika-s0101t:135_6": "idha evaṃ-saddena pakāsitoti viññāyati. Yathā cettha, evaṃ upamākārādayopi upamādivasena",
  "tika-s0101t:135_7": "vuttānaṃ puppharāsiādisaddānaṃ sannidhānatoti daṭṭhabbaṃ. Evañca vadehīti “yathāhaṃ",
  "tika-s0101t:135_8": "vadāmi, evaṃ samaṇaṃ ānandaṃ vadehī”ti vadanākāro idāni vattabbo evaṃ-saddena nidassīyatīti",
  "tika-s0101t:135_9": "nidassanattho vutto. Evaṃ noti etthāpi tesaṃ yathāvuttadhammānaṃ ahitadukkhāvahabhāve",
  "tika-s0101t:135_10": "sanniṭṭhānajananatthaṃ anumatiggahaṇavasena “saṃvattanti, no vā, kathaṃ vā ettha",
  "tika-s0101t:135_11": "hotī”ti pucchāya katāya “evaṃ no ettha hotī”ti vuttattā tadākārasanniṭṭhānaṃ evaṃ-saddena",
  "tika-s0101t:135_12": "vibhāvitanti viññāyati, so pana tesaṃ dhammānaṃ ahitāya dukkhāya saṃvattanākāro niyamiyamāno",
  "tika-s0101t:135_13": "avadhāraṇattho hotīti āha “evaṃ no ettha hotīti ādīsu avadhāraṇe”ti. Evaṃ bhanteti",
  "tika-s0101t:135_14": "pana dhammassa sādhukaṃ savanamanasikāre sanniyojitehi bhikkhūhi attano tattha ṭhitabhāvassa",
  "tika-s0101t:135_15": "paṭijānanavasena vuttattā ettha evaṃ-saddo vacanasampaṭicchanattho vutto, tena evaṃ",
  "tika-s0101t:135_16": "bhante, sādhu bhante, suṭṭhu bhanteti vuttaṃ hoti.",
  "tika-s0101t:136_0": "Nānānayanipuṇanti ekattanānattaabyāpāraevaṃdhammatāsaṅkhātā, nandiyāvaṭṭa tipukkhalasīhavikkīḷitaaṅkusadisālocanasaṅkhātā",
  "tika-s0101t:136_1": "vā ādhārādibhedavasena nānāvidhā nayā nānānayā, nayā vā pāḷigatiyo, tā ca paññattianupaññattiādivasena",
  "tika-s0101t:136_2": "saṃkilebhāgiyādilokiyāditadubhayavomissatādivasena kusalādivasena khandhādivasena",
  "tika-s0101t:136_3": "saṅgahādivasena samayavimuttādivasena ṭhapanādivasena kusalamūlādivasena tikapaṭṭhānādivasena",
  "tika-s0101t:136_4": "ca nānappakārāti nānānayā, tehi nipuṇaṃ saṇhasukhumanti nānānayanipuṇaṃ. Āsayova",
  "tika-s0101t:136_5": "ajjhāsayo, te ca sassatādibhedena, tattha ca apparajakkhatādivasena anekā, attajjhāsayādayo",
  "tika-s0101t:136_6": "eva vā samuṭṭhānaṃ uppattihetu etassāti anekajjhāsayasamuṭṭhānaṃ. Atthabyañjanasampannanti",
  "tika-s0101t:136_7": "atthabyañjanaparipuṇṇaṃ upanetabbābhāvato, saṅkāsanapakāsanavivaraṇavibhajanauttānīkaraṇapaññattivasena",
  "tika-s0101t:136_8": "chahi atthapadehi, akkharapadabyañjanākāraniruttiniddesavasena chahi byañjanapadehi",
  "tika-s0101t:136_9": "ca samannāgatanti vā attho daṭṭhabbo.",
  "tika-s0101t:137_0": "Vividhapāṭihāriyanti ettha pāṭihāriyapadassa vacanatthaṃ “paṭipakkhaharaṇato rāgādikilesāpanayanato",
  "tika-s0101t:137_1": "pāṭihāriya”nti vadanti. Bhagavato pana paṭipakkhā rāgādayo na santi, ye haritabbā.",
  "tika-s0101t:137_2": "Puthujjanānampi vigatūpakkilese aṭṭhaguṇasamannāgate citte hatapaṭipakkhe iddhividhaṃ",
  "tika-s0101t:137_3": "pavattati, tasmā tattha pavattavohārena ca na sakkā idha “pāṭihāriya”nti vattuṃ.",
  "tika-s0101t:137_4": "Sace pana mahākāruṇikassa bhagavato veneyyagatā ca kilesā paṭipakkhā, tesaṃ haraṇato",
  "tika-s0101t:137_5": "“pāṭihāriya”nti vuttaṃ, evaṃ sati yuttametaṃ. Atha vā bhagavato ca sāsanassa ca paṭipakkhā",
  "tika-s0101t:137_6": "titthiyā, tesaṃ haraṇato pāṭihāriyaṃ. Te hi diṭṭhiharaṇavasena, diṭṭhippakāsane asamatthabhāvena",
  "tika-s0101t:137_7": "ca iddhiādesanānusāsanīhi haritā apanītā hontīti. “Paṭī”ti vā ayaṃ saddo “pacchā”ti",
  "tika-s0101t:137_8": "etassa atthaṃ bodheti “tasmiṃ paṭipaviṭṭhamhi, añño āgañchi brāhmaṇo”tiādīsu viya,",
  "tika-s0101t:137_9": "tasmā samāhite citte, vigatūpakkilese ca katakiccena pacchā haritabbaṃ pavattetabbanti",
  "tika-s0101t:137_10": "paṭihāriyaṃ, attano vā upakkilesesu catutthajjhānamaggehi haritesu pacchā haraṇaṃ",
  "tika-s0101t:137_11": "paṭihāriyaṃ. Iddhiādesanānusāsaniyo ca vigatūpakkilesena, katakiccena ca sattahitatthaṃ",
  "tika-s0101t:137_12": "puna pavattetabbā, haritesu ca attano upakkilesesu parasattānaṃ upakkilesaharaṇāni",
  "tika-s0101t:137_13": "hontīti paṭihāriyāni bhavanti. Paṭihāriyameva pāṭihāriyaṃ. Paṭihāriye vā iddhiādesanānusāsanīsamudāye",
  "tika-s0101t:137_14": "bhavaṃ ekekaṃ “pāṭihāriya”nti vuccati. Paṭihāriyaṃ vā catutthajjhānaṃ maggo ca paṭipakkhaharaṇato,",
  "tika-s0101t:137_15": "tattha jātaṃ, tasmiṃ vā nimittabhūte, tato vā āgatanti pāṭihāriyaṃ. Tassa pana iddhiādibhedena",
  "tika-s0101t:137_16": "visayabhedena ca bahuvidhassa bhagavato desanāya labbhamānattā āha “vividhapāṭihāriya”nti.",
  "tika-s0101t:138_0": "Na aññathāti bhagavato sammukhā sutākārato na aññathāti attho, na pana bhagavato",
  "tika-s0101t:138_1": "desitākārato. Acinteyyānubhāvā hi bhagavato desanā. Evañca katvā “sabbappakārena",
  "tika-s0101t:138_2": "ko samattho viññātu”nti idaṃ vacanaṃ samatthitaṃ hoti. Dhāraṇabaladassanañca na virujjhati",
  "tika-s0101t:138_3": "sutākārāvirajjhanassa adhippetattā. Na hettha atthantaratāparihāro dvinnampi atthānaṃ",
  "tika-s0101t:138_4": "ekavisayattā, itarathā thero bhagavato desanāya sabbathā paṭiggahaṇe samattho asamattho cāti āpajjeyyāti.",
  "tika-s0101t:139_0": "“Yo paro na hoti, so attā”ti evaṃ vuttāya niyakajjhattasaṅkhātāya sasantatiyaṃ vattanato",
  "tika-s0101t:139_1": "tividhopi me-saddo kiñcāpi ekasmiṃyeva atthe dissati, karaṇasampadānasāminiddesavasena",
  "tika-s0101t:139_2": "pana vijjamānabhedaṃ sandhāyāha “me-saddo tīsu atthesu dissatī”ti.",
  "tika-s0101t:140_0": "Kiñcāpi upasaggo kiriyaṃ viseseti, jotakabhāvato pana satipi tasmiṃ suta-saddo eva",
  "tika-s0101t:140_1": "taṃ tamatthaṃ anuvadatīti anupasaggassa suta-saddassa atthuddhāre saupasaggassa gahaṇaṃ",
  "tika-s0101t:140_2": "na virujjhatīti dassento “saupasaggo ca anupasaggo cā”ti āha. Assāti suta-saddassa.",
  "tika-s0101t:140_3": "Kammabhāvasādhanāni idha suta-sadde sambhavantīti vuttaṃ “upadhāritanti vā upadhāraṇanti",
  "tika-s0101t:140_4": "vā attho”ti. Mayāti atthe satīti yadā mesaddassa kattuvasena karaṇaniddeso, tadāti",
  "tika-s0101t:140_5": "attho. Mamāti atthe satīti yadā sambandhavasena sāminiddeso, tadā.",
  "tika-s0101t:141_0": "Sutasaddasannidhāne payuttena evaṃsaddena savanakiriyājotakena bhavitabbanti vuttaṃ",
  "tika-s0101t:141_1": "“evanti sotaviññāṇādiviññāṇakiccanidassana”nti. Ādi-saddena sampaṭicchanādīnaṃ pañcadvārikaviññāṇānaṃ",
  "tika-s0101t:141_2": "tadabhinihaṭānañca manodvārikaviññāṇānaṃ gahaṇaṃ veditabbaṃ. Sabbesampi vākyānaṃ",
  "tika-s0101t:141_3": "evakāratthasahitattā “suta”nti etassa sutaṃ evāti ayamattho labbhatīti āha “assavanabhāvapaṭikkhepato”ti,",
  "tika-s0101t:141_4": "etena avadhāraṇena nirākataṃ dasseti. Yathā ca sutaṃ sutaṃ evāti niyametabbaṃ, taṃ",
  "tika-s0101t:141_5": "sammā sutaṃ hotīti āha “anūnādhikāviparītaggahaṇanidassana”nti. Atha vā “saddantaratthāpohanavasena",
  "tika-s0101t:141_6": "saddo atthaṃ vadatī”ti sutanti asutaṃ na hotīti ayametassa atthoti vuttaṃ “assavanabhāvapaṭikkhepato”ti,",
  "tika-s0101t:141_7": "iminā diṭṭhādivinivattanaṃ karoti. Idaṃ vuttaṃ hoti. Na idaṃ mayā diṭṭhaṃ, na sayambhuñāṇena",
  "tika-s0101t:141_8": "sacchikataṃ, atha kho sutaṃ, tañca kho sammadevāti. Tenevāha “anūnādhikāviparītaggahaṇanidassana”nti.",
  "tika-s0101t:141_9": "Avadhāraṇatthe vā evaṃ-sadde ayaṃ atthayojanā karīyatīti tadapekkhassa suta-saddassa",
  "tika-s0101t:141_10": "ayamattho vutto “assavanabhāvapaṭikkhepato”ti. Teneva āha “anūnādhikāviparītaggahaṇanidassana”nti.",
  "tika-s0101t:141_11": "Savanasaddo cettha kammattho veditabbo suyyatīti.",
  "tika-s0101t:142_0": "Evaṃ savanahetusuṇantapuggalasavanavisesavasena padattayassa ekena pakārena atthayojanaṃ",
  "tika-s0101t:142_1": "dassetvā idāni pakārantarehipi taṃ dassetuṃ “tathā eva”ntiādi vuttaṃ. Tattha tassāti",
  "tika-s0101t:142_2": "yā sā bhagavato sammukhā dhammassavanākārena pavattā manodvāraviññāṇavīthi, tassā.",
  "tika-s0101t:142_3": "Sā hi nānappakārena ārammaṇe pavattituṃ samatthā. Tathā ca vuttaṃ “sotadvārānusārenā”ti.",
  "tika-s0101t:142_4": "Nānappakārenāti vakkhamānānaṃ anekavihitānaṃ byañjanatthaggahaṇānānākārena, etena",
  "tika-s0101t:142_5": "imissā yojanāya ākārattho evaṃ-saddo gahitoti dīpeti. Pavattibhāvappakāsananti pavattiyā",
  "tika-s0101t:142_6": "atthibhāvappakāsanaṃ. “Sutanti dhammappakāsana”nti yasmiṃ ārammaṇe vuttappakārā viññāṇavīthi",
  "tika-s0101t:142_7": "nānappakārena pavattā, tassa dhammattā vuttaṃ, na sutasaddassa dhammatthattā. Vuttassevatthassa",
  "tika-s0101t:142_8": "pākaṭīkaraṇaṃ “ayañhetthā”tiādi. Tattha viññāṇavīthiyāti karaṇatthe karaṇavacanaṃ. Mayāti katthuatthe.",
  "tika-s0101t:143_0": "“Evanti niddisitabbappakāsana”nti nidassanatthaṃ evaṃ-saddaṃ gahetvā vuttaṃ nidassetabbassa",
  "tika-s0101t:143_1": "niddisitabbattābhāvābhāvato, tena evaṃ-saddena sakalampi suttaṃ paccāmaṭṭhanti dasseti.",
  "tika-s0101t:143_2": "Suta-saddassa kiriyāsaddattā, savanakiriyāya ca sādhāraṇaviññāṇappabandhapaṭibaddhattā",
  "tika-s0101t:143_3": "tattha ca puggalavohāroti vuttaṃ “sutanti puggalakiccappakāsana”nti. Na hi puggalavohārarahite",
  "tika-s0101t:143_4": "dhammappabandhe savanakiriyā labbhatīti.",
  "tika-s0101t:144_0": "“Yassa cittasantānassā”tiādipi ākāratthameva evaṃ-saddaṃ gahetvā purimayojanāya aññathā",
  "tika-s0101t:144_1": "atthayojanaṃ dassetuṃ vuttaṃ. Tattha ākārapaññattīti upādāpaññatti eva, dhammānaṃ",
  "tika-s0101t:144_2": "pavattiākārupādānavasena tathā vuttā. “Sutanti visayaniddeso”ti sotabbabhūto dhammo",
  "tika-s0101t:144_3": "savanakiriyākattupuggalassa savanakiriyāvasena pavattiṭṭhānanti katvā vuttaṃ. Cittasantānavinimuttassa",
  "tika-s0101t:144_4": "paramatthato kassaci kattu abhāvepi saddavohārena buddhiparikappitabhedavacanicchāya",
  "tika-s0101t:144_5": "cittasantānato aññaṃ viya taṃsamaṅgiṃ katvā vuttaṃ “cittasantānena taṃsamaṅgino”ti.",
  "tika-s0101t:144_6": "Savanakiriyāvisayopi sotabbadhammo savanakiriyāvasena pavattacittasantānassa idha",
  "tika-s0101t:144_7": "paramatthato kattubhāvato, savanavasena cittappavattiyā eva vā savanakiriyābhāvato",
  "tika-s0101t:144_8": "taṃkiriyākattu ca visayo hotīti katvā vuttaṃ “taṃsamaṅgino kattu visaye”ti. Sutākārassa",
  "tika-s0101t:144_9": "ca therassa sammānicchitabhāvato āha “gahaṇasanniṭṭhāna”nti, etena vā avadhāraṇatthaṃ",
  "tika-s0101t:144_10": "evaṃ-saddaṃ gahetvā ayaṃ atthayojanā katāti daṭṭhabbaṃ.",
  "tika-s0101t:145_0": "Pubbe sutānaṃ nānāvihitānaṃ suttasaṅkhātānaṃ atthabyañjanānaṃ upadhāritarūpassa ākārassa",
  "tika-s0101t:145_1": "nidassanassa avadhāraṇassa vā pakāsanasabhāvo evaṃ-saddoti tadākārādiupadhāraṇassa",
  "tika-s0101t:145_2": "puggalapaññattiyā upādānabhūtadhammappabandhabyāpāratāya vuttaṃ “evanti puggalakiccaniddeso”ti.",
  "tika-s0101t:145_3": "Savanakiriyā pana puggalavādinopi viññāṇanirapekkhā natthīti visesato viññāṇabyāpāroti",
  "tika-s0101t:145_4": "āha “sutanti viññāṇakiccaniddeso”ti. Meti saddappavattiyā ekanteneva sattavisayattā,",
  "tika-s0101t:145_5": "viññāṇakiccassa ca tattheva samodahitabbato “meti ubhayakiccayuttapuggalaniddeso”ti",
  "tika-s0101t:145_6": "vuttaṃ. Avijjamānapaññattivijjamānapaññattisabhāvā yathākkamaṃ evaṃ-sadda suta-saddānaṃ",
  "tika-s0101t:145_7": "atthāti te tathārūpapaññattiupādānabyāpārabhāvena dassento āha “evanti puggalakiccaniddeso.",
  "tika-s0101t:145_8": "Sutanti viññāṇakiccaniddeso”ti. Ettha ca karaṇakiriyākattukammavisesappakāsanavasena",
  "tika-s0101t:145_9": "puggalabyāpāvisayapuggalabyāpāranidassanavasena gahaṇākāragāhakatabbisayavisesaniddesavasena",
  "tika-s0101t:145_10": "kattukaraṇa byāpārakattuniddesavasena ca dutiyādayo catasso atthayojanā dassitāti daṭṭhabbaṃ.",
  "tika-s0101t:146_0": "Sabbassāpi saddādhigamanīyassa atthassa paññattimukheneva paṭipajjitabbattā, sabbapaññattīnañca",
  "tika-s0101t:146_1": "vijjamānādivasena chasu paññattibhedesu antogadhattā tesu “eva”ntiādīnaṃ paññattīnaṃ",
  "tika-s0101t:146_2": "sarūpaṃ niddhārento āha “evanti ca meti cā”tiādi. Tattha evanti ca meti ca vuccamānassa",
  "tika-s0101t:146_3": "atthassa ākārādino, dhammānañca asallakkhaṇabhāvato avijjamānapaññattibhāvoti āha",
  "tika-s0101t:146_4": "“saccikaṭṭhaparamatthavasena avijjamānapaññattī”ti. Tattha saccikaṭṭhaparamatthavasenāti",
  "tika-s0101t:146_5": "bhūtatthauttamatthavasena. Idaṃ vuttaṃ hotiyo māyāmarīciādayo viya abhūtattho, anussavādīhi",
  "tika-s0101t:146_6": "gahetabbo viya anuttamattho ca na hoti, so rūpasaddādisabhāvo ruppanānubhavanādisabhāvo",
  "tika-s0101t:146_7": "vā attho “saccikaṭṭho, paramattha cā”ti vuccati, na tathā evaṃ meti padānamatthoti,",
  "tika-s0101t:146_8": "etamevatthaṃ pākaṭataraṃ kātuṃ “kiñhettha ta”ntiādi vuttaṃ. Sutanti pana saddāyatanaṃ",
  "tika-s0101t:146_9": "sandhāyāha “vijjamānapaññattī”ti. Teneva hi “yañhi tamettha sotena upaladdha”nti",
  "tika-s0101t:146_10": "vuttaṃ, “sotadvārānusārena upaladdha”nti pana vutte atthabyañjanādisabbaṃ labbhati.",
  "tika-s0101t:146_11": "Taṃ taṃ upādāya vattabbatoti sotapathaṃ āgate dhamme upādāya tesaṃ upadhāritākārādino",
  "tika-s0101t:146_12": "paccāmasanavasena “eva”nti, sasantatipariyāpanne khandhe upādāya “me”ti vattabbattāti",
  "tika-s0101t:146_13": "attho. Diṭṭhādisabhāvarahite saddāyatane pavattamānopi sutavohāro “dutiyaṃ tatiya”ntiādiko",
  "tika-s0101t:146_14": "viya paṭhamādīni diṭṭhamutaviññāte apekkhitvā pavattoti āha “diṭṭhādīni upanidhāya",
  "tika-s0101t:146_15": "vattabbato”ti. Asutaṃ na hotīti hi “suta”nti pakāsito yamatthoti.",
  "tika-s0101t:147_0": "Attanā paṭividdhā suttassa pakāravisesā “eva”nti therena paccāmaṭṭhāti āha “asammohaṃ",
  "tika-s0101t:147_1": "dīpetī”ti. “Nānappakārapaṭivedhasamattho hotī”ti etena vakkhamānassa suttassa nānappakārataṃ",
  "tika-s0101t:147_2": "duppaṭivijjhatañca dasseti. “Sutassa asammosaṃ dīpetī”ti sutākārassa yāthāvato dassiyamānattā",
  "tika-s0101t:147_3": "vuttaṃ. Asammohenāti sammohābhāvena, paññāya eva vā savanakālasambhūtāya taduttarakālapaññāsiddhi,",
  "tika-s0101t:147_4": "evaṃ asammosenāti etthāpi vattabbaṃ. Byañjanānaṃ paṭivijjhitabbo ākāro nātigambhīro,",
  "tika-s0101t:147_5": "yathāsutadhāraṇameva tattha karaṇīyanti satiyā byāpāro adhiko, paññā tattha guṇībhūtāti",
  "tika-s0101t:147_6": "vuttaṃ “paññāpubbaṅgamāyā”tiādi paññāya pubbaṅgamāti katvā. Pubbaṅgamatā cettha padhānabhāvo",
  "tika-s0101t:147_7": "“manopubbaṅgamā”tiādīsu viya, pubbaṅgamatāya vā cakkhuviññāṇādīsu āvajjanādīnaṃ viya",
  "tika-s0101t:147_8": "appadhānatte paññā pubbaṅgamā etissāti ayampi attho yujjati, evaṃ “satipubbaṅgamāyā”ti",
  "tika-s0101t:147_9": "etthāpi vuttanayānusārena yathāsambhavamattho veditabbo. Atthabyañjanasampannassāti",
  "tika-s0101t:147_10": "atthabyañjanaparipuṇṇassa, saṅkāsanapakāsanavivaraṇavibhajanauttānīkaraṇapaññattivasena",
  "tika-s0101t:147_11": "chahi atthapadehi, akkharapadabyañjanākāraniruttiniddesavasena chahi byañjanapadehi",
  "tika-s0101t:147_12": "ca samannāgatassāti vā attho daṭṭhabbo.",
  "tika-s0101t:148_0": "Yonisomanasikāraṃ dīpetīti evaṃ-saddena vuccamānānaṃ ākāranidassanāvadhāraṇatthānaṃ",
  "tika-s0101t:148_1": "aviparītasaddhammavisayattāti adhippāyo. “Avikkhepaṃ dīpetī”ti “brahmajālaṃ kattha",
  "tika-s0101t:148_2": "bhāsita”ntiādi pucchāvasena pakaraṇappattassa vakkhamānassa suttassa savanaṃ samādhānamantarena",
  "tika-s0101t:148_3": "na sambhavatīti katvā vuttaṃ. “Vikkhittacittassā”tiādi tassevatthassa samatthanavasena",
  "tika-s0101t:148_4": "vuttaṃ. Sabbasampattiyāti atthabyañjanadesakapayojanādisampattiyā. Aviparītasaddhammavisayehi",
  "tika-s0101t:148_5": "viya ākāranidassanāvadhāraṇatthehi yonisomanasikārassa, saddhammassavanena viya ca",
  "tika-s0101t:148_6": "avikkhepassa yathā yonisomanasikārena phalabhūtena attasammāpaṇidhipubbekatapuññatānaṃ",
  "tika-s0101t:148_7": "siddhi vuttā tadavinābhāvato, evaṃ avikkhepena phalabhūtena kāraṇabhūtānaṃ saddhammassavanasappurisūpanissayānaṃ",
  "tika-s0101t:148_8": "siddhi dassetabbā siyā assutavato, sappurisūpanissayarahitassa ca tadabhāvato.",
  "tika-s0101t:149_0": "“Na hi vikkhittacitto”tiādinā samatthanavacanena pana avikkhepena kāraṇabhūtena sappurisūpanissayena",
  "tika-s0101t:149_1": "ca phalabhūtassa saddhammassavanassa siddhi dassitā. Ayaṃ panettha adhippāyo yutto",
  "tika-s0101t:149_2": "siyāsaddhammassavanasappurisūpanissayā na ekantena avikkhepassa kāraṇaṃ bāhiraṅgattā,",
  "tika-s0101t:149_3": "avikkhepo pana sappurisūpanissayo viya saddhammassavanassa ekantakāraṇanti. Evampi",
  "tika-s0101t:149_4": "avikkhepena sappurisūpanissayasiddhijotanā na samatthitāva, no na samatthitā vikkhittacittānaṃ",
  "tika-s0101t:149_5": "sappurisapayirupāsanābhāvassa atthasiddhattā. Ettha ca purimaṃ phalena kāraṇassa",
  "tika-s0101t:149_6": "siddhidassanaṃ nadīpūrena viya upari vuṭṭhisabbhāvassa, dutiyaṃ kāraṇena phalassa",
  "tika-s0101t:149_7": "siddhidassanaṃ daṭṭhabbaṃ ekantena vassinā viya meghavuṭṭhānena vuṭṭhippavattiyā.",
  "tika-s0101t:150_0": "Bhagavato vacanassa atthabyañjanapabhedaparicchedavasena sakalasāsanasampattiogāhanākāro",
  "tika-s0101t:150_1": "niravasesaparahitapāripūrikāraṇanti vuttaṃ “evaṃ bhaddako ākāro”ti. Yasmā na hotīti",
  "tika-s0101t:150_2": "sambandho. Pacchimacakkadvayasampattinti attasammāpaṇidhipubbekatapuññatāsaṅkhātaṃ",
  "tika-s0101t:150_3": "guṇadvayaṃ. Aparāparaṃ vuttiyā cettha cakkabhāvo, caranti etehi sattā sampattibhavesūti",
  "tika-s0101t:150_4": "vā. Ye sandhāya vuttaṃ “cattārimāni bhikkhave cakkāni, yehi samannāgatānaṃ devamanussānaṃ",
  "tika-s0101t:150_5": "catucakkaṃ vattatī”tiādi. Purimapacchimabhāvo cettha desanākkamavasena daṭṭhabbo.",
  "tika-s0101t:150_6": "Pacchimacakkadvayasiddhiyāti pacchimacakkadvayassa atthitāya. Sammāpaṇihitatto pubbe",
  "tika-s0101t:150_7": "ca katapuñño suddhāsayo hoti tadasuddhihetūnaṃ kilesānaṃ dūrībhāvatoti āha “āsayasuddhi",
  "tika-s0101t:150_8": "siddhā hotī”ti. Tathā hi vuttaṃ “sammāpaṇihitaṃ cittaṃ, seyyaso naṃ tato kare”ti,",
  "tika-s0101t:150_9": "“katapuññosi tvaṃ ānanda, padhānaṃ anuyuñja khippaṃ hohisi anāsavoti ca. Tenevāha",
  "tika-s0101t:150_10": "“āsayasuddhiyā adhigamabyattisiddhī”ti. Payogasuddhiyāti yonisomanasikārapubbaṅgamassa",
  "tika-s0101t:150_11": "dhammassavanapayogassa visadabhāvena. Tathā cāha “āgamabyattisiddhī”ti. Sabbassa",
  "tika-s0101t:150_12": "vā kāyavacīpayogassa niddosabhāvena. Parisuddhakāyavacīpayogo hi vippaṭisārābhāvato",
  "tika-s0101t:150_13": "avikkhittacitto pariyattiyaṃ visārado hotīti.",
  "tika-s0101t:151_0": "“Nānappakārapaṭivedhadīpakenā”tiādinā atthabyañjanesu therassa evaṃ-sadda suta-saddānaṃ",
  "tika-s0101t:151_1": "asammohāsammosadīpanato catupaṭisambhidāvasena atthayojanaṃ dasseti. Tattha “sotabbappabhedapaṭivedhadīpakenā”ti",
  "tika-s0101t:151_2": "etena ayaṃ suta-saddo evaṃ-saddasannidhānato, vakkhamānāpekkhāya vā sāmaññeneva sotabbadhammavisesaṃ",
  "tika-s0101t:151_3": "āmasatīti dasseti. Manodiṭṭhikaraṇāpariyattidhammānaṃ anupekkhanasuppaṭivedhā visesato",
  "tika-s0101t:151_4": "manasikārapaṭibaddhāti te vuttanayena yonisomanasikāradīpakena evaṃ-saddena yojetvā,",
  "tika-s0101t:151_5": "savanadhāraṇavacīparicayā pariyattidhammānaṃ visesena sotāvadhānapaṭibaddhāti te",
  "tika-s0101t:151_6": "avikkhepadīpakena suta-saddena yojetvā dassento sāsanasampattiyā dhammassavane ussāhaṃ",
  "tika-s0101t:151_7": "janeti. Tattha dhammāti pariyattidhammā. Manasānupekkhitāti “idha sīlaṃ kathitaṃ,",
  "tika-s0101t:151_8": "idha samādhi, idha paññā, ettakā ettha anusandhiyo”tiādinā nayena manasā anupekkhitā.",
  "tika-s0101t:151_9": "Diṭṭhiyā suppaṭividdhāti nijjhānakkhantibhūtāya, ñātapariññāsaṅkhātāya vā diṭṭhiyā",
  "tika-s0101t:151_10": "tattha tattha vuttarūpārūpadhamme “iti rūpaṃ, ettakaṃ rūpa”ntiādinā suṭṭhu vavatthapetvā paṭividdhā.",
  "tika-s0101t:152_0": "“Sakalena vacanenā”ti pubbe tīhi padehi visuṃ visuṃ yojitattā vuttaṃ. Asappurisabhūminti",
  "tika-s0101t:152_1": "akataññutaṃ “idhekacco pāpabhikkhu tathāgatappaveditaṃ dhammavinayaṃ pariyāpuṇitvā",
  "tika-s0101t:152_2": "attano dahatī”ti evaṃ vuttaṃ anariyavohārāvatthaṃ. Sā eva anariyavohārāvatthā asaddhammo.",
  "tika-s0101t:152_3": "Nanu ca ānandattherassa “mamedaṃ vacana”nti adhimānassa, mahākassapattherādīnañca",
  "tika-s0101t:152_4": "tadāsaṅkāya abhāvato asappurisabhūmisamatikkamādivacanaṃ niratthakaṃ ti? Nayidaṃ",
  "tika-s0101t:152_5": "evaṃ “evaṃ me suta”nti vadantena ayampi attho vibhāvitoti dassanato. Keci pana “devatānaṃ",
  "tika-s0101t:152_6": "parivitakkāpekkhaṃ tathāvacananti edisī codanā anavakāsā”ti vadanti. Tasmiṃ kira",
  "tika-s0101t:152_7": "khaṇe ekaccānaṃ devatānaṃ evaṃ cetaso parivitakko udapādi “tathāgato ca parinibbuto,",
  "tika-s0101t:152_8": "ayañca āyasmā desanākusalo, idāni dhammaṃ deseti, sakyakulappasuto tathāgatassa bhātā",
  "tika-s0101t:152_9": "cūḷapituputto, kiṃ nu kho sayaṃ sacchikata dhammaṃ deseti, udāhu bhagavatoyeva vacanaṃ",
  "tika-s0101t:152_10": "yathāsuta”nti. Evaṃ tadāsaṅkitappakārato asappurisabhūmisamokkamādito atikkamādi",
  "tika-s0101t:152_11": "vibhāvitanti. Attano adahantoti “mameta”nti attani aṭṭhapento. Appetīti nidasseti.",
  "tika-s0101t:152_12": "Diṭṭhadhammikasamparāyikaparamatthesu yathārahaṃ satte netīti netti, dhammoyeva netti dhammanetti.",
  "tika-s0101t:153_0": "Daḷhataraniviṭṭhā vicikicchā kaṅkhā. Nātisaṃsappanaṃ matibhedamattaṃ vimati. Assaddhiyaṃ",
  "tika-s0101t:153_1": "vināseti bhagavato desitattā, sammukhā cassa paṭiggahitattā, khalitaduruttādiggahaṇadosābhāvato",
  "tika-s0101t:153_2": "ca. Ettha ca paṭhamādayo tisso atthayojanā ākārādiatthesu aggahitavisesameva evaṃ-saddaṃ",
  "tika-s0101t:153_3": "gahetvā dassitā, tato parā tisso ākāratthameva evaṃ-saddaṃ gahetvā vibhāvitā. Pacchimā",
  "tika-s0101t:153_4": "pana tisso yathākkamaṃ ākāratthaṃ nidassanatthaṃ avadhāraṇatthañca evaṃ-saddaṃ gahetvā",
  "tika-s0101t:153_5": "yojitāti daṭṭhabbaṃ.",
  "tika-s0101t:154_0": "Eka-saddo aññaseṭṭhāsahāyasaṅkhyadīsu dissati. Tathāhesa “sassato attā ca loko ca,",
  "tika-s0101t:154_1": "idameva saccaṃ moghamaññanti ittheke abhivadantī”tiādīsu aññatthe dissati, “cetaso",
  "tika-s0101t:154_2": "ekodibhāva”ntiādīsu seṭṭhatthe, “eko vūpakaṭṭho”tiādīsu asahāye, “ekova kho bhikkhave",
  "tika-s0101t:154_3": "khaṇo ca samayo ca brahmacariyavāsāyā”tiādīsu saṅkhyayaṃ, idhāpi saṅkhyayanti dassento",
  "tika-s0101t:154_4": "āha “ekanti gaṇanaparicchedaniddeso”ti. Kālañca samayañcāti yuttakālañca paccayasāmaggiñca.",
  "tika-s0101t:154_5": "Khaṇoti okāso. Tathāgatuppādādiko hi maggabrahmacariyassa okāso tappaccayapaṭilābhahetuttā.",
  "tika-s0101t:154_6": "Khaṇo eva ca samayo. Yo “khaṇo”ti ca “samayo”ti ca vuccati, so eko vāti hi attho.",
  "tika-s0101t:154_7": "Mahāsamayoti mahāsamūho. Samayopi khoti sikkhāpadapūraṇassa hetupi. Samayappavādaketi",
  "tika-s0101t:154_8": "diṭṭhippavādake. Tattha hi nisinnā titthiyā attano attano samayaṃ pavadantīti. Atthābhisamayāti",
  "tika-s0101t:154_9": "hitapaṭilābhā. Abhisametabboti abhisamayo, abhisamayo atthoti abhisamayaṭṭhoti pīḷana",
  "tika-s0101t:154_10": "ādīni abhisametabbabhāvena ekībhāvaṃ upanetvā vuttāni. Abhisamayassa vā paṭivedhassa",
  "tika-s0101t:154_11": "visayabhūtabhāvo abhisamayaṭṭhoti tāneva tathā ekattena vuttāni. Tattha pīḷanaṃ dukkhasaccassa",
  "tika-s0101t:154_12": "taṃ samaṅgīno hiṃsanaṃ avipphārikatākaraṇaṃ. Santāpodukkhadukkhatādivasena santāpanaṃ paridahaṇaṃ.",
  "tika-s0101t:155_0": "Tattha sahakārīkāraṇaṃ sannijjha sameti samavetīti samayo, samavāyo. Sameti samāgacchati",
  "tika-s0101t:155_1": "maggabrahmacariyamettha tadādhārapuggalehīti samayo, khaṇo. Sameti ettha, etenava",
  "tika-s0101t:155_2": "saṃgacchati satto, sabhāvadhammo vā sahajātādīhi, uppādādīhi vāti samayo, kālo. Dhammappavattimattatāya",
  "tika-s0101t:155_3": "atthato abhūtopi hi kālo dhammappavattiyā adhikaraṇaṃ, karaṇaṃ viya ca kappanāmattasiddhena",
  "tika-s0101t:155_4": "rūpena voharīyatīti. Samaṃ, saha vā avayavānaṃ ayanaṃ pavatti avaṭṭhānanti samayo,",
  "tika-s0101t:155_5": "samūho, yathā “samudāyo”ti. Avayavasahāvaṭṭhānameva hi samūhoti. Avasesapaccayānaṃ",
  "tika-s0101t:155_6": "samāgame eti phalaṃ etasmā uppajjati pavattati cāti samayo, hetu yathā “samudayo”ti.",
  "tika-s0101t:155_7": "Sameti saṃyojanabhāvato sambandho eti attano visaye pavattati, daḷhaggahaṇabhāvato",
  "tika-s0101t:155_8": "vā saṃyuttā ayanti pavattanti sattā yathābhinivesaṃ etenāti samayo, diṭṭhi. Diṭṭhisaṃyojanena",
  "tika-s0101t:155_9": "hi sattā ativiya bajjhantīti. Samiti saṅgati samodhānanti samayo, paṭilābho. Samassa",
  "tika-s0101t:155_10": "yānaṃ, sammā vā yānaṃ apagamoti samayo, pahānaṃ. Abhimukhaṃ ñāṇena etabbo abhisametabboti",
  "tika-s0101t:155_11": "abhisamayo, dhammānaṃ aviparīto sabhāvo. Abhimukhabhāvena sammā eti gacchati bujjhatīti",
  "tika-s0101t:155_12": "abhisamayo, dhammānaṃ yathābhūtasabhāvāvabodho. Evaṃ tasmiṃ tasmiṃ atthe samaya-saddassa",
  "tika-s0101t:155_13": "pavatti veditabbā. Samaya-saddassa atthuddhāre abhisamaya-saddassa udāharaṇaṃ vuttanayeneva",
  "tika-s0101t:155_14": "veditabbaṃ. Assāti samaya-saddassa. Kālo attho samavāyādīnaṃ atthānaṃ idha asambhavato",
  "tika-s0101t:155_15": "desadesakaparisānaṃ viya suttassa nidānabhāvena kālassa apadisitabbato ca.",
  "tika-s0101t:156_0": "Kasmā panettha aniyāmitavaseneva kālo niddiṭṭho, na utusaṃvaccharādivasena niyametvāti",
  "tika-s0101t:156_1": "āha “tattha kiñcāpī”tiādi. Utusaṃvaccharādivasena niyamaṃ akatvā samaya-saddassa",
  "tika-s0101t:156_2": "vacane ayampi guṇo laddho hotīti dassento “ye vā ime”tiādimāha. Sāmaññajotanā hi",
  "tika-s0101t:156_3": "visese avatiṭṭhatīti. Tattha diṭṭhadhammasukhavihārasamayo devasikaṃ jhānasamāpattīhi",
  "tika-s0101t:156_4": "vītināmanakālo, visesato sattasattāhāni. Pakāsāti dasasahassilokadhātuyā pakampanaobhāsapātubhāvādīhi",
  "tika-s0101t:156_5": "pākaṭā. Yathāvuttappabhedesuyeva samayesu ekadesaṃ pakārantarehi saṅgahetvā dassetuṃ",
  "tika-s0101t:156_6": "“yo cāya”ntiādimāha. Tathā hi ñāṇakiccasamayo attahitapaṭipattisamayo ca abhisambodhisamayo.",
  "tika-s0101t:156_7": "Ariyatuṇhibhāvasamayo diṭṭhadhammasukhavihārasamayo. Karuṇākiccaparahitapaṭipattidhammikathāsamayo desanāsamayeva.",
  "tika-s0101t:157_0": "Karaṇavacanena niddeso kato yathāti sambandho. Tatthāti abhidhammavinayesu. Tathāti",
  "tika-s0101t:157_1": "bhummakaraṇehi. Adhikaraṇattha ādhārattho. Bhāvo nāma kiriyā, kiriyāya kiriyantaralakkhaṇaṃ",
  "tika-s0101t:157_2": "bhāvenabhāvalakkhaṇaṃ. Tattha yathā kālo sabhāvadhammaparicchinno sayaṃ paramatthato",
  "tika-s0101t:157_3": "avijjamānopi ādhārabhāvena paññāto taṅkhaṇappavattānaṃ tato pubbe parato ca abhāvato",
  "tika-s0101t:157_4": "“pubbaṇhe jāto, sāyanhe gacchatī”ti, ca ādīsu, samūho ca avayavavinimutto avijjamānopi",
  "tika-s0101t:157_5": "kappanāmattasiddho avayavānaṃ ādhārabhāvena paññāpīyati “rukkhe sākhā, yavarāsiyaṃ",
  "tika-s0101t:157_6": "sambhūto”tiādīsu, evaṃ idhāpīti dassento āha “adhikaraṇañhi…pe… dhammāna”nti. Yasmiṃ",
  "tika-s0101t:157_7": "kāle, dhammapuñje vā kāmāvacaraṃ kusalaṃ cittaṃ uppannaṃ hoti, tasmiṃyeva kāle, dhammapuñje",
  "tika-s0101t:157_8": "ca phassādayopi hontīti ayañhi tattha attho. Yathā ca gāvīsu duyhamānāsu gato, duddhāsu",
  "tika-s0101t:157_9": "āgatoti dohanakiriyāya gamanakiriyā lakkhīyati, evaṃ idhāpi “yasmiṃ samaye, tasmiṃ",
  "tika-s0101t:157_10": "samaye”ti ca vutte satīti ayamattho viññāyamāno eva hoti padatthassa sattāvirahābhavatoti",
  "tika-s0101t:157_11": "samayassa sattākiriyāya cittassa uppādakiriyā, phassādīnaṃ bhavanakiriyā ca lakkhīyati.",
  "tika-s0101t:157_12": "Yasmiṃ samayeti yasmiṃ navame khaṇe, yonisomanasikārādihetumhi, paccayasamavāye vā",
  "tika-s0101t:157_13": "sati kāmāvacaraṃ kusalaṃ cittaṃ uppannaṃ hoti, tasmiṃyeva khaṇe, hetumhi, paccayasamavāye",
  "tika-s0101t:157_14": "ca sati phassādayopi hontīti ubhayattha samaya-sadde bhummaniddeso kato lakkhaṇabhūtabhāvayuttoti",
  "tika-s0101t:157_15": "dassento āha “khaṇa…pe… lakkhīyatī”ti.",
  "tika-s0101t:158_0": "Hetuattho karaṇattho ca sambhavati “annena vasati, ajjhenena vasati, pharasunā chindati,",
  "tika-s0101t:158_1": "kudālena khaṇatī”tiādīsu viya. Vītikkamañhi sutvā bhikkhusaṅghaṃ sannipātāpetvā otiṇṇavatthukaṃ",
  "tika-s0101t:158_2": "puggalaṃ paṭipucchitvā, vigarahitvā ca taṃ taṃ vatthuṃ otiṇṇakālaṃ anatikkamitvā",
  "tika-s0101t:158_3": "teneva kālena sikkhāpadāni paññapento bhagavā viharati sikkhāpadapaññattihetuñca",
  "tika-s0101t:158_4": "apekkhamāno tatiyapārājikādīsu viyāti.",
  "tika-s0101t:159_0": "Accantameva ārambhato paṭṭhāya yāva desanāniṭṭhānaṃ parahitapaṭipattisaṅkhātena karuṇāvihārena.",
  "tika-s0101t:159_1": "Tadatthajotanatthanti accantasaṃyogatthajotanatthaṃ. Upayogavacananiddeso kato yathā “māsaṃ ajjhetī”ti.",
  "tika-s0101t:160": "Porāṇāti aṭṭhakathācariyā. Abhilāpamattabhedoti vacanamattena viseso. Tena suttavinayesu vibhattibyatayo katoti dasseti.",
  "tika-s0101t:161": "Seṭṭhanti seṭṭhavācakaṃ vacanaṃ seṭṭhanti vuttaṃ seṭṭhaguṇasahacaraṇato. Tathā uttamanti etthāpi. Gāravayuttoti garubhāvayutto garuguṇayogato, garukaraṇārahatāya vā gāravayutto.",
  "tika-s0101t:162": "Vuttoyeva na pana idha vattabbo visuddhimaggassa imissā aṭṭhakathāya ekadesabhāvatoti adhippāyo.",
  "tika-s0101t:163_0": "Apica bhage vani, vamīti vā bhagavā, bhage sīlādiguṇe vani bhaji sevi, te vā vineyyasantānesu",
  "tika-s0101t:163_1": "“kathaṃ nu kho uppajjeyyu”nti vani yāci patthayīti bhagavā, bhagaṃ vā siriṃ, issariyaṃ,",
  "tika-s0101t:163_2": "yasañca vami khelapiṇḍaṃ viya chaḍḍayīti bhagavā. Tathā hi bhagavā hatthagataṃ siriṃ,",
  "tika-s0101t:163_3": "catuddīpissariyaṃ, cakkavattisampattisannissayañca sattaratanasamujjalaṃ yasaṃ anapekkho",
  "tika-s0101t:163_4": "pariccajīti. Atha vā bhāni nāma nakkhattāni, tehi samaṃ gacchanti pavattantīti bhagā,",
  "tika-s0101t:163_5": "sineruyugandharādigatā bhājanalokasobhā. Te bhagavā vami tappaṭibaddhachandarāgappahānena",
  "tika-s0101t:163_6": "pajahatīti evampi bhage vamīti bhagavā.",
  "tika-s0101t:164_0": "“Dhammasarīraṃ paccakkhaṃ karotī”ti “yo vo ānanda mayā dhammo ca vinayo ca desito",
  "tika-s0101t:164_1": "paññatto, so vo mamaccayena satthā”ti vacanato dhammassa satthubhāvapariyāyo vijjatīti katvā vuttaṃ.",
  "tika-s0101t:165_0": "Vajirasaṅghātasamānakāyo parehi abhejjasarīrattā. Na hi bhagavato rūpakāye kenaci",
  "tika-s0101t:165_1": "antarāyo sakkā kātunti. Desanāsampattiṃ niddisati vakkhamānassa sakalasuttassa “eva”nti",
  "tika-s0101t:165_2": "niddisanato. Sāvakasampattiṃ niddisati paṭisambhidāppattena pañcasu ṭhānesu bhagavatā",
  "tika-s0101t:165_3": "etadagge ṭhapitena mayā mahāsāvakena sutaṃ, tañca kho mayāva sutaṃ, na anussavitaṃ,",
  "tika-s0101t:165_4": "na paramparābhatanti imassatthassa dīpanato. Kālasampattiṃ niddisati “bhagavā”ti",
  "tika-s0101t:165_5": "padassa sannidhāne payuttassa samaya-saddassa kālassa buddhuppādapaṭimaṇḍitabhāvadīpanato.",
  "tika-s0101t:165_6": "Buddhuppādaparamā hi kālasampadā. Tenetaṃ vuccati –",
  "tika-s0101t:166": "“Kappakasāye kaliyuge, buddhuppādo aho mahacchariyaṃ;",
  "tika-s0101t:167": "Hutāvahamajjhe jātaṃ, samuditamakarandamaravinda”nti.",
  "tika-s0101t:168": "Bhagavāti desakasampattiṃ niddisati guṇavisiṭṭhasattuttamagāravādhivacanato.",
  "tika-s0101t:169_0": "Vijjantarikāyāti vijjuniccharaṇakkhaṇe. Antaratoti hadaye. Antarāti ārabbha nipphattīnaṃ",
  "tika-s0101t:169_1": "vemajjhe. Antarikāyāti antarāḷe. Ettha ca “tadantaraṃ ko jāneyya, etesaṃ antarā kappā,",
  "tika-s0101t:169_2": "gaṇanāto asaṅkhiyā, antarantarā kathaṃ opātetī”ti ca ādīsu viya kāraṇavemajjhesu",
  "tika-s0101t:169_3": "vattamānā antarā-saddā eva udāharitabbā siyuṃ, na pana cittakhaṇavivaresu vattamānā",
  "tika-s0101t:169_4": "antarantarikā-saddā. Antarā-saddassa hi ayaṃ atthuddhāroti. Ayaṃ panettha adhippāyo",
  "tika-s0101t:169_5": "siyā – yesu atthesu antarā-saddo vattati, tesu antarasaddopi vattatīti samānatthattā",
  "tika-s0101t:169_6": "antarā-saddatthe vattamāno antara-saddo udāhaṭo, antarā-saddo eva vā “yassantarato”ti",
  "tika-s0101t:169_7": "ettha gāthāsukhatthaṃ rassaṃ katvā vuttoti daṭṭhabbaṃ. Antarā-saddo eva pana ika-saddena",
  "tika-s0101t:169_8": "padaṃ vaḍḍhetvā “antarikā”ti vuttoti evamettha udāharaṇodāharitabbānaṃ virodhābhāvo",
  "tika-s0101t:169_9": "daṭṭhabbo. Ayojiyamāne upayogavacanaṃ na pāpuṇāti sāmivacanassa pasaṅge antarā-saddayogena",
  "tika-s0101t:169_10": "upayogavacanassa icchitattā. Tenevāha “antarāsaddena yuttattā upayogavacanaṃ kata”nti.",
  "tika-s0101t:170_0": "“Niyato sambodhiparāyaṇo, aṭṭhānametaṃ bhikkhave anavakāso, yaṃ diṭṭhisampanno puggalo",
  "tika-s0101t:170_1": "sañcicca pāṇaṃ jīvitā voropeyya, “netaṃ ṭhānaṃ vijjatī” tiādivacanato diṭṭhisīlānaṃ",
  "tika-s0101t:170_2": "niyatasabhāvattā sotāpannāpi aññamaññaṃ diṭṭhisīlasāmaññena saṃhatā, pageva sakadāgāmiādayo.",
  "tika-s0101t:170_3": "“Tathārūpāya diṭṭhiyā diṭṭhisāmaññagato viharati, tathārūpesu sīlesu sīlasāmaññagato",
  "tika-s0101t:170_4": "viharatī”ti vacanato puthujjanānampi diṭṭhisīlasāmaññena saṃhatabhāvo labbhatiyeva.",
  "tika-s0101t:171_0": "Suppiyopi khoti ettha kho-saddo avadhāraṇattho “assosi kho”tiādīsu viya. Tena addhānamaggapaṭipanno",
  "tika-s0101t:171_1": "ahosiyeva, nāssa maggapaṭipattiyā koci antarāyo ahosīti ayamattho dīpito hoti. Tatrāti",
  "tika-s0101t:171_2": "vā kālassa paṭiniddeso. Sopi hi “ekaṃ samaya”nti pubbe adhikato. Yañhi samayaṃ bhagavā",
  "tika-s0101t:171_3": "antarā rājagahañca nāḷandañca addhānamaggapaṭipanno, tasmiṃyeva samaye suppiyopi",
  "tika-s0101t:171_4": "taṃ maggaṃ paṭipanno avaṇṇaṃ bhāsati, brahmadatto ca vaṇṇaṃ bhāsatīti. Pariyāyati",
  "tika-s0101t:171_5": "parivattatīti pariyāyo, vāro. Pariyāyeti desetabbamatthaṃ paṭipādetīti pariyāyo,",
  "tika-s0101t:171_6": "desanā. Pariyāyati attano phalaṃ pariggahetvā pavattatīti pariyāyo, kāraṇanti evaṃ",
  "tika-s0101t:171_7": "pariyāya-saddassa vārādīsu pavatti veditabbā. Kāraṇenāti kāraṇapatirūpakena. Tathā",
  "tika-s0101t:171_8": "hi vakkhati “akāraṇameva kāraṇanti vatvā”ti. Kasmā panettha “avaṇṇaṃ bhāsatī”ti,",
  "tika-s0101t:171_9": "“vaṇṇaṃ bhāsatī”ti ca vattamānakālaniddeso kato, nanu saṅgītikālato so avaṇṇavaṇṇānaṃ",
  "tika-s0101t:171_10": "bhāsitakālo atītoti? Saccametaṃ, “addhānamaggapaṭipanno hotī”ti ettha hoti-saddo",
  "tika-s0101t:171_11": "viya atītakālattho bhāsati-saddo ca daṭṭhabbo. Atha vā yasmiṃ kāle tehi avaṇṇo vaṇṇo",
  "tika-s0101t:171_12": "ca bhāsīyati, taṃ apekkhitvā evaṃ vuttaṃ. Evañca katvā “tatrāti kālassa paṭiniddeso”ti",
  "tika-s0101t:171_13": "idañca vacanaṃ samatthitaṃ hoti.",
  "tika-s0101t:172_0": "Akāraṇanti ayuttiṃ, anupapattinti attho. Na hi arasarūpatādayo dosā bhagavati saṃvijjanti,",
  "tika-s0101t:172_1": "dhammasaṅghānañca durakkhātaduppaṭipannatādayoti. Akāraṇanti vā yuttakāraṇarahitaṃ,",
  "tika-s0101t:172_2": "paṭiññāmattanti adhippāyo. Imasmiñca atthe kāraṇanti vatvāti kāraṇaṃ vāti vatvāti",
  "tika-s0101t:172_3": "attho. Arasarūpādīnañcettha jātivuḍḍhesu abhivādanādisāmīcikammākaraṇaṃ kāraṇaṃ,",
  "tika-s0101t:172_4": "tathā uttarimanussadhammālamariyañāṇadassanābhāvassa sundarikāmaguṇādinavabodho,",
  "tika-s0101t:172_5": "saṃsārassa ādikoṭiyā apaññāyanapaṭiññā, abyākatavatthubyākaraṇanti evamādayo, tathā",
  "tika-s0101t:172_6": "asabbaññutādīnaṃ kamāvabodhādayo yathārahaṃ niddhāretabbā. Tathā tathāti jātivuḍḍhānaṃ",
  "tika-s0101t:172_7": "anabhivādanādiākārena.",
  "tika-s0101t:173": "Avaṇṇaṃ bhāsamānoti avaṇṇaṃbhāsanahetu. Hetuattho hi ayaṃ māna-saddo. Anayabyasanaṃ pāpuṇissati ekantamahāsāvajjattā ratanattayopavādassa. Tenevāha –",
  "tika-s0101t:174": "“Yo nindiyaṃ pasaṃsati,",
  "tika-s0101t:175": "Taṃ vā nindati yo pasaṃsiyo;",
  "tika-s0101t:176": "Vicināti mukhena so kaliṃ,",
  "tika-s0101t:177": "Kalinā tena sukhaṃ na vindatī”ti.",
  "tika-s0101t:178_0": "“Amhākaṃ ācariyo”tiādinā brahmadattassa saṃveguppattiṃ, attano ācariye kāruññappavattiñca",
  "tika-s0101t:178_1": "dassetvā kiñcāpi antevāsinā ācariyassa anukūlena bhavitabbaṃ, ayaṃ pana paṇḍitajātikattā",
  "tika-s0101t:178_2": "na edisesu taṃ anuvattatīti, idāni tassa kammassakataññāṇappavattiṃ dassento “ācariye",
  "tika-s0101t:178_3": "kho panā”tiādimāha. Vaṇṇaṃ bhāsituṃ āraddho “apināmāyaṃ ettakenāpi ratanattayāvaṇṇato",
  "tika-s0101t:178_4": "orameyyā”ti. Vaṇṇīyatīti vaṇṇo, guṇo. Vaṇṇanaṃ guṇasaṅkittananti vaṇṇo, pasaṃsā.",
  "tika-s0101t:178_5": "Saṃññūḷhāti ganthitā, nibandhitāti attho. Atitthena pakkhando dhammakathikoti na",
  "tika-s0101t:178_6": "vattabbo aparimāṇaguṇattā buddhādīnaṃ, niravasesānañca tesaṃ idha pakāsanaṃ pāḷisaṃvaṇṇanāyeva",
  "tika-s0101t:178_7": "sampajjatīti. Anussavādīti ettha ādi-saddena ākāraparivitakkadiṭṭhinijjhānakkhantiyo",
  "tika-s0101t:178_8": "saṅgaṇhāti. Attano thāmena vaṇṇaṃ abhāsi, na pana buddhādīnaṃ guṇānurūpanti adhippāyo.",
  "tika-s0101t:178_9": "Asaṅkhyayyāparimitappabhedā hi buddhādīnaṃ guṇā. Vuttañhetaṃ –",
  "tika-s0101t:179": "“Buddhopi buddhassa bhaṇeyya vaṇṇaṃ,",
  "tika-s0101t:180": "Kappampi ce aññamabhāsamāno;",
  "tika-s0101t:181": "Khīyetha kappo ciradīghamantare,",
  "tika-s0101t:182": "Vaṇṇo na khīyetha tathāgatassā”ti.",
  "tika-s0101t:183": "Idhāpi vakkhati “appamattakaṃ kho paneta”ntiādi.",
  "tika-s0101t:184": "Iti ha teti ettha itīti vuttappakāraparāmasanaṃ. Ha-kāro nipātamattanti āha “evaṃ te”ti.",
  "tika-s0101t:185_0": "Iriyāpathānubandhanena anubandhā honti, na pana sammāpaṭipattianubandhanenāti adhippāyo.",
  "tika-s0101t:185_1": "Tasmiṃ kāleti yasmiṃ saṃvacchare utumhi māse pakkhe vā bhagavā taṃ addhānamaggaṃ",
  "tika-s0101t:185_2": "paṭipanno, tasmiṃ kāle. Teneva hi kiriyāvicchedadassanavasena “rājagahe piṇḍāya caratī”ti",
  "tika-s0101t:185_3": "vattamānakālaniddeso kato. Soti evaṃ rājagahe vasamāno bhagavā. Taṃ divasanti yaṃ",
  "tika-s0101t:185_4": "divasaṃ addhānamaggapaṭipanno, taṃ divasaṃ. Taṃ addhānaṃ paṭipanno nāḷandāyaṃ veneyyānaṃ",
  "tika-s0101t:185_5": "vividha hitasukhanipphattiṃ ākaṅkhamāno imissā ca aṭṭhuppattiyā tividhasīlālaṅkataṃ",
  "tika-s0101t:185_6": "nānāvidhakuhanalapanādimicchājīvaviddhaṃsanaṃ dvāsaṭṭhidiṭṭhijālaviniveṭhanaṃ dasasahassilokadhātupakampanaṃ",
  "tika-s0101t:185_7": "brahmajālasuttantaṃ desessāmīti. Ettāvatā “kasmā pana bhagavā taṃ addhānaṃ paṭipanno”ti",
  "tika-s0101t:185_8": "codanā visodhitā hoti. “Kasmā ca suppiyo anubandho”ti ayaṃ pana codanā “bhagavato",
  "tika-s0101t:185_9": "taṃ maggaṃ paṭipannabhāvaṃ ajānanto”ti etena visodhitā hoti. Na hi so bhagavantaṃ",
  "tika-s0101t:185_10": "daṭṭhumeva icchatīti. Tenevāha “sace pana jāneyya, nānubandheyyā”ti.",
  "tika-s0101t:186_0": "Nīlapītalohitodātamañjiṭṭhapabhassaravasena “chabbaṇṇarasmiyo. “Samantā asītihatthappamāṇe”ti",
  "tika-s0101t:186_1": "tāsaṃ rasmīnaṃ pakatiyā pavattiṭṭhānavasena vuttaṃ. “Tasmiṃ kira samaye”ti ca tasmiṃ",
  "tika-s0101t:186_2": "addhānagamanasamaye buddhasiriyā anigūhitabhāvadassanatthaṃ vuttaṃ. Na hi tadā tassā",
  "tika-s0101t:186_3": "nigūhane pakkusātiabhigamanādīsu viya kiñcipi kāraṇaṃ atthīti. Ratanāveḷaṃ ratanavaṭaṃsakaṃ.",
  "tika-s0101t:186_4": "Cīnapiṭṭhacuṇṇaṃ sindhanacuṇṇaṃ.",
  "tika-s0101t:187_0": "Byāmappabhāparikkhepavilāsinī ca assa bhagavato lakkhaṇamālāti mahāpurisalakkhaṇāni",
  "tika-s0101t:187_1": "aññamaññapaṭibaddhattā evamāha. Dvattiṃsāya candamaṇḍalānaṃ mālā kenaci ganthetvā",
  "tika-s0101t:187_2": "ṭhapitā yadi siyāti parikappanavasenāha “ganthetvā ṭhapitadvattiṃsacandamālāyā”ti.",
  "tika-s0101t:187_3": "Siriṃ abhibhavantī ivāti sambandho. Esa nayo sūriyamālāyātiādīsupi. Mahātherāti mahāsāvake",
  "tika-s0101t:187_4": "sandhāyāha. Evaṃ gacchantaṃ bhagavantaṃ bhikkhū ca disvā atha attano parisaṃ avalokesīti",
  "tika-s0101t:187_5": "sambandho. “Yasmā panesā”tiādinā “kasmā ca so ratanattayassa avaṇṇaṃ bhāsatī”ti codanaṃ",
  "tika-s0101t:187_6": "visodheti. Itīti evaṃ, vuttappakārenāti attho. Imehi dvīhīti lābhaparivārahāniṃ nigamanavasena",
  "tika-s0101t:187_7": "dasseti. Bhagavato virodhānunayābhāvavīmaṃsanatthaṃ ete avaṇṇaṃ vaṇṇañca bhāsantīti",
  "tika-s0101t:187_8": "apare. “Mārena anvāviṭṭhā evaṃ karontī”ti ca vadanti.",
  "tika-s0101t:188_0": "2. Ambalaṭṭhikāya avidūre bhavattā uyyānaṃ ambalaṭṭhikā yathā “varuṇānagaraṃ, godāgāmo”ti.",
  "tika-s0101t:188_1": "Keci pana “ambalaṭṭhikāti yathāvuttanayeneva ekagāmo”ti vadanti. Tesaṃ mate ambalaṭṭhikāyanti",
  "tika-s0101t:188_2": "samīpatthe bhummavacanaṃ. Rājāgārakaṃ vessavaṇamahārājadevāyatananti eke. Bahuparissayoti",
  "tika-s0101t:188_3": "bahupaddavo. “Saddhiṃ antevāsinā brahmadattena māṇavenā”ti vuttaṃ sīhaḷaṭṭhakathāyaṃ.",
  "tika-s0101t:188_4": "Tañca kho pāḷi āruḷhavaseneva, na pana tadā suppiyassa parisāya abhāvato. Kasmā panettha",
  "tika-s0101t:188_5": "brahmadattoyeva pāḷi āruḷho, na suppiyassa parisāti? Payojanābhāvato. Yathā cetaṃ,",
  "tika-s0101t:188_6": "evaṃ aññampi edisaṃ payojanābhāvato saṅgītikārehi na saṅgahitanti daṭṭhabbaṃ. Keci",
  "tika-s0101t:188_7": "pana “vuttanti pāḷiyaṃ vutta”nti vadanti, taṃ na yujjati pāḷiāruḷhavasena pāḷiyaṃ",
  "tika-s0101t:188_8": "vuttanti āpajjanato. Tasmā yathāvuttanayenevettha attho gahetabbo. Parivāretvā nisinno hotīti sambandho.",
  "tika-s0101t:189_0": "3. Kathādhammoti kathāsabhāvo, kathādhammo upaparikkhāvidhīti keci. Nīyatīti nayo,",
  "tika-s0101t:189_1": "attho. Saddasatthaṃ anugato nayo saddanayo. Tattha hi anabhiṇhavuttike acchariya-saddo",
  "tika-s0101t:189_2": "icchito. Tenevāha “andhassa pabbatārohaṇaṃ viyā”ti. Accharāyogganti acchariyanti",
  "tika-s0101t:189_3": "niruttinayo, so pana yasmā porāṇaṭṭhakathāyaṃ āgato, tasmā āha “aṭṭhakathānayoti.",
  "tika-s0101t:189_4": "Yāvañcidaṃ suppaṭividitāti sambandho, tassa yattakaṃ suṭṭhu paṭividitā, taṃ ettakanti",
  "tika-s0101t:189_5": "na sakkā amhehi paṭivijjhituṃ, akkhātuṃ vāti attho. Tenevāha “tena suppaṭividitatāya",
  "tika-s0101t:189_6": "appameyyataṃ dassetī”ti.",
  "tika-s0101t:190_0": "Pakatatthapaṭiniddeso taṃ-saddoti tassa “bhagavatā”tiādīhi padehi samānādhikaraṇabhāvena",
  "tika-s0101t:190_1": "vuttassa yena abhisambuddhabhāvena bhagavā pakato supākaṭo ca hoti, taṃ abhisambuddhabhāvaṃ",
  "tika-s0101t:190_2": "saddhiṃ āgamanapaṭipadāya atthabhāvena dassento “yo so…pe… abhisambuddho”ti āha.",
  "tika-s0101t:190_3": "Satipi ñāṇadassana-saddānaṃ idha paññāvevacanabhāve tena tena visesena nesaṃ savisayavisesappavattidassanatthaṃ",
  "tika-s0101t:190_4": "asādhāraṇañāṇavisesavasena vijjattayavasena vijjābhiññānāvaraṇavasena sabbaññutaññāṇamaṃsacakkhuvasena",
  "tika-s0101t:190_5": "paṭivedhadesanāñāṇavasena ca tadatthaṃ yojetvā dassento “tesaṃ tesa”ntiādimāha. Tattha",
  "tika-s0101t:190_6": "āsayānusayaṃ jānatāāsayānusayañāṇena. Sabbañeyyadhammaṃ passatā sabbaññutānāvaraṇañāṇehi.",
  "tika-s0101t:191_0": "Pubbenivāsādīhīti pubbenivāsāsavakkhayañāṇehi. Paṭivedhapaññāyāti ariyamaggapaññāya.",
  "tika-s0101t:191_1": "Arīnanti kilesārīnaṃ, pañcavidhamārānaṃ vā, sāsanapaccatthikānaṃ vā aññatitthiyānaṃ,",
  "tika-s0101t:191_2": "tesaṃ hananaṃ pāṭihāriyehi abhibhavanaṃ, appaṭibhānatākaraṇaṃ, ajjhupekkhanañca.",
  "tika-s0101t:191_3": "Kesivinayasuttañcettha nidassanaṃ.",
  "tika-s0101t:192_0": "Tathā ṭhānāṭhānādīni jānatā, yathākammūpage satte passatā, savāsanānaṃ āsavānaṃ khīṇattā",
  "tika-s0101t:192_1": "arahatā, abhiññeyyādibhede dhamme abhiññeyyādito aviparītāvabodhato sammāsambuddhena.",
  "tika-s0101t:192_2": "Atha vā tīsu kālesu appaṭihatañāṇatāya jānatā, tiṇṇampi kammānaṃ ñāṇānuparivattito",
  "tika-s0101t:192_3": "nisammakāritāya passatā, davādīnampi abhāvasādhikāya pahānasampadāya arahatā, chandādīnaṃ",
  "tika-s0101t:192_4": "ahānihetubhūtāya aparikkhayapaṭibhānasādhikāya sabbaññutāya sammāsambuddhenāti evaṃ",
  "tika-s0101t:192_5": "dasabalaṭṭhārasāveṇikabuddhadhammehipi yojanā veditabbā.",
  "tika-s0101t:193_0": "Yadipi hīnakalyāṇabhedena duvidhāva adhimutti pāḷiyaṃ vuttā, pavattiākāravasena pana",
  "tika-s0101t:193_1": "anekabhedabhinnāti āha “nānādhimuttikatā”ti. Sā pana adhimutti ajjhāsayadhātu, tadapi",
  "tika-s0101t:193_2": "tathā tathā dassanaṃ khamanaṃ rocanañcāti āha “nānājjhāsayatā…pe… rucitā”ti. Nānādhimuttikatañāṇenāti",
  "tika-s0101t:193_3": "cettha sabbaññutañāṇaṃ adhippetaṃ, na dasabalañāṇanti āha “sabbaññutañāṇenā”ti. Iti",
  "tika-s0101t:193_4": "ha meti ettha evaṃ-saddattho iti-saddo, ha-kāro nipātamattaṃ saralopo ca katoti dassetuṃ",
  "tika-s0101t:193_5": "vuttaṃ “evaṃ ime”ti.",
  "tika-s0101t:194_0": "4. Arahattamaggena samugghātaṃ kataṃ, yato “natthi abyāvaṭamano”ti buddhadhammesu",
  "tika-s0101t:194_1": "vuccati. Vītināmetvā phalasamāpattīhi. Nivāsetvā vihāranivāsanaparivattanavasena.",
  "tika-s0101t:194_2": "“Kadāci ekako”tiādi tesaṃ tesaṃ vineyyānaṃ vinayanānukūlaṃ bhagavato upasaṅkamadassanaṃ.",
  "tika-s0101t:194_3": "Pādanikkhepasamaye bhūmiyā samabhāvāpatti suppatiṭṭhitapādatāya nissandaphalaṃ, na",
  "tika-s0101t:194_4": "iddhinimmānaṃ. “Ṭhapitamatte dakkhiṇapāde”ti buddhānaṃ sabbadakkhiṇatāya vuttaṃ.",
  "tika-s0101t:194_5": "Arahatte patiṭṭhahantīti sambandho.",
  "tika-s0101t:195_0": "Dullabhā sampattīti satipi manussattapaṭilābhe patirūpadesavāsaindriyāvekallasaddhāpaṭilābhādayo",
  "tika-s0101t:195_1": "guṇā dullabhāti attho. Cātumahārājikabhavananti cātumahārājikadevaloke suññavimānāni",
  "tika-s0101t:195_2": "gacchantīti attho. Esa nayo tāvatiṃsabhavanādīsupi. Kālayuttanti imissā velāya imassa",
  "tika-s0101t:195_3": "evaṃ vattabbanti taṃtaṃkālānurūpaṃ. Samayayuttanti tasseva vevacanaṃ, aṭṭhuppattianurūpaṃ",
  "tika-s0101t:195_4": "vā. Atha vā samayayuttanti hetūdāharaṇasahitaṃ. Kālena sāpadesañhi bhagavā dhammaṃ",
  "tika-s0101t:195_5": "deseti. Utuṃ gaṇhapeti, na pana malaṃ pakkhāletīti adhippāyo. Na hi bhagavato kāye",
  "tika-s0101t:195_6": "rajojallaṃ upalimpatīti.",
  "tika-s0101t:196_0": "Kilāsubhāvo kilamatho. Sīhaseyyaṃ kappeti sarīrassa kilāsubhāvamocanatthanti yojetabbaṃ.",
  "tika-s0101t:196_1": "“Buddhacakkhunā lokaṃ voloketī”ti idaṃ pacchimayāme bhagavato bahulaāciṇṇavasena",
  "tika-s0101t:196_2": "vuttaṃ. Appekadā avasiṭṭhabalañāṇehi sabbaññutañāṇena ca bhagavā tamatthaṃ sādhetīti.",
  "tika-s0101t:196_3": "“Ime diṭṭhiṭṭhānā”tiādidesanā sīhanādo. Tesaṃ “vedanāpaccayā taṇhā” tiādinā paccayākāraṃ",
  "tika-s0101t:196_4": "samodhānetvā. “Sineruṃ ukkhipanto viya nabhaṃ paharanto viya cā”ti idaṃ brahmajāladesanāya",
  "tika-s0101t:196_5": "anaññasādhāraṇattā sudukkaratādassanatthaṃ vuttaṃ. Etanti “yena, tenā”ti etaṃ padadvayaṃ.",
  "tika-s0101t:196_6": "Yenāti vā hetumhi karaṇavacanaṃ, yena kāraṇena so maṇḍalamāḷo upasaṅkamitabbo, tena",
  "tika-s0101t:196_7": "kāraṇena upasaṅkamīti attho, kāraṇaṃ pana “ime bhikkhū”tiādinā aṭṭhakathāyaṃ vuttaṃeva.",
  "tika-s0101t:196_8": "Kaṭṭhanti nisīdanayogyaṃ dārukkhandhaṃ.",
  "tika-s0101t:197_0": "Purimoti “katamāya nu bhavathā”ti evaṃ vutto attho. Kā ca pana voti ettha ca-saddo",
  "tika-s0101t:197_1": "byatireke. Tena yathāpucchitāya kathāya vakkhamānaṃ vippakatabhāvaṃ joteti. Pana-saddo",
  "tika-s0101t:197_2": "vacanālaṅkāro. Yāya hi kathāya te bhikkhū sannisinnā, sā eva antarākathābhūtā vippakatā",
  "tika-s0101t:197_3": "visesena puna pucchīyatīti. Aññāti antarāsaddassa atthamāha. Aññatthe hi ayaṃ antarā-saddo",
  "tika-s0101t:197_4": "“bhūmantaraṃ samayantara”ntiādīsu viya. Antarāti vā vemajjheti attho. Nanu ca tehi",
  "tika-s0101t:197_5": "bhikkhūhi sā kathā yathādhippāyaṃ “iti ha me”tiādinā niṭṭhapitā yevāti? Na niṭṭhāpitā",
  "tika-s0101t:197_6": "bhagavato upasaṅkamanena upacchinnattā. Yadi hi bhagavā tasmiṃ khaṇe na upasaṅkameyya",
  "tika-s0101t:197_7": "bhiyyopi tappaṭibaddhāyeva kathā pavatteyyuṃ, bhagavato upasaṅkamanena pana na pavattesuṃ.",
  "tika-s0101t:197_8": "Tenevāha ayaṃ kho…pe… anuppatto”ti. Kasmā panettha dhammavinayasaṅgahe kariyamāne",
  "tika-s0101t:197_9": "nidānavacanaṃ, nanu bhagavato vacanameva saṅgahetabbanti? Vuccatedesanāya ṭhitiasammosasaddheyyabhāvasampādanatthaṃ.",
  "tika-s0101t:197_10": "Kāladesadesakavatthudhammapaṭiggāhakapaṭibaddhā hi desanā ciraṭṭhitikā hoti, asammosadhammā",
  "tika-s0101t:197_11": "saddheyyā ca. Desakālakattusotunimittehi upanibandho viya vohāravinicchayo, teneva",
  "tika-s0101t:197_12": "cāyasmatā mahākassapena “brahmajālaṃ āvuso ānanda kattha bhāsita”ntiādinā desādipucchāsu",
  "tika-s0101t:197_13": "katāsu tāsaṃ vissajjanaṃ karontena dhammabhaṇḍāgārikena nidānaṃ bhāsitanti tayidamāha",
  "tika-s0101t:197_14": "“kāla…pe… nidānaṃ bhāsita”nti.",
  "tika-s0101t:198_0": "Apica satthusiddhiyā nidānavacanaṃ. Tathāgatassa hi bhagavato pubbaracanānumānāgamatakkābhāvato",
  "tika-s0101t:198_1": "sammāsambuddhattasiddhi. Sammāsambuddhabhāvena hissa pubbaracanādīnaṃ abhāvo sabbattha",
  "tika-s0101t:198_2": "appaṭihatañāṇacāratāya, ekappamāṇattā ca ñeyyadhammesu. Tathā ācariyamuṭṭhidhammamacchariyasatthusāvakānurodhābhāvato",
  "tika-s0101t:198_3": "khīṇāsavattasiddhi. Khīṇā savatāya hissa ācariyamuṭṭhiādīnaṃ abhāvo, visuddhā ca",
  "tika-s0101t:198_4": "parānuggahappavatti. Iti desakadosabhūtānaṃ diṭṭhicārittasampattidūsakānaṃ avijjātaṇhānaṃ",
  "tika-s0101t:198_5": "abhāvasūcakehi, ñāṇappahānasampadābhi byañjanakehi ca sambuddhavisuddhabhāvehi purimavesārajjadvayasiddhi,",
  "tika-s0101t:198_6": "tato eva ca antarāyikaniyyānikadhammesu sammohābhāvasiddhito pacchimavesārajjadvayasiddhīti",
  "tika-s0101t:198_7": "bhagavato catuvesārajjasamannāgamo, attahitaparahitappaṭipatti ca pakāsitā hoti nidānavacanena",
  "tika-s0101t:198_8": "sampattaparisāya ajjhāsayānurūpaṃ ṭhānuppattikappaṭibhānena dhammadesanādīpanato,",
  "tika-s0101t:198_9": "“jānatā passatā”tiādi vacanato ca. Tena vuttaṃ “satthusiddhiyā nidānavacana”nti.",
  "tika-s0101t:199_0": "Tathā satthusiddhiyā nidānavacanaṃ. Ñāṇakaruṇāpariggahitasabbakiriyassa hi bhagavato",
  "tika-s0101t:199_1": "natthi niratthikā pavatti, attahitatthā vā, tasmā paresaṃyeva atthāya pavattasabbakiriyassa",
  "tika-s0101t:199_2": "sammāsambuddhassa sakalampi kāyavacīmanokammaṃ satthubhūtaṃ, na kabyaracanādisāsanabhūtaṃ.",
  "tika-s0101t:199_3": "Tena vuttaṃ “satthusiddhiyā nidānavacana”nti. Apica satthuno pamāṇabhūtatāvibhāvanena",
  "tika-s0101t:199_4": "sāsanassa pamāṇabhāvasiddhiyā nidānavacanaṃ. “Bhagavatā”ti hi iminā tathāgatassa",
  "tika-s0101t:199_5": "guṇavisiṭṭhasattuttamādibhāvadīpanena, “jānatā”tiādinā āsayānusayañāṇādipayogadīpanena",
  "tika-s0101t:199_6": "ca ayamattho sādhito hoti. Idamettha nidānavacanapayojanassa mukhamattadassanaṃ.",
  "tika-s0101t:199_7": "Ko hi samattho buddhānubuddhena dhammabhaṇḍāgārikena bhāsitassa nidānassa payojanāni",
  "tika-s0101t:199_8": "niravasesato vibhāvetunti.",
  "tika-s0101t:200": "Nidānavaṇṇanā niṭṭhitā.",
  "tika-s0101t:201_0": "5. Nikkhittassāti desitassa. Desanāpi hi desetabbassa sīlādiatthassa vineyyasantānesu",
  "tika-s0101t:201_1": "nikkhipanato “nikkhepo”ti vuccati. Tattha yathā anekasataanekasahassabhedānipi suttantāni",
  "tika-s0101t:201_2": "saṃkilesabhāgiyādisāsanappaṭṭhānanayena soḷasavidhataṃ nātivattanti, evaṃ attajjhāsayādisuttanikkhepavasena",
  "tika-s0101t:201_3": "catubbidhabhāvanti āha “cattāro suttanikkhepā”ti. Kāmañcettha attajjhāsayassa, aṭṭhuppattiyā",
  "tika-s0101t:201_4": "ca parajjhāsayapucchāhi saddhiṃ saṃsaggabhedo sambhavati ajjhāsayapucchānusandhisabbhāvato,",
  "tika-s0101t:201_5": "attajjhāsayaaṭṭhuppattīnaṃ pana aññamaññaṃ saṃsaggo natthīti nayidha niravaseso vitthāranayo",
  "tika-s0101t:201_6": "sambhavati, tasmā “cattāro suttanikkhepā”ti vuttaṃ. Atha vā yadipi aṭṭhuppattiyā",
  "tika-s0101t:201_7": "ajjhāsayena siyā saṃsaggabhedo, tadantogadhattā pana sesanikkhepānaṃ mūlanikkhepavasena",
  "tika-s0101t:201_8": "cattārova dassitāti daṭṭhabbaṃ. So panāyaṃ suttanikkhepo sāmaññabhāvato paṭhamaṃ",
  "tika-s0101t:201_9": "vicāretabbo, tasmiṃ vicārite yassā aṭṭhuppattiyā idaṃ suttaṃ nikkhittaṃ, tassā vibhāgavasena",
  "tika-s0101t:201_10": "“mamaṃ vā bhikkhave”tiādinā, “appamattakaṃ kho paneta”ntiādinā, “atthi bhikkhave”tiādinā",
  "tika-s0101t:201_11": "ca pavattānaṃ suttānaṃ suttapadesānaṃ vaṇṇanā vuccamānā taṃtaṃanusandhidassanasukhatāya",
  "tika-s0101t:201_12": "suviññeyyā hotīti āha “suttanikkhepaṃ vicāretvā vuccamānā pākaṭā hotī”ti.",
  "tika-s0101t:202_0": "“Suttanikkhepā”tiādīsu nikkhipanaṃ nikkhepo, suttassa nikkhepo suttassa kathanaṃ",
  "tika-s0101t:202_1": "suttanikkhepo, suttadesanāti attho. Nikkhipīyatīti vā nikkhepo, suttaṃyeva nikkhepo",
  "tika-s0101t:202_2": "suttanikkhepo. Attano ajjhāsayo attajjhāsayo, so assa atthi suttadesanākāraṇabhūtoti",
  "tika-s0101t:202_3": "attajjhāsayo. Attano ajjhāsayo etassāti vā attajjhāsayo. Parajjhāsayoti etthāpi eseva",
  "tika-s0101t:202_4": "nayo. Pucchāya vaso pucchāvaso, so etassa atthīti pucchavasiko. Araṇīyato attho,",
  "tika-s0101t:202_5": "suttadesanāya vatthu. Atthassa uppatti atthuppatti, atthuppattiyeva aṭṭhuppatti,",
  "tika-s0101t:202_6": "sā etassa atthīti aṭṭhuppattiko. Atha vā nikkhipīyati suttaṃ etenāti suttanikkhepo,",
  "tika-s0101t:202_7": "attajjhāsayādi eva. Etasmiṃ pana atthavikappe attano ajjhāsayo attajjhāsayo, paresaṃ",
  "tika-s0101t:202_8": "ajjhāsayo parajjhāsayo, pucchīyatīti pucchā, pucchitabbo attho. Sotabbavasappavattaṃ",
  "tika-s0101t:202_9": "dhammappaṭiggāhakānaṃ vacanaṃ pucchāvasikā, tadeva nikkhepasaddāpekkhāya pulliṅgavasena",
  "tika-s0101t:202_10": "vuttaṃ “pucchāvasiko”ti. Tathā aṭṭhuppattiyeva “aṭṭhuppattiko”ti evampettha attho veditabbo.",
  "tika-s0101t:203_0": "Ettha ca paresaṃ indriyaparipākādikāraṇanirapekkhatā attajjhāsayassa visuṃ nikkhepabhāvo",
  "tika-s0101t:203_1": "yutto. Tenevāha “kevalaṃ attano ajjhāsayeneva kathetī”ti. Parajjhāsayapucchāvasikānaṃ",
  "tika-s0101t:203_2": "pana paresaṃ ajjhāsayapucchānaṃ desanānimittabhūtānaṃ uppattiyaṃ pavattitānaṃ kathaṃ",
  "tika-s0101t:203_3": "aṭṭhuppattiyaṃ anavarodho, pucchāvasikaaṭṭhuppattikānaṃ vā parajjhāsayānurodhena",
  "tika-s0101t:203_4": "pavattitadesanattā kathaṃ parajjhāsaye anavarodhoti na codetabbametaṃ. Paresañhi",
  "tika-s0101t:203_5": "abhinīhāraparipucchādivinimuttasseva suttadesanākāraṇuppādassa aṭṭhuppattibhāvena",
  "tika-s0101t:203_6": "gahitattā parajjhāsayapucchāvasikānaṃ visuṃ gahaṇaṃ. Tathā hi dhammadāyādasuttādīnaṃ",
  "tika-s0101t:203_7": "āmisuppādādidesanānimittaṃ “aṭṭhuppattī”ti vuccati. Paresaṃ pucchaṃ vinā ajjhāsayameva",
  "tika-s0101t:203_8": "nimittaṃ katvā desito parajjhāsayo, pucchāvasena desito pucchāvasikoti pākaṭo yamatthoti.",
  "tika-s0101t:203_9": "Attano ajjhāsayeneva kathesi dhammatantiṭhapanatthanti daṭṭhabbaṃ. Sammappadhānasuttantahārakoti",
  "tika-s0101t:203_10": "anupubbena niddiṭṭhānaṃ saṃyuttake sammappadhānapaṭisaṃyuttānaṃ suttānaṃ āvaḷi, tathā",
  "tika-s0101t:203_11": "iddhipādahārakādi. Vimuttiparipācanīyā dhammā saddhindriyādayo. Abhinīhāranti paṇidhānaṃ.",
  "tika-s0101t:204_0": "Vaṇṇāvaṇṇeti ettha “acchariyaṃ āvuso”tiādinā bhikkhusaṅghena vutto vaṇṇopi saṅgahito,",
  "tika-s0101t:204_1": "taṃ pana aṭṭhuppattiṃ katvā “atthi bhikkhave aññe ca dhammā”tiādinā upari desanaṃ",
  "tika-s0101t:204_2": "ārabhissatīti. “Mamaṃ vā bhikkhave pare vaṇṇaṃ bhāseyyu”nti imissā desanāya brahmadattena",
  "tika-s0101t:204_3": "vuttavaṇṇo aṭṭhuppattīti katvā vuttaṃ “antevāsī vaṇṇaṃ. Iti imaṃ vaṇṇāvaṇṇaṃ aṭṭhuppattiṃ",
  "tika-s0101t:204_4": "katvā”ti. Vā-saddo upamānasamuccayasaṃsayavavassaggapadapūraṇavikappādīsu bahūsu",
  "tika-s0101t:204_5": "atthesu dissati. Tathā hesa “paṇḍito vāpi tena so”tiādīsu upamāne dissati, sadisabhāveti",
  "tika-s0101t:204_6": "attho. “Taṃ vāpi dhīrā muni vedayantī”tiādīsu samuccaye, “ke vā ime, kassa vā”tiādīsu",
  "tika-s0101t:204_7": "saṃsaye, “ayaṃ vā imesaṃ samaṇabrāhmaṇānaṃ sabbabālo sabbamūḷho”tiādīsu vavassagge,",
  "tika-s0101t:204_8": "“na vāyaṃ kumārako mattamaññāsī”tiādīsu padapūraṇe, “ye hi keci bhikkhave samaṇā",
  "tika-s0101t:204_9": "vā brāhmaṇā vā”tiādīsu vikappe, idhāyaṃ vikappeyevāti dassento āha “vā-saddo vikappanattho”ti.",
  "tika-s0101t:204_10": "Para-saddo attheva aññatthe “ahañceva kho pana dhammaṃ deseyyaṃ, pare ca me na ājāneyyu”ntiādīsu",
  "tika-s0101t:204_11": "atthi adhike “indriyaparopariyattañāṇa”ntiādīsu atthi pacchābhāge “parato āgamissatī”tiādīsu.",
  "tika-s0101t:204_12": "Atthi paccanīkabhāve “uppannaṃ parappavādaṃ saha dhammena suniggahitaṃ niggahetvā”tiādīsu.",
  "tika-s0101t:204_13": "Idhāpi paccanīkabhāveti dassento āha “pareti paṭiviruddhā”ti.",
  "tika-s0101t:205_0": "Īdisesupīti ettha pi-saddo sambhāvane, tena ratanattayanimittampi akusalacittappavatti",
  "tika-s0101t:205_1": "na kātabbā, pageva vaṭṭāmisalokāmisanimittanti dasseti. Sabhāvadhammato aññassa kattuabhāvajotanatthaṃ",
  "tika-s0101t:205_2": "āhanatīti kattuatthe āghātasaddaṃ dasseti, tattha āhanatīti hiṃsati vibādhati, upatāpeti",
  "tika-s0101t:205_3": "cāti attho. Āhanati etena, āhananamattaṃ vā āghātoti karaṇabhāvatthāpi sambhavantiyeva.",
  "tika-s0101t:205_4": "Evaṃ avayavabhedanena āghāta-saddassa atthaṃ vatvā idāni tattha pariyāyenapi atthaṃ",
  "tika-s0101t:205_5": "dassento “kopassetaṃ adhivacana”nti āha. Ayañca nayo “appaccayo anabhiraddhī”tiādīsupi",
  "tika-s0101t:205_6": "yathāsambhavaṃ vattabbo. Appatītā honti tenāti pākaṭapariyāyena appaccaya-saddassa",
  "tika-s0101t:205_7": "atthadassanaṃ, taṃmukhena pana na pacceti tenāti appaccayoti daṭṭhabbaṃ. Abhirādhayatīti",
  "tika-s0101t:205_8": "sādhayati. Dvīhīti āghātaanabhiraddhipadehi. Ekenāti appaccayapadena. Sesānanti saññāviññāṇakkhandhānaṃ,",
  "tika-s0101t:205_9": "saññāviññāṇaavasiṭṭhasaṅkhārakkhandhasaṅkhātānaṃ vā. Karaṇanti uppādanaṃ. Āghātādīnañhi",
  "tika-s0101t:205_10": "pavattiyā paccayasamavāyanaṃ idha “karaṇa”nti vuttaṃ, taṃ pana atthato uppādanameva.",
  "tika-s0101t:205_11": "Anuppādanañhi sandhāya bhagavatā “na karaṇīyā”ti vuttanti. Paṭikkhittameva ekuppādekavatthukekārammaṇekanirodhabhāvato.",
  "tika-s0101t:206_0": "Tatthāti tasmiṃ manopadose. Tumhanti “tumhāka”nti iminā samānattho eko saddo “yathā",
  "tika-s0101t:206_1": "amhāka”nti iminā samānattho “amha”nti ayaṃ saddo. Yathāha, “tasmā hi amhaṃ daharā",
  "tika-s0101t:206_2": "na miyyare”ti. “Antarāyo”ti idaṃ manopadosassa akaraṇīyatāya kāraṇavacanaṃ. Yasmā",
  "tika-s0101t:206_3": "tumhākaṃyeva ca bhaveyya tena kopādinā paṭhamajjhānādīnaṃ antarāyo, tasmā te kopādipariyāyena",
  "tika-s0101t:206_4": "vuttā āghātādayo na karaṇīyāti attho. Tena nāhaṃ “sabbaññū”ti issarabhāvena tumhe",
  "tika-s0101t:206_5": "tato nivāremi, atha kho iminā nāma kāraṇenāti dasseti. Taṃ pana kāraṇavacanaṃ yasmā",
  "tika-s0101t:206_6": "ādīnavavibhāvanaṃ hoti, tasmā āha “ādīnavaṃ dassento”ti. “Api nu tumhe”tiādinā manopadoso",
  "tika-s0101t:206_7": "na kālantarabhāvinoyeva hitasukhassa antarāyakaro, atha kho taṅkhaṇappavattirahassapi",
  "tika-s0101t:206_8": "hitasukhassa antarāyakaroti manopadose ādīnavaṃ daḷhataraṃ katvā dasseti. Yesaṃ kesañci",
  "tika-s0101t:206_9": "“pare”tiādīsu viya na paṭiviruddhānaṃyevāti attho. Tenevāha “kupito”tiādi.",
  "tika-s0101t:207_0": "Andhatamanti andhabhāvakaratamaṃ. Yanti yattha. Bhummatthe hi etaṃ paccattavacanaṃ.",
  "tika-s0101t:207_1": "Yasmiṃ kāle kodho sahate naraṃ, andhatamaṃ tadā hotīti sambandho. Yanti vā kāraṇavacanaṃ,",
  "tika-s0101t:207_2": "yasmā kodho uppajjamāno naraṃ abhibhavati, tasmā andhatamaṃ tadā hoti, yadā kodhoti",
  "tika-s0101t:207_3": "attho yaṃtaṃsaddānaṃ ekantasambandhibhāvato. Atha vā yanti kiriyāya parāmasanaṃ.",
  "tika-s0101t:207_4": "Kodho sahateti yadetaṃ kodhassa sahanaṃ abhibhavanaṃ, etaṃ andhakāratamabhavananti",
  "tika-s0101t:207_5": "attho. Atha vā yaṃ naraṃ kodho sahate abhibhavati, tassa andhatamaṃ tadā hoti, tato",
  "tika-s0101t:207_6": "ca kuddho atthaṃ na jānāti, kuddho dhammaṃ na passatīti. Antaratoti abbhantarato, cittato vā.",
  "tika-s0101t:208_0": "“Idañcidañca kāraṇa”nti iminā sabbaññū eva amhākaṃ satthā aviparītadhammadesanattā,",
  "tika-s0101t:208_1": "svākkhāto dhammo ekantaniyyānikattā, suppaṭipanno saṅgho saṃkilesarahitattāti imamatthaṃ",
  "tika-s0101t:208_2": "dasseti. “Idañcidañca kāraṇa”nti etena ca “na sabbaññū”tiādivacanaṃ abhūtaṃ atacchanti",
  "tika-s0101t:208_3": "nibbeṭhitaṃ hoti. Dutiyaṃ padanti “ataccha”nti padaṃ. Paṭhamassāti “abhūta”nti padassa.",
  "tika-s0101t:208_4": "Catutthañcāti “na ca panetaṃ amhesu saṃvijjatī”ti padaṃ. Tatiyassāti “natthi cetaṃ",
  "tika-s0101t:208_5": "amhesū”ti padassa. Avaṇṇeyevāti kāraṇapatirūpakaṃ vatvā dosapatiṭṭhāpanavasena nindane",
  "tika-s0101t:208_6": "eva. Na sabbatthāti kevalaṃ akkosanakhuṃsanavambhanādīsu na ekantena nibbeṭhanaṃ",
  "tika-s0101t:208_7": "kātabbanti attho. Vuttamevatthaṃ “yadi hī”tiādinā pākaṭaṃ katvā dasseti.",
  "tika-s0101t:209_0": "6. Ānandanti pamodanti etena dhammena taṃsamaṅgino sattāti ānanda-saddassa karaṇatthataṃ",
  "tika-s0101t:209_1": "dasseti. Sobhanaṃ mano assāti sumano, sobhanaṃ vā mano sumano, tassa bhāvo somanassanti",
  "tika-s0101t:209_2": "tadaññadhammānampi sampayuttānaṃ somanassabhāvo āpajjatīti? Nāpajjati ruḷhīsaddattā",
  "tika-s0101t:209_3": "yathā “paṅkaja”nti dassento “cetasikasukhassetaṃ adhivacana”nti āha. Ubbilayatīti",
  "tika-s0101t:209_4": "ubbilaṃ, bhindati purimāvatthāya visesaṃ āpajjatīti attho. Ubbilameva ubbilāvitaṃ,",
  "tika-s0101t:209_5": "tassa bhāvo ubbilāvitattaṃ. Yāya uppannāya kāyacittaṃ vātapūritabhastā viya uddhumāyanākārappattaṃ",
  "tika-s0101t:209_6": "hoti, tassā gehassitāya odaggiyapītiyā etaṃ adhivacanaṃ. Tenevāha “uddhaccāvahāyā”tiādi.",
  "tika-s0101t:209_7": "Idhāpi “kiñcāpi tesaṃ bhikkhūnaṃ ubbilāvitameva natthi, atha kho āyatiṃ kulaputtānaṃ",
  "tika-s0101t:209_8": "edisesupi ṭhānesu akusaluppattiṃ paṭisedhento dhammanettiṃ ṭhapetī”ti, “dvīhi padehi",
  "tika-s0101t:209_9": "saṅkhārakkhandho, ekena vedanākkhandho vutto”ti ettha “tesaṃ vasena sesānampi sampayuttadhammānaṃ",
  "tika-s0101t:209_10": "karaṇaṃ paṭikkhittamevā”ti ca aṭṭhakathāyaṃ, “pi-saddo sambhāvane”tiādinā idha ca",
  "tika-s0101t:209_11": "vuttanayena attho yathāsambhavaṃ veditabbo. “Tumhaṃyevassa tena antarāyo”ti etthāpi",
  "tika-s0101t:209_12": "“antarāyoti ida”ntiādinā heṭṭhā avaṇṇapakkhe vuttanayena attho veditabbo.",
  "tika-s0101t:210_0": "Kasmā panetanti ca vakkhamānaṃyeva atthaṃ manasi katvā codeti. Ācariyo “saccaṃ vaṇṇita”nti",
  "tika-s0101t:210_1": "tamatthaṃ paṭijānitvā “taṃ pana nekkhammanissita”ntiādinā pariharati. Tattha etanti",
  "tika-s0101t:210_2": "ānandādīnaṃ akaraṇīyatāvacanaṃ. Nanu bhagavatā vaṇṇitanti sambandho. Kasiṇenāti kasiṇatāya",
  "tika-s0101t:210_3": "sakalabhāvena. Keci pana “jambudīpassāti karaṇe sāmivacana”nti vadanti, tesaṃ matena",
  "tika-s0101t:210_4": "kasiṇajambudīpa-saddānaṃ samānādhikaraṇabhāvo daṭṭhabbo. Tasmāti yasmā gehassitapītisomanassaṃ",
  "tika-s0101t:210_5": "jhānādīnaṃ antarāyakaraṃ, tasmā. Vuttañhetaṃ bhagavatā “somanassaṃ pāhaṃ devānaṃ",
  "tika-s0101t:210_6": "inda duvidhena vadāmi sevitabbampi asevitabbampī”ti. “Ayañhī”tiādi yena sampayuttā",
  "tika-s0101t:210_7": "pīti antarāyakarī, taṃ dassanatthaṃ vuttaṃ. Tattha “idañhi lobhasahagataṃ pītisomanassa”nti",
  "tika-s0101t:210_8": "vattabbaṃ siyā, pītiggahaṇena pana somanassampi gahitameva hoti somanassarahitāya",
  "tika-s0101t:210_9": "pītiyā abhāvatoti pītiyeva gahitāti daṭṭhabbaṃ. Atha vā sevitabbāsevitabbavibhāgavacanato",
  "tika-s0101t:210_10": "somanassassa pākaṭo antarāyakarabhāvo, na tathā pītiyāti pītiyeva lobhasahagatattena",
  "tika-s0101t:210_11": "visesetvā vuttā. “Luddho attha”ntiādigāthānaṃ “kuddho attha”ntiādi gāthāsu viya attho daṭṭhabbo.",
  "tika-s0101t:211_0": "“Mamaṃ vā bhikkhave pare vaṇṇaṃ bhāseyyuṃ, dhammassa vā vaṇṇaṃ bhāseyyuṃ, saṅghassa",
  "tika-s0101t:211_1": "vā vaṇṇaṃ bhāseyyuṃ, tatra ce tumhe assatha ānandino sumanā ubbilāvitā, api nu tumhe",
  "tika-s0101t:211_2": "paresaṃ subhāsitadubbhāsitaṃ ājāneyyāthāti. No hetaṃ bhante”ti ayaṃ tatiyavāro, so",
  "tika-s0101t:211_3": "desanākāle nīharitvā desetabbapuggalābhāvato desanāya anāgatopi tadatthasambhavato",
  "tika-s0101t:211_4": "atthato āgatoyevāti daṭṭhabbo yathā taṃ kathāvatthupakaraṇaṃ vitthāravasenāti adhippāyo.",
  "tika-s0101t:211_5": "“Atthato āgato yevā”ti etena saṃvaṇṇanākāle tathā bujjhanakasattānaṃ vasena so vāro",
  "tika-s0101t:211_6": "ānetvā vattabboti dasseti. “Yatheva hī”tiādinā tamevatthasambhavaṃ vibhāveti. Vuttanayenāti",
  "tika-s0101t:211_7": "“tatra tumhehīti tasmiṃ vaṇṇe tumhehī”tiādinā, “dutiyaṃ padaṃ paṭhamassa padassa,",
  "tika-s0101t:211_8": "catutthañca tatiyassa vevacana”ntiādinā ca vuttanayena.",
  "tika-s0101t:212": "Cūḷasīlavaṇṇanā",
  "tika-s0101t:213_0": "7. Nivatto amūlakattā vissajjetabbatābhāvato. Anuvattatiyeva vissajjetabbatāya adhikatabhāvato.",
  "tika-s0101t:213_1": "Anusandhiṃ dassessati “atthi bhikkhave”tiādinā. Oranti vā aparabhāgo “orato bhogaṃ,",
  "tika-s0101t:213_2": "oraṃ pāra”ntiādīsu viya. Atha vā heṭṭhāattho ora-saddo “oraṃ āgamanāya ye paccayā,",
  "tika-s0101t:213_3": "te orambhāgiyāni saṃyojanānī”tiādīsu viya. Sīlañhi samādhipaññāyo apekkhitvā aparabhāgo,",
  "tika-s0101t:213_4": "heṭṭhābhūtañca hotīti. Sīlamattakanti ettha matta-saddo appakattho vā “bhesajjamattā”tiādīsu",
  "tika-s0101t:213_5": "viya. Visesanivattiattho vā “avitakkavicāramattā dhammā, manomattā dhātu manodhātū”ti",
  "tika-s0101t:213_6": "ca ādīsu viya. “Appamattakaṃ, oramattaka”nti padadvayena sāmaññato vuttoyeva hi attho",
  "tika-s0101t:213_7": "sīlamattakanti visesavasena vutto. Atha vā sīlenapi tadekadesasseva saṅgahaṇatthaṃ",
  "tika-s0101t:213_8": "appakatthavācako, visesanivattiattho eva vā “sīlamattaka”nti ettha matta-saddo vutto.",
  "tika-s0101t:213_9": "Tathā hi indriyasaṃvarapaccayasannissitasīlāni idha desanaṃ anāruḷhāni. Na hi tāni",
  "tika-s0101t:213_10": "pātimokkhaājīvapārisuddhisīlāni viya sabbaputhujjanesu pākaṭānīti. “Ussāhaṃ katvā”ti",
  "tika-s0101t:213_11": "etena “vadamāno”ti ettha sattiatthaṃ māna-saddaṃ dasseti.",
  "tika-s0101t:214_0": "Alaṅkaraṇaṃ vibhūsanaṃ alaṅkāro, kuṇḍalādipasādhanaṃ vā. Ūnaṭṭhānapūraṇaṃ maṇḍanaṃ.",
  "tika-s0101t:214_1": "Maṇḍaneti maṇḍanahetu. Atha vā maṇḍatīti maṇḍano, maṇḍanajātiko puriso. Bahuvacanatthe",
  "tika-s0101t:214_2": "ca idaṃ ekavacanaṃ, maṇḍanasīlesūti attho. Paripūrakārīti ettha iti-saddo ādiattho,",
  "tika-s0101t:214_3": "pakārattho vā, tena sakalampi sīlathomana suttaṃ dasseti. Candananti candanasahacaraṇato",
  "tika-s0101t:214_4": "candanagandho, tathā tagarādīsupi. Satañca gandhoti ettha gandho viyāti gandhoti",
  "tika-s0101t:214_5": "vutto sīlanibandhano thutighoso. Sīlañhi kittiyā nimittaṃ. Yathāha “sīlavato sīlasampannassa",
  "tika-s0101t:214_6": "kalyāṇo kittisaddo abbhuggacchatī”ti. Pavāyatīti pakāsati. Gandhāva gandhajātā.",
  "tika-s0101t:215_0": "“Appakaṃ bahuka”nti idaṃ pārāpāraṃ viya aññamaññaṃ upanidhāya vuccatīti āha “upariguṇe",
  "tika-s0101t:215_1": "upanidhāyā”ti. Sīlañhīti ettha hi-saddo hetuattho, tena idaṃ dasseti “yasmā sīlaṃ",
  "tika-s0101t:215_2": "kiñcāpi patiṭṭhābhāvena samādhissa bahukāraṃ, pabhāvādiguṇavisese panassa upanidhāya",
  "tika-s0101t:215_3": "kalampi na upeti, tathā samādhi ca paññāyā”ti. Tenevāha “tasmā”tiādi. Idāni “katha”nti",
  "tika-s0101t:215_4": "pucchitvā samādhissa ānubhāvaṃ vitthārato vibhāveti. “Abhi…pe… mūle”ti idaṃ yamakapāṭihāriyassa",
  "tika-s0101t:215_5": "supākaṭabhāvadassanatthaṃ, aññehi bodhimūlañātisamāgamādīsu katapāṭihāriyehi visesanatthañca",
  "tika-s0101t:215_6": "vuttaṃ. Yamakapāṭihāriyakaraṇatthāya hi bhagavato citte uppanne tadanucchavikaṃ ṭhānaṃ",
  "tika-s0101t:215_7": "icchitabbanti ratanamaṇḍapādi sakkassa devarañño āṇāya vissakammunā nimmitanti vadanti,",
  "tika-s0101t:215_8": "bhagavatāva nimmitanti apare. “Yo koci evarūpaṃ pāṭihāriyaṃ kātuṃ samattho atthi",
  "tika-s0101t:215_9": "ce, āgacchatū”ti codanāsadisattā vuttaṃ “attādānaparidīpana”nti. Tattha attādānaṃ",
  "tika-s0101t:215_10": "anuyogo, titthiyānaṃ tathā kātuṃ asamatthattā, “karissāmā”ti pubbe uṭṭhitattā titthiyaparimaddanaṃ.",
  "tika-s0101t:216": "Uparimakāyatotiādi paṭisambhidāmagge.",
  "tika-s0101t:217": "Tatthāyaṃ pāḷiseso –",
  "tika-s0101t:218_0": "“Heṭṭhimakāyato aggikkhandho pavattati, uparimakāyato udakadhārā pavattati. Puratthimakāyato",
  "tika-s0101t:218_1": "aggi, pacchimakāyato udakaṃ. Pacchimakāyato aggi, puratthimakāyato udakaṃ. Dakkhiṇaakkhito",
  "tika-s0101t:218_2": "aggi, vāmaakkhito udakaṃ. Vāmaakkhito aggi, dakkhiṇaakkhito udakaṃ. Dakkhiṇakaṇṇasotato",
  "tika-s0101t:218_3": "aggi, vāmakaṇṇasotato udakaṃ. Vāmakaṇṇasotato aggi, dakkhiṇakaṇṇasotato udakaṃ. Dakkhiṇanāsikāsotato",
  "tika-s0101t:218_4": "aggi, vāmanāsikāsotato udakaṃ. Vāmanāsikāsotato aggi, dakkhiṇanāsikāsotato udakaṃ.",
  "tika-s0101t:218_5": "Dakkhiṇaaṃsakūṭato aggi, vāmaaṃsakūṭato udakaṃ. Vāmaaṃsakūṭato aggi, dakkhiṇaaṃsakūṭato",
  "tika-s0101t:218_6": "udakaṃ. Dakkhiṇahatthato aggi, vāmahatthato udakaṃ. Vāmahatthato aggi, dakkhiṇahatthato",
  "tika-s0101t:218_7": "udakaṃ. Dakkhiṇapassato aggi, vāmapassato udakaṃ. Vāmapassato aggi, dakkhiṇapassato",
  "tika-s0101t:218_8": "udakaṃ. Dakkhiṇapādato aggi, vāmapādato udakaṃ. Vāmapādato aggi, dakkhiṇapādato udakaṃ.",
  "tika-s0101t:218_9": "Aṅgulaṅgulehi aggi, aṅgulantarikāhi udakaṃ. Aṅgulantarikāhi aggi, aṅgulaṅgulehi udakaṃ.",
  "tika-s0101t:218_10": "Ekekalomato aggi, ekekalomato udakaṃ. Lomakūpato lomakūpato aggikkhandho pavattati,",
  "tika-s0101t:218_11": "lomakūpato lomakūpato udakadhārā pavattatī”ti.",
  "tika-s0101t:219": "Aṭṭhakathāyaṃ pana “ekekalomakūpato”ti āgataṃ.",
  "tika-s0101t:220_0": "“Channaṃ vaṇṇānanti ādinayappavatta”nti etthāpi nīlānaṃ pītakānaṃ lohitakānaṃ odātānaṃ",
  "tika-s0101t:220_1": "mañjiṭṭhānaṃ pabhassarānanti ayaṃ pāḷiseso. “Suvaṇṇavaṇṇā rasmiyo”ti idaṃ tāsaṃ yebhuyyatāya",
  "tika-s0101t:220_2": "vuttaṃ. Vitthāretabbanti etthāpi “satthā tiṭṭhati, nimmito caṅkamati vā nisīdati",
  "tika-s0101t:220_3": "vā seyyaṃ vā kappetī”tiādinā catūsu iriyāpathesu ekekamūlakā satthuvasena cattāro,",
  "tika-s0101t:220_4": "nimmitavasena cattāroti sabbeva aṭṭha vāre vitthāretabbaṃ.",
  "tika-s0101t:221_0": "Madhupāyāsanti madhusittaṃ pāyāsaṃ. Attā mitto majjhatto verīti catūsu sīmasambhedavasena",
  "tika-s0101t:221_1": "caturaṅgasamannāgataṃ mettākammaṭṭhānaṃ. “Caturaṅgasamannāgata”nti idaṃ pana “vīriyādhiṭṭhāna”nti",
  "tika-s0101t:221_2": "etenāpi yojetabbaṃ. Tattha “kāmaṃ taco ca nhāru cā”tiādipāḷi vasena caturaṅgasamannāgatatā",
  "tika-s0101t:221_3": "veditabbā. “Kicchaṃ vatāyaṃ loko āpanno”tiādinā jarāmaraṇamukhena paccayākāre ñāṇaṃ",
  "tika-s0101t:221_4": "otāretvā. Ānāpānacatutthajjhānanti etthāpi “sabbabuddhānaṃ āciṇṇa”nti padaṃ vibhattivipariṇāmaṃ",
  "tika-s0101t:221_5": "katvā yojetabbaṃ. Tampi hi sabbabuddhānaṃ āciṇṇamevāti vadanti. Chattiṃsakoṭisatasahassamukhena",
  "tika-s0101t:221_6": "mahāvajirañāṇagabbhaṃ gaṇhāpento vipassanaṃ vaḍḍhetvā. Dvattiṃsadoṇagaṇhanappamāṇaṃ",
  "tika-s0101t:221_7": "kuṇḍaṃ kolambo. Daribhāgo kandaro. Cakkavāḷapādesu mahāsamuddo cakkavāḷamahāsamuddo.",
  "tika-s0101t:222_0": "“Duve puthujjanā”tiādi puthujjane labbhamānavibhāgadassanatthaṃ vuttaṃ, na mūlapariyāyavaṇṇanādīsu",
  "tika-s0101t:222_1": "viya puthujjanavisesaniddhāraṇatthaṃ. Sabbopi hi puthujjano bhagavato upari guṇe",
  "tika-s0101t:222_2": "vibhāvetuṃ na sakkoti, tiṭṭhatu puthujjano, sāvakapaccekabuddhānampi avisayā buddhaguṇā.",
  "tika-s0101t:222_3": "Tathā hi vakkhati “sotāpannā”tiādi. Vācuggatakaraṇaṃ uggaho. Atthaparipucchanaṃ paripucchā.",
  "tika-s0101t:222_4": "Aṭṭhakathāvasena atthassa savanaṃ savanaṃ. Byañjanatthānaṃ sunikkhepasudassanena",
  "tika-s0101t:222_5": "dhammassa pariharaṇaṃ dhāraṇaṃ. Evaṃ sutadhātaparicitānaṃ manasānupekkhanaṃ paccavekkhaṇaṃ.",
  "tika-s0101t:222_6": "Bahūnaṃ nānappakārānaṃ kilesānaṃ sakkāyadiṭṭhiyā ca avihatattā tā janenti, tāhi vā",
  "tika-s0101t:222_7": "janitāti puthujjanā. Avighātameva vā jana-saddo vadati. Puthu satthārānaṃ mukhullokikāti",
  "tika-s0101t:222_8": "ettha puthū janā satthupaṭiññā etesanti puthujjanāti vacanattho. Puthu…pe… avuṭṭhitāti",
  "tika-s0101t:222_9": "ettha janetabbā, jāyanti vā etthāti janā, gatiyo. Puthū janā etesanti puthujjanā.",
  "tika-s0101t:222_10": "Ito pare jāyanti etehīti janā, abhisaṅkhārādayo. Te etesaṃ puthū vijjantīti puthujjanā.",
  "tika-s0101t:222_11": "Abhisaṅkharaṇādi attho eva vā jana-saddo daṭṭhabbo. Kāmarāgabhavarāgadiṭṭhiavijjā",
  "tika-s0101t:222_12": "oghā. Rāgaggiādayo santāpā. Teyeva, sabbepi vā kilesā pariḷāhā. Puthu pañcasu kāmaguṇesu",
  "tika-s0101t:222_13": "rattāti ettha jāyatīti jano, rāgo gedhoti evaṃ ādiko. Puthu jano etesanti puthujjanā,",
  "tika-s0101t:222_14": "puthūsu vā janā jātā rattāti evaṃ rāgādiattho eva vā jana-saddo daṭṭhabbo. Palibuddhāti",
  "tika-s0101t:222_15": "sambuddhā, upaddutā vā. “Puthūnaṃ gaṇanapathamatītāna”ntiādinā puthū janā puthujjanāti dasseti.",
  "tika-s0101t:223_0": "Yehi guṇavisesehi nimittabhūtehi bhagavati tathāgata-saddo pavatto, taṃdassanatthaṃ",
  "tika-s0101t:223_1": "“aṭṭhahi kāraṇehi bhagavā tathāgato”tiādimāha. Guṇanemittakāneva hi bhagavato sabbāni nāmāni. Yathāha –",
  "tika-s0101t:224": "“Asaṅkhyeyyāni nāmāni, saguṇena mahesino;",
  "tika-s0101t:225": "Guṇena nāmamuddheyyaṃ, api nāmasahassato”ti. ;",
  "tika-s0101t:226_0": "Tathā āgatoti ettha ākāraniyamanavasena opammasampaṭipādanattho tathā-saddo. Sāmaññajotanāya",
  "tika-s0101t:226_1": "visesāvaṭṭhānato paṭipadāgamanattho āgata-saddo, na ñāṇagamanattho “tathalakkhaṇaṃ",
  "tika-s0101t:226_2": "āgato”tiādīsu viya, nāpi kāyagamanādiattho “āgato kho mahāsamaṇo, māgadhānaṃ giribbaja”ntiādīsu",
  "tika-s0101t:226_3": "viya. Tattha yadākāraniyamanavasena opammasampaṭipādanattho tathā-saddo, taṃ karuṇāpadhānattā",
  "tika-s0101t:226_4": "mahākaruṇāmukhena purimabuddhānaṃ āgamanapaṭipadaṃ udāharaṇavasena sāmaññato dassento",
  "tika-s0101t:226_5": "yaṃtaṃsaddānaṃ ekantasambandhabhāvato “yathā sabbaloka…pe… āgatā”ti āha. Taṃ pana",
  "tika-s0101t:226_6": "paṭipadaṃ mahāpadānasuttādīsu sambahulaniddesena supākaṭānaṃ āsannānañca vipassīādīnaṃ",
  "tika-s0101t:226_7": "channaṃ sammāsambuddhānaṃ vasena nidassento “yathā vipassī bhagavā”tiādimāha. Tattha",
  "tika-s0101t:226_8": "yena abhinīhārenāti manussattaliṅgasampattihetusatthāradassanapabbajjāabhiññādiguṇasampattiadhikārachandānaṃ",
  "tika-s0101t:226_9": "vasena aṭṭhaṅgasamannāgatena kāyappaṇidhānamahāpaṇidhānena. Sabbesañhi buddhānaṃ",
  "tika-s0101t:226_10": "kāyappaṇidhānaṃ imināva abhinīhārena samijjhatīti. Evaṃ mahābhinīhāravasena “tathāgato”ti",
  "tika-s0101t:226_11": "padassa atthaṃ dassetvā idāni pāramīpūraṇavasena dassetuṃ “yathā vipassī bhagavā…pe…",
  "tika-s0101t:226_12": "kassapo bhagavā dānapāramiṃ pūretvā”tiādimāha.",
  "tika-s0101t:227_0": "Ettha ca suttantikānaṃ mahābodhiyānapaṭipadāya kosallajananatthaṃ pāramīsu ayaṃ vitthārakathā",
  "tika-s0101t:227_1": "– kā panetā pāramiyo? Kenaṭṭhena pāramiyo? Katividhā cetā? Ko tāsaṃ kamo? Kāni lakkhaṇarasapaccupaṭṭhānapadaṭṭhānāni?",
  "tika-s0101t:227_2": "Ko paccayo? Ko saṃkileso? Kiṃ vodānaṃ? Ko paṭipakkho? Kā paṭipatti? Ko vibhāgo? Ko",
  "tika-s0101t:227_3": "saṅgaho? Ko sampādanūpāyo? Kittakena kālena sampādanaṃ? Ko ānisaṃso? Kiṃ cetāsaṃ phalanti?",
  "tika-s0101t:228": "Tatridaṃ vissajjanaṃ – kā panetā pāramiyoti. Taṇhāmānādīhi anupahatā karuṇūpāyakosallapariggahitā dānādayo guṇā pāramiyo.",
  "tika-s0101t:229_0": "Kenaṭṭhena pāramiyoti dānasīlādiguṇavisesayogena sattuttamatāya paramā mahāsattā",
  "tika-s0101t:229_1": "bodhisattā, tesaṃ bhāvo, kammaṃ vā pāramī, dānādikiriyā. Atha vā paratīti paramo,",
  "tika-s0101t:229_2": "dānādiguṇānaṃ pūrako pālako ca bodhisatto. Paramassa ayaṃ, paramassa vā bhāvo, kammaṃ",
  "tika-s0101t:229_3": "vā pāramī, dānādikiriyāva. Atha vā paraṃ sattaṃ attani mavati bandhati guṇavisesayogena,",
  "tika-s0101t:229_4": "paraṃ vā adhikataraṃ majjati sujjhati saṃkilesamalato, paraṃ vā seṭṭhaṃ nibbānaṃ",
  "tika-s0101t:229_5": "visesena mayati gacchati, paraṃ vā lokaṃ pamāṇabhūtena ñāṇavisesena idhalokaṃ viya",
  "tika-s0101t:229_6": "munāti paricchindati, paraṃ vā ativiya sīlādiguṇagaṇaṃ attano santāne minoti pakkhipati,",
  "tika-s0101t:229_7": "paraṃ vā attabhūtato dhammakāyato aññaṃ, paṭipakkhaṃ vā tadanatthakaraṃ kilesacoragaṇaṃ",
  "tika-s0101t:229_8": "mināti hiṃsatīti paramo, mahāsatto. “Paramassa aya”ntiādi vuttanayeneva yojetabbaṃ.",
  "tika-s0101t:229_9": "Pāre vā nibbāne majjati sujjhati satte ca sodheti, tattha vā satte mavati bandhati",
  "tika-s0101t:229_10": "yojeti, taṃ vā mayati gacchati gameti ca, munāti vā taṃ yāthāvato, tattha vā satte",
  "tika-s0101t:229_11": "minoti pakkhipati, kilesāriṃ vā sattānaṃ tattha mināti hiṃsatīti pāramī, mahāpuriso.",
  "tika-s0101t:229_12": "Tassa bhāvo, kammaṃ vā pāramitā, dānādikiriyāva. Iminā nayena pāramīnaṃ saddattho veditabbo.",
  "tika-s0101t:230": "Katividhāti saṅkhepato dasavidhā, tā pana pāḷiyaṃ sarūpato āgatāyeva. Yathāha –",
  "tika-s0101t:231": "“Vicinanto tadā dakkhiṃ, paṭhamaṃ dānapārami”ntiādi.",
  "tika-s0101t:232": "Yathā cāha –",
  "tika-s0101t:233_0": "“Kati nu kho bhante buddhakārakā dhammā? Dasa kho sāriputta buddhakārakā dhammā.",
  "tika-s0101t:233_1": "Katame dasa? Dānaṃ kho sāriputta buddhakārako dhammo, sīlaṃ nekkhammaṃ paññā vīriyaṃ",
  "tika-s0101t:233_2": "khanti saccamadhiṭṭhānaṃ mettā upekkhā buddhakārako dhammo, ime kho sāriputta dasa",
  "tika-s0101t:233_3": "buddhakārakā dhammāti. Idamavoca bhagavā, idaṃ vatvāna sugato athāparaṃ etadavoca satthā –",
  "tika-s0101t:234": "‘Dānaṃ sīlañca nekkhammaṃ, paññā vīriyena pañcamaṃ;",
  "tika-s0101t:235": "Khanti saccaṃ adhiṭṭhānaṃ, mettupekkhāti te dasā’ti”.",
  "tika-s0101t:236": "Keci pana “chabbidhā”ti vadanti, taṃ etāsaṃ saṅgahavasena vuttaṃ. So pana saṅgaho parato āvibhavissati.",
  "tika-s0101t:237_0": "Ko tāsaṃ kamoti ettha kamo nāma desanākkamo, so ca paṭhamasamādānahetuko, samādānaṃ",
  "tika-s0101t:237_1": "pavicayahetukaṃ, iti yathā ādimhi pavicitā samādinnā ca, tathā desitā. Tattha ca",
  "tika-s0101t:237_2": "dānaṃ sīlassa bahūpakāraṃ sukarañcāti taṃ ādimhi vuttaṃ. Dānaṃ sīlapariggahitaṃ mahapphalaṃ",
  "tika-s0101t:237_3": "hoti mahānisaṃsanti dānānantaraṃ sīlaṃ vuttaṃ. Sīlaṃ nekkhammapariggahitaṃ, nekkhammaṃ",
  "tika-s0101t:237_4": "paññāpariggahitaṃ, paññā vīriyapariggahitā, vīriyaṃ khantipariggahitaṃ, khanti saccapariggahitā,",
  "tika-s0101t:237_5": "saccaṃ adhiṭṭhānapariggahitaṃ, adhiṭṭhānaṃ mettāpariggahitaṃ, mettā upekkhāpariggahitā",
  "tika-s0101t:237_6": "mahapphalā hoti mahānisaṃsāti mettānantaraṃ upekkhā vuttā. Upekkhā pana karuṇāpariggahitā,",
  "tika-s0101t:237_7": "karuṇā ca upekkhāpariggahitāti veditabbā. Kathaṃ pana mahākāruṇikā bodhisattā sattesu",
  "tika-s0101t:237_8": "upekkhakā hontīti? Upekkhitabbayuttesu kañci kālaṃ upekkhakā honti, na pana sabbattha,",
  "tika-s0101t:237_9": "sabbadā cāti keci. Apare pana na sattesu upekkhakā, sattakatesu pana vippakāresu upekkhakā hontīti.",
  "tika-s0101t:238_0": "Aparo nayo – pacurajanesupi pavattiyā sabbasattasādhāraṇattā, appaphalattā, sukarattā",
  "tika-s0101t:238_1": "ca ādimhi dānaṃ vuttaṃ. Sīlenadāyakapaṭiggāhakasuddhito, parānuggahaṃ vatvā parapīḷānivattivacanato,",
  "tika-s0101t:238_2": "kiriyadhammaṃ vatvā akiriyadhammavacanato, bhogasampattihetuṃ vatvā bhavasampattihetuvacanato",
  "tika-s0101t:238_3": "ca dānassa anantaraṃ sīlaṃ vuttaṃ. Nekkhammena sīlasampattisiddhito, kāyavacīsucaritaṃ",
  "tika-s0101t:238_4": "vatvā manosucaritavacanato, visuddhasīlassa sukheneva jhānasamijjhanato, kammāparādhappahānena",
  "tika-s0101t:238_5": "payogasuddhiṃ vatvā kilesāparādhappahānena āsayasuddhivacanato, vītikkamappahānena",
  "tika-s0101t:238_6": "cittassa pariyuṭṭhānappahānavacanato ca sīlassa anantaraṃ nekkhammaṃ vuttaṃ. Paññāya",
  "tika-s0101t:238_7": "nekkhammassa siddhiparisuddhito, jhānābhāve paññābhāvavacanato. Samādhipadaṭṭhānā",
  "tika-s0101t:238_8": "hi paññā, paññāpaccupaṭṭhāno ca samādhi. Samathanimittaṃ vatvā upekkhānimittavacanato,",
  "tika-s0101t:238_9": "parahitajjhānena parahitakaraṇūpāyakosallavacanato ca nekkhammassa anantaraṃ paññā",
  "tika-s0101t:238_10": "vuttā. Vīriyārambhena paññākiccasiddhito, sattasuññatādhammanijjhānakkhantiṃ vatvā",
  "tika-s0101t:238_11": "sattahitāya ārambhassa acchariyatāvacanato, upekkhānimittaṃ vatvā paggahanimittavacanato,",
  "tika-s0101t:238_12": "nisammakāritaṃ vatvā uṭṭhānavacanato ca. Nisammakārino hi uṭṭhānaṃ phalavisesamāvahatīti",
  "tika-s0101t:238_13": "paññāya anantaraṃ vīriyaṃ vuttaṃ.",
  "tika-s0101t:239_0": "Vīriyena titikkhāsiddhito. Vīriyavā hi āraddhavīriyattā sattasaṅkhārehi upanītaṃ",
  "tika-s0101t:239_1": "dukkhaṃ abhibhuyya viharati vīriyassa titikkhālaṅkārabhāvato. Vīriyavato hi titikkhā",
  "tika-s0101t:239_2": "sobhati. Paggahanimittaṃ vatvā samathanimittavacanato, accārambhena uddhaccadosappahānavacanato.",
  "tika-s0101t:239_3": "Dhammanijjhānakkhantiyā hi uddhaccadoso pahīyati. Vīriyavato sātaccakaraṇavacanato.",
  "tika-s0101t:239_4": "Khantibahulo hi anuddhato sātaccakārī hoti. Appamādavato parahitakiriyārambhe paccupakārataṇhābhāvavacanato.",
  "tika-s0101t:239_5": "Yāthāvato dhammanijjhāne hi sati taṇhā na hoti. Parahitārambhe paramepi parakatadukkhasahanabhāvavacanato",
  "tika-s0101t:239_6": "ca vīriyassa anantaraṃ khanti vuttā. Saccena khantiyā cirādhiṭṭhānato, apakārino",
  "tika-s0101t:239_7": "apakārakhantiṃ vatvā tadupakārakaraṇe avisaṃvādavacanato, khantiyā apavādavācāvikampanena",
  "tika-s0101t:239_8": "bhūtavāditāya avijahanavacanato, sattasuññatādhammanijjhānakkhantiṃ vatvā tadupabrūhitañāṇasaccavacanato",
  "tika-s0101t:239_9": "ca khantiyā anantaraṃ saccaṃ vuttaṃ. Adhiṭṭhānena saccasiddhito. Acalādhiṭṭhānassa",
  "tika-s0101t:239_10": "hi virati sijjhati. Avisaṃvāditaṃ vatvā tattha acalabhāvavacanato. Saccasandho hi",
  "tika-s0101t:239_11": "dānādīsu paṭiññānurūpaṃ niccalova pavattati. Ñāṇasaccaṃ vatvā sambhāresu pavattiniṭṭhāpanavacanato.",
  "tika-s0101t:239_12": "Yathābhūtañāṇavā hi bodhisambhāresu adhitiṭṭhati, te ca niṭṭhāpeti paṭipakkhehi akampiyabhāvatoti",
  "tika-s0101t:239_13": "saccassa anantaraṃ adhiṭṭhānaṃ vuttaṃ. Mettāya parahitakaraṇasamādānādhiṭṭhānasiddhito,",
  "tika-s0101t:239_14": "adhiṭṭhānaṃ vatvā hitūpasaṃhāravacanato. Bodhisambhāre hi adhitiṭṭhamāno mettāvihārī",
  "tika-s0101t:239_15": "hoti. Acalādhiṭṭhānassa samādānāvikopanato, samādānasambhavato ca adhiṭṭhānassa anantaraṃ",
  "tika-s0101t:239_16": "mettā vuttā. Upekkhāya mettāvisuddhito, sattesu hitūpasaṃhāraṃ vatvā tadaparādhesu",
  "tika-s0101t:239_17": "udāsīnatāvacanato, mettābhāvanaṃ vatvā tannissandabhāvanāvacanato, “hitakāmasattepi",
  "tika-s0101t:239_18": "upekkhako”ti acchariyaguṇabhāvavacanato ca mettāya anantaraṃ upekkhā vuttāti evametāsaṃ kamo veditabbo.",
  "tika-s0101t:240_0": "Kāni lakkhaṇarasapaccupaṭṭhānapadaṭṭhānānīti? Ettha avisesena tāva sabbāpi pāramiyo",
  "tika-s0101t:240_1": "parānuggahalakkhaṇā, paresaṃ upakārakaraṇarasā, avikampanarasā vā, hitesitāpaccupaṭṭhānā,",
  "tika-s0101t:240_2": "buddhattapaccupaṭṭhānā vā, mahākaruṇāpadaṭṭhānā, karuṇūpāyakosallapadaṭṭhānā vā.",
  "tika-s0101t:241_0": "Visesena pana yasmā karuṇūpāyakosallapariggahitā attupakaraṇapariccāgacetanā dānapāramitā.",
  "tika-s0101t:241_1": "Karuṇūpāyakosallapariggahitaṃ kāyavacīsucaritaṃ atthato akattabbavirati, kattabbakaraṇacetanādayo",
  "tika-s0101t:241_2": "ca sīlapāramitā. Karuṇūpāyakosallapariggahito ādīnavadassanapubbaṅgamo kāmabhavehi",
  "tika-s0101t:241_3": "nikkhamanacittuppādo nekkhammapāramitā. Karuṇūpāyakosallapariggahito dhammānaṃ sāmaññavisesalakkhaṇāvabodho",
  "tika-s0101t:241_4": "paññāpāramitā. Karuṇūpāyakosallapariggahito kāyacittehi parahitārambho vīriyapāramitā.",
  "tika-s0101t:241_5": "Karuṇūpāyakosallapariggahitaṃ sattasaṅkhārāparādhasahanaṃ adosappadhāno tadākārappavatto",
  "tika-s0101t:241_6": "cittuppādo khantipāramitā. Karuṇūpāyakosallapariggahitaṃ viraticetanādibhedaṃ avisaṃvādanaṃ",
  "tika-s0101t:241_7": "saccapāramitā. Karuṇūpāyakosallapariggahitaṃ acalasamādānādhiṭṭhānaṃ tadākārappavatto",
  "tika-s0101t:241_8": "cittuppādo adhiṭṭhānapāramitā. Karuṇūpāyakosallapariggahito lokassa hitūpasaṃhāro",
  "tika-s0101t:241_9": "atthato abyāpādo mettāpāramitā. Karuṇūpāyakosallapariggahitā anunayapaṭighaviddhaṃsinī",
  "tika-s0101t:241_10": "iṭṭhāniṭṭhesu sattasaṅkhāresu samappavatti upekkhāpāramitā.",
  "tika-s0101t:242_0": "Tasmā pariccāgalakkhaṇaṃ dānaṃ, deyyadhamme lobhaviddhaṃsanarasaṃ, anāsattipaccupaṭṭhānaṃ,",
  "tika-s0101t:242_1": "bhavavibhavasampattipaccupaṭṭhānaṃ vā, pariccajitabbavatthupadaṭṭhānaṃ. Sīlanalakkhaṇaṃ",
  "tika-s0101t:242_2": "sīlaṃ, samādhānalakkhaṇaṃ, patiṭṭhānalakkhaṇañcāti vuttaṃ hoti. Dussīlyaviddhaṃsanarasaṃ,",
  "tika-s0101t:242_3": "anavajjarasaṃ vā, soceyyapaccupaṭṭhānaṃ, hirottappapadaṭṭhānaṃ. Kāmato bhavato ca",
  "tika-s0101t:242_4": "nikkhamanalakkhaṇaṃ nekkhammaṃ, tadādīnavavibhāvanarasaṃ, tato eva vimukhabhāvapaccupaṭṭhānaṃ,",
  "tika-s0101t:242_5": "saṃvegapadaṭṭhānaṃ. Yathāsabhāvapaṭivedhalakkhaṇā paññā, akkhalitapaṭivedhalakkhaṇā",
  "tika-s0101t:242_6": "vā kusalissāsakhittausupaṭivedho viya, visayobhāsanarasā padīpo viya, asammohapaccupaṭṭhānā",
  "tika-s0101t:242_7": "araññagatasudesako viya, samādhipadaṭṭhānā, catusaccapadaṭṭhānā vā. Ussāhalakkhaṇaṃ",
  "tika-s0101t:242_8": "vīriyaṃ, upatthambhanarasaṃ, asaṃsīdanapaccupaṭṭhānaṃ, vīriyārambhavatthu padaṭṭhānaṃ,",
  "tika-s0101t:242_9": "saṃvegapadaṭṭhānaṃ vā. Khamanalakkhaṇā khanti, iṭṭhāniṭṭhasahanarasā, adhivāsanapaccupaṭṭhānā,",
  "tika-s0101t:242_10": "avirodhapaccupaṭṭhānā vā, yathābhūtadassanapadaṭṭhānā. Avisaṃvādanalakkhaṇaṃ saccaṃ,",
  "tika-s0101t:242_11": "yāthāvavibhāvanarasaṃ [yathāsabhāvavibhāvanarasaṃ ], sādhutāpaccupaṭṭhānaṃ, soraccapadaṭṭhānaṃ.",
  "tika-s0101t:242_12": "Bodhisambhāresu adhiṭṭhānalakkhaṇaṃ adhiṭṭhānaṃ, tesaṃ paṭipakkhābhibhavanarasaṃ,",
  "tika-s0101t:242_13": "tattha acalatāpaccupaṭṭhānaṃ, bodhisambhārapadaṭṭhānaṃ. Hitākārappavattilakkhaṇā",
  "tika-s0101t:242_14": "mettā, hitūpasaṃhārarasā, āghātavinayanarasā vā, sommabhāvapaccupaṭṭhānā, sattānaṃ",
  "tika-s0101t:242_15": "manāpabhāvadassanapadaṭṭhānā. Majjhattākārappavattilakkhaṇā upekkhā, samabhāvadassanarasā,",
  "tika-s0101t:242_16": "paṭighānunayavūpasamapaccupaṭṭhānā, kammassakatāpaccavekkhaṇapadaṭṭhānā. Ettha ca",
  "tika-s0101t:242_17": "karuṇūpāyakosallapariggahitatā dānādīnaṃ pariccāgādilakkhaṇassa visesanabhāvena vattabbā,",
  "tika-s0101t:242_18": "yato tāni pāramīsaṅkhyaṃ labhantīti.",
  "tika-s0101t:243_0": "Ko paccayoti abhinīhāro paccayo. Yo hi ayaṃ “manussattaṃ liṅgasampattī”tiādi aṭṭhadhammasamodhānasampādito",
  "tika-s0101t:243_1": "“tiṇṇo tāreyyaṃ, mutto moceyyaṃ, buddho bodheyyaṃ, suddho sodheyyaṃ, danto dameyyaṃ,",
  "tika-s0101t:243_2": "santo sameyyaṃ, assattho assāseyyaṃ, parinibbuto parinibbāpeyya”ntiādinā pavatto",
  "tika-s0101t:243_3": "abhinīhāro, so avisesena sabbapāramīnaṃ paccayo. Tappavattiyā hi uddhaṃ pāramīnaṃ",
  "tika-s0101t:243_4": "pavicayupaṭṭhānasamādānādhiṭṭhānanipphattiyo mahāpurisānaṃ sambhavanti.",
  "tika-s0101t:244_0": "Yathā ca abhinīhāro, evaṃ mahākaruṇā, upāyakosallañca. Tattha upāyakosallaṃ nāma",
  "tika-s0101t:244_1": "dānādīnaṃ bodhisambhārabhāvassa nimittabhūtā paññā, yāhi karuṇūpāyakosallatāhi mahāpurisānaṃ",
  "tika-s0101t:244_2": "attasukhanirapekkhatā, nirantaraṃ parahitakaraṇapasutatā, sudukkarehipi mahābodhisattacaritehi",
  "tika-s0101t:244_3": "visādābhāvo, pasādasambuddhidassanasavanānussaraṇāvatthāsupi sattānaṃ hitasukhapaṭilābhahetubhāvo",
  "tika-s0101t:244_4": "ca sampajjati. Tathā hi paññāya buddhabhāvasiddhi, karuṇāya buddhakammasiddhi. Paññāya",
  "tika-s0101t:244_5": "sayaṃ tarati, karuṇāya pare tāreti. Paññāya paradukkhaṃ parijānāti, karuṇāya paradukkhapaṭikāraṃ",
  "tika-s0101t:244_6": "ārabhati. Paññāya ca dukkhe nibbindati, karuṇāya dukkhaṃ sampaṭicchati. Tathā paññāya",
  "tika-s0101t:244_7": "parinibbānābhimukho hoti, karuṇāya taṃ na pāpuṇāti. Tathā karuṇāya saṃsārābhimukho",
  "tika-s0101t:244_8": "hoti, paññāya tatra nābhiramati. Paññāya ca sabbattha virajjati, karuṇānugatattā",
  "tika-s0101t:244_9": "na ca na sabbesaṃ anuggahāya pavatto, karuṇāya sabbepi anukampati, paññānugatattā",
  "tika-s0101t:244_10": "na ca na sabbattha virattacitto. Paññāya ca ahaṃkāramamaṃkārābhāvo, karuṇāya ālasiyadīnatābhāvo.",
  "tika-s0101t:244_11": "Tathā paññākaruṇāhi yathākkamaṃ attaparanāthatā, dhīravīrabhāvo, anattantapaaparantapatā,",
  "tika-s0101t:244_12": "attahitaparahitanipphatti, nibbhayābhiṃsanakabhāvo, dhammādhipatilokādhipatitā, kataññupubbakāribhāvo,",
  "tika-s0101t:244_13": "mohataṇhāvigamo, vijjācaraṇasiddhi, balavesārajjanipphattīti sabbassāpi pāramitāphalassa",
  "tika-s0101t:244_14": "visesena upāyabhāvato paññākaruṇā pāramīnaṃ paccayo. Idañca dvayaṃ pāramīnaṃ viya",
  "tika-s0101t:244_15": "paṇidhānassāpi paccayo.",
  "tika-s0101t:245": "Tathā ussāhaummaṅgaavatthānahitacariyā ca pāramīnaṃ paccayoti veditabbā, yā buddhabhāvassa uppattiṭṭhānatāya “buddhabhūmiyo”ti pavuccanti. Yathāha –",
  "tika-s0101t:246_0": "“Kati pana bhante buddhabhūmiyo? Catasso kho sāriputta buddhabhūmiyo. Katamā catasso?",
  "tika-s0101t:246_1": "Ussāho ca hoti vīriyaṃ, umaṅgo ca hoti paññābhāvanā, avatthānañca hoti adhiṭṭhānaṃ,",
  "tika-s0101t:246_2": "mettābhāvanā ca hoti hitacariyā. Imā kho sāriputta catasso buddhabhūmiyo”ti.",
  "tika-s0101t:247": "Tathā nekkhammapavivekaalobhādosāmohanissaraṇappabhedā cha ajjhāsayā. Vuttañhetaṃ –",
  "tika-s0101t:248_0": "“Nekkhammajjhāsayā ca bodhisattā kāme dosadassāvino, paviveka…pe… saṅgaṇikāya, alobha…pe…",
  "tika-s0101t:248_1": "lobhe, adosa…pe… dose, amoha…pe… mohe, nissaraṇajjhāsayā ca bodhisattā sabbabhavesu dosadassāvino”ti.",
  "tika-s0101t:249_0": "Tasmā ete bodhisattānaṃ cha ajjhāsayā dānādīnaṃ paccayāti veditabbā. Na hi lobhādīsu",
  "tika-s0101t:249_1": "ādīnavadassanena, alobhādiadhikabhāvena ca vinā dānādipāramiyo sambhavanti. Alobhādīnañhi",
  "tika-s0101t:249_2": "adhikabhāvena pariccāgādininnacittatā alobhajjhāsayāditāti. Yathā cete, evaṃ dānajjhāsayatādayopi. Yathāha –",
  "tika-s0101t:250_0": "“Kati pana bhante bodhāya carantānaṃ bodhisattānaṃ ajjhāsayā? Dasa kho sāriputta",
  "tika-s0101t:250_1": "bodhāya carantānaṃ bodhisattānaṃ ajjhāsayā. Katame dasa? Dānajjhāsayā sāriputta bodhisattā",
  "tika-s0101t:250_2": "macchere dosadassāvino, sīla…pe… upekkhajjhāsayā sāriputta bodhisattā sukhadukkhesu dosadassāvino”ti.",
  "tika-s0101t:251_0": "Etesu hi maccheraasaṃvarakāmavicikicchākosajjaakkhantivisaṃvādaanadhiṭṭhānabyāpāda-",
  "tika-s0101t:251_1": "sukhadukkhasaṅkhātesu ādīnavadassanapubbaṅgamā dānādininnacittatāsaṅkhātā dānajjhāsayatādayo",
  "tika-s0101t:251_2": "dānādipāramīnaṃ nibbattiyā kāraṇanti. Tathā apariccāgapariccāgādīsu yathākkamaṃ ādīnavānisaṃsapaccavekkhaṇā",
  "tika-s0101t:251_3": "dānādipāramīnaṃ paccayo.",
  "tika-s0101t:252_0": "Tatthāyaṃ paccavekkhaṇāvidhi – khettavatthuhiraññasuvaṇṇagomahiṃsadāsidāsaputtadārādipariggahabyāsattacittānaṃ",
  "tika-s0101t:252_1": "sattānaṃ khettādīnaṃ vatthukāmabhāvena bahupatthanīyabhāvato, rājacorādisādhāraṇabhāvato,",
  "tika-s0101t:252_2": "vivādādhiṭṭhānato, sapattakaraṇato, nissārato, paṭilābhaparipālanesu paraviheṭhanahetuto,",
  "tika-s0101t:252_3": "vināsanimittañca sokādianekavihitabyasanāvahato, tadāsattinidānañca maccheramalapariyuṭṭhitacittānaṃ",
  "tika-s0101t:252_4": "apāyūpapattisambhavatoti evaṃ vividhavipulānatthāvahā ete atthā nāma, tesaṃ pariccāgoyeveko",
  "tika-s0101t:252_5": "sotthibhāvoti pariccāge appamādo karaṇīyo.",
  "tika-s0101t:253_0": "Apica “yācako yācamāno attano guyhassa ācikkhanato mayhaṃ vissāsiko”ti ca “pahāya",
  "tika-s0101t:253_1": "gamanīyaṃ attano santakaṃ gahetvā paralokaṃ yāhīti mayhaṃ upadesako”ti ca “āditte",
  "tika-s0101t:253_2": "viya agāre maraṇagginā āditte loke tato mayhaṃ santakassa apavāhakasahāyo”ti ca “apavāhitassa",
  "tika-s0101t:253_3": "cassa nijjhāyanikkhepaṭṭhānabhūto”ti ca “dānasaṅkhāte kalyāṇakammasmiṃ sahāyabhāvato,",
  "tika-s0101t:253_4": "sabbasampattīnaṃ aggabhūtāya paramadullabhāya buddhabhūmiyā sampattihetubhāvato ca",
  "tika-s0101t:253_5": "paramo kalyāṇamitto”ti ca paccavekkhitabbaṃ.",
  "tika-s0101t:254_0": "Tathā “uḷāre kammani anenāhaṃ sambhāvito, tasmā sā sambhāvanā avitathā kātabbā”ti",
  "tika-s0101t:254_1": "ca “ekantabheditāya jīvitassa ayācitenapi mayā dātabbaṃ, pageva yācitenā”ti ca “uḷārajjhāsayehi",
  "tika-s0101t:254_2": "gavesitvāpi dātabbo, sayamevāgato mama puññenā”ti ca “yācakassa dānāpadesena mayhamevāyamanuggaho”ti",
  "tika-s0101t:254_3": "ca “ahaṃ viya ayaṃ sabbopi loko mayā anuggahetabbo”ti ca “asati yācake kathaṃ mayhaṃ",
  "tika-s0101t:254_4": "dānapāramī pūreyyā”ti ca “yācakānamevatthāya mayā sabbo pariggahetabbo”ti ca “ayācitvā",
  "tika-s0101t:254_5": "mama santakaṃ yācakā sayameva kadā gaṇheyyu”nti ca “kathamahaṃ yācakānaṃ piyo cassaṃ",
  "tika-s0101t:254_6": "manāpo”ti ca “kathaṃ vā te mayhaṃ piyā cassu manāpā”ti ca “kathaṃ vāhaṃ dadamāno,",
  "tika-s0101t:254_7": "datvāpi ca attamano assaṃ pamudito pītisomanassajāto”ti ca “kathaṃ vā me yācakā bhaveyyuṃ,",
  "tika-s0101t:254_8": "uḷāro ca dānajjhāsayo”ti ca “kathaṃ vāhamayācitoyeva yācakānaṃ hadayamaññāya dadeyya”nti",
  "tika-s0101t:254_9": "ca “sati dhane yācake ca apariccāgo mahatī mayhaṃ vañcanā”ti ca “kathaṃ vāhaṃ attano",
  "tika-s0101t:254_10": "aṅgāni jīvitaṃ vāpi yācakānaṃ pariccajeyya”nti ca paccavekkhitabbaṃ.",
  "tika-s0101t:255_0": "Apica “attho nāmāyaṃ nirapekkhaṃ dāyakaṃ anugacchati yathā taṃ nirapekkhaṃ khepakaṃ",
  "tika-s0101t:255_1": "kiṭako”ti atthe nirapekkhatāya cittaṃ uppādetabbaṃ. Yācamāno pana yadi piyapuggalo",
  "tika-s0101t:255_2": "hoti, “piyo maṃ yācatī”ti somanassaṃ uppādetabbaṃ. Atha udāsīnapuggalo hoti, “ayaṃ",
  "tika-s0101t:255_3": "maṃ yācamāno addhā iminā pariccāgena mitto hotī”ti somanassaṃ uppādetabbaṃ. Dadantopi",
  "tika-s0101t:255_4": "hi yācakānaṃ piyo hotīti. Atha pana verīpuggalo yācati, “paccatthiko maṃ yācati,",
  "tika-s0101t:255_5": "ayaṃ maṃ yācamāno addhā iminā pariccāgena verīpi piyo mitto hotī”ti visesato somanassaṃ",
  "tika-s0101t:255_6": "uppādetabbaṃ. Evaṃ piyapuggale viya majjhattaverīpuggalesupi mettāpubbaṅgamaṃ karuṇaṃ",
  "tika-s0101t:255_7": "upaṭṭhapetvāva dātabbaṃ.",
  "tika-s0101t:256_0": "Sace panassa cirakālaparibhāvitattā lobhassa deyyadhammavisayā lobhadhammā uppajjeyyuṃ,",
  "tika-s0101t:256_1": "tena bodhisattapaṭiññena iti paṭisañcikkhitabbaṃ “nanu tayā sappurisa sambodhāya",
  "tika-s0101t:256_2": "abhinīhāraṃ karontena sabbasattānaṃ upakāratthāya ayaṃ kāyo nissaṭṭho, tappariccāgamayañca",
  "tika-s0101t:256_3": "puññaṃ, tattha nāma te bāhirepi vatthusmiṃ atisaṅgappavatti hatthisinānasadisī hoti,",
  "tika-s0101t:256_4": "tasmā tayā na katthaci saṅgo uppādetabbo. Seyyathāpi nāma mahato bhesajjarukkhassa",
  "tika-s0101t:256_5": "tiṭṭhato mūlaṃ mūlatthikā haranti, papaṭikaṃ, tacaṃ, khandhaṃ, viṭapaṃ, sāraṃ, sākhaṃ,",
  "tika-s0101t:256_6": "palāsaṃ, pupphaṃ, phalaṃ phalatthikā haranti, na tassa rukkhassa ‘mayhaṃ santakaṃ",
  "tika-s0101t:256_7": "ete harantī”ti vitakkasamudācāro hoti, evameva sabbalokahitāya ussukkamāpajjantena",
  "tika-s0101t:256_8": "mayā mahādukkhe akataññuke niccāsucimhi kāye paresaṃ upakārāya viniyujjamāne aṇumattopi",
  "tika-s0101t:256_9": "micchāvitakko na uppādetabbo, ko vā ettha viseso ajjhattikabāhiresu mahābhūtesu ekantabhedanavikiraṇaviddhaṃsanadhammesu,",
  "tika-s0101t:256_10": "kevalaṃ pana sammohavijambhitametaṃ, yadidaṃ ‘etaṃ mama, esohamasmi, eso me attā’ti",
  "tika-s0101t:256_11": "abhiniveso. Tasmā bāhiresu viya ajjhattikesupi karacaraṇanayanādīsu, maṃsādīsu ca",
  "tika-s0101t:256_12": "anapekkhena hutvā ‘taṃtadatthikā harantū’ti nissaṭṭhacittena bhavitabba”nti. Evaṃ",
  "tika-s0101t:256_13": "paṭisañcikkhato cassa bodhāya pahitattassa kāyajīvitesu nirapekkhassa appakasireneva",
  "tika-s0101t:256_14": "kāyavacīmanokammāni suvisuddhāni honti. So visuddhakāyavacīmanokammanto visuddhājīvo",
  "tika-s0101t:256_15": "ñāyapaṭipattiyaṃ ṭhito, āyāpāyupāyakosallasamannāgamena bhiyyoso mattāya deyyadhammapariccāgena,",
  "tika-s0101t:256_16": "abhayadānasaddhammadānehi ca sabbasatte anuggaṇhituṃ samattho hotīti. Ayaṃ tāva dānapāramiyaṃ paccavekkhaṇānayo.",
  "tika-s0101t:257_0": "Sīlapāramiyaṃ pana evaṃ paccavekkhitabbaṃ – idañhi sīlaṃ nāma gaṅgodakādīhi visodhetuṃ",
  "tika-s0101t:257_1": "asakkuṇeyyassa dosamalassa vikkhālanajalaṃ, haricandanādīhi vinetuṃ asakkuṇeyyarāgādipariḷāhavinayanaṃ,",
  "tika-s0101t:257_2": "hāramakuṭakuṇḍalādīhi pacurajanālaṅkārehi asādhāraṇo sādhūnaṃ alaṅkāraviseso, sabbadisāvāyanato",
  "tika-s0101t:257_3": "akittimo, sabbakālānurūpo ca surabhigandho, khattiyamahāsālādīhi devatāhi ca vandanīyādibhāvāvahanato",
  "tika-s0101t:257_4": "paramo vasīkaraṇamanto, cātumahārājikādi devalokārohanasopānapanti, jhānābhiññānaṃ",
  "tika-s0101t:257_5": "adhigamupāyo, nibbānamahānagarassa sampāpakamaggo, sāvakabodhipaccekabodhisammāsambodhīnaṃ",
  "tika-s0101t:257_6": "patiṭṭhānabhūmi, yaṃ yaṃ vā panicchitaṃ patthitaṃ, tassa tassa samijjhanūpāyabhāvato",
  "tika-s0101t:257_7": "cintāmaṇikapparukkhādike ca atiseti. Vuttañhetaṃ bhagavatā “ijjhati bhikkhave sīlavato",
  "tika-s0101t:257_8": "cetopaṇidhi visuddhattā”ti. Aparampi vuttaṃ “ākaṅkheyya ce bhikkhave bhikkhu sabrahmacārīnaṃ",
  "tika-s0101t:257_9": "piyo ca assaṃ manāpo ca garu ca bhāvanīyo cāti, sīlesvevassa paripūrakārī”tiādi,",
  "tika-s0101t:257_10": "tathā “avippaṭisāratthāni kho ānanda kusalāni sīlānī”ti, “pañcime gahapatayo ānisaṃsā",
  "tika-s0101t:257_11": "sīlavato sīlasampadāyā”ti suttānañca vasena sīlassa guṇā paccavekkhitabbā, tathā",
  "tika-s0101t:257_12": "aggikkhandhopamasuttādīnaṃ vasena sīlavirahe ādīnavā.",
  "tika-s0101t:258_0": "Pītisomanassanimittato, attānuvādaparānuvādadaṇḍaduggatibhayābhāvato, viññūhi pāsaṃsabhāvato,",
  "tika-s0101t:258_1": "avippaṭisārahetuto, sotthiṭṭhānato, abhijanasāpateyyādhipateyyāyurūpaṭṭhānabandhumittasampattīnaṃ",
  "tika-s0101t:258_2": "atisayanato ca sīlaṃ paccavekkhitabbaṃ. Sīlavato hi attano sīlasampadāhetu mahantaṃ",
  "tika-s0101t:258_3": "pītisomanassaṃ uppajjati “kataṃ vata mayā kusalaṃ, kataṃ kalyāṇaṃ, kataṃ bhīruttāṇa”nti.",
  "tika-s0101t:258_4": "Tathā sīlavato attā na upavadati, na pare viññū, daṇḍaduggatibhayānaṃ sambhavoyeva",
  "tika-s0101t:258_5": "natthi, “sīlavā purisapuggalo kalyāṇadhammo”ti viññūnaṃ pāsaṃso hoti. Tathā sīlavato",
  "tika-s0101t:258_6": "yvāyaṃ “kataṃ vata mayā pāpaṃ, kataṃ luddaṃ, kataṃ kibbisa”nti dussīlassa vippaṭisāro",
  "tika-s0101t:258_7": "uppajjati, so na hoti. Sīlañca nāmetaṃ appamādādhiṭṭhānato, bhogabyasanādiparihāramukhena",
  "tika-s0101t:258_8": "mahato atthassa sādhanato, maṅgalabhāvato ca paramaṃ sotthiṭṭhānaṃ, nihīnajaccopi",
  "tika-s0101t:258_9": "sīlavā khattiyamahāsālādīnaṃ pūjanīyo hotīti kulasampattiṃ atiseti sīlasampadā, “taṃ",
  "tika-s0101t:258_10": "kiṃ maññasi mahārāja, idha te assa puriso dāso kammakaro”tiādi vacanañcettha sādhakaṃ.",
  "tika-s0101t:258_11": "Corādīhi asādhāraṇato, paralokānugamanato, mahapphalabhāvato, samathādiguṇādhiṭṭhānato",
  "tika-s0101t:258_12": "ca bāhiradhanaṃ atiseti sīlaṃ, paramassa cittissariyassa adhiṭṭhānabhāvato khattiyādīnaṃ",
  "tika-s0101t:258_13": "issariyaṃ atiseti sīlaṃ. Sīlanimittañhi taṃtaṃsattanikāyesu sattānaṃ issariyaṃ vassasatadīghappamāṇato",
  "tika-s0101t:258_14": "jīvitato ekāhampi sīlavato jīvitassa visiṭṭhatāvacanato, sati ca jīvite sikkhānikkhepassa",
  "tika-s0101t:258_15": "maraṇatāvacanato sīlaṃ jīvitato visiṭṭhataraṃ. Verīnampi manuññabhāvāvahanato, jarārogavipattīhi",
  "tika-s0101t:258_16": "anabhibhavanīyato ca rūpasampattiṃ atiseti sīlaṃ. Pāsādahammiyādiṭṭhānavisese, rājayuvarājasenāpatiādiṭṭhānavisese",
  "tika-s0101t:258_17": "ca atiseti sīlaṃ sukhavisesādhiṭṭhānabhāvato. Sabhāvasiniddhe santikāvacarepi bandhujane",
  "tika-s0101t:258_18": "mittajane ca atiseti ekantahitasampādanato, paralokānugamanato ca. “Na taṃ mātā pitā",
  "tika-s0101t:258_19": "kayirā”tiādi vacanañcettha sādhakaṃ. Tathā hatthiassarathādibhedehi, mantāgadasotthānappayogehi",
  "tika-s0101t:258_20": "ca durārakkhaṃ attānaṃ ārakkhabhāvena sīlameva visiṭṭhataraṃ attādhīnato, aparādhīnato,",
  "tika-s0101t:258_21": "mahāvisayato ca. Tenevāha “dhammo have rakkhati dhammacāri”ntiādi. Evamanekaguṇasamannāgataṃ",
  "tika-s0101t:258_22": "sīlanti paccavekkhantassa aparipuṇṇā ceva sīlasampadā pāripūriṃ gacchati aparisuddhā ca pārisuddhiṃ.",
  "tika-s0101t:259_0": "Sace panassa dīgharattaṃ paricayena sīlapaṭipakkhā dhammā dosādayo antarantarā uppajjeyyuṃ,",
  "tika-s0101t:259_1": "tena bodhisattapaṭiññena evaṃ paṭisañcikkhitabbaṃ “nanu tayā sambodhāya paṇidhānaṃ",
  "tika-s0101t:259_2": "kataṃ, sīlavikalena ca na sakkā lokiyāpi sampattiyo pāpuṇituṃ, pageva lokuttarā,",
  "tika-s0101t:259_3": "sabbasampattīnaṃ pana aggabhūtāya sammāsambodhiyā adhiṭṭhānabhūtena sīlena paramukkaṃsagatena",
  "tika-s0101t:259_4": "bhavitabbaṃ. Tasmā ‘kikīva aṇḍa’ntiādinā vuttanayena sammā sīlaṃ parirakkhantena",
  "tika-s0101t:259_5": "suṭṭhu tayā pesalena bhavitabbaṃ. Api ca tayā dhammadesanāya yānattaye sattānaṃ avatāraṇaparipācanāni",
  "tika-s0101t:259_6": "kātabbāni, sīlavikalassa ca vacanaṃ na paccetabbaṃ hoti asappāyāhāravicārassa viya",
  "tika-s0101t:259_7": "vejjassa tikicchanaṃ, tasmā kathāhaṃ saddheyyo hutvā sattānaṃ avatāraṇaparipācanāni",
  "tika-s0101t:259_8": "kareyya”nti sabhāvaparisuddhasīlena bhavitabbaṃ. Kiñca “jhānādiguṇavisesayogena me",
  "tika-s0101t:259_9": "sattānaṃ upakārakaraṇasamatthatā, paññāpāramīādiparipūraṇañca, jhānādayo ca guṇā",
  "tika-s0101t:259_10": "sīlapārisuddhiṃ vinā na sambhavantī”ti sammadeva sīlaṃ parisodhetabbaṃ.",
  "tika-s0101t:260_0": "Tathā “sambādho gharāvāso rajopatho”tiādinā gharāvāse “aṭṭhikaṅkalūpamā kāmā”tiādinā,",
  "tika-s0101t:260_1": "“mātāpi puttena vivadatī”tiādinā ca kāmesu “seyyathāpi puriso iṇaṃ ādāya kammante",
  "tika-s0101t:260_2": "payojeyyā”tiādinā kāmacchandādīsu ādīnavadassanapubbaṅgamā vuttavipariyāyena “abbhokāso",
  "tika-s0101t:260_3": "pabbajjā”tiādinā pabbajjādīsu ānisaṃsapaṭisaṅkhāvasena nekkhammapāramiyaṃ paccavekkhaṇā",
  "tika-s0101t:260_4": "veditabbā. Ayamettha saṅkhepattho, vitthāro pana dukkhakkhandha vīmaṃsasuttādi vasena",
  "tika-s0101t:260_5": "dukkhakkhandhaāsivisopamasuttādivasena veditabbo.",
  "tika-s0101t:261_0": "Tathā “paññāya vinā dānādayo dhammā na visujjhanti, yathāsakaṃ byāpārasamatthā ca",
  "tika-s0101t:261_1": "na hontī”ti paññāguṇā manasi kātabbā. Yatheva hi jīvitena vinā sarīrayantaṃ na sobhati,",
  "tika-s0101t:261_2": "na ca attano kiriyāsu paṭipattisamatthaṃ hoti, yathā ca cakkhādīni indriyāni viññāṇena",
  "tika-s0101t:261_3": "vinā yathāsakaṃ visayesu kiccaṃ kātuṃ nappahonti, evaṃ saddhādīni indriyāni paññāya",
  "tika-s0101t:261_4": "vinā sakiccapaṭipattiyaṃ asamatthānīti pariccāgādipaṭipattiyaṃ paññā padhānakāraṇaṃ.",
  "tika-s0101t:261_5": "Ummīlitapaññācakkhukā hi mahāsattā attano aṅgapaccaṅgānipi datvā anattukkaṃsakā,",
  "tika-s0101t:261_6": "aparavambhakā ca honti, bhesajjarukkhā viya vikapparahitā kālattayepi somanassajātā.",
  "tika-s0101t:261_7": "Paññāvasena upāyakosallayogato pariccāgo parahitappavattiyā dānapāramibhāvaṃ upeti.",
  "tika-s0101t:261_8": "Attatthañhi dānaṃ vuḍḍhisadisaṃ hoti.",
  "tika-s0101t:262_0": "Tathā paññāya abhāvena taṇhādisaṃkilesāviyogato sīlassa visuddhiyeva na sambhavati,",
  "tika-s0101t:262_1": "kuto sabbaññuguṇādhiṭṭhānabhāvo. Paññavā eva ca gharāvāse kāmaguṇesu saṃsāre ca ādīnavaṃ,",
  "tika-s0101t:262_2": "pabbajjāya jhānasamāpattiyaṃ nibbāne ca ānisaṃsaṃ suṭṭhu sallakkhento pabbajitvā",
  "tika-s0101t:262_3": "jhānasamāpattiyo nibbattetvā nibbānaninno, pare ca tattha patiṭṭhapetīti.",
  "tika-s0101t:263_0": "Vīriyañca paññārahitaṃ yadicchitamatthaṃ na sādheti durārambhabhāvato. Varameva hi",
  "tika-s0101t:263_1": "anārambho durārambhato, paññāsahitena pana vīriyena na kiñci duradhigamaṃ upāyapaṭipattito.",
  "tika-s0101t:263_2": "Tathā paññavā eva parāpakārādiadhivāsakajātiyo hoti, na duppañño. Paññāvirahitassa",
  "tika-s0101t:263_3": "ca parehi upanītā apakārā khantiyā paṭipakkhameva anubrūhenti, paññavato pana te",
  "tika-s0101t:263_4": "khantisampattiyā paribrūhanavasena assā thirabhāvāya saṃvattanti. Paññavā eva tīṇi",
  "tika-s0101t:263_5": "saccāni tesaṃ kāraṇāni paṭipakkhe ca yathābhūtaṃ jānitvā paresaṃ avisaṃvādako hoti.",
  "tika-s0101t:263_6": "Tathā paññābalena attānaṃ upatthambhetvā dhitisampadāya sabbapāramīsu acalasamādānādhiṭṭhāno",
  "tika-s0101t:263_7": "hoti, paññavā eva ca piyamajjhattaverīvibhāgaṃ akatvā sabbattha hitūpasaṃhārakusalo",
  "tika-s0101t:263_8": "hoti. Tathā paññāvasena lābhādilokadhammasannipāte nibbikāratāya majjhatto hoti.",
  "tika-s0101t:263_9": "Evaṃ sabbāsaṃ pāramīnaṃ paññāva pārisuddhihetūti paññāguṇā paccavekkhitabbā.",
  "tika-s0101t:264_0": "Apica paññāya vinā na dassanasampatti, antarena ca diṭṭhisampadaṃ na sīlasampadā,",
  "tika-s0101t:264_1": "sīladiṭṭhisampadārahitassa na samādhisampadā, asamāhitena ca na sakkā attahitamattampi",
  "tika-s0101t:264_2": "sādhetuṃ, pageva ukkaṃsagataṃ parahitanti parahitāya paṭipannena “nanu tayā sakkaccaṃ",
  "tika-s0101t:264_3": "paññāpārisuddhiyaṃ āyogo karaṇīyo”ti bodhisattena attā ovaditabbo. Paññānubhāvena",
  "tika-s0101t:264_4": "hi mahāsatto caturadhiṭṭhānādhiṭṭhito catūhi saṅgahavatthūhi lokaṃ anuggaṇhanto satte",
  "tika-s0101t:264_5": "niyyānikamagge avatāreti, indriyāni ca nesaṃ paripāceti. Tathā paññābalena khandhāyatanādīsu",
  "tika-s0101t:264_6": "pavicayabahulo pavattinivattiyo yāthāvato parijānanto dānādayo guṇe visesanibbedhabhāgiyabhāvaṃ",
  "tika-s0101t:264_7": "nayanto bodhisattasikkhāya paripūrakārī hotīti evamādinā anekākāravokāre paññāguṇe",
  "tika-s0101t:264_8": "vavatthapetvā paññāpāramī anubrūhetabbā.",
  "tika-s0101t:265_0": "Tathā dissamānapārānipi lokiyāni kammāni nihīnavīriyena pāpuṇituṃ asakkuṇeyyāni,",
  "tika-s0101t:265_1": "agaṇitakhedena pana āraddhavīriyena duradhigamaṃ nāma natthi. Nihīnavīriyo hi “saṃsāramahoghato",
  "tika-s0101t:265_2": "sabbasatte santāressāmī”ti ārabhitumeva na sakkuṇoti. Majjhimo ārabhitvā antarāvosānamāpajjati.",
  "tika-s0101t:265_3": "Ukkaṭṭhavīriyo pana attasukhanirapekkho ārambhapāraṃ adhigacchatīti vīriyasampatti",
  "tika-s0101t:265_4": "paccavekkhitabbā. Apica “yassa attanoyeva saṃsārapaṅkato samuddharaṇatthamārambho,",
  "tika-s0101t:265_5": "tassāpi vīriyassa sithilabhāvena manorathānaṃ matthakappatti na sakkā sambhāvetuṃ,",
  "tika-s0101t:265_6": "pageva sadevakassa lokassa samuddharaṇatthaṃ katābhinīhārenā”ti ca “rāgādīnaṃ dosagaṇānaṃ",
  "tika-s0101t:265_7": "mattamahāgajānaṃ viya dunnivārayabhāvato, tannidānānañca kammasamādānānaṃ ukkhittāsikavadhakasadisabhāvato,",
  "tika-s0101t:265_8": "tannimittānañca duggatīnaṃ sabbadā vivaṭamukhabhāvato, tattha niyojakānañca pāpamittānaṃ",
  "tika-s0101t:265_9": "sadā sannihitabhāvato, tadovādakāritāya ca bālassa puthujjanabhāvassa sati sambhave",
  "tika-s0101t:265_10": "yuttaṃ sayameva saṃsāradukkhato nissaritu”nti ca “micchāvitakkā vīriyānubhāvena dūrī",
  "tika-s0101t:265_11": "bhavantī”ti ca “yadi pana sambodhi attādhīnena vīriyena sakkā samadhigantuṃ, kimettha",
  "tika-s0101t:265_12": "dukkara”nti ca evamādinā nayena vīriyassa guṇāpaccavekkhitabbā.",
  "tika-s0101t:266_0": "Tathā “khanti nāmāyaṃ niravasesaguṇapaṭipakkhassa kodhassa vidhamanato guṇasampādane",
  "tika-s0101t:266_1": "sādhūnamappaṭihatamāyudhaṃ, parābhibhavane samatthānaṃ alaṅkāro, samaṇabrāhmaṇānaṃ",
  "tika-s0101t:266_2": "balasampadā, kodhaggivinayanī udakadhārā, kalyāṇassa kittisaddassa sañjātideso, pāpapuggalānaṃ",
  "tika-s0101t:266_3": "vacīvisavūpasamakaro mantāgado, saṃvare ṭhitānaṃ paramā dhīrapakati, gambhīrāsayatāya",
  "tika-s0101t:266_4": "sāgaro, dosamahāsāgarassa velā, apāyadvārassa pidhānakavāṭaṃ, devabrahmalokānaṃ ārohaṇasopānaṃ,",
  "tika-s0101t:266_5": "sabbaguṇānaṃ adhivāsanabhūmi, uttamā kāyavacīmanovisuddhī”ti manasi kātabbaṃ. Api",
  "tika-s0101t:266_6": "ca “ete sattā khantisampattiyā abhāvato idha ceva tapanti, paraloke ca tapanīyadhammānuyogato”ti",
  "tika-s0101t:266_7": "ca “yadipi parāpakāranimittaṃ dukkhaṃ uppajjati, tassa pana dukkhassa khettabhūto",
  "tika-s0101t:266_8": "attabhāvo, bījabhūtañca kammaṃ mayāva abhisaṅkhata”nti ca “tassa dukkhassa āṇaṇyakāraṇameta”nti",
  "tika-s0101t:266_9": "ca “apakārake asati kathaṃ mayhaṃ khantisampadā sambhavatī”ti ca “yadipāyaṃ etarahi",
  "tika-s0101t:266_10": "apakārako, ayaṃ nāma pubbe anena mayhaṃ upakāro kato”ti ca “apakāro eva vā khantinimittatāya",
  "tika-s0101t:266_11": "upakāro”ti ca “sabbepime sattā mayhaṃ puttasadisā, puttakatāparādhesu ca ko kujjhissatī”ti",
  "tika-s0101t:266_12": "ca “yena kodhabhūtāvesena ayaṃ mayhaṃ aparajjhati, so kodhabhūtāveso mayā vinetabbo”ti",
  "tika-s0101t:266_13": "ca “yena apakārena idaṃ mayhaṃ dukkhaṃ uppannaṃ, tassa ahampi nimitta”nti ca “yehi",
  "tika-s0101t:266_14": "dhammehi aparādho kato, yattha ca kato, sabbepi te tasmiṃyeva khaṇe niruddhā, kassidāni",
  "tika-s0101t:266_15": "kena kodho kātabbo”ti ca “anattatāya sabbadhammānaṃ ko kassa aparajjhatī”ti ca paccavekkhantena",
  "tika-s0101t:266_16": "khantisampadā brūhetabbā.",
  "tika-s0101t:267_0": "Yadi panassa dīgharattaṃ paricayena parāpakāranimittako kodho cittaṃ pariyādāya tiṭṭheyya,",
  "tika-s0101t:267_1": "iti paṭisañcikkhitabbaṃ “khanti nāmesā parāpakārassa paṭipakkhapaṭipattīnaṃ paccupakārakāraṇa”nti",
  "tika-s0101t:267_2": "ca “apakāro ca mayhaṃ dukkhuppādanena dukkhupanisāya saddhāya, sabbaloke anabhiratisaññāya",
  "tika-s0101t:267_3": "ca paccayo”ti ca “indriyapakatiresā, yadidaṃ iṭṭhāniṭṭhavisayasamāyogo, tattha aniṭṭhavisayasamāyogo",
  "tika-s0101t:267_4": "mayhaṃ na siyāti taṃ kutettha labbhā”ti ca “kodhavasiko satto kodhena ummatto vikkhittacitto,",
  "tika-s0101t:267_5": "tattha kiṃ paccapakārenā”ti ca “sabbe pime sattā sammāsambuddhena orasaputtā viya",
  "tika-s0101t:267_6": "paripālitā, tasmā na tattha mayā cittakopopi kātabbo”ti ca “aparādhake ca sati guṇe",
  "tika-s0101t:267_7": "guṇavati mayā na kopo kātabbo”ti ca “asati guṇe visesena karuṇāyitabbo”ti ca “kopena",
  "tika-s0101t:267_8": "ca mayhaṃ guṇayasā nihīyantī”ti ca “kujjhanena mayhaṃ dubbaṇṇadukkhaseyyādayo sapattakantā",
  "tika-s0101t:267_9": "āgacchantī”ti ca “kodho ca nāmāyaṃ sabbāhitakārako sabbahitavināsako balavā paccatthiko”ti",
  "tika-s0101t:267_10": "ca “sati ca khantiyā na koci paccatthiko”ti ca “aparādhakena aparādhanimittaṃ yaṃ",
  "tika-s0101t:267_11": "āyatiṃ laddhabbaṃ dukkhaṃ, sati ca khantiyā mayhaṃ tadabhāvo”ti ca “cintanena kujjhantena",
  "tika-s0101t:267_12": "ca mayā paccatthikoyeva anuvattito hotī”ti ca “kodhe ca mayā khantiyā abhibhūte tassa",
  "tika-s0101t:267_13": "dāsabhūto paccatthiko sammadeva abhibhūto hotī”ti ca “kodhanimittaṃ khantiguṇapariccāgo",
  "tika-s0101t:267_14": "mayhaṃ na yutto”ti ca “sati ca kodhe guṇavirodhini (guṇavirodhapaccanīdhamme cariyā.",
  "tika-s0101t:267_15": "aṭṭha. pakiṇṇakakathāyaṃ) kiṃ me sīlādidhammā pāripūriṃ gaccheyyuṃ, asati ca tesu",
  "tika-s0101t:267_16": "kathāhaṃ sattānaṃ upakārabahulo paṭiññānurūpaṃ uttamaṃ sampattiṃ pāpuṇissāmī”ti ca",
  "tika-s0101t:267_17": "“khantiyā ca sati bahiddhā vikkhepābhāvato samāhitassa sabbe saṅkhārā aniccato dukkhato",
  "tika-s0101t:267_18": "sabbe dhammā anattato nibbānañca asaṅkhatāmatasantapaṇītādibhāvato nijjhānaṃ khamanti",
  "tika-s0101t:267_19": "‘buddhadhammā ca acinteyyāparimeyyapabhāvā’ti”, tato ca “anulomiyaṃ khantiyaṃ ṭhito",
  "tika-s0101t:267_20": "‘kevalā ime ca attattaniyabhāvarahitā dhammamattā yathāsakaṃ paccayehi uppajjanti",
  "tika-s0101t:267_21": "vayanti, na kutoci āgacchanti, na kuhiñci gacchanti, na ca katthaci patiṭṭhitā, na",
  "tika-s0101t:267_22": "cettha koci kassaci byāpāro’ti ahaṃkāramamaṃkārānadhiṭṭhānatā nijjhānaṃ khamati,",
  "tika-s0101t:267_23": "yena bodhisatto bodhiyā niyato anāvattidhammo hotī”ti evamādinā khantipāramiyaṃ paccavekkhaṇā veditabbā.",
  "tika-s0101t:268_0": "Tathā “saccena vinā sīlādīnaṃ asambhavato, paṭiññānurūpaṃ paṭipattiyā abhāvato ca",
  "tika-s0101t:268_1": "saccadhammātikkame ca sabbapāpadhammānaṃ samosaraṇato, asaccasandhassa appaccayikabhāvato,",
  "tika-s0101t:268_2": "āyatiñca anādeyyavacanatāvahanato, sampannasaccassa ca sabbaguṇādhiṭṭhānabhāvato,",
  "tika-s0101t:268_3": "saccādhiṭṭhānena sabbabodhisambhārānaṃ pārisuddhipāripūrisamanvāyato, sabhāvadhammāvisaṃvādanena",
  "tika-s0101t:268_4": "sabbabodhisambhārakiccakaraṇato, bodhisattapaṭipattiyā ca parinipphattito”tiādinā",
  "tika-s0101t:268_5": "saccapāramiyā sampattiyo paccavekkhitabbā.",
  "tika-s0101t:269_0": "Tathā “dānādīsu daḷhasamādānaṃ, tampaṭipakkhasannipāte ca nesaṃ acalāvatthānaṃ, tattha",
  "tika-s0101t:269_1": "ca thirabhāvaṃ vinā na dānādisambhārā sambodhinimittā sambhavantī”tiādinā adhiṭṭhāne",
  "tika-s0101t:269_2": "guṇā paccavekkhitabbā.",
  "tika-s0101t:270_0": "Tathā “attahitamatte avatiṭṭhantenāpi sattesu hitacittataṃ vinā na sakkā idhalokaparalokasampattiyo",
  "tika-s0101t:270_1": "pāpuṇituṃ, pageva sabbasatte nibbānasampattiyaṃ patiṭṭhāpetukāmenā”ti ca “pacchā",
  "tika-s0101t:270_2": "sabbasattānaṃ lokuttarasampattiṃ ākaṅkhantena idāni lokiyasampattiṃ ākaṅkhā yuttarūpā”ti",
  "tika-s0101t:270_3": "ca “idāni āsayamattena paresaṃ hitasukhūpasaṃhāraṃ kātuṃ asakkonto kadā payogena",
  "tika-s0101t:270_4": "taṃ sādhessāmī”ti ca “idāni mayā hitasukhūpasaṃhārena saṃvaddhitā pacchā dhammasaṃvibhāgasahāyā",
  "tika-s0101t:270_5": "mayhaṃ bhavissantī”ti ca “etehi vinā na mayhaṃ bodhisambhārā sambhavanti, tasmā sabbabuddhaguṇavibhūtinipphattikāraṇattā",
  "tika-s0101t:270_6": "mayhaṃ ete paramaṃ puññakkhettaṃ anuttaraṃ kusalāyatanaṃ uttamaṃ gāravaṭṭhāna”nti",
  "tika-s0101t:270_7": "ca “savisesaṃ sattesu sabbesu hitajjhāsayatā paccupaṭṭhapetabbā, kiñca karuṇādhiṭṭhānatopi",
  "tika-s0101t:270_8": "sabbasattesu mettā anubrūhetabbā. Vimariyādīkatena hi cetasā sattesu hitasukhūpasaṃhāraniratassa",
  "tika-s0101t:270_9": "tesaṃ ahitadukkhāpanayanakāmatā balavatī uppajjati daḷhamūlā, karuṇā ca sabbesaṃ",
  "tika-s0101t:270_10": "buddhakārakadhammānamādi caraṇaṃ patiṭṭhā mūlaṃ mukhaṃ pamukha”nti evamādinā mettāya",
  "tika-s0101t:270_11": "guṇā paccavekkhitabbā.",
  "tika-s0101t:271_0": "Tathā “upekkhāya abhāve sattehi katā vippakārā cittassa vikāraṃ uppādeyyuṃ, sati",
  "tika-s0101t:271_1": "ca cittavikāre dānādisambhārānaṃ sambhavoyeva natthī”ti ca “mettāsinehena sinehite",
  "tika-s0101t:271_2": "citte upekkhāya vinā sambhārānaṃ pārisuddhi na hotī”ti ca “anupekkhako sambhāresu",
  "tika-s0101t:271_3": "puññasambhāraṃ tabbipākañca sattahitatthaṃ pariṇāmetuṃ na sakkotī”ti ca “upekkhāya",
  "tika-s0101t:271_4": "abhāve deyyapaṭiggāhakesu vibhāgaṃ akatvā pariccajituṃ na sakkotī”ti ca “upekkhārahitena",
  "tika-s0101t:271_5": "jīvitaparikkhārānaṃ jīvitassa ca antarāyaṃ amanasikaritvā saṃvaravisodhanaṃ kātuṃ",
  "tika-s0101t:271_6": "na sakkā”ti ca “upekkhāvasena aratiratisahasseva nekkhammabalasiddhito, upapattito",
  "tika-s0101t:271_7": "ikkhanavaseneva sabbasambhārakiccanipphattito, accāraddhassa vīriyassa anupekkhane",
  "tika-s0101t:271_8": "padhānakiccākaraṇato, upekkhatoyeva titikkhānijjhānasambhavato, upekkhāvasena sattasaṅkhārānaṃ",
  "tika-s0101t:271_9": "avisaṃvādanato, lokadhammānaṃ ajjhupekkhanena samādinnadhammesu acalādhiṭṭhānasiddhito,",
  "tika-s0101t:271_10": "parāpakārādīsu anābhogavaseneva mettāvihāranipphattitoti sabbabodhisambhārānaṃ samādānādhiṭṭhānapāripūrinipphattiyo",
  "tika-s0101t:271_11": "upekkhānubhāvena sampajjantī”ti evaṃ ādinā nayena upekkhāpāramī paccavekkhitabbā.",
  "tika-s0101t:271_12": "Evaṃ apariccāgapariccāgādīsu yathākkamaṃ ādīnavānisaṃsapaccavekkhaṇā dānādipāramīnaṃ",
  "tika-s0101t:271_13": "paccayoti veditabbā.",
  "tika-s0101t:272_0": "Tathā saparikkhārā pañcadasa caraṇadhammā pañca ca abhiññāyo. Tattha caraṇadhammā",
  "tika-s0101t:272_1": "nāma sīlasaṃvaro, indriyesu guttadvāratā, bhojane mattaññutā, jāgariyānuyogo, satta",
  "tika-s0101t:272_2": "saddhammā, cattāri jhānāni ca. Tesu sīlādīnaṃ catunnaṃ terasapi dhutadhammā, appicchatādayo",
  "tika-s0101t:272_3": "ca parikkhāro. Saddhammesu saddhāya buddhadhammasaṅghasīlacāgadevatūpasamānussati-",
  "tika-s0101t:272_4": "lūkhapuggalaparivajjanasiniddhapuggalasevanapasādanīya- dhammapaccavekkhaṇatadadhimuttatā",
  "tika-s0101t:272_5": "parikkhāro, hirottappānaṃ akusalādīnavapaccavekkhaṇaapāyādīnavapaccavekkhaṇakusaladhammupatthambhana-",
  "tika-s0101t:272_6": "bhāvapaccavekkhaṇahirottappa rahitapuggalaparivajjanahirottappasampannapuggalasevanatadadhimuttatā,",
  "tika-s0101t:272_7": "bāhusaccassa pubbayogaparipucchakabhāvasaddhammābhiyogaanavajjavijjāṭṭhānādi- paricayaparipakkindriyatākilesadūrībhāvaappassutaparivajjanabahussutasevanatadadhimuttatā,",
  "tika-s0101t:272_8": "vīriyassa apāyabhayapaccavekkhaṇagamanavīthipaccavekkhaṇadhammamahattapaccavekkhaṇa-",
  "tika-s0101t:272_9": "thinamiddhavinodanakusītapuggalaparivajjanaāraddhavīriyapuggala- sevanasammappadhānapaccavekkhaṇatadadhimuttatā,",
  "tika-s0101t:272_10": "satiyā satisampajaññamuṭṭhassatipuggalaparivajjanaupaṭṭhitassatipuggalasevanatadadhimuttatā,",
  "tika-s0101t:272_11": "paññāya paripucchakabhāvavatthuvisadakiriyāindriyasamattapaṭipādanaduppañña- puggalaparivajjanapaññavantapuggalasevanagambhīrañāṇacariyapacca-",
  "tika-s0101t:272_12": "vekkhaṇatadadhimuttatā, catunnaṃ jhānānaṃ sīlādicatukkaṃ aṭṭhatiṃsāya ārammaṇesu",
  "tika-s0101t:272_13": "pubbabhāgabhāvanā, āvajjanādivasībhāvakaraṇañca parikkhāro. Tattha sīlādīhi payogasuddhiyā",
  "tika-s0101t:272_14": "sattānaṃ abhayadāne, āsayasuddhiyā āmisadāne, ubhayasuddhiyā ca dhammadāne samattho",
  "tika-s0101t:272_15": "hotītiādinā caraṇādīnaṃ dānādisambhārānaṃ paccayabhāvo yathārahaṃ niddhāretabbo,",
  "tika-s0101t:272_16": "ativitthārabhayena na niddhārayimha. Evaṃ sampatticakkādayopi dānādīnaṃ paccayoti veditabbā.",
  "tika-s0101t:273_0": "Ko saṃkilesoti avisesena taṇhādīhi parāmaṭṭhabhāvo pāramīnaṃ saṃkileso, visesena",
  "tika-s0101t:273_1": "deyyapaṭiggāhakavikappā dānapāramiyā saṃkileso, sattakālavikappā sīlapāramiyā, kāmabhavatadupasamesu",
  "tika-s0101t:273_2": "abhiratianabhirativikappā nekkhammapāramiyā, “ahaṃ mamā”ti vikappā paññāpāramiyā,",
  "tika-s0101t:273_3": "līnuddhaccavikappā vīriyapāramiyā, attaparavikappā khantipāramiyā, adiṭṭhādīsu diṭṭhādivikappā",
  "tika-s0101t:273_4": "saccapāramiyā, bodhisambhāratabbipakkhesu dosaguṇavikappā adhiṭṭhānapāramiyā, hitāhitavikappā",
  "tika-s0101t:273_5": "mettāpāramiyā, iṭṭhāniṭṭhavikappā upekkhāpāramiyā saṃkilesoti veditabbo.",
  "tika-s0101t:274_0": "Kiṃ vodānanti taṇhādīhi anupaghāto, yathāvuttavikappaviraho ca etāsaṃ vodānanti veditabbaṃ.",
  "tika-s0101t:274_1": "Anupahatā hi taṇhāmānadiṭṭhikodhūpanāhamakkhapalāsaissāmacchariyamāyāsāṭheyyathambhasārambha-",
  "tika-s0101t:274_2": "madapamādādīhi kilesehi deyyapaṭiggāhakavikappādirahitā ca dānādipāramiyo parisuddhā",
  "tika-s0101t:274_3": "pabhassarā bhavantīti.",
  "tika-s0101t:275_0": "Ko paṭipakkhoti avisesena sabbepi kilesā sabbepi akusalā dhammā etāsaṃ paṭipakkho,",
  "tika-s0101t:275_1": "visesena pana pubbe vuttā maccherādayoti veditabbā. Apica deyyapaṭiggāhakadānaphalesu",
  "tika-s0101t:275_2": "alobhādosāmohaguṇayogato lobhadosamohapaṭipakkhaṃ dānaṃ, kāyādidosavaṅkāpagamanato",
  "tika-s0101t:275_3": "lobhādipaṭipakkhaṃ sīlaṃ, kāmasukhaparūpaghātaattakilamathaparivajjanato dosattayapaṭipakkhaṃ",
  "tika-s0101t:275_4": "nekkhammaṃ, lobhādīnaṃ andhīkaraṇato, ñāṇassa ca anandhīkaraṇato lobhādipaṭipakkhā",
  "tika-s0101t:275_5": "paññā, alīnānuddhatañāyārambhavasena lobhādipaṭipakkhaṃ vīriyaṃ, iṭṭhāniṭṭhasuññatānaṃ",
  "tika-s0101t:275_6": "khamanato lobhādipaṭipakkhā khanti, satipi paresaṃ upakāre apakāre ca yathābhūtappavattiyā",
  "tika-s0101t:275_7": "lobhādipaṭipakkhaṃ saccaṃ, lokadhamme abhibhuyya yathāsamādinnesu sambhāresu acalanato",
  "tika-s0101t:275_8": "lobhādipaṭipakkhaṃ adhiṭṭhānaṃ, nīvaraṇavivekato lobhādipaṭipakkhā mettā, iṭṭhāniṭṭhesu",
  "tika-s0101t:275_9": "anunayapaṭighaviddhaṃsanato, samappavattito ca lobhādipaṭipakkhā upekkhāti daṭṭhabbaṃ.",
  "tika-s0101t:276_0": "Kā paṭipattīti sukhūpakaraṇasarīrajīvitapariccāgena bhayāpanūdanena dhammopadesena",
  "tika-s0101t:276_1": "ca bahudhā sattānaṃ anuggahakaraṇaṃ dāne paṭipatti. Tatthāyaṃ vitthāranayo – “imināhaṃ",
  "tika-s0101t:276_2": "dānena sattānaṃ āyuvaṇṇasukhabalapaṭibhānādisampattiṃ ramaṇīyaṃ aggaphalasampattiṃ",
  "tika-s0101t:276_3": "nipphādeyya”nti annadānaṃ deti, tathā sattānaṃ kammakilesapipāsavūpasamāya pānaṃ",
  "tika-s0101t:276_4": "deti, tathā suvaṇṇavaṇṇatāya, hirottappālaṅkārassa ca nipphattiyā vatthāni deti,",
  "tika-s0101t:276_5": "tathā iddhividhassa ceva nibbānasukhassa ca nipphattiyā yānaṃ deti, tathā sīlagandhanipphattiyā",
  "tika-s0101t:276_6": "gandhaṃ, buddhaguṇasobhānipphattiyā mālāvilepanaṃ, bodhimaṇḍāsananipphattiyā āsanaṃ,",
  "tika-s0101t:276_7": "tathāgataseyyānipphattiyā seyyaṃ, saraṇabhāvanipphattiyā āvasathaṃ, pañcacakkhupaṭilābhāya",
  "tika-s0101t:276_8": "padīpeyyaṃ deti. Byāmappabhānipphattiyā rūpadānaṃ, brahmassaranipphattiyā saddadānaṃ,",
  "tika-s0101t:276_9": "sabbalokassa piyabhāvāya rasadānaṃ, buddhasukhumālabhāvāya phoṭṭhabbadānaṃ, ajarāmaraṇabhāvāya",
  "tika-s0101t:276_10": "bhesajjadānaṃ, kilesadāsabyavimocanatthaṃ dāsānaṃ bhujissatādānaṃ, saddhammābhiratiyā",
  "tika-s0101t:276_11": "anavajjakhiḍḍāratihetudānaṃ, sabbepi satte ariyāya jātiyā attano puttabhāvūpanayanāya",
  "tika-s0101t:276_12": "puttadānaṃ, sakalassa lokassa patibhāvūpagamanāya dāradānaṃ, subhalakkhaṇasampattiyā",
  "tika-s0101t:276_13": "suvaṇṇamaṇimuttāpavāḷādidānaṃ, anubyañjanasampattiyā nānāvidhavibhūsanadānaṃ, saddhammakosādhigamāya",
  "tika-s0101t:276_14": "vittakosadānaṃ, dhammarājabhāvāya rajjadānaṃ, jhānādisampattiyā ārāmuyyānādivanadānaṃ,",
  "tika-s0101t:276_15": "cakkaṅkitehi pādehi bodhimaṇḍūpasaṅkamanāya caraṇadānaṃ, caturoghanittharaṇāya sattānaṃ",
  "tika-s0101t:276_16": "saddhammahatthadānatthaṃ hatthadānaṃ, saddhindriyādipaṭilābhāya kaṇṇanāsādidānaṃ,",
  "tika-s0101t:276_17": "samantacakkhupaṭilābhāya cakkhudānaṃ, “dassanasavanānussaraṇapāricariyādīsu sabbakālaṃ",
  "tika-s0101t:276_18": "sabbasattānaṃ hitasukhāvaho, sabbalokena ca upajīvitabbo me kāyo bhaveyyā”ti maṃsalohitādidānaṃ,",
  "tika-s0101t:276_19": "“sabbalokuttamo bhaveyya”nti uttamaṅgadānaṃ deti.",
  "tika-s0101t:277_0": "Evaṃ dadanto ca na anesanāya deti, na paropaghātena, na bhayena, na lajjāya, na dakkhiṇeyyarosanena,",
  "tika-s0101t:277_1": "na paṇīte sati lūkhaṃ, na attukkaṃsanena, na paravambhanena, na phalābhikaṅkhāya,",
  "tika-s0101t:277_2": "na yācakajigucchāya, na acittīkārena deti, atha kho sakkaccaṃ deti, sahatthena deti,",
  "tika-s0101t:277_3": "kālena deti, cittiṃ katvā deti, avibhāgena deti, tīsu kālesu somanassito deti. Tatoyeva",
  "tika-s0101t:277_4": "datvā na pacchānutāpī hoti, na paṭiggāhakavasena mānāvamānaṃ karoti, paṭiggāhakānaṃ",
  "tika-s0101t:277_5": "piyasamudācāro hoti vadaññū yācayogo saparivāradāyī. Tañca dānasampattiṃ sakalalokahitasukhāya",
  "tika-s0101t:277_6": "pariṇāmeti, attano ca akuppāya vimuttiyā, aparikkhayassa chandassa, aparikkhayassa",
  "tika-s0101t:277_7": "vīriyassa, aparikkhayassa samādhānassa, aparikkhayassa ñāṇassa, aparikkhayāya sammāsambodhiyā",
  "tika-s0101t:277_8": "pariṇāmeti. Imañca dānapāramiṃ paṭipajjantena mahāsattena jīvite, bhogesu ca aniccasaññā",
  "tika-s0101t:277_9": "paccupaṭṭhapetabbā, sattesu ca mahākaruṇā. Evañhi bhoge gahetabbasāraṃ gaṇhanto ādittasmā",
  "tika-s0101t:277_10": "viya agārasmā sabbaṃ sāpateyyaṃ, attānañca bahi nīharanto na kiñci seseti, niravasesato",
  "tika-s0101t:277_11": "nissajjatiyeva. Ayaṃ tāva dānapāramiyā paṭipattikkamo.",
  "tika-s0101t:278_0": "Sīlapāramiyā pana yasmā sabbaññusīlālaṅkārehi satte alaṅkaritukāmena attanoyeva tāva",
  "tika-s0101t:278_1": "sīlaṃ visodhetabbaṃ, tasmā sattesu tathā dayāpannacittena bhavitabbaṃ, yathā supinantenapi",
  "tika-s0101t:278_2": "na āghāto uppajjeyya. Parūpakāraniratatāya parasantako alagaddo viya na parāmasitabbo.",
  "tika-s0101t:278_3": "Abrahmacariyatopi ārācārī, sattavidhamethuna saṃyogavirato, pageva paradāragamanato.",
  "tika-s0101t:278_4": "Saccaṃ hitaṃ piyaṃ parimitameva ca kālena dhammiṃ kathaṃ bhāsitā hoti, anabhijjhālu",
  "tika-s0101t:278_5": "abyāpanno aviparītadassano sammāsambuddhe niviṭṭhasaddho niviṭṭhapemo. Iti caturāpāyavaṭṭadukkhapathehi",
  "tika-s0101t:278_6": "akusalakammapathehi, akusaladhammehi ca oramitvā saggamokkhapathesu kusalakammapathesu",
  "tika-s0101t:278_7": "patiṭṭhitassa suddhāsayapayogatāya yathābhipatthitā sattānaṃ hitasukhūpasañhitā manorathā",
  "tika-s0101t:278_8": "sīghaṃ abhinipphajjanti.",
  "tika-s0101t:279_0": "Tattha hiṃsānivattiyā sabbasattānaṃ abhayadānaṃ deti, appakasireneva mettābhāvanaṃ",
  "tika-s0101t:279_1": "sampādeti, ekādasa mettānisaṃse adhigacchati, appābādho hoti appātaṅko dīghāyuko",
  "tika-s0101t:279_2": "sukhabahulo, lakkhaṇavisese pāpuṇāti, dosavāsanañca samucchindati. Tathā adinnādānanivattiyā",
  "tika-s0101t:279_3": "corādiasādhāraṇe uḷāre bhoge adhigacchati, anāsaṅkanīyo piyo manāpo vissasanīyo,",
  "tika-s0101t:279_4": "vibhavasampattīsu alaggacitto pariccāgasīlo, lobhavāsanañca samucchindati. Abrahmacariyanivattiyā",
  "tika-s0101t:279_5": "alobho hoti santakāyacitto, sattānaṃ piyo hoti manāpo aparisaṅkanīyo, kalyāṇo cassa",
  "tika-s0101t:279_6": "kittisaddo abbhuggacchati, alaggacitto hoti mātugāmesu aluddhāsayo, nekkhammabahulo,",
  "tika-s0101t:279_7": "lakkhaṇavisese adhigacchati, lobhavāsanañca samucchindati.",
  "tika-s0101t:280_0": "Musāvādanivattiyā sattānaṃ pamāṇabhūto hoti paccayiko theto ādeyyavacano devatānaṃ",
  "tika-s0101t:280_1": "piyo manāpo surabhigandhamukho ārakkhiyakāyavacīsamācāro, lakkhaṇavisese ca adhigacchati,",
  "tika-s0101t:280_2": "kilesavāsanañca samucchindati. Pesuññanivattiyā parūpakkamehi abhejjakāyo hoti abhejjaparivāro,",
  "tika-s0101t:280_3": "saddhamme ca abhijjanakasaddho, daḷhamitto bhavantaraparicitānampi sattānaṃ ekantapiyo,",
  "tika-s0101t:280_4": "asaṃkilesabahulo. Pharusavācānivattiyā sattānaṃ piyo hoti manāpo sukhasīlo madhuravacano",
  "tika-s0101t:280_5": "sambhāvanīyo, aṭṭhaṅgasamannāgato cassa saro nibbattati. Samphappalāpanivattiyā ca",
  "tika-s0101t:280_6": "sattānaṃ piyo hoti manāpo garubhāvanīyo ca ādeyyavacano ca parimitālāpo, mahesakkho",
  "tika-s0101t:280_7": "ca hoti mahānubhāvo, ṭhānuppattikena paṭibhānena pañhānaṃ byākaraṇakusalo, buddhabhūmiyañca",
  "tika-s0101t:280_8": "ekāya eva vācāya anekabhāsānaṃ sattānaṃ anekesaṃ pañhānaṃ byākaraṇasamattho hoti.",
  "tika-s0101t:281_0": "Anabhijjhālutāya icchitalābhī hoti, uḷāresu ca bhogesu ruciṃ paṭilabhati, khattiyamahāsālādīnaṃ",
  "tika-s0101t:281_1": "sammato hoti, paccatthikehi anabhibhavanīyo, indriyavekallaṃ na pāpuṇāti, appaṭipuggalo",
  "tika-s0101t:281_2": "ca hoti. Abyāpādena piyadassano hoti sattānaṃ sambhāvanīyo, parahitābhinanditāya",
  "tika-s0101t:281_3": "ca satte appakasireneva pasādeti, alūkhasabhāvo ca hoti mettāvihārī, mahesakkho ca",
  "tika-s0101t:281_4": "hoti mahānubhāvo. Micchādassanābhāvena kalyāṇe sahāye paṭilabhati, sīsacchedampi",
  "tika-s0101t:281_5": "pāpuṇanto pāpakammaṃ na karoti, kammassakatādassanato akotūhalamaṅgaliko ca hoti,",
  "tika-s0101t:281_6": "saddhamme cassa saddhā patiṭṭhitā hoti mūlajātā, saddahati ca tathāgatānaṃ bodhiṃ,",
  "tika-s0101t:281_7": "samayantaresu nābhiramati ukkāraṭṭhāne viya rājahaṃso, lakkhaṇattayaparijānanakusalo",
  "tika-s0101t:281_8": "hoti, ante ca anāvaraṇañāṇalābhī, yāva bodhiṃ na pāpuṇāti, tāva tasmiṃ tasmiṃ sattanikāye",
  "tika-s0101t:281_9": "ukkaṭṭhukkaṭṭho ca hoti, uḷāruḷārasampattiyo pāpuṇāti.",
  "tika-s0101t:282_0": "“Iti hidaṃ sīlaṃ nāma sabbasampattīnaṃ adhiṭṭhānaṃ, sabbabuddhaguṇānaṃ pabhavabhūmi,",
  "tika-s0101t:282_1": "sabbabuddhakaradhammānamādi caraṇaṃ mukhaṃ pamukha”nti bahumānaṃ uppādetvā kāyavacīsaṃyame,",
  "tika-s0101t:282_2": "indriyadamane, ājīvasampadāya, paccayaparibhoge ca satisampajaññabalena appamattena",
  "tika-s0101t:282_3": "lābhasakkārasilokaṃ mittamukhapaccatthikaṃ viya sallakkhetvā “kikīva aṇḍa”ntiādinā",
  "tika-s0101t:282_4": "vuttanayena sakkaccaṃ sīlaṃ sampādetabbaṃ. Ayamettha saṅkhepo, vitthāro pana visuddhimagge",
  "tika-s0101t:282_5": "vuttanayena veditabbo. Tañca panetaṃ sīlaṃ na attano duggatiparikilesavimuttiyā,",
  "tika-s0101t:282_6": "sugatiyampi, na rajjasampattiyā, nacakkavatti-nadeva-nasakka-namāra-nabrahmasampattiyā,",
  "tika-s0101t:282_7": "nāpi attano tevijjatādihetu, na paccekabodhiyā, atha kho sabbaññubhāvena sabbasattānaṃ",
  "tika-s0101t:282_8": "anuttarasīlālaṅkārasampādanatthamevāti pariṇāmetabbaṃ.",
  "tika-s0101t:283_0": "Tathā sakalasaṃkilesanivāsaṭṭhānatāya, puttadārādīhi mahāsambādhatāya, kasivaṇijjādinānāvidhakammantādhiṭṭhānabyākulatāya",
  "tika-s0101t:283_1": "ca gharāvāsassa nekkhammasukhādīnaṃ anokāsataṃ, kāmānañca “satthadhārālaggamadhubindu",
  "tika-s0101t:283_2": "viya ca avaleyhamānā parittassādā vipulānatthānubandhā”ti ca “vijjulatobhāsena gahetabbaṃ",
  "tika-s0101t:283_3": "naccaṃ viya parittakālopalabbhā, ummattakālaṅkāro viya viparītasaññāya anubhavitabbā,",
  "tika-s0101t:283_4": "karīsāvacchādanasukhaṃ viya paṭikārabhūtā, udakatemitaṅguliyā ussāvakodakapānaṃ viya",
  "tika-s0101t:283_5": "atittikarā, chātajjhattabhojanaṃ viya sābādhā, balisāmisaṃ viya byasanasannipātakāraṇā,",
  "tika-s0101t:283_6": "aggisantāpo viya kālattayepi dukkhuppattihetubhūtā, makkaṭālepo viya bandhanimittā",
  "tika-s0101t:283_7": "ghātakāvacchādanakimilayo viya anatthacchādanā, sapattagāmavāso viya bhayaṭṭhānabhūtā,",
  "tika-s0101t:283_8": "paccatthikaposako viya kilesamārādīnaṃ āmisabhūtā, chaṇasampattiyo viya vipariṇāmadukkhā,",
  "tika-s0101t:283_9": "koṭaraggi viya antodāhakā, purāṇakūpāvalambabīraṇamadhupiṇḍaṃ viya anekādīnavā, loṇūdakapānaṃ",
  "tika-s0101t:283_10": "viya pipāsahetubhūtā, surāmerayaṃ viya nīcajanasevitā, appassādatāya aṭṭhikaṅkalūpamā”tiādinā",
  "tika-s0101t:283_11": "ca nayena ādīnavaṃ sallakkhetvā tabbipariyāyena nekkhamme ānisaṃsaṃ passantena nekkhammapavivekaupasamasukhādīsu",
  "tika-s0101t:283_12": "ninnapoṇapabbhāracittena nekkhammapāramī pūretabbā.",
  "tika-s0101t:284_0": "Tathā yasmā paññā āloko viya andhakārena, mohena saha na vattati, tasmā mohakāraṇāni",
  "tika-s0101t:284_1": "tāva bodhisattena parivajjitabbāni. Tatthimāni mohakāraṇāni – arati tandī vijambhitā",
  "tika-s0101t:284_2": "ālasiyaṃ gaṇasaṅgaṇikārāmatā niddāsīlatā anicchayasīlatā ñāṇasmiṃ akutūhalatā micchādhimāno",
  "tika-s0101t:284_3": "aparipucchakatā kāyassa na sammāparihāro asamāhitacittatā duppaññānaṃ puggalānaṃ",
  "tika-s0101t:284_4": "sevanā paññavantānaṃ apayirupāsanā attaparibhavo micchāvikappo viparītābhiniveso",
  "tika-s0101t:284_5": "kāyadaḷhībahulatā asaṃvegasīlatā pañca nīvaraṇāni. Saṅkhepato ye vā pana dhamme āsevato",
  "tika-s0101t:284_6": "anuppannā paññā na uppajjati, uppannā parihāyati, iti imāni sammohakāraṇāni parivajjantena",
  "tika-s0101t:284_7": "bāhusacce jhānādīsu ca yogo karaṇīyo.",
  "tika-s0101t:285_0": "Tatthāyaṃ bāhusaccassa visayavibhāgo – pañca khandhā dvādasāyatanāni, aṭṭhārasa dhātuyo",
  "tika-s0101t:285_1": "cattāri saccāni bāvīsatindriyāni dvādasapadiko paṭiccasamuppādo, tathā satipaṭṭhānādayo",
  "tika-s0101t:285_2": "kusalādidhammappakārabhedā ca. Yāni ca loke anavajjāni vijjaṭṭhānāni, ye ca sattānaṃ",
  "tika-s0101t:285_3": "hitasukhavidhānayogyā byākaraṇavisesā. Iti evaṃ pakāraṃ sakalameva sutavisayaṃ upāyakosallapubbaṅgamāya",
  "tika-s0101t:285_4": "paññāya sativīriyupatthambhakāraṇāya sādhukaṃ uggahaṇasavanadhāraṇaparicayaparipucchāhi",
  "tika-s0101t:285_5": "ogāhetvā tattha ca paresaṃ patiṭṭhapanena sutamayā paññā nibbattetabbā, tathā khandhādīnaṃ",
  "tika-s0101t:285_6": "sabhāvadhammānaṃ ākāraparivitakkanamukhena te nijjhānaṃ khamāpentena cintāmayā, khandhādīnaṃyeva",
  "tika-s0101t:285_7": "pana salakkhaṇasāmaññalakkhaṇapariggahavasena lokiyaṃ pariññaṃ nibbattentena pubbabhāgabhāvanāpaññā",
  "tika-s0101t:285_8": "sampādetabbā. Evañhi “nāmarūpamattamidaṃ yathārahaṃ paccayehi uppajjati ceva nirujjhati",
  "tika-s0101t:285_9": "ca, na ettha koci kattā vā kāretā vā, hutvā abhāvaṭṭhena aniccaṃ, udayabbayapaṭipīḷanaṭṭhena",
  "tika-s0101t:285_10": "dukkhaṃ, avasavattanaṭṭhena anattā”ti ajjhattikabāhire dhamme nibbisesaṃ parijānanto",
  "tika-s0101t:285_11": "tattha āsaṅgaṃ pajahitvā, pare ca tattha taṃ jahāpetvā kevalaṃ karuṇāvaseneva yāva",
  "tika-s0101t:285_12": "na buddhaguṇā hatthatalaṃ āgacchanti, tāva yānattaye satte avatāraṇaparipācanehi",
  "tika-s0101t:285_13": "patiṭṭhāpento, jhānavimokkhasamādhisamāpattiyo ca vasībhāvaṃ pāpento paññāya ativiya",
  "tika-s0101t:285_14": "matthakaṃ pāpuṇātīti.",
  "tika-s0101t:286_0": "Tathā sammāsambodhiyā katābhinīhārena mahāsattena “ko nu ajja puññañāṇasambhāro upacito,",
  "tika-s0101t:286_1": "kiñca mayā kataṃ parahita”nti divase divase paccavekkhantena sattahitatthaṃ ussāho",
  "tika-s0101t:286_2": "karaṇīyo, sabbesampi sattānaṃ upakārāya attano kāyaṃ jīvitañca ossajjitabbaṃ, sabbepi",
  "tika-s0101t:286_3": "sattā anodhiso mettāya karuṇāya ca pharitabbā, yā kāci sattānaṃ dukkhuppatti, sabbā",
  "tika-s0101t:286_4": "sā attani pāṭikaṅkhitabbā, sabbesañca sattānaṃ puññaṃ abbhanumoditabbaṃ, buddhamahantatā",
  "tika-s0101t:286_5": "abhiṇhaṃ paccavekkhitabbā, yañca kiñci kammaṃ karoti kāyena vācāya vā, taṃ sabbaṃ",
  "tika-s0101t:286_6": "bodhininnacittapubbaṅgamaṃ kātabbaṃ. Iminā hi upāyena bodhisattānaṃ aparimeyyo puññabhāgo",
  "tika-s0101t:286_7": "upacīyati. Apica sattānaṃ paribhogatthaṃ paripālanatthañca attano sarīraṃ jīvitañca",
  "tika-s0101t:286_8": "pariccajitvā khuppipāsāsītuṇhavātātapādidukkhapaṭikāro pariyesitabbo. Yañca yathāvuttadukkhapaṭikārajaṃ",
  "tika-s0101t:286_9": "sukhaṃ attanā paṭilabhati, tathā ramaṇīyesu ārāmuyyānapāsādatalādīsu, araññāyatanesu",
  "tika-s0101t:286_10": "ca kāyacittasantāpābhāvena abhinibbutattā sukhaṃ vindati, yañca suṇāti buddhānubuddhapaccekabuddhabodhisattānaṃ",
  "tika-s0101t:286_11": "diṭṭhadhammasukhavihārabhūtaṃ jhānasamāpattisukhaṃ, taṃ sabbaṃ sattesu anodhiso upasaṃharati.",
  "tika-s0101t:286_12": "Ayaṃ tāva asamāhitabhūmiyaṃ nayo.",
  "tika-s0101t:287_0": "Samāhito pana attanā yathānubhūtaṃ visesādhigamanibbattaṃ pītipassaddhisukhaṃ sabbasattesu",
  "tika-s0101t:287_1": "adhimuccati, tathā mahati saṃsāradukkhe, tannimittabhūte ca kilesābhisaṅkhāradukkhe",
  "tika-s0101t:287_2": "nimuggaṃ sattanikāyaṃ disvā tatthapi chedanabhedanaphālanapisanaggisantāpādijanitā",
  "tika-s0101t:287_3": "dukkhā tibbā kharā kaṭukā vedanā nirantaraṃ cirakālaṃ vediyante nārake, aññamaññaṃ",
  "tika-s0101t:287_4": "kujjhanasantāpanaviheṭhanahiṃsanaparādhīnatādīhi dukkhaṃ anubhavante tiracchāne,",
  "tika-s0101t:287_5": "jotimālā’kulasarīre uddhabāhuviravante ukkāmukhe khuppipāsādīhi ḍayhamāne ca vantakheḷādiāhāre",
  "tika-s0101t:287_6": "ca mahādukkhaṃ vedayamāne pete ca pariyeṭṭhimūlakaṃ mahantaṃ anayabyasanaṃ pāpuṇante",
  "tika-s0101t:287_7": "hatthacchedādikāraṇayogena dubbaṇṇaduddasikadaliddatādibhāvena khuppipāsādiyogena",
  "tika-s0101t:287_8": "balavantehi abhibhavanīyato, paresaṃ vahanato, parādhīnato ca nārake pete tiracchāne",
  "tika-s0101t:287_9": "ca atisayante apāyadukkhanibbisesaṃ dukkhaṃ anubhavante manusse ca tathā visayavisaparibhogavikkhittacittatāya",
  "tika-s0101t:287_10": "rāgādipariyuṭṭhānena ḍayhamāne vāyuvegasamuṭṭhitajālāsamiddhasukkhakaṭṭhasannipāte",
  "tika-s0101t:287_11": "aggikkhandhe viya anupasantapariḷāhavuttike anihataparādhīne kāmāvacaradeve ca mahatā",
  "tika-s0101t:287_12": "vāyāmena vidūramākāsaṃ vigāhitasakuntā viya, balavantehi khittasarā viya ca “satipi",
  "tika-s0101t:287_13": "cirappavattiyaṃ anaccantikatāya pātapariyosānā anatikkantajātijarāmaraṇā evā”ti rūpāvacarārūpāvacaradeve",
  "tika-s0101t:287_14": "ca passantena mettāya karuṇāya ca anodhiso sattā pharitabbā. Evaṃ kāyena vācāya manasā",
  "tika-s0101t:287_15": "ca bodhisambhāre nirantaraṃ upacinantena ussāho pavattetabbo.",
  "tika-s0101t:288_0": "Apica “acinteyyāparimitavipuloḷāravimalanirupamanirupakkilesaguṇanicayanidānabhūtassa",
  "tika-s0101t:288_1": "buddhabhāvassa ussakkitvā sampahaṃsanayogyaṃ vīriyaṃ nāma acinteyyānubhāvameva. Yaṃ",
  "tika-s0101t:288_2": "na pacurajanā sotumpi sakkuṇanti, pageva paṭipajjituṃ. Tathā hi tividhā abhinīhāracittuppatti,",
  "tika-s0101t:288_3": "catasso buddhabhūmiyo, cattāri saṅgahavatthūni, karuṇokāsatā, buddhadhammesu nijjhānakkhanti,",
  "tika-s0101t:288_4": "sabbadhammesu nirupalepo, sabbasattesu puttasaññā, saṃsāradukkhehi aparikhedo, sabbadeyyadhammapariccāgo,",
  "tika-s0101t:288_5": "tena ca niratimānatā, adhisīlasikkhādiadhiṭṭhānaṃ, tattha ca acalatā, kusalakiriyāsu",
  "tika-s0101t:288_6": "pītipāmojjaṃ, vivekaninnacittatā, jhānānuyogo, anavajjasutena atitti, yathāsutassa",
  "tika-s0101t:288_7": "dhammassa paresaṃ hitajjhāsayena desanā, sattānaṃ ñāye nivesanaṃ, ārambhadaḷhatā,",
  "tika-s0101t:288_8": "dhīravīrabhāvo, parāpavādaparāpakāresu vikārābhāvo, saccādhiṭṭhānaṃ, samāpattīsu",
  "tika-s0101t:288_9": "vasībhāvo, abhiññāsu balappatti, lakkhaṇattayāvabodho, satipaṭṭhānādīsu abhiyogena",
  "tika-s0101t:288_10": "lokuttaramaggasambhārasambharaṇaṃ, navalokuttarāvakkantī”ti evamādikā sabbā bodhisambhārapaṭipatti",
  "tika-s0101t:288_11": "vīriyānubhāveneva samijjhatīti abhinīhārato yāva mahābodhi anossajjantena sakkaccaṃ",
  "tika-s0101t:288_12": "nirantaraṃ vīriyaṃ sampādetabbaṃ. Sampajjamāne ca vīriye khantiādayo dānādayo ca",
  "tika-s0101t:288_13": "sabbepi bodhisambhārā tadadhīnavuttitāya sampannā eva hontīti. Khantiādīsupi iminā",
  "tika-s0101t:288_14": "nayena paṭipatti veditabbā.",
  "tika-s0101t:289_0": "Iti sattānaṃ sukhūpakaraṇapariccāgena bahudhā anuggahakaraṇaṃ dānena paṭipatti, sīlena",
  "tika-s0101t:289_1": "tesaṃ jīvitasāpateyyadārarakkhaabhedapiyahitavacanāvihiṃsādikaraṇāni, nekkhammena",
  "tika-s0101t:289_2": "nesaṃ āmisapaṭiggahaṇadhammadānādinā anekadhā hitacariyā, paññāya tesaṃ hitakaraṇūpāyakosallaṃ,",
  "tika-s0101t:289_3": "vīriyena tattha ussāhārambhaasaṃhīrāni, khantiyā tadaparādhasahanaṃ, saccena tesaṃ",
  "tika-s0101t:289_4": "avañcanatadupakārakiriyāsamādānāvisaṃvādanādi, adhiṭṭhānena tadupakārakaraṇe anatthasampātepi",
  "tika-s0101t:289_5": "acalanaṃ, mettāya tesaṃ hitasukhānucintanaṃ, upekkhāya tesaṃ upakārāpakāresu vikārānāpattīti",
  "tika-s0101t:289_6": "evaṃ aparimāṇe satte ārabbha anukampitasabbasattassa bodhisattassa puthujjanehi asādhāraṇo",
  "tika-s0101t:289_7": "aparimāṇo puññañāṇasambhārūpacayo ettha paṭipattīti veditabbaṃ. Yo cetāsaṃ paccayo",
  "tika-s0101t:289_8": "vutto, tassa ca sakkaccaṃ sampādanaṃ.",
  "tika-s0101t:290_0": "Ko vibhāgoti dasa pāramiyo, dasa upapāramiyo, dasa paramatthapāramiyoti samattiṃsa",
  "tika-s0101t:290_1": "pāramiyo. Tattha katābhinīhārassa bodhisattassa parahitakaraṇābhininnaāsayappayogassa",
  "tika-s0101t:290_2": "kaṇhadhammavokiṇṇā sukkadhammā pāramiyo, tehi avokiṇṇā sukkā dhammā upapāramiyo,",
  "tika-s0101t:290_3": "akaṇhā asukkā paramatthapāramiyoti keci. Samudāgamanakālesu pūriyamānā pāramiyo,",
  "tika-s0101t:290_4": "bodhisattabhūmiyaṃ puṇṇā upapāramiyo, buddhabhūmiyaṃ sabbākāraparipuṇṇā paramatthapāramiyo.",
  "tika-s0101t:290_5": "Bodhisattabhūmiyaṃ vā parahitakaraṇato pāramiyo, attahitakaraṇato upapāramiyo, buddhabhūmiyaṃ",
  "tika-s0101t:290_6": "balavesārajjasamadhigamena ubhayahitaparipūraṇato paramatthapāramiyoti evaṃ ādimajjhapariyosānesu",
  "tika-s0101t:290_7": "paṇidhānārambhapariniṭṭhānesu tesaṃ vibhāgoti apare. Dosupasamakaruṇāpakatikānaṃ",
  "tika-s0101t:290_8": "bhavasukhavimuttisukhaparamasukhappattānaṃ puññūpacayabhedato tabbibhāgoti aññe.",
  "tika-s0101t:291_0": "Lajjāsatimānāpassayānaṃ lokuttaradhammādhipatīnaṃ sīlasamādhipaññāgarukānaṃ tāritataritatārayitūnaṃ",
  "tika-s0101t:291_1": "anubuddhapaccekabuddhasammāsambuddhānaṃ pāramī, upapāramī, paramatthapāramīti bodhittayappattito",
  "tika-s0101t:291_2": "yathāvuttavibhāgoti keci. Cittapaṇidhito yāva vacīpaṇidhi, tāva pavattā sambhārā",
  "tika-s0101t:291_3": "pāramiyo, vacīpaṇidhito yāva kāyapaṇidhi, tāva pavattā upapāramiyo, kāyapaṇidhito",
  "tika-s0101t:291_4": "pabhuti paramatthapāramiyoti apare. Aññe pana “parapuññānumodanavasena pavattā sambhārā",
  "tika-s0101t:291_5": "pāramiyo, paresaṃ kārāpanavasena pavattā upapāramiyo, sayaṃ karaṇavasena pavattā",
  "tika-s0101t:291_6": "paramatthapāramiyo”ti vadanti. Tathā bhavasukhāvaho puññañāṇasambhāro pāramī, attano",
  "tika-s0101t:291_7": "nibbānasukhāvaho upapāramī, paresaṃ tadubhayasukhāvaho paramatthapāramīti eke.",
  "tika-s0101t:292_0": "Puttadāradhanādiupakaraṇapariccāgo pana dānapāramī, attano aṅgapariccāgo dānaupapāramī,",
  "tika-s0101t:292_1": "attano jīvitapariccāgo dānaparamatthapāramī. Tathā puttadārādikassa tividhassapi",
  "tika-s0101t:292_2": "hetu avītikkamanavasena tisso sīlapāramiyo, tesu eva tividhesu vatthūsu ālayaṃ upacchinditvā",
  "tika-s0101t:292_3": "nikkhamanavasena tisso nekkhammapāramiyo, upakaraṇaṅgajīvitataṇhaṃ samūhanitvā sattānaṃ",
  "tika-s0101t:292_4": "hitāhitavinicchayakaraṇavasena tisso paññāpāramiyo, yathāvuttabhedānaṃ pariccāgādīnaṃ",
  "tika-s0101t:292_5": "vāyamanavasena tisso vīriyapāramiyo, upakaraṇaṅgajīvitantarāyakarānaṃ khamanavasena",
  "tika-s0101t:292_6": "tisso khantipāramiyo, upakaraṇaṅgajīvitahetu saccāpariccāgavasena tisso saccapāramiyo,",
  "tika-s0101t:292_7": "dānādipāramiyo akuppādhiṭṭhānavaseneva samijjhantīti upakaraṇādivināsepi acalādhiṭṭhānavasena",
  "tika-s0101t:292_8": "tisso adhiṭṭhānapāramiyo, upakaraṇādiupaghātakesupi sattesu mettāya avijahanavasena",
  "tika-s0101t:292_9": "tisso mettāpāramiyo, yathāvuttavatthuttayassa upakārāpakāresu sattasaṅkhāresu majjhattatāpaṭilābhavasena",
  "tika-s0101t:292_10": "tisso upekkhāpāramiyoti evamādinā etāsaṃ vibhāgo veditabbo.",
  "tika-s0101t:293_0": "Ko saṅgahoti ettha pana yathā etā vibhāgato tiṃsavidhāpi dānapāramīādibhāvato dasavidhā,",
  "tika-s0101t:293_1": "evaṃ dānasīlakhantivīriyajhānapaññāsabhāvena chabbidhā. Etāsu hi nekkhammapāramī",
  "tika-s0101t:293_2": "sīlapāramiyā saṅgahitā tassā pabbajjābhāve, nīvaraṇavivekabhāve pana jhānapāramiyā,",
  "tika-s0101t:293_3": "kusaladhammabhāve chahipi saṅgahitā. Saccapāramī sīlapāramiyā ekadesoyeva vacīsaccaviratisaccapakkhe,",
  "tika-s0101t:293_4": "ñāṇasaccapakkhe pana paññāpāramiyā saṅgahitā. Mettāpāramī jhānapāramiyā eva, upekkhāpāramī",
  "tika-s0101t:293_5": "jhānapaññāpāramīhi, adhiṭṭhānapāramī sabbāhipi saṅgahitāti.",
  "tika-s0101t:294_0": "Etesañca dānādīnaṃ channaṃ guṇānaṃ aññamaññaṃ sambandhānaṃ pañcadasayugaḷādīni pañcadasayugaḷādisādhakāni",
  "tika-s0101t:294_1": "honti – seyyathidaṃ? Dānasīlayugaḷena parahitāhitānaṃ karaṇākaraṇayugaḷasiddhi, dānakhantiyugaḷena",
  "tika-s0101t:294_2": "alobhādosayugaḷasiddhi, dānavīriyayugaḷena cāgasutayugaḷasiddhi, dānajhānayugaḷena",
  "tika-s0101t:294_3": "kāmadosappahānayugaḷasiddhi, dānapaññāyugaḷena ariyayānadhurayugaḷasiddhi, sīlakhantidvayena",
  "tika-s0101t:294_4": "payogāsayasuddhidvayasiddhi, sīlavīriyadvayena bhāvanādvayasiddhi, sīlajhānadvayena",
  "tika-s0101t:294_5": "dussīlyapariyuṭṭhānappahānadvayasiddhi, sīlapaññādvayena dānadvayasiddhi, khantivīriyayugaḷena",
  "tika-s0101t:294_6": "khamātejadvayasiddhi, khantijhānayugaḷena virodhānurodhappahānayugaḷasiddhi, khantipaññāyugaḷena",
  "tika-s0101t:294_7": "suññatākhantipaṭivedhadukasiddhi, vīriyajhānadukena paggāhāvikkhepadukasiddhi, vīriyapaññādukena",
  "tika-s0101t:294_8": "saraṇadukasiddhi, jhānapaññādukena yānadukasiddhi. Dānasīlakhantittikena lobhadosamohappahānattikasiddhi,",
  "tika-s0101t:294_9": "dānasīlavīriyattikena bhogajīvitakāyasārādānattikasiddhi, dānasīlajhānattikena puññakiriyavatthuttikasiddhi,",
  "tika-s0101t:294_10": "dānasīlapaññātikena āmisābhayadhammadānattikasiddhīti evaṃ itarehipi tikehi catukkādīhi",
  "tika-s0101t:294_11": "ca yathāsambhavaṃ tikāni catukkādīni ca yojetabbāni.",
  "tika-s0101t:295_0": "Evaṃ chabbidhānampi pana imāsaṃ pāramīnaṃ catūhi adhiṭṭhānehi saṅgaho veditabbo.",
  "tika-s0101t:295_1": "Sabbapāramīnaṃ samūhasaṅgahato hi cattāri adhiṭṭhānāni. Seyyathidaṃ – saccādhiṭṭhānaṃ,",
  "tika-s0101t:295_2": "cāgādhiṭṭhānaṃ, upasamādhiṭṭhānaṃ, paññādhiṭṭhānanti. Tattha adhitiṭṭhati etena,",
  "tika-s0101t:295_3": "ettha vā adhitiṭṭhati, adhiṭṭhānamattameva vā tanti adhiṭṭhānaṃ. Saccañca taṃ adhiṭṭhānañca,",
  "tika-s0101t:295_4": "saccassa vā adhiṭṭhānaṃ, saccaṃ adhiṭṭhānaṃ etassāti vā saccādhiṭṭhānaṃ. Evaṃ sesesupi.",
  "tika-s0101t:295_5": "Tattha avisesato tāva lokuttaraguṇe katābhinīhārassa anukampitasabbasattassa mahāsattassa",
  "tika-s0101t:295_6": "pariññānurūpaṃ sabbapāramipariggahato saccādhiṭṭhānaṃ, tesaṃ paṭipakkhapariccāgato",
  "tika-s0101t:295_7": "cāgādhiṭṭhānaṃ, sabbapāramitāguṇehi upasamato upasamādhiṭṭhānaṃ, tehiyeva parahitopāyakosallato",
  "tika-s0101t:295_8": "paññādhiṭṭhānaṃ. Visesato pana “atthikajanaṃ avisaṃvādetvā dassāmī”ti paṭijānato,",
  "tika-s0101t:295_9": "paṭiññaṃ avisaṃvādetvā dānato, dānaṃ avisaṃvādetvā anumodanato, macchariyādipaṭipakkhapariccāgato,",
  "tika-s0101t:295_10": "deyyapaṭiggāhakadānadeyyadhammakkhayesu lobhadosamohabhayavūpasamato, yathārahaṃ",
  "tika-s0101t:295_11": "yathākālaṃ yathāvidhānañca dānato, paññuttarato ca kusaladhammānaṃ caturadhiṭṭhānapadaṭṭhānaṃ",
  "tika-s0101t:295_12": "dānaṃ. Tathā saṃvarasamādānassa avītikkamato, dussīlyapariccāgato, duccaritavūpasamato,",
  "tika-s0101t:295_13": "paññuttarato ca caturadhiṭṭhānapadaṭṭhānaṃ sīlaṃ. Yathāpaṭiññaṃ khamanato, parāparādhavikappapariccāgato,",
  "tika-s0101t:295_14": "kodhapariyuṭṭhānavūpasamato, paññuttarato ca caturadhiṭṭhānapadaṭṭhānā khanti. Paṭiññānurūpaṃ",
  "tika-s0101t:295_15": "parahitakaraṇato, visādapariccāgato, akusaladhammānaṃ vūpasamato, paññuttarato ca",
  "tika-s0101t:295_16": "caturadhiṭṭhānapadaṭṭhānaṃ vīriyaṃ. Paṭiññānurūpaṃ lokahitānucintanato, nīvaraṇapariccāgato,",
  "tika-s0101t:295_17": "cittavūpasamato, paññuttarato ca caturadhiṭṭhānapadaṭṭhānaṃ jhānaṃ. Yathāpaṭiññaṃ",
  "tika-s0101t:295_18": "parahitūpāyakosallato, anupāyakiriyāpariccāgato, mohajapariḷāhavūpasamato, sabbaññutāpaṭilābhato",
  "tika-s0101t:295_19": "ca caturadhiṭṭhānapadaṭṭhānā paññā.",
  "tika-s0101t:296_0": "Tattha ñeyyapaṭiññānuvidhānehi saccādhiṭṭhānaṃ, vatthukāmakilesakāmapariccāgehi cāgādhiṭṭhānaṃ,",
  "tika-s0101t:296_1": "dosadukkhavūpasamehi upasamādhiṭṭhānaṃ, anubodhapaṭivedhehi paññādhiṭṭhānaṃ. Tividhasaccapariggahitaṃ",
  "tika-s0101t:296_2": "dosattayavirodhi saccādhiṭṭhānaṃ, tividhacāgapariggahitaṃ dosattayavirodhi cāgādhiṭṭhānaṃ,",
  "tika-s0101t:296_3": "tividhavūpasamapariggahitaṃ dosattayavirodhi upasamādhiṭṭhānaṃ, tividhañāṇapariggahitaṃ",
  "tika-s0101t:296_4": "dosattayavirodhi paññādhiṭṭhānaṃ. Saccādhiṭṭhānapariggahitāni cāgūpasamapaññādhiṭṭhānāni",
  "tika-s0101t:296_5": "avisaṃvādanato, paṭiññānuvidhānato ca. Cāgādhiṭṭhānapariggahitāni saccūpasamapaññādhiṭṭhānāni",
  "tika-s0101t:296_6": "paṭipakkhapariccāgato, sabbapariccāgaphalattā ca. Upasamādhiṭṭhānapariggahitāni saccacāgapaññādhiṭṭhānāni",
  "tika-s0101t:296_7": "kilesapariḷāhūpasamato, kāmūpasamato, kāmapariḷāhūpasamato ca. Paññādhiṭṭhānapariggahitāni",
  "tika-s0101t:296_8": "saccacāgūpasamādhiṭṭhānāni ñāṇapubbaṅgamato, ñāṇānuparivattanato cāti evaṃ sabbāpi",
  "tika-s0101t:296_9": "pāramiyo saccappabhāvitā cāgaparibyañjitā upasamopabrūhitā paññāparisuddhā. Saccañhi",
  "tika-s0101t:296_10": "etāsaṃ janakahetu, cāgo pariggāhakahetu, upasamo parivuḍḍhihetu, paññā pārisuddhihetu.",
  "tika-s0101t:296_11": "Tathā ādimhi saccādhiṭṭhānaṃ saccapaṭiññattā, majjhe cāgādhiṭṭhānaṃ katapaṇidhānassa",
  "tika-s0101t:296_12": "parahitāya attapariccāgato, ante upasamādhiṭṭhānaṃ sabbūpasamapariyosānattā, ādimajjhapariyosānesu",
  "tika-s0101t:296_13": "paññādhiṭṭhānaṃ tasmiṃ sati sambhavato, asati abhāvato, yathāpaṭiññañca bhāvato.",
  "tika-s0101t:297_0": "Tattha mahāpurisā attahitaparahitakarehi garupiyabhāvakarehi saccacāgādhiṭṭhānehi",
  "tika-s0101t:297_1": "gihibhūtā āmisadānena pare anuggaṇhanti. Tathā attahitaparahitakarehi garupiyabhāvakarehi",
  "tika-s0101t:297_2": "upasamapaññādhiṭṭhānehi ca pabbajitabhūtā dhammadānena pare anuggaṇhanti.",
  "tika-s0101t:298_0": "Tattha antimabhave bodhisattassa caturadhiṭṭhānaparipūraṇaṃ. Paripuṇṇacaturadhiṭṭhānassa",
  "tika-s0101t:298_1": "hi carimakabhavūpapattīti eke. Tatra hi gabbhokkantiṭhitiabhinikkhamanesu paññādhiṭṭhānasamudāgamena",
  "tika-s0101t:298_2": "sato sampajāno saccādhiṭṭhānapāripūriyā sampatijāto uttarābhimukho sattapadavītihārena",
  "tika-s0101t:298_3": "gantvā sabbā disā oloketvā saccānuparivattinā vacasā “aggohamasmi lokassa, jeṭṭho…pe…",
  "tika-s0101t:298_4": "seṭṭhohamasmi lokassā”ti tikkhattuṃ sīhanādaṃ nadi, upasamādhiṭṭhānasamudāgamena",
  "tika-s0101t:298_5": "jiṇṇāturamatapabbajitadassāvino catudhammapadesakovidassa yobbanārogyajīvitasampattimadānaṃ",
  "tika-s0101t:298_6": "upasamo, cāgādhiṭṭhānasamudāgamena mahato ñātiparivaṭṭassa hatthagatassa ca cakkavattirajjassa",
  "tika-s0101t:298_7": "anapekkhapariccāgoti.",
  "tika-s0101t:299_0": "Dutiye ṭhāne abhisambodhiyaṃ caturadhiṭṭhānaṃ paripuṇṇanti keci. Tattha hi yathāpaṭiññaṃ",
  "tika-s0101t:299_1": "saccādhiṭṭhānasamudāgamena catunnaṃ ariyasaccānaṃ abhisamayo, tato hi saccādhiṭṭhānaṃ",
  "tika-s0101t:299_2": "paripuṇṇaṃ. Cāgādhiṭṭhānasamudāgamena sabbakilesopakkilesapariccāgo, tato hi cāgādhiṭṭhānaṃ",
  "tika-s0101t:299_3": "paripuṇṇaṃ. Upasamādhiṭṭhānasamudāgamena paramūpasamasampatti, tato hi upasamādhiṭṭhānaṃ",
  "tika-s0101t:299_4": "paripuṇṇaṃ. Paññādhiṭṭhānasamudāgamena anāvaraṇañāṇapaṭilābho, tato hi paññādhiṭṭhānaṃ",
  "tika-s0101t:299_5": "paripuṇṇanti, taṃ asiddhaṃ abhisambodhiyāpi paramatthabhāvato.",
  "tika-s0101t:300_0": "Tatiye ṭhāne dhammacakkappavattane caturadhiṭṭhānaṃ paripuṇṇanti aññe. Tattha hi",
  "tika-s0101t:300_1": "saccādhiṭṭhānasamudāgatassa dvādasahi ākārehi ariyasaccadesanāya saccādhiṭṭhānaṃ",
  "tika-s0101t:300_2": "paripuṇṇaṃ, cāgādhiṭṭhānasamudāgatassa saddhammamahāyāgakaraṇena cāgādhiṭṭhānaṃ paripuṇṇaṃ.",
  "tika-s0101t:300_3": "Upasamādhiṭṭhānasamudāgatassa sayaṃ upasantassa paresaṃ upasamanena upasamādhiṭṭhānaṃ",
  "tika-s0101t:300_4": "paripuṇṇaṃ, paññādhiṭṭhānasamudāgatassa vineyyānaṃ āsayādiparijānanena paññādhiṭṭhānaṃ",
  "tika-s0101t:300_5": "paripuṇṇanti, tadapi asiddhaṃ apariyositattā buddhakiccassa.",
  "tika-s0101t:301_0": "Catutthe ṭhāne parinibbāne caturadhiṭṭhānaparipuṇṇanti apare. Tatra hi parinibbutattā",
  "tika-s0101t:301_1": "paramatthasaccasampattiyā saccādhiṭṭhānaparipūraṇaṃ, sabbūpadhipaṭinissaggena cāgādhiṭṭhānaparipūraṇaṃ,",
  "tika-s0101t:301_2": "sabbasaṅkhārūpasamena upasamādhiṭṭhānaparipūraṇaṃ, paññāpayojanapariniṭṭhānena paññādhiṭṭhānaparipūraṇanti.",
  "tika-s0101t:302_0": "Tatra mahāpurisassa visesena mettākhette abhijātiyaṃ saccādhiṭṭhānasamudāgatassa",
  "tika-s0101t:302_1": "saccādhiṭṭhānaparipūraṇamabhibyattaṃ, visesena karuṇākhette abhisambodhiyaṃ paññādhiṭṭhānasamudāgatassa",
  "tika-s0101t:302_2": "paññādhiṭṭhānaparipūraṇamabhibyattaṃ, visesena muditākhette dhammacakkappavattane",
  "tika-s0101t:302_3": "cāgādhiṭṭhānasamudāgatassa cāgādhiṭṭhānaparipūraṇamabhibyattaṃ, visesena upekkhākhette",
  "tika-s0101t:302_4": "parinibbāne upasamādhiṭṭhānasamudāgatassa upasamādhiṭṭhānaparipūraṇamabhibyattanti daṭṭhabbaṃ.",
  "tika-s0101t:303_0": "Tatrapi saccādhiṭṭhānasamudāgatassa saṃvāsena sīlaṃ veditabbaṃ, cāgādhiṭṭhānasamudāgatassa",
  "tika-s0101t:303_1": "saṃvohārena soceyyaṃ veditabbaṃ, upasamādhiṭṭhānasamudāgatassa āpadāsu thāmo veditabbo,",
  "tika-s0101t:303_2": "paññādhiṭṭhānasamudāgatassa sākacchāya paññā veditabbā. Evaṃ sīlājīvacittadiṭṭhivisuddhiyo veditabbā.",
  "tika-s0101t:304_0": "Tathā saccādhiṭṭhānasamudāgamena dosā agatiṃ na gacchati avisaṃvādanato, cāgādhiṭṭhānasamudāgamena",
  "tika-s0101t:304_1": "lobhā agatiṃ na gacchati anabhisaṅgato, upasamādhiṭṭhānasamudāgamena bhayā agatiṃ",
  "tika-s0101t:304_2": "na gacchati anaparādhato, paññādhiṭṭhānasamudāgamena mohā agatiṃ na gacchati yathābhūtāvabodhato.",
  "tika-s0101t:305_0": "Tathā paṭhamena aduṭṭho adhivāseti, dutiyena aluddho paṭisevati, tatiyena abhīto",
  "tika-s0101t:305_1": "parivajjeti, catutthena asammūḷho vinodeti. Paṭhamena nekkhammasukhappatti, itarehi",
  "tika-s0101t:305_2": "pavivekaupasamasambodhisukhappattiyo hontīti daṭṭhabbā. Tathā vivekajapītisukhasamādhijapītisukhaappītijakāyasukhasatipārisuddhijaupekkhāsukhappattiyo",
  "tika-s0101t:305_3": "etehi catūhi yathākkamaṃ hontīti. Evamanekaguṇānubandhehi catūhi adhiṭṭhānehi sabbapāramisamūhasaṅgaho",
  "tika-s0101t:305_4": "veditabbo. Yathā ca catūhi adhiṭṭhānehi sabbapāramisaṅgaho, evaṃ karuṇāpaññāhipīti",
  "tika-s0101t:305_5": "daṭṭhabbaṃ. Sabbopi hi bodhisambhāro karuṇāpaññāhi saṅgahito. Karuṇāpaññāpariggahitā",
  "tika-s0101t:305_6": "hi dānādiguṇā mahābodhisambhārā bhavanti buddhattasiddhipariyosānāti evametāsaṃ saṅgaho veditabbo.",
  "tika-s0101t:306_0": "Ko sampādanūpāyoti sakalassāpi puññādisambhārassa sammāsambodhiṃ, uddissa anavasesasambharaṇaṃ",
  "tika-s0101t:306_1": "avekallakāritāyogena, tattha ca sakkaccakāritā ādarabahumānayogena, sātaccakāritā",
  "tika-s0101t:306_2": "nirantarapayogena, cirakālādiyogo ca antarā avosānāpajjanenāti caturaṅgayogo etāsaṃ",
  "tika-s0101t:306_3": "sampādanūpāyo. Apica samāsato katābhinīhārassa attani sinehassa pariyādānaṃ, paresu",
  "tika-s0101t:306_4": "ca sinehassa parivaḍḍhanaṃ etāsaṃ sampādanūpāyo. Sammāsambodhisamadhigamāya hi katamahāpaṇidhānassa",
  "tika-s0101t:306_5": "mahāsattassa yāthāvato parijānanena sabbesu dhammesu anupalittassa attani sineho",
  "tika-s0101t:306_6": "parikkhayaṃ pariyādānaṃ gacchati, mahākaruṇāsamāyogavasena pana piye putte viya sabbasatte",
  "tika-s0101t:306_7": "sampassamānassa tesu mettāsineho parivaḍḍhati. Tato ca taṃtadāvatthānurūpamattaparasantānesu",
  "tika-s0101t:306_8": "lobhadosamohavigamena vidūrīkatamacchariyādibodhisambhārapaṭipakkho mahāpuriso dānapiyavacanaatthacariyāsamānattatāsaṅkhātehi",
  "tika-s0101t:306_9": "catūhi saṅgahavatthūhi caturadhiṭṭhānānugatehi accantaṃ janassa saṅgahakaraṇavasena",
  "tika-s0101t:306_10": "upari yānattaye avatāraṇaṃ paripācanañca karoti. Mahāsattānañhi mahāpaññā mahākaruṇā",
  "tika-s0101t:306_11": "ca dānena alaṅkatā; dānaṃ piyavacanena; piyavacanaṃ atthacariyāya; atthacariyā samānattatāya",
  "tika-s0101t:306_12": "alaṅkatā saṅgahitā ca. Sabbabhūtattabhūtassa hi bodhisattassa sabbattha samānasukhadukkhatāya",
  "tika-s0101t:306_13": "samānattatāsiddhi. Buddhabhūto pana teheva saṅgahavatthūhi caturadhiṭṭhānaparipūritābhibuddhehi",
  "tika-s0101t:306_14": "janassa accantikasaṅgahakaraṇena abhivinayanaṃ karoti. Dānañhi sammāsambuddhānaṃ",
  "tika-s0101t:306_15": "cāgādhiṭṭhānena paripūritābhibuddhaṃ; piyavacanaṃ saccādhiṭṭhānena; atthacariyā paññādhiṭṭhānena;",
  "tika-s0101t:306_16": "samānattatā upasamādhiṭṭhānena paripūritābhibuddhā. Tathāgatānañhi sabbasāvakapaccekabuddhehi",
  "tika-s0101t:306_17": "samānattatā parinibbāne. Tatra hi tesaṃ avisesato ekībhāvo. Tenevāha “natthi vimuttiyā nānatta”nti.",
  "tika-s0101t:307": "Honti cettha –",
  "tika-s0101t:308": "“Sacco cāgī upasanto, paññavā anukampako,",
  "tika-s0101t:309": "Sambhatasabbasambhāro, kaṃ nāmatthaṃ na sādhaye.",
  "tika-s0101t:310": "Mahākāruṇiko satthā, hitesī ca upekkhako,",
  "tika-s0101t:311": "Nirapekkho ca sabbattha, aho acchariyo jino.",
  "tika-s0101t:312": "Viratto sabbadhammesu, sattesu ca upekkhako,",
  "tika-s0101t:313": "Sadā sattahite yutto, aho acchariyo jino.",
  "tika-s0101t:314": "Sabbadā sabbasattānaṃ, hitāya ca sukhāya ca,",
  "tika-s0101t:315": "Uyyutto akilāsū ca, aho acchariyo jino”ti. ;",
  "tika-s0101t:316_0": "Kittakena kālena sampādananti heṭṭhimena tāva paricchedena cattāri asaṅkhyeyyāni",
  "tika-s0101t:316_1": "kappasatasahassañca, majjhimena aṭṭhāsaṅkhyeyyāni kappasatasahassañca, uparimena",
  "tika-s0101t:316_2": "soḷasāsaṅkhyeyyāni kappasatasahassañca, ete ca bhedā yathākkamaṃ paññādhikasaddhādhikavīriyādhikavasena",
  "tika-s0101t:316_3": "ñātabbā. Paññādhikānañhi saddhā mandā hoti, paññā tikkhā. Saddhādhikānaṃ paññā majjhimā",
  "tika-s0101t:316_4": "hoti, vīriyādhikānaṃ paññā mandā. Paññānubhāvena ca sammāsambodhi abhigantabbāti",
  "tika-s0101t:316_5": "aṭṭhakathāyaṃ vuttaṃ. Avisesena pana vimuttiparipācanīyānaṃ dhammānaṃ tikkhamajjhimamudubhāvena",
  "tika-s0101t:316_6": "tayopete bhedā yuttāti vadanti. Tividhā hi bodhisattā abhinīhārakkhaṇe bhavanti ugghaṭitaññūvipañcitaññūneyyabhedena.",
  "tika-s0101t:316_7": "Tesu ugghaṭitaññū sammāsambuddhassa sammukhā catuppadikaṃ gāthaṃ suṇanto tatiyapade",
  "tika-s0101t:316_8": "apariyositeyeva chaabhiññāhi saha paṭisambhidāhi arahattaṃ pattuṃ samatthupanissayo",
  "tika-s0101t:316_9": "hoti, dutiyo satthu sammukhā catuppadikaṃ gāthaṃ suṇanto apariyositeyeva catutthapade",
  "tika-s0101t:316_10": "chahi abhiññāhi arahattaṃ pattuṃ samatthupanissayo hoti, itaro bhagavato sammukhā",
  "tika-s0101t:316_11": "catuppadikaṃ gāthaṃ sutvā pariyositāya gāthāya chahi abhiññāhi arahattaṃ pattuṃ samatthupanissayo",
  "tika-s0101t:316_12": "bhavati. Tayopete vinā kālabhedena katābhinīhāraladdhabyākaraṇā pāramiyo pūrentā",
  "tika-s0101t:316_13": "yathākkamaṃ yathāvuttabhedena kālena sammāsambodhiṃ pāpuṇanti. Tesu tesu pana kālabhedesu",
  "tika-s0101t:316_14": "aparipuṇṇesu te te mahāsattā divase divase vessantaradānasadisaṃ dānaṃ dentāpi tadanurūpe",
  "tika-s0101t:316_15": "sīlādisabbapāramidhamme ācinantāpi antarā buddhā bhavissantīti akāraṇametaṃ. Kasmā?",
  "tika-s0101t:316_16": "Ñāṇassa aparipaccanato. Paricchinnakālanipphāditaṃ viya hi sassaṃ paricchinnakāle",
  "tika-s0101t:316_17": "parinipphāditā sammāsambodhi. Tadantarā pana sabbussāhena vāyamantenāpi na sakkā",
  "tika-s0101t:316_18": "pāpuṇitunti pāramipāripūrī yathāvuttakālavisesaṃ vinā na sampajjatīti veditabbaṃ.",
  "tika-s0101t:317": "Ko ānisaṃsoti ye te katābhinīhārānaṃ bodhisattānaṃ –",
  "tika-s0101t:318": "“Evaṃ sabbaṅgasampannā, bodhiyā niyatā narā;",
  "tika-s0101t:319": "Saṃsaraṃ dīghamaddhānaṃ, kappakoṭisatehipi;",
  "tika-s0101t:320": "Avīcimhi nuppajjanti, tathā lokantaresu cā”ti. ādinā –",
  "tika-s0101t:321_0": "Aṭṭhārasa abhabbaṭṭhānānupagamanappakārā ānisaṃsā saṃvaṇṇitā. Ye ca “sato sampajāno",
  "tika-s0101t:321_1": "ānanda bodhisatto tusitākāyā cavitvā mātukucchiṃ okkamī”tiādinā soḷasa acchariyabbhutadhammappakārā,",
  "tika-s0101t:321_2": "ye ca “sītaṃ byapagataṃ hoti, uṇhañca upasammatī”tiādinā, “jāyamāne kho sāriputta",
  "tika-s0101t:321_3": "bodhisatte ayaṃ dasasahassilokadhātu saṅkampati sampakampati sampavedhatī”tiādinā",
  "tika-s0101t:321_4": "ca dvattiṃsa pubbanimittappakārā, ye vā panaññepi “bodhisattānaṃ adhippāyasamijjhanaṃ",
  "tika-s0101t:321_5": "kammādīsu vasībhāvo”ti evamādayo tattha tattha jātakabuddhavaṃsādīsu dassitappakārā",
  "tika-s0101t:321_6": "ānisaṃsā, te sabbepi etāsaṃ ānisaṃsā, tathā yathānidassitabhedā alobhādosādiguṇayugaḷādayo cāti veditabbā.",
  "tika-s0101t:322_0": "Kiṃ phalanti samāsato tāva sammāsambuddhabhāvo etāsaṃ phalaṃ, vitthārato pana dvattiṃsamahāpurisalakkhaṇa-",
  "tika-s0101t:322_1": "asītianubyañjanabyāmappabhādianekaguṇagaṇasamujjalarūpakāyasampattiadhiṭṭhānā dasabalacatuvesārajjachaasādhāraṇañāṇaaṭṭhārasāveṇikabuddhadhamma-",
  "tika-s0101t:322_2": "-pabhutianekasatasahassaguṇasamudayopasobhinī dhammakāyasirī, yāvatā pana buddhaguṇā",
  "tika-s0101t:322_3": "ye anekehipi kappehi sammāsambuddhenāpi vācāya pariyosāpetuṃ na sakkā, idaṃ etāsaṃ",
  "tika-s0101t:322_4": "phalanti ayamettha saṅkhepo, vitthāro pana buddhavaṃsacariyāpiṭakajātakamahāpadānasuttādīnaṃ vasena veditabbo.",
  "tika-s0101t:323_0": "Yathāvuttāya paṭipadāya yathāvuttavibhāgānaṃ pāramīnaṃ pūritabhāvaṃ sandhāyāha “samatiṃsa",
  "tika-s0101t:323_1": "pāramiyo pūretvā”ti. Satipi mahāpariccāgānaṃ dānapāramibhāve pariccāgavisesabhāvadassanatthañceva",
  "tika-s0101t:323_2": "sudukkarabhāvadassanatthañca “pañca mahāpariccāge”ti visuṃ gahaṇaṃ, tatoyeva ca aṅgapariccāgato",
  "tika-s0101t:323_3": "visuṃ nayanapariccāgaggahaṇaṃ, pariggahapariccāgabhāvasāmaññepi dhanarajjapariccāgato",
  "tika-s0101t:323_4": "puttadārapariccāgaggahaṇañca kataṃ. Gatapaccāgatikavattasaṅkhātāya pubbabhāgapaṭipadāya",
  "tika-s0101t:323_5": "saddhiṃ abhiññāsamāpattinipphādanaṃ pubbayogo. Dānādīsuyeva sātisayapaṭipattinipphādanaṃ",
  "tika-s0101t:323_6": "pubbacariyā, yā cariyāpiṭakasaṅgahitā. Abhinīhāro pubbayogo, dānādipaṭipatti, kāyavivekavasena",
  "tika-s0101t:323_7": "ekacariyā vā pubbacariyāti keci. Dānādīnañceva appicchatādīnañca saṃsāranibbānesu",
  "tika-s0101t:323_8": "ādīnavānisaṃsādīnañca vibhāvanavasena sattānaṃ bodhittaye patiṭṭhāpanaparipācanavasena",
  "tika-s0101t:323_9": "pavattā kathā dhammakkhānaṃ. Ñātīnaṃ atthacariyā ñātatthacariyā, sāpi karuṇāyanavaseneva.",
  "tika-s0101t:323_10": "Ādi-saddena lokatthacariyādayo saṅgaṇhāti. Kammassakatāñāṇavasena, anavajjakammāyatanavijjāṭṭhānaparicayavasena,",
  "tika-s0101t:323_11": "khandhāyatanādiparicayavasena, lakkhaṇattayatīraṇavasena ca ñāṇacāro buddhicariyā,",
  "tika-s0101t:323_12": "sā pana atthato paññāpāramīyeva, ñāṇasambhāradassanatthaṃ visuṃ gahaṇaṃ. Koṭinti",
  "tika-s0101t:323_13": "pariyanto, ukkaṃsoti attho. Cattāro satipaṭṭhāne bhāvetvā brūhetvāti sambandho. Tattha",
  "tika-s0101t:323_14": "bhāvetvāti uppādetvā. Brūhetvāti vaḍḍhetvā. Satipaṭṭhānādiggahaṇena āgamanapaṭipadaṃ",
  "tika-s0101t:323_15": "matthakaṃ pāpetvā dasseti, vipassanāsahagatā eva vā satipaṭṭhānādayo daṭṭhabbā. Ettha",
  "tika-s0101t:323_16": "ca “yena abhinīhārenā”tiādinā āgamanapaṭipadāya ādiṃ dasseti, “dānapāramī”tiādinā",
  "tika-s0101t:323_17": "majjhaṃ, “cattāro satipaṭṭhāne”tiādinā pariyosānanti veditabbaṃ.",
  "tika-s0101t:324_0": "Sampatijātoti hatthato muccitvā muhuttajāto, na mātukucchito nikkhantamatto. Nikkhantamattañhi",
  "tika-s0101t:324_1": "mahāsattaṃ paṭhamaṃ brahmāno suvaṇṇajālena paṭiggaṇhiṃsu, tesaṃ hatthato cattāro",
  "tika-s0101t:324_2": "mahārājāno ajinappaveṇiyā, tesaṃ hatthato manussā dukūlacumbaṭakena paṭiggaṇhiṃsu,",
  "tika-s0101t:324_3": "manussānaṃ hatthato muñcitvā pathaviyaṃ patiṭṭhitoti yathāha bhagavā mahāpadānadesanāyaṃ.",
  "tika-s0101t:324_4": "Setamhi chatteti dibbasetacchatte. Anuhīramāneti dhāriyamāne. Ettha ca chattaggahaṇeneva",
  "tika-s0101t:324_5": "khaggādīni pañca kakudhabhaṇḍānipi vuttānevāti veditabbaṃ. Khaggatālavaṇṭamorahatthakavāḷabījanīuṇhīsapaṭṭāpi",
  "tika-s0101t:324_6": "hi chattena saha tadā upaṭṭhitā ahesuṃ. Chattādīniyeva ca tadā paññāyiṃsu, na chattādigāhakā.",
  "tika-s0101t:324_7": "Sabbā ca disāti dasapi disā. Nayidaṃ sabbadisāvilokanaṃ sattapadavītihāruttarakālaṃ",
  "tika-s0101t:324_8": "daṭṭhabbaṃ. Mahāsatto hi manussānaṃ hatthato muccitvā puratthimadisaṃ olokesi, tattha",
  "tika-s0101t:324_9": "devamanussā gandhamālādīhi pūjayamānā “mahāpurisa idha tumhehi sadisopi natthi, kuto",
  "tika-s0101t:324_10": "uttaritaro”ti āhaṃsu. Evaṃ catasso disā, catasso anudisā, heṭṭhā, uparīti sabbā disā",
  "tika-s0101t:324_11": "anuviloketvā sabbattha attanā sadisaṃ adisvā “ayaṃ uttarā disā”ti tattha sattapadavītihārena",
  "tika-s0101t:324_12": "agamāsi. Āsabhinti uttamaṃ. Aggoti sabbapaṭhamo. Jeṭṭho seṭṭhoti ca tasseva vevacanaṃ.",
  "tika-s0101t:324_13": "Ayamantimā jāti, natthi dāni punabbhavoti imasmiṃ attabhāve pattabbaṃ arahattaṃ byākāsi.",
  "tika-s0101t:325": "“Anekesaṃ visesādhigamānaṃ pubbanimittabhāvenā”ti saṅkhittena vuttamatthaṃ “yañhī”tiādinā vitthārato dasseti. Tattha etthāti –",
  "tika-s0101t:326": "“Anekasākhañca sahassamaṇḍalaṃ,",
  "tika-s0101t:327": "Chattaṃ marū dhārayumantalikkhe;",
  "tika-s0101t:328": "Suvaṇṇadaṇḍā vītipatanti cāmarā,",
  "tika-s0101t:329": "Na dissare cāmarachattagāhakā”ti. ;",
  "tika-s0101t:330_0": "Imissā gāthāya. Sabbaññutaññāṇameva sabbattha appaṭihatacāratāya anāvaraṇañāṇanti",
  "tika-s0101t:330_1": "āha “sabbaññutānāvaraṇañāṇapaṭilābhassā”ti. “Tathā ayaṃ bhagavāpi gato…pe… pubbanimittabhāvenā”ti",
  "tika-s0101t:330_2": "etena abhijātiyaṃ dhammatāvasena uppajjanavisesā sabbabodhisattānaṃ sādhāraṇāti dasseti.",
  "tika-s0101t:330_3": "Pāramitānissandā hi teti.",
  "tika-s0101t:331_0": "Vikkamīti agamāsi. Marūti devā. Samāti vilokanasamatāya samā sadisiyo. Mahāpuriso",
  "tika-s0101t:331_1": "hi yathā ekaṃ disaṃ vilokesi, evaṃ sesā disāpi, na katthaci vilokane vibandho tassa",
  "tika-s0101t:331_2": "ahosīti. Samāti vā viloketuṃ yuttāti attho. Na hi tadā bodhisattassa virūpabībhacchavisamarūpāni",
  "tika-s0101t:331_3": "viloketuṃ ayuttāni disāsu upaṭṭhahantīti.",
  "tika-s0101t:332_0": "“Evaṃ tathāgato”ti kāyagamanaṭṭhena gata-saddena tathāgata-saddaṃ niddisitvā idāni",
  "tika-s0101t:332_1": "ñāṇagamanaṭṭhena taṃ dassetuṃ “atha vā”tiādimāha. Tattha nekkhammenāti alobhappadhānena",
  "tika-s0101t:332_2": "kusalacittuppādena. Kusalā hi dhammā idha nekkhammaṃ, na pabbajjādayo, “paṭhamajjhānenā”ti",
  "tika-s0101t:332_3": "ca vadanti. Pahāyāti pajahitvā. Gato adhigato, paṭipanno uttarivisesanti attho. Pahāyāti",
  "tika-s0101t:332_4": "vā pahānahetu, pahānalakkhaṇaṃ vā. Hetulakkhaṇattho hi ayaṃ pahāya-saddo. “Kāmacchandādippahānahetukaṃ",
  "tika-s0101t:332_5": "gato”ti hettha vuttaṃ gamanaṃ avabodho, paṭipatti eva vā. Kāmacchandādippahānena",
  "tika-s0101t:332_6": "ca taṃ lakkhīyati. Esa nayo “padāletvā”tiādīsupi. Abyāpādenāti mettāya. Ālokasaññāyāti",
  "tika-s0101t:332_7": "vibhūtaṃ katvā manasikaraṇena upaṭṭhitaālokasañjānanena. Avikkhepenāti samādhinā.",
  "tika-s0101t:332_8": "Dhammavavatthānenāti kusalādidhammānaṃ yāthāvavinicchayena, “sappaccayanāmarūpavavatthānenā”tipi vadanti.",
  "tika-s0101t:333_0": "Evaṃ kāmacchandādinīvaraṇappahānena “abhijjhaṃ loke pahāyā”tiādinā vuttāya paṭhamajjhānassa",
  "tika-s0101t:333_1": "pubbabhāgapaṭipadāya bhagavato tathāgatabhāvaṃ dassetvā idāni saha upāyena aṭṭhahi",
  "tika-s0101t:333_2": "samāpattīhi, aṭṭhārasahi ca mahāvipassanāhi taṃ dassetuṃ “ñāṇenā”tiādimāha. Nāmarūpapariggahakaṅkhāvitaraṇānañhi",
  "tika-s0101t:333_3": "vibandhabhūtassa mohassa dūrīkaraṇena ñātapariññāyaṃ ṭhitassa aniccasaññādayo sijjhanti,",
  "tika-s0101t:333_4": "tathā jhānasamāpattīsu abhiratinimittena pāmojjena, tattha anabhiratiyā vinoditāya",
  "tika-s0101t:333_5": "jhānādi samadhigamoti samāpattivipassanānaṃ arativinodanaavijjāpadālanādi upāyo,",
  "tika-s0101t:333_6": "uppaṭipāṭiniddeso pana nīvaraṇasabhāvāya avijjāya heṭṭhā nīvaraṇesupi saṅgahadassanatthanti",
  "tika-s0101t:333_7": "daṭṭhabbaṃ. Samāpattivihārappavesavibandhanena nīvaraṇāni kavāṭasadisānīti āha “nīvaraṇakavāṭaṃ",
  "tika-s0101t:333_8": "ugghāṭetvā”ti. “Rattiṃ vitakketvā vicāretvā divā kammante payojetī”ti vuttaṭṭhāne",
  "tika-s0101t:333_9": "viya vitakkavicārā dhūmāyanāti adhippetāti āha “vitakkavicāradhūma”nti. Kiñcāpi paṭhamajjhānūpacāreyeva",
  "tika-s0101t:333_10": "ca dukkhaṃ, catutthajjhānūpacāreyeva sukhaṃ pahīyati, atisayappahānaṃ pana sandhāyāha",
  "tika-s0101t:333_11": "“catutthajjhānena sukhadukkhaṃ pahāyā”ti.",
  "tika-s0101t:334_0": "Aniccassa, aniccanti anupassanā aniccānupassanā, tebhūmakadhammānaṃ aniccataṃ gahetvā",
  "tika-s0101t:334_1": "pavattāya vipassanāyetaṃ nāmaṃ. Niccasaññanti saṅkhatadhamme “niccā, sassatā”ti evaṃ",
  "tika-s0101t:334_2": "pavattamicchāsaññaṃ, saññāsīsena diṭṭhicittānampi gahaṇaṃ daṭṭhabbaṃ. Esa nayo ito",
  "tika-s0101t:334_3": "paresupi. Nibbidānupassanāyāti saṅkhāresu nibbijjanākārena pavattāya anupassanāya.",
  "tika-s0101t:334_4": "Nandinti sappītikataṇhaṃ. Tathā virāgānupassanāyāti virajjanākārena pavattāya anupassanāya.",
  "tika-s0101t:334_5": "Nirodhānupassanāyāti saṅkhārānaṃ nirodhassa anupassanāya. “Te saṅkhārā nirujjhantiyeva,",
  "tika-s0101t:334_6": "āyatiṃ samudayavasena na uppajjantī”ti evaṃ vā anupassanā nirodhānupassanā. Tenevāha",
  "tika-s0101t:334_7": "“nirodhānupassanāya nirodheti, no samudetī”ti. Muñcitukamyatā hi ayaṃ balappattāti.",
  "tika-s0101t:334_8": "Paṭinissajjanākārena pavattā anupassanā paṭinissaggānupassanā. Paṭisaṅkhā santiṭṭhanā",
  "tika-s0101t:334_9": "hi ayaṃ. Ādānanti niccādivasena gahaṇaṃ. Santatisamūhakiccārammaṇānaṃ vasena ekattaggahaṇaṃ",
  "tika-s0101t:334_10": "ghanasaññā. Āyūhanaṃ abhisaṅkharaṇaṃ. Avatthāvisesāpatti vipariṇāmo. Dhuvasaññanti",
  "tika-s0101t:334_11": "thirabhāvaggahaṇaṃ. Nimittanti samūhādighanavasena, sakiccaparicchedatāya ca saṅkhārānaṃ",
  "tika-s0101t:334_12": "saviggahaggahaṇaṃ. Paṇidhinti rāgādipaṇidhiṃ, sā panatthato taṇhānaṃ vasena saṅkhāresu ninnatā.",
  "tika-s0101t:335_0": "Abhinivesanti attānudiṭṭhiṃ. Aniccadukkhādivasena sabbadhammatīraṇaṃ adhipaññādhammavipassanā.",
  "tika-s0101t:335_1": "Sārādānābhinivesanti asāre sāraggahaṇavipallāsaṃ. “Issarakuttādivasena loko samuppanno”ti",
  "tika-s0101t:335_2": "abhiniveso sammohābhiniveso. Keci pana “ahosiṃ nu kho ahamatītamaddhānantiādinā pavattasaṃsayāpatti",
  "tika-s0101t:335_3": "sammohābhiniveso”ti vadanti. Saṅkhāresu leṇatāṇabhāvaggahaṇaṃ ālayābhiniveso. “Ālayaratā",
  "tika-s0101t:335_4": "ālayasamuditā”ti vacanato ālayo taṇhā, sāyeva cakkhādīsu rūpādīsu ca abhinivisanavasena",
  "tika-s0101t:335_5": "pavattiyā ālayābhinivesoti keci. “Evaṃvidhā saṅkhārā paṭinissajjīyantī”ti pavattaṃ",
  "tika-s0101t:335_6": "ñāṇaṃ paṭisaṅkhānupassanā. Vaṭṭato vigatattā vivaṭṭaṃ nibbānaṃ, tattha ārammaṇakaraṇasaṅkhātena",
  "tika-s0101t:335_7": "anupassanena pavattiyā vivaṭṭānupassanā gotrabhu. Saṃyogābhinivesanti saṃyujjanavasena",
  "tika-s0101t:335_8": "saṅkhāresu abhinivisanaṃ. Diṭṭhekaṭṭheti diṭṭhiyā sahajātekaṭṭhe, pahānekaṭṭhe ca.",
  "tika-s0101t:335_9": "“Oḷārike”ti uparimaggavajjhe kilese apekkhitvā vuttaṃ, aññathā dassanapahātabbāpi",
  "tika-s0101t:335_10": "dutiyamaggavajjhehi oḷārikāti. Aṇusahagateti aṇubhūte, idaṃ heṭṭhimamaggavajjhe apekkhitvā",
  "tika-s0101t:335_11": "vuttaṃ. Sabbakileseti avasiṭṭhasabbakilese. Na hi paṭhamādimaggehi pahīnā kilesā puna pahīyantīti.",
  "tika-s0101t:336_0": "Kakkhaḷattaṃ kaṭhinabhāvo. Paggharaṇaṃ dravabhāvo. Lokiyavāyunā bhastassa viya yena",
  "tika-s0101t:336_1": "taṃtaṃkalāpassa uddhumāyanaṃ, thambhabhāvo vā, taṃ vitthambhanaṃ. Vijjamānepi kalāpantarabhūtānaṃ",
  "tika-s0101t:336_2": "kalāpantarabhūtehi asamphuṭṭhabhāve, taṃtaṃbhūtavivittatā rūpapariyanto ākāsoti yesaṃ",
  "tika-s0101t:336_3": "yo paricchedo, tehi so asamphuṭṭhova, aññathā bhūtānaṃ paricchedasabhāvo na siyā",
  "tika-s0101t:336_4": "byāpībhāvāpattito. Abyāpitā hi asamphuṭṭhatāti. Yasmiṃ kalāpe bhūtānaṃ paricchedo,",
  "tika-s0101t:336_5": "tehi asamphuṭṭhabhāvo asamphuṭṭhalakkhaṇaṃ. Tenāha bhagavā ākāsadhātuniddese “asamphuṭṭhaṃ",
  "tika-s0101t:336_6": "catūhi mahābhūtehī”ti.",
  "tika-s0101t:337_0": "Virodhipaccayasannipāte visadisuppatti ruppanaṃ. Cetanāpadhānattā saṅkhārakkhandhadhammānaṃ",
  "tika-s0101t:337_1": "cetanāvasenetaṃ vuttaṃ “saṅkhārānaṃ abhisaṅkharaṇalakkhaṇa”nti. Tathā hi suttantabhājanīye",
  "tika-s0101t:337_2": "saṅkhārakkhandhavibhaṅge “cakkhusamphassajā cetanā”tiādinā cetanāva vibhattā, abhisaṅkharaṇalakkhaṇā",
  "tika-s0101t:337_3": "ca cetanā. Yathāha “tattha katamo puññābhisaṅkhāro? Kusalā cetanā kāmāvacarā”tiādi.",
  "tika-s0101t:337_4": "Pharaṇaṃ savipphārikatā. Assaddhiyeti assaddhiyahetu, nimittatthe bhummaṃ. Esa nayo",
  "tika-s0101t:337_5": "“kosajje”tiādīsu. Vūpasamalakkhaṇanti kāyacittapariḷāhūpasamalakkhaṇaṃ. Līnuddhaccarahite",
  "tika-s0101t:337_6": "adhicitte pavattamāne paggahaniggahasampahaṃsanesu abyāvaṭatāya ajjhupekkhanaṃ paṭisaṅkhānaṃ",
  "tika-s0101t:337_7": "pakkhapātupacchedato.",
  "tika-s0101t:338_0": "Musāvādādīnaṃ visaṃvādanādikiccatāya lūkhānaṃ apariggāhakānaṃ paṭipakkhabhāvato pariggāhikā",
  "tika-s0101t:338_1": "sammāvācā siniddhabhāvato sampayuttadhamme, sammāvācāpaccayasubhāsitānaṃ sotārañca",
  "tika-s0101t:338_2": "puggalaṃ pariggaṇhātīti sā pariggahalakkhaṇā sammāvācā. Kāyikakiriyā kiñci kattabbaṃ",
  "tika-s0101t:338_3": "samuṭṭhāpeti. Sayañca samuṭṭhahanaṃ ghaṭanaṃ hotīti sammākammantasaṅkhātā virati",
  "tika-s0101t:338_4": "samuṭṭhānalakkhaṇā daṭṭhabbā, sampayuttadhammānaṃ vā ukkhipanaṃ samuṭṭhāpanaṃ kāyikakiriyāya",
  "tika-s0101t:338_5": "bhārukkhipanaṃ viya. Jīvamānassa sattassa, sampayuttadhammānaṃ vā jīvitindriyavuttiyā,",
  "tika-s0101t:338_6": "ājīvasseva vā suddhi vodānaṃ. Sasampayuttadhammassa cittassa saṃkilesapakkhe patituṃ",
  "tika-s0101t:338_7": "adatvā sammadeva paggaṇhanaṃ paggaho.",
  "tika-s0101t:339_0": "“Saṅkhārā”ti idha cetanā adhippetāti vuttaṃ “saṅkhārānaṃ cetanālakkhaṇa”nti. Namanaṃ",
  "tika-s0101t:339_1": "ārammaṇābhimukhabhāvo. Āyatanaṃpavattanaṃ. Āyatanānaṃ vasena hi āyasaṅkhātānaṃ cittacetasikānaṃ",
  "tika-s0101t:339_2": "pavatti. Taṇhāya hetulakkhaṇanti vaṭṭassa janakahetubhāvo, maggassa pana nibbānasampāpakattanti",
  "tika-s0101t:339_3": "ayameva tesaṃ viseso.",
  "tika-s0101t:340": "Tathalakkhaṇaṃ aviparītasabhāvo. Ekaraso aññamaññānativattanaṃ anūnādhikabhāvo. Yuganaddhā samathavipassanāva, “saddhāpaññā paggahāvikkhepā”tipi vadanti.",
  "tika-s0101t:341": "Khiṇoti kileseti khayo, maggo. Anuppādapariyosānatāya anuppādo, phalaṃ. Passaddhi kilesavūpasamo.",
  "tika-s0101t:342_0": "Chandassāti kattukamyatāchandassa. Mūlalakkhaṇaṃ patiṭṭhābhāvo. Samuṭṭhāpanalakkhaṇaṃ",
  "tika-s0101t:342_1": "ārammaṇapaṭipādakatāya sampayuttadhammānaṃ uppattihetutā. Samodhānaṃ visayādisannipātena",
  "tika-s0101t:342_2": "gahetabbākāro, yā “saṅgatī”ti vuccati. Samaṃ saha odahanti anena sampayuttadhammāti",
  "tika-s0101t:342_3": "vā samodhānaṃ, phasso. Samosaranti sannipatanti etthāti samosaraṇaṃ. Vedanāya vinā",
  "tika-s0101t:342_4": "appavattamānā sampayuttadhammā vedanānubhavananimittaṃ samosaṭā viya hontīti evaṃ",
  "tika-s0101t:342_5": "vuttaṃ. Gopānasīnaṃ kūṭaṃ viya sampayuttānaṃ pāmokkhabhāvo pamukhalakkhaṇaṃ. Tato,",
  "tika-s0101t:342_6": "tesaṃ vā sampayuttadhammānaṃ uttari padhānanti taduttari. Paññuttarā hi kusalā dhammā.",
  "tika-s0101t:342_7": "Vimuttiyāti phalassa. Tañhi sīlādiguṇasārassa paramukkaṃsabhāvena sāraṃ. Ayañca lakkhaṇavibhāgo",
  "tika-s0101t:342_8": "chadhātupañcajhānaṅgādivasena taṃtaṃsuttapadānusārena, porāṇaṭṭhakathāya āgatanayena",
  "tika-s0101t:342_9": "ca katoti daṭṭhabbaṃ. Tathā hi vuttopi koci dhammo pariyāyantarappakāsanatthaṃ puna",
  "tika-s0101t:342_10": "dassito, tato eva ca “chandamūlakā kusalā dhammā manasikārasamuṭṭhānā, phassasamodhānā,",
  "tika-s0101t:342_11": "vedanāsamosaraṇā”ti, “paññuttarā kusalā dhammā”ti, “vimuttisāramidaṃ brahmacariya”nti,",
  "tika-s0101t:342_12": "“nibbānogadhañhi āvuso brahmacariyaṃ nibbānapariyosāna”nti ca suttapadānaṃ vasena",
  "tika-s0101t:342_13": "“chandassa mūlalakkhaṇa”ntiādi vuttaṃ.",
  "tika-s0101t:343": "Tathadhammā nāma cattāri ariyasaccāni aviparītasabhāvattā. Tathāni taṃsabhāvattā. Avitathāni amusāsabhāvattā. Anaññathāni aññākārarahitattā.",
  "tika-s0101t:344_0": "Jātipaccayasambhūtasamudāgataṭṭhoti jātipaccayā sambhūtaṃ hutvā sahitassa attano",
  "tika-s0101t:344_1": "paccayānurūpassa uddhaṃ uddhaṃ āgatabhāvo, anupavattatthoti attho. Atha vā sambhūtaṭṭho",
  "tika-s0101t:344_2": "ca samudāgataṭṭho ca sambhūtasamudāgataṭṭho, na jātito jarāmaraṇaṃ na hoti, na ca",
  "tika-s0101t:344_3": "jātiṃ vinā aññato hotīti jātipaccayasambhūtaṭṭho. Itthañca jātito samudāgacchatīti",
  "tika-s0101t:344_4": "jātipaccayasamudāgataṭṭho. Yā yā jāti yathā yathā paccayo hoti, tadanurūpaṃ pātubhāvoti",
  "tika-s0101t:344_5": "attho. Avijjāya saṅkhārānaṃ paccayaṭṭhoti etthāpi na avijjā saṅkhārānaṃ paccayo na",
  "tika-s0101t:344_6": "hoti, na ca avijjaṃ vinā saṅkhārā uppajjanti. Yā yā avijjā yesaṃ yesaṃ saṅkhārānaṃ",
  "tika-s0101t:344_7": "yathā yathā paccayo hoti, ayaṃ avijjāya saṅkhārānaṃ paccayaṭṭho, paccayabhāvoti attho.",
  "tika-s0101t:345_0": "Bhagavā taṃ jānāti passatīti sambandho. Tenāti bhagavatā. Taṃ vibhajjamānanti yojetabbaṃ.",
  "tika-s0101t:345_1": "Tanti rūpāyatanaṃ. Iṭṭhāniṭṭhādīti ādi-saddena majjhattaṃ saṅgaṇhāti, tathā atītānāgatapaccuppannaparittaajjhattabahiddhātadubhayādibhedaṃ.",
  "tika-s0101t:345_2": "Labbhamānakapadavasenāti “rūpāyatanaṃ diṭṭhaṃ saddāyatanaṃ sutaṃ gandhāyatanaṃ rasāyatanaṃ",
  "tika-s0101t:345_3": "phoṭṭhabbāyatanaṃ mutaṃ, sabbaṃ rūpaṃ manasā viññāta”nti vacanato diṭṭhapadañca viññātapadañca",
  "tika-s0101t:345_4": "rūpārammaṇe labbhati. “Rūpārammaṇaṃ iṭṭhaṃ aniṭṭhaṃ majjhattaṃ parittaṃ atītaṃ anāgataṃ",
  "tika-s0101t:345_5": "paccuppannaṃ ajjhattaṃ bahiddhā diṭṭhaṃ viññātaṃ rūpaṃ rūpāyatanaṃ rūpadhātu vaṇṇanibhā",
  "tika-s0101t:345_6": "sanidassanaṃ sappaṭighaṃ nīlaṃ pītaka”nti evamādīhi anekehi nāmehi. “Terasahi vārehī”ti",
  "tika-s0101t:345_7": "rūpakaṇḍe āgate terasa niddesavāre sandhāyāha. Ekekasmiñca vāre catunnaṃ catunnaṃ",
  "tika-s0101t:345_8": "vavatthāpananayānaṃ vasena “dvipaññāsāya nayehī”ti āha. Tathameva aviparītadassitāya,",
  "tika-s0101t:345_9": "appaṭivattiyadesanatāya ca. Jānāmi abbhaññāsinti vattamānātītakālesu ñāṇappavattidassanena",
  "tika-s0101t:345_10": "anāgatepi ñāṇappavatti vuttāyevāti daṭṭhabbā. Vidita-saddo anāmaṭṭhakālaviseso veditabbo,",
  "tika-s0101t:345_11": "“diṭṭhaṃ sutaṃ muta”ntiādīsu viya. Na upaṭṭhāsīti attattaniyavasena na upagacchi.",
  "tika-s0101t:345_12": "Yathā rūpārammaṇādayo dhammā yaṃsabhāvā yaṃpakārā ca, tathā ne passati jānāti gacchatīti",
  "tika-s0101t:345_13": "tathāgatoti evaṃ padasambhavo veditabbo. Keci pana “niruttinayena pisodarādipakkhepena",
  "tika-s0101t:345_14": "vā dassī-saddassa lopaṃ, āgata-saddassa cāgamaṃ katvā tathāgato”ti vaṇṇenti.",
  "tika-s0101t:346_0": "Niddosatāya anupavajjaṃ. Pakkhipitabbābhāvena anūnaṃ. Apanetabbābhāvena anadhikaṃ.",
  "tika-s0101t:346_1": "Atthabyañjanādisampattiyā sabbākāraparipuṇṇaṃ. No aññathāti “tathevā”ti vuttamevatthaṃ",
  "tika-s0101t:346_2": "byatirekena sampādeti. Tena yadatthaṃ bhāsitaṃ, ekantena tadatthanipphādanato yathā",
  "tika-s0101t:346_3": "bhāsitaṃ bhagavatā, tathevāti aviparītadesanataṃ dasseti. “Gadattho”ti etena tathaṃ",
  "tika-s0101t:346_4": "gadatīti tathāgatoti da-kārassa ta-kāro kato niruttinayenāti dasseti.",
  "tika-s0101t:347_0": "Tathā gatamassāti tathāgato, gatanti ca kāyassa vācāya vā pavattīti attho. Tathāti",
  "tika-s0101t:347_1": "ca vutte yaṃtaṃ-saddānaṃ abyabhicārisambandhitāya “yathā”ti ayamattho upaṭṭhitoyeva",
  "tika-s0101t:347_2": "hoti. Kāyavacīkiriyānañca aññamaññānulomena vacanicchāyaṃ, kāyassa vācā, vācāya ca",
  "tika-s0101t:347_3": "kāyo sambandhībhāvena upatiṭṭhatīti imamatthaṃ dassento āha “bhagavato hī”tiādi.",
  "tika-s0101t:347_4": "Imasmiṃ pana atthe tathāvāditāya tathāgatoti ayampi attho siddho hoti. So pana pubbe",
  "tika-s0101t:347_5": "pakārantarena dassitoti āha “evaṃ tathākāritāya tathāgato”ti.",
  "tika-s0101t:348_0": "“Tiriyaṃ aparimāṇāsu lokadhātūsū”ti etena yadeke “tiriyaṃ viya upari adho ca santi",
  "tika-s0101t:348_1": "lokadhātuyo”ti vadanti, taṃ paṭisedheti. Desanāvilāsoyeva desanāvilāsamayo yathā",
  "tika-s0101t:348_2": "“puññamayaṃ, dānamaya”ntiādīsu.",
  "tika-s0101t:349_0": "Upasagganipātānaṃ vācakasaddasannidhāne tadatthajotanabhāvena pavattanato gata-saddoyeva",
  "tika-s0101t:349_1": "avagatatthaṃ atītatthañca vadatīti āha “gatoti avagato atīto”ti. Atha vā abhinīhārato",
  "tika-s0101t:349_2": "paṭṭhāya yāva sambodhi, etthantare mahābodhiyānapaṭipattiyā hānaṭhānasaṃkilesanivattīnaṃ",
  "tika-s0101t:349_3": "abhāvato yathā paṇidhānaṃ, tathā gato abhinīhārānurūpaṃ paṭipannoti tathāgato. Atha",
  "tika-s0101t:349_4": "vā mahiddhikatāya, paṭisambhidānaṃ ukkaṃsādhigamena anāvaraṇatāya ca katthaci paṭighātābhāvato",
  "tika-s0101t:349_5": "yathā ruci, tathā kāyavacīcittānaṃ gatāni gamanāni pavattiyo etassāti tathāgato.",
  "tika-s0101t:349_6": "Yasmā ca loke vidhayuttagatapakāra-saddā samānatthā dissanti, tasmā yathā vidhā vipassīādayo",
  "tika-s0101t:349_7": "bhagavanto, ayampi bhagavā tathā vidhoti tathāgato. Yathā yuttā ca te bhagavanto",
  "tika-s0101t:349_8": "ayampi bhagavā tathā yuttoti tathāgato. Atha vā yasmā saccaṃ tacchaṃ tathanti ñāṇassetaṃ",
  "tika-s0101t:349_9": "adhivacanaṃ, tasmā tathena ñāṇena āgatoti tathāgatoti. Evampi tathāgata-saddassa attho veditabbo –",
  "tika-s0101t:350": "“Pahāya kāmādimale yathā gatā,",
  "tika-s0101t:351": "Samādhiñāṇehi vipassiādayo;",
  "tika-s0101t:352": "Mahesino sakyamunī jutindharo,",
  "tika-s0101t:353": "Tathāgato tena tathāgato mato.",
  "tika-s0101t:354": "Tathañca dhātāyatanādilakkhaṇaṃ,",
  "tika-s0101t:355": "Sabhāvasāmaññavibhāgabhedato;",
  "tika-s0101t:356": "Sayambhuñāṇena jino samāgato,",
  "tika-s0101t:357": "Tathāgato vuccati sakyapuṅgavo.",
  "tika-s0101t:358": "Tathāni saccāni samantacakkhunā,",
  "tika-s0101t:359": "Tathā idappaccayatā ca sabbaso;",
  "tika-s0101t:360": "Anaññaneyyena yato vibhāvitā,",
  "tika-s0101t:361": "Yāthāvato tena jino tathāgato.",
  "tika-s0101t:362": "Anekabhedāsupi lokadhātusu,",
  "tika-s0101t:363": "Jinassa rūpāyatanādigocare;",
  "tika-s0101t:364": "Vicittabhedaṃ tathameva dassanaṃ,",
  "tika-s0101t:365": "Tathāgato tena samantalocano.",
  "tika-s0101t:366": "Yato ca dhammaṃ tathameva bhāsati,",
  "tika-s0101t:367": "Karoti vācāyanuloma mattano;",
  "tika-s0101t:368": "Guṇehi lokaṃ abhibhuyya iriyati,",
  "tika-s0101t:369": "Tathāgato tenapi lokanāyako.",
  "tika-s0101t:370": "Yathābhinīhāramato yathāruci,",
  "tika-s0101t:371": "Pavattavācātanucittabhāvato;",
  "tika-s0101t:372": "Yathāvidhā yena purā mahesino,",
  "tika-s0101t:373": "Tathāvidho tena jino tathāgato”ti. ;",
  "tika-s0101t:374": "Saṅgahagāthā mukhamattameva. Kasmā? Appamādapadaṃ viya sakaladhammapaṭipattiyā sabbabuddhaguṇānaṃ saṅgāhakattā. Tenevāha “sabbākārenā”tiādi.",
  "tika-s0101t:375_0": "“Taṃ katamanti pucchatī”ti etena “katamañca taṃ bhikkhave”tiādivacanassa sāmaññato",
  "tika-s0101t:375_1": "pucchābhāvo dassito avisesato hi tassa pucchāvisesabhāvañāpanatthaṃ mahāniddese āgatā",
  "tika-s0101t:375_2": "sabbāva pucchā atthuddhāranayena dasseti “tattha pucchā nāmā”tiādinā. Tattha tatthāti",
  "tika-s0101t:375_3": "“taṃ katamanti pucchatī”ti ettha yadetaṃ sāmaññato pucchāvacanaṃ, tasmiṃ.",
  "tika-s0101t:376_0": "Lakkhaṇanti ñātuṃ icchito yo koci sabhāvo. “Aññāta”nti yena kenaci ñāṇena aññātabhāvamāha,",
  "tika-s0101t:376_1": "“adiṭṭha”nti dassanabhūtena ñāṇena paccakkhaṃ viya adiṭṭhataṃ. “Atulita”nti “ettakameta”nti",
  "tika-s0101t:376_2": "tulanabhūtena atūlitataṃ, “atīrita”nti tīraṇabhūtena akatañāṇakiriyāsamāpanataṃ,",
  "tika-s0101t:376_3": "“avibhūta”nti ñāṇassa apākaṭabhāvaṃ, “avibhāvita”nti ñāṇena apākaṭīkatabhāvaṃ. Adiṭṭhaṃ",
  "tika-s0101t:376_4": "jotīyati etāyāti adiṭṭhajotanā. Diṭṭhaṃ saṃsandīyati etāyāti diṭṭhasaṃsandanā, sākacchāvasena",
  "tika-s0101t:376_5": "vinicchayakaraṇaṃ. Vimati chijjati etāyāti vimaticchedanā. Anumatiyā pucchā anumatipucchā.",
  "tika-s0101t:376_6": "“Taṃ kiṃ maññatha bhikkhave”tiādi pucchāya hi “kā tumhākaṃ anumatī”ti anumati pucchitā",
  "tika-s0101t:376_7": "hoti. Kathetukamyatāti kathetukamyatāya.",
  "tika-s0101t:377_0": "8. Saraseneva patanasabhāvassa antarā eva atīva pātanaṃ atipāto, saṇikaṃ patituṃ",
  "tika-s0101t:377_1": "adatvā sīghaṃ pātananti attho. Atikkamma vā satthādīhi abhibhavitvā pātanaṃ atipāto.",
  "tika-s0101t:377_2": "Sattoti khandhasantāno. Tattha hi sattapaññatti. Jīvitindriyanti rūpārūpajīvitindriyaṃ.",
  "tika-s0101t:377_3": "Rūpajīvitindriye hi vikopite itarampi taṃsambandhatāya vinassati. Kasmā panettha",
  "tika-s0101t:377_4": "“pāṇassa atipāto, pāṇoti cettha vohārato satto”ti ca ekavacananiddeso kato, nanu",
  "tika-s0101t:377_5": "niravasesānaṃ pāṇānaṃ atipātato virati idha adhippetā. Tathā hi vakkhati “sabbapāṇabhūtahitānukampīti",
  "tika-s0101t:377_6": "sabbe pāṇabhūte”tiādinā bahuvacananiddesanti? Saccametaṃ, pāṇabhāvasāmaññavasena",
  "tika-s0101t:377_7": "panettha ekavacananiddeso kato, sabbasaddasannidhānena tattha puthuttaṃ viññāyamānamevāti",
  "tika-s0101t:377_8": "sāmaññaniddesaṃ akatvā bhedavacanicchāvasena bahuvacananiddeso katoti. Kiñca bhiyyosāmaññato",
  "tika-s0101t:377_9": "saṃvarasamādānaṃ, tabbisesato saṃvarabhedoti imassa visesassa ñāpanatthaṃ ayaṃ vacanabhedo",
  "tika-s0101t:377_10": "katoti veditabbo. Yāya cetanāya vattamānassa jīvitindriyassa nissayabhūtesu mahābhūtesu",
  "tika-s0101t:377_11": "upakkamakaraṇahetu taṃ mahābhūtappaccayā uppajjanakamahābhūtā nuppajjissanti, sā",
  "tika-s0101t:377_12": "tādisappayogasamuṭṭhāpikā cetanā pāṇātipāto. Laddhupakkamāni hi bhūtāni itarabhūtāni",
  "tika-s0101t:377_13": "viya na visadānīti samānajātiyānaṃ kāraṇaṃ na hontīti. “Kāyavacīdvārāna”nti etena",
  "tika-s0101t:377_14": "manodvāre pavattāya vadhakacetanāya pāṇātipātabhāvaṃ paṭikkhipati.",
  "tika-s0101t:378_0": "Payogavatthumahantatādīhi mahāsāvajjatā tehi paccayehi uppajjamānāya cetanāya balavabhāvato",
  "tika-s0101t:378_1": "veditabbā. Yathādhippetassa hi payogassa sahasā nipphādanavasena kiccasādhikāya bahukkhattuṃ",
  "tika-s0101t:378_2": "pavattajavanehi laddhāsevanāya ca sanniṭṭhāpakacetanāya vasena payogassa mahantabhāvo.",
  "tika-s0101t:378_3": "Satipi kadāci khuddake ceva mahante ca pāṇe payogassa samabhāve mahantaṃ hanantassa",
  "tika-s0101t:378_4": "cetanā tibbatarā uppajjatīti vatthussa mahantabhāvo. Iti ubhayaṃ petaṃ cetanāya balavabhāveneva",
  "tika-s0101t:378_5": "hoti. Tathā hi hantabbassa mahāguṇabhāvena tattha pavattaupakāracetanā viya khettavisesanibbattiyā",
  "tika-s0101t:378_6": "apakāracetanāpi balavatī, tibbatarā ca uppajjatīti tassā mahāsāvajjatā daṭṭhabbā.",
  "tika-s0101t:378_7": "Tasmā payogavatthuādipaccayānaṃ amahattepi mahāguṇatādipaccayehi cetanāya balavabhāvādivaseneva",
  "tika-s0101t:378_8": "mahāsāvajjabhāvo veditabbo.",
  "tika-s0101t:379_0": "Sambharīyanti etehīti sambhārā, aṅgāni. Tesu pāṇasaññitāvadhakacittāni pubbabhāgiyānipi",
  "tika-s0101t:379_1": "honti. Upakkamo vadhakacetanāsamuṭṭhāpito. Pañcasambhāravatī pāṇātipātacetanāti sā",
  "tika-s0101t:379_2": "pañcasambhāravinimuttā daṭṭhabbā. Vijjāmayo mantaparijappanapayogo āthabbaṇikādīnaṃ",
  "tika-s0101t:379_3": "viya. Iddhimayo kammavipākajiddhimayo dāṭhākoṭakādīnaṃ viya. Ativiya papañcoti atimahāvitthāro.",
  "tika-s0101t:380_0": "Etthāha – khaṇe khaṇe nirujjhanasabhāvesu saṅkhāresu ko hanti, ko vā haññati, yadi",
  "tika-s0101t:380_1": "cittacetasikasantāno, so arūpatāya na chedanabhedanādivasena vikopanasamattho, nāpi",
  "tika-s0101t:380_2": "vikopanīyo, atha rūpasantāno, so acetanatāya kaṭṭhakaliṅgarūpamoti na tattha chedanādinā",
  "tika-s0101t:380_3": "pāṇātipāto labbhati yathā matasarīre, payogopi pāṇātipātassa paharaṇappakārādi atītesu",
  "tika-s0101t:380_4": "vā saṅkhāresu bhaveyya anāgatesu vā paccuppannesu vā, tattha na tāva atītānāgatesu",
  "tika-s0101t:380_5": "sambhavati tesaṃ abhāvato, paccuppannesu ca saṅkhārānaṃ khaṇikattā saraseneva nirujjhanasabhāvatāya",
  "tika-s0101t:380_6": "vināsābhimukhesu nippayojano payogo siyā, vināsassa ca kāraṇarahitattā na paharaṇappakārādipayogahetukaṃ",
  "tika-s0101t:380_7": "maraṇaṃ, nirīhakatāya ca saṅkhārānaṃ kassa so payogo, khaṇikattā vadhādhippāyasamakālabhijjanakassa",
  "tika-s0101t:380_8": "kiriyāpariyosānakālānavaṭṭhānato kassa vā pāṇātipātakammabaddhoti.",
  "tika-s0101t:381_0": "Vuccate – yathāvuttavadhakacetanāsahito saṅkhārānaṃ puñjo sattasaṅkhāto hantā, tena",
  "tika-s0101t:381_1": "pavattitavadhakapayoganimittaṃ apagatusmāviññāṇajīvitindriyo matavohārappavattinibandho",
  "tika-s0101t:381_2": "yathāvuttavadhappayogākaraṇe uppajjanāraho rūpārūpadhammasamūho haññati, kevalo vā",
  "tika-s0101t:381_3": "cittacetasikasantāno. Vadhappayogāvisayabhāvepi tassa pañcavokārabhave rūpasantānādhīnavuttitāya",
  "tika-s0101t:381_4": "rūpasantāne parena payojitajīvitindriyupacchedakapayogavasena tannibbattivibandhakavisadisarūpuppattiyā",
  "tika-s0101t:381_5": "vihate vicchedo hotīti na pāṇātipātassa asambhavo, nāpi ahetuko pāṇātipāto, na ca",
  "tika-s0101t:381_6": "payogo nippayojano paccuppannesu saṅkhāresu katapayogavasena tadanantaraṃ uppajjanārahassa",
  "tika-s0101t:381_7": "saṅkhārakalāpassa tathā anuppattito, khaṇikānaṃ saṅkhārānaṃ khaṇikamaraṇassa idha",
  "tika-s0101t:381_8": "maraṇabhāvena anadhippetattā, santatimaraṇassa ca yathāvuttanayena sahetukabhāvato",
  "tika-s0101t:381_9": "na ahetukaṃ maraṇaṃ, na ca katturahito pāṇātipātappayogo nirīhakesupi saṅkhāresu",
  "tika-s0101t:381_10": "sannihitatāmattena upakārakesu attano anurūpaphaluppādananiyatesu kāraṇesu kattuvohārasiddhito",
  "tika-s0101t:381_11": "yathā “padīpo pakāseti nisākaro candimā”ti ca, na ca kevalassa vadhādhippāyasahabhuno",
  "tika-s0101t:381_12": "cittacetasikakalāpassa pāṇātipāto icchito santānavasena avaṭṭhitasseva paṭijānanato,",
  "tika-s0101t:381_13": "santānavasena pavattamānānañca padīpādīnaṃ atthakiriyāsiddhi dissatīti attheva pāṇātipātena",
  "tika-s0101t:381_14": "kammabaddho. Ayañca vicāro adinnādānādīsupi yathāsambhavaṃ vibhāvetabbo.",
  "tika-s0101t:382_0": "“Pahīnakālato paṭṭhāya viratovā”ti etena pahānahetukā idhādhippetā samucchedaviratīti",
  "tika-s0101t:382_1": "dasseti. Kammakkhayañāṇena hi pāṇātipātadussīlyassa pahīnattā bhagavā accantameva",
  "tika-s0101t:382_2": "tato paṭiviratoti vuccati samucchedavasena pahānaviratīnaṃ adhippetattā. Kiñcāpi",
  "tika-s0101t:382_3": "pahānaviramaṇānaṃ purimapacchimakālatā natthi, maggadhammānaṃ pana sammādiṭṭhiādīnaṃ",
  "tika-s0101t:382_4": "sammāvācādīnañca paccayapaccayuppannabhāve apekkhite sahajātānampi paccayapaccayuppannabhāvena",
  "tika-s0101t:382_5": "gahaṇaṃ purimapacchimabhāveneva hotīti gahaṇappavattiākāravasena paccayabhūtesu sammādiṭṭhiādīsu",
  "tika-s0101t:382_6": "pahāyakadhammesu pahānakiriyāya purimakālavohāro, paccayuppannāsu ca viratīsu viramaṇakiriyāya",
  "tika-s0101t:382_7": "aparakālavohāro ca hotīti evamettha attho daṭṭhabbo. Pahānaṃ vā samucchedavasena,",
  "tika-s0101t:382_8": "virati paṭippassaddhivasena yojetabbā. Atha vā pāṇo atipātīyati etenāti pāṇātipāto,",
  "tika-s0101t:382_9": "pāṇaghātahetubhūto dhammasamūho. Ko paneso? Ahirikānottappadosamohavihiṃsādayo kilesā.",
  "tika-s0101t:382_10": "Te hi bhagavā ariyamaggena pahāya samugghāṭetvā pāṇātipātadussīlyato accantameva",
  "tika-s0101t:382_11": "paṭiviratoti vuccati kilesesu pahīnesu kilesanimittassa kammassa anuppajjanato. “Adinnādānaṃ",
  "tika-s0101t:382_12": "pahāyā”tiādīsupi eseva nayo. Viratovāti avadhāraṇena tassā viratiyā kālādivasena",
  "tika-s0101t:382_13": "apariyantataṃ dasseti. Yathā hi aññe samādinnaviratikāpi anavaṭṭhitacittatāya lābhajīvitādihetu",
  "tika-s0101t:382_14": "samādānaṃ bhindanti, na evaṃ bhagavā. Bhagavā pana sabbaso pahīnapāṇātipātattā accantavirato",
  "tika-s0101t:382_15": "evāti. Vītikkamissāmīti anavajjadhammehi vokiṇṇā antarantarā uppajjanakā dubbalākusalā.",
  "tika-s0101t:382_16": "Yasmā pana kāyavacīpayogaṃ upalabhitvā “imassa kilesā uppannā”ti viññunā sakkā ñātuṃ,",
  "tika-s0101t:382_17": "tasmā te iminā pariyāyena “cakkhusotaviññeyyā”ti vuttāti daṭṭhabbā. Kāyikāti pāṇātipātādinipphādake",
  "tika-s0101t:382_18": "balavākusale sandhāyāha.",
  "tika-s0101t:383_0": "Gottavasena laddhavohāroti sambandho. Dīpetuṃ vaṭṭati brahmadattena bhāsitavaṇṇassa",
  "tika-s0101t:383_1": "anusandhidassanavasena imissā desanāya āraddhattā. Tatthāyaṃ dīpanā – “pāṇātipātaṃ",
  "tika-s0101t:383_2": "pahāya pāṇātipātā paṭivirato samaṇassa gotamassa sāvakasaṅgho nihitadaṇḍo nihitasattho”ti",
  "tika-s0101t:383_3": "vitthāretabbaṃ. Nanu ca dhammassāpi vaṇṇo brahmadattena bhāsito? Saccaṃ bhāsito,",
  "tika-s0101t:383_4": "so pana sammāsambuddhapabhavattā, ariyasaṅghādhārattā ca dhammassa dhammānubhāvasiddhattā",
  "tika-s0101t:383_5": "ca tesaṃ tadubhayadīpaneneva dīpito hotīti visuṃ na uddhaṭo. Saddhammānubhāveneva",
  "tika-s0101t:383_6": "hi bhagavā bhikkhusaṅgho ca pāṇātipātādippahānasamattho ahosi, desanā pana ādito",
  "tika-s0101t:383_7": "paṭṭhāya evaṃ āgatāti.",
  "tika-s0101t:384_0": "Etthāyaṃ adhippāyo – “atthi bhikkhave aññe ca dhammā”tiādinā anaññasādhāraṇe buddhaguṇe",
  "tika-s0101t:384_1": "ārabbha upari desanaṃ vaḍḍhetukāmo bhagavā ādito paṭṭhāya “tathāgatassa vaṇṇaṃ vadamāno",
  "tika-s0101t:384_2": "vadeyyā”tiādinā buddhaguṇavaseneva desanaṃ ārabhi, na bhikkhusaṅghavasenāti. Esā",
  "tika-s0101t:384_3": "hi bhagavato desanāya pakati, yaṃ ekaraseneva desanaṃ dassetuṃ labbhamānassāpi kassaci",
  "tika-s0101t:384_4": "aggahaṇaṃ. Tathā hi rūpakaṇḍe dukādīsu tanniddesesu ca hadayavatthu na gahitaṃ. Itaravatthūhi",
  "tika-s0101t:384_5": "asamānagatikattā desanābhedo hotīti. Yathā hi cakkhuviññāṇādīni ekantato cakkhādinissayāni,",
  "tika-s0101t:384_6": "na evaṃ manoviññāṇaṃ ekantena hadayavatthunissayaṃ, nissitavasena ca vatthudukādidesanā",
  "tika-s0101t:384_7": "pavattā “atthi rūpaṃ cakkhuviññāṇassa vatthu, atthi rūpaṃ na cakkhuviññāṇassa vatthū”tiādinā.",
  "tika-s0101t:384_8": "Yampi ekantato hadayavatthunissayaṃ, tassa vasena “atthi rūpaṃ manoviññāṇassa vatthū”tiādinā",
  "tika-s0101t:384_9": "dukādīsu vuccamānesupi na tadanurūpā ārammaṇadukādayo sambhavanti. Na hi “atthi rūpaṃ",
  "tika-s0101t:384_10": "manoviññāṇassa ārammaṇaṃ, atthi rūpaṃ na manoviññāṇassa ārammaṇa”nti sakkā vattunti",
  "tika-s0101t:384_11": "vatthārammaṇadukā bhinnagatikā siyunti na ekarasā desanā bhaveyyāti. Tathā nikkhepakaṇḍe",
  "tika-s0101t:384_12": "cittuppādavibhāgena avuccamānattā avitakkaavicārapadavissajjane “vicāro cā”ti vattuṃ",
  "tika-s0101t:384_13": "na sakkāti avitakkavicāramattapadavissajjane labbhamānopi vitakko na uddhaṭo, aññathā",
  "tika-s0101t:384_14": "“vitakko cā”ti vattabbaṃ siyā.",
  "tika-s0101t:385_0": "Daṇḍanasaṅkhātassa daṇḍassa paraviheṭhanassa vivajjitabhāvadīpanatthaṃ daṇḍasatthānaṃ",
  "tika-s0101t:385_1": "nikkhepavacananti āha “parūpaghātatthāyā”tiādi. Viheṭhanabhāvatoti vihiṃsanabhāvato.",
  "tika-s0101t:385_2": "“Bhikkhusaṅghavasenāpi dīpetuṃ vaṭṭatī”ti vuttattā tampi ekadesena dīpento “yaṃ pana bhikkhū”tiādimāha.",
  "tika-s0101t:386_0": "Lajjīti ettha vuttalajjāya ottappampi vuttamevāti daṭṭhabbaṃ. Na hi pāpajigucchanaṃ",
  "tika-s0101t:386_1": "pāputtāsanarahitaṃ, pāpabhayaṃ vā alajjanaṃ atthīti. Dhammagarutāya vā buddhānaṃ,",
  "tika-s0101t:386_2": "dhammassa ca attādhīnattā attādhipatibhūtā lajjāva vuttā, na pana lokādhipati ottappaṃ.",
  "tika-s0101t:386_3": "“Dayaṃ mettacittataṃ āpanno”ti kasmā vuttaṃ, nanu dayā-saddo “dayāpanno”tiādīsu karuṇāya",
  "tika-s0101t:386_4": "pavattatīti? Saccametaṃ, ayaṃ pana dayā-saddo anurakkhaṇamatthaṃ antonītaṃ katvā",
  "tika-s0101t:386_5": "pavattamāno mettāya karuṇāya ca pavattatīti idha mettāya pavattamāno vutto. Midati",
  "tika-s0101t:386_6": "siniyhatīti mettā, mettā etassa atthīti mettaṃ, mettaṃ cittaṃ etassāti mettacitto,",
  "tika-s0101t:386_7": "tassa bhāvo mettacittatā, mettā icceva attho. “Sabbapāṇabhūtahitānukampī”ti etena",
  "tika-s0101t:386_8": "tassā viratiyā sattavasena apariyantataṃ dasseti. Pāṇabhūteti pāṇajāte. Anukampakoti",
  "tika-s0101t:386_9": "karuṇāyanako. Yasmā pana mettā karuṇāya visesapaccayo hoti, tasmā vuttaṃ “tāya eva",
  "tika-s0101t:386_10": "dayāpannatāyā”ti. Evaṃ yehi dhammehi pāṇātipātā virati sampajjati, tehi lajjāmettākaruṇāhi",
  "tika-s0101t:386_11": "samaṅgībhāvo dassito. Viharatīti evaṃbhūto hutvā ekasmiṃ iriyāpathe uppannaṃ dukkhaṃ",
  "tika-s0101t:386_12": "aññena iriyāpathena vicchinditvā harati pavatteti, attabhāvaṃ vā yāpetīti attho.",
  "tika-s0101t:386_13": "Tenevāha “iriyati yapeti yāpeti pāletī”ti.",
  "tika-s0101t:387_0": "Ācārasīlamattakanti sādhujanācārasīlamattakaṃ, tena indriyasaṃvarādiguṇehipi lokiyaputhujjano",
  "tika-s0101t:387_1": "tathāgatassa vaṇṇaṃ vattuṃ na sakkotīti dasseti. Tathā hi indriyasaṃvarapaccayaparibhogasīlāni",
  "tika-s0101t:387_2": "idha sīlakathāyaṃ na vibhattāni.",
  "tika-s0101t:388_0": "Parasaṃharaṇanti parassa santakaharaṇaṃ. Theno vuccati coro, tassa bhāvo theyyaṃ.",
  "tika-s0101t:388_1": "Idhāpi khuddake parasantake appasāvajjaṃ, mahante mahāsāvajjaṃ. Kasmā? Payogamahantatāya,",
  "tika-s0101t:388_2": "vatthuguṇānaṃ pana samabhāve sati kilesānaṃ upakkamānañca mudutāya appasāvajjaṃ,",
  "tika-s0101t:388_3": "tibbatāya mahāsāvajjanti ayampi nayo yojetabbo.",
  "tika-s0101t:389": "Sāhatthikādayoti ettha mantaparijappanena parasantakaharaṇaṃ vijjāmayo, vinā mantena kāyavacīpayogena parasantakassa ākaḍḍhanaṃ tādisaiddhānubhāvena iddhimayo payogo.",
  "tika-s0101t:390_0": "Sesanti “pahāya paṭivirato”ti evamādikaṃ. Tañhi pubbe vuttanayaṃ. Kiñcāpi nayidha",
  "tika-s0101t:390_1": "sikkhāpadavohārena virati vuttā, ito aññesu pana suttapadesesu vinayābhidhammesu",
  "tika-s0101t:390_2": "ca pavattavohārena viratiyo cetanā ca adhisīlasikkhādīnaṃ adhiṭṭhānabhāvato, tesu",
  "tika-s0101t:390_3": "aññatarakoṭṭhāsabhāvato ca sikkhāpadanti āha “paṭhamasikkhāpade”ti. Kāmañcettha “lajjī",
  "tika-s0101t:390_4": "dayāpanno”ti na vuttaṃ, adhikāravasena pana atthato vā vuttamevāti veditabbaṃ. Yathā",
  "tika-s0101t:390_5": "hi lajjādayo pāṇātipātappahānassa visesappaccayo, evaṃ adinnādānappahānassāpīti,",
  "tika-s0101t:390_6": "tasmā sāpi pāḷi ānetvā vattabbā. Eseva nayo ito paresupi. Atha vā “sucibhūtenā”ti",
  "tika-s0101t:390_7": "etena hirottappādīhi samannāgamo, ahirikādīnañca pahānaṃ vuttamevāti “lajjī”tiādi",
  "tika-s0101t:390_8": "na vuttanti daṭṭhabbaṃ.",
  "tika-s0101t:391_0": "Aseṭṭhacariyanti aseṭṭhānaṃ hīnānaṃ, aseṭṭhaṃ vā lāmakaṃ nihīnaṃ vuttiṃ, methunanti",
  "tika-s0101t:391_1": "attho. “Brahmaṃ seṭṭhaṃ ācāra”nti methunaviratimāha. “Ārācārī methunā”ti etena “idha",
  "tika-s0101t:391_2": "brāhmaṇa ekacco…pe… na heva kho mātugāmena saddhiṃ dvayaṃdvayasamāpattiṃ samāpajjati,",
  "tika-s0101t:391_3": "apica kho mātugāmassa ucchādanaparimaddananhāpanasambāhanaṃ sādiyati, so taṃ assādeti,",
  "tika-s0101t:391_4": "taṃ nikāmeti, tena ca vittiṃ āpajjatī”tiādinā vuttā sattavidhamethunasaṃyogāpi paṭivirati",
  "tika-s0101t:391_5": "dassitāti daṭṭhabbā. Idhāpi asaddhammasevanādhippāyena kāyadvārappavattā maggenamaggapaṭipattisamuṭṭhāpikā",
  "tika-s0101t:391_6": "cetanā abrahmacariyaṃ, micchācāre pana agamanīyaṭṭhānavītikkamacetanāti yojetabbaṃ.",
  "tika-s0101t:391_7": "Tattha agamanīyaṭṭhānaṃ nāma purisānaṃ māturakkhitādayo dasa, dhanakkītādayo dasāti",
  "tika-s0101t:391_8": "vīsati itthiyo. Itthīsu pana dasannaṃ dhanakkitādīnaṃ sārakkhasaparidaṇḍānañca vasena",
  "tika-s0101t:391_9": "dvādasannaṃ aññe purisā. Guṇavirahite vippaṭipatti appasāvajjā, mahāguṇe mahāsāvajjā.",
  "tika-s0101t:391_10": "Guṇarahitepi ca abhibhavitvā pavatti mahāsāvajjā, ubhinnaṃ samānacchandabhāvepi kilesānaṃ",
  "tika-s0101t:391_11": "upakkamānañca mudutāya appasāvajjā, tibbatāya mahāsāvajjāti veditabbā. Tassa dve",
  "tika-s0101t:391_12": "sambhārā sevetukāmatācittaṃ, maggenamaggapaṭipattīti. Micchācāre pana agamanīyaṭṭhānatā,",
  "tika-s0101t:391_13": "sevanācittaṃ maggenamaggapaṭipatti, sādiyanañcāti cattāro. “Abhibhavitvā vītikkamane",
  "tika-s0101t:391_14": "maggenamaggapaṭipattiadhivāsane satipi purimuppannasevanābhisandhipayogābhāvato abhibhuyyamānassa",
  "tika-s0101t:391_15": "micchācāro na hotī”ti vadanti. Sevanācitte sati payogābhāvo na pamāṇaṃ itthiyā sevanāpayogassa",
  "tika-s0101t:391_16": "yebhuyyena abhāvato, itthiyā puretaraṃ upaṭṭhāpitasevanācittāyapi micchācāro na siyāti",
  "tika-s0101t:391_17": "āpajjati payogābhāvato. Tasmā purisassa vasena ukkaṃsato cattāro vuttāti daṭṭhabbaṃ,",
  "tika-s0101t:391_18": "aññathā itthiyā purisakiccakaraṇakāle purisassapi sevanāpayogābhāvato micchācāro",
  "tika-s0101t:391_19": "na siyāti eke. Idaṃ panettha sanniṭṭhānaṃ – attano ruciyā pavattitassa tayo, balakkārena",
  "tika-s0101t:391_20": "pavattitassa tayo, anavasesaggahaṇena pana cattāroti. Eko payogo sāhatthikova.",
  "tika-s0101t:392_0": "9. Kammapathappattaṃ dassetuṃ “atthabhañjanako”ti vuttaṃ. Vacīpayogo kāyapayogo vāti",
  "tika-s0101t:392_1": "musā-saddassa kiriyāpadhānataṃ dasseti. Visaṃvādanādhippāyo pubbabhāgakkhaṇe taṅkhaṇe",
  "tika-s0101t:392_2": "ca. Vuttañhi “pubbevassa hoti ‘musā bhaṇissa’nti, bhaṇantassa hoti ‘musā bhaṇāmī’ti”.",
  "tika-s0101t:392_3": "Etañhi dvayaṃ aṅgabhūtaṃ, itaraṃ pana hotu vā mā vā, akāraṇametaṃ. Assāti visaṃvādakassa.",
  "tika-s0101t:392_4": "Yathāvuttaṃ payogabhūtaṃ musā vadati viññāpeti, samuṭṭhāpeti vā etāyāti cetanā musāvādo.",
  "tika-s0101t:393_0": "Purimanaye lakkhaṇassa abyāpitatāya, musā-saddassa ca visaṃvaditabbatthavācakattasambhavato",
  "tika-s0101t:393_1": "paripuṇṇaṃ katvā musāvādalakkhaṇaṃ dassetuṃ “musāti abhūtaṃ atacchaṃ vatthū”tiādinā",
  "tika-s0101t:393_2": "dutiyanayo āraddho. Imasmiñca naye musā vadīyati vuccati etāyāti cetanā musāvādo.",
  "tika-s0101t:393_3": "“Yamatthaṃ bhañjatī”ti vatthuvasena musāvādassa appasāvajjamahāsāvajjatamāha. Yassa",
  "tika-s0101t:393_4": "atthaṃ bhañjati, tassa appaguṇatāya appasāvajjo, mahāguṇatāya mahāsāvajjoti adinnādāne",
  "tika-s0101t:393_5": "viya guṇavasenāpi yojetabbaṃ. Kilesānaṃ mudutibbatāvasenāpi appasāvajjamahāsāvajjatā labbhatiyeva.",
  "tika-s0101t:394_0": "Attano santakaṃ adātukāmatāya, pūraṇakathānayena ca visaṃvādanapurekkhārasseva musāvādo.",
  "tika-s0101t:394_1": "Tattha pana cetanā balavatī na hotīti appasāvajjatā vuttā. Appatāya ūnassa atthassa",
  "tika-s0101t:394_2": "pūraṇavasena pavattā kathā pūraṇakathā.",
  "tika-s0101t:395_0": "Tajjoti tassāruppo, visaṃvādanānurūpoti attho. “Vāyāmo”ti vāyāmasīsena payogamāha.",
  "tika-s0101t:395_1": "Visaṃvādanādhippāyena payoge katepi parena tasmiṃ atthe aviññāte visaṃvādanassa asijjhanato",
  "tika-s0101t:395_2": "parassa tadatthavijānanaṃ eko sambhāro vutto. Keci pana “abhūtavacanaṃ visaṃvādanacittaṃ",
  "tika-s0101t:395_3": "parassa tadatthavijānananti tayo sambhārā”ti vadanti. Kiriyāsamuṭṭhāpakacetanākkhaṇeyeva",
  "tika-s0101t:395_4": "musāvādakakammunā bajjhati sanniṭṭhāpakacetanāya nibbattattā, sacepi dandhatāya vicāretvā",
  "tika-s0101t:395_5": "paro tamatthaṃ jānātīti adhippāyo.",
  "tika-s0101t:396_0": "“Saccato thetato”tiādīsu viya theta-saddo thirapariyāyo, thirabhāvo ca saccavāditāya",
  "tika-s0101t:396_1": "adhikatattā kathāvasena veditabboti āha “thirakathoti attho”ti. Nathirakathoti yathā",
  "tika-s0101t:396_2": "haliddirāgādayo anavaṭṭhitasabhāvatāya na thirā, evaṃ na thirā kathā yassa so na",
  "tika-s0101t:396_3": "thirakathoti haliddirāgādayo yathā kathāya upamā honti, evaṃ yojetabbaṃ. Esa nayo",
  "tika-s0101t:396_4": "“pāsāṇalekhā viyā”tiādīsupi.",
  "tika-s0101t:397_0": "Saddhā ayati pavattati etthāti saddhāyo, saddhāyo eva saddhāyiko yathā “venayiko”ti.",
  "tika-s0101t:397_1": "Saddhāya vā ayitabbo saddhāyiko, saddheyyoti attho. Vattabbataṃ āpajjati visaṃvādanatoti adhippāyo.",
  "tika-s0101t:398_0": "Suññabhāvanti pītivirahitatāya rittataṃ. Sā pisuṇavācāti yāyaṃ yathāvuttā saddasabhāvā",
  "tika-s0101t:398_1": "vācā, sā piyasuññakaraṇato pisuṇavācāti niruttinayena atthamāha. Pisatīti vā pisuṇā,",
  "tika-s0101t:398_2": "samagge satte avayavabhūte vagge bhinne karotīti attho.",
  "tika-s0101t:399_0": "Pharusanti sinehābhāvena lūkhaṃ. Sayampi pharusāti domanassasamuṭṭhitattā sabhāvenapi",
  "tika-s0101t:399_1": "kakkasā. Ettha ca pharusaṃ karotīti phalūpacārena, pharusayatīti vā vācāya pharusa-saddappavatti",
  "tika-s0101t:399_2": "veditabbā. Sayampi pharusāti paresaṃ mammacchedavasena pavattiyā ekantaniṭṭhuratāya",
  "tika-s0101t:399_3": "sabhāvena, kāraṇavohārena ca vācāya pharusa-saddappavatti daṭṭhabbā. Tatoyeva ca",
  "tika-s0101t:399_4": "neva kaṇṇasukhā. Atthavipannatāya na hadayaṅgamā.",
  "tika-s0101t:400_0": "Yena samphaṃ palapatīti yena palāpasaṅkhātena niratthakavacanena sukhaṃ hitañca phalati",
  "tika-s0101t:400_1": "vidarati vināsetīti “sampha”nti laddhanāmaṃ attano paresañca anupakārakaṃ yaṃ kiñci palapati.",
  "tika-s0101t:401_0": "Saṃkiliṭṭhacittassāti lobhena dosena vā vibādhitacittassa, upatāpitacittassa vā,",
  "tika-s0101t:401_1": "dūsitacittassāti attho. Cetanā pisuṇavācā pisuṇaṃ vadanti etāyāti. Yassa yato bhedaṃ",
  "tika-s0101t:401_2": "karoti, tesu abhinnesu appasāvajjaṃ, bhinnesu mahāsāvajjaṃ, tathā kilesānaṃ mudutibbatāvisesesu.",
  "tika-s0101t:402": "Yassa pesuññaṃ upasaṃharati, so bhijjatu vā mā vā, tassa atthassa viññāpanameva pamāṇanti āha “tadatthavijānana”nti, kammapathappatti pana bhinne eva.",
  "tika-s0101t:403_0": "Anuppadātāti anubalappadātā, anuvattanavasena vā padātā. Kassa pana anuvattanaṃ padānañca?",
  "tika-s0101t:403_1": "“Sahitāna”nti vuttattā “sandhānassā”ti viññāyati. Tenevāha “sandhānānuppadātā”ti.",
  "tika-s0101t:403_2": "Yasmā pana anuvattanavasena sandhānassa padānaṃ ādhānaṃ, rakkhaṇaṃ vā daḷhīkaraṇaṃ",
  "tika-s0101t:403_3": "hoti, tena vuttaṃ “daḷhīkammaṃ kattāti attho”ti. Āramanti etthāti ārāmo, ramitabbaṭṭhānaṃ.",
  "tika-s0101t:403_4": "Yasmā pana ākārena vināpi ayamevattho labbhati, tasmā vuttaṃ “samaggarāmotipi pāḷi,",
  "tika-s0101t:403_5": "ayamevettha attho”ti.",
  "tika-s0101t:404_0": "Mammāni viya mammāni, yesu pharusavācāya chupitamattesu duṭṭhārūsu viya ghaṭṭitesu",
  "tika-s0101t:404_1": "cittaṃ adhimattaṃ dukkhappattaṃ hoti. Kāni pana tāni? Jātiādīni akkosavatthūni. Tāni",
  "tika-s0101t:404_2": "chijjanti, bhijjanti vā yena kāyavacīpayogena, so mammacchedako. Ekantena pharusacetanā",
  "tika-s0101t:404_3": "pharusavācā pharusaṃ vadati etāyāti. Kathaṃ pana ekantapharusacetanā hoti? Duṭṭhacittatāya.",
  "tika-s0101t:404_4": "Tassāti ekantapharusacetanāya eva pharusavācābhāvassa. Mammacchedako savanapharusatāyāti",
  "tika-s0101t:404_5": "adhippāyo. Cittasaṇhatāya pharusavācā na hoti kammapatha’ppattattā, kammabhāvaṃ pana",
  "tika-s0101t:404_6": "na sakkā vāretunti. Evaṃ anvayavasena cetanāpharusatāya pharusavācaṃ sādhetvā idāni",
  "tika-s0101t:404_7": "tameva paṭipakkhanayena sādhetuṃ “vacanasaṇhatāyā”tiādi vuttaṃ. Sā pharusavācā. Yanti",
  "tika-s0101t:404_8": "yaṃ puggalaṃ. Etthāpi kammapathabhāvaṃ appattā appasāvajjā, itarā mahāsāvajjā, tathā",
  "tika-s0101t:404_9": "kilesānaṃ mudutibbatābhāve. Keci pana “yaṃ uddissa pharusavācā payujjanti, tassa",
  "tika-s0101t:404_10": "sammukhāva sīsaṃ etī”ti, eke “parammukhāpi pharusavācā hotiyevā”ti vadanti. Tatthāyamadhippāyo",
  "tika-s0101t:404_11": "yutto siyā – sammukhā payoge agāravādīnaṃ balavabhāvato siyā cetanā balavatī, parassa",
  "tika-s0101t:404_12": "ca tadatthajānanaṃ, na tathā asammukhāti. Yathā pana akkosite mate āḷahane katā khamanā",
  "tika-s0101t:404_13": "upavādantarāyaṃ nivatteti, evaṃ “parammukhā payuttāpi pharusavācā hotiyevā”ti sakkā",
  "tika-s0101t:404_14": "viññātunti. Kupitacittanti akkosādhippāyeneva kupitacittaṃ, na maraṇādhippāyena.",
  "tika-s0101t:404_15": "Maraṇādhippāyena hi cittakope sati byāpādoyeva hotīti. Etthāti –",
  "tika-s0101t:405": "“Nelaṅgo setapacchādo, ekāro vattatī ratho;",
  "tika-s0101t:406": "Anīghaṃ passa āyantaṃ, chinnasotaṃ abandhana”nti. ;",
  "tika-s0101t:407_0": "Imissā gāthāya. Sīlañhettha “nelaṅga”nti vuttaṃ. Tenevāha citto gahapati “nelaṅganti",
  "tika-s0101t:407_1": "kho bhante sīlānametaṃ adhivacana”nti. Sukumārāti apharusatāya mudukā. Purassāti",
  "tika-s0101t:407_2": "ettha pura-saddo tannivāsīvācako daṭṭhabbo “gāmo āgato”tiādīsu viya. Tenevāha “nagaravāsīna”nti.",
  "tika-s0101t:407_3": "Manaṃ appāyati vaḍḍhetīti manāpā. Tena vuttaṃ “cittavuḍḍhikarā”ti. Āsevanaṃ bhāvanaṃ",
  "tika-s0101t:407_4": "bahulīkaraṇaṃ. Yaṃ gāhayituṃ pavattito, tena aggahite appasāvajjo gahite mahāsāvajjoti,",
  "tika-s0101t:407_5": "idhāpi kilesānaṃ mudutibbatāvasenāpi appasāvajjamahāsāvajjatā labbhatiyeva.",
  "tika-s0101t:408_0": "“Kālavādī”tiādi samphappalāpā paṭiviratassa paṭipattidassanaṃ. Yathā hi “pāṇātipātā",
  "tika-s0101t:408_1": "paṭivirato”tiādi pāṇātipātappahānapaṭipattidassanaṃ. “Pāṇātipātaṃ pahāya viharatī”ti",
  "tika-s0101t:408_2": "hi vutte kathaṃ pāṇātipātappahānaṃ hotīti? Apekkhāsabbhāvato “pāṇātipātā paṭivirato",
  "tika-s0101t:408_3": "hotī”ti vuttaṃ, sā pana virati kathanti āha “nihitadaṇḍo nihitasattho”ti, tañca daṇḍasatthanidhānaṃ",
  "tika-s0101t:408_4": "kathanti vuttaṃ “lajjī”tiādi, evaṃ uttaruttaraṃ purimassa purimassa upāyasandassanaṃ,",
  "tika-s0101t:408_5": "tathā adinnādānādīsu yathāsambhavaṃ yojetabbaṃ. Tena vuttaṃ “kālavādītiādi samphappalāpā",
  "tika-s0101t:408_6": "paṭiviratassa paṭipattidassana”nti. Atthasañhitāpi hi vācā ayuttakālappayogena atthāvahā",
  "tika-s0101t:408_7": "na siyāti anatthaviññāpanavācaṃ anulometi, tasmā samphappalāpaṃ pajahantena akālavāditā",
  "tika-s0101t:408_8": "parivajjetabbāti vuttaṃ “kālavādī”ti. Kālena vadantenāpi ubhayānatthasādhanato abhūtaṃ",
  "tika-s0101t:408_9": "parivajjetabbanti āha “bhūtavādī”ti. Bhūtañca vadantena yaṃ idhalokaparalokahitasampādakaṃ,",
  "tika-s0101t:408_10": "tadeva vattabbanti dassetuṃ “atthavādī”ti vuttaṃ. Atthaṃ vadantenāpi na lokiyadhammasannissitameva",
  "tika-s0101t:408_11": "vattabbaṃ, atha kho lokuttaradhammasannissitaṃ pīti dassetuṃ “dhammavādī”ti vuttaṃ.",
  "tika-s0101t:408_12": "Yathā ca attho lokuttaradhammasannissito hoti, taṃ dassanatthaṃ “vinayavādī”ti vuttaṃ.",
  "tika-s0101t:408_13": "Pātimokkhasaṃvaro satisaṃvaro ñāṇasaṃvaro khantisaṃvaro vīriyasaṃvaroti hi pañcannaṃ",
  "tika-s0101t:408_14": "saṃvarānaṃ, tadaṅgavinayo vikkhambhanavinayo samucchedavinayo paṭippassaddhivinayo",
  "tika-s0101t:408_15": "nissaraṇavinayoti pañcannaṃ vinayānañca vasena vuccamāno attho nibbānādhigamahetubhāvato",
  "tika-s0101t:408_16": "lokuttaradhammasannissito hotīti.",
  "tika-s0101t:409_0": "Evaṃ guṇavisesayutto ca attho vuccamāno desanākosalle sati sobhati, kiccakaro ca",
  "tika-s0101t:409_1": "hoti, nāññathāti dassetuṃ “nidhānavatiṃ vācaṃ bhāsitā”ti vuttaṃ. Idāni taṃ desanākosallaṃ",
  "tika-s0101t:409_2": "vibhāvetuṃ “kālenā”tiādimāha. Ajjhāsayaṭṭhuppattīnaṃ pucchāya ca vasena otiṇṇe desanāvisaye",
  "tika-s0101t:409_3": "ekaṃsādibyākaraṇavibhāgaṃ sallakkhetvā ṭhapanāhetudāharaṇasaṃsandanāni taṃtaṃkālānurūpaṃ",
  "tika-s0101t:409_4": "vibhāventiyā parimitaparicchinnarūpāya vipulataragambhīrudārapahūtatthavitthārasaṅgāhakāya",
  "tika-s0101t:409_5": "desanāya pare yathājjhāsayaṃ paramatthasiddhiyaṃ patiṭṭhāpento “desanākusalo”ti vuccatīti",
  "tika-s0101t:409_6": "evamettha atthayojanā veditabbā.",
  "tika-s0101t:410_0": "10. Evaṃ paṭipāṭiyā satta mūlasikkhāpadāni vibhajitvā satipi abhijjhādippahānassa",
  "tika-s0101t:410_1": "saṃvarasīlasikkhāsaṅgahe upariguṇasaṅgahato, lokiyaputhujjanāvisayato ca uttaradesanāya",
  "tika-s0101t:410_2": "saṅgaṇhituṃ taṃ pariharitvā pacurajanapākaṭaṃ ācārasīlameva vibhajanto bhagavā “bījagāmabhūtagāmasamārambhā”tiādimāha.",
  "tika-s0101t:410_3": "Tattha gāmoti samūho. Nanu ca rukkhādayo cittarahitatāya na jīvā, cittarahitatā ca",
  "tika-s0101t:410_4": "paripphandābhāvato, chinne viruhanato, visadisajātikabhāvato, catuyoniappariyāpannato",
  "tika-s0101t:410_5": "ca veditabbā, vuḍḍhi pana pavāḷasilālavaṇānampi vijjatīti na tesaṃ jīvabhāve kāraṇaṃ,",
  "tika-s0101t:410_6": "visayaggahaṇañca parikappanāmattaṃ supanaṃ viya ciñcādīnaṃ, tathā dohaḷādayo, tattha",
  "tika-s0101t:410_7": "kasmā bījagāmabhūtagāmasamārambhā paṭivirati icchitāti? Samaṇasāruppato, sannissitasattānurakkhaṇato",
  "tika-s0101t:410_8": "ca. Tenevāha “jīvasaññino hi moghapurisā manussā rukkhasmi”ntiādi. Nīlatiṇarukkhādikassāti",
  "tika-s0101t:410_9": "allatiṇassa ceva allarukkhādikassa ca. Ādi-saddena osadhigacchalatādayo veditabbā.",
  "tika-s0101t:411_0": "Ekaṃ bhattaṃ ekabhattaṃ, taṃ assa atthīti ekabhattiko, ekasmiṃ divase ekavārameva",
  "tika-s0101t:411_1": "bhuñjanako. Tayidaṃ rattibhojanopi siyāti tannivattanatthamāha “rattūparato”ti. Evampi",
  "tika-s0101t:411_2": "aparaṇhabhojīpi siyā ekabhattikoti tadāsaṅkānivattanatthaṃ “virato vikālabhojanā”ti",
  "tika-s0101t:411_3": "vuttaṃ. Aruṇuggamanato paṭṭhāya yāva majjhanhikā, ayaṃ buddhānaṃ āciṇṇasamāciṇṇo",
  "tika-s0101t:411_4": "bhojanassa kālo nāma, tadañño vikālo. Aṭṭhakathāyaṃ pana dutiyapadena rattibhojanassa",
  "tika-s0101t:411_5": "paṭikkhittattā aparaṇho “vikālo”ti vutto.",
  "tika-s0101t:412_0": "Saṅkhepato “sabbapāpassa akaraṇa”ntiādi nayappavattaṃ bhagavato sāsanaṃ accantachandarāgappavattito",
  "tika-s0101t:412_1": "naccādīnaṃ dassanaṃ na anulometīti āha “sāsanassa ananulomattā”ti. Attanā payojiyamānaṃ,",
  "tika-s0101t:412_2": "parehi payojāpiyamānañca naccaṃ naccabhāvasāmaññato pāḷiyaṃ ekeneva nacca-saddena",
  "tika-s0101t:412_3": "gahitaṃ, tathā gītavādita-saddena cāti āha “naccananaccāpanādivasenā”ti. Ādi-saddena",
  "tika-s0101t:412_4": "gāyanagāyāpanavādanavādāpanāni saṅgaṇhāti. Dassanena cettha savanampi saṅgahitaṃ",
  "tika-s0101t:412_5": "virūpekasesanayena. Ālocanasabhāvatāya vā pañcannaṃ viññāṇānaṃ savanakiriyāyapi dassanasaṅkhepasabbhāvato",
  "tika-s0101t:412_6": "“dassanā” icceva vuttaṃ. Avisūkabhūtassa gītassa savanaṃ kadāci vaṭṭatīti āha “visūkabhūtā",
  "tika-s0101t:412_7": "dassanā”ti. Tathā hi vuttaṃ paramatthajotikāya khuddakapāṭhaṭṭhakathāya “dhammūpasaṃhitampi",
  "tika-s0101t:412_8": "cettha gītaṃ vaṭṭati, gītūpasaṃhito dhammo na vaṭṭatī”ti.",
  "tika-s0101t:413_0": "Uccāti uccasaddena samānatthaṃ ekaṃ saddantaraṃ, seti etthāti sayanaṃ. Uccāsayanaṃ",
  "tika-s0101t:413_1": "mahāsayanañca samaṇasārupparahitaṃ adhippetanti āha “pamāṇātikkantaṃ, akappiyattharaṇa”nti.",
  "tika-s0101t:413_2": "Āsandādiāsanañcettha sayanena saṅgahitanti daṭṭhabbaṃ. Yasmā pana ādhāre paṭikkhitte",
  "tika-s0101t:413_3": "tadādhārakiriyā paṭikkhittāva hoti, tasmā “uccāsayanamahāsayanā” icceva vuttaṃ, atthato",
  "tika-s0101t:413_4": "pana tadupabhogabhūta nisajjānipajjanehi virati dassitāti daṭṭhabbā. Uccāsayanasayanamahāsayanasayanāti",
  "tika-s0101t:413_5": "vā etasmiṃ atthe ekasesanayena ayaṃ niddeso kato yathā “nāmarūpapaccayā saḷāyatana”nti.",
  "tika-s0101t:413_6": "Āsanakiriyāpubbakattā sayanakiriyāya sayanaggahaṇeneva āsanaṃ gahitanti veditabbaṃ.",
  "tika-s0101t:414_0": "Aññehi gāhāpane upanikkhittasādiyane ca paṭiggahaṇattho labbhatīti āha “na uggaṇhāpeti,",
  "tika-s0101t:414_1": "na upanikkhittaṃ sādīyatī”ti. Atha vā tividhaṃ paṭiggahaṇaṃ kāyena vācāya manasā.",
  "tika-s0101t:414_2": "Tattha kāyena paṭiggahaṇaṃ uggaṇhanaṃ, vācāya paṭiggahaṇaṃ uggahāpanaṃ, manasā paṭiggahaṇaṃ",
  "tika-s0101t:414_3": "sādiyananti tividhampi paṭiggahaṇaṃ sāmaññaniddesena, ekasesanayena vā gahetvā “paṭiggahaṇā”ti",
  "tika-s0101t:414_4": "vuttanti āha “neva naṃ uggaṇhātī”tiādi. Esa nayo “āmakadhaññapaṭiggahaṇā”tiādīsupi.",
  "tika-s0101t:414_5": "Nīvārādiupadhaññassa sāliyādimūladhaññantogadhattā vuttaṃ “sattavidhassā”ti. “Anujānāmi",
  "tika-s0101t:414_6": "bhikkhave pañca vasāni bhesajjāni acchavasaṃ macchavasaṃ susukāvasaṃ sūkaravasaṃ",
  "tika-s0101t:414_7": "gadrabhavasa”nti vuttattā idaṃ odissa anuññātaṃ nāma, tassa pana “kāle paṭiggahita”nti",
  "tika-s0101t:414_8": "vuttattā paṭiggahaṇaṃ vaṭṭatīti āha “aññatra odissa anuññātā”ti.",
  "tika-s0101t:415_0": "Akkamatīti nippīḷeti. Pubbabhāge akkamatīti sambandho. Hadayanti nāḷiādimānabhājanānaṃ",
  "tika-s0101t:415_1": "abbhantaraṃ. Tilādīnaṃ nāḷiādīhi minanakāle ussāpitasikhāyeva sikhā, tassā bhedo",
  "tika-s0101t:415_2": "hāpanaṃ. Kecīti sārasamāsācariyā, uttaravihāravāsino ca.",
  "tika-s0101t:416_0": "Vadhoti muṭṭhippahārakasātāḷanādīhi hiṃsanaṃ, viheṭhananti attho. Viheṭhanatthopi",
  "tika-s0101t:416_1": "hi vadhasaddo dissati “attānaṃ vadhitvā vadhitvā”tiādīsu. Yathā hi appaṭiggahabhāvasāmaññe",
  "tika-s0101t:416_2": "satipi pabbajitehi appaṭiggahitabbavatthuvisesabhāvasandassanatthaṃ itthikumāridāsidāsādayo",
  "tika-s0101t:416_3": "vibhāgena vuttā, evaṃ parassaharaṇabhāvato adinnādānabhāvasāmaññe satipi tulākūṭādayo",
  "tika-s0101t:416_4": "adinnādānavisesabhāvadassanatthaṃ vibhāgena vuttā, na evaṃ pāṇātipātapariyāyassa",
  "tika-s0101t:416_5": "vadhassa punaggahaṇe payojanaṃ atthi. “Tattha sayaṅkāro, idha paraṃkāro”ti ca na",
  "tika-s0101t:416_6": "sakkā vattuṃ “kāyavacīpayogasamuṭṭhāpikā cetanā chappayogā”ti ca vuttattā. Tasmā",
  "tika-s0101t:416_7": "yathāvuttoyeva attho sundarataro. Aṭṭhakathāyaṃ pana “vadhoti māraṇa”nti vuttaṃ,",
  "tika-s0101t:416_8": "tampi pothanameva sandhāyāti ca sakkā viññātuṃ māraṇa-saddassa vihiṃsanepi dissanato.",
  "tika-s0101t:417_0": "Ettāvatāti “pāṇātipātaṃ pahāyā”tiādinā “chedana…pe… sahasākārā paṭivirato”ti etaparimāṇena",
  "tika-s0101t:417_1": "pāṭhena. Antarābhedaṃ aggahetvā pāḷiyaṃ āgatanayena chabbīsatisikkhāpadasaṅgahaṃ",
  "tika-s0101t:417_2": "yebhuyyena sikkhāpadānaṃ avibhattattā cūḷasīlaṃ nāma. Desanāvasena hi idha cūḷamajjhimādibhāvo",
  "tika-s0101t:417_3": "adhippeto, na dhammavasena. Tathā hi idha saṅkhittena uddiṭṭhānaṃ sikkhāpadānaṃ avibhattānaṃ",
  "tika-s0101t:417_4": "vibhajanavasena majjhimasīladesanā pavattā. Tenevāha “majjhimasīlaṃ vitthārento”ti.",
  "tika-s0101t:418": "Cūḷasīlavaṇṇanā niṭṭhitā.",
  "tika-s0101t:419": "Majjhimasīlavaṇṇanā",
  "tika-s0101t:420_0": "11. Tattha yathāti opammatthe nipāto. Vāti vikappanatthe. Panāti vacanālaṅkāre. Eketi",
  "tika-s0101t:420_1": "aññe. Bhontoti sādhūnaṃ piyasamudāhāro. Sādhavo hi pare “bhonto”ti vā, “devānaṃ piyā”ti",
  "tika-s0101t:420_2": "vā “āyasmanto”ti vā samālapanti. Yaṃ kiñci pabbajjaṃ upagatā samaṇā. Jātimattena",
  "tika-s0101t:420_3": "brāhmaṇā. Idaṃ vuttaṃ hoti – ussāhaṃ katvā mama vaṇṇaṃ vadamānopi puthujjano “pāṇātipātaṃ",
  "tika-s0101t:420_4": "pahāya pāṇātipātā paṭivirato”tiādinā parānuddesikanayena vā yathā paneke bhonto samaṇabrāhmaṇabhāvaṃ",
  "tika-s0101t:420_5": "paṭijānamānā, parehi ca tathāsambhāviyamānā tadanurūpapaṭipattiṃ ajānanato, asamatthato",
  "tika-s0101t:420_6": "ca na abhisambhuṇanti, na evamayaṃ, ayaṃ pana samaṇo gotamo sabbathāpi samaṇasāruppapaṭipadaṃ",
  "tika-s0101t:420_7": "pūresiyevāti evaṃ aññuddesikanayena vā sabbathāpi ācārasīlamattameva vadeyyuṃ, na taduttarinti.",
  "tika-s0101t:421_0": "Bījagāmabhūtagāmasamārambhapade saddakkamena appadhānabhūtopi bījagāmabhūtagāmo niddisitabbatāya",
  "tika-s0101t:421_1": "padhānabhāvaṃ paṭilabhati. Añño hi saddakkamo añño atthakkamoti āha “katamo so bījagāmabhūtagāmo”ti.",
  "tika-s0101t:421_2": "Tasmiñhi vibhatte tabbisayatāya samārambhopi vibhattova hotīti. Tenevāha bhagavā",
  "tika-s0101t:421_3": "“mūlabīja”ntiādi. Mūlameva bījaṃ mūlabījaṃ, mūlaṃ bījaṃ etassātipi mūlabījaṃ. Sesesupi",
  "tika-s0101t:421_4": "eseva nayo. Phaḷubījanti pabbabījaṃ. Paccayantarasamavāye sadisaphaluppattiyā visesakāraṇabhāvato",
  "tika-s0101t:421_5": "viruhaṇasamatthe sāraphale niruḷho bīja-saddo tadatthasaṃsiddhiyā mūlādīsupi kesuci",
  "tika-s0101t:421_6": "pavattatīti mūlādito nivattanatthaṃ ekena bīja-saddena visesetvā vuttaṃ “bījabīja”nti.",
  "tika-s0101t:421_7": "“Rūparūpaṃ, dukkhadukkha”nti ca yathā. Kasmā panettha bījagāmabhūtagāmaṃ pucchitvā",
  "tika-s0101t:421_8": "bījagāmo eva vibhattoti? Na kho panetaṃ evaṃ daṭṭhabbaṃ. Nanu avocumha “mūlameva",
  "tika-s0101t:421_9": "bījaṃ mūlabījaṃ, mūlaṃ bījaṃ etassātipi mūlabījanti”. Tattha purimena bījagāmo niddiṭṭho,",
  "tika-s0101t:421_10": "dutiyena bhūtagāmo, duvidhopesa sāmaññaniddesena, mūlabījañca mūlabījañca mūlabījanti",
  "tika-s0101t:421_11": "ekasesanayena vā pāḷiyaṃ niddiṭṭhoti veditabbo. Tenevāha “sabbañheta”ntiādi.",
  "tika-s0101t:422_0": "12. “Sannidhikatassā”ti etena “sannidhikāraparibhoga”nti ettha kāra-saddassa kammatthataṃ",
  "tika-s0101t:422_1": "dasseti. Yathā vā “ācayaṃgamino”ti vattabbe anunāsikalopena “ācayagāmino”ti niddeso",
  "tika-s0101t:422_2": "kato, evaṃ “sannidhikāraṃ paribhoga”nti vattabbe anunāsikalopena “sannidhikāraparibhoga”nti",
  "tika-s0101t:422_3": "vuttaṃ, sannidhiṃ katvā paribhoganti attho.",
  "tika-s0101t:423_0": "Sammā kilese likhatīti sallekho, suttantanayena paṭipatti. Pariyāyati kappīyatīti",
  "tika-s0101t:423_1": "pariyāyo, kappiyavācānusārena paṭipatti. Kilesehi āmasitabbato āmisaṃ, yaṃ kiñci",
  "tika-s0101t:423_2": "upabhogārahaṃ vatthu. Tenevāha “āmisanti vuttāvasesa”nti. Nayadassanañhetaṃ sannidhivatthūnaṃ.",
  "tika-s0101t:423_3": "Udakakaddameti udake ca kaddame ca. Acchathāti nisīdatha. Gīvāyāmakanti gīvaṃ āyamitvā,",
  "tika-s0101t:423_4": "yathā ca bhutte atibhuttatāya gīvā āyamitabbāva hoti, evanti attho. Catubhāgamattanti",
  "tika-s0101t:423_5": "kuḍubamattaṃ. “Kappiyakuṭiya”ntiādi vinayavasena vuttaṃ.",
  "tika-s0101t:424_0": "13. Ettakampīti vinicchayavicāraṇāvatthukittanampi. Payojanamattamevāti padatthayojanamattameva.",
  "tika-s0101t:424_1": "Yassa pana padassa vitthārakathaṃ vinā na sakkā attho viññātuṃ, tattha vitthārakathāpi",
  "tika-s0101t:424_2": "padatthasaṅgahameva gacchati. Kutūhalavasena pekkhitabbato pekkhā, naṭasatthavidhinā",
  "tika-s0101t:424_3": "naṭānañca payogo. Naṭasamūhena pana janasamūhe karaṇavasena “naṭasamajja”nti vuttaṃ,",
  "tika-s0101t:424_4": "sārasamāse “pekkhā maha”nti vuttaṃ. Ghanatāḷaṃ nāma daṇḍamayatāḷaṃ, silāsalākatāḷaṃ",
  "tika-s0101t:424_5": "vā. Eketi sārasamāsācariyā, uttaravihāravāsino ca. Yathā cettha, evaṃ ito paresupi",
  "tika-s0101t:424_6": "“eke”ti āgataṭṭhānesu. Caturassaambaṇakatāḷaṃ nāma rukkhasāradaṇḍādīsu yena kenaci",
  "tika-s0101t:424_7": "caturassaambaṇakaṃ katvā catūsu passesu cammena onandhitvā katavāditaṃ. Abbhokkiraṇaṃ",
  "tika-s0101t:424_8": "raṅgabalīkaraṇaṃ, yā “nandī”ti vuccati. Sobhanakaranti sobhanakaraṇaṃ, “sobhanagharaka”nti",
  "tika-s0101t:424_9": "sārasamāse vuttaṃ. Caṇḍālānamidanti caṇḍālaṃ. Sāṇe udakena temetvā aññamaññaṃ ākoṭanakīḷā",
  "tika-s0101t:424_10": "sāṇadhovanaṃ. Indajālenāti aṭṭhidhovanamantaṃ parijappitvā yathā pare aṭṭhīniyeva",
  "tika-s0101t:424_11": "passanti, evaṃ tacādīnaṃ antaradhāpanamāyāya. Sakaṭabyūhādīti ādi-saddena cakkapadumakaḷīrabyūhādiṃ saṅgaṇhāti.",
  "tika-s0101t:425_0": "14. Padānīti sārīnaṃ patiṭṭhānaṭṭhānāni. Dasapadaṃ nāma dvīhi pantīhi vīsatiyā padehi",
  "tika-s0101t:425_1": "kīḷanajūtaṃ. Pāsakaṃ vuccati chasu passesu ekekaṃ yāva chakkaṃ dassetvā katakīḷanakaṃ,",
  "tika-s0101t:425_2": "taṃ vaḍḍhetvā yathāladdhaṃ ekakādivasena sāriyo apanentā upanentā ca kīḷanti. Ghaṭena",
  "tika-s0101t:425_3": "kīḷā ghaṭikāti eke. Bahūsu salākāsu visesarahitaṃ ekaṃ salākaṃ gahetvā tāsu pakkhipitvā",
  "tika-s0101t:425_4": "puna tasseva uddharaṇaṃ salākahatthanti eke. Paṇṇena vaṃsākārena katā nāḷikā. Tenevāha",
  "tika-s0101t:425_5": "“taṃ dhamantā”ti. “Pucchantassa mukhāgataṃ akkharaṃ gahetvā naṭṭhamutti lābhālābhādijānanakīḷā",
  "tika-s0101t:425_6": "akkharikā”tipi vadanti. “Vāditānurūpaṃ naccanaṃ gāyanaṃ vā yathāvajjaṃ” tipi vadanti.",
  "tika-s0101t:425_7": "“Evaṃ kate jayo bhavissati, aññathā parājayo”ti jayaparājaye purakkhatvā payogakaraṇavasena",
  "tika-s0101t:425_8": "parihārapathādīnampi jūtapamādaṭṭhānabhāvo veditabbo. Paṅgacīrādīhipi vaṃsādīhi kātabbakiccasiddhiasiddhijayaparājayāvaho",
  "tika-s0101t:425_9": "payogo vuttoti daṭṭhabbaṃ. “Yathāvajja”nti ca kāṇādīhi sadisatākāradassanehi jayaparājayavasena",
  "tika-s0101t:425_10": "jūtakīḷitabhāvena vuttaṃ.",
  "tika-s0101t:426_0": "15. Vāḷarūpānīti āharimāni vāḷarūpāni. “Akappiyamañcova pallaṅko”ti sārasamāse. Vānavicittanti",
  "tika-s0101t:426_1": "bhitticchadādivasena vānena vicitraṃ. Rukkhatūlalatātūlapoṭakītūlānaṃ vasena tiṇṇaṃ",
  "tika-s0101t:426_2": "tūlānaṃ. Uddalomiyaṃ kecīti sārasamāsācariyā, uttaravihāravāsino ca. Tathā ekantalomiyaṃ.",
  "tika-s0101t:426_3": "Koseyyakaṭṭissamayanti koseyyakassaṭamayaṃ. Suddhakoseyyanti ratanaparisibbanarahitaṃ.",
  "tika-s0101t:426_4": "“Ṭhapetvā tūlika”nti etena ratanaparisibbanarahitāpi tūlikā na vaṭṭatīti dīpeti.",
  "tika-s0101t:426_5": "“Ratanaparisibbitānī”ti iminā yāni ratanaparisibbitāni, tāni bhūmattharaṇavasena,",
  "tika-s0101t:426_6": "yathānurūpaṃ mañcapīṭhādīsu ca upanetuṃ vaṭṭatīti dīpitaṃ hoti. Ajinacammehīti ajinamigacammehi.",
  "tika-s0101t:426_7": "Tāni kira cammāni sukhumāni, tasmā dupaṭṭatipaṭṭāni katvā sibbanti. Tena vuttaṃ “ajinappaveṇī”ti.",
  "tika-s0101t:426_8": "Vuttanayenāti vinaye vuttanayena.",
  "tika-s0101t:427_0": "16. Alaṅkārañjanameva na bhesajjaṃ maṇḍanānuyogassa adhippetattā. Mālā-saddo sāsane",
  "tika-s0101t:427_1": "suddhapupphesupi niruḷhoti āha “baddhamālā vā”ti. Mattikakakkanti osadhehi abhisaṅkhataṃ",
  "tika-s0101t:427_2": "yogamattikakakkaṃ. Caliteti kupite. Lohite sannisinneti duṭṭhalohite khīṇe.",
  "tika-s0101t:428_0": "17. Duggatito saṃsārato ca niyyāti etenāti niyyānaṃ, saggamaggo mokkhamaggo ca. Taṃ",
  "tika-s0101t:428_1": "niyyānaṃ arahati, niyyāne vā niyuttā, niyyānaṃ vā phalabhūtaṃ etissā atthīti niyyānikā,",
  "tika-s0101t:428_2": "vacīduccaritasaṃkilesato niyyātīti vā ī-kārassa rassattaṃ, ya-kārassa ca ka-kāraṃ",
  "tika-s0101t:428_3": "katvā niyyānikā, cetanāya saddhiṃ samphappalāpā veramaṇi. Tappaṭipakkhato aniyyānikā,",
  "tika-s0101t:428_4": "tassā bhāvo aniyyānikattaṃ, tasmā aniyyānikattā. Tiracchānabhūtāti tirokaraṇabhūtā.",
  "tika-s0101t:428_5": "Kammaṭṭhānabhāveti aniccatāpaṭisaṃyuttacatusaccakammaṭṭhānabhāve. Saha atthenāti",
  "tika-s0101t:428_6": "sātthakaṃ, hitapaṭisaṃyuttanti attho. Visikhāti gharasanniveso, visikhāgahaṇena ca",
  "tika-s0101t:428_7": "tannivāsino gahitā “gāmo āgato”tiādīsu viya. Tenevāha “sūrā samatthā”ti, “saddhā",
  "tika-s0101t:428_8": "pasannā”ti ca. Kumbhaṭṭhānāpadesena kumbhadāsiyo vuttāti āha “kumbhadāsīkathā vā”ti.",
  "tika-s0101t:428_9": "Uppattiṭhitisambhārādivasena lokaṃ akkhāyatīti lokakkhāyikā.",
  "tika-s0101t:429": "18. Sahitanti pubbāparāviruddhaṃ.",
  "tika-s0101t:430": "19. Dūtassa kammaṃ dūteyyaṃ, tassa kathā dūteyyakathā.",
  "tika-s0101t:431_0": "20. Tividhenāti sāmantajappanairiyāpathasannissitapaccayapaṭisevanabhedato tippakārena.",
  "tika-s0101t:431_1": "Vimhāpayantīti “aho acchariyapuriso”ti attani paresaṃ vimhayaṃ uppādenti. Lapantīti",
  "tika-s0101t:431_2": "attānaṃ, dāyakaṃ vā ukkhipitvā yathā so kiñci dadāti, evaṃ ukkācetvā kathenti. Nimittena",
  "tika-s0101t:431_3": "caranti, nimittaṃ vā karontīti nemittikā nimittanti ca paresaṃ paccaya dānasaññuppādakaṃ",
  "tika-s0101t:431_4": "kāyavacīkammaṃ vuccati. Nippiṃsantīti nippesā, nippesāyeva nippesikā, nippesoti ca",
  "tika-s0101t:431_5": "saṭhapuriso viya lābhasakkāratthaṃ akkosakhuṃsanuppaṇḍanaparapiṭṭhimaṃsikatādi.",
  "tika-s0101t:432": "Majjhimasīlavaṇṇanā niṭṭhitā.",
  "tika-s0101t:433": "Mahāsīlavaṇṇanā",
  "tika-s0101t:434_0": "21. Aṅgāni ārabbha pavattattā aṅgasahacaritaṃ satthaṃ “aṅga”nti vuttaṃ. Nimittanti",
  "tika-s0101t:434_1": "etthāpi eseva nayo. Keci pana “aṅganti aṅgavikāra”nti vadanti, paresaṃ aṅgavikāradassanenāpi",
  "tika-s0101t:434_2": "lābhālābhādivijjāti. Paṇḍurājāti dakkhiṇāmadhurādhipati. “Mahantāna”nti etena appakaṃ",
  "tika-s0101t:434_3": "nimittaṃ, mahantaṃ nimittaṃ uppātoti dasseti. Idaṃ nāma passatīti yo vasabhaṃ kuñjaraṃ",
  "tika-s0101t:434_4": "pāsādaṃ pabbataṃ vā āruḷhaṃ supine attānaṃ passati, tassa idaṃ nāma phalaṃ hotīti.",
  "tika-s0101t:434_5": "Supinakanti supinasatthaṃ. Aṅgasampattivipattidassanamattena ādisanaṃ vuttaṃ “aṅga”nti",
  "tika-s0101t:434_6": "iminā, “lakkhaṇa”nti iminā pana mahānubhāvatānipphādakaaṅgalakkhaṇavisesadassanenāti",
  "tika-s0101t:434_7": "ayametesaṃ visesoti. Ahateti nave. Ito paṭṭhāyāti devarakkhasamanussādibhedena vividhavatthabhāge",
  "tika-s0101t:434_8": "ito vā etto vā sañchinne idaṃ nāma bhogādi hotīti. Dabbihomadīni homassupakaraṇādivisesehi",
  "tika-s0101t:434_9": "phalavisesadassanavasena pavattāni. Aggihomaṃ vuttāvasesasādhanavasena pavattaṃ homaṃ.",
  "tika-s0101t:434_10": "Aṅgalaṭṭhinti sarīraṃ. Abbhino satthaṃ abbheyyaṃ, māsurakkhena kato gantho māsurakkho.",
  "tika-s0101t:434_11": "Bhūrivijjā sassabuddhikaraṇavijjāti sārasamāse. Sapakkhaka…pe… catuppadānanti piṅgalamakkhikādisapakkhaka",
  "tika-s0101t:434_12": "gharagolikādiapakkhakadevamanussakoñcādidvipadakakaṇṭakajambukādicatuppadānaṃ.",
  "tika-s0101t:435": "23. “Asukadivase”ti “pakkhassa dutiye tatiye”tiādi tithivasena vuttaṃ. Asukanakkhattenāti rohiṇīādinakkhattayogavasena.",
  "tika-s0101t:436_0": "24. Ukkānaṃ patananti ukkobhāsānaṃ patanaṃ. Vātasaṅghātesu hi vegena aññamaññaṃ saṅghaṭṭentesu",
  "tika-s0101t:436_1": "dīpakobhāso viya obhāso uppajjitvā ākāsato patati, tatthāyaṃ ukkāpātavohāro. Avisuddhatā abbhamahikādīhi.",
  "tika-s0101t:437_0": "25. Dhārānupavecchanaṃ vassanaṃ. Hatthena adhippetaviññāpanaṃ hatthamuddā, taṃ pana",
  "tika-s0101t:437_1": "aṅgulisaṅkocanena gaṇanāyeva. Pārasika milakkhakādayo viya navantavasena gaṇanā acchiddakagaṇanā.",
  "tika-s0101t:437_2": "Saṭuppādanādīti ādi-saddena vokalanabhāgahārādike saṅgaṇhāti. Cintāvasenāti vatthuṃ",
  "tika-s0101t:437_3": "anusandhiñca sayameva cirena cintetvā karaṇavasena cintākavi veditabbo, kiñci sutvā",
  "tika-s0101t:437_4": "sutena assutaṃ anusandhetvā karaṇavasena sutakavi, kañci atthaṃ upadhāretvā tassa",
  "tika-s0101t:437_5": "saṅkhipanavitthāraṇādivasena atthakavi, yaṃ kiñci parena kataṃ kabbaṃ nāṭakaṃ vā",
  "tika-s0101t:437_6": "disvā taṃ sadisameva aññaṃ attano ṭhānuppattikapaṭibhānena karaṇavasena paṭibhānakavi veditabbo.",
  "tika-s0101t:438_0": "26. Pariggahabhāvena dārikāya gaṇhāpanaṃ āvāhanaṃ. Tathā dāpanaṃ vivāhanaṃ. Desantare",
  "tika-s0101t:438_1": "diguṇatiguṇādigahaṇavasena bhaṇḍappayojanaṃ payogo. Tattha vā aññattha vā yathākālaparicchedaṃ",
  "tika-s0101t:438_2": "vaḍḍhigahaṇavasena payojanaṃ uddhāro. “Bhaṇḍamūlarahitānaṃ vāṇijjaṃ katvā ettakenudayena",
  "tika-s0101t:438_3": "saha mūlaṃ dethāti dhanadānaṃ payogo, tāvakālikadānaṃ uddhāro”ti ca vadanti. Tīhi",
  "tika-s0101t:438_4": "kāraṇehīti ettha vātena, pāṇakehi vā gabbhe vinassante na purimakammunā okāso kato,",
  "tika-s0101t:438_5": "tappaccayā kammaṃ vipaccati. Sayameva pana kammunā okāse kate na ekantena vāto pāṇakā",
  "tika-s0101t:438_6": "vā apekkhitabbāti kammassa visuṃ kāraṇabhāvo vuttoti daṭṭhabbaṃ. Nibbāpanīyanti upasamakaraṃ.",
  "tika-s0101t:438_7": "Paṭikammanti yathā te na khādanti, tathā paṭikaraṇaṃ. Parivattanatthanti āvudhādinā",
  "tika-s0101t:438_8": "saha ukkhittahatthassa ukkhipanavasena parivattanatthaṃ. Icchitatthassa devatāya",
  "tika-s0101t:438_9": "kaṇṇe kathanavasena jappanaṃ kaṇṇajappananti. Ādiccapāricariyāti karavīramālāhi pūjaṃ",
  "tika-s0101t:438_10": "katvā sakaladivasaṃ ādiccābhimukhāvaṭṭhānena ādiccassa paricaraṇaṃ. “Siravhāyana”nti",
  "tika-s0101t:438_11": "keci paṭhanti, tassatthomantaṃ parijappitvā sirasā icchitassa atthassa avhāyananti.",
  "tika-s0101t:439_0": "27. Samiddhikāleti āyācitassa atthassa siddhikāle. Santipaṭissavakammanti devatāyācanāya",
  "tika-s0101t:439_1": "yā santi paṭikattabbā, tassā paṭiññāpaṭissavakammakaraṇaṃ, santiyā āyācanappayogoti",
  "tika-s0101t:439_2": "attho. Tasminti paṭissavaphalabhūte yathābhipatthitakammasmiṃ, yaṃ “sace me idaṃ",
  "tika-s0101t:439_3": "nāma samijjhissatī”ti vuttaṃ. Tassāti santipaṭissavassa, yo “paṇidhī”ti ca vutto.",
  "tika-s0101t:439_4": "Yathāpaṭissavañhi upahāre kate paṇidhi āyācanā katā niyyātitā hotīti. Acchandikabhāvamattanti",
  "tika-s0101t:439_5": "itthiyā akāmakabhāvamattaṃ. Liṅganti purisaliṅgaṃ. Balikammakaraṇaṃ upaddavapaṭibāhanatthañceva",
  "tika-s0101t:439_6": "vaḍḍhiāvahanatthañca. Dosānanti pittādidosānaṃ. Ettha ca vamananti pacchaṭṭanaṃ adhippetaṃ.",
  "tika-s0101t:439_7": "Uddhaṃvirecananti vamanaṃ “uddhaṃ dosānaṃ nīharaṇa”nti vuttattā. Tathā virecananti",
  "tika-s0101t:439_8": "virecanameva. Adhovirecananti pana suddhivatthikasāvatthiādi vatthikiriyāpi adhippetā",
  "tika-s0101t:439_9": "“adho dosānaṃ nīharaṇa”nti vuttattā. Sīsavirecanaṃ semhanīharaṇādi. Paṭalānīti akkhipaṭalāni.",
  "tika-s0101t:439_10": "Salākavejjakammanti akkhivejjakammaṃ, idaṃ vuttāvasesasālākiyasaṅgahaṇatthaṃ vuttanti",
  "tika-s0101t:439_11": "daṭṭhabbanti. Tappanādayopi hi sālākiyānevāti. Mūlāni padhānāni rogūpasame samatthāni",
  "tika-s0101t:439_12": "bhesajjāni mūlabhesajjāni, mūlānaṃ vā byādhīnaṃ bhesajjāni mūlabhesajjāni. Mūlānubandhavasena",
  "tika-s0101t:439_13": "hi duvidho byādhi. Mūlaroge ca tikicchite yebhuyyena itaraṃ vūpasamatīti. “Kāyatikicchanaṃ",
  "tika-s0101t:439_14": "dassetī”ti idaṃ komārabhaccasallakattasālākiyādikaraṇavisesabhūtatantīnaṃ tattha",
  "tika-s0101t:439_15": "tattha vuttattā pārisesavasena vuttaṃ, tasmā tadavasesāya tantiyāpi idha saṅgaho",
  "tika-s0101t:439_16": "daṭṭhabbo. Sabbāni cetāni ājīvahetukāniyeva idhādhippetāni “micchājīvena jīvikaṃ",
  "tika-s0101t:439_17": "kappentī”ti vuttattā. Yaṃ pana tattha tattha pāḷiyaṃ “iti vā”ti vuttaṃ, tattha itīti",
  "tika-s0101t:439_18": "pakāratthe nipāto, vā-iti vikappanatthe. Idaṃ vuttaṃ hoti iminā pakārena, ito aññe",
  "tika-s0101t:439_19": "na vāti. Tena yāni ito bāhirakapabbajitā sippāyatanavijjāṭṭhānādīni jīvikopāyabhūtāni",
  "tika-s0101t:439_20": "ājīvapakatā upajīvanti, tesaṃ pariggaho katoti veditabbo.",
  "tika-s0101t:440": "Mahāsīlavaṇṇanā niṭṭhitā.",
  "tika-s0101t:441": "Pubbantakappikasassatavādavaṇṇanā",
  "tika-s0101t:442_0": "28. Bhikkhusaṅghena vuttavaṇṇo nāma “yāvañcidaṃ tena bhagavatā”tiādinā vuttavaṇṇo.",
  "tika-s0101t:442_1": "Etthāyaṃ sambandho – na bhikkhave ettakā eva buddhaguṇā, ye tumhākaṃ pākaṭā, apākaṭā",
  "tika-s0101t:442_2": "pana “atthi bhikkhave aññe dhammā”ti vitthāro. Tattha “ime diṭṭhiṭṭhānā evaṃ gahitā”tiādinā",
  "tika-s0101t:442_3": "sassatādidiṭṭhiṭṭhānānaṃ yathāgahitākārasuññatabhāvappakāsanato, “tañca pajānanaṃ",
  "tika-s0101t:442_4": "na parāmasatī”ti sīlādīnañca aparāmāsaniyyānikabhāvadīpanena niccasārādivirahappakāsanato,",
  "tika-s0101t:442_5": "yāsu vedanāsu avītarāgatāya bāhirakānaṃ etāni diṭṭhivipphanditāni sambhavanti, tesaṃ",
  "tika-s0101t:442_6": "paccayabhūtānañca sammohādīnaṃ vedakakārakasabhāvābhāvadassanamukhena sabbadhammānaṃ",
  "tika-s0101t:442_7": "attattaniyatāvirahadīpanato, anupādāparinibbānadīpanato ca ayaṃ desanā suññatāvibhāvanappadhānāti",
  "tika-s0101t:442_8": "āha “suññatāpakāsanaṃ ārabhī”ti. Pariyattīti vinayādibhedabhinnā tanti. Desanāti",
  "tika-s0101t:442_9": "tassā tantiyā manasāvavatthāpitāya vibhāvanā, yathādhammaṃ dhammābhilāpabhūtā vā",
  "tika-s0101t:442_10": "paññāpanā, anulomādivasena vā kathananti pariyattidesanānaṃ viseso pubbeyeva vavatthāpitoti",
  "tika-s0101t:442_11": "āha “desanāyaṃ pariyattiya”nti. Evaṃ ādīsūti ettha ādi-saddena saccasabhāvasamādhipaññāpakatipuññaāpattiñeyyādayo",
  "tika-s0101t:442_12": "saṅgayhanti. Tathā hi ayaṃ dhamma-saddo “catunnaṃ bhikkhave dhammānaṃ ananubodhā”tiādīsu",
  "tika-s0101t:442_13": "sacce vattati, “kusalā dhammā akusalā dhammā”tiādīsu sabhāve, “evaṃdhammā te bhagavanto",
  "tika-s0101t:442_14": "ahesu”ntiādīsu samādhimhi, “saccaṃ dhammo dhiti cāgo, sa ve pecca na socatī”tiādīsu",
  "tika-s0101t:442_15": "paññāya, “jātidhammānaṃ bhikkhave sattānaṃ evaṃ icchā uppajjatī”tiādīsu pakatiyaṃ,",
  "tika-s0101t:442_16": "“dhammo suciṇṇo sukhamāvahātī”tiādīsu puññe, “cattāro pārājikā dhammā”tiādīsu āpattiyaṃ,",
  "tika-s0101t:442_17": "“sabbe dhammā sabbākārena buddhassa bhagavato ñāṇamukhe āpāthaṃ āgacchantī”tiādīsu",
  "tika-s0101t:442_18": "ñeyye vattati. Dhammā hontīti suññā dhammamattā hontīti attho.",
  "tika-s0101t:443_0": "“Duddasā”ti eteneva tesaṃ dhammānaṃ dukkhogāhatā pakāsitā hoti. Sace pana koci attano",
  "tika-s0101t:443_1": "pamāṇaṃ ajānanto ñāṇena te dhamme ogāhituṃ ussāhaṃ kareyya, tassa taṃ ñāṇaṃ appatiṭṭhameva",
  "tika-s0101t:443_2": "makasatuṇḍasūci viya mahāsamuddeti āha “alabbhaneyyapatiṭṭhā”ti. Alabbhaneyyā patiṭṭhā",
  "tika-s0101t:443_3": "etthāti alabbhaneyyapatiṭṭhāti padaviggaho veditabbo. Alabbhaneyyapatiṭṭhānaṃ ogāhituṃ",
  "tika-s0101t:443_4": "asakkuṇeyyatāya “ettakā ete īdisā cā”ti passituṃ na sakkāti vuttaṃ “gambhīrattā eva",
  "tika-s0101t:443_5": "duddasā”ti. Ye pana daṭṭhumeva na sakkā, tesaṃ ogāhitvā anubujjhane kathā eva natthīti",
  "tika-s0101t:443_6": "āha “duddasattā eva duranubodhā”ti. Sabbapariḷāhapaṭippassaddhimatthake samuppannattā,",
  "tika-s0101t:443_7": "nibbutasabbapariḷāhasamāpattisamokiṇṇattā ca nibbutasabbapariḷāhā. Santārammaṇāni",
  "tika-s0101t:443_8": "maggaphalanibbānāni anupasantasabhāvānaṃ kilesānaṃ saṅkhārānañca abhāvato. Atha vā",
  "tika-s0101t:443_9": "samūhatavikkhepatāya niccasamāhitassa manasikārassa vasena tadārammaṇadhammānaṃ santabhāvo",
  "tika-s0101t:443_10": "veditabbo kasiṇugghāṭimākāsatabbisayaviññāṇānaṃ anantabhāvo viya. Avirajjhitvā nimittapaṭivedho",
  "tika-s0101t:443_11": "viya issāsānaṃ avirajjhitvā dhammānaṃ yathābhūtasabhāvabodho sāduraso mahāraso ca",
  "tika-s0101t:443_12": "hotīti āha atittikaraṇaṭṭhenāti. Paṭivedhappattānaṃ, tesu ca buddhānaṃyeva sabbākārena",
  "tika-s0101t:443_13": "visayabhāvūpagamanato na takkabuddhiyā gocarāti āha “uttamañāṇavisayattā”tiādi. “Nipuṇā”ti",
  "tika-s0101t:443_14": "ñeyyesu tikkhavisadavuttiyā chekā. Yasmā pana so chekabhāvo ārammaṇe appaṭihatavuttitāya",
  "tika-s0101t:443_15": "sukhumañeyyagahaṇasamatthatāya supākaṭo hoti, tena vuttaṃ “saṇhasukhumasabhāvattā”ti.",
  "tika-s0101t:444_0": "Aparo nayo – vinayapaṇṇattiādigambhīraneyyavibhāvanato gambhīrā. Kadāci asaṅkhyeyyamahākappe",
  "tika-s0101t:444_1": "atikkamitvāpi dullabhadassanatāya duddasā. Dassanañcettha paññācakkhuvaseneva veditabbaṃ.",
  "tika-s0101t:444_2": "Dhammanvayasaṅkhātassa anubodhassa kassacideva sambhavato duranubodhā. Santasabhāvato,",
  "tika-s0101t:444_3": "veneyyānañca guṇasampadānaṃ pariyosānattā santā. Attano ca paccayehi padhānabhāvaṃ",
  "tika-s0101t:444_4": "nītatāya paṇītā. Samadhigatasaccalakkhaṇatāya atakkehi, atakkena vā ñāṇena avacaritabbatāya",
  "tika-s0101t:444_5": "atakkāvacarā. Nipuṇaṃ, nipuṇe vā atthe saccappaccayākārādivasena vibhāvanato nipuṇā.",
  "tika-s0101t:444_6": "Loke aggapaṇḍitena sammāsambuddhena vedīyanti pakāsīyantīti paṇḍitavedanīyā. Anāvaraṇañāṇapaṭilābhato",
  "tika-s0101t:444_7": "hi bhagavā “sabbavidū haṃ asmi, dasabalasamannāgato bhikkhave tathāgato”tiādinā attano",
  "tika-s0101t:444_8": "sabbaññutādiguṇe pakāseti. Tenevāha “sayaṃ abhiññā sacchikatvā pavedetī”ti.",
  "tika-s0101t:445_0": "Tattha kiñcāpi sabbaññutaññāṇaṃ phalanibbānāni viya sacchikātabbasabhāvaṃ na hoti,",
  "tika-s0101t:445_1": "āsavakkhayañāṇe pana adhigate adhigatameva hotīti tassa paccakkhakaraṇaṃ sacchikiriyāti",
  "tika-s0101t:445_2": "āha “abhivisiṭṭhena ñāṇena paccakkhaṃ katvā”ti. Abhivisiṭṭhena ñāṇenāti ca hetuatthe",
  "tika-s0101t:445_3": "karaṇavacanaṃ, abhivisiṭṭhañāṇādhigamahetūti attho. Abhivisiṭṭhañāṇanti vā paccavekkhaṇañāṇe",
  "tika-s0101t:445_4": "adhippete karaṇavacanampi yujjatiyeva. Pavedanañcettha aññāvisayānaṃ saccādīnaṃ desanākiccasādhanato,",
  "tika-s0101t:445_5": "“ekomhi sammāsambuddho”tiādinā paṭijānanato ca veditabbaṃ. Vadamānāti ettha sattiattho",
  "tika-s0101t:445_6": "māna-saddo, vattuṃ ussāhaṃ karontoti attho. Evaṃbhūtā ca vattukāmā nāma hontīti āha",
  "tika-s0101t:445_7": "“vaṇṇaṃ vattukāmā”ti. Sāvasesaṃ vadantopi viparītaṃ vadanto viya “sammā vadatī”ti",
  "tika-s0101t:445_8": "na vattabboti āha “ahāpetvā”ti, tena anavasesattho idha sammā-saddoti dasseti. “Vattuṃ",
  "tika-s0101t:445_9": "sakkuṇeyyu”nti iminā “vadeyyu”nti sakatthadīpanabhāvamāha. Ettha ca kiñcāpi bhagavato",
  "tika-s0101t:445_10": "dasabalādiñāṇānipi anaññasādhāraṇāni, sappadesavisayattā pana tesaṃ ñāṇānaṃ na tehi",
  "tika-s0101t:445_11": "buddhaguṇā ahāpetvā gahitā nāma honti, nippadesavisayattā pana sabbaññutaññāṇassa",
  "tika-s0101t:445_12": "tasmiṃ gahite sabbepi buddhaguṇā gahitā eva nāma hontīti imamatthaṃ dasseti “yehi…pe…",
  "tika-s0101t:445_13": "vadeyyu”nti. Puthūni ārammaṇāni etassāti puthuārammaṇaṃ, sabbārammaṇattāti adhippāyo.",
  "tika-s0101t:445_14": "Atha vā puthuārammaṇārammaṇatoti etasmiṃ atthe “puthuārammaṇato”ti vuttaṃ, ekassa",
  "tika-s0101t:445_15": "ārammaṇa-saddassa lopaṃ katvā “oṭṭhamukho kāmāvacara”nti ādīsu viya, tenassa puthuñāṇakiccasādhakataṃ",
  "tika-s0101t:445_16": "dasseti. Tathā hetaṃ tīsu kālesu appaṭihatañāṇaṃ, catuyoniparicchedakañāṇaṃ, pañcagatiparicchedakañāṇaṃ,",
  "tika-s0101t:445_17": "chasu asādhāraṇañāṇesu sesāsādhāraṇañāṇāni, sattaariyapuggalavibhāvakañāṇaṃ, aṭṭhasupi",
  "tika-s0101t:445_18": "parisāsu akampanañāṇaṃ, navasattāvāsaparijānanañāṇaṃ, dasabalañāṇanti evamādīnaṃ",
  "tika-s0101t:445_19": "anekasatasahassabhedānaṃ ñāṇānaṃ yathāsambhavaṃ kiccaṃ sādhetīti. “Punappunaṃ uppattivasenā”ti",
  "tika-s0101t:445_20": "etena sabbaññutaññāṇassa kamavuttitaṃ dasseti. Kamenāpi hi taṃ visayesu pavattati,",
  "tika-s0101t:445_21": "na sakiṃyeva yathā bāhirakā vadanti “sakiṃyeva sabbaññū sabbaṃ jānāti, na kamenā”ti.",
  "tika-s0101t:446_0": "Yadi evaṃ acinteyyāparimeyyabhedassa ñeyyassa paricchedavatā ekena ñāṇena niravasesato",
  "tika-s0101t:446_1": "kathaṃ paṭivedhoti, ko vā evamāha “paricchedavantaṃ buddhañāṇa”nti. Anantañhi taṃ",
  "tika-s0101t:446_2": "ñāṇaṃ ñeyyaṃ viya. Vuttañhetaṃ “yāvatakaṃ ñeyyaṃ tāvatakaṃ ñāṇaṃ. Yāvatakaṃ ñāṇaṃ,",
  "tika-s0101t:446_3": "tāvatakaṃ ñeyya”nti. Evampi jātibhūmisabhāvādivasena disādesakālādivasena ca anekabhedabhinne",
  "tika-s0101t:446_4": "ñeyye kamena gayhamāne anavasesapaṭivedho na sambhavati yevāti, nayidamevaṃ. Kasmā?",
  "tika-s0101t:446_5": "Yaṃ kiñci bhagavatā ñātuṃ icchitaṃ sakalaṃ ekadeso vā. Tattha appaṭihatacāratāya",
  "tika-s0101t:446_6": "paccakkhato ñāṇaṃ pavattati, vikkhepābhāvato ca bhagavā sabbakālaṃ samāhitova ñātuṃ,",
  "tika-s0101t:446_7": "icchitassa paccakkhabhāvo na sakkā nivāretuṃ “ākaṅkhāpaṭibaddhaṃ buddhassa bhagavato",
  "tika-s0101t:446_8": "ñāṇa”ntiādi vacanato, na cettha dūrato cittapaṭaṃ passantānaṃ viya, “sabbe dhammā",
  "tika-s0101t:446_9": "anattā”ti vipassantānaṃ viya ca anekadhammāvabodhakāle anirūpitarūpena bhagavato",
  "tika-s0101t:446_10": "ñāṇaṃ pavattatīti gahetabbaṃ acinteyyānubhāvatāya buddhañāṇassa. Tenevāha “buddhavisayo",
  "tika-s0101t:446_11": "acinteyyo”ti. Idaṃ panettha sanniṭṭhānaṃsabbākārena sabbadhammāvabodhanasamatthassa",
  "tika-s0101t:446_12": "ākaṅkhāpaṭibaddhavuttino anāvaraṇañāṇassa paṭilābhena bhagavā santānena sabbadhammapaṭivedhasamattho",
  "tika-s0101t:446_13": "ahosi sabbaneyyāvaraṇassa pahānato, tasmā sabbaññū, na sakiṃyeva sabbadhammāvabodhato,",
  "tika-s0101t:446_14": "yathā santānena sabbaindhanassa dahanasamatthatāya pāvako “sabbabhū”ti vuccatīti.",
  "tika-s0101t:447_0": "Vavatthāpanavacananti sanniṭṭhāpanavacanaṃ, avadhāraṇavacananti attho. Aññe vāti",
  "tika-s0101t:447_1": "ettha avadhāraṇena nivattitaṃ dasseti “na pāṇātipātā veramaṇiādayo”ti, ayañca eva-saddo",
  "tika-s0101t:447_2": "aniyatadesatāya ca-saddo viya yattha vutto, tato aññatthāpi vacanicchāvasena upatiṭṭhatīti",
  "tika-s0101t:447_3": "āha “gambhīrā vā”tiādi. Sabbapadehīti yāva “paṇḍitavedanīyā”ti idaṃ padaṃ, tāva sabbapadehi.",
  "tika-s0101t:447_4": "Sāvakapāramiñāṇanti sāvakānaṃ dānādipāripūriyā nipphannaṃ vijjattayachaḷabhiññācatuppaṭisambhidādibhedaṃ",
  "tika-s0101t:447_5": "ñāṇaṃ. Tatoti sāvakapāramiñāṇato. Tatthāti sāvakapāramiñāṇe. Tatopīti anantaraniddiṭṭhato",
  "tika-s0101t:447_6": "paccekabuddhañāṇatopi, ko pana vādo sāvakapāramiñāṇatoti adhippāyo. Etthāyaṃ atthayojanā",
  "tika-s0101t:447_7": "– kiñcāpi sāvakapāramiñāṇaṃ heṭṭhimasekkhañāṇaṃ puthujjanañāṇañca upādāya gambhīraṃ,",
  "tika-s0101t:447_8": "paccekabuddhañāṇaṃ upādāya na tathā gambhīranti “gambhīramevā”ti na sakkā vattuṃ.",
  "tika-s0101t:447_9": "Tathā paccekabuddhañāṇampi sabbaññutaññāṇaṃ upādāyāti tattha vavatthānaṃ na labbhati,",
  "tika-s0101t:447_10": "sabbaññutaññāṇadhammā pana sāvakapāramiñāṇādīnaṃ viya kiñci upādāya agambhīrabhāvābhāvato",
  "tika-s0101t:447_11": "gambhīrā vāti. Yathā cettha vavatthānaṃ dassitaṃ, evaṃ sāvakapāramiñāṇaṃ duddasaṃ,",
  "tika-s0101t:447_12": "paccekabuddhañāṇaṃ pana tato duddasataranti tattha vavatthānaṃ natthītiādinā vavatthānasabbhāvo",
  "tika-s0101t:447_13": "netabbo. Tenevāha “tathā duddasāva…pe… veditabba”nti.",
  "tika-s0101t:448_0": "Kasmā panetaṃ evaṃ āraddhaṃti etthāyaṃ adhippāyo – bhavatu tāva niravasesabuddhaguṇavibhāvanūpāyabhāvato",
  "tika-s0101t:448_1": "sabbaññutaññāṇaṃ ekampi puthunissayārammaṇañākiccasiddhiyā “atthi bhikkhave aññeva",
  "tika-s0101t:448_2": "dhammā”tiādinā bahuvacanena uddiṭṭhaṃ, tassa pana vissajjanaṃ saccapaccayākārādivisesavasena",
  "tika-s0101t:448_3": "anaññasādhāraṇena vibhajananayena anārabhitvā sanissayānaṃ diṭṭhīnaṃ vibhajanavasena",
  "tika-s0101t:448_4": "kasmā āraddhanti. Tattha yathā saccapaccayākārādīnaṃ vibhajanaṃ anaññasādhāraṇaṃ,",
  "tika-s0101t:448_5": "sabbaññutaññāṇasseva visayo, evaṃ niravasesena diṭṭhigatavibhajanampīti dassetuṃ",
  "tika-s0101t:448_6": "“buddhānañhī”tiādi āraddhaṃ. Tattha ṭhānānīti kāraṇāni. Gajjitaṃ mahantaṃ hotīti",
  "tika-s0101t:448_7": "desetabbassa atthassa anekavidhatāya, duviññeyyatāya ca nānānayehi pavattamānaṃ desanāgajjitaṃ",
  "tika-s0101t:448_8": "mahantaṃ vipulaṃ, bahubhedañca hoti. Ñāṇaṃ anupavisatīti tato eva ca desanāñāṇaṃ",
  "tika-s0101t:448_9": "desetabbadhamme vibhāgaso kurumānaṃ anupavisati, te anupavissa ṭhitaṃ viya hotīti attho.",
  "tika-s0101t:449_0": "Buddhañāṇassa mahantabhāvo paññāyatīti evaṃvidhassa nāma dhammassa desakaṃ paṭivedhakañcāti",
  "tika-s0101t:449_1": "buddhānaṃ desanāñāṇassa paṭivedhañāṇassa ca uḷārabhāvo pākaṭo hoti. Ettha ca kiñcāpi",
  "tika-s0101t:449_2": "“sabbaṃ vacīkammaṃ buddhassa bhagavato ñāṇapubbaṅgamaṃ ñāṇānuparivattī”ti vacanato",
  "tika-s0101t:449_3": "sabbāpi bhagavato desanā ñāṇarahitā natthi, sīhasamānavuttitāya ca sabbattha samānussāhappavatti",
  "tika-s0101t:449_4": "desetabbadhammavasena pana desanā visesato ñāṇena anupaviṭṭhā gambhīratarā ca hotīti",
  "tika-s0101t:449_5": "daṭṭhabbaṃ. Kathaṃ pana vinayapaṇṇattiṃ patvā desanā tilakkhaṇāhatā suññatāpaṭisaṃyuttā",
  "tika-s0101t:449_6": "hotīti? Tatthāpi ca sannisinnaparisāya ajjhāsayānurūpaṃ pavattamānā desanā saṅkhārānaṃ",
  "tika-s0101t:449_7": "aniccatādivibhāvanī, sabbadhammānaṃ attattaniyatābhāvappakāsanī ca hoti. Tenevāha",
  "tika-s0101t:449_8": "“anekapariyāyena dhammiṃ kathaṃ katvā”tiādi.",
  "tika-s0101t:450_0": "Bhūmantaranti dhammānaṃ avatthāvisesañca ṭhānavisesañca. Tattha avatthāvisesosatiādidhammānaṃ",
  "tika-s0101t:450_1": "satipaṭṭhānindriyabalabojjhaṅgamaggaṅgādibhedo. Ṭhānaviseso kāmāvacarādibhedo. Paccayākārapadassa",
  "tika-s0101t:450_2": "attho heṭṭhā vuttoyeva. Samayantaranti diṭṭhivisesā, nānāvihitā diṭṭhiyoti attho,",
  "tika-s0101t:450_3": "aññasamayaṃ vā. Evaṃ otiṇṇe vatthusminti evaṃ lahukagarukādivasena tadanurūpe otiṇṇe",
  "tika-s0101t:450_4": "vatthusmiṃ sikkhāpadapaññāpanaṃ.",
  "tika-s0101t:451_0": "Yadipi kāyānupassanādivasena satipaṭṭhānādayo suttantapiṭakepi vibhattā, suttantabhājanīyādivasena",
  "tika-s0101t:451_1": "pana abhidhammeyeva te savisesaṃ vibhattāti āha “ime cattāro satipaṭṭhānā…pe… abhidhammapiṭakaṃ",
  "tika-s0101t:451_2": "vibhajitvā”ti. Tattha “satta phassā”ti sattaviññāṇadhātusampayogavasena vuttaṃ. Tathā",
  "tika-s0101t:451_3": "“satta vedanā”tiādīsupi. Lokuttarā dhammā nāmāti ettha iti-saddo ādiattho, pakārattho",
  "tika-s0101t:451_4": "vā, tena vuttāvasesaṃ abhidhamme āgataṃ dhammānaṃ vibhajitabbākāraṃ saṅgaṇhāti. Catuvīsati",
  "tika-s0101t:451_5": "samantapaṭṭhānāni etthāti catuvīsatisamantapaṭṭhānaṃ, abhidhammapiṭakaṃ. Ettha paccayanayaṃ",
  "tika-s0101t:451_6": "aggahetvā dhammavaseneva samantapaṭṭhānassa catuvīsatividhatā vuttā. Yathāha –",
  "tika-s0101t:452": "“Tikañca paṭṭhānavaraṃ dukuttamaṃ,",
  "tika-s0101t:453": "Dukatikañceva tikadukañca;",
  "tika-s0101t:454": "Tikatikañceva dukadukañca,",
  "tika-s0101t:455": "Cha anulomamhi nayā sugambhīrā. ;",
  "tika-s0101t:456": "Tathā –",
  "tika-s0101t:457": "Tikañca…pe… cha paccanīyamhi nayā sugambhīrā;",
  "tika-s0101t:458": "Tikañca…pe… cha anulomapaccanīyamhi nayā sugambhīrā;",
  "tika-s0101t:459": "Tikañca…pe… paccanīyānulomamhi nayā sugambhīrā”ti. ;",
  "tika-s0101t:460_0": "Evaṃ dhammavasena catuvīsatibhedesu tikapaṭṭhānādīsu ekekaṃ paccayanayena anulomādivasena",
  "tika-s0101t:460_1": "catubbidhaṃ hotīti channavuti samantapaṭṭhānāni. Tattha pana dhammānulome tikapaṭṭhāne",
  "tika-s0101t:460_2": "kusalattike paṭiccavāre paccayānulome hetumūlake hetupaccayavasena ekūnapaññāsa pucchānayā",
  "tika-s0101t:460_3": "satta vissajjananayāti ādinā dassiyamānā anantabhedā nayāti āha “anantanaya”nti. Hoti cettha –",
  "tika-s0101t:461": "“Paṭṭhānaṃ nāma paccekaṃ dhammānaṃ anulomādimhi tikadukādīsu yā paccayamūlavisiṭṭhā catunayato sattadhā gatī”ti.",
  "tika-s0101t:462_0": "Navahākārehīti uppādādīhi navahi paccayākārehi. Tattha uppajjati etasmā phalanti",
  "tika-s0101t:462_1": "uppādo, uppattiyā kāraṇabhāvo. Sati ca avijjāya saṅkhārā uppajjanti, na asati, tasmā",
  "tika-s0101t:462_2": "avijjā saṅkhārānaṃ uppādo hutvā paccayo hoti. Tathā avijjāya sati saṅkhārā pavattanti",
  "tika-s0101t:462_3": "dharanti, nivisanti ca, te avijjāya sati phalaṃ bhavādīsu khipanti, āyūhanti phaluppattiyā",
  "tika-s0101t:462_4": "ghaṭanti, saṃyujjanti attano phalena, yasmiṃ santāne sayañca uppannā, taṃ palibundhanti,",
  "tika-s0101t:462_5": "paccayantarasamavāye udayanti uppajjanti, hinoti ca saṅkhārānaṃ kāraṇabhāvaṃ gacchati,",
  "tika-s0101t:462_6": "paṭicca avijjaṃ saṅkhārā ayanti pavattantīti evaṃ avijjāya saṅkhārānaṃ kāraṇabhāvūpagamanavisesā",
  "tika-s0101t:462_7": "uppādādayo veditabbā. Tathā saṅkhārādīnaṃ viññāṇādīsu.",
  "tika-s0101t:463_0": "Uppādaṭṭhitītiādīsu ca tiṭṭhati etenāti ṭhiti, kāraṇaṃ. Uppādo eva ṭhiti uppādaṭṭhiti.",
  "tika-s0101t:463_1": "Esa nayo sesesupi. Yasmā ayonisomanasikāro, “āsavasamudayā avijjāsamudayo”ti vacanato",
  "tika-s0101t:463_2": "āsavā ca avijjāya paccayo, tasmā vuttaṃ “ubhopete dhammā paccayasamuppannā”ti. Paccayapariggahe",
  "tika-s0101t:463_3": "paññāti saṅkhārānaṃ avijjāya ca uppādādike paccayākāre paricchinditvā gahaṇavasena",
  "tika-s0101t:463_4": "pavattā paññā. Dhammaṭṭhitiñāṇanti dhammānaṃ paccayuppannānaṃ paccayabhāvato dhammaṭṭhitisaṅkhāte",
  "tika-s0101t:463_5": "paṭiccasamuppāde ñāṇaṃ. Paccayadhammā hi paṭiccasamuppāde “dvādasa paṭiccasamuppādā”ti",
  "tika-s0101t:463_6": "vacanato dvādasa paccayā. Ayañca nayo na paccuppanne eva, atha kho atītānāgatakālepi,",
  "tika-s0101t:463_7": "na ca avijjāya eva saṅkhāresu, atha kho saṅkhārādīnampi viññāṇādīsu labbhatīti paripuṇṇaṃ",
  "tika-s0101t:463_8": "katvā paccayākārassa vibhattabhāvaṃ dassetuṃ “atītampi addhāna”ntiādi pāḷiṃ ārabhi.",
  "tika-s0101t:463_9": "Paṭṭhāne dassitā hetādipaccayā evettha uppādādipaccayākārehi gahitāti te yathāsambhavaṃ",
  "tika-s0101t:463_10": "nīharitvā yojetabbā, ativitthārabhayena pana na yojayimha.",
  "tika-s0101t:464_0": "Tassa tassa dhammassāti tassa tassa saṅkhārādipaccayuppannadhammassa. Tathā tathā",
  "tika-s0101t:464_1": "paccayabhāvenāti uppādādihetādipaccayabhāvena. Atītapaccuppannānāgatavasena tayo",
  "tika-s0101t:464_2": "addhā kālā etassāti tiyaddhaṃ. Hetuphalaphalahetuhetuphalavasena tayo sandhī etassāti",
  "tika-s0101t:464_3": "tisandhiṃ. Saṅkhippanti ettha avijjādayo viññāṇādayo cāti saṅkhepo, kammaṃ vipāko",
  "tika-s0101t:464_4": "ca. Saṅkhippanti etthāti vā saṅkhepo, avijjādayo viññāṇādayo ca. Koṭṭhāsapariyāyo",
  "tika-s0101t:464_5": "vā saṅkhepa-saddo. Atīte kammasaṅkhepādivasena cattāro saṅkhepā etassāti catusaṅkhepaṃ.",
  "tika-s0101t:464_6": "Sarūpato avuttāpi tasmiṃ tasmiṃ saṅkhepe ākirīyanti avijjāsaṅkhārādiggahaṇehi pakāsīyantīti",
  "tika-s0101t:464_7": "ākārā, atīte hetuādīnaṃ vā pakārā ākārā, te saṅkhepe pañca pañca katvā vīsatiākārā",
  "tika-s0101t:464_8": "etassāti vīsatākāraṃ.",
  "tika-s0101t:465_0": "Khattiyādibhedena anekabhedabhinnāpi sassatavādino jātisatasahassānussaraṇādino abhinivesahetuno",
  "tika-s0101t:465_1": "vasena cattārova honti, na tato uddhaṃ adhoti sassatavādādīnaṃ parimāṇaparicchedassa",
  "tika-s0101t:465_2": "anaññavisayataṃ dassetuṃ “cattāro janā”tiādimāha. Tattha cattāro janāti cattāro janasamūhā.",
  "tika-s0101t:465_3": "Idaṃ nissāyāti idaṃ idappaccayatāya sammā aggahaṇaṃ, tatthāpi ca hetuphalabhāvena",
  "tika-s0101t:465_4": "sambandhānaṃ santatighanassa abheditattā paramatthato vijjamānampi bhedanibandhanaṃ",
  "tika-s0101t:465_5": "nānattanayaṃ anupadhāretvā gahitaṃ ekattaggahaṇaṃ nissāya. Idaṃ gaṇhantīti idaṃ sassataggahaṇaṃ",
  "tika-s0101t:465_6": "abhinivissa voharanti, iminā nayena ekaccasassatavādādayopettha yathāsambhavaṃ yojetvā",
  "tika-s0101t:465_7": "vattabbā. Bhinditvāti “ātappamanvāyā”tiādinā vibhajitvā “tayidaṃ bhikkhave tathāgato",
  "tika-s0101t:465_8": "pajānātī”tiādinā vimadditvā nijjaṭaṃ nigumbaṃ katvā diṭṭhijaṭāvijaṭanena diṭṭhigumbavivaraṇena ca.",
  "tika-s0101t:466_0": "“Tasmā”tiādinā buddhaguṇe ārabbha desanāya samuṭṭhitattā sabbaññutaññāṇaṃ uddisitvā",
  "tika-s0101t:466_1": "desanākusalo bhagavā samayantaraviggāhaṇavasena sabbaññutaññāṇameva vissajjetīti",
  "tika-s0101t:466_2": "dasseti. “Santī”ti iminā tesaṃ diṭṭhigatikānaṃ vijjamānatāya avicchinnataṃ, tato",
  "tika-s0101t:466_3": "ca nesaṃ micchāgāhato sithilakaraṇavivecanehi attano desanāya kiccakāritaṃ, avitathatañca dīpeti dhammarājā.",
  "tika-s0101t:467_0": "29. Atthīti “saṃvijjantī”ti iminā samānattho puthuvacanavisayo eko nipāto “atthi",
  "tika-s0101t:467_1": "imasmiṃ kāye kesā”tiādīsu viya. Sassatādivasena pubbantaṃ kappentīti pubbantakappikā.",
  "tika-s0101t:467_2": "Yasmā pana te taṃ pubbantaṃ purimasiddhehi taṇhādiṭṭhikappehi kappetvā, āsevanabalavatāya",
  "tika-s0101t:467_3": "vicittavuttitāya ca vikappetvā aparabhāgasiddhehi abhinivesabhūtehi taṇhādiṭṭhiggāhehi",
  "tika-s0101t:467_4": "gaṇhanti abhinivisanti parāmasanti, tasmā vuttaṃ “pubbantaṃ kappetvā vikappetvā gaṇhantī”ti.",
  "tika-s0101t:467_5": "Taṇhupādānavasena vā kappanaggahaṇāni veditabbāni. Taṇhāpaccayā hi upādānaṃ. Koṭṭhāsesūti",
  "tika-s0101t:467_6": "ettha koṭṭhāsādīsūti attho veditabbo. Padapūraṇasamīpaummaggādīsupi hi anta-saddo",
  "tika-s0101t:467_7": "dissati. Tathā hi “iṅgha tvaṃ suttante vā gāthāyo vā abhidhammaṃ vā pariyāpuṇassu,",
  "tika-s0101t:467_8": "suttante okāsaṃ kārāpetvā”ti ca ādīsu padapūraṇe anta-saddo vattati, gāmantaṃ osareyya,",
  "tika-s0101t:467_9": "gāmantasenāsana”ntiādīsu samīpe, “kāmasukhallikānuyogo eko anto, atthīti kho kaccāna",
  "tika-s0101t:467_10": "ayameko anto”tiādīsu ummaggeti.",
  "tika-s0101t:468_0": "Kappa-saddo mahākappasamantabhāvakilesakāmavitakkakālapaññattisadisabhāvādīsu vattatīti",
  "tika-s0101t:468_1": "āha “sambahulesu atthesu vattatī”ti. Tathā hesa “cattārimāni bhikkhave kappassa asaṅkhyeyyānī”tiādīsu",
  "tika-s0101t:468_2": "mahākappe vattati, “kevalakappaṃ veḷuvanaṃ obhāsetvā”tiādīsu samantabhāve, “saṅkappo",
  "tika-s0101t:468_3": "kāmo, rāgo kāmo, saṅkapparāgo kāmo”tiādīsu kilesakāme, “takko vitakko saṅkappo”tiādīsu",
  "tika-s0101t:468_4": "vitakke, “yena sudaṃ niccakappaṃ viharāmī”tiādīsu kāle, “iccāyasmā kappo”tiādīsu",
  "tika-s0101t:468_5": "paññattiyaṃ, “satthukappena vata kira bho sāvakena saddhiṃ mantayamānā na jānimhā”tiādīsu",
  "tika-s0101t:468_6": "sadisabhāve vattatīti. Vuttampi cetanti mahāniddesaṃ sandhāyāha. Taṇhādiṭṭhivasenāti",
  "tika-s0101t:468_7": "diṭṭhiyā upanissayabhūtāya sahajātāya abhinandanabhūtāya ca taṇhāya, sassatādiākārena",
  "tika-s0101t:468_8": "abhinivisantassa micchāgāhassa ca vasena. Pubbenivutthadhammavisayāya kappanāya adhippetattā",
  "tika-s0101t:468_9": "atītakālavācako idha pubba-saddo, rūpādikhandhavinimuttassa kappanāvatthuno abhāvā",
  "tika-s0101t:468_10": "anta-saddo ca bhāgavācakoti āha “atītaṃ khandhakoṭṭhāsa”nti. “Kappetvā”ti ca tasmiṃ",
  "tika-s0101t:468_11": "pubbante taṇhāyanābhinivesānaṃ samatthanaṃ pariniṭṭhāpanamāha. Ṭhitāti tassā laddhiyā",
  "tika-s0101t:468_12": "avijahanaṃ. Ārabbhāti ālambitvā. Visayo hi tassā diṭṭhiyā pubbanto. Visayabhāvato",
  "tika-s0101t:468_13": "eva hi so tassā āgamanaṭṭhānaṃ, ārammaṇapaccayo cāti vuttaṃ “āgamma paṭiccā”ti.",
  "tika-s0101t:469_0": "Adhivacanapadānīti paññattipadāni. Dāsādīsu sirivaḍḍhakādi-saddā viya vacanamattameva",
  "tika-s0101t:469_1": "adhikāraṃ katvā pavattiyā adhivacanaṃ paññatti. Atha vā adhi-saddo uparibhāve, vuccatīti",
  "tika-s0101t:469_2": "vacanaṃ, upari vacanaṃ adhivacanaṃ, upādābhūtarūpādīnaṃ upari paññāpiyamānā upādāpaññattīti",
  "tika-s0101t:469_3": "attho, tasmā paññattidīpakapadānīti attho daṭṭhabbo. Paññattimattañhetaṃ vuccati,",
  "tika-s0101t:469_4": "yadidaṃ “attā, loko”ti ca, na rūpavedanādayo viya paramattho. Adhikavuttitāya vā",
  "tika-s0101t:469_5": "adhivuttiyoti diṭṭhiyo vuccanti. Adhikañhi sabhāvadhammesu sassatādiṃ pakatiādidabbādiṃ",
  "tika-s0101t:469_6": "jīvādiṃ kāyādiñca abhūtamatthaṃ ajjhāropetvā diṭṭhiyo pavattantīti.",
  "tika-s0101t:470_0": "30. Abhivadantīti “idameva saccaṃ, moghamañña”nti abhinivisitvā vadanti “ayaṃ dhammo,",
  "tika-s0101t:470_1": "nāyaṃ dhammo”tiādinā vivadanti. Abhivadanakiriyāya ajjāpi avicchedabhāvadassanatthaṃ",
  "tika-s0101t:470_2": "vattamānakālavacanaṃ. Diṭṭhi eva diṭṭhigataṃ “muttagataṃ, saṅkhāragata”ntiādīsu viya.",
  "tika-s0101t:470_3": "Gantabbābhāvato vā diṭṭhiyā gatamattaṃ, diṭṭhiyā gahaṇamattanti attho. Diṭṭhippakāro",
  "tika-s0101t:470_4": "vā diṭṭhigataṃ. Lokiyā hi vidhayuttagatapakāra-sadde samānatthe icchanti. Ekekasmiñca",
  "tika-s0101t:470_5": "“attā”ti, “loko”ti ca gahaṇavisesaṃ upādāya paññāpanaṃ hotīti āha “rūpādīsu aññataraṃ",
  "tika-s0101t:470_6": "attā ca loko cāti gahetvā”ti. Amaraṃ niccaṃ dhuvanti sassatavevacanāni. Maraṇābhāvena",
  "tika-s0101t:470_7": "vā amaraṃ, uppādābhāvena sabbathāpi atthitāya niccaṃ, thiraṭṭhena vikārābhāvena dhuvaṃ.",
  "tika-s0101t:470_8": "“Yathāhā”tiādinā yathāvuttamatthaṃ niddesapaṭisambhidāpāḷīhi vibhāveti. Ayañca attho",
  "tika-s0101t:470_9": "“rūpaṃ attato samanupassati, vedanaṃ, saññaṃ, saṅkhāre, viññāṇaṃ attato samanupassatī”ti",
  "tika-s0101t:470_10": "imissā pañcavidhāya sakkāyadiṭṭhiyā vasena vutto. “Rūpavantaṃ attāna”ntiādikāya pana",
  "tika-s0101t:470_11": "pañcadasavidhāya sakkāyadiṭṭhiyā vasena cattāro cattāro khandhe “attā”ti gahetvā",
  "tika-s0101t:470_12": "tadaññaṃ “loko”ti paññapentīti ayampi attho labbhati. Tathā ekaṃ khandhaṃ ”attā”ti",
  "tika-s0101t:470_13": "gahetvā tadaññe attano upabhogabhūto lokoti, sasantatipatite vā khandhe “attā”ti",
  "tika-s0101t:470_14": "gahetvā tadaññe “loko”ti paññapentīti evampettha attho daṭṭhabbo. Etthāha – sassato",
  "tika-s0101t:470_15": "vādo etesanti kasmā vuttaṃ, nanu tesaṃ attā loko ca sassatoti adhippeto, na vādo",
  "tika-s0101t:470_16": "ti? Saccametaṃ, sassatasahacaritatāya pana “vādo sassato”ti vuttaṃ yathā “kuntā pacarantī”ti.",
  "tika-s0101t:470_17": "Sassato iti vādo etesanti vā iti-saddalopo daṭṭhabbo. Atha vā sassataṃ vadanti “idameva",
  "tika-s0101t:470_18": "sacca”nti abhinivissa voharantīti sassatavādā, sassatadiṭṭhinoti evampettha attho daṭṭhabbo.",
  "tika-s0101t:471_0": "31. Ātāpanaṃ kilesānaṃ vibādhanaṃ pahānaṃ. Padahanaṃ kosajjapakkhe patituṃ adatvā",
  "tika-s0101t:471_1": "cittassa ussahanaṃ. Anuyogo yathā samādhi visesabhāgiyataṃ pāpuṇāti, evaṃ vīriyassa",
  "tika-s0101t:471_2": "bahulīkaraṇaṃ. Idha upacārappanācittaparidamanavīriyānaṃ adhippetattā āha “tippabhedaṃ",
  "tika-s0101t:471_3": "vīriya”nti. Nappamajjati etenāti appamādo, asammoso. Sammā upāyena manasi karoti",
  "tika-s0101t:471_4": "kammaṭṭhānaṃ etenāti sammāmanasikāro ñāṇanti āha “vīriyañca satiñca ñāṇañcā”ti. Etthāti",
  "tika-s0101t:471_5": "“ātappa…pe… manasikāraṃ anvāyā”ti imasmiṃ pāṭhe. Sīlavisuddhiyā saddhiṃ catunnaṃ",
  "tika-s0101t:471_6": "rūpāvacarajjhānānaṃ adhigamanapaṭipadā vattabbā, sā pana visuddhimagge vitthārato",
  "tika-s0101t:471_7": "vuttāti āha “saṅkhepattho”ti. “Tathārūpa”nti cuddasavidhehi cittadamanehi rūpāvacaracatutthajjhānassa damitataṃ vadati.",
  "tika-s0101t:472_0": "Samādhānādiaṭṭhaṅgasamannāgatarūpāvacaracatutthajjhānassa yogino samādhivijambhanabhūtā",
  "tika-s0101t:472_1": "lokiyābhiññā jhānānubhāvo. “Jhānādīna”nti idaṃ jhānalābhissa visesena jhānadhammā",
  "tika-s0101t:472_2": "āpāthaṃ āgacchanti, taṃmukhena sesadhammāti imamatthaṃ sandhāya vuttaṃ. Janakabhāvaṃ",
  "tika-s0101t:472_3": "paṭikkhipati. Sati hi janakabhāve rūpādidhammānaṃ viya sukhādidhammānaṃ viya, ca",
  "tika-s0101t:472_4": "paccayāyattavuttitāya uppādavantatā viññāyati, uppāde ca sati avassambhāvī nirodhoti",
  "tika-s0101t:472_5": "anavakāsāva niccatā siyāti. Kūṭaṭṭha-saddo vā loke accantanicce niruḷho daṭṭhabbo.",
  "tika-s0101t:472_6": "“Esikaṭṭhāyiṭṭhito”ti etena yathā esikā vātappahārādīhi na calati, evaṃ na kenaci",
  "tika-s0101t:472_7": "vikāraṃ āpajjatīti vikārābhāvamāha, “kūṭaṭṭho”ti iminā pana aniccatābhāvaṃ. Vikāropi",
  "tika-s0101t:472_8": "vināsoyevāti āha, “ubhayenapi lokassa vināsābhāvaṃ dīpetī”ti. “Vijjamānamevā”ti etena",
  "tika-s0101t:472_9": "kāraṇe phalassa atthibhāvadassanena abhibyattivādaṃ dīpeti. Nikkhamatīti ca abhibyattiṃ",
  "tika-s0101t:472_10": "gacchatīti attho. Kathaṃ pana vijjamānoyeva pubbe anabhibyatto abhibyattiṃ gacchatīti?",
  "tika-s0101t:472_11": "Yathā andhakārena paṭicchanno ghaṭo ālokena abhibyattiṃ gacchati.",
  "tika-s0101t:473_0": "Idamettha vicāretabbaṃ – kiṃ karonto āloko ghaṭaṃ pakāsetīti vuccati, yadi ghaṭavisayaṃ",
  "tika-s0101t:473_1": "buddhiṃ karonto, buddhiyā anuppannāya uppattidīpanato abhibyattivādo hāyati. Atha",
  "tika-s0101t:473_2": "ghaṭabuddhiyā āvaraṇabhūtaṃ andhakāraṃ vidhamanto, evampi abhibyattivādo hāyatiyeva.",
  "tika-s0101t:473_3": "Sati hi ghaṭabuddhiyā andhakāro kathaṃ tassā āvaraṇaṃ hotīti, yathā ghaṭassa abhibyatti",
  "tika-s0101t:473_4": "na yujjati, evaṃ attanopi. Tatthāpi hi yadi indriyavisayādisannipātena anuppannāya",
  "tika-s0101t:473_5": "buddhiyā uppatti, uppattivacaneneva abhibyattivādo hāyati, tathā sassatavādo. Atha",
  "tika-s0101t:473_6": "buddhippavattiyā āvaraṇabhūtassa andhakāraṭṭhāniyassa mohassa vidhamanena. Sati buddhiyā",
  "tika-s0101t:473_7": "kathaṃ moho āvaraṇanti, kiñci bhedasambhavato. Na hi abhibyañjanakānaṃ candasūriyamaṇipadīpādīnaṃ",
  "tika-s0101t:473_8": "bhedena abhibyañjitabbānaṃ ghaṭādīnaṃ bhedo hoti, hoti ca visayabhedena buddhibhedoti",
  "tika-s0101t:473_9": "bhiyyopi abhibyatti na yujjatiyeva, na cettha vuttikappanā yuttā vuttiyā vuttimato",
  "tika-s0101t:473_10": "ca anaññathānujānanatoti. Te ca sattā sandhāvantīti ye idha manussabhāvena avaṭṭhitā,",
  "tika-s0101t:473_11": "teyeva devabhāvādiupagamanena ito aññattha gacchanti, aññathā katassa kammassa vināso,",
  "tika-s0101t:473_12": "akatassa ca abbhāgamo āpajjeyyāti adhippāyo.",
  "tika-s0101t:474_0": "Aparāparanti aparasmā bhavā aparaṃ bhavaṃ. Evaṃ saṅkhyaṃ gacchantīti attano niccasabhāvattā",
  "tika-s0101t:474_1": "na cutūpapattiyo, sabbabyāpitāya nāpi sandhāvanasaṃsaraṇāni, dhammānaṃyeva pana pavattivisesena",
  "tika-s0101t:474_2": "evaṃ saṅkhyaṃ gacchanti, evaṃ voharīyantīti adhippāyo. Etena avaṭṭhitasabhāvassa",
  "tika-s0101t:474_3": "attano, dhammino ca dhammamattaṃ uppajjati ceva vinassati cāti imaṃ vipariṇāmavādaṃ",
  "tika-s0101t:474_4": "dasseti. Yaṃ panettha vattabbaṃ, taṃ parato vakkhāma. Attano vādaṃ bhindatīti sandhāvanādivacanasiddhāya",
  "tika-s0101t:474_5": "aniccatāya pubbe paṭiññātaṃ sassatavādaṃ bhindati, viddhaṃsetīti attho. Sassatisamanti",
  "tika-s0101t:474_6": "vā etassa sassataṃ thāvaraṃ niccakālanti attho daṭṭhabbo.",
  "tika-s0101t:475_0": "Hetuṃ dassentoti yesaṃ “sassato”ti attānañca lokañca paññapeti ayaṃ diṭṭhigatiko,",
  "tika-s0101t:475_1": "tesaṃ hetuṃ dassentoti attho. Na hi attano diṭṭhiyā paccakkhakatamatthaṃ attanoyeva",
  "tika-s0101t:475_2": "sādheti, attano pana paccakkhakatena atthena attano appaccakkhabhūtampi atthaṃ sādheti.",
  "tika-s0101t:475_3": "Attanā hi yathānicchitaṃ parehi viññāpeti, na anicchitaṃ. “Hetuṃ dassento”ti ettha",
  "tika-s0101t:475_4": "idaṃ hetudassanaṃ – etesu anekesu jātisatasahassesu ekovāyaṃ me attā, loko ca anussaraṇasabbhāvato.",
  "tika-s0101t:475_5": "Yo hi yamatthaṃ anubhavati, so eva taṃ anussarati, na añño. Na hi aññena anubhūtamatthaṃ",
  "tika-s0101t:475_6": "añño anussarituṃ sakkoti yathā taṃ buddharakkhitena anubhūtaṃ dhammarakkhito. Yathā",
  "tika-s0101t:475_7": "cetāsu, evaṃ ito purimatarāsupi jātīsūti. Kasmā sassato me attā ca loko ca. Yathā",
  "tika-s0101t:475_8": "ca me, evaṃ aññesampi sattānaṃ sassato attā ca loko cāti? Sassatavasena diṭṭhigahanaṃ",
  "tika-s0101t:475_9": "pakkhando diṭṭhigatiko parepi tattha patiṭṭhapeti, pāḷiyaṃ pana “anekavihitāni adhivuttipadāni",
  "tika-s0101t:475_10": "abhivadanti. So evaṃ āhā”ti ca vacanato parānumānavasena idha hetudassanaṃ adhippetanti",
  "tika-s0101t:475_11": "viññāyati. Kāraṇanti tividhaṃ kāraṇaṃ sampāpakaṃ nibbattakaṃ ñāpakanti. Tattha ariyamaggo",
  "tika-s0101t:475_12": "nibbānassa sampāpakaṃ kāraṇaṃ, bījaṃ aṅkurassa nibbattakaṃ kāraṇaṃ, paccayuppannatādayo",
  "tika-s0101t:475_13": "aniccatādīnaṃ ñāpakaṃ kāraṇaṃ, idhāpi ñāpakakāraṇameva adhippetaṃ. Ñāpako hi ñāpetabbatthavisayassa",
  "tika-s0101t:475_14": "ñāṇassa hetubhāvato kāraṇanti. Tadāyattavuttitāya taṃ ñāṇaṃ tiṭṭhati tatthāti “ṭhāna”nti,",
  "tika-s0101t:475_15": "vasati tattha pavattatīti “vatthū”ti ca vuccati. Tathā hi bhagavatā vatthu-saddena",
  "tika-s0101t:475_16": "uddisitvāpi ṭhānasaddena niddiṭṭhanti.",
  "tika-s0101t:476_0": "32-33. Dutiyatatiyavādānaṃ paṭhamavādato natthi viseso ṭhapetvā kālavisesanti āha",
  "tika-s0101t:476_1": "“upari vādadvayepi eseva nayo”ti. Yadi evaṃ kasmā sassatavādo catudhā vibhatto, nanu",
  "tika-s0101t:476_2": "adhiccasamuppannikavādo viya duvidheneva vibhajitabbo siyāti āha “mandapañño hi titthiyo”tiādi.",
  "tika-s0101t:477_0": "34. Takkayatīti ūhayati, sassatādiākārena tasmiṃ tasmiṃ ārammaṇe cittaṃ abhiniropetīti",
  "tika-s0101t:477_1": "attho. Takkoti ākoṭanalakkhaṇo vinicchayalakkhaṇo vā diṭṭhiṭṭhānabhūto vitakko. Vīmaṃsā",
  "tika-s0101t:477_2": "nāma vicāraṇā, sā panettha atthato paññāpatirūpako lobhasahagatacittuppādo, micchābhiniveso",
  "tika-s0101t:477_3": "vā ayonisomanasikāro, pubbabhāge vā diṭṭhivipphanditanti daṭṭhabbā. Tenevāha “tulanā",
  "tika-s0101t:477_4": "ruccanā khamanā”ti. Pariyāhananaṃ vitakkassa ārammaṇaūhanaṃ evāti āha “tena tena",
  "tika-s0101t:477_5": "pakārena takketvā”ti. Anuvicaritanti vīmaṃsāya anupavattitaṃ, vīmaṃsānugatena vā",
  "tika-s0101t:477_6": "vicārena anumajjitaṃ. Paṭi paṭi bhātīti paṭibhānaṃ, yathāsamihitākāravisesavibhāvako",
  "tika-s0101t:477_7": "cittuppādo. Paṭibhānato jātaṃ paṭibhānaṃ, sayaṃ attano paṭibhānaṃ sayaṃ paṭibhānaṃ.",
  "tika-s0101t:477_8": "Tenevāha “attano paṭibhānamattasañjāta”nti. Matta-saddena visesādhigamādayo nivatteti.",
  "tika-s0101t:478_0": "“Anāgatepi evaṃ bhavissatī”ti idaṃ na idhādhippetatakkīvaseneva vuttaṃ, lābhītakkino",
  "tika-s0101t:478_1": "evampi sambhavatīti sambhavadassanavasena vuttanti daṭṭhabbaṃ. Yaṃ kiñci attanā paṭiladdhaṃ",
  "tika-s0101t:478_2": "rūpādi sukhādi ca idha labbhatīti lābho, na jhānādiviseso. “Evaṃ sati idaṃ hotī”ti",
  "tika-s0101t:478_3": "aniccesu bhāvesu añño karoti, añño paṭisaṃvedetīti āpajjati, tathā ca sati katassa",
  "tika-s0101t:478_4": "vināso, akatassa ca abbhāgamo siyā. Niccesu pana bhāvesu yo karoti, so paṭisaṃvedetīti",
  "tika-s0101t:478_5": "na doso āpajjatīti takkikassa yuttigavesanākāraṃ dasseti.",
  "tika-s0101t:479_0": "Takkamattenevāti āgamādhigamādīnaṃ anussavādīnañca abhāvā suddhatakkeneva. Nanu ca",
  "tika-s0101t:479_1": "visesalābhinopi sassatavādino attano visesādhigamahetu anekesu jātisatasahassesu",
  "tika-s0101t:479_2": "dasasu saṃvaṭṭavivaṭṭesu cattālīsāya saṃvaṭṭavivaṭṭesu yathānubhūtaṃ attano santānaṃ",
  "tika-s0101t:479_3": "tappaṭibaddhañca “attā, loko”ti ca anussaritvā tato purimapurimatarāsupi jātīsu tathābhūtassa",
  "tika-s0101t:479_4": "atthitānuvitakkanamukhena sabbesampi sattānaṃ tathābhāvānuvitakkanavaseneva sassatābhinivesino",
  "tika-s0101t:479_5": "jātā, evañca sati sabbopi sassatavādī anussutijātissaratakkikā viya attano upaladdhavatthunibandhanena",
  "tika-s0101t:479_6": "takkanena pavattavādattā takkīpakkheyeva tiṭṭheyya, avassañca vuttappakāraṃ takkanamicchitabbaṃ,",
  "tika-s0101t:479_7": "aññathā visesalābhī sassatavādī ekaccasassatikapakkhaṃ, adhiccasamuppannikapakkhaṃ",
  "tika-s0101t:479_8": "vā bhajeyyāti? Na kho panetaṃ evaṃ daṭṭhabbaṃ, yasmā visesalābhīnaṃ khandhasantānassa",
  "tika-s0101t:479_9": "dīghadīghataradīghatamakālānussaraṇaṃ sassataggāhassa asādhāraṇakāraṇaṃ. Tathā hi",
  "tika-s0101t:479_10": "“anekavihitaṃ pubbenivāsaṃ anussarāmi. Imināmahametaṃ jānāmī”ti anussaraṇameva padhānakāraṇabhāvena",
  "tika-s0101t:479_11": "dassitaṃ. Yaṃ pana tassa “imināmahametaṃ jānāmī”ti pavattaṃ takkanaṃ, na taṃ idha",
  "tika-s0101t:479_12": "padhānaṃ anussaraṇaṃ pati tassa appadhānabhūtattā. Yadi evaṃ anussavādīnampi padhānabhāvo",
  "tika-s0101t:479_13": "āpajjatīti ce? Na, tesaṃ sacchikiriyāya abhāvena takkapadhānattā, padhānakāraṇena",
  "tika-s0101t:479_14": "ca niddeso niruḷho sāsane loke ca yathā “cakkhuviññāṇaṃ, yavaṅkuro”ti ca.",
  "tika-s0101t:480_0": "Atha vā visesādhigamanibandhanarahitassa takkanassa visuṃ sassataggāhe kāraṇabhāvadassanatthaṃ",
  "tika-s0101t:480_1": "visesādhigamo visuṃ sassataggāhakāraṇaṃ vattabbo, so ca mandamajjhatikkhapaññāvasena",
  "tika-s0101t:480_2": "tividhoti bhagavatā sabbatakkino takkībhāvasāmaññena ekajjhaṃ gahetvā catudhā vavatthāpito",
  "tika-s0101t:480_3": "sassatavādo. Yadipi anussavādivasena takkikānaṃ viya mandapaññādīnampi hīnādivasena",
  "tika-s0101t:480_4": "anekabhedasabbhāvato visesalābhīnampi bahudhā bhedo sambhavati, sabbe pana visesalābhino",
  "tika-s0101t:480_5": "mandapaññādivasena tayo rāsī katvā tattha ukkaṭṭhavasena anekajātisatasahassadasasaṃvaṭṭavivaṭṭacattārīsasaṃvaṭṭavivaṭṭānussaraṇena",
  "tika-s0101t:480_6": "ayaṃ vibhāgo vutto. Tīsupi rāsīsu ye hīnamajjhapaññā, te vuttaparicchedato ūnakameva",
  "tika-s0101t:480_7": "anussaranti. Ye pana tattha ukkaṭṭhapaññā, te vuttaparicchedaṃ atikkamitvā nānussarantīti",
  "tika-s0101t:480_8": "evaṃ panāyaṃ desanā. Tasmā aññatarabhedasaṅgahavaseneva bhagavatā cattāriṭṭhānāni",
  "tika-s0101t:480_9": "vibhattānīti vavatthitā sassatavādīnaṃ catubbidhatā. Na hi idha sāvasesaṃ dhammaṃ deseti dhammarājā.",
  "tika-s0101t:481_0": "35. “Aññatarenā”ti etassa atthaṃ dassetuṃ “ekenā”ti vuttaṃ. Vā-saddassa pana aniyamatthataṃ",
  "tika-s0101t:481_1": "dassetuṃ “dvīhi vā tīhi vā”ti vuttaṃ. Tena catūsu ṭhānesu yathārahaṃ ekaccaṃ ekaccassa",
  "tika-s0101t:481_2": "paññāpane sahakārīkāraṇanti dasseti. Kiṃ panetāni vatthūni abhinivesassa hetu, udāhu",
  "tika-s0101t:481_3": "patiṭṭhāpanassa. Kiñcettha yadi tāva abhinivesassa, kasmā anussaraṇatakkanāniyeva",
  "tika-s0101t:481_4": "gahitāni, na saññāvipallāsādayo. Tathāhi viparītasaññā ayonisomanasikāraasappurisūpanissayaasaddhammassavanādīni",
  "tika-s0101t:481_5": "micchādiṭṭhiyā pavattanaṭṭhānāni. Atha patiṭṭhāpanassa adhigamayuttiyo viya āgamopi",
  "tika-s0101t:481_6": "vatthubhāvena vattabbo, ubhayatthāpi “natthi ito bahiddhā”ti vacanaṃ na yujjatīti?",
  "tika-s0101t:481_7": "Na. Kasmā? Abhinivesapakkhe tāva ayaṃ diṭṭhigatiko asappurisūpanissayaasaddhammassavanehi",
  "tika-s0101t:481_8": "ayoniso ummujjitvā vipallāsasañño rūpādidhammānaṃ khaṇe khaṇe bhijjanasabhāvassa",
  "tika-s0101t:481_9": "anavabodhato dhammayuttiṃ atidhāvanto ekattanayaṃ micchā gahetvā yathāvuttānussaraṇatakkehi",
  "tika-s0101t:481_10": "khandhesu “sassato attā ca loko cā”ti abhinivesaṃ janesi. Iti āsannakāraṇattā, padhānakāraṇattā,",
  "tika-s0101t:481_11": "taggahaṇeneva ca itaresampi gahitattā anussaraṇatakkanāniyeva idha gahitāni. Patiṭṭhāpanapakkhe",
  "tika-s0101t:481_12": "pana āgamopi yuttipakkheyeva ṭhito visesato bāhirakānaṃ takkagāhibhāvatoti anussaraṇatakkanāniyeva",
  "tika-s0101t:481_13": "diṭṭhiyā vatthubhāvena gahitāni. Kiñca bhiyyo duvidhaṃ lakkhaṇaṃ paramatthadhammānaṃ",
  "tika-s0101t:481_14": "sabhāvalakkhaṇaṃ sāmaññalakkhaṇañcāti. Tattha sabhāvalakkhaṇāvabodho paccakkhañāṇaṃ,",
  "tika-s0101t:481_15": "sāmaññalakkhaṇāvabodho anumānañāṇaṃ, āgamo ca sutamayāya paññāya sādhanato anumānañāṇameva",
  "tika-s0101t:481_16": "āvahati, sutānaṃ pana dhammānaṃ ākāraparivitakkanena nijjhānakkhantiyaṃ ṭhito cintāmayaṃ",
  "tika-s0101t:481_17": "paññaṃ nibbattetvā anukkamena bhāvanāya paccakkhañāṇaṃ adhigacchatīti evaṃ āgamopi",
  "tika-s0101t:481_18": "takkavisayaṃ nātikkamatīti taggahaṇena gahitovāti veditabbo. So aṭṭhakathāyaṃ anussutitakkaggahaṇena",
  "tika-s0101t:481_19": "vibhāvitoti yuttaṃ evidaṃ “natthi ito bahiddhā”ti. “Anekavihitāni adhivuttipadāni",
  "tika-s0101t:481_20": "abhivadanti, sassataṃ attānañca lokañca paññapentī”ti ca vacanato patiṭṭhāpanavatthūni",
  "tika-s0101t:481_21": "idhādhippetānīti daṭṭhabbaṃ.",
  "tika-s0101t:482_0": "36. Diṭṭhiyeva diṭṭhiṭṭhānaṃ paramavajjatāya anekavihitānaṃ anatthānaṃ hetubhāvato.",
  "tika-s0101t:482_1": "Yathāha “micchādiṭṭhiparamāhaṃ bhikkhave vajjaṃ vadāmī”ti “yathāhā”tiādinā paṭisambhidāpāḷiyā",
  "tika-s0101t:482_2": "diṭṭhiyā ṭhānavibhāgaṃ dasseti. Tattha khandhāpi diṭṭhiṭṭhānaṃ ārammaṇaṭṭhena “rūpaṃ",
  "tika-s0101t:482_3": "attato samanupassatī”tiādi vacanato. Avijjāpi diṭṭhiṭṭhānaṃ upanissayādibhāvena pavattanato.",
  "tika-s0101t:482_4": "Yathāha “assutavā bhikkhave puthujjano ariyānaṃ adassāvī ariyadhammassa akovido”tiādi.",
  "tika-s0101t:482_5": "Phassopi diṭṭhiṭṭhānaṃ. Yathā cāha “tadapi phassapaccayā, phussa phussa paṭisaṃvedentī”ti",
  "tika-s0101t:482_6": "ca. Saññāpi diṭṭhiṭṭhānaṃ. Vuttañcetaṃ “saññānidānā hi papañcasaṅkhā, pathavito saññatvā”ti",
  "tika-s0101t:482_7": "ca ādi. Vitakkopi diṭṭhiṭṭhānaṃ. Vuttampi cetaṃ “takkañca diṭṭhīsu pakappayitvā,",
  "tika-s0101t:482_8": "saccaṃ musāti dvayadhammamāhū”ti “takkī hoti vīmaṃsī”ti ca ādi. Ayonisomanasikāropi",
  "tika-s0101t:482_9": "diṭṭhiṭṭhānaṃ. Tenāha bhagavā “tassa evaṃ ayoniso manasi karoto channaṃ diṭṭhīnaṃ",
  "tika-s0101t:482_10": "aññatarā diṭṭhi uppajjati. ‘Atthi me attā’ti vā assa saccato thetato diṭṭhi uppajjatī”tiādi.",
  "tika-s0101t:482_11": "Samuṭṭhāti etenāti samuṭṭhānaṃ samuṭṭhānabhāvo samuṭṭhānaṭṭho. Pavattitāti parasantānesu",
  "tika-s0101t:482_12": "uppāditā. Pariniṭṭhāpitāti abhinivesassa pariyosānaṃ matthakaṃ pāpitāti attho. “Ārammaṇavasenā”ti",
  "tika-s0101t:482_13": "aṭṭhasu diṭṭhiṭṭhānesu khandhe sandhāyāha. Pavattanavasenāti avijjādayo. Āsevanavasenāti",
  "tika-s0101t:482_14": "pāpamittaparatoghosādīnampi sevanaṃ labbhatiyeva. Atha vā evaṃgatikāti evaṃgamanā,",
  "tika-s0101t:482_15": "evaṃniṭṭhāti attho. Idaṃ vuttaṃ hoti – ime diṭṭhisaṅkhātā diṭṭhiṭṭhānā evaṃ paramatthato",
  "tika-s0101t:482_16": "asantaṃ attānaṃ sassatabhāvañcassa ajjhāropetvā gahitā, parāmaṭṭhā ca bālalapanā",
  "tika-s0101t:482_17": "yāva paṇḍitā na samanuyuñjanti, tāva gacchanti pavattanti. Paṇḍitehi samanuyuñjiyamānā",
  "tika-s0101t:482_18": "pana anavaṭṭhitavatthukā avimaddakkhamā sūriyuggamane ussāvabindū viya khajjopanakā",
  "tika-s0101t:482_19": "viya ca bhijjanti vinassanti cāti.",
  "tika-s0101t:483_0": "Tatthāyaṃ anuyuñjane saṅkhepakathā – yadi hi parena parikappito attā loko vā sassato",
  "tika-s0101t:483_1": "siyā, tassa nibbikāratāya purimarūpāvijahanato kassaci visesādhānassa kātuṃ asakkuṇeyyatāya",
  "tika-s0101t:483_2": "ahitato nivattanatthaṃ, hite ca paṭipattiatthaṃ upadeso eva nippayojano siyā sassatavādino,",
  "tika-s0101t:483_3": "kathaṃ vā so upadeso pavattīyati vikārābhāvato, evañca attano ajaṭākāsassa viya dānādikiriyā",
  "tika-s0101t:483_4": "hiṃsādikiriyā ca na sambhavati. Tathā sukhassa dukkhassa anubhavananibandho eva sassatavādino",
  "tika-s0101t:483_5": "na yujjati kammabaddhābhāvato, jātiādīnañca asambhavato kuto vimokkho, atha pana",
  "tika-s0101t:483_6": "dhammamattaṃ tassa uppajjati ceva vinassati ca, yassa vasenāyaṃ kiriyādivohāroti",
  "tika-s0101t:483_7": "vadeyya, evampi purimarūpāvijahanena avaṭṭhitassa attano dhammamattanti na sakkā",
  "tika-s0101t:483_8": "sambhāvetuṃ, te vā panassa dhammā avatthābhūtā aññe vā siyuṃ anaññe vā. Yadi aññe,",
  "tika-s0101t:483_9": "na tāhi tassa uppannāhipi koci viseso atthi. Yāhi karoti paṭisaṃvedeti cavati upapajjati",
  "tika-s0101t:483_10": "cāti icchitaṃ, tasmā tadavattho eva yathāvuttadoso. Kiñca dhammakappanāpi niratthikā",
  "tika-s0101t:483_11": "siyā, athānaññe uppādavināsavantīhi avatthāhi anaññassa attano tāsaṃ viya uppādavināsasabbhāvato",
  "tika-s0101t:483_12": "kuto niccatāvakāso, tāsampi vā attano viya niccatāti bandhavimokkhānaṃ asambhavo",
  "tika-s0101t:483_13": "evāti na yujjatiyeva sassatavādo. Na cettha koci vādī dhammānaṃ sassatabhāve parisuddhaṃ",
  "tika-s0101t:483_14": "yuttiṃ vattuṃ samattho, yuttirahitañca vacanaṃ na paṇḍitānaṃ cittaṃ ārādhetīti. Tena",
  "tika-s0101t:483_15": "vuttaṃ “yāva paṇḍitā na samanuyuñjanti, tāva gacchanti pavattantī”ti. Kammavasena",
  "tika-s0101t:483_16": "abhimukho sampareti etthāti abhisamparāyo, paroloko.",
  "tika-s0101t:484_0": "“Sabbaññutaññāṇañcā”ti idaṃ idha sabbaññutaññāṇassa vibhajiyamānattā vuttaṃ, tasmiṃ",
  "tika-s0101t:484_1": "vā vutte tadadhiṭṭhānato āsavakkhayañāṇaṃ, tadavinābhāvato sabbampi vā bhagavato",
  "tika-s0101t:484_2": "dasabalādiñāṇaṃ gahitameva hotīti katvā. Pajānantopīti pi-saddo sambhāvane, tena",
  "tika-s0101t:484_3": "“tañcā”ti ettha vuttaṃ ca-saddatthamāha. Idaṃ vuttaṃ hoti – taṃ diṭṭhigatato uttaritaraṃ",
  "tika-s0101t:484_4": "sārabhūtaṃ sīlādiguṇavisesampi tathāgato nābhinivisati, ko pana vādo vaṭṭāmiseti.",
  "tika-s0101t:484_5": "“Aha”nti diṭṭhivasena vā taṃ parāmasanākāramāha. Pajānāmīti ettha iti-saddo pakārattho,",
  "tika-s0101t:484_6": "tena “mama”nti taṇhāvasena parāmasanākāraṃ dasseti. Dhammasabhāvaṃ atikkamitvā parato",
  "tika-s0101t:484_7": "āmasanaṃ parāmāso. Na hi taṃ atthi, khandhesu yaṃ “aha”nti vā, “mama”nti vā gahetabbaṃ",
  "tika-s0101t:484_8": "siyā. Yo pana parāmāso taṇhādayova, te ca bhagavato bodhimūleyeva pahīnāti āha “parāmāsakilesāna”ntiādi.",
  "tika-s0101t:484_9": "Aparāmāsatoti vā nibbutivedanassa hetuvacanaṃ, “viditā”ti idaṃ padaṃ apekkhitvā kattari",
  "tika-s0101t:484_10": "sāmivacanaṃ, aparāmasanahetu parāmāsarahitāya paṭipattiyā tathāgatena sayameva asaṅkhatadhātu",
  "tika-s0101t:484_11": "adhigatāti evaṃ vā ettha attho daṭṭhabbo.",
  "tika-s0101t:485_0": "“Yāsu vedanāsū”tiādinā bhagavato desanāvilāsaṃ dasseti. Tathā hi khandhāyatanādivasena",
  "tika-s0101t:485_1": "anekavidhāsu catusaccadesanāsu sambhavantīsupi ayaṃ tathāgatānaṃ desanāsu paṭipatti,",
  "tika-s0101t:485_2": "yaṃ diṭṭhigatikā micchāpaṭipattiyā diṭṭhigahanaṃ pakkhandāti dassanatthaṃ vedanāyeva",
  "tika-s0101t:485_3": "pariññāya bhūmidassanatthaṃ uddhaṭā. Kammaṭṭhānanti catusaccakammaṭṭhānaṃ. Yathābhūtaṃ",
  "tika-s0101t:485_4": "viditvāti vipassanāpaññāya vedanāya samudayādīni ārammaṇapaṭivedhavasena maggapaññāya",
  "tika-s0101t:485_5": "asammohapaṭivedhavasena jānitvā, paṭivijjhitvāti attho. Paccayasamudayaṭṭhenāti “imasmiṃ",
  "tika-s0101t:485_6": "sati idaṃ hoti, imassuppādā idaṃ uppajjatī”ti vuttalakkhaṇena avijjādīnaṃ paccayānaṃ",
  "tika-s0101t:485_7": "uppādena ceva maggena asamugghātena ca. Nibbattilakkhaṇanti uppādalakkhaṇaṃ, jātinti",
  "tika-s0101t:485_8": "attho. Pañcannaṃ lakkhaṇānanti ettha catunnaṃ paccayānampi uppādalakkhaṇameva gahetvā",
  "tika-s0101t:485_9": "vuttanti gahetabbaṃ, yasmā paccayalakkhaṇampi labbhatiyeva, tathā ceva saṃvaṇṇitaṃ.",
  "tika-s0101t:485_10": "Paccayanirodhaṭṭhenāti etthāpi vuttanayānusārena attho veditabbo. Yanti yasmā, yaṃ",
  "tika-s0101t:485_11": "vā sukhaṃ somanassaṃ. Paṭiccāti ārammaṇapaccayādibhūtaṃ vedanaṃ labhitvā. Ayanti",
  "tika-s0101t:485_12": "sukhasomanassānaṃ paccayabhāvo, sukhasomanassameva vā, “assādo”ti padaṃ pana apekkhitvā",
  "tika-s0101t:485_13": "pulliṅganiddeso. Ayañhettha saṅkhepattho – purimuppannaṃ vedanaṃ ārabbha somanassuppattiyaṃ",
  "tika-s0101t:485_14": "yo purimavedanāya assādetabbākāro somanassassādanākāro, ayaṃ assādoti. Kathaṃ pana",
  "tika-s0101t:485_15": "vedanaṃ ārabbha sukhaṃ uppajjatīti? Cetasikasukhassa adhippetattā nāyaṃ doso. Visesanaṃ",
  "tika-s0101t:485_16": "hettha somanassaggahaṇaṃ sukhaṃ somanassanti “rukkho siṃsapā”ti yathā.",
  "tika-s0101t:486_0": "“Aniccā”ti iminā saṅkhāradukkhatāvasena upekkhāvedanāya, sabbavedanāsuyeva vā ādīnavamāha,",
  "tika-s0101t:486_1": "itarehi itaradukkhatāvasena yathākkamaṃ dukkhasukhavedanānaṃ, avisesena vā tīṇipi",
  "tika-s0101t:486_2": "padāni sabbāsampi vedanānaṃ vasena yojetabbāni. Ayanti yo vedanāya hutvā abhāvaṭṭhena",
  "tika-s0101t:486_3": "aniccabhāvo, udayabbayapaṭipīḷanaṭṭhena dukkhabhāvo, jarāya maraṇena cāti dvedhā",
  "tika-s0101t:486_4": "vipariṇāmetabbabhāvo ca, ayaṃ vedanāya ādīnavo, yato vā ādīnaṃ paramakāruññaṃ vāti",
  "tika-s0101t:486_5": "pavattatīti. Vedanāya nissaraṇanti ettha vedanāyāti nissakkavacanaṃ, yāva vedanāpaṭibaddhaṃ",
  "tika-s0101t:486_6": "chandarāgaṃ na pajahati, tāvāyaṃ puriso vedanaṃ allīnoyeva hoti. Yadā pana taṃ chandarāgaṃ",
  "tika-s0101t:486_7": "pajahati, tadāyaṃ puriso vedanāya nissaṭo visaṃyutto hotīti chandarāgappahānaṃ vedanāya",
  "tika-s0101t:486_8": "nissaraṇaṃ vuttaṃ. Ettha ca vedanāggahaṇena vedanāya sahajātanissayārammaṇabhūtā",
  "tika-s0101t:486_9": "ca rūpārūpadhammā gahitā eva hontīti pañcannampi upādānakkhandhānaṃ gahaṇaṃ daṭṭhabbaṃ.",
  "tika-s0101t:486_10": "Vedanāsīsena pana desanā āgatā, tattha kāraṇaṃ vuttameva, lakkhaṇahāranayena vā ayamattho",
  "tika-s0101t:486_11": "vibhāvetabbo. Tattha vedanāggahaṇena gahitā pañcupādānakkhandhā dukkhasaccaṃ, vedanānaṃ",
  "tika-s0101t:486_12": "samudayaggahaṇena gahitā avijjādayo samudayasaccaṃ, atthaṅgamanissaraṇapariyāyehi",
  "tika-s0101t:486_13": "nirodhasaccaṃ, “yathābhūtaṃ viditvā”ti etena maggasaccanti evamettha cattāri saccāni",
  "tika-s0101t:486_14": "veditabbāni. Kāmupādānamūlakattā sesupādānānaṃ, pahīne ca kāmupādāne upādānasesābhāvato",
  "tika-s0101t:486_15": "“vigatachandarāgatāya anupādāno”ti vuttaṃ. Anupādāvimuttoti attano maggaphalappattiṃ",
  "tika-s0101t:486_16": "bhagavā dasseti. “Vedanāna”ntiādinā hi yassā dhammadhātuyā suppaṭividdhattā imaṃ",
  "tika-s0101t:486_17": "diṭṭhigataṃ sakāraṇaṃ sagatikaṃ pabhedato vibhajituṃ samattho ahosi, tassa sabbaññutaññāṇassa",
  "tika-s0101t:486_18": "saddhiṃ pubbabhāgapaṭipadāya uppattibhūmiṃ dasseti dhammarājā.",
  "tika-s0101t:487": "Paṭhamabhāṇavāravaṇṇanā niṭṭhitā.",
  "tika-s0101t:488": "Ekaccasassatavādavaṇṇanā",
  "tika-s0101t:489_0": "38. Sattesu saṅkhāresu ca ekaccaṃ sassataṃ etassāti ekaccasassato, ekaccasassatavādo.",
  "tika-s0101t:489_1": "So etesaṃ atthīti ekaccasassatikā. Te pana yasmā ekaccasassato vādo diṭṭhi etesanti",
  "tika-s0101t:489_2": "ekaccasassatavādā nāma honti, tasmā tamatthaṃ dassento āha “ekaccasassatavādā”ti.",
  "tika-s0101t:489_3": "Iminā nayena ekaccaasassatikā dipadassapi attho veditabbo. Nanu ca “ekaccasassatikā”ti",
  "tika-s0101t:489_4": "vutte tadaññassa ekaccassa asassatatāsanniṭṭhānaṃ siddhameva hotīti? Saccaṃ siddhameva",
  "tika-s0101t:489_5": "hoti atthato, na pana saddato. Tasmā supākaṭaṃ katvā dassetuṃ “ekaccaasassatikā”ti",
  "tika-s0101t:489_6": "vuttaṃ. Na hi idha sāvasesaṃ katvā dhammaṃ deseti dhammassāmī. Idhāti “ekaccasassatikā”ti",
  "tika-s0101t:489_7": "imasmiṃ pade. Gahitāti vuttā, tathā ceva attho dassito. Idhāti vā imissā desanāya.",
  "tika-s0101t:489_8": "Tathā hi purimakā tayo vādā sattavasena, catuttho saṅkhāravasena vibhatto. “Saṅkhārekaccasassatikā”ti",
  "tika-s0101t:489_9": "idaṃ tehi sassatabhāvena gayhamānānaṃ dhammānaṃ yāthāvasabhāvadassanavasena vuttaṃ,",
  "tika-s0101t:489_10": "na panekaccasassatikamatadassanavasena. Tassa hi sassatābhimataṃ asaṅkhatamevāti",
  "tika-s0101t:489_11": "laddhi. Tenevāha “cittanti vā…pe… ṭhassatī”ti. Na hi yassa bhāvassa paccayehi abhisaṅkhatabhāvaṃ",
  "tika-s0101t:489_12": "paṭijānāti, tasseva niccadhuvādibhāvo anummattakena sakkā paṭiññātuṃ. Etena “uppādavayadhuvatāyuttabhāvā",
  "tika-s0101t:489_13": "siyā niccā, siyā aniccā siyā na vattabbā”tiādinā pavattassa sattabhaṅgavādassa ayuttatā vibhāvitā hoti.",
  "tika-s0101t:490_0": "Tatthāyaṃ ayuttatāvibhāvanā – yadi “yena sabhāvena yo dhammo atthīti vuccati, teneva",
  "tika-s0101t:490_1": "sabhāvena so dhammo natthī”tiādinā vucceyya, siyā anekantavādo. Atha aññena, siyā",
  "tika-s0101t:490_2": "na anekantavādo. Na cettha desantarādisambandhabhāvo yutto vattuṃ tassa sabbalokasiddhattā,",
  "tika-s0101t:490_3": "vivādābhāvato. Ye pana vadanti “yathā suvaṇṇaghaṭena makuṭe kate ghaṭabhāvo nassati,",
  "tika-s0101t:490_4": "makuṭabhāvo uppajjati, suvaṇṇabhāvo tiṭṭhatiyeva, evaṃ sabbabhāvānaṃ koci dhammo",
  "tika-s0101t:490_5": "nassati, koci dhammo uppajjati, sabhāvo pana tiṭṭhatī”ti. Te vattabbā “kiṃ taṃ suvaṇṇaṃ,",
  "tika-s0101t:490_6": "yaṃ ghaṭe makuṭe ca avaṭṭhitaṃ, yadi rūpādi, so saddo viya anicco. Atha rūpādi samūho,",
  "tika-s0101t:490_7": "samūho nāma sammutimattaṃ. Na tassa atthitā natthitā niccatā vā labbhatī”ti anekantavādo",
  "tika-s0101t:490_8": "na siyā. Dhammānañca dhammino aññathānaññathāsu doso vuttoyeva sassatavādavicāraṇāyaṃ.",
  "tika-s0101t:490_9": "Tasmā so tattha vuttanayeneva veditabbo. Apica niccāniccanavattabbarūpo attā loko",
  "tika-s0101t:490_10": "ca paramatthato vijjamānatāpaṭijānanato yathā niccādīnaṃ aññataraṃ rūpaṃ, yathā vā",
  "tika-s0101t:490_11": "dīpādayo. Na hi dīpādīnaṃ udayabbayasabhāvānaṃ niccāniccanavattabbasabhāvatā sakkā",
  "tika-s0101t:490_12": "viññātuṃ, jīvassa niccādīsu aññataraṃ rūpaṃ viyāti evaṃ sattabhaṅgassa viya sesabhaṅgānampi",
  "tika-s0101t:490_13": "asambhavoyevāti sattabhaṅgavādassa ayuttatā veditabbā.",
  "tika-s0101t:491_0": "Ettha ca “issaro nicco, aññe sattā aniccā”ti evaṃ pavattavādā sattekaccasassatikā",
  "tika-s0101t:491_1": "seyyathāpi issaravādā. “Paramāṇavo niccā dhuvā, aṇukādayo aniccā”ti evaṃ pavattavādā",
  "tika-s0101t:491_2": "saṅkhārekaccasassatikā seyyathāpi kāṇādā. Nanu “ekacce dhammā sassatā, ekacce asassatā”ti",
  "tika-s0101t:491_3": "etasmiṃ vāde cakkhādīnaṃ asassatatāsanniṭṭhānaṃ yathāsabhāvāvabodho eva, tayidaṃ",
  "tika-s0101t:491_4": "kathaṃ micchādassananti, ko vā evamāha “cakkhādīnaṃ asassatabhāvasanniṭṭhānaṃ micchādassana”nti?",
  "tika-s0101t:491_5": "Asassatesuyeva pana kesañci dhammānaṃ sassatabhāvābhiniveso idha micchādassanaṃ.",
  "tika-s0101t:491_6": "Tena pana ekavāre pavattamānena cakkhādīnaṃ asassatabhāvāvabodho vidūsito saṃsaṭṭhabhāvato",
  "tika-s0101t:491_7": "visasaṃsaṭṭho viya sappimaṇḍo sakiccakaraṇāsamatthatāya sammādassanapakkhe ṭhapetabbataṃ",
  "tika-s0101t:491_8": "nārahatīti. Asassatabhāvena nicchitāpi vā cakkhuādayo samāropitajīvasabhāvā eva diṭṭhigatikehi",
  "tika-s0101t:491_9": "gayhantīti tadavabodhassa micchādassanabhāvo na sakkā nivāretuṃ. Tenevāha “cakkhuṃ",
  "tika-s0101t:491_10": "itipi…pe… kāyo itipi ayaṃ me attā”tiādi. Evañca katvā asaṅkhatāya saṅkhatāya ca dhātuyā",
  "tika-s0101t:491_11": "vasena yathākkamaṃ “ekacce dhammā sassatā, ekacce asassatā”ti evaṃ pavatto vibhajjavādopi",
  "tika-s0101t:491_12": "ekaccasassatavādo āpajjatīti evaṃpakārā codanā anavakāsā hoti aviparītadhammasabhāvasampaṭipattibhāvato.",
  "tika-s0101t:492_0": "Kāmañcettha purimavādepi asassatānaṃ dhammānaṃ “sassatā”ti gahaṇaṃ visesato micchādassanaṃ,",
  "tika-s0101t:492_1": "sassatānaṃ pana “sassatā”ti gāho na micchādassanaṃ yathāsabhāvaggahaṇabhāvato. Asassatesuyeva",
  "tika-s0101t:492_2": "pana “kecideva dhammā sassatā, keci asassatā”ti gahetabbadhammesu vibhāgappavattiyā",
  "tika-s0101t:492_3": "imassa vādassa vādantaratā vuttā, na cettha “samudāyantogadhattā ekadesassa sappadesasassataggāho",
  "tika-s0101t:492_4": "nippadesasassataggāhe samodhānaṃ gacchatī”ti sakkā vattuṃ vādī tabbisayavisesavasena",
  "tika-s0101t:492_5": "vādadvayassa pavattattā. Aññe eva hi diṭṭhigatikā “sabbe dhammā sassatā”ti abhiniviṭṭhā,",
  "tika-s0101t:492_6": "aññe “ekaccasassatā”ti. Saṅkhārānaṃ anavasesapariyādānaṃ, ekadesapariggaho ca vādadvayassa",
  "tika-s0101t:492_7": "paribyattoyeva. Kiñca bhiyyo anekavidhasamussaye ekavidhasamussaye ca khandhapabandhe",
  "tika-s0101t:492_8": "abhinivesabhāvato. Catubbidhopi hi sassatavādī jātivisesavasena nānāvidharūpakāyasannissaye",
  "tika-s0101t:492_9": "eva arūpadhammapuñje sassatābhinivesī jāto abhiññāṇena anussavādīhi ca rūpakāyabhedaggahaṇato.",
  "tika-s0101t:492_10": "Tathā ca vuttaṃ “tato cuto amutra udapādi”nti “cavanti upapajjantī”ti ca ādi. Visesalābhī",
  "tika-s0101t:492_11": "ekaccasassatiko anupadhāritabhedasamussayeva dhammapabandhe sassatākāraggahaṇena",
  "tika-s0101t:492_12": "abhinivisanaṃ janesi ekabhavapariyāpannakhandhasantānavisayattā tadabhinivesassa.",
  "tika-s0101t:492_13": "Tathā ca tīsupi vādesu “taṃ pubbenivāsaṃ anussarati, tato paraṃ nānussaratī”ti ettakameva",
  "tika-s0101t:492_14": "vuttaṃ, takkīnaṃ pana sassatekaccasassatavādīnaṃ sassatābhinivesaviseso rūpārūpadhammavisayatāya supākaṭoyevāti.",
  "tika-s0101t:493_0": "39. Dīghassa kālassa atikkamenāti vivaṭṭavivaṭṭaṭṭhāyīnaṃ apagamena. Anekatthattā",
  "tika-s0101t:493_1": "dhātūnaṃ saṃ-saddena yutto vaṭṭa-saddo vināsavācīti āha “vinassatī”ti, saṅkhayavasena",
  "tika-s0101t:493_2": "vattatīti attho. Vipattikaramahāmeghasamuppattito paṭṭhāya hi yāva aṇusahagatopi",
  "tika-s0101t:493_3": "saṅkhāro na hoti, tāva loko saṃvaṭṭatīti vuccati. Lokoti cettha pathavīādibhājanaloko",
  "tika-s0101t:493_4": "adhippeto. Uparibrahmalokesūti parittasubhādīsu rūpībrahmalokesu. Agginā hi kappavuṭṭhānaṃ",
  "tika-s0101t:493_5": "idhādhippetaṃ bahulaṃ pavattanato. Tenevāha bhagavā “ābhassarasaṃvattanikā hontī”ti.",
  "tika-s0101t:493_6": "Arūpesu vāti vā-saddena saṃvaṭṭamānalokadhātūhi aññalokadhātūsu vāti vikappanaṃ veditabbaṃ.",
  "tika-s0101t:493_7": "Na hi “sabbe apāyasattā tadā rūpārūpabhavesu uppajjantī”ti sakkā viññātuṃ apāyesu",
  "tika-s0101t:493_8": "dīghatamāyukānaṃ manussalokūpattiyā asambhavato. Satipi sabbasattānaṃ abhisaṅkhāramanasā",
  "tika-s0101t:493_9": "nibbattabhāve bāhirapaccayehi vinā manasāva nibbattattā “manomayā”ti vuccanti rūpāvacarasattā.",
  "tika-s0101t:493_10": "Yadi evaṃ kāmabhave opapātikasattānampi manomayabhāvo āpajjatīti? Nāpajjati adhicittabhūtena",
  "tika-s0101t:493_11": "atisayamanasā nibbattasattesu manomayavohāratoti dassanto āha “jhānamanena nibbattattā",
  "tika-s0101t:493_12": "manomayā”ti. Evaṃ arūpāvacarasattānampi manomayabhāvo āpajjatīti ce? Na, tattha bāhirapaccayehi",
  "tika-s0101t:493_13": "nibbattetabbatāsaṅkāya eva abhāvato, “manasāva nibbattā”ti avadhāraṇāsambhavato.",
  "tika-s0101t:493_14": "Niruḷho vāyaṃ loke manomayavohāro rūpāvacarasattesu. Tathā hi “annamayo pānamayo",
  "tika-s0101t:493_15": "manomayo ānandamayo viññāṇamayo”ti pañcadhā attānaṃ vedavādino vadanti. Ucchedavādepi",
  "tika-s0101t:493_16": "vakkhati “dibbo rūpī manomayo”ti. Sobhanā pabhā etesu santīti subhā. “Ukkaṃsenā”ti",
  "tika-s0101t:493_17": "ābhassaradeve sandhāyāha, parittābhā appamāṇābhā pana dve cattāro ca kappe tiṭṭhanti.",
  "tika-s0101t:493_18": "Aṭṭhakappeti aṭṭha mahākappe.",
  "tika-s0101t:494_0": "40. Saṇṭhātīti sampattikaramahāmeghasamuppattito paṭṭhāya pathavīsandhārakudakataṃsandhārakavāyumahāpathavīādīnaṃ",
  "tika-s0101t:494_1": "samuppattivasena ṭhāti, “sambhavati” icceva vā attho anekatthattā dhātūnaṃ. Pakatiyāti",
  "tika-s0101t:494_2": "sabhāvena, tassa “suñña”nti iminā sambandho. Tattha kāraṇamāha “nibbattasattānaṃ",
  "tika-s0101t:494_3": "natthitāyā”ti, anuppannattāti attho, tena yathā ekaccāni vimānāni tattha nibbattasattānaṃ",
  "tika-s0101t:494_4": "cutattā suññāni honti, na evamidanti dasseti. Brahmapārisajjabrahmapurohitamahābrahmāno",
  "tika-s0101t:494_5": "brahmakāyikā, tesaṃ nivāso bhūmipi “brahmakāyikā”ti vuttā. Kammaṃ upanissayavasena",
  "tika-s0101t:494_6": "paccayo etissāti kammapaccayā. Atha vā tattha nibbattasattānaṃ vipaccanakakammassa",
  "tika-s0101t:494_7": "sahakārīpaccayabhāvato, kammassa paccayāti kammapaccayā. Utu samuṭṭhānaṃ etissāti",
  "tika-s0101t:494_8": "utusamuṭṭhānā. “Kammapaccayautusamuṭṭhānā”ti vā pāṭho, kammasahāyo paccayo, kammassa",
  "tika-s0101t:494_9": "vā sahāyabhūto paccayo kammapaccayo, sova utu kammapaccayautu, so samuṭṭhānaṃ etissāti",
  "tika-s0101t:494_10": "yojetabbaṃ. Etthāti “brahmavimāna”nti vuttāya brahmakāyikabhūmiyā. Kathaṃ paṇītāya",
  "tika-s0101t:494_11": "dutiyajjhānabhūmiyaṃ ṭhitānaṃ hīnāya paṭhamajjhānabhūmiyā upapatti hotīti āha “atha",
  "tika-s0101t:494_12": "sattāna”ntiādi. Otarantīti upapajjanavasena heṭṭhābhūmiṃ gacchanti.",
  "tika-s0101t:495_0": "Appāyuketi yaṃ uḷāraṃ puññakammaṃ kataṃ, tassa uppajjanārahavipākapabandhato appaparimāṇāyuke.",
  "tika-s0101t:495_1": "Āyuppamāṇenevāti paramāyuppamāṇeneva. Kiṃ panetaṃ paramāyu nāma, kathaṃ vā taṃ paricchinnapamāṇanti?",
  "tika-s0101t:495_2": "Vuccate – yo tesaṃ tesaṃ sattānaṃ tasmiṃ tasmiṃ bhavavisese purimasiddhabhavapatthanūpanissayavasena",
  "tika-s0101t:495_3": "sarīrāvayavavaṇṇasaṇṭhānapamāṇādivisesā viya taṃtaṃgatinikāyādīsu yebhuyyena niyataparicchedo",
  "tika-s0101t:495_4": "gabbhaseyyakakāmāvacaradevarūpāvacarasattānaṃ sukkasoṇitautubhojanādi utuādipaccayuppannapaccayūpatthambhito",
  "tika-s0101t:495_5": "vipākapabandhassa ṭhitikālaniyamo, so yathāsakaṃ khaṇamattāvaṭṭhāyīnampi attano sahajātānaṃ",
  "tika-s0101t:495_6": "rūpārūpadhammānaṃ ṭhapanākāravuttitāya pavattakāni rūpārūpajīvitindriyāni yasmā na",
  "tika-s0101t:495_7": "kevalaṃ nesaṃ khaṇaṭhitiyā eva kāraṇabhāvena anupālakāni, atha kho yāva bhavaṅgupacchedā",
  "tika-s0101t:495_8": "anupabandhassa avicchedahetubhāvenāpi, tasmā āyuhetukattā kāraṇūpacārena āyu, ukkaṃsaparicchedavasena",
  "tika-s0101t:495_9": "paramāyūti ca vuccati. Taṃ pana devānaṃ nerayikānaṃ uttarakurukānañca niyataparicchedaṃ,",
  "tika-s0101t:495_10": "uttarakurukānaṃ pana ekantaniyataparicchedameva, avasiṭṭhamanussapetatiracchānānaṃ",
  "tika-s0101t:495_11": "pana ciraṭṭhitisaṃvattanikakammabahule kāle taṃkammasahitasantānajanitasukkasoṇitappaccayānaṃ",
  "tika-s0101t:495_12": "taṃmūlakānañca candasūriyasamavisamaparivattanādijanitautuāhārādisamavisama paccayānaṃ",
  "tika-s0101t:495_13": "vasena cirācirakālato aniyataparicchedaṃ, tassa ca yathā purimasiddhabhavapatthanāvasena",
  "tika-s0101t:495_14": "taṃtaṃgatinikāyādīsu vaṇṇasaṇṭhānādivisesaniyamo siddho dassanānussavādīhi, tathā",
  "tika-s0101t:495_15": "ādito gahaṇasiddhiyā. Evaṃ tāsu tāsu upapattīsu nibbattasattānaṃ yebhuyyena samappamāṇaṭṭhitikālaṃ",
  "tika-s0101t:495_16": "dassanānussavehi labhitvā taṃ paramataṃ ajjhosāya pavattitabhavapatthanāvasena ādito",
  "tika-s0101t:495_17": "paricchedaniyamo veditabbo. Yasmā pana kammaṃ tāsu tāsu upapattīsu yathā taṃtaṃupapattiniyatavaṇṇādinibbattane",
  "tika-s0101t:495_18": "samatthaṃ, evaṃ niyatāyuparicchedāsu upapattīsu paricchedātikkamena vipākanibbattane",
  "tika-s0101t:495_19": "samatthaṃ na hoti, tasmā vuttaṃ “āyuppamāṇeneva cavantī”ti. Yasmā pana upatthambhakasahāyehi",
  "tika-s0101t:495_20": "anupālakappaccayehi upādinnakakkhandhānaṃ pavattetabbākāro atthato paramāyu, tassa",
  "tika-s0101t:495_21": "yathāvuttaparicchedānatikkamanato satipi kammāvasese ṭhānaṃ na sambhavati, tena vuttaṃ",
  "tika-s0101t:495_22": "“attano puññabaleneva ṭhātuṃ na sakkotī”ti. Kappaṃ vāti asaṅkhyeyyakappaṃ vā tassa",
  "tika-s0101t:495_23": "upaḍḍhaṃ vā upaḍḍhakappato ūnamadhikaṃ vāti vikappanattho vā-saddo.",
  "tika-s0101t:496_0": "41. Anabhiratīti ekavihārena anabhirati. Sā pana yasmā aññehi samāgamicchā hoti,",
  "tika-s0101t:496_1": "tena vuttaṃ “aparassāpi sattassa āgamanapatthanā”ti. Piyavatthuvirahena piyavatthualābhena",
  "tika-s0101t:496_2": "vā cittavighāto ukkaṇṭhitā, sā atthato domanassacittuppādo yevāti āha “paṭighasampayuttā”ti.",
  "tika-s0101t:496_3": "Dīgharattaṃ jhānaratiyā ramamānassa vuttappakāraṃ anabhiratinimittaṃ uppannā “mama”nti",
  "tika-s0101t:496_4": "ca “aha”nti ca gahaṇassa kāraṇabhūtā taṇhādiṭṭhiyo idha paritassanā. Tā pana cittassa",
  "tika-s0101t:496_5": "purimāvatthāya calanaṃ kampananti āha “ubbijjanā phandanā”ti. Tenevāha “taṇhātassanāpi",
  "tika-s0101t:496_6": "diṭṭhitassanāpi vaṭṭatī”ti. Yaṃ pana atthuddhāre “aho vata aññepi sattā itthattaṃ",
  "tika-s0101t:496_7": "āgaccheyyunti ayaṃ taṇhātassanā nāmā”ti vuttaṃ, taṃ diṭṭhitassanāya visuṃ udāharaṇaṃ",
  "tika-s0101t:496_8": "dassentena taṇhātassanaṃyeva tato niddhāretvā vuttaṃ, na pana tattha diṭṭhitassanāya",
  "tika-s0101t:496_9": "abhāvatoti daṭṭhabbaṃ. Tāsatassanā cittutrāso. Bhayānakanti bheravārammaṇanimittaṃ",
  "tika-s0101t:496_10": "balavabhayaṃ. Tena sarīrassa thaddhabhāvo chambhitattaṃ bhayaṃ saṃveganti ettha bhayanti",
  "tika-s0101t:496_11": "bhaṅgānupassanāya ciṇṇante sabbasaṅkhārato bhāyanavasena uppannaṃ bhayañāṇaṃ. Saṃveganti",
  "tika-s0101t:496_12": "sahottappañāṇaṃ, ottappameva vā. Santāsanti ādīnavanibbidānupassanāhi saṅkhārehi",
  "tika-s0101t:496_13": "santassanañāṇaṃ. Saha byāyati pavattati, dosaṃ vā chādetīti sahabyo, sahāyo, tassa bhāvaṃ sahabyataṃ.",
  "tika-s0101t:497_0": "42. Abhibhavitvā ṭhito ime satteti adhippāyo. Yasmā pana so pāsaṃsabhāvena uttamabhāvena",
  "tika-s0101t:497_1": "ca “te satte abhibhavitvā ṭhito”ti attānaṃ maññati, tasmā vuttaṃ “jeṭṭhakohamasmī”ti.",
  "tika-s0101t:497_2": "Aññadatthu dasoti dassane antarāyābhāvavacanena, ñeyyavisesapariggāhikabhāvena ca",
  "tika-s0101t:497_3": "anāvaraṇadassāvitaṃ paṭijānātīti āha “sabbaṃ passāmīti attho”ti. Bhūtabhabyānanti",
  "tika-s0101t:497_4": "ahesunti bhūtā, bhavanti bhavissantīti bhabyā, aṭṭhakathāyaṃ pana vattamānakālavaseneva",
  "tika-s0101t:497_5": "bhabya-saddassa attho dassito. Paṭhamacittakkhaṇeti paṭisandhicittakkhaṇe. Kiñcāpi",
  "tika-s0101t:497_6": "so brahmā anavaṭṭhitadassanattā puthujjanassa purimatarajātiparicitampi kammassakataññāṇaṃ",
  "tika-s0101t:497_7": "vissajjetvā vikubbaniddhivasena cittuppattimattapaṭibaddhena sattanimmānena vipallaṭṭho",
  "tika-s0101t:497_8": "“ahaṃ issaro kattā nimmātā”tiādinā issarakuttadassanaṃ pakkhandamāno abhinivisanavaseneva",
  "tika-s0101t:497_9": "patiṭṭhito, na patiṭṭhāpanavasena “tassa evaṃ hotī”ti vuttattā, patiṭṭhāpanakkameneva",
  "tika-s0101t:497_10": "pana tassa so abhiniveso jātoti dassanatthaṃ “kāraṇato sādhetukāmo”ti, “paṭiññaṃ",
  "tika-s0101t:497_11": "katvā”ti ca vuttaṃ. Tenāha bhagavā “taṃ kissa hetū”tiādi. Tattha manopaṇidhīti manasā",
  "tika-s0101t:497_12": "eva patthanā, tathā cittappavattimattamevāti attho, itthabhāvanti idappakārataṃ.",
  "tika-s0101t:497_13": "Yasmā pana itthanti brahmattabhāvo idhādhippeto, tasmā “brahmabhāvanti attho”ti vuttaṃ.",
  "tika-s0101t:497_14": "Nanu ca devānaṃ upapattisamanantaraṃ “imissā nāma gatiyā cavitvā iminā nāma kammunā",
  "tika-s0101t:497_15": "idhūpapannā”ti paccavekkhaṇā hotīti? Saccaṃ hoti, sā pana purimajātīsu kammassakataññāṇe",
  "tika-s0101t:497_16": "sammadeva niviṭṭhajjhāsayānaṃ. Ime pana sattā purimāsupi jātīsu issarakuttadassanavasena",
  "tika-s0101t:497_17": "vinibandhābhinivesā ahesunti daṭṭhabbaṃ. Tena vuttaṃ “iminā maya”ntiādi.",
  "tika-s0101t:498_0": "43. Īsatīti īso, abhibhūti attho. Mahā īso maheso, suppatiṭṭhamahesatāya pana parehi",
  "tika-s0101t:498_1": "“maheso”ti akkhātabbatāya mahesakkho, atisayena mahesakkho mahesakkhataroti vacanattho",
  "tika-s0101t:498_2": "daṭṭhabbo. Yasmā pana so mahesakkhabhāvo ādhipateyyaparivārasampattiyā viññāyati,",
  "tika-s0101t:498_3": "tasmā “issariyaparivāravasena mahāyasataro”ti vuttaṃ.",
  "tika-s0101t:499_0": "44. Idheva āgacchatīti imasmiṃ manussaloke eva paṭisandhivasena āgacchati. Yaṃ aññataro",
  "tika-s0101t:499_1": "sattoti ettha yanti nipātamattaṃ, karaṇe vā paccattaniddeso, yena ṭhānenāti attho,",
  "tika-s0101t:499_2": "kiriyāparāmasanaṃ vā. Itthattaṃ āgacchatīti ettha yadetaṃ itthattassa āgamanaṃ, etaṃ",
  "tika-s0101t:499_3": "ṭhānaṃ vijjatīti attho. Esa nayo “pabbajati, cetosamādhiṃ phusati, pubbenivāsaṃ anussaratī”ti",
  "tika-s0101t:499_4": "etesupi padesu. “Ṭhānaṃ kho panetaṃ bhikkhave vijjati, yaṃ aññataro satto”ti imañhi",
  "tika-s0101t:499_5": "padaṃ “pabbajatī”tiādīhi padehi paccekaṃ yojetabbanti.",
  "tika-s0101t:500_0": "45. Khiḍḍāya padussantīti khiḍḍāpadosino, khiḍḍāpadosino eva khiḍḍāpadosikā, khiḍḍāpadoso",
  "tika-s0101t:500_1": "vā etesaṃ atthīti khiḍḍāpadosikā. Atikkantavelaṃ ativelaṃ, āhārūpabhogakālaṃ atikkamitvāti",
  "tika-s0101t:500_2": "attho. Methunasampayogena uppajjanakasukhaṃ keḷihassasukhaṃ ratidhammo ratisabhāvo.",
  "tika-s0101t:500_3": "Āhāranti ettha ko devānaṃ āhāro, kā āhāravelāti? Sabbesampi kāmāvacaradevānaṃ sudhā",
  "tika-s0101t:500_4": "āhāro, sā heṭṭhimehi uparimānaṃ paṇītatamā hoti, taṃ yathāsakaṃ divasavasena divase",
  "tika-s0101t:500_5": "divase bhuñjanti. Keci pana “biḷārapadappamāṇaṃ sudhāhāraṃ bhuñjanti, so jivhāya",
  "tika-s0101t:500_6": "ṭhapitamatto yāva kesagganakhaggā kāyaṃ pharati, tesaṃyeva divasavasena sattadivase",
  "tika-s0101t:500_7": "yāpanasamattho ca hotī”ti vadanti. “Nirantaraṃ khādantā pivantā”ti idaṃ parikappanavasena",
  "tika-s0101t:500_8": "vuttaṃ. Kammajatejassa balavabhāvo uḷārapuññanibbattattā, uḷāragarusiniddhasudhāhārajīraṇato",
  "tika-s0101t:500_9": "ca. Karajakāyassa mandabhāvo mudusukhumālabhāvato. Teneva hi bhagavā indasālaguhāyaṃ",
  "tika-s0101t:500_10": "pakatipathaviyaṃ saṇṭhātuṃ asakkontaṃ sakkaṃ devarājānaṃ “oḷārikaṃ kāyaṃ adhiṭṭhehī”ti",
  "tika-s0101t:500_11": "āha. Tesanti manussānaṃ. Vatthunti karajakāyaṃ. Kecīti abhayagirivāsino.",
  "tika-s0101t:501_0": "47. Manenāti issāpakatattā paduṭṭhena manasā. Usūyāvasena manasova padoso manopadoso,",
  "tika-s0101t:501_1": "so etesaṃ atthi vināsahetubhūtoti manopadosikāti evaṃ vā ettha attho daṭṭhabbo. Akuddho",
  "tika-s0101t:501_2": "rakkhatīti kuddhassa so kodho itarasmiṃ akujjhante anupādāno ekavārameva uppattiyā",
  "tika-s0101t:501_3": "anāsevano cāvetuṃ na sakkoti udakantaṃ patvā aggi viya nibbāyati, tasmā akuddho taṃ",
  "tika-s0101t:501_4": "cavanato rakkhati, ubhosu pana kuddhesu bhiyyo bhiyyo aññamaññamhi parivaḍḍhanavasena",
  "tika-s0101t:501_5": "tikhiṇasamudācāro nissayadahanaraso kodho uppajjamāno hadayavatthuṃ nidahanto accantasukhumālakarajakāyaṃ",
  "tika-s0101t:501_6": "vināseti, tato sakalopi attabhāvo antaradhāyati. Tenāha “ubhosu panā”tiādi. Tathā",
  "tika-s0101t:501_7": "cāha bhagavā “aññamaññaṃ paduṭṭhacittā kilantakāyā…pe… cavantī”ti. Dhammatāti dhammaniyāmo.",
  "tika-s0101t:501_8": "So ca tesaṃ karajakāyassa mandatāya, tathāuppajjanakakodhassa ca balavatāya ṭhānaso",
  "tika-s0101t:501_9": "cavanaṃ, tesaṃ rūpārūpadhammānaṃ sabhāvoti adhippāyo.",
  "tika-s0101t:502_0": "49. Cakkhādīnaṃ bhedaṃ passatīti virodhipaccayasannipāte vikārāpattidassanato, ante",
  "tika-s0101t:502_1": "ca adassanūpagamanato vināsaṃ passati oḷārikattā rūpadhammabhedassa. Paccayaṃ datvāti",
  "tika-s0101t:502_2": "anantarapaccayādivasena paccayo hutvā. “Balavatara”nti cittassa lahutaraṃ bhedaṃ",
  "tika-s0101t:502_3": "sandhāya vuttaṃ. Tathā hi ekasmiṃ rūpe dharanteyeva soḷasa cittāni bhijjanti. Bhedaṃ",
  "tika-s0101t:502_4": "na passatīti khaṇe khaṇe bhijjantampi cittaṃ parassa anantarapaccayabhāveneva bhijjatīti",
  "tika-s0101t:502_5": "purimacittassa abhāvaṃ paṭicchādetvā viya pacchimacittassa uppattito bhāvapakkho",
  "tika-s0101t:502_6": "balavataro pākaṭo ca hoti, na abhāvapakkhoti cittassa vināsaṃ na passati, ayañca",
  "tika-s0101t:502_7": "attho alātacakkadassanena supākaṭo viññāyati. Yasmā pana takkīvādī nānattanayassa",
  "tika-s0101t:502_8": "dūrataratāya ekattanayassapi micchāgahitattā “yadevidaṃ viññāṇaṃ sabbadāpi ekarūpena",
  "tika-s0101t:502_9": "pavattati, ayameva attā nicco”tiādinā abhinivesaṃ janeti, tasmā vuttaṃ “so taṃ apassanto”tiādi.",
  "tika-s0101t:503": "Antānantavādavaṇṇanā",
  "tika-s0101t:504_0": "53. Antānantikāti ettha amati gacchati ettha sabhāvo osānanti anto, mariyādā. Tappaṭisedhena",
  "tika-s0101t:504_1": "ananto, anto ca ananto ca antānanto ca nevantānānanto ca antānantā sāmaññaniddesena,",
  "tika-s0101t:504_2": "ekasesena vā “nāmarūpapaccayā saḷāyatana”ntiādīsu viya. Kassa pana antānantoti? Lokīyati",
  "tika-s0101t:504_3": "saṃsāranissaraṇatthikehi diṭṭhigatikehi, lokīyanti vā ettha tehi puññāpuññaṃ tabbipāko",
  "tika-s0101t:504_4": "cāti lokoti saṅkhyaṃ gatassa attano. Tenāha bhagavā “antānantaṃ lokassa paññapentī”ti.",
  "tika-s0101t:504_5": "Ko pana eso attāti? Jhānavisayabhūtakasiṇanimittaṃ. Tattha hi ayaṃ diṭṭhigatiko lokasaññī.",
  "tika-s0101t:504_6": "Tathā ca vuttaṃ “taṃ lokoti gahetvā”ti. Keci pana “jhānaṃ taṃsampayuttadhammā ca",
  "tika-s0101t:504_7": "idha ‘attā, loko’ti ca gahitā”ti vadanti. Antānantasahacaritavādo antānanto, yathā",
  "tika-s0101t:504_8": "“kuntā pacarantī”ti antānantasannissayo vā yathā “mañcā ghosantī”ti. So etesaṃ atthīti",
  "tika-s0101t:504_9": "antānantikā. Te pana yasmā yathāvuttanayena antānanto vādo diṭṭhi etesanti “antānantavādā”ti",
  "tika-s0101t:504_10": "vuccanti. Tasmā aṭṭhakathāyaṃ “antānantavādā”ti vatvā “antaṃ vā”tiādinā attho vibhatto.",
  "tika-s0101t:505_0": "Etthāha – yuttaṃ tāva purimānaṃ tiṇṇaṃ vādīnaṃ antattañca anantattañca antānantattañca",
  "tika-s0101t:505_1": "ārabbha pavattavādattā antānantikattaṃ, pacchimassa pana tadubhayapaṭisedhanavasena",
  "tika-s0101t:505_2": "pavattavādattā katha antānantikattanti? Tadubhayapaṭisedhanavasena pavattavādattā",
  "tika-s0101t:505_3": "eva. Yasmā antānantapaṭisedhavādopi antānantavisayo eva taṃ ārabbha pavattattā. Etadatthaṃyeva",
  "tika-s0101t:505_4": "hi sandhāya aṭṭhakathāyaṃ “ārabbha pavattavādā”ti vuttaṃ. Atha vā yathā tatiyavāde",
  "tika-s0101t:505_5": "desabhedavasena ekasseva antavantatā anantatā ca sambhavati, evaṃ takkīvādepi kālabhedavasena",
  "tika-s0101t:505_6": "ubhayasambhavato aññamaññapaṭisedhena ubhayaññeva vuccati. Kathaṃ? Antavantatāpaṭisedhena",
  "tika-s0101t:505_7": "hi anantatā vuccati, anantatāpaṭisedhena ca antavantatā, antānantānañca na tatiyavādabhāvo",
  "tika-s0101t:505_8": "kālabhedassa adhippetattā. Idaṃ vuttaṃ hoti – yasmā ayaṃ lokasaññito attā adhigatavisesehi",
  "tika-s0101t:505_9": "mahesīhi ananto kadāci sakkhidiṭṭhoti anusuyyati, tasmā nevantavā. Yasmā pana tehiyeva",
  "tika-s0101t:505_10": "kadāci antavā sakkhidiṭṭhoti anusuyyati, tasmā na pana anantoti. Yathā ca anussutitakkīvasena,",
  "tika-s0101t:505_11": "evaṃ jātissaratakkī ādīnañca vasena yathāsambhavaṃ yojetabbaṃ. Ayañhi takkiko avaḍḍhitabhāvapubbakattā",
  "tika-s0101t:505_12": "paṭibhāganimittānaṃ vaḍḍhitabhāvassa vaḍḍhitakālavasena appaccakkhakāritāya anussavādimatte",
  "tika-s0101t:505_13": "ṭhatvā “nevantavā”ti paṭikkhipati. Avaḍḍhitakālavasena pana “na panānanto”ti, na",
  "tika-s0101t:505_14": "pana antatānantatānaṃ accantamabhāvena yathā taṃ “nevasaññināsaññī”ti. Purimavādattayapaṭikkhepo",
  "tika-s0101t:505_15": "ca attanā yathādhippetappakāravilakkhaṇatāya tesaṃ, avassañcetaṃ evaṃ viññātabbaṃ,",
  "tika-s0101t:505_16": "aññathā vikkhepapakkhaṃyeva bhajeyya catutthavādo. Na hi antatāanantatātadubhayavinimutto",
  "tika-s0101t:505_17": "attano pakāro atthi, takkīvādī ca yuttimaggako, kālabhedavasena ca tadubhayaṃ ekasmimpi na na yujjatīti.",
  "tika-s0101t:506_0": "Keci pana yadi panāyaṃ attā antavā siyā, dūradese upapajjanānussaraṇādi kiccanipphatti",
  "tika-s0101t:506_1": "na siyā. Atha ananto, idha ṭhitassa devalokanirayādīsu sukhadukkhānubhavanampi siyā.",
  "tika-s0101t:506_2": "Sace pana antavā ca ananto ca, tadubhayadosasamāyogo. Tasmā “antavā, ananto”ti ca",
  "tika-s0101t:506_3": "abyākaraṇīyo attāti evaṃ takkanavasena catutthavādappavattiṃ vaṇṇenti. Evampi yuttaṃ",
  "tika-s0101t:506_4": "tāva pacchimavādīdvayassa antānantikattaṃ antānantānaṃ vasena ubhayavisayattā tesaṃ",
  "tika-s0101t:506_5": "vādassa. Purimavādīdvayassa pana kathaṃ visuṃ antānantikattanti? Upacāravuttiyā.",
  "tika-s0101t:506_6": "Samuditesu hi antānantavādīsu pavattamāno antānantika-saddo tattha niruḷhatāya paccekampi",
  "tika-s0101t:506_7": "antānantikavādīsu pavattati, yathā arūpajjhānesu paccekaṃ aṭṭhavimokkhapariyāyo,",
  "tika-s0101t:506_8": "yathā ca loke sattāsayoti. Atha vā abhinivesato purimakālappavattivasena ayaṃ tattha",
  "tika-s0101t:506_9": "vohāro kato. Tesañhi diṭṭhigatikānaṃ tathārūpacetosamādhisamadhigamato pubbakālaṃ",
  "tika-s0101t:506_10": "“antavā nu ayaṃ loko, ananto nū”ti ubhayākārāvalambino parivitakkassa vasena niruḷho",
  "tika-s0101t:506_11": "antānantikabhāvo visesalābhena tattha uppannepi ekaṃsaggāhe purimasiddharuḷhiyā voharīyatīti.",
  "tika-s0101t:507_0": "54-60. Vuttanayenāti “takkayatīti takkī”tiādinā saddato, “catubbidho takkī”tiādinā",
  "tika-s0101t:507_1": "atthato ca sassatavāde vuttavidhinā. Diṭṭhapubbānusārenāti dassanabhūtena viññāṇena",
  "tika-s0101t:507_2": "upaladdhapubbassa antavantādino anussaraṇena. Evañca katvā anussutitakkīsuddhatakkīnampi",
  "tika-s0101t:507_3": "idha saṅgaho siddho hoti. Atha vā diṭṭhaggahaṇeneva “naccagītavāditavisūkadassanā”tiādīsu",
  "tika-s0101t:507_4": "viya sutādīnampi gahitatā veditabbā. “Antavā”tiādinā icchitassa attano sabbadā bhāvaparāmasanavaseneva",
  "tika-s0101t:507_5": "imesaṃ vādānaṃ pavattanato sassatadiṭṭhisaṅgaho daṭṭhabbo. Tathā hi vakkhati “sesā sassatadiṭṭhiyo”ti.",
  "tika-s0101t:508": "Amarāvikkhepavādavaṇṇanā",
  "tika-s0101t:509_0": "61. Na maratīti na ucchijjati. “Evampi me no”tiādinā vividho nānappakāro khepo parena",
  "tika-s0101t:509_1": "paravādīnaṃ khipanaṃ vikkhepo. Amarāya diṭṭhiyā vācāya ca vikkhipantīti vā amarāvikkhepino.",
  "tika-s0101t:509_2": "Amarāvikkhepino eva amarāvikkhepikā. Ito cito ca sandhāvati ekasmiṃ sabhāve anavaṭṭhānato.",
  "tika-s0101t:509_3": "Amarā viya vikkhipantīti vā purimanayeneva saddattho daṭṭhabbo.",
  "tika-s0101t:510_0": "62. Vikkhepavādino uttarimanussadhamme, akusaladhammepi sabhāvabhedavaseneva ñātuṃ",
  "tika-s0101t:510_1": "ñāṇabalaṃ natthīti kusalākusalapadānaṃ kusalākusalakammapathavaseneva attho. Paṭhamanayavaseneva",
  "tika-s0101t:510_2": "apariyantavikkhepatāya amarāvikkhepaṃ vibhāvetuṃ “evantipi me noti aniyamitavikkhepo”ti",
  "tika-s0101t:510_3": "vuttaṃ. Tattha aniyamitavikkhepoti sassatādīsu ekasmimpi pakāre aṭṭhatvā vikkhepakaraṇaṃ,",
  "tika-s0101t:510_4": "paravādinā yasmiṃ kismiñci pucchite pakāre tassa paṭikkhepoti attho. Dutiyanayavasena",
  "tika-s0101t:510_5": "amarāsadisāya amarāya vikkhepaṃ dassetuṃ “idaṃ kusalanti vā puṭṭho”tiādimāha. Atha",
  "tika-s0101t:510_6": "vā “evantipi me no”tiādinā aniyamatova sassatekaccasassatucchedatakkīvādānaṃ paṭisedhanena",
  "tika-s0101t:510_7": "taṃ taṃ vādaṃ paṭikkhipateva apariyantavikkhepavādattā amarāvikkhepino. Attanā pana",
  "tika-s0101t:510_8": "anavaṭṭhitavādattā na kismiñci pakkhe avatiṭṭhatīti āha “sayaṃ pana…pe… byākarotī”ti.",
  "tika-s0101t:510_9": "Idāni kusalādīnaṃ abyākaraṇena tameva anavaṭṭhānaṃ vibhāveti “idaṃ kusalanti vā puṭṭho”tiādinā.",
  "tika-s0101t:510_10": "Tenevāha “ekasmimpi pakkhe na tiṭṭhatī”ti.",
  "tika-s0101t:511_0": "63. Kusalākusalaṃ yathābhūtaṃ appajānantopi yesamahaṃ samayena kusalameva “kusala”nti,",
  "tika-s0101t:511_1": "akusalameva ca “akusala”nti byākareyyaṃ, tesu tathā byākaraṇahetu “aho vata re paṇḍito”ti",
  "tika-s0101t:511_2": "sakkārasammānaṃ karontesu mama chando vā rāgo vā assāti evampettha attho sambhavati.",
  "tika-s0101t:511_3": "Doso vā paṭigho vāti ettha vuttavipariyāyena yojetabbaṃ. Aṭṭhakathāyaṃ pana attano",
  "tika-s0101t:511_4": "paṇḍitabhāvavisayānaṃ rāgādīnaṃ vasena yojanā katā. “Chandarāgadvayaṃ upādāna”nti",
  "tika-s0101t:511_5": "abhidhammanayena vuttaṃ. Abhidhamme hi taṇhādiṭṭhiyova “upādāna”nti āgatā, suttante",
  "tika-s0101t:511_6": "pana dosopi “upādāna”nti vutto “kodhupādānavinibandhā vighātaṃ āpajjantī”tiādīsu.",
  "tika-s0101t:511_7": "Tena vuttaṃ “ubhayampi vā daḷhaggahaṇavasena upādāna”nti. Daḷhaggahaṇaṃ amuñcanaṃ.",
  "tika-s0101t:511_8": "Paṭighopi hi upanāhādivasena pavatto ārammaṇaṃ na muñcati. Vihananaṃ hiṃsanaṃ vibādhanaṃ.",
  "tika-s0101t:511_9": "Rāgopi hi pariḷāhavasena sāraddhavuttitāya nissayaṃ vibādhatīti. Vināsetukāmatāya",
  "tika-s0101t:511_10": "ārammaṇaṃ gaṇhātīti sambandho.",
  "tika-s0101t:512_0": "64. Paṇḍiccenāti paññāya. Yena hi dhammena yutto “paṇḍito”ti vuccati, so dhammo paṇḍiccaṃ,",
  "tika-s0101t:512_1": "tena sutacintāmayaṃ paññaṃ dasseti, na pākatikakammanibbattaṃ sābhāvikapaññaṃ. Kata-saddassa",
  "tika-s0101t:512_2": "kiriyāsāmaññavācakattā “katavijjo”tiādīsu viya kata-saddo ñāṇānuyuttataṃ vadatīti",
  "tika-s0101t:512_3": "āha “viññātaparappavādā”ti. Sattadhā bhinnassa vālaggassa aṃsukoṭivedhako “vālavedhī”ti adhippeto.",
  "tika-s0101t:513_0": "65-6. Ettha ca kiñcāpi purimānampi tiṇṇaṃ kusalādidhammasabhāvānavabodhato attheva",
  "tika-s0101t:513_1": "mandabhāvo, tesaṃ pana attano kusalādidhammānavabodhassa avabodhaviseso atthi, tadabhāvā",
  "tika-s0101t:513_2": "pacchimoyeva mandamomūhabhāvena vutto. Nanu ca pacchimassāpi “atthi paroloko’ti iti",
  "tika-s0101t:513_3": "ce me assa, ‘atthi paroloko’ti iti te naṃ byākareyyaṃ, evantipi me no”tiādi vacanato",
  "tika-s0101t:513_4": "attano dhammānavabodhassa avabodho atthiyevāti? Kiñcāpi atthi, na tassa purimānaṃ",
  "tika-s0101t:513_5": "viya apariññātadhammabyākaraṇanibandhanamusāvādādibhayaparijigucchanakāro atthi,",
  "tika-s0101t:513_6": "atha kho mahāmūḷhoyeva. Atha vā “evantipi me no”tiādinā pucchāya vikkhepakaraṇatthaṃ",
  "tika-s0101t:513_7": "“atthi paroloko’ti iti ce maṃ pucchasī”ti pucchāṭhapanameva tena dassīyati, na attano",
  "tika-s0101t:513_8": "dhammānavabodhoti ayameva visesena “mando ceva momūho cā”ti vutto. Teneva hi tathāvādinaṃ",
  "tika-s0101t:513_9": "sañjayaṃ belaṭṭhaputtaṃ ārabbha “ayaṃ vā imesaṃ samaṇabrāhmaṇānaṃ sabbamando sabbamūḷho”ti",
  "tika-s0101t:513_10": "vuttaṃ. Tattha “atthi paroloko”ti sassatadassanavasena sammādiṭṭhivasena vā pucchā.",
  "tika-s0101t:513_11": "“Natthi paroloko”ti natthikadassanavasena sammādassanavasena vā pucchā. “Atthi ca",
  "tika-s0101t:513_12": "natthi ca paroloko”ti ucchedadassanavasena sammādiṭṭhivasena eva vā pucchā. “Neva",
  "tika-s0101t:513_13": "atthi na natthi paroloko”ti vuttappakārattayapaṭikkhepe sati pakārantarassa asambhavato",
  "tika-s0101t:513_14": "atthitānatthitāhi navattabbākāro parolokoti vikkhepaññeva purekkhārena sammādiṭṭhivasena",
  "tika-s0101t:513_15": "vā pucchā. Sesacatukkattayepi vuttanayānusārena attho veditabbo. Puññasaṅkhārattiko",
  "tika-s0101t:513_16": "viya hi kāyasaṅkhārattikena purimacatukkasaṅgahito eva attho. Sesacatukkattayena",
  "tika-s0101t:513_17": "attaparāmāsapuññādi phalatācodanānayena saṅgahitoti.",
  "tika-s0101t:514_0": "Amarāvikkhepiko sassatādīnaṃ attano aruccanatāya sabbattha “evantipi me no”tiādinā",
  "tika-s0101t:514_1": "vikkhepaññeva karoti. Tattha “evantipi me no”tiādi tattha tattha pucchitākārapaṭisedhanavasena",
  "tika-s0101t:514_2": "vikkhipanākāradassanaṃ. Nanu ca vikkhepavādino vikkhepapakkhassa anujānanaṃ vikkhepapakkhe",
  "tika-s0101t:514_3": "avaṭṭhānaṃ yuttarūpanti? Na, tatthāpi tassa sammūḷhattā, paṭikkhepavaseneva ca vikkhepavādassa",
  "tika-s0101t:514_4": "pavattanato. Tathā hi sañcayo belaṭṭhaputto raññā ajātasattunā sandiṭṭhikaṃ sāmaññaphalaṃ",
  "tika-s0101t:514_5": "puṭṭho paralokattikādīnaṃ paṭisedhanamukhena vikkhepaṃ byākāsi.",
  "tika-s0101t:515_0": "Etthāha – nanu cāyaṃ sabbopi amarāvikkhepiko kusalādayo dhamme, paralokattikādīni",
  "tika-s0101t:515_1": "ca yathābhūtaṃ anavabujjhamāno tattha tattha pañhaṃ puṭṭho pucchāya vikkhepanamattaṃ",
  "tika-s0101t:515_2": "āpajjati, tassa kathaṃ diṭṭhigatikabhāvo. Na hi avattukāmassa viya pucchitamatthamajānantassa",
  "tika-s0101t:515_3": "vikkhepakaraṇamattena diṭṭhigatikatā yuttāti? Vuccate – na heva kho pucchāya vikkhepakaraṇamattena",
  "tika-s0101t:515_4": "tassa diṭṭhigatikatā, atha kho micchābhinivesavasena. Sassatābhinivesena micchābhiniviṭṭhoyeva",
  "tika-s0101t:515_5": "hi puggalo mandabuddhitāya kusalādidhamme paralokattikādīni ca yāthāvato appaṭipajjamāno",
  "tika-s0101t:515_6": "attanā aviññātassa atthassa paraṃ viññāpetuṃ asakkuṇeyyatāya musāvādādibhayena ca",
  "tika-s0101t:515_7": "vikkhepaṃ āpajjatīti. Tathā hi vakkhati “yāsaṃ satteva ucchedadiṭṭhiyo, sesā sassatadiṭṭhiyo”ti",
  "tika-s0101t:515_8": "atha vā puññapāpānaṃ tabbipākānañca anavabodhena asaddahanena ca tabbisayāya pucchāya",
  "tika-s0101t:515_9": "vikkhepakaraṇaṃyeva sundaranti khantiṃ ruciṃ uppādetvā abhinivisantassa uppannā visuṃyevesā",
  "tika-s0101t:515_10": "ekā diṭṭhi sattabhaṅgadiṭṭhi viyāti daṭṭhabbaṃ. Tathā ca vuttaṃ “pariyantarahitā",
  "tika-s0101t:515_11": "diṭṭhigatikassa diṭṭhi ceva vācā cā”ti. Kathaṃ panassā sassatadiṭṭhisaṅgaho? Ucchedavasena",
  "tika-s0101t:515_12": "anabhinivesato. Natthi koci dhammānaṃ yathābhūtavedī vivādabahulattā lokassa, “evameva”nti",
  "tika-s0101t:515_13": "pana saddantarena “dhammanijjhānanā anādikālikā loke”ti gāhavasena sassatalesopettha labbhatiyeva.",
  "tika-s0101t:516": "Adhiccasamuppannavādavaṇṇanā",
  "tika-s0101t:517_0": "67. Adhicca yadicchakaṃ yaṃ kiñci kāraṇaṃ, kassaci vuddhipubbaṃ vā vinā samuppannoti",
  "tika-s0101t:517_1": "attalokasaññitānaṃ khandhānaṃ adhiccuppattiākārārammaṇaṃ dassanaṃ tadākārasannissayena",
  "tika-s0101t:517_2": "pavattito, tadākārasahacaritatāya ca “adhiccasamuppanna”nti vuccati yathā “mañcā",
  "tika-s0101t:517_3": "ghosanti, kuntā pacarantī”ti ca imamatthaṃ dassento āha “adhiccasamuppanno attā ca",
  "tika-s0101t:517_4": "loko cāti dassanaṃ adhiccasamuppanna”nti.",
  "tika-s0101t:518_0": "68-73. Desanāsīsanti desanāya jeṭṭhakabhāvena gahaṇaṃ, tena saññaṃyeva dhuraṃ katvā",
  "tika-s0101t:518_1": "bhagavatā ayaṃ desanā katā, na pana tattha aññesaṃ arūpadhammānaṃ atthibhāvatoti",
  "tika-s0101t:518_2": "dasseti. Tenevāha “acittuppādā”tiādi. Bhagavā hi yathā lokuttaradhammaṃ desento samādhiṃ",
  "tika-s0101t:518_3": "paññaṃ vā dhuraṃ karoti, evaṃ lokiyadhammaṃ desento cittaṃ saññaṃ vā dhuraṃ karoti.",
  "tika-s0101t:518_4": "Tattha “yasmiṃ samaye lokuttaraṃ jhānaṃ bhāveti pañcaṅgiko sammāsamādhi [dī. ni.",
  "tika-s0101t:518_5": "3.355 (kha)] pañcañāṇiko sammāsamādhi, [dī. ni. 3.355 (ja); vibha. 2.804] paññāya",
  "tika-s0101t:518_6": "cassa disvā āsavā parikkhīṇā hontī”ti tathā “yasmiṃ samaye kāmāvacaraṃ kusalaṃ cittaṃ",
  "tika-s0101t:518_7": "uppannaṃ hoti, kiṃcitto tvaṃ bhikkhu manopubbaṅgamā dhammā, santi bhikkhave sattā",
  "tika-s0101t:518_8": "nānattakāyā nānattasaññino, na nevasaññānāsaññāyatana”ntiādīni suttāni etassa atthassa",
  "tika-s0101t:518_9": "sādhakāni daṭṭhabbāni. Titthāyataneti aññatitthiyasamaye. Titthiyā hi upapattivisese",
  "tika-s0101t:518_10": "vimuttisaññino, saññāvirāgāvirāgesu ādīnavānisaṃsadassino vā hutvā asaññasamāpattiṃ",
  "tika-s0101t:518_11": "nibbattetvā akkhaṇabhūmiyaṃ uppajjanti, na sāsanikā. Vāyokasiṇe parikammaṃ katvāti",
  "tika-s0101t:518_12": "vāyokasiṇe paṭhamādīni tīṇi jhānāni nibbattetvā tatiyajjhāne ciṇṇavasī hutvā tato",
  "tika-s0101t:518_13": "vuṭṭhāya catutthajjhānādhigamāya parikammaṃ katvā. Tenevāha “catutthajjhānaṃ nibbattetvā”ti.",
  "tika-s0101t:519_0": "Kasmā panettha vāyokasiṇeyeva parikammaṃ vuttanti? Vuccate – yatheva hi rūpapaṭibhāgabhūtesu",
  "tika-s0101t:519_1": "kasiṇavisesesu rūpavibhāvanena rūpavirāgabhāvanāsaṅkhāto arūpasamāpattiviseso sacchikarīyati,",
  "tika-s0101t:519_2": "evaṃ aparibyattaviggahatāya arūpapaṭibhāgabhūte kasiṇavisese arūpavibhāvanena arūpavirāgabhāvanāsaṅkhāto",
  "tika-s0101t:519_3": "rūpasamāpattiviseso adhigamīyatīti ettha “saññā rogo saññā gaṇḍo”tiādinā “dhi cittaṃ,",
  "tika-s0101t:519_4": "dhibbate taṃ citta”ntiādinā ca nayena arūpappavattiyā ādīnavadassanena, tadabhāve",
  "tika-s0101t:519_5": "ca santapaṇītabhāvasanniṭṭhānena rūpasamāpattiyā abhisaṅkharaṇaṃ, rūpavirāgabhāvanā",
  "tika-s0101t:519_6": "pana saddhiṃ upacārena arūpasamāpattiyo, tatthāpi visesena paṭhamāruppajjhānaṃ. Yadi",
  "tika-s0101t:519_7": "evaṃ “paricchinnākāsakasiṇepī”ti vattabbaṃ. Tassāpi hi arūpapaṭibhāgatā labbhatīti?",
  "tika-s0101t:519_8": "Icchitamevetaṃ kesañci avacanaṃ panettha pubbācariyehi aggahitabhāvena. Yathā hi",
  "tika-s0101t:519_9": "rūpavirāgabhāvanā virajjanīyadhammabhāvamattena parinipphannā, virajjanīyadhammapaṭibhāgabhūte",
  "tika-s0101t:519_10": "ca visayavisese pātubhavati, evaṃ arūpavirāgabhāvanāpīti vuccamāne na koci virodho,",
  "tika-s0101t:519_11": "titthiyeheva pana tassā samāpattiyā paṭipajjitabbatāya, tesañca visayapathesupanibandhanasseva",
  "tika-s0101t:519_12": "tassa jhānassa paṭipattito diṭṭhivantehi pubbācariyehi catuttheyeva bhūtakasiṇe arūpavirāgabhāvanāparikammaṃ",
  "tika-s0101t:519_13": "vuttanti daṭṭhabbaṃ. Kiñca vaṇṇakasiṇesu viya purimabhūtakasiṇattayepi vaṇṇapaṭicchāyāva",
  "tika-s0101t:519_14": "paṇṇatti ārammaṇaṃ jhānassa lokavohārānurodheneva pavattito. Evañca katvā visuddhimagge",
  "tika-s0101t:519_15": "pathavīkasiṇassa ādāsacandamaṇḍalūpamāvacanañca samatthitaṃ hoti, catutthaṃ pana",
  "tika-s0101t:519_16": "bhūtakasiṇaṃ bhūtappaṭicchāyameva jhānassa gocarabhāvaṃ gacchatīti tasseva arūpapaṭibhāgatā",
  "tika-s0101t:519_17": "yuttāti vāyokasiṇeyeva parikammaṃ vuttanti veditabbaṃ.",
  "tika-s0101t:520_0": "Idhevāti pañcavokārabhaveyeva. Tatthāti asaññabhave. Yadi rūpakkhandhamattameva asaññabhave",
  "tika-s0101t:520_1": "pātubhavati, kathamarūpasannissayena vinā tattha rūpaṃ pavattati, kathaṃ pana rūpasannissayena",
  "tika-s0101t:520_2": "vinā arūpadhātuyaṃ arūpaṃ pavattati, idampi tena samānajātiyameva. Kasmā? Idheva",
  "tika-s0101t:520_3": "adassanato. Yadi evaṃ kabaḷīkārāhārena vinā rūpadhātuyaṃ rūpena na pavattitabbaṃ,",
  "tika-s0101t:520_4": "kiṃ kāraṇaṃ? Idheva adassanato. Api ca yathā yassa cittasantānassa nibbattikāraṇaṃ",
  "tika-s0101t:520_5": "rūpe avigatataṇhaṃ, tassa saha rūpena sambhavato rūpaṃ nissāya pavatti, yassa pana",
  "tika-s0101t:520_6": "nibbattikāraṇaṃ rūpe vigatataṇhaṃ, tassa vinā rūpena rūpanirapekkhatāya kāraṇassa,",
  "tika-s0101t:520_7": "evaṃ yassa rūpappabandhassa nibbattikāraṇaṃ vigatataṇhaṃ arūpe, tassa vinā arūpena",
  "tika-s0101t:520_8": "pavatti hotīti asaññabhave rūpakkhandhamattameva nibbattati. Kathaṃ pana tattha kevalo",
  "tika-s0101t:520_9": "rūpappabandho paccuppannapaccayarahito cirakālaṃ pavattatīti paccetabbaṃ, kittakaṃ",
  "tika-s0101t:520_10": "vā kālaṃ pavattatīti codanaṃ manasi katvā āha “yathā nāma jiyāvegukkhitto saro”tiādi,",
  "tika-s0101t:520_11": "tena na kevalamāgamoyeva ayamettha yuttīti dasseti. Tattakameva kālanti ukkaṃsato",
  "tika-s0101t:520_12": "pañca mahākappasatānipi tiṭṭhanti asaññasattā. Jhānavegeti asaññasamāpattiparikkhate",
  "tika-s0101t:520_13": "kammavege. Antaradhāyatīti paccayanirodhena nirujjhati nappavattati.",
  "tika-s0101t:521_0": "Idhāti kāmabhave. Kathaṃ pana anekakappasatasamatikkamena ciraniruddhato viññāṇato",
  "tika-s0101t:521_1": "idha viññāṇaṃ samuppajjati. Na hi niruddhe cakkhumhi cakkhuviññāṇamuppajjamānaṃ diṭṭhanti?",
  "tika-s0101t:521_2": "Nayidamekantato daṭṭhabbaṃ. Ciraniruddhampi hi cittaṃ samānajātikassa antarānuppajjanato",
  "tika-s0101t:521_3": "anantarapaccayamattaṃ hotiyeva, na bījaṃ, bījaṃ pana kammaṃ. Tasmā kammato bījabhūtato",
  "tika-s0101t:521_4": "ārammaṇādīhi paccayehi asaññabhavato cutānaṃ kāmadhātuyā upapattiviññāṇaṃ hotiyeva.",
  "tika-s0101t:521_5": "Tenāha “idha paṭisandhisaññā uppajjatī”ti. Ettha ca yathā nāma utuniyāmena pupphaggahaṇe",
  "tika-s0101t:521_6": "niyatakālānaṃ rukkhānaṃ vekhe dinne vekhabalena na yathā niyāmatā hoti pupphaggahaṇassa,",
  "tika-s0101t:521_7": "evameva pañcavokārabhave avippayogena vattamānesu rūpārūpadhammesu rūpārūpavirāgabhāvanāvekhe",
  "tika-s0101t:521_8": "dinne tassa samāpattivekhabalassa anurūpato arūpabhave asaññābhave ca yathākkamaṃ",
  "tika-s0101t:521_9": "rūparahitā arūparahitā ca khandhānaṃ pavatti hotīti veditabbaṃ. Nanu ettha jātisatasahassadasasaṃvaṭṭādīnaṃ",
  "tika-s0101t:521_10": "matthake, abbhantarato vā pavattāya asaññūpavattiyā vasena lābhīadhiccasamuppannikavādo",
  "tika-s0101t:521_11": "lābhīsassatavādo viya anekabhedo sambhavatīti? Saccaṃ sambhavati, anantarattā pana",
  "tika-s0101t:521_12": "āpannāya asaññūpapattiyā vasena lābhīadhiccasamuppannikavādo nayadassanavasena ekova",
  "tika-s0101t:521_13": "dassitoti daṭṭhabbaṃ. Atha vā sassatadiṭṭhisaṅgahato adhiccasamuppannikavādassa sassatavāde",
  "tika-s0101t:521_14": "āgato sabbo desanānayo yathāsambhavaṃ adhiccasamuppannikavādepi gahetabboti imassa",
  "tika-s0101t:521_15": "visesassa dassanatthaṃ bhagavatā lābhīadhiccasamuppannikavādo avibhajitvā desito.",
  "tika-s0101t:521_16": "Avassañca sassatadiṭṭhisaṅgaho adhiccasamuppannikavādassa icchitabbo saṃkilesapakkhe",
  "tika-s0101t:521_17": "sattānaṃ ajjhāsayassa duvidhattā. Tathā hi vuttaṃ aṭṭhakathāyaṃ “sassatucchedadiṭṭhi",
  "tika-s0101t:521_18": "cā”ti. Tathā ca vakkhati “yāsaṃ satteva ucchedadiṭṭhiyo, sesā sassatadiṭṭhiyo”ti.",
  "tika-s0101t:522_0": "Nanu ca adhiccasamuppannikavādassa sassatadiṭṭhisaṅgaho na yutto. “Ahañhi pubbe nāhosi”ntiādivasena",
  "tika-s0101t:522_1": "pavattanato, apubbasattapātubhāvaggāhattā, attano lokassa ca sadābhāvagāhinī ca sassatadiṭṭhi",
  "tika-s0101t:522_2": "“atthitveva sassatisama”nti pavattanato? No na yutto anāgate koṭiadassanato. Yadipi",
  "tika-s0101t:522_3": "hi ayaṃ vādo “somhi etarahi ahutvā santatāya pariṇato”ti attano lokassa ca atītakoṭiparāmasanavasena",
  "tika-s0101t:522_4": "pavatto, tathāpi vattamānakālato paṭṭhāya na tesaṃ katthaci anāgate pariyantaṃ passati,",
  "tika-s0101t:522_5": "visesena ca paccuppannānāgatakālesu pariyantādassanapabhāvito sassatavādo. Yathāha",
  "tika-s0101t:522_6": "“sassatisamaṃ tatheva ṭhassatī”ti. Yadi evaṃ imassa vādassa, sassatavādādīnañca pubbantakappikesu",
  "tika-s0101t:522_7": "saṅgaho na yutto anāgatakālaparāmasanavasena pavattattāti? Na, samudāgamassa atītakoṭṭhāsikattā.",
  "tika-s0101t:522_8": "Tathā hi nesaṃ samuppatti atītaṃsapubbenivāsañāṇehi, tappaṭirūpakānussavādippabhāvitatakkanehi",
  "tika-s0101t:522_9": "ca saṅgahitāti, tathā ceva saṃvaṇṇitaṃ. Atha vā sabbattha appaṭihatañāṇena vādivarena",
  "tika-s0101t:522_10": "dhammassāminā niravasesato agatiñca gatiñca yathābhūtaṃ sayaṃ abhiññā sacchikatvā",
  "tika-s0101t:522_11": "paveditā etā diṭṭhiyo, tasmā yāvatikā diṭṭhiyo bhagavatā desitā, yathā ca desitā,",
  "tika-s0101t:522_12": "tathā tathāva sanniṭṭhānato sampaṭicchitabbā, na ettha yuttivicāraṇā kātabbā buddhavisayattā.",
  "tika-s0101t:522_13": "Acinteyyo hi buddhavisayoti.",
  "tika-s0101t:523": "Dutiyabhāṇavāravaṇṇanā niṭṭhitā.",
  "tika-s0101t:524": "Aparantakappikavādavaṇṇanā",
  "tika-s0101t:525_0": "74. “Aparante ñāṇaṃ, aparantānudiṭṭhino”tiādīsu viya apara-saddo idha anāgatakālavācakoti",
  "tika-s0101t:525_1": "āha “anāgatakoṭṭhāsasaṅkhāta”nti. Aparantaṃ kappetvātiādīsu “pubbantaṃ kappetvā”tiādīsu",
  "tika-s0101t:525_2": "vuttanayena attho veditabbo. Visesamattameva vakkhāma.",
  "tika-s0101t:526": "Saññīvādavaṇṇanā",
  "tika-s0101t:527_0": "75. Uddhamāghātanāti pavatto vādo uddhamāghātano, so etesaṃ atthīti uddhamāghātanikā.",
  "tika-s0101t:527_1": "Yasmā pana te diṭṭhigatikā “uddhaṃ maraṇā attā nibbikāro”ti vadanti, tasmā “uddhamāghātanā",
  "tika-s0101t:527_2": "attānaṃ vadantīti uddhamāghātanikā”ti vuttaṃ. Saññīvādo etesaṃ atthīti saññīvādā",
  "tika-s0101t:527_3": "“buddhaṃ assa atthīti buddho”ti yathā. Atha vā saññīti pavatto vādo saññī sahacaraṇanayena,",
  "tika-s0101t:527_4": "saññī vādo etesanti saññīvādā.",
  "tika-s0101t:528_0": "76-77. Rūpī attāti ettha nanu rūpavinimuttena attanā bhavitabbaṃ saññāya viya rūpassapi",
  "tika-s0101t:528_1": "attaniyattā. Na hi “saññī attā”ti ettha saññā attā. Teneva hi “tattha pavattasaññañcassa",
  "tika-s0101t:528_2": "saññāti gahetvā”ti vuttaṃ. Evaṃ sati kasmā kasiṇarūpaṃ “attā”ti gahetvā vuttanti?",
  "tika-s0101t:528_3": "Na kho panetaṃ evaṃ daṭṭhabbaṃ “rūpaṃ assa atthīti rūpī”ti, atha kho “ruppanasīlo",
  "tika-s0101t:528_4": "rūpī”ti. Ruppanañcettha rūpasarikkhatāya kasiṇarūpassa vaḍḍhitāvaḍḍhitakālavasena",
  "tika-s0101t:528_5": "visesāpatti, sā ca “natthī”ti na sakkā vattuṃ parittavipulatādivisesasabbhāvato.",
  "tika-s0101t:528_6": "Yadi evaṃ imassa vādassa sassatadiṭṭhisaṅgaho na yujjatīti? No na yujjati kāyabhedato",
  "tika-s0101t:528_7": "uddhaṃ attano nibbikāratāya tena adhippetattā. Tathā hi vuttaṃ “arogo paraṃ maraṇā”ti.",
  "tika-s0101t:528_8": "Atha vā “rūpaṃ assa atthīti rūpī”ti vuccamānepi na doso. Kappanāsiddhenapi hi bhedena",
  "tika-s0101t:528_9": "abhedassāpi niddesadassanato, yathā “silāputtakassa sarīra”nti. Ruppanaṃ vā rūpasabhāvo",
  "tika-s0101t:528_10": "rūpaṃ, taṃ etassa atthīti rūpī, attā “rūpino dhammā”tiādīsu viya. Evañca katvā rūpasabhāvattā",
  "tika-s0101t:528_11": "attano “rūpī attā”ti vacanaṃ ñāyāgatamevāti “kasiṇarūpaṃ ‘attā’ti gahetvā”ti vuttaṃ.",
  "tika-s0101t:528_12": "Niyatavāditāya kammaphalapaṭikkhepato natthi ājīvakesu jhānasamāpattilābhoti āha",
  "tika-s0101t:528_13": "“ājīvakādayo viya takkamatteneva vā rūpī attā”ti. Tathā hi kaṇhābhijātiādīsu chaḷābhijātīsu",
  "tika-s0101t:528_14": "aññataraṃ attānaṃ ekacce ājīvakā paṭijānanti. Natthi etassa rogo bhaṅgoti arogoti",
  "tika-s0101t:528_15": "aroga-saddassa niccapariyāyatā veditabbā, rogarahitatāsīsena vā nibbikāratāya niccataṃ",
  "tika-s0101t:528_16": "paṭijānāti diṭṭhigatikoti āha “arogoti nicco”ti.",
  "tika-s0101t:529_0": "Kasiṇugghāṭimākāsapaṭhamāruppaviññāṇanatthibhāvaākiñcaññāyatanāni arūpasamāpattinimittaṃ",
  "tika-s0101t:529_1": "nimbapaṇṇe tittakaraso viya sarīraparimāṇo arūpī attā tattha tiṭṭhatīti nigaṇṭhāti",
  "tika-s0101t:529_2": "āha “nigaṇṭhādayo viyā”ti. Missakagāhavasenāti rūpārūpasamāpattīnaṃ nimittāni ekajjhaṃ",
  "tika-s0101t:529_3": "katvā “eko attā”ti, tattha pavattasaññañcassa “saññā”ti gahaṇavasena. Ayañhi diṭṭhigatiko",
  "tika-s0101t:529_4": "rūpārūpasamāpattilābhitāya tannimittaṃ rūpabhāvena arūpabhāvena ca attā upatiṭṭhati,",
  "tika-s0101t:529_5": "tasmā “rūpī ca arūpī cā”ti abhinivesaṃ janesi ajjhattavādino viya, takkamatteneva",
  "tika-s0101t:529_6": "vā rūpārūpadhammānaṃ missakaggahaṇavasena “rūpī arūpī ca attā hotī”ti.",
  "tika-s0101t:530_0": "Takkagāhenevāti saṅkhārāvasesasukhumabhāvappattadhammā viya accantasukhumabhāvappattiyā",
  "tika-s0101t:530_1": "sakiccasādhanāsamatthatāya thambhakuṭṭahatthapādādisaṅghāto viya neva rūpī, rūpasabhāvānativattanato",
  "tika-s0101t:530_2": "na arūpīti evaṃ pavattatakkagāhena. Atha vā antānantikacatukkavāde viya aññamaññapaṭikkhepavasena",
  "tika-s0101t:530_3": "attho veditabbo. Kevalaṃ pana tattha desakālabhedavasena tatiyacatutthavādā dassitā,",
  "tika-s0101t:530_4": "idha kālavatthubhedavasenāti ayameva visesoti. Kālabhedavasena cettha tatiyavādassa",
  "tika-s0101t:530_5": "pavatti rūpārūpanimittānaṃ saha anupaṭṭhānato. Catutthavādassa pana vatthubhedavasena",
  "tika-s0101t:530_6": "pavatti rūpārūpadhammānaṃ samūhato “eko attā”ti takkanavasenāti tattha vuttanayānusārena veditabbaṃ.",
  "tika-s0101t:531": "Dutiyacatukke yaṃ vattabbaṃ, taṃ “amati gacchati ettha bhāvo osāna”ntiādinā antānantikavāde vuttanayena veditabbaṃ.",
  "tika-s0101t:532_0": "Yadipi aṭṭhasamāpattilābhino diṭṭhigatikassa vasena samāpattibhedena saññābhedasambhavato",
  "tika-s0101t:532_1": "“nānattasaññī attā”ti ayampi vādo samāpannakavasena labbhati. Tathāpi samāpattiyaṃ",
  "tika-s0101t:532_2": "ekarūpeneva saññāya upaṭṭhānato samāpannakavasena “ekattasaññī”ti āha. Tenevettha",
  "tika-s0101t:532_3": "samāpannakaggahaṇaṃ kataṃ. Ekasamāpattilābhino eva vā vasena attho veditabbo. Samāpattibhedena",
  "tika-s0101t:532_4": "saññābhedasambhavepi bahiddhā puthuttārammaṇe saññānānattena oḷārikena nānattasaññitaṃ",
  "tika-s0101t:532_5": "dassetuṃ “asamāpannakavasena nānattasaññī”ti vuttaṃ. “Parittakasiṇavasena parittasaññī”ti",
  "tika-s0101t:532_6": "iminā satipi saññāvinimutte dhamme “saññāyeva attā”ti vadatīti dassitaṃ hoti. Kasiṇaggahaṇañcettha",
  "tika-s0101t:532_7": "saññāya visayadassanaṃ, evaṃ vipulakasiṇavasenāti etthāpi attho veditabbo. Evañca",
  "tika-s0101t:532_8": "katvā antānantikavāde, idha ca antānantikacatukke paṭhamadutiyavādehi imesaṃ dvinnaṃ",
  "tika-s0101t:532_9": "vādānaṃ viseso siddho hoti, aññathā vuttappakāresu vādesu pubbantāparantakappanabhedena",
  "tika-s0101t:532_10": "satipi kehici visese kehici natthi yevāti. Atha vā “aṅguṭṭhappamāṇo attā, yavappamāṇo,",
  "tika-s0101t:532_11": "aṇumatto vā attā”ti ādidassanavasena paritto saññī cāti parittasaññī, kapilakaṇādādayo",
  "tika-s0101t:532_12": "viya attano sabbagatabhāvapaṭijānanavasena appamāṇo saññī cāti appamāṇasaññīti evampettha attho daṭṭhabbo.",
  "tika-s0101t:533_0": "Dibbacakkhuparibhaṇḍatāya yathākammūpagañāṇassa dibbacakkhupabhāvajanitena yathākammūpagañāṇena",
  "tika-s0101t:533_1": "dissamānāpi sattānaṃ sukhādisamaṅgitā dibbacakkhunāva diṭṭhā hotīti āha “dibbena",
  "tika-s0101t:533_2": "cakkhunā”tiādi. Nanu ca “ekantasukhī attā”tiādivādānaṃ aparantadiṭṭhibhāvato “nibbattamānaṃ",
  "tika-s0101t:533_3": "disvā”ti vacanaṃ anupannanti? Nānupapannaṃ, anāgatassa ekantasukhibhāvādikassa pakappanaṃ",
  "tika-s0101t:533_4": "paccuppannāya nibbattiyā dassanena adhippetanti. Tenevāha “nibbattamānaṃ disvā ‘ekantasukhī’ti",
  "tika-s0101t:533_5": "gaṇhātī”ti. Ettha ca tassaṃ tassaṃ bhūmiyaṃ bahulaṃ sukhādisahitadhammappavattidassanena",
  "tika-s0101t:533_6": "tesaṃ “ekantasukhī”ti gāho daṭṭhabbo. Atha vā hatthidassakaandhā viya diṭṭhigatikā",
  "tika-s0101t:533_7": "yaṃ yadeva passanti, taṃ tadeva abhinivissa voharantīti na ettha yutti maggitabbā.",
  "tika-s0101t:534": "Asaññī nevasaññīnāsaññīvādavaṇṇanā",
  "tika-s0101t:535_0": "78-83. Asaññīvāde asaññabhave nibbattasattavasena paṭhamavādo, “saññaṃ attato samanupassatī”ti",
  "tika-s0101t:535_1": "ettha vuttanayena saññaṃyeva “attā”ti gahetvā tassa kiñcanabhāvena ṭhitāya aññāya",
  "tika-s0101t:535_2": "saññāya abhāvato “asaññī”ti pavatto dutiyavādo, tathā saññāya saha rūpadhamme, sabbe",
  "tika-s0101t:535_3": "eva vā rūpārūpadhamme “attā”ti gahetvā pavatto tatiyavādo, takkagāhavaseneva catutthavādo",
  "tika-s0101t:535_4": "pavatto. Tassa pubbe vuttanayeneva attho veditabbo. Dutiyacatukkepi kasiṇarūpassa",
  "tika-s0101t:535_5": "asañjānanasabhāvatāya asaññīti katvā antānantikavāde vuttanayeneva cattāropi veditabbā.",
  "tika-s0101t:535_6": "Tathā nevasaññīnāsaññīvādepi nevasaññīnāsaññībhave nibbattasattasseva cutipaṭisandhīsu,",
  "tika-s0101t:535_7": "sabbattha vā paṭusaññākiccaṃ kātuṃ asamatthāya sukhumāya saññāya atthibhāvapaṭijānanavasena",
  "tika-s0101t:535_8": "paṭhamavādo, asaññīvāde vuttanayena sukhumāya saññāya vasena, sañjānanasabhāvatāpaṭijānena",
  "tika-s0101t:535_9": "ca dutiyavādādayo pavattāti evaṃ ekena pakārena satipi kāraṇapariyesanassa sambhave",
  "tika-s0101t:535_10": "diṭṭhigatikavādānaṃ anādaraṇīyabhāvadassanatthaṃ “tattha na ekantena kāraṇaṃ pariyesitabba”nti",
  "tika-s0101t:535_11": "vuttanti daṭṭhabbaṃ. Etesañca saññīasaññīnevasaññīnāsaññīvādānaṃ “arogo paraṃ maraṇā”ti",
  "tika-s0101t:535_12": "vacanato sassatadiṭṭhisaṅgaho pākaṭoyeva.",
  "tika-s0101t:536": "Ucchedavādavaṇṇanā",
  "tika-s0101t:537_0": "84. Asato vināsāsambhavato atthibhāvanibandhano ucchedoti vuttaṃ “sato”ti. Yathā",
  "tika-s0101t:537_1": "hetuphalabhāvena pavattamānānaṃ sabhāvadhammānaṃ satipi ekasantānapariyāpannānaṃ",
  "tika-s0101t:537_2": "bhinnasantatipatitehi visese hetuphalānaṃ paramatthato bhinnasabhāvattā bhinnasantānapatitānaṃ",
  "tika-s0101t:537_3": "viya accantabhedasanniṭṭhānena nānattanayassa micchāgahaṇaṃ ucchedābhinivesassa kāraṇaṃ,",
  "tika-s0101t:537_4": "evaṃ hetuphalabhūtānaṃ dhammānaṃ vijjamānepi sabhāvabhede ekasantatipariyāpannatāya",
  "tika-s0101t:537_5": "ekattanayena accantamabhedaggahaṇampi kāraṇaṃ evāti dassetuṃ “sattassā”ti vuttaṃ",
  "tika-s0101t:537_6": "pāḷiyaṃ. Santānavasena hi vattamānesu khandhesu ghanavinibbhogābhāvena sattagāho,",
  "tika-s0101t:537_7": "sattassa ca atthibhāvagāhanibandhano ucchedagāho yāvāyaṃ attā na ucchijjati, tāvāyaṃ",
  "tika-s0101t:537_8": "vijjatiyevāti gahaṇato, nirudayavināso vā idha ucchedoti adhippetoti āha “upaccheda”nti.",
  "tika-s0101t:537_9": "Visesena nāso vināso, abhāvo. So pana maṃsacakkhupaññācakkhūnaṃ dassanapathātikkamoyeva",
  "tika-s0101t:537_10": "hotīti āha “adassana”nti. Adassane hi nāsa-saddo loke niruḷhoti. Bhāvavigamanti sabhāvāpagamaṃ.",
  "tika-s0101t:537_11": "Yo hi nirudayavināsavasena ucchijjati, na so attano sabhāvena tiṭṭhatīti. Lābhīti",
  "tika-s0101t:537_12": "dibbacakkhuñāṇalābhī. Cutimattamevāti sekkhaputhujjanānampi cutimattameva. Na upapātanti",
  "tika-s0101t:537_13": "pubbayogābhāvena, parikammākaraṇena vā upapātaṃ daṭṭhuṃ na sakkoti. “Alābhī ca ko",
  "tika-s0101t:537_14": "paralokaṃ na jānātī”ti natthikavādavasena, mahāmūḷhabhāveneva vā “ito añño paraloko",
  "tika-s0101t:537_15": "atthī”ti anavabodhamāha. Ettakoyeva visayo, yo yaṃ indriyagocaroti. Attano dhītuyā",
  "tika-s0101t:537_16": "hatthagaṇhanakarājādi viya kāmasukhagiddhatāya vā. “Na puna viruhantī”ti patitapaṇṇānaṃ",
  "tika-s0101t:537_17": "vaṇṭena appaṭisandhikabhāvamāha. Evameva sattāti yathā paṇḍupalāso bandhanā pavutto",
  "tika-s0101t:537_18": "na paṭisandhiyati, evaṃ sabbe sattā appaṭisandhikamaraṇameva nigacchantīti. Jalapubbūḷakūpamā",
  "tika-s0101t:537_19": "hi sattāti tassa laddhi. Tathāti vuttappakārena. Lābhinopi cutito uddhaṃ adassaneneva",
  "tika-s0101t:537_20": "imā diṭṭhiyo uppajjantīti āha “vikappetvā vā”ti.",
  "tika-s0101t:538_0": "Etthāha – yathā amarāvikkhepikavādā ekantaalābhīvaseneva dassitā, yathā ca uddhamāghātanikasaññīvādacatukko",
  "tika-s0101t:538_1": "ekantalābhīvaseneva, na evamayaṃ. Ayaṃ pana sassatekaccasassatavādādayo viya lābhīalābhīvasena",
  "tika-s0101t:538_2": "pavatto. Tathā hi vuttaṃ “tattha dve janā”tiādi. Yadi evaṃ kasmā sassatavādādidesanāhi",
  "tika-s0101t:538_3": "idha aññathā desanā pavattāti? Vuccate – desanāvilāsappattito. Desanāvilāsappattā",
  "tika-s0101t:538_4": "hi buddhā bhagavanto, te veneyyajjhāsayānurūpaṃ vividhenākārena dhammaṃ desenti,",
  "tika-s0101t:538_5": "aññathā idhāpi ca evaṃ bhagavā deseyya “idha bhikkhave ekacco samaṇo vā brāhmaṇo",
  "tika-s0101t:538_6": "vā ātappamanvāya…pe… yathāsamāhite citte sattānaṃ cutūpapātañāṇāya cittaṃ abhininnāmeti,",
  "tika-s0101t:538_7": "so dibbena cakkhunā visuddhena atikkantamānusakena arahato cuticittaṃ passati, puthūnaṃ",
  "tika-s0101t:538_8": "vā parasattānaṃ, na heva kho taduddhaṃ upapattiṃ, so evamāha ‘yathā kho bho ayaṃ",
  "tika-s0101t:538_9": "attā”’ tiādinā visesalābhino, takkino ca visuṃ katvā, tasmā desanāvilāsena veneyyajjhāsayānurūpaṃ",
  "tika-s0101t:538_10": "sassatavādādidesanāhi aññathāyaṃ desanā pavattāti daṭṭhabbaṃ.",
  "tika-s0101t:539_0": "Atha vā ekaccasassatavādādīsu viya na idha takkīvādito visesalābhīvādo bhinnākāro,",
  "tika-s0101t:539_1": "atha kho samānabhedatāya samānākāroyevāti imassa visesassa pakāsanatthaṃ bhagavatā",
  "tika-s0101t:539_2": "ayamucchedavādo purimavādehi visiṭṭhākāro desito. Sambhavati hi takkinopi anussavādivasena",
  "tika-s0101t:539_3": "adhigamavato viya idha abhiniveso. Atha vā na imā diṭṭhiyo bhagavatā anāgate evaṃ",
  "tika-s0101t:539_4": "bhāvīvasena desitā, nāpi parikappavasena, atha kho yathā yathā diṭṭhigatikehi “idameva",
  "tika-s0101t:539_5": "saccaṃ, moghamañña”nti paññattā, tathā tathā yathābhuccaṃ sabbaññutaññāṇena paricchinditvā",
  "tika-s0101t:539_6": "pakāsitā. Yehi gambhīrādippakārā aputhujjanagocarā buddhadhammā pakāsanti, yesañca",
  "tika-s0101t:539_7": "parikittanena tathāgatā sammadeva thomitā honti. Ucchedavādīhi ca diṭṭhigatikehi",
  "tika-s0101t:539_8": "yathā uttaruttarabhavadassīhi aparabhavadassīnaṃ tesaṃ vādapaṭisedhavasena sakasakavādā",
  "tika-s0101t:539_9": "patiṭṭhāpitā, tathāyaṃ desanā pavattāti purimadesanāhi imissā desanāya pavattibhedo",
  "tika-s0101t:539_10": "na codetabbo. Evañca katvā arūpabhavabhedavasena viya kāmarūpabhavabhedavasenāpi",
  "tika-s0101t:539_11": "ucchedavādo vibhajitvā daṭṭhabbo. Atha vā paccekaṃ kāmarūpabhavabhedavasena viya",
  "tika-s0101t:539_12": "arūpabhavavasenāpi na vibhajitvā vattabbo, evañca sati bhagavatā vuttasattakato bahutarabhedo,",
  "tika-s0101t:539_13": "appatarabhedo vā ucchedavādo āpajjatīti evaṃ pakārāpi codanā anavakāsāvāti.",
  "tika-s0101t:540_0": "Etthāha – yuttaṃ tāva purimesu tīsu vādesu “kāyassa bhedā”ti vuttaṃ pañcavokārabhavapariyāpannaṃ",
  "tika-s0101t:540_1": "attabhāvaṃ ārabbha pavattattā tesaṃ vādānaṃ, catuvokārabhavapariyāpannaṃ pana attabhāvaṃ",
  "tika-s0101t:540_2": "nissāya pavattesu catutthādīsu catūsu vādesu kasmā “kāyassa bhedā”ti vuttaṃ. Na hi",
  "tika-s0101t:540_3": "arūpīnaṃ kāyo vijjatīti? Saccametaṃ, rūpattabhāve pavattavohāreneva pana diṭṭhigatiko",
  "tika-s0101t:540_4": "arūpattabhāvepi kāyavohāraṃ āropetvā āha “kāyassa bhedā”ti. Yathā ca diṭṭhigatikā",
  "tika-s0101t:540_5": "diṭṭhiyo paññāpenti, tathā ca bhagavā dassetīti, arūpakāyabhāvato vā phassādidhammasamūhabhūte",
  "tika-s0101t:540_6": "arūpattabhāve kāyaniddeso daṭṭhabbo. Ettha ca kāmadevattabhāvādiniravasesavibhavapatiṭṭhāpakānaṃ",
  "tika-s0101t:540_7": "dutiyavādādīnaṃ yutto aparantakappikabhāvo anāgataddhavisayattā tesaṃ vādānaṃ, na",
  "tika-s0101t:540_8": "pana diṭṭhigatikapaccakkhabhūtamanussattabhāvasamucchedapatiṭṭhāpakassa paṭhamavādassa",
  "tika-s0101t:540_9": "paccuppannavisayattā. Dutiyavādādīnañhi purimapurimavādasaṅgahitasseva attano taduttaruttaribhavopapannassa",
  "tika-s0101t:540_10": "samucchedato yujjati aparantakappikatā, tathā ca “no ca kho bho ayaṃ attā ettāvatā",
  "tika-s0101t:540_11": "sammā samucchinno hotī”tiādi vuttaṃ, yaṃ pana tattha vuttaṃ “atthi kho bho añño attā”ti,",
  "tika-s0101t:540_12": "taṃ manussakāyavisesāpekkhāya vuttaṃ, na sabbathā aññabhāvatoti? No na yutto, idhalokapariyāpannattepi",
  "tika-s0101t:540_13": "ca paṭhamavādavisayassa anāgatakālasseva tassa adhippetattā paṭhamavādinopi aparantakappikatāya na koci virodhoti.",
  "tika-s0101t:541": "Diṭṭhadhammanibbānavādavaṇṇanā",
  "tika-s0101t:542_0": "93. Diṭṭhadhammoti dassanabhūtena ñāṇena upaladdhadhammo. Tattha yo anindriyavisayo,",
  "tika-s0101t:542_1": "sopi supākaṭabhāvena indriyavisayo viya hotīti āha “diṭṭhadhammoti paccakkhadhammo",
  "tika-s0101t:542_2": "vuccatī”ti. Teneva ca “tattha tattha paṭiladdhattabhāvassetaṃ adhivacana”nti vuttaṃ.",
  "tika-s0101t:543_0": "95. Antonijjhāyanalakkhaṇoti ñātibhogarogasīladiṭṭhibyasanehi phuṭṭhassa cetaso anto",
  "tika-s0101t:543_1": "abbhantaraṃ nijjhāyanaṃ socanaṃ antonijjhāyanaṃ, taṃ lakkhaṇaṃ etassāti antonijjhāyanalakkhaṇo.",
  "tika-s0101t:543_2": "Tannissitalālappanalakkhaṇoti taṃ sokaṃ samuṭṭhānahetuṃ nissitaṃ tannissitaṃ, bhusaṃ",
  "tika-s0101t:543_3": "vilāpanaṃ lālappanaṃ, tannissitañca lālappanañca tannissitalālappanaṃ, taṃ lakkhaṇaṃ",
  "tika-s0101t:543_4": "etassāti tannissitalālappanalakkhaṇo. Ñātibyasanādinā phuṭṭhassa paridevenāpi asakkuṇantassa",
  "tika-s0101t:543_5": "antogatasokasamuṭṭhito bhuso āyāso upāyāso. So pana yasmā cetaso appasannākāro hoti,",
  "tika-s0101t:543_6": "tasmā “visādalakkhaṇo”ti vutto.",
  "tika-s0101t:544_0": "96. Vitakkanaṃ vitakkitaṃ, taṃ pana abhiniropanasabhāvo vitakkoyevāti āha “abhi…pe…",
  "tika-s0101t:544_1": "vitakko”ti. Esa nayo vicāritanti etthāpi. Khobhakarasabhāvattā vitakkavicārānaṃ taṃsahitaṃ",
  "tika-s0101t:544_2": "jhānaṃ saubbilanaṃ viya hotīti vuttaṃ “sakaṇḍakaṃ viya khāyatī”ti.",
  "tika-s0101t:545_0": "97. Yāya ubbilāpanapītiyā uppannāya cittaṃ “ubbilāvita”nti vuccati, sā pīti ubbilāvitattaṃ",
  "tika-s0101t:545_1": "yasmā pana cittassa ubbilabhāvo tassā pītiyā sati hoti, nāsati, tasmā sā “ubbilabhāvakāraṇa”nti vuttā.",
  "tika-s0101t:546_0": "98. Ābhogoti vā cittassa ābhuggabhāvo, ārammaṇe oṇatabhāvoti attho. Sukhena hi cittaṃ",
  "tika-s0101t:546_1": "ārammaṇe abhinataṃ hoti, na dukkhena viya apanataṃ, nāpi adukkhamasukhena viya anabhinataṃ",
  "tika-s0101t:546_2": "anapanatañca. Tattha “khuppipāsādiabhibhūtassa viya manuññabhojanādīsu kāmehi viveciyamānassupādārammaṇapatthanā",
  "tika-s0101t:546_3": "visesato abhivaḍḍhati, uḷārassa pana kāmarasassa yāvadatthaṃ tittassa manuññarasabhojanaṃ",
  "tika-s0101t:546_4": "bhuttāvino viya suhitassa bhottukāmatā kāmesu pātabyatā na hoti, visayassāgiddhatāya",
  "tika-s0101t:546_5": "visayehi dummociyehipi jalūkā viya sayameva muñcatī”ti ca ayoniso ummujjitvā kāmaguṇasantappitatāya",
  "tika-s0101t:546_6": "saṃsāradukkhavūpasamaṃ byākāsi paṭhamavādī. Kāmādīnaṃ ādīnavadassitāya, paṭhamādijjhānasukhassa",
  "tika-s0101t:546_7": "santabhāvadassitāya ca paṭhamādijjhānasukhatittiyā saṃsāradukkhupacchedaṃ byākaṃsu",
  "tika-s0101t:546_8": "dutiyādivādino, idhāpi ucchedavāde vuttappakāro vicāro yathāsambhavaṃ ānetvā vattabbo.",
  "tika-s0101t:546_9": "Ayaṃ panettha viseso – ekasmiñhi attabhāve pañca vādā labbhanti. Teneva hi pāḷiyaṃ",
  "tika-s0101t:546_10": "“añño attā”ti aññaggahaṇaṃ na kataṃ. Kathaṃ panettha accantanibbānapaññāpakassa attano",
  "tika-s0101t:546_11": "diṭṭhadhammanibbānavādassa sassatadiṭṭhiyā saṅgaho, na pana ucchedadiṭṭhiyāti? Taṃtaṃsukhavisesasamaṅgitāpaṭiladdhena",
  "tika-s0101t:546_12": "bandhavimokkhena suddhassa attano sakarūpe avaṭṭhānadīpanato.",
  "tika-s0101t:547": "Sesāti sesā pañcapaññāsa diṭṭhiyo. Tāsu antānantikavādādīnaṃ sassatadiṭṭhibhāvo tattha tattha pakāsitoyeva.",
  "tika-s0101t:548_0": "101-3. Kiṃ pana kāraṇaṃ pubbantāparantā eva diṭṭhābhinivesassa visayabhāvena dassitā,",
  "tika-s0101t:548_1": "na pana tadubhayamekajjhanti? Asambhavato. Na hi pubbantāparantesu viya tadubhayavinimutte",
  "tika-s0101t:548_2": "majjhante diṭṭhikappanā sambhavati ittarakālattā, atha pana paccuppannabhavo tadubhayavemajjhaṃ,",
  "tika-s0101t:548_3": "evaṃ sati diṭṭhikappanakkhamo tassa ubhayasabhāvo pubbantāparantesuyeva antogadhoti",
  "tika-s0101t:548_4": "kathamadassitaṃ. Atha vā pubbantāparantavantatāya “pubbantāparanto”ti majjhanto vuccati,",
  "tika-s0101t:548_5": "so ca “pubbantāparantakappikā vā pubbantāparantānudiṭṭhino”ti vadantena pubbantāparantehi",
  "tika-s0101t:548_6": "visuṃ katvā vuttoyevāti daṭṭhabbo. Aṭṭhakathāyampi “sabbepi te aparantakappike pubbantāparantakappike”ti",
  "tika-s0101t:548_7": "etena sāmaññaniddesena, ekasesena vā saṅgahitāti daṭṭhabbaṃ, aññathā saṅkaḍḍhitvā",
  "tika-s0101t:548_8": "vuttavacanassa anatthakatā āpajjeyyāti. Ke pana te pubbantāparantakappikā? Ye antānantikā",
  "tika-s0101t:548_9": "hutvā diṭṭhadhammanibbānavādāti evaṃ pakārā veditabbā.",
  "tika-s0101t:549_0": "Ettha ca “sabbe te imeheva dvāsaṭṭhiyā vatthūhi, etesaṃ vā aññatarena, natthi ito",
  "tika-s0101t:549_1": "bahiddhā”ti vacanato, pubbantakappikādittayavinimuttassa ca kassaci diṭṭhigatikassa",
  "tika-s0101t:549_2": "abhāvato yāni tāni sāmaññaphalādi suttantaresu vuttappakārāni akiriyāhetukanatthikavādādīni,",
  "tika-s0101t:549_3": "yāni ca issarapajāpatipurisakālasabhāvaniyatiyadicchāvādādippabhedāni diṭṭhigatāni",
  "tika-s0101t:549_4": "bahiddhāpi dissamānāni, tesaṃ ettheva saṅgaho, antogadhatā ca veditabbā. Kathaṃ?",
  "tika-s0101t:549_5": "Akiriyavādo tāva “vañjho kūṭaṭṭho”tiādinā kiriyābhāvadīpanato sassatavāde antogadho,",
  "tika-s0101t:549_6": "tathā “sattime kāyā”tiādi nayappavatto pakudhavādo, “natthi hetu natthi paccayo sattānaṃ",
  "tika-s0101t:549_7": "saṃkilesāyā”tiādi vacanato ahetukavādo adhiccasamuppannikavāde antogadho. “Natthi",
  "tika-s0101t:549_8": "paro loko”tiādi vacanato natthikavādo ucchedavāde antogadho. Tathā hi tattha “kāyassa",
  "tika-s0101t:549_9": "bhedā ucchijjatī”tiādi vuttaṃ. Paṭhamena ādi-saddena nigaṇṭhavādādayo saṅgahitā.",
  "tika-s0101t:550_0": "Yadipi pāḷiyaṃ nāṭaputtavāda bhāvena cātuyāmasaṃvaro āgato, tathāpi sattavatātikkamena",
  "tika-s0101t:550_1": "vikkhepavāditāya nāṭaputtavādopi sañcayavādo viya amarāvikkhepavādesu antogadho.",
  "tika-s0101t:550_2": "“Taṃ jīvaṃ taṃ sarīraṃ, aññaṃ jīvaṃ aññaṃ sarīra”nti evaṃ pakārā vādā “rūpī attā",
  "tika-s0101t:550_3": "hoti arogo paraṃ maraṇā”tiādivādesu saṅgahaṃ gacchanti, “hoti tathāgato paraṃ maraṇā,",
  "tika-s0101t:550_4": "“atthi sattā opapātikā”ti evaṃ pakārā sassatavāde. “Na hoti tathāgato paraṃ maraṇā,",
  "tika-s0101t:550_5": "natthi sattā opapātikā”ti evaṃ pakārā ucchedavādena saṅgahitā. “Hoti ca na hoti ca",
  "tika-s0101t:550_6": "tathāgato paraṃ maraṇā, atthi ca natthi ca sattā opapātikā”ti evaṃ pakārā ekaccasassatavāde",
  "tika-s0101t:550_7": "antogadhā. “Neva hoti na na hoti tathāgato paraṃ maraṇā, nevatthi na natthi sattā",
  "tika-s0101t:550_8": "opapātikā”ti ca evaṃ pakārā amarāvikkhepavāde antogadhā. Issarapajāpatipurisakālavādā",
  "tika-s0101t:550_9": "ekaccasassatavāde antogadhā, tathā kaṇādavādo. Sabhāvaniyatiyadicchāvādā adhiccasamuppannikavādena",
  "tika-s0101t:550_10": "saṅgahitā. Iminā nayena suttantaresu, bahiddhā ca dissamānānaṃ diṭṭhigatānaṃ imāsu",
  "tika-s0101t:550_11": "dvāsaṭṭhiyā diṭṭhīsu antogadhatā veditabbā.",
  "tika-s0101t:551_0": "Ajjhāsayanti diṭṭhijjhāsayaṃ. Sassatucchedadiṭṭhivasena hi sattānaṃ saṃkilesapakkhe",
  "tika-s0101t:551_1": "duvidho ajjhāsayo, tañca bhagavā aparimāṇāsu lokadhātūsu aparimāṇānaṃ sattānaṃ aparimāṇe",
  "tika-s0101t:551_2": "eva ñeyyavisese uppajjanavasena anekabhedabhinnānampi “cattāro janā sassatavādā”tiādinā",
  "tika-s0101t:551_3": "dvāsaṭṭhiyā pabhedehi saṅgaṇhanavasena sabbaññutaññāṇena paricchinditvā dassento",
  "tika-s0101t:551_4": "pamāṇabhūtāya tulāya dhārayamāno viya hotīti āha “tulāya tulayanto viyā”ti. Tathā",
  "tika-s0101t:551_5": "hi vakkhati “anto jālīkatā”tiādi. “Sinerupādato vālukaṃ uddharanto viyā”ti etena",
  "tika-s0101t:551_6": "sabbaññutaññāṇato aññassa imissā desanāya asakkuṇeyyataṃ dasseti.",
  "tika-s0101t:552_0": "Anusandhānaṃ anusandhi, pucchāya kato anusandhi pucchānusandhi. Atha vā anusandhayatīti",
  "tika-s0101t:552_1": "anusandhi, pucchā anusandhi etassāti pucchānusandhi. Pucchāya anusandhiyatīti vā",
  "tika-s0101t:552_2": "pucchānusandhi. Ajjhāsayānusandhimhipi eseva nayo. Yathānusandhīti ettha pana anusandhīyatīti",
  "tika-s0101t:552_3": "anusandhi, yā yā anusandhi yathānusandhi, anusandhianurūpaṃ vā yathānusandhīti saddattho",
  "tika-s0101t:552_4": "veditabbo, so “yena pana dhammena ādimhi desanā uṭṭhitā, tassa dhammassa anurūpadhammavasena",
  "tika-s0101t:552_5": "vā paṭipakkhavasena vā yesu suttesu upari desanā āgacchati, tesaṃ vasena yathānusandhi",
  "tika-s0101t:552_6": "veditabbo. Seyyathidaṃ? Ākaṅkheyyasutte heṭṭhā sīlena desanā uṭṭhitā, upari cha abhiññā",
  "tika-s0101t:552_7": "āgatā…pe… kakacūpame heṭṭhā akkhantiyā uṭṭhitā, upari kakacūpamā āgatā”tiādinā aṭṭhakathāyaṃ vutto.",
  "tika-s0101t:553_0": "Iti kirāti bhagavato yathādesitāya attasuññatāya attano aruccanabhāvadīpanaṃ. Bhoti",
  "tika-s0101t:553_1": "dhammālapanaṃ. Anattakatānīti attanā na katāni, anattakehi vā khandhehi katāni. Kamattānaṃ",
  "tika-s0101t:553_2": "phusissantīti asati attani khandhānañca khaṇikattā kammāni kaṃ attānaṃ attano phalena",
  "tika-s0101t:553_3": "phusissanti, ko kammaphalaṃ paṭisaṃvedetīti attho. Avidvāti sutādivirahena ariyadhammassa",
  "tika-s0101t:553_4": "akovidatāya na vidvā. Avijjāgatoti avijjāya upagato, ariyadhamme avinītatāya appahīnāvijjoti",
  "tika-s0101t:553_5": "attho. Taṇhādhipateyyena cetasāti “yadi ahaṃ nāma koci natthi, mayā katassa kammassa",
  "tika-s0101t:553_6": "ko phalaṃ paṭisaṃvedeti, sati pana tasmiṃ siyā phalūpabhogo”ti taṇhādhipatito āgato",
  "tika-s0101t:553_7": "taṇhādhipateyyo, tena. Attavādupādānasahagata cetasā. Atidhāvitabbanti khaṇikattepi",
  "tika-s0101t:553_8": "saṅkhārānaṃ yasmiṃ santāne kammaṃ kataṃ, tattheva phaluppattito dhammapuñjamattasseva",
  "tika-s0101t:553_9": "ca siddhe kammaphalasambandhe ekattanayaṃ micchā gahetvā ekena kārakavedakabhūtena",
  "tika-s0101t:553_10": "bhavitabbaṃ, aññathā “kammaphalānaṃ sambandho na siyā”ti attattaniyasuññatāpakāsanaṃ",
  "tika-s0101t:553_11": "satthusāsanaṃ atikkamitabbaṃ maññeyyāti attho.",
  "tika-s0101t:554_0": "“Upari cha abhiññā āgatā”ti anurūpadhammavasena yathānusandhiṃ dasseti, itarehi paṭipakkhavasena.",
  "tika-s0101t:554_1": "Kilesenāti “lobho cittassa upakkileso”tiādinā kilesavasena. Imasmimpīti pi-saddena",
  "tika-s0101t:554_2": "yathā vuttasuttādīsu paṭipakkhavasena yathānusandhi, evaṃ imasmimpi sutteti dasseti.",
  "tika-s0101t:554_3": "Tathā hi niccasārādipaññāpakānaṃ diṭṭhigatānaṃ vasena uṭṭhitā ayaṃ desanā niccasārādisuññatāpakāsanena niṭṭhāpitāti.",
  "tika-s0101t:555": "Paritassitavipphanditavāravaṇṇanā",
  "tika-s0101t:556_0": "105-117. Mariyādavibhāgadassanatthanti sassatādidiṭṭhidassanassa sammādassanena saṅkarābhāvavibhāvanatthaṃ.",
  "tika-s0101t:556_1": "Tadapi vedayitanti sambandho. Ajānataṃ apassatanti “sassato attā ca loko cā”ti “idaṃ",
  "tika-s0101t:556_2": "diṭṭhiṭṭhānaṃ evaṃgahikaṃ evaṃparāmaṭṭhaṃ evaṃgahitaṃ hoti evaṃabhisamparāya”nti",
  "tika-s0101t:556_3": "yathābhūtaṃ ajānantānaṃ apassantānaṃ. Tathā yasmiṃ vedayite avītataṇhatāya evaṃ diṭṭhigataṃ",
  "tika-s0101t:556_4": "upādiyanti, taṃ vedayitaṃ samudayādito yathābhūtaṃ ajānantānaṃ apassantānaṃ, etena",
  "tika-s0101t:556_5": "anāvaraṇañāṇasamantacakkhūhi yathā tathāgatānaṃ yathābhūtamettha ñāṇadassanaṃ, na",
  "tika-s0101t:556_6": "evaṃ diṭṭhigatikānaṃ, atha kho taṇhādiṭṭhiparāmāsoyevāti dasseti. Teneva cāyaṃ desanā",
  "tika-s0101t:556_7": "mariyādavibhāgadassanatthā jātā. Aṭṭhakathāyaṃ pana “yathābhūtaṃ dhammānaṃ sabhāvaṃ",
  "tika-s0101t:556_8": "ajānantānaṃ apassantāna”nti avisesena vuttaṃ. Na hi saṅkhatadhammasabhāvaṃ ajānanamattena",
  "tika-s0101t:556_9": "micchā abhinivisantīti. Sāmaññajotanā visese avatiṭṭhatīti ayaṃ visesayojanā katā.",
  "tika-s0101t:556_10": "Vedayitanti “sassato attā ca loko cā”ti diṭṭhipaññāpanavasena pavattaṃ diṭṭhiyā anubhūtaṃ",
  "tika-s0101t:556_11": "anubhavanaṃ. Taṇhāgatānanti taṇhāya gatānaṃ upagatānaṃ, pavattānaṃ vā. Tañca kho",
  "tika-s0101t:556_12": "panetanti ca yathāvuttaṃ vedayitaṃ paccāmasati. Tañhi vaṭṭāmisabhūtaṃ diṭṭhitaṇhāsallānuviddhatāya",
  "tika-s0101t:556_13": "saubbilattā cañcalaṃ, na maggaphalasukhaṃ viya ekarūpena avatiṭṭhatīti. Tenevāha",
  "tika-s0101t:556_14": "“paritassitenā”tiādi.",
  "tika-s0101t:557_0": "Atha vā evaṃ visesakāraṇato dvāsaṭṭhi diṭṭhigatāni vibhajitvā idāni avisesakāraṇato",
  "tika-s0101t:557_1": "tāni dassetuṃ “tatra bhikkhave”tiādikā desanā āraddhā. Sabbesañhi diṭṭhigatikānaṃ",
  "tika-s0101t:557_2": "vedanā avijjā taṇhā ca avisiṭṭhakāranti. Tattha tadapīti “sassataṃ attānañca lokañca",
  "tika-s0101t:557_3": "paññapenti”ti ettha yadetaṃ “sassato attā ca loko cā”ti paññāpanaṃ, tadapi. Sukhādibhedaṃ",
  "tika-s0101t:557_4": "tividhavedayitaṃ yathākkamaṃ dukkhasallāniccato, avisesena samudayatthaṅgamassādādīnavanissaraṇato",
  "tika-s0101t:557_5": "vā yathābhūtaṃ ajānantānaṃ apassantānaṃ, tato eva ca sukhādipatthanāsambhavato taṇhāya",
  "tika-s0101t:557_6": "upagatattā taṇhāgatānaṃ taṇhāparitassitena diṭṭhivipphanditameva diṭṭhicalanameva,",
  "tika-s0101t:557_7": "“asati attani ko vedanaṃ anubhavatī”ti kāyavacīdvāresu diṭṭhiyā copanappattimattameva",
  "tika-s0101t:557_8": "vā, na pana diṭṭhiyā paññāpetabbo sassato koci dhammo atthīti attho. Ekaccasassatavādādīsupi eseva nayo.",
  "tika-s0101t:558": "Phassapaccayavāravaṇṇanā",
  "tika-s0101t:559_0": "118. Yena taṇhāparitassitena etāni diṭṭhigatāni pavattanti, tassa vedayitaṃ paccayo,",
  "tika-s0101t:559_1": "vedayitassāpi phasso paccayoti desanā diṭṭhiyā paccayaparamparaniddhāraṇanti āha",
  "tika-s0101t:559_2": "“paramparapaccayadassanattha”nti, tena yathā paññāpanadhammo diṭṭhi, tappaccayadhammā",
  "tika-s0101t:559_3": "ca yathāsakaṃ paccayavaseneva uppajjanti, na paccayehi vinā, evaṃ paññāpetabbā dhammāpi",
  "tika-s0101t:559_4": "rūpavedanādayo, na ettha koci attā vā loko vā sassatoti ayamattho dassitoti daṭṭhabbaṃ.",
  "tika-s0101t:560": "Netaṃṭhānaṃvijjativāravaṇṇanā",
  "tika-s0101t:561_0": "131. Tassa paccayassāti phassapaccayassa diṭṭhivedayiteti diṭṭhiyā paccayabhūte vedayite,",
  "tika-s0101t:561_1": "phassapadhānehi attano paccayehi nipphādetabbeti attho. Vināpi cakkhādivatthūhi,",
  "tika-s0101t:561_2": "sampayuttadhammehi ca kehici vedanā uppajjati, na pana kadāci phassena vināti phasso",
  "tika-s0101t:561_3": "vedanāya balavakāraṇanti āha “balavabhāvadassanattha”nti. Sannihitopi hi visayo sace",
  "tika-s0101t:561_4": "phusanākārarahito hoti cittuppādo, na tassa ārammaṇapaccayena paccayo hotīti phassova",
  "tika-s0101t:561_5": "sampayuttadhammānaṃ visesapaccayo. Tathā hi bhagavatā cittuppādaṃ vibhajantena phassoyeva",
  "tika-s0101t:561_6": "paṭhamaṃ uddhaṭo, vedanāya pana adhiṭṭhānameva.",
  "tika-s0101t:562": "Diṭṭhigatikādhiṭṭhānavaṭṭakathāvaṇṇanā",
  "tika-s0101t:563_0": "144. Heṭṭhā tīsupi vāresu adhikatattā, upari ca “paṭisaṃvedentī”ti vakkhamānattā",
  "tika-s0101t:563_1": "vedayitamettha padhānanti āha “sabbadiṭṭhivedayitāni sampiṇḍetī”ti. Sampiṇḍetīti",
  "tika-s0101t:563_2": "ca “yepi te”ti tattha tattha āgatassa pi-saddassa atthaṃ dasseti. Vedayitassa phasse",
  "tika-s0101t:563_3": "pakkhipanaṃ phassapaccayatādassanameva “chahi ajjhattikāyatanehi chaḷārammaṇapaṭisaṃvedanaṃ",
  "tika-s0101t:563_4": "ekantato chaphassahetukamevā”ti. Sañjāyanti etthāti adhikaraṇattho sañjāti-saddoti",
  "tika-s0101t:563_5": "āha “sañjātiṭṭhāne”ti. Evaṃ samosaraṇasaddopi daṭṭhabbo. Āyatati ettha phalaṃ tadāyattavuttitāya,",
  "tika-s0101t:563_6": "āyabhūtaṃ vā attano phalaṃ tanoti pavattetīti āyatanaṃ, kāraṇaṃ. Rukkhagacchasamūhe",
  "tika-s0101t:563_7": "araññavohāro araññameva araññāyatananti āha “paṇṇattimatte”ti. Atthattayepīti pi-saddena",
  "tika-s0101t:563_8": "avuttatthasampiṇḍanaṃ daṭṭhabbaṃ, tena ākāranivāsādhiṭṭhānatthe saṅgaṇhāti. Hiraññāyatanaṃ",
  "tika-s0101t:563_9": "suvaṇṇāyatanaṃ, vāsudevāyatanaṃ kammāyatananti ādīsu ākaranivāsādhiṭṭhānesu āyatanasaddo.",
  "tika-s0101t:563_10": "Cakkhādīsu ca phassādayo ākiṇṇā, tāni ca nesaṃ nivāso, adhiṭṭhānañca nissayapaccayabhāvatoti.",
  "tika-s0101t:563_11": "Tiṇṇampi visayindriyaviññāṇānaṃ saṅgatibhāvena gahetabbo phassoti “saṅgatī”ti vutto.",
  "tika-s0101t:563_12": "Tathā hi so “sannipātapaccupaṭṭhāno”ti vuccati. Iminā nayenāti vijjamānesupi aññesu",
  "tika-s0101t:563_13": "sampayuttadhammesu yathā “cakkhuñca…pe… phasso”ti etasmiṃ sutte vedanāya padhānakāraṇabhāvadassanatthaṃ",
  "tika-s0101t:563_14": "phassasīsena desanā katā, evamidhāpi brahmajāle “phassapaccayā vedanā”tiādinā phassaṃ",
  "tika-s0101t:563_15": "ādiṃ katvā aparantapaṭiccasamuppādadīpanena paccayaparamparaṃ dassetuṃ “phassāyatanehi",
  "tika-s0101t:563_16": "phussa phussā”ti phassamukhena vuttaṃ.",
  "tika-s0101t:564_0": "Phasso arūpadhammopi samāno ekadesena ārammaṇe anallīyamānopi phusanākārena pavattati",
  "tika-s0101t:564_1": "phusanto viya hotīti āha “phassova taṃ taṃ ārammaṇaṃ phusatī”ti, yena so “phusanalakkhaṇo,",
  "tika-s0101t:564_2": "saṅghaṭṭanaraso”ti ca vuccati. “Phassāyatanehi phussa phussā”ti aphusanakiccānipi",
  "tika-s0101t:564_3": "āyatanāni “mañcā ghosantī”tiādīsu viya nissitavohārena phusanakiccāni katvā dassitānīti",
  "tika-s0101t:564_4": "āha “phasse upanikkhipitvā”ti, phassagatikāni katvā phassūpacāraṃ āropetvāti attho.",
  "tika-s0101t:564_5": "Upacāro hi nāma vohāramattaṃ, na tena atthasiddhi hotīti āha “tasmā”tiādi.",
  "tika-s0101t:565_0": "Attano paccayabhūtānaṃ channaṃ phassānaṃ vasena cakkhusamphassajā yāva manosamphassajāti",
  "tika-s0101t:565_1": "saṅkhepato chabbidhā vedanā, vitthārato pana aṭṭhasatapariyāyena aṭṭhasatabhedā.",
  "tika-s0101t:565_2": "Rūpataṇhādibhedāyāti rūpataṇhā yāva dhammataṇhāti saṅkhepato chappabhedāya, vitthārato",
  "tika-s0101t:565_3": "aṭṭhasatabhedāya. Upanissayakoṭiyāti upanissayasīsena. Kasmā panettha upanissayapaccayova",
  "tika-s0101t:565_4": "uddhaṭo, nanu sukhā vedanā, adukkhamasukhā vedanā ca taṇhāya ārammaṇamattaārammaṇādhipatiārammaṇūpanissayapakatūpanissayavasena",
  "tika-s0101t:565_5": "catudhā paccayo, dukkhā ca ārammaṇamattapakatūpanissayavasena dvidhāti? Saccametaṃ,",
  "tika-s0101t:565_6": "upanissaye eva pana taṃ sabbaṃ antogadhaṃ. Yuttaṃ tāva ārammaṇūpanissayassa upanissayasāmaññato",
  "tika-s0101t:565_7": "upanissayena saṅgaho, ārammaṇamattaārammaṇādhipatīnaṃ pana kathanti? Tesampi ārammaṇasāmaññato",
  "tika-s0101t:565_8": "ārammaṇūpanissayena saṅgahova kato, na pakatūpanissayenāti daṭṭhabbaṃ. Etadatthamevettha",
  "tika-s0101t:565_9": "“upanissayakoṭiyā”ti vuttaṃ, na “upanissayenā”ti.",
  "tika-s0101t:566_0": "Catubbidhassāti kāmupādānaṃ yāva attavādupādānanti catubbidhassa. Nanu ca taṇhāva",
  "tika-s0101t:566_1": "kāmupādānanti? Saccametaṃ. Tattha dubbalā taṇhā taṇhāva, balavatī taṇhā kāmupādānaṃ.",
  "tika-s0101t:566_2": "Atha vā appattavisayapatthanā taṇhā tamasi corānaṃ karapasāraṇaṃ viya. Sampattavisayaggahaṇaṃ",
  "tika-s0101t:566_3": "upādānaṃ, corānaṃ karappattadhanaggahaṇaṃ viya. Appicchatāpaṭipakkhā taṇhā, santosapaṭipakkhā",
  "tika-s0101t:566_4": "upādānaṃ. Pariyesanadukkhamūlaṃ taṇhā, ārakkhadukkhamūlaṃ upādānanti ayametesaṃ viseso.",
  "tika-s0101t:566_5": "Upādānassāti asahajātassa upādānassa upanissayakoṭiyā, itarassa sahajātakoṭiyāti",
  "tika-s0101t:566_6": "daṭṭhabbaṃ. Tattha anantarassa anantarasamanantaraanantarūpanissayanatthivigatāsevanapaccayehi,",
  "tika-s0101t:566_7": "anānantarassa upanissayena, ārammaṇabhūtā pana ārammaṇādhipatiārammaṇūpanissayehi,",
  "tika-s0101t:566_8": "ārammaṇamatteneva vāti taṃ sabbaṃ upanissayeneva gahetvā “upanissayakoṭiyā”ti vuttaṃ.",
  "tika-s0101t:566_9": "Yasmā ca taṇhāya rūpādīni assādetvā kāmesu pātabyataṃ āpajjati, tasmā taṇhā kāmupādānassa",
  "tika-s0101t:566_10": "upanissayo. Tathā rūpādibhedeva sammūḷho “natthi dinna”ntiādinā micchādassanaṃ, saṃsārato",
  "tika-s0101t:566_11": "muccitukāmo asuddhimagge suddhimaggaparāmasanaṃ, khandhesu attattaniyagāhabhūtaṃ",
  "tika-s0101t:566_12": "sakkāyadassanaṃ gaṇhāti, tasmā itaresampi taṇhā upanissayoti daṭṭhabbaṃ. Sahajātassa",
  "tika-s0101t:566_13": "pana sahajātaaññamaññanissayasampayuttaatthiavigatahetuvasena taṇhā paccayo hoti.",
  "tika-s0101t:566_14": "Taṃ sabbaṃ sandhāya “sahajātakoṭiyā”ti vuttaṃ.",
  "tika-s0101t:567_0": "Tathāti upanissayakoṭiyā ceva sahajātakoṭiyā cāti attho. Bhavassāti kammabhavassa",
  "tika-s0101t:567_1": "ceva upapattibhavassa ca. Tattha cetanādisaṅkhā taṃ sabbaṃ bhavagāmikammaṃ kammabhavo,",
  "tika-s0101t:567_2": "kāmabhavādiko navavidho upapattibhavo, tesaṃ upapattibhavassa catubbidhampi upādānaṃ",
  "tika-s0101t:567_3": "upapattibhavakāraṇakammabhavakāraṇabhāvato, tassa ca sahāyabhāvūpagamanato pakatūpanissayavasena",
  "tika-s0101t:567_4": "paccayo hoti. Kammārammaṇakaraṇakāle pana kammasahajātakāmupādānaṃ upapattibhavassa",
  "tika-s0101t:567_5": "ārammaṇapaccayena paccayo hoti. Kammabhavassa pana sahajātassa sahajātaṃ upādānaṃ",
  "tika-s0101t:567_6": "sahajātaaññamaññanissayasampayuttaatthiavigatavasena ceva hetumaggavasena ca anekadhā",
  "tika-s0101t:567_7": "paccayo hoti, asahajātassa anantarasamanantaraanantarūpanissayanatthivigatāsevanavasena,",
  "tika-s0101t:567_8": "itarassa pakatūpanissayavasena, sammasanādikālesu ārammaṇavasena ca paccayo hoti.",
  "tika-s0101t:567_9": "Tattha anantarādike upanissayapaccaye, sahajātādike sahajātapaccaye pakkhipitvā vuttaṃ",
  "tika-s0101t:567_10": "“upanissayakoṭiyā ceva sahajātakoṭiyā cā”ti.",
  "tika-s0101t:568_0": "Bhavo jātiyāti ettha bhavoti kammabhavo adhippeto. So hi jātiyā paccayo, na upapattibhavo.",
  "tika-s0101t:568_1": "Upapattibhavo hi paṭhamābhinibbattā khandhā jātiyeva. Tena vuttaṃ “jātīti panettha",
  "tika-s0101t:568_2": "savikārā pañcakkhandhā daṭṭhabbā”ti. Savikārāti ca nibbattivikārena savikārā, te",
  "tika-s0101t:568_3": "ca atthato upapattibhavoyeva. Na hi tadeva tassa kāraṇaṃ bhavituṃ yuttanti. Kammabhavo",
  "tika-s0101t:568_4": "ca upapattibhavassa kammapaccayena ceva upanissayapaccayena ca paccayo hotīti āha",
  "tika-s0101t:568_5": "“bhavo jātiyā upanissayakoṭiyā paccayo”ti.",
  "tika-s0101t:569_0": "Yasmā ca sati jātiyā jarāmaraṇaṃ, jarāmaraṇādinā phuṭṭhassa bālassa sokādayo ca sambhavanti,",
  "tika-s0101t:569_1": "nāsati, tasmā “jāti…pe… paccayo hotī”ti vuttaṃ. Sahajātūpanissayasīsena paccayavicāraṇāya",
  "tika-s0101t:569_2": "dassitattā, aṅgavicāraṇāya ca anāmaṭṭhattā āha “ayamettha saṅkhepo”ti. Mahāvisayattā",
  "tika-s0101t:569_3": "paṭiccasamuppādavicāraṇāya sā niravasesā kuto laddhabbāti āha “vitthārato”tiādi.",
  "tika-s0101t:569_4": "Ekadesena cettha kathitassa paṭiccasamuppādassa tathā kathane saddhiṃ udāharaṇena",
  "tika-s0101t:569_5": "kāraṇaṃ dassento “bhagavā hī”tiādimāha. Tattha koṭi na paññāyatīti asukassa nāma",
  "tika-s0101t:569_6": "sammāsambuddhassa, cakkavattino vā kāle avijjā uppannā, na tato pubbeti avijjāya",
  "tika-s0101t:569_7": "ādimariyādā appaṭihatassa mama sabbaññutaññāṇassāpi na paññāyati avijjamānattāyevāti",
  "tika-s0101t:569_8": "attho. Ayaṃ paccayo idappaccayo, tasmā idappaccayā, imasmā kāraṇā āsavapaccayāti",
  "tika-s0101t:569_9": "attho. Bhavataṇhāyāti bhavasaṃyojanabhūtāya taṇhāya. Bhavadiṭṭhiyāti sassatadiṭṭhiyā.",
  "tika-s0101t:569_10": "“Ito ettha etto idhā”ti apariyantaṃ aparāparuppattiṃ dasseti.",
  "tika-s0101t:570": "Vivaṭṭakathādivaṇṇanā",
  "tika-s0101t:571_0": "145. “Vedanānaṃ samudaya”ntiādipāḷi vedanākammaṭṭhānanti daṭṭhabbā. Tanti “phassasamudayā",
  "tika-s0101t:571_1": "phassanirodhā”ti vuttaphassaṭṭhānaṃ. Āhāroti kabaḷīkāro āhāro veditabbo. So hi “kabaḷīkāro",
  "tika-s0101t:571_2": "āhāro imassa kāyassa āhārapaccayena paccayo”ti vacanato kammasamuṭṭhānānampi upatthambhakapaccayo",
  "tika-s0101t:571_3": "hotiyeva. Yadipi sotāpannādayo yathābhūtaṃ pajānanti, ukkaṃsagativijānanavasena pana",
  "tika-s0101t:571_4": "desanā arahattanikūṭena niṭṭhāpitā. Ettha ca “yato kho bhikkhave bhikkhu…pe… yathābhūtaṃ",
  "tika-s0101t:571_5": "pajānātī”ti etena dhammassa niyyānikabhāvena saddhiṃ saṅghassa suppaṭipattiṃ dasseti.",
  "tika-s0101t:571_6": "Teneva hi aṭṭhakathāyamettha “ko evaṃ jānātīti? Khīṇāsavo jānāti, yāva āraddhavipassako",
  "tika-s0101t:571_7": "jānātī”ti paripuṇṇaṃ katvā bhikkhusaṅgho dassito, tena yaṃ vuttaṃ “bhikkhusaṅghavasenapi",
  "tika-s0101t:571_8": "dīpetuṃ vaṭṭatī”ti, taṃ yathārutavaseneva dīpitaṃ hotīti daṭṭhabbaṃ.",
  "tika-s0101t:572_0": "146. Anto jālassāti antojālaṃ, antojāle katāti antojālīkatā. Apāyūpapattivasena adho",
  "tika-s0101t:572_1": "osīdanaṃ, sampattibhavavasena uddhaṃ uggamanaṃ. Tathā parittabhūmimahaggatabhūmivasena,",
  "tika-s0101t:572_2": "olīnatā’tidhāvanavasena, pubbantānudiṭṭhiaparantānudiṭṭhivasena ca yathākkamaṃ adho",
  "tika-s0101t:572_3": "osīdanaṃ uddhaṃ uggamanaṃ yojetabbaṃ. “Dasasahassilokadhātū”ti jātikhettaṃ sandhāyāha.",
  "tika-s0101t:573_0": "147. Apaṇṇattikabhāvanti dharamānakapaṇṇattiyā apaṇṇattikabhāvaṃ. Atītabhāvena pana",
  "tika-s0101t:573_1": "tathā paṇṇatti yāva sāsanantaradhānā, tato uddhampi aññabuddhuppādesu vattati eva.",
  "tika-s0101t:573_2": "Tathā hi vakkhati “vohāramattameva bhavissatī”ti. Kāyoti attabhāvo, yo rūpārūpadhammasamūho.",
  "tika-s0101t:573_3": "Evaṃ hissa ambarukkhasadisatā, tadavayavānañca rūpakkhandhacakkhādīnaṃ ambapakkasadisatā",
  "tika-s0101t:573_4": "yujjatīti. Ettha ca vaṇṭacchede vaṇṭūpanibandhānaṃ ambapakkānaṃ ambarukkhato vicchedo",
  "tika-s0101t:573_5": "viya bhavanettichede tadupanibandhānaṃ rūpakkhandhādīnaṃ santānato vicchedoti ettāvatā opammaṃ daṭṭhabbaṃ.",
  "tika-s0101t:574_0": "148. Dhammapariyāyeti pāḷiyaṃ. Idhatthoti diṭṭhadhammahitaṃ. Paratthoti samparāyahitaṃ.",
  "tika-s0101t:574_1": "Saṅgāmaṃ vijināti etenāti saṅgāmavijayo. Atthasampattiyā atthajālaṃ. Byañjanasampattiyā,",
  "tika-s0101t:574_2": "sīlādianavajjadhammaniddesato ca dhammajālaṃ. Seṭṭhaṭṭhena brahmabhūtānaṃ maggaphalanibbānānaṃ",
  "tika-s0101t:574_3": "vibhattattā brahmajālaṃ. Diṭṭhivivecanamukhena suññatāpakāsanena sammādiṭṭhiyā vibhāvitattā",
  "tika-s0101t:574_4": "diṭṭhijālaṃ. Titthiyavādanimmaddanūpāyattā anuttaro saṅgāmavijayoti evampettha yojanā veditabbā.",
  "tika-s0101t:575_0": "149. Attamanāti pītiyā gahitacittā. Tenevāha “buddhagatāyā”tiādi. Yathā pana anattamanā",
  "tika-s0101t:575_1": "attano anatthacaratāya paramanā verimanā nāma honti. Yathāha “diso disa”nti gāthā,",
  "tika-s0101t:575_2": "na evaṃ attamanā. Ime pana attano atthacaratāya sakamanā hontīti āha “attamanāti",
  "tika-s0101t:575_3": "sakamanā”ti. Atha vā attamanāti samattamanā, imāya desanāya paripuṇṇamanasaṅkappāti",
  "tika-s0101t:575_4": "attho. Abhinandatīti taṇhāyatīti atthoti āha “taṇhāyampi āgato”ti. Anekatthattā dhātūnaṃ",
  "tika-s0101t:575_5": "abhinandantīti upagacchanti sevantīti atthoti āha “upagamanepi āgato”ti. Tathā abhinandantīti",
  "tika-s0101t:575_6": "sampaṭicchantīti atthoti āha “sampaṭicchanepi āgato”ti. “Abhinanditvā”ti iminā padena",
  "tika-s0101t:575_7": "vuttoyeva attho “anumoditvā”ti iminā pakāsīyatīti abhinandanasaddo idha anumodanasaddatthoti",
  "tika-s0101t:575_8": "āha “anumodanepi āgato”ti. “Katamañca taṃ bhikkhave”tiādinā tattha tattha pavattāya",
  "tika-s0101t:575_9": "kathetukamyatāpucchāya vissajjanavasena pavattattā idaṃ suttaṃ veyyākaraṇaṃ hoti.",
  "tika-s0101t:575_10": "Yasmā pana pucchāvissajjanavasena pavattampi sagāthakaṃ suttaṃ geyyaṃ nāma hoti,",
  "tika-s0101t:575_11": "niggāthakattameva pana aṅganti gāthārahitaṃ veyyākaraṇaṃ, tasmā vuttaṃ “niggāthakattā",
  "tika-s0101t:575_12": "hi idaṃ veyyākaraṇanti vutta”nti.",
  "tika-s0101t:576": "Aparesupīti ettha pisaddena pāramiparicayampi saṅgaṇhāti. Vuttañhi buddhavaṃse –",
  "tika-s0101t:577": "“Ime dhamme sammasato, sabhāvasarasalakkhaṇe;",
  "tika-s0101t:578": "Dhammatejena vasudhā, dasasahassī pakampathā”ti. ;",
  "tika-s0101t:579_0": "Vīriyabalenāti mahābhinikkhamane cakkavattisiripariccāgahetubhūtavīriyappabhāvena,",
  "tika-s0101t:579_1": "bodhimaṇḍūpasaṅkamane “kāmaṃ taco ca nhāru ca, aṭṭhi ca avasissatū”tiādinā vuttacaturaṅgasamannāgatavīriyānubhāvena.",
  "tika-s0101t:579_2": "Acchariyavegābhihatāti vimhayāvahakiriyānubhāvaghaṭṭitā. Paṃsukūladhovane keci “puññatejenā”ti",
  "tika-s0101t:579_3": "vadanti, acchariyavegābhihatāti yuttaṃ viya dissati, vessantarajātake pāramiparipūraṇapuññatejena",
  "tika-s0101t:579_4": "anekakkhattuṃ kampitattā “akālakampanenā”ti vuttaṃ. Sādhukāradānavasena akampittha",
  "tika-s0101t:579_5": "yathā taṃ dhammacakkappavattane. Saṅgītikālādīsupi sādhukāradānavasena akampitthāti",
  "tika-s0101t:579_6": "veditabbaṃ. Ayaṃ tāvettha aṭṭhakathāya līnatthavaṇṇanā.",
  "tika-s0101t:580": "Pakaraṇanayavaṇṇanā",
  "tika-s0101t:581_0": "Ayaṃ pana pakaraṇanayena pāḷiyā atthavaṇṇanā – sā panāyaṃ atthavaṇṇanā yasmā desanāya",
  "tika-s0101t:581_1": "samuṭṭhānappayojanabhājanesu piṇḍatthesu ca niddhāritesu sukarā hoti suviññeyyā ca,",
  "tika-s0101t:581_2": "tasmā suttadesanāya samuṭṭhānādīni paṭhamaṃ niddhārayissāma. Tattha samuṭṭhānaṃ tāva",
  "tika-s0101t:581_3": "vuttaṃ “vaṇṇāvaṇṇabhaṇana”nti. Apica nindāpasaṃsāsu vineyyāghātānandādibhāvānāpatti,",
  "tika-s0101t:581_4": "tattha ca ādīnavadassanaṃ samuṭṭhānaṃ. Tathā nindāpasaṃsāsu paṭipajjanakkamassa,",
  "tika-s0101t:581_5": "pasaṃsāvisayassa khuddakādivasena anekavidhassa sīlassa, sabbaññutaññāṇassa sassatādidiṭṭhiṭṭhānesu",
  "tika-s0101t:581_6": "tatuttari ca appaṭihatacāratāya, tathāgatassa ca katthaci apariyāpannatāya anavabodho samuṭṭhānaṃ.",
  "tika-s0101t:582_0": "Vuttavipariyāyena payojanaṃ veditabbaṃ. Vineyyāghātānandādibhāvāpatti ādikañhi imaṃ",
  "tika-s0101t:582_1": "desanaṃ payojetīti. Tathā kuhanalapanādinānāvidhamicchājīvaviddhaṃsanaṃ, dvāsaṭṭhidiṭṭhijālaviniveṭhanaṃ,",
  "tika-s0101t:582_2": "diṭṭhisīsena paccayākāravibhāvanaṃ, chaphassāyatanavasena catusaccakammaṭṭhānaniddeso,",
  "tika-s0101t:582_3": "sabbadiṭṭhigatānaṃ anavasesapariyādānaṃ, attano anupādāparinibbānadīpanañca payojanāni.",
  "tika-s0101t:583_0": "Vaṇṇāvaṇṇanimittaṃ anurodhavirodhavantacittā kuhanādivividhamicchājīvaniratā sassatādidiṭṭhipaṅkaṃ",
  "tika-s0101t:583_1": "nimuggā, sīlakkhandhādīsu aparipūrakāritāya anavabuddhaguṇavisesañāṇā vineyyā imissā",
  "tika-s0101t:583_2": "dhammadesanāya bhājanaṃ.",
  "tika-s0101t:584_0": "Piṇḍatthā pana āghātādīnaṃ akaraṇīyatāvacanena paṭiññānurūpaṃ samaṇasaññāya niyojanaṃ,",
  "tika-s0101t:584_1": "khantisoraccānuṭṭhānaṃ, brahmavihārabhāvanānuyogo, saddhāpaññāsamāyogo, satisampajaññādhiṭṭhānaṃ,",
  "tika-s0101t:584_2": "paṭisaṅkhānabhāvanābalasiddhi, pariyuṭṭhānānusayappahānaṃ, ubhayahitapaṭipatti, lokadhammehi",
  "tika-s0101t:584_3": "anupalepo ca dassitā honti. Tathā pāṇātipātādīhi paṭivirativacanena sīlavisuddhi",
  "tika-s0101t:584_4": "dassitā, tāya ca hirottappasampatti, mettākaruṇāsamaṅgitā, vītikkamappahānaṃ, tadaṅgapahānaṃ,",
  "tika-s0101t:584_5": "duccaritasaṃkilesappahānaṃ, viratittayasiddhi, piyamanāpagarubhāvanīyatānipphatti,",
  "tika-s0101t:584_6": "lābhasakkārasilokasamudāgamo, samathavipassanānaṃ adhiṭṭhānabhāvo, akusalamūlatanukaraṇaṃ,",
  "tika-s0101t:584_7": "kusalamūlaropanaṃ, ubhayānatthadūrīkaraṇaṃ, parisāsu visāradatā, appamādavihāro,parehi",
  "tika-s0101t:584_8": "duppadhaṃsiyatā, avippaṭisārādisamaṅgitā ca dassitā honti.",
  "tika-s0101t:585_0": "“Gambhīrā”tiādivacanehi gambhīradhammavibhāvanaṃ, alabbhaneyyapatiṭṭhatā, kappānaṃ",
  "tika-s0101t:585_1": "asaṅkhyeyyenāpi dullabhapātubhāvatā, sukhumenapi ñāṇena paccakkhato paṭivijjhituṃ",
  "tika-s0101t:585_2": "asakkuṇeyyatā, dhammanvayasaṅkhātena anumānañāṇenāpi duradhigamanīyatā, passaddhasabbadarathatā,",
  "tika-s0101t:585_3": "santadhammavibhāvanaṃ, sobhanapariyosānatā, atittikarabhāvo, padhānabhāvappatti,",
  "tika-s0101t:585_4": "yathābhūtañāṇagocaratā, sukhumasabhāvatā, mahāpaññāvibhāvanā ca dassitā honti. Diṭṭhidīpakapadehi",
  "tika-s0101t:585_5": "samāsato sassatucchedadiṭṭhiyo pakāsitāti olīnatātidhāvanavibhāvanaṃ, upāyavinibaddhaniddeso,",
  "tika-s0101t:585_6": "micchābhinivesakittanaṃ, kummaggapaṭipattiyā pakāsanā, vipariyesaggāhapaññāpanaṃ,",
  "tika-s0101t:585_7": "parāmāsapariggaho, pubbantāparantānudiṭṭhipatiṭṭhāpanaṃ, bhavavibhavadiṭṭhivibhāgo,",
  "tika-s0101t:585_8": "taṇhāvijjāpavatti, antavānantavādiṭṭhiniddeso, antadvayāvatāraṇaṃ, āsavoghayogakilesaganthasaṃyojanūpādānavisesavibhajjanañca",
  "tika-s0101t:585_9": "dassitāni honti. Tathā “vedanānaṃ samudaya”ntiādivacanehi catunnaṃ ariyasaccānaṃ",
  "tika-s0101t:585_10": "anubodhapaṭivedhasiddhi, vikkhambhanasamucchedappahānaṃ, taṇhāvijjāvigamo, saddhammaṭṭhitinimittapariggaho,",
  "tika-s0101t:585_11": "āgamādhigamasampatti, ubhayahitapaṭipatti, tividhapaññāpariggaho, satisampajaññānuṭṭhānaṃ,",
  "tika-s0101t:585_12": "saddhāpaññāsamāyogo, sammāvīriyasamathānuyojanaṃ, samathavipassanānipphatti ca dassitā honti.",
  "tika-s0101t:586_0": "“Ajānataṃ apassata”nti avijjāsiddhi, “taṇhāgatānaṃ paritassitavipphanditanti taṇhāsiddhi,",
  "tika-s0101t:586_1": "tadubhayena ca nīvaraṇasaṃyojanadvayasiddhi, anamataggasaṃsāravaṭṭānucchedo, pubbantāharaṇaaparantapaṭisandhānāni,",
  "tika-s0101t:586_2": "atītapaccuppannakālavasena hetuvibhāgo, avijjātaṇhānaṃ aññamaññānativattanaṭṭhena",
  "tika-s0101t:586_3": "aññamaññūpakāritā, paññāvimutticetovimuttīnaṃ paṭipakkhaniddeso ca dassitā honti.",
  "tika-s0101t:586_4": "“Tadapi phassapaccayā”ti sassatādipaññāpanassa paccayādhīnavuttitākathanena dhammānaṃ",
  "tika-s0101t:586_5": "niccatāpaṭisedho, aniccatāpatiṭṭhāpanaṃ, paramatthato kārakādipaṭikkhepo, evaṃdhammatādiniddeso,",
  "tika-s0101t:586_6": "suññatāpakāsanaṃ, samattaniyāmapaccayalakkhaṇavibhāvanañca dassitāni honti.",
  "tika-s0101t:587_0": "“Ucchinnabhavanettiko”tiādinā bhagavato pahānasampatti, vijjādhimutti, vasībhāvo,",
  "tika-s0101t:587_1": "sikkhattayanipphatti, nibbānadhātudvayavibhāgo, caturadhiṭṭhānaparipūraṇaṃ, bhavayoniādīsu",
  "tika-s0101t:587_2": "apariyāpannatā ca dassitā honti. Sakalena pana suttapadena iṭṭhāniṭṭhesu bhagavato",
  "tika-s0101t:587_3": "tādibhāvo, tattha ca paresaṃ patiṭṭhāpanaṃ, kusaladhammānaṃ ādibhūtadhammadvayassa",
  "tika-s0101t:587_4": "niddeso, sikkhattayūpadeso, attantapādipuggalacatukkasiddhi, kaṇhākaṇhavipākādikammacatukkavibhāgo,",
  "tika-s0101t:587_5": "caturappamaññāvisayaniddeso, samudayādipañcakassa yathābhūtāvabodho, chasāraṇīyadhammavibhāvanā,",
  "tika-s0101t:587_6": "dasanāthakaradhammapatiṭṭhāpanti evamādayo niddhāretabbā.",
  "tika-s0101t:588": "Soḷasahāravaṇṇanā",
  "tika-s0101t:589": "Desanāhāravaṇṇanā",
  "tika-s0101t:590_0": "Tattha “attā, loko”ti ca diṭṭhiyā adhiṭṭhānabhāvena, vedanāphassāyatanādimukhena",
  "tika-s0101t:590_1": "ca gahitesu pañcasu upādānakkhandhesu taṇhāvajjā pañcupādānakkhandhā dukkhasaccaṃ.",
  "tika-s0101t:590_2": "Taṇhā samudayasaccaṃ. Sā pana paritassanāggahaṇena “taṇhāgatāna”nti, “vedanāpaccayā",
  "tika-s0101t:590_3": "taṇhā”ti ca sarūpeneva samudayaggahaṇena, bhavanettiggahaṇena ca pāḷiyaṃ gahitāva.",
  "tika-s0101t:590_4": "Ayaṃ tāva suttantanayo. Abhidhammanayena pana āghātānandādivacanehi, ātappādipadehi,",
  "tika-s0101t:590_5": "cittappadosavacanena, sabbadiṭṭhidīpakapadehi, kusalākusalaggahaṇena, bhavaggahaṇena,",
  "tika-s0101t:590_6": "sokādiggahaṇena, tattha tattha samudayaggahaṇena cāti saṅkhepato sabbalokiyakusalākusaladhammavibhāvanapadehi",
  "tika-s0101t:590_7": "gahitā kammakilesā samudayasaccaṃ. Ubhinnaṃ appavatti nirodhasaccaṃ. Tassa tattha",
  "tika-s0101t:590_8": "tattha vedanānaṃ atthaṅgamanissaraṇapariyāyehi, paccattaṃ nibbutivacanena, anupādāvimuttivacanena",
  "tika-s0101t:590_9": "ca pāḷiyaṃ gahaṇaṃ veditabbaṃ. Nirodhapajānanā paṭipadā maggasaccaṃ. Tassāpi tattha",
  "tika-s0101t:590_10": "tattha vedanānaṃ samudayādiyathābhūtavedanāpadesena, channaṃ phassāyatanānaṃ samudayādiyathābhūtapajānanapariyāyena,",
  "tika-s0101t:590_11": "bhavanettiyā ucchedapariyāyena ca gahaṇaṃ veditabbaṃ. Tattha samudayena assādo, dukkhena",
  "tika-s0101t:590_12": "ādīnavo, magganirodhehi nissaraṇanti evaṃ catusaccavasena, yāni pāḷiyaṃ sarūpeneva",
  "tika-s0101t:590_13": "āgatāni assādādīnavanissaraṇāni, tesañca vasena idha assādādayo veditabbā. Vineyyānantādibhāvāpattiādikaṃ",
  "tika-s0101t:590_14": "yathāvuttavibhāgaṃ payojanameva phalaṃ. Āghātādīnaṃ akaraṇīyatā, āghātādiphalassa",
  "tika-s0101t:590_15": "ca anaññasantānabhāvitā, nindāpasaṃsāsu yathāsabhāvapaṭijānananibbeṭhanāti evaṃ taṃtaṃpayojanādhigamahetu",
  "tika-s0101t:590_16": "upāyo. Āghātādīnaṃ karaṇapaṭisedhanādiapadesena dhammarājassa āṇatti veditabbāti ayaṃ desanāhāro.",
  "tika-s0101t:591": "Vicayahāravaṇṇanā",
  "tika-s0101t:592_0": "Kappanābhāvepi vohāravasena, anuvādavasena ca “mama”nti vuttaṃ, niyamābhāvato vikappanatthaṃ",
  "tika-s0101t:592_1": "vāggahaṇaṃ kataṃ, guṇasamaṅgitāya, abhimukhīkaraṇāya ca “bhikkhave”ti āmantanaṃ.",
  "tika-s0101t:592_2": "Aññabhāvato, paṭiviruddhabhāvato ca “pare”ti vuttaṃ, vaṇṇapaṭipakkhato, avaṇṇanīyato",
  "tika-s0101t:592_3": "ca “avaṇṇa”nti vuttaṃ. Byattivasena, vitthāravasena ca “bhāseyyu”nti vuttaṃ, dhāraṇabhāvato,",
  "tika-s0101t:592_4": "adhammapaṭipakkhato ca “dhammassā”ti vuttaṃ, diṭṭhisīlehi saṃhatabhāvato, kilesānaṃ",
  "tika-s0101t:592_5": "saṅghātakaraṇato ca “saṅghassā”ti vuttaṃ. Vuttapaṭiniddesato, vacanupanyāsanato ca",
  "tika-s0101t:592_6": "“tatrā”ti vuttaṃ, sammukhabhāvato, puthubhāvato ca “tumhehī”ti vuttaṃ. Cittassa hananato,",
  "tika-s0101t:592_7": "ārammaṇābhighātato ca “āghāto”ti vuttaṃ, ārammaṇe saṅkocavuttiyā, atuṭṭhākāratāya",
  "tika-s0101t:592_8": "ca “appaccayo”ti vuttaṃ, ārammaṇacintanato, nissayato ca “cetaso”ti vuttaṃ, atthāsādhanato,",
  "tika-s0101t:592_9": "anu anu “anatthasādhanato” ca “anabhiraddhī”ti vuttaṃ, kāraṇānarahattā, satthusāsane",
  "tika-s0101t:592_10": "ṭhitehi kātuṃ asakkuṇeyyattā ca “na karaṇīyā”ti vuttanti. Iminā nayena sabbapadesu",
  "tika-s0101t:592_11": "vinicchayo kātabbo. Iti anupadavicayato vicayo hāro ativitthārabhayena, sakkā ca",
  "tika-s0101t:592_12": "aṭṭhakathaṃ tassā līnatthavaṇṇanañca anugantvā ayamattho viññunā vibhāvetunti na vitthārayimha.",
  "tika-s0101t:593": "Yuttihāravaṇṇanā",
  "tika-s0101t:594_0": "Sabbena sabbaṃ āghātādīnaṃ akaraṇaṃ tādibhāvāya saṃvattatīti yujjati iṭṭhāniṭṭhesu",
  "tika-s0101t:594_1": "samappavattisabbhāvato. Yasmiṃ santāne āghātādayo uppannā, tannimittako antarāyo",
  "tika-s0101t:594_2": "tasseva sampattivibandhāya saṃvattatīti yujjati. Kasmā? Santānantaresu asaṅkamanato.",
  "tika-s0101t:594_3": "Cittaṃ abhibhavitvā uppannā āghātādayo subhāsitādisallakkhaṇepi asamatthatāya saṃvattantīti",
  "tika-s0101t:594_4": "yujjati sakodhalobhānaṃ andhatamasabbhāvato. Pāṇātipātādidussīlyato veramaṇi sabbasattānaṃ",
  "tika-s0101t:594_5": "pāmojjapāsaṃsabhāvāya saṃvattatīti yujjati. Sīlasampattiyā hi mahato kittisaddassa",
  "tika-s0101t:594_6": "abbhuggamo hotīti. Gambhīratādivisesayuttena guṇena tathāgatassa vaṇṇanā ekadesabhūtāpi",
  "tika-s0101t:594_7": "sakalasabbaññuguṇaggahaṇāya saṃvattatīti yujjati anaññasādhāraṇattā. Tajjāayonisomanasikāraparikkhatāni",
  "tika-s0101t:594_8": "adhigamatakkanāni sassatavādādiabhinivesāya saṃvattantīti yujjati kappanājālassa",
  "tika-s0101t:594_9": "asamugghāṭitattā. Vedanādīnavānavabodhena vedanāya taṇhā pavaḍḍhatīti yujjati assādānupassanāsabbhāvato.",
  "tika-s0101t:594_10": "Sati ca vedayitarāge tattha attattaniyagāho, sassatādigāho ca vipariphandatīti yujjati",
  "tika-s0101t:594_11": "kāraṇassa sannihitattā. Taṇhāpaccayā hi upādānaṃ sassatādivāde paññapentānaṃ, tadanucchavikaṃ",
  "tika-s0101t:594_12": "vā vedanaṃ vedayantānaṃ phasso hetūti yujjati visayindriyaviññāṇasaṅgatiyā vinā tadabhāvato.",
  "tika-s0101t:594_13": "Chaphassāyatananimittavaṭṭassa anupacchedoti yujjati tattha avijjātaṇhānaṃ appahīnattā.",
  "tika-s0101t:594_14": "Channaṃ phassāyatanānaṃ samudayādipajānanā sabbadiṭṭhigatikasaññaṃ aticca tiṭṭhatīti",
  "tika-s0101t:594_15": "yujjati catusaccapaṭivedhabhāvato. Imāheva dvāsaṭṭhiyā diṭṭhīhi sabbadiṭṭhigatānaṃ",
  "tika-s0101t:594_16": "antojālīkatabhāvoti yujjati akiriyavādādīnaṃ issaravādādīnañca tadantogadhattā. Tathā",
  "tika-s0101t:594_17": "ceva saṃvaṇṇitaṃ. Ucchinnabhavanettiko tathāgatassa kāyoti yujjati, yasmā bhagavā",
  "tika-s0101t:594_18": "abhinīhārasampattiyā catūsu satipaṭṭhānesu patiṭṭhitacitto sattabojjhaṅgeyeva yathābhūtaṃ",
  "tika-s0101t:594_19": "bhāvesi. Kāyassa bhedā parinibbutaṃ na dakkhantīti yujjati anupādisesanibbānappattiyaṃ",
  "tika-s0101t:594_20": "rūpādīsu kassacipi anavasesatoti ayaṃ yuttihāro.",
  "tika-s0101t:595": "Padaṭṭhānahāravaṇṇanā",
  "tika-s0101t:596_0": "Avaṇṇārahaavaṇṇānurūpasampattānādeyyavacanatādivipattīnaṃ padaṭṭhānaṃ. Vaṇṇārahavaṇṇānurūsampattasaddheyyavacanatādisampattīnaṃ",
  "tika-s0101t:596_1": "padaṭṭhānaṃ. Tathā āghātādayo nirayādidukkhassa padaṭṭhānaṃ. Āghātādīnaṃ akaraṇaṃ",
  "tika-s0101t:596_2": "saggasampattiādisabbasampattīnaṃ padaṭṭhānaṃ. Pāṇātipātādīhi paṭivirati ariyassa",
  "tika-s0101t:596_3": "sīlakkhandhassa padaṭṭhānaṃ. Ariyo sīlakkhandho ariyassa samādhikkhandhassa padaṭṭhānaṃ.",
  "tika-s0101t:596_4": "Ariyo samādhikkhandho ariyassa paññākkhandhassa padaṭṭhānaṃ. Gambhīratādivisesayuttaṃ",
  "tika-s0101t:596_5": "bhagavato paṭivedhappakārañāṇaṃ desanāñāṇassa padaṭṭhānaṃ. Desanāñāṇaṃ vineyyānaṃ",
  "tika-s0101t:596_6": "sakalavaṭṭadukkhanissaraṇassa padaṭṭhānaṃ. Sabbāpi diṭṭhi diṭṭhupādānti sā yathārahaṃ",
  "tika-s0101t:596_7": "navavidhassāpi bhavassa padaṭṭhānaṃ. Bhavo jātiyā, jāti jarāmaraṇassa, sokādīnañca",
  "tika-s0101t:596_8": "padaṭṭhānaṃ. Vedanānaṃ samudayādiyathābhūtavedanaṃ catunnaṃ ariyasaccānaṃ anubodhapaṭivedho.",
  "tika-s0101t:596_9": "Tattha anubodho paṭivedhassa padaṭṭhānaṃ, paṭivedho catubbidhassa sāmaññaphalassa",
  "tika-s0101t:596_10": "padaṭṭhānaṃ. “Ajānataṃ apassata”nti avijjāgahaṇaṃ, tattha avijjā saṅkhārānaṃ padaṭṭhānti",
  "tika-s0101t:596_11": "yāva vedanā taṇhāya padaṭṭhānti netabbaṃ. “Taṇhāgatānaṃ paritassitavipphandita”nti",
  "tika-s0101t:596_12": "ettha taṇhā upādānassa padaṭṭhānaṃ. “Tadapi phassapaccayā”ti ettha sassatādipaññāpanaṃ",
  "tika-s0101t:596_13": "paresaṃ micchābhinivesassa padaṭṭhānaṃ, micchābhiniveso saddhammassavanasappurisūpassayayonisomanasikāradhammānudhammapaṭipattīhi",
  "tika-s0101t:596_14": "vimukhatāya, asaddhammassavanādīnañca padaṭṭhānaṃ, “aññatra phassā”tiādīsu phasso",
  "tika-s0101t:596_15": "vedanāya padaṭṭhānaṃ, cha phassāyatanāni phassassa, sakalavaṭṭadukkhassa ca padaṭṭhānaṃ,",
  "tika-s0101t:596_16": "channaṃ phassāyatanānaṃ samudayādiyathābhūtappajānanaṃ nibbidāya padaṭṭhānaṃ, nibbidā",
  "tika-s0101t:596_17": "virāgassāti yāva anupādāparinibbānaṃ netabbaṃ. Bhagavato bhavanettisamucchedo sabbaññutāya",
  "tika-s0101t:596_18": "padaṭṭhānaṃ. Tathā anupādāparinibbānassāti ayaṃ padaṭṭhānahāro.",
  "tika-s0101t:597": "Lakkhaṇahāravaṇṇanā",
  "tika-s0101t:598_0": "Āghātādiggahaṇena kodhupanāhamakkhapalāsaissāmacchariyasārambhaparavambhanādīnaṃ",
  "tika-s0101t:598_1": "saṅgaho paṭighacittuppādapariyāpannatāya ekalakkhaṇattā. Ānandādiggahaṇena abhijjhāvisamalobhamānātimānamadappamādādīnaṃ",
  "tika-s0101t:598_2": "saṅgaho lobhacittuppādapariyāpannatāya samānalakkhaṇattā. Tathā āghātaggahaṇena avasiṭṭhaganthanīvaraṇānaṃ",
  "tika-s0101t:598_3": "saṅgaho kāyaganthanīvaraṇalakkhaṇena ekalakkhaṇattā. Ānandaggahaṇena phassādīnaṃ",
  "tika-s0101t:598_4": "saṅgaho saṅkhārakkhandhalakkhaṇena ekalakkhaṇattā. Sīlaggahaṇena adhicittaadhipaññāsikkhānampi",
  "tika-s0101t:598_5": "saṅgaho sikkhālakkhaṇena ekalakkhaṇattā. Idha pana sīlasseva indriyasaṃvarādikassa",
  "tika-s0101t:598_6": "daṭṭhabbaṃ. Diṭṭhiggahaṇena avasiṭṭhaupādānānampi saṅgaho upādānalakkhaṇena ekalakkhaṇattā.",
  "tika-s0101t:598_7": "“Vedanāna”nti ettha vedanāggahaṇena avasiṭṭhaupādānakkhandhānampi saṅgaho khandhalakkhaṇena",
  "tika-s0101t:598_8": "ekalakkhaṇattā. Tathā vedanāya dhammāyatanadhammadhātupariyāpannattā sammasanūpagānaṃ",
  "tika-s0101t:598_9": "sabbesaṃ āyatanānaṃ dhātūnañca saṅgaho āyatanalakkhaṇena, dhātulakkhaṇena ca ekalakkhaṇattā.",
  "tika-s0101t:598_10": "“Ajānataṃ apassata”nti ettha avijjāggahaṇena hetuāsavoghayoganīvaraṇādisaṅgaho hetādilakkhaṇena",
  "tika-s0101t:598_11": "ekalakkhaṇattā avijjāya, tathā “taṇhāgatānaṃ paritassitavipphandita”nti ettha taṇhāggahaṇenāpi.",
  "tika-s0101t:598_12": "“Tadapi phassapaccayā”ti ettha phassaggahaṇena saññāsaṅkhāraviññāṇānaṃ saṅgaho vipallāsahetubhāvena,",
  "tika-s0101t:598_13": "khandhalakkhaṇena ca ekalakkhaṇattā. Chaphassāyatanaggahaṇena khandhindriyadhātādīnaṃ",
  "tika-s0101t:598_14": "saṅgaho phassuppattinimittatāya, sammasanasabhāvena ca ekalakkhaṇattā. Bhavanettiggahaṇena",
  "tika-s0101t:598_15": "avijjādīnampi saṃkilesadhammānaṃ saṅgaho vaṭṭahetubhāvena ekalakkhaṇattāti ayaṃ lakkhaṇahāro.",
  "tika-s0101t:599": "Catubyūhahāravaṇṇanā",
  "tika-s0101t:600_0": "Nindāpasaṃsāhi sammākampitacetasā micchājīvato anoratā sassatādimicchābhinivesino",
  "tika-s0101t:600_1": "sīlādidhammakkhandhesu appatiṭṭhitatāya sammāsambuddhaguṇarasassādavimukhā veneyyā",
  "tika-s0101t:600_2": "imissā desanāya nidānaṃ. Te yathāvuttadosavinimuttā kathaṃ nu kho sammāpaṭipattiyā",
  "tika-s0101t:600_3": "ubhayahitaparā bhaveyyunti ayamettha bhagavato adhippāyo. Padanibbacanaṃ nirutti.",
  "tika-s0101t:600_4": "Taṃ “eva”ntiādinidānapadānaṃ, “mama”ntiādipāḷipadānañca aṭṭhakathāvasena suviññeyyattā",
  "tika-s0101t:600_5": "ativitthārabhayena na vitthārayimha. Padapadatthaniddesanikkhepasuttadesanāsandhivasena",
  "tika-s0101t:600_6": "chabbidhā sandhi. Tattha padassa padantarena sambandho padasandhi. Tathā padatthassa",
  "tika-s0101t:600_7": "padatthantarena sambandho padatthasandhi. Nānānusandhikassa suttassa taṃtaṃanusandhīhi",
  "tika-s0101t:600_8": "sambandho, ekānusandhikassa ca pubbāparasambandho niddesasandhi, yā aṭṭhakathāyaṃ",
  "tika-s0101t:600_9": "pucchānusandhiajjhāsayānusandhiyathānusandhivasena tividhā vibhattā, tā panetā tissopi",
  "tika-s0101t:600_10": "sandhiyo aṭṭhakathāyaṃ vicāritā eva. Suttasandhi ca paṭhamaṃ nikkhepavasena amhehi",
  "tika-s0101t:600_11": "pubbe dassitāyeva. Ekissā desanāya desanāntarena saddhiṃ saṃsandanaṃ desanāsandhi,",
  "tika-s0101t:600_12": "sā evaṃ veditabbā – “mamaṃ vā bhikkhave…pe… na cetaso anabhiraddhi karaṇīyā”ti ayaṃ",
  "tika-s0101t:600_13": "desanā “ubhatodaṇḍakena cepi bhikkhave kakacena corā ocarakā aṅgamaṅgāni okkanteyyuṃ,",
  "tika-s0101t:600_14": "tatrapi yo mano padūseyya, na me so tena sāsanakaro”ti imāya desanāya saddhiṃ saṃsandati.",
  "tika-s0101t:600_15": "“Tumhaṃ yevassa tena antarāyo”ti “kammassakā māṇava sattā…pe… dāyādā bhavissantī”ti",
  "tika-s0101t:600_16": "imāya desanāya saṃsandati. “Api tumhe…pe… ājāneyyāthā”ti “kuddho atthaṃ…pe… sahate",
  "tika-s0101t:600_17": "nara”nti imāya desanāya saṃsandati.",
  "tika-s0101t:601_0": "“Mamaṃ vā bhikkhave pare vaṇṇaṃ…pe… na cetaso ubbillāvitattaṃ karaṇīya”nti “dhammāpi",
  "tika-s0101t:601_1": "vo bhikkhave pahātabbā, pageva adhammā. Kullūpamaṃ vo bhikkhave dhammaṃ desessāmi,",
  "tika-s0101t:601_2": "nittharaṇatthāya, no gahaṇatthāyā”ti imāya desanāya saṃsandati. “Tatra ce tumhehi…pe…",
  "tika-s0101t:601_3": "ubbilāvitā, tumhaṃ yevassa tena antarāyo”ti “luddhoatthaṃ…pe… sahate nara”nti “kāmandhā",
  "tika-s0101t:601_4": "jālasañchannā, taṇhāchadanachāditā”ti imāhi desanāhi saṃsandati.",
  "tika-s0101t:602_0": "“Appamattakaṃ…pe… sīlamattaka”nti “paṭhamaṃ jhānaṃ upasampajja viharati. Ayaṃ kho",
  "tika-s0101t:602_1": "brāhmaṇa yañño purimehi yaññehi appaṭṭhataro ca appasamārambhataro ca mahapphalataro",
  "tika-s0101t:602_2": "ca mahānisaṃsataro cā”tiādikāya desanāya saṃsandati, paṭhamajjhānassa sīlato mahapphalamahānisaṃsatarabhāvavacanena",
  "tika-s0101t:602_3": "jhānato sīlassa appabhāvadīpanato.",
  "tika-s0101t:603": "“Pāṇātipātaṃ pahāyā”tiādi “samaṇo khalu bho gotamo sīlavā…pe… kusalasīlena samannāgato”tiādikāhi desanāhi saṃsandati.",
  "tika-s0101t:604": "“Aññeva dhammā gambhīrā”tiādi “adhigato kho myāyaṃ dhammo gambhīro”tiādi pāḷiyā saṃsandati. Gambhīratādivisesayuttadhammapaṭivedhena hi ñāṇassa gambhīrādibhāvo viññāyatīti.",
  "tika-s0101t:605_0": "“Santi bhikkhave eke samaṇabrāhmaṇā”tiādi “santi bhikkhave eke samaṇabrāhmaṇā pubbantakappikā…pe…",
  "tika-s0101t:605_1": "abhivadanti, sassato attā ca loko ca, idameva saccaṃ, moghamaññanti ittheke abhivadanti,",
  "tika-s0101t:605_2": "asassato, sassato ca asassato ca, neva sassato ca nāsassato ca, antavā, anantavā,",
  "tika-s0101t:605_3": "antavā ca anantavā ca, nevantavā nānantavā ca attā ca loko ca idameva saccaṃ, moghamaññanti",
  "tika-s0101t:605_4": "ittheke abhivadantī”tiādikāhi desanāhi saṃsandati.",
  "tika-s0101t:606_0": "“Santi bhikkhave eke samaṇabrāhmaṇā aparantakappikā”tiādi “santi bhikkhave eke samaṇabrāhmaṇā",
  "tika-s0101t:606_1": "aparantakappikā…pe… abhivadanti, saññī attā hoti arogo paraṃ maraṇā. Ittheke abhivadanti",
  "tika-s0101t:606_2": "asaññī, nevasaññīnāsaññī ca attā hoti arogo paraṃ maraṇā. Ittheke abhivadanti sato",
  "tika-s0101t:606_3": "vā pana sattassa ucchedaṃ vināsaṃ vibhavaṃ paññapenti, diṭṭhadhammanibbānaṃ vā paneke",
  "tika-s0101t:606_4": "abhivadantī”tiādikāhi desanāhi saṃsandati. “Vedanānaṃ…pe… tathāgato”ti “tayidaṃ saṅkhataṃ",
  "tika-s0101t:606_5": "oḷārikaṃ, atthi kho pana saṅkhārānaṃ nirodho, atthetanti iti viditvā tassa nissaraṇadassāvī",
  "tika-s0101t:606_6": "tathāgato tadupātivatto”tiādikāhi desanāhi saṃsandati.",
  "tika-s0101t:607_0": "“Tadapi tesaṃ…pe… vipphanditamevā”ti idaṃ “tesaṃ bhavataṃ aññatreva chandāya aññatra",
  "tika-s0101t:607_1": "ruciyā aññatra anussavā aññatra ākāraparivitakkā aññatra diṭṭhinijjhānakkhantiyā",
  "tika-s0101t:607_2": "paccattaṃyeva ñāṇaṃ bhavissati parisuddhaṃ pariyodātanti netaṃ ṭhānaṃ vijjati. Paccattaṃ",
  "tika-s0101t:607_3": "kho pana bhikkhave ñāṇe asati parisuddhe pariyodāte yadapi te bhonto samaṇabrāhmaṇā",
  "tika-s0101t:607_4": "tattha ñāṇabhāgamattameva pariyodāpenti, tadapi tesaṃ bhavataṃ samaṇabrāhmaṇānaṃ",
  "tika-s0101t:607_5": "upādānamakkhāyatī”tiādikāhi desanāhi saṃsandati.",
  "tika-s0101t:608_0": "“Tadapi phassapaccayā”ti idañca “cakkhuñca paṭicca rūpe ca uppajjati cakkhuviññāṇaṃ,",
  "tika-s0101t:608_1": "tiṇṇaṃ saṅgati phasso, phassapaccayā vedanā, vedanāpaccayā taṇhā, taṇhāpaccayā upādāna”nti,",
  "tika-s0101t:608_2": "“chandamūlakā ime āvuso dhammā manasikārasamuṭṭhānā phassasamodhānā vedanāsamosaraṇā”ti",
  "tika-s0101t:608_3": "ca ādikāhi desanāhi saṃsandati.",
  "tika-s0101t:609_0": "“Yato kho bhikkhave bhikkhu channaṃ phassāyatanāna”ntiādi “yato kho ānanda bhikkhu",
  "tika-s0101t:609_1": "neva vedanaṃ attānaṃ samanupassati, na saññaṃ, na saṅkhāre, na viññāṇaṃ attānaṃ samanupassati,",
  "tika-s0101t:609_2": "so evaṃ asamanupassanto na kiñci loke upādiyati, anupādiyaṃ na paritassati, aparitassaṃ",
  "tika-s0101t:609_3": "paccattaṃyeva parinibbāyatī”tiādikāhi desanāhi saṃsandati.",
  "tika-s0101t:610_0": "“Sabbe te imeheva dvāsaṭṭhiyā vatthūhi antojālīkatā”tiādi “ye hi keci bhikkhave…pe…",
  "tika-s0101t:610_1": "abhivadanti, sabbe te imāneva pañca kāyāni abhivadanti etesaṃ vā aññatara”ntiādikāhi",
  "tika-s0101t:610_2": "desanāhi saṃsandati. “Kāyassa bhedā…pe… devamanussā”ti –",
  "tika-s0101t:611": "“Accī yathā vātavegena khittā, (upasivāti bhagavā)",
  "tika-s0101t:612": "Atthaṃ paleti na upeti saṅkhaṃ;",
  "tika-s0101t:613": "Evaṃ munī nāmakāyā vimutto,",
  "tika-s0101t:614": "Atthaṃ paleti na upeti saṅkha”nti. ;",
  "tika-s0101t:615": "Ādikāhi desanāhi saṃsandatīti ayaṃ cātubyūho hāro.",
  "tika-s0101t:616": "Āvattahāravaṇṇanā",
  "tika-s0101t:617_0": "Āghātādīnaṃ akaraṇīyatāvacanena khantisoraccānuṭṭhānaṃ. Tattha khantiyā saddhāpaññāparāpakāradukkhasahagatānaṃ",
  "tika-s0101t:617_1": "saṅgaho, soraccena sīlassa. Saddhādiggahaṇena ca saddhindriyādisakalabodhipakkhiyadhammā",
  "tika-s0101t:617_2": "āvattanti. Sīlaggahaṇena avippaṭisārādayo sabbepi sīlānisaṃsadhammā āvattanti. Pāṇātipātādīhi",
  "tika-s0101t:617_3": "paṭivirativacanena appamādavihāro, tena sakalaṃ sāsanabrahmacariyaṃ āvattati. Gambhīratādivisesayuttadhammaggahaṇena",
  "tika-s0101t:617_4": "mahābodhipakittanaṃ. Anāvaraṇañāṇapadaṭṭhānañhi āsavakkhayañāṇaṃ, āsavakkhayañāṇapadaṭṭhānañca",
  "tika-s0101t:617_5": "anāvaraṇañāṇaṃ mahābodhi, tena dasabalādayo sabbe buddhaguṇā āvattanti. Sassatādidiṭṭhiggahaṇena",
  "tika-s0101t:617_6": "taṇhāvijjāya saṅgaho, tāhi anamataggasaṃsāravaṭṭaṃ āvattati. Vedanānaṃ samudayādiyathābhūtavedanena",
  "tika-s0101t:617_7": "bhagavato pariññāttayavisuddhi, tāya paññāpāramimukhena sabbapāramiyo āvattanti.",
  "tika-s0101t:617_8": "“Ajānataṃ apassata”nti avijjāggahaṇena ayonisomanasikārapariggaho, tena ca ayonisomanasikāramūlakā",
  "tika-s0101t:617_9": "dhammā āvattanti. “Taṇhāgatānaṃ paritassitavipphandita”nti taṇhāggahaṇena nava taṇhāmūlakā",
  "tika-s0101t:617_10": "dhammā āvattanti, “tadapi phassapaccayā”tiādi sassatādipaññāpanassa paccayādhīnavuttidassanaṃ,",
  "tika-s0101t:617_11": "tena aniccatādilakkhaṇattayaṃ āvattati. Channaṃ phassāyatanānaṃ yathābhūtaṃ pajānanena",
  "tika-s0101t:617_12": "vimuttisampadāniddeso, tena sattapi visuddhiyo āvattanti. “Ucchinnabhavanettiko tathāgatassa",
  "tika-s0101t:617_13": "kāyo”ti taṇhāpahānaṃ, tena bhagavato sakalasaṃkilesappahānaṃ āvattatīti ayaṃ āvatto hāro.",
  "tika-s0101t:618": "Vibhattihāravaṇṇanā",
  "tika-s0101t:619_0": "Āghātānandādayo akusalā dhammā, tesaṃ ayonisomanasikārādi padaṭṭhānaṃ. Yehi pana",
  "tika-s0101t:619_1": "dhammehi āghātānandādīnaṃ akaraṇaṃ appavatti, te abyāpādādayo kusalā dhammā, tesaṃ",
  "tika-s0101t:619_2": "yonisomanasikārādi padaṭṭhānaṃ. Tesu āghātādayo kāmāvacarāva, abyāpādādayo catubhūmakā.",
  "tika-s0101t:619_3": "Tathā pāṇātipātādīhi paṭivirati kusalā vā abyākatā vā, tassā hirottappādayo dhammā",
  "tika-s0101t:619_4": "padaṭṭhānaṃ. Tattha kusalā siyā kāmāvacarā, siyā lokuttarā, abyākatā lokuttarāva.",
  "tika-s0101t:619_5": "“Atthi bhikkhave aññeva dhammā gambhīrā”ti vuttadhammā siyā kusalā, siyā abyākatā,",
  "tika-s0101t:619_6": "tattha kusalānaṃ vuṭṭhānagāminivipassanā padaṭṭhānaṃ. Abyākatānaṃ maggadhammā, vipassanā,",
  "tika-s0101t:619_7": "āvajjanā vā padaṭṭhānaṃ. Tesu kusalā lokuttarā, abyākatā siyā kāmāvacarā, siyā lokuttarā,",
  "tika-s0101t:619_8": "sabbāpi diṭṭhiyo akusalāva kāmāvacarāva, tāsaṃ avisesena micchābhinivese ayonisomanasikāro",
  "tika-s0101t:619_9": "padaṭṭhānaṃ. Visesato pana santatighanavinibbhogābhāvato ekattanayassa micchāgāho",
  "tika-s0101t:619_10": "atītajātianussaraṇatakkasahito sassatadiṭṭhiyā padaṭṭhānaṃ. Hetuphalabhāvena sambandhabhāvassa",
  "tika-s0101t:619_11": "aggahaṇato nānattanayassa micchāgāho tajjāsamannāhārasahito ucchedadiṭṭhiyā padaṭṭhānaṃ.",
  "tika-s0101t:619_12": "Evaṃ sesadiṭṭhīnampi yathāsambhavaṃ vattabbaṃ. “Vedanāna”nti ettha vedanā siyā kusalā,",
  "tika-s0101t:619_13": "siyā abyākatā, siyā kāmāvacarā, siyā rūpāvacarā, siyā arūpāvacarā, phasso tāsaṃ padaṭṭhānaṃ.",
  "tika-s0101t:619_14": "Vedanānaṃ samudayādiyathābhūtavedanaṃ maggañāṇaṃ, anupādāvimutti phalaṃ, tesaṃ “aññeva",
  "tika-s0101t:619_15": "dhammā gambhīrā”ti ettha vuttanayena dhammādivibhāgo netabbo. “Ajānataṃ apassata”ntiādīsu",
  "tika-s0101t:619_16": "avijjā taṇhā akusalā kāmāvacarā, tāsu avijjāya āsavā, ayonisomanasikāro eva vā padaṭṭhānaṃ.",
  "tika-s0101t:619_17": "Taṇhāya saṃyojaniyesu dhammesu assādadassanaṃ padaṭṭhānaṃ. “Tadapi phassapaccayā”ti",
  "tika-s0101t:619_18": "ettha phassassa vedanāya viya dhammādivibhāgo veditabbo. Iminā nayena phassāyatanādīnampi",
  "tika-s0101t:619_19": "yathārahaṃ dhammādivibhāgo netabboti ayaṃ vibhattihāro.",
  "tika-s0101t:620": "Parivattahāravaṇṇanā",
  "tika-s0101t:621_0": "Āghātādīnaṃ akaraṇaṃ khantisoraccāni anubrūhetvā paṭisaṅkhānabhāvanābalasiddhiyā",
  "tika-s0101t:621_1": "ubhayahitapaṭipattiṃ āvahati. Āghātādayo pana pavattiyamānā dubbaṇṇataṃ dukkhaseyyaṃ",
  "tika-s0101t:621_2": "bhogahāniṃ akittiṃ parehi durupasaṅkamanatañca nipphādentā nirayādīsu mahādukkhaṃ",
  "tika-s0101t:621_3": "āvahanti. Pāṇātipātādīhi paṭivirati avippaṭisārādikalyāṇaṃ paramparaṃ āvahati. Pāṇātipātādi",
  "tika-s0101t:621_4": "pana vippaṭisārādiakalyāṇaṃ paramparaṃ, gambhīratādivisesayuttaṃ ñāṇaṃ vineyyānaṃ",
  "tika-s0101t:621_5": "yathārahaṃ vijjābhiññādiguṇavisesaṃ āvahati sabbañeyyaṃ yathāsabhāvāvabodhato. Tathā",
  "tika-s0101t:621_6": "gambhīratādivisesarahitaṃ pana ñāṇaṃ ñeyyesu sāvaraṇato yathāvuttaguṇavisesaṃ nāvahati.",
  "tika-s0101t:621_7": "Sabbāpi cetā diṭṭhiyo yathārahaṃ sassatucchedabhāvato antadvayabhūtā sakkāyatīraṃ",
  "tika-s0101t:621_8": "nātivattanti aniyyānikasabhāvattā. Niyyānikasabhāvattā pana sammādiṭṭhi saparikkhārā",
  "tika-s0101t:621_9": "majjhimapaṭipadābhūtā atikkamma sakkāyatīraṃ pāraṃ āgacchati. Vedanānaṃ samudayādiyathābhūtavedanaṃ",
  "tika-s0101t:621_10": "anupādāvimuttiṃ āvahati maggabhāvato. Vedanānaṃ samudayādiasampaṭivedho saṃsāracārakāvarodhaṃ",
  "tika-s0101t:621_11": "āvahati saṅkhārānaṃ paccayabhāvato. Vedayitasabhāvapaṭicchādako sammoho tadabhinandanaṃ",
  "tika-s0101t:621_12": "āvahati. Yathābhūtāvabodho pana tattha nibbedaṃ virāgañca āvahati. Micchābhinivese",
  "tika-s0101t:621_13": "ayonisomanasikārasahitā taṇhā anekavihitaṃ diṭṭhijālaṃ pasāreti. Yathāvuttataṇhāsamucchedo",
  "tika-s0101t:621_14": "paṭhamamaggo taṃ diṭṭhijālaṃ saṅkoceti. Sassatavādādipaññāpanassa phasso paccayo",
  "tika-s0101t:621_15": "hoti asati phasse tadabhāvato. Diṭṭhibandhanabandhānaṃ phassāyatanādīnaṃ anirodhena",
  "tika-s0101t:621_16": "phassādianirodho saṃsāradukkhassa anivattiyeva, yāthāvato phassāyatanādipariññā sabbadiṭṭhidassanāni",
  "tika-s0101t:621_17": "ativattati, phassāyatanādiapariññā taṃdiṭṭhigahanaṃ nātivattati, bhavanettisamucchedo",
  "tika-s0101t:621_18": "āyatiṃ attabhāvassa anibbattiyā saṃvattati, asamucchinnāya bhavanettiyā anāgate bhavappabandho",
  "tika-s0101t:621_19": "parivattatiyevāti ayaṃ parivatto hāro.",
  "tika-s0101t:622": "Vevacanahāravaṇṇanā",
  "tika-s0101t:623_0": "“Mama mayhaṃ me”ti pariyāyavacanaṃ. “Bhikkhave samaṇā tapassino”ti pariyāyavacanaṃ.",
  "tika-s0101t:623_1": "“Pare aññe paṭiviruddhā”ti pariyāyavacanaṃ. “Avaṇṇaṃ akittiṃ ninda”nti pariyāyavacanaṃ.",
  "tika-s0101t:623_2": "“Bhāseyyuṃ bhaṇeyyuṃ kareyyu”nti pariyāyavacanaṃ. “Dhammassa vinayassa satthusāsanassā”ti",
  "tika-s0101t:623_3": "pariyāyavacanaṃ. “Saṅghassa samūhassa gaṇassā”ti pariyāyavacanaṃ. “Tatra tattha tesū”ti",
  "tika-s0101t:623_4": "pariyāyavacanaṃ. “Tumhehi vo bhavantehī”ti pariyāyavacanaṃ. “Āghāto doso byāpādo”ti",
  "tika-s0101t:623_5": "pariyāyavacanaṃ. “Appaccayo domanassaṃ cetasikadukkha”nti pariyāyavacanaṃ. “Cetaso",
  "tika-s0101t:623_6": "anabhiraddhi cittassa byāpatti manopadoso”ti pariyāyavacanaṃ. “Na karaṇīyā na uppādetabbā",
  "tika-s0101t:623_7": "na pavattetabbā”ti pariyāyavacanaṃ. Iti iminā nayena sabbapadesu vevacanaṃ vattabbanti ayaṃ vevacano hāro.",
  "tika-s0101t:624": "Paññattihāravaṇṇanā",
  "tika-s0101t:625_0": "Āghāto vatthuvasena dasavidhena ekūnavīsatividhena vā paññatto. Appaccayo upavicāravasena",
  "tika-s0101t:625_1": "chadhā paññatto. Ānandopītiādivasena navadhā paññatto. Pīti sāmaññato khuddikādivasena",
  "tika-s0101t:625_2": "pañcadhā paññattā. Somanassaṃ upavicāravasena chadhā paññattaṃ. Sīlaṃ vārittacārittādivasena",
  "tika-s0101t:625_3": "anekadhā paññattaṃ. Gambhīratādivisesayuttaṃ ñāṇaṃ cittuppādavasena catudhā, dvādasavidhena",
  "tika-s0101t:625_4": "vā, visayabhedato anekadhā ca paññattaṃ. Diṭṭhisassatādivasena dvāsaṭṭhiyā bhedehi,",
  "tika-s0101t:625_5": "tadantogadhavibhāgena anekadhā ca paññattā. Vedanā chadhā aṭṭhasatadhā anekadhā ca",
  "tika-s0101t:625_6": "paññattā. Tassā samudayo pañcadhā paññatto, tathā atthaṅgamo. Assādo duvidhena paññatto.",
  "tika-s0101t:625_7": "Ādīnavo tividhena paññatto. Nissaraṇaṃ ekadhā catudhā ca paññattaṃ…pe… anupādāvimutti duvidhena paññattā.",
  "tika-s0101t:626_0": "“Ajānataṃ apassata”nti vuttā avijjā visayabhedena catudhā aṭṭhadhā ca paññattā. “Taṇhāgatāna”ntiādinā",
  "tika-s0101t:626_1": "vuttā taṇhā chadhā aṭṭhasatadhā anekadhā ca paññattā. Phasso nissayavasena chadhā",
  "tika-s0101t:626_2": "paññatto. Upādānaṃ catudhā paññattaṃ. Bhavo dvidhā anekadhā ca paññatto. Jāti vevacanavasena",
  "tika-s0101t:626_3": "chadhā paññattā. Tathā jarā sattadhā paññattā. Maraṇaṃ aṭṭhadhā navadhā ca paññattaṃ.",
  "tika-s0101t:626_4": "Soko pañcadhā paññatto. Paridevo chadhā paññatto. Dukkhaṃ catudhā paññattaṃ, tathā",
  "tika-s0101t:626_5": "domanassaṃ. Upāyāso catudhā paññatto. “Samudayo hotī”ti pabhavapaññatti, “yathābhūtaṃ",
  "tika-s0101t:626_6": "pajānātī”ti dukkhassa pariññāpaññatti, samudayassa pahānapaññatti, nirodhassa sacchikiriyāpaññatti,",
  "tika-s0101t:626_7": "maggassa bhāvanāpaññatti.",
  "tika-s0101t:627_0": "“Antojālīkatā”tiādi sabbadiṭṭhīnaṃ saṅgahapaññatti. “Ucchinnabhavanettiko”tiādi duvidhena",
  "tika-s0101t:627_1": "parinibbānapaññatti. Evaṃ āghātādīnaṃ akusalakusalādidhammānaṃ yathāpabhavapaññattiādivasena,",
  "tika-s0101t:627_2": "tathā “āghāto”ti byāpādassa vevacanapaññatti, “appaccayo”ti domanassassa vevacanapaññattītiādinā",
  "tika-s0101t:627_3": "nayena paññattibhedo vibhajitabboti ayaṃ paññattihāro.",
  "tika-s0101t:628": "Otaraṇahāravaṇṇanā",
  "tika-s0101t:629_0": "Āghātaggahaṇena saṅkhārakkhandhasaṅgaho, tathā anabhiraddhigahaṇena. Appaccayaggahaṇena",
  "tika-s0101t:629_1": "vedanākkhandhasaṅgahoti idaṃ khandhamukhena otaraṇaṃ. Tathā āghātādiggahaṇena dhammāyatanaṃ",
  "tika-s0101t:629_2": "dhammadhātu dukkhasaccaṃ samudayasaccaṃ vā gahitanti idaṃ āyatanamukhena dhātumukhena",
  "tika-s0101t:629_3": "saccamukhena ca otaraṇaṃ. Tathā āghātādīnaṃ sahajātā avijjā hetusahajātaaññamaññanissayasampayuttaatthiavigatapaccayehi",
  "tika-s0101t:629_4": "paccayo hoti, asahajātā pana anantarasamanantaraanantarūpanissayanatthivigatāsevanapaccayehi",
  "tika-s0101t:629_5": "paccayo hoti, anantarā upanissayavaseneva paccayo hoti. Taṇhāupādānādīnaṃ, phassādīnampi",
  "tika-s0101t:629_6": "tesaṃ sahajātānaṃ asahajātānañca yathārahaṃ paccayabhāvo vattabbo. Koci panettha",
  "tika-s0101t:629_7": "adhipativasena, koci kammavasena, koci āhāravasena, koci indriyavasena, koci jhānavasena,",
  "tika-s0101t:629_8": "koci maggavasenapi paccayo hotīti. Ayampi viseso veditabboti idaṃ paṭiccasamuppādamukhena",
  "tika-s0101t:629_9": "otaraṇaṃ. Ānandādīnampi imināva nayena khandhādimukhena otaraṇaṃ vibhāvetabbaṃ.",
  "tika-s0101t:630_0": "Tathā sīlaṃ pāṇātipātādīhi viraticetanā, abyāpādādicetasikadhammā ca, pāṇātipātādayo",
  "tika-s0101t:630_1": "cetanāva, tesaṃ tadupakārakadhammānañca lajjādayādīnaṃ saṅkhārakkhandhadhammāyatanādisaṅgaho,",
  "tika-s0101t:630_2": "purimanayeneva khandhādimukhena ca otaraṇaṃ vibhāvetabbaṃ. Esa nayo ñāṇadiṭṭhivedanāavijjātaṇhādiggahaṇesu.",
  "tika-s0101t:630_3": "Nissaraṇaanupādāvimuttigahaṇesu asaṅkhatadhātuvasenapi dhātumukhena otaraṇaṃ vibhāvetabbaṃ.",
  "tika-s0101t:630_4": "Tathā “vedanānaṃ…pe… anupādāvimutto”ti etena bhagavato sīlādayo pañca dhammakkhandhā,",
  "tika-s0101t:630_5": "satipaṭṭhānādayo ca bodhipakkhiyadhammā pakāsitā hontīti taṃ mukhenapi otaraṇaṃ veditabbaṃ.",
  "tika-s0101t:630_6": "“Tadapi phassapaccayā”ti diṭṭhipaññāpanassa paccayādhīnavuttitādīpanena aniccatāmukhena",
  "tika-s0101t:630_7": "otaraṇaṃ, tathā evaṃdhammatāya paṭiccasamuppādamukhena otaraṇaṃ, aniccassa dukkhānattabhāvato",
  "tika-s0101t:630_8": "appaṇihitamukhena suññatāmukhena ca otaraṇaṃ. Sesapadesupi eseva nayoti ayaṃ otaraṇo hāro.",
  "tika-s0101t:631": "Sodhanahāravaṇṇanā",
  "tika-s0101t:632_0": "“Mamaṃ vā…pe… bhāseyyu”nti ārambho. “Dhammassa…pe… saṅghassa…pe… bhāseyyu”nti padasuddhi,",
  "tika-s0101t:632_1": "no ārambhasuddhi. “Tatra tumhehi…pe… karaṇīyā”ti padasuddhi ceva ārambhasuddhi ca.",
  "tika-s0101t:632_2": "Dutiyanayādīsupi eseva nayo. Tathā “appamattakaṃ kho paneta”ntiādi ārambho. “Katama”ntiādi",
  "tika-s0101t:632_3": "pucchā. “Pāṇātipātaṃ pahāyā”tiādi padasuddhi, no ārambhasuddhi, no ca pucchāsuddhi.",
  "tika-s0101t:632_4": "“Idaṃ kho”tiādi pucchāsuddhi ceva padasuddhi ca ārambhasuddhi ca.",
  "tika-s0101t:633_0": "Tathā “atthi bhikkhave”tiādi ārambho. “Katame ca te”tiādi pucchā. “Santi bhikkhave”tiādi",
  "tika-s0101t:633_1": "ārambho. “Ki”ntiādi ārambha pucchā. “Yathāsamāhite”tiādi padasuddhi, no ārambhasuddhi",
  "tika-s0101t:633_2": "no ca pucchāsuddhi. “Ime kho te”tiādi padasuddhi ceva pucchāsuddhi ca ārambhasuddhi",
  "tika-s0101t:633_3": "ca. Iminā nayena sabbattha ārambhādayo veditabbāti. Ayaṃ sodhano hāro.",
  "tika-s0101t:634": "Adhiṭṭhānahāravaṇṇanā",
  "tika-s0101t:635": "“Avaṇṇa”nti sāmaññato adhiṭṭhānaṃ taṃ, avikappetvā visesavacanaṃ “mamaṃ vā dhammassa vā saṅghassa vā”ti. Sukkapakkhepi eseva nayo.",
  "tika-s0101t:636": "Tathā “sīla”nti sāmaññato adhiṭṭhānaṃ, taṃ avikappetvā visesavacanaṃ “pāṇātipātā paṭivirato”tiādi.",
  "tika-s0101t:637": "“Aññeva dhammā”tiādi sāmaññato adhiṭṭhānaṃ, taṃ avikappetvā visesavacanaṃ “tayidaṃ bhikkhave tathāgato pajānātī”tiādi.",
  "tika-s0101t:638": "Tathā “pubbantakappikā”tiādi sāmaññato adhiṭṭhānaṃ, taṃ avikappetvā visesavacanaṃ “sassatavādā”tiādi. Iminā nayena sabbattha sāmaññaviseso niddhāretabboti ayaṃ adhiṭṭhāno hāro.",
  "tika-s0101t:639": "Parikkhārahāravaṇṇanā",
  "tika-s0101t:640_0": "Āghātādīnaṃ “anatthaṃ me acarī”tiādīni ca ekūnavīsati āghātavatthūni hetu. Ānandādīnaṃ",
  "tika-s0101t:640_1": "ārammaṇe abhisineho hetu. Sīlassa hiriottappaṃ appicchatādayo ca hetu. “Gambhīrā”tiādinā",
  "tika-s0101t:640_2": "vuttadhammassa sabbāpi pāramiyo hetu, visesena paññāpāramī. Diṭṭhīnaṃ asappurisūpassayo,",
  "tika-s0101t:640_3": "asaddhammassavanaṃ, micchābhinivesena ayonisomanasikāro ca avisesena hetu, visesena",
  "tika-s0101t:640_4": "pana sassatavādādīnaṃ atītajātianussaraṇādi hetu. Vedanānaṃ avijjātaṇhākammāni phasso",
  "tika-s0101t:640_5": "ca hetu. Anupādāvimuttiyā ariyamaggo hetu. Paññāpanassa ayonisomanasikāro hetu. Taṇhāya",
  "tika-s0101t:640_6": "saṃyojaniyesu assādānupassanā hetu. Phassassa chaḷāyatanāni, chaḷāyatanassa nāmarūpaṃ",
  "tika-s0101t:640_7": "hetu. Bhavanettisamucchedassa visuddhibhāvanā hetūti ayaṃ parikkhāro hāro.",
  "tika-s0101t:641": "Samāropanahāravaṇṇanā",
  "tika-s0101t:642_0": "Āghātādīnaṃ akaraṇīyatāvacanena khantisampadā dassitā hoti. “Appamattakaṃ kho paneta”ntiādinā",
  "tika-s0101t:642_1": "soraccasampadā, “atthi bhikkhave”tiādinā ñāṇasampadā, “aparāmasato cassa paccattaññeva",
  "tika-s0101t:642_2": "nibbuti viditā”ti, “vedanānaṃ…pe… yathābhūtaṃ viditvā anupādāvimutto”ti etehi samādhisampadāya",
  "tika-s0101t:642_3": "saddhiṃ vijjāvimuttivasībhāvasampadā dassitā hoti. Tattha khantisampadā paṭisaṅkhānabalasiddhito",
  "tika-s0101t:642_4": "soraccasampadāya padaṭṭhānaṃ. Soraccasampadā pana atthato sīlameva, tathā pāṇātipātādīhi",
  "tika-s0101t:642_5": "paṭivirativacanaṃ sīlassa pariyāyavibhāgadassanatthaṃ. Tattha sīlaṃ samādhissa padaṭṭhānaṃ,",
  "tika-s0101t:642_6": "samādhi paññāya padaṭṭhānaṃ. Tesu sīlena vītikkamappahānaṃ duccaritasaṃkilesappahānañca",
  "tika-s0101t:642_7": "sijjhati, samādhinā pariyuṭṭhānappahānaṃ, vikkhambhanappahānaṃ, taṇhāsaṃkilesappahānañca",
  "tika-s0101t:642_8": "sijjhati. Paññāya diṭṭhisaṃkilesappahānaṃ, samucchedappahānaṃ, anusayappahānañca",
  "tika-s0101t:642_9": "sijjhatīti sīlādīhi tīhi dhammakkhandhehi samathavipassanābhāvanāpāripūrī, pahānattayasiddhi",
  "tika-s0101t:642_10": "cāti ayaṃ samāropano hāro.",
  "tika-s0101t:643": "Soḷasahāravaṇṇanā niṭṭhitā.",
  "tika-s0101t:644": "Pañcavidhanayavaṇṇanā",
  "tika-s0101t:645": "Nandiyāvaṭṭanayavaṇṇanā",
  "tika-s0101t:646_0": "Āghātādīnaṃ akaraṇavacanena taṇhāvijjāsaṅkoco dassito hoti. Sati hi attattaniyavatthūsu",
  "tika-s0101t:646_1": "sinehe sammose ca “anatthaṃ me acarī”tiādinā āghāto jāyatīti, tathā “pāṇātipātā paṭivirato”tiādivacanehi,",
  "tika-s0101t:646_2": "“paccattaññeva nibbuti viditā, anupādāvimutto, channaṃ phassāyatanānaṃ…pe… yathābhūtaṃ",
  "tika-s0101t:646_3": "pajānātī”tiādīhi vacanehi ca taṇhāvijjānaṃ accantappahānaṃ dassitaṃ hoti. Tāsaṃ pana",
  "tika-s0101t:646_4": "pubbantakappikādipadehi “ajānataṃ apassata”ntiādipadehi ca sarūpato dassitānaṃ taṇhāvijjānaṃ",
  "tika-s0101t:646_5": "rūpadhammā arūpadhammā ca adhiṭṭhānaṃ. Yathākkamaṃ samatho ca vipassanā ca paṭipakkho.",
  "tika-s0101t:646_6": "Tesaṃ cetovimutti paññāvimutti ca phalaṃ. Tattha taṇhā, taṇhāvijjā vā samudayasaccaṃ,",
  "tika-s0101t:646_7": "tadadhiṭṭhānabhūtā rūpārūpadhammā dukkhasaccaṃ, tesaṃ appavatti nirodhasaccaṃ, nirodhapajānanā",
  "tika-s0101t:646_8": "samathavipassanā maggasaccanti evaṃ catusaccayojanā veditabbā. Taṇhāggahaṇena cettha",
  "tika-s0101t:646_9": "māyāsāṭheyyamānātimānamadappamādapāpicchatāpāpamittatāahirikānottappādivasena sabbo",
  "tika-s0101t:646_10": "akusalapakkho netabbo. Tathā avijjāggahaṇena viparītamanasikārakodhupanāhamakkhapalāsaissāmacchariyasārambhadovacassatā-",
  "tika-s0101t:646_11": "bhavadiṭṭhivibhavadiṭṭhādivasena akusalapakkho netabbo. Vuttavipariyāyena amāyāasāṭheyyādiaviparītamanasikārādivasena,",
  "tika-s0101t:646_12": "tathā samathapakkhiyānaṃ saddhindriyādīnaṃ, vipassanāpakkhiyānañca aniccasaññādīnaṃ",
  "tika-s0101t:646_13": "vasena kusalapakkho netabboti. Ayaṃ nandiyāvaṭṭassa nayassa bhūmi.",
  "tika-s0101t:647": "Tipukkhalanayavaṇṇanā",
  "tika-s0101t:648_0": "Āghātādīnaṃ akaraṇavacanena adosasiddhi, tathā pāṇātipātapharusavācāhi paṭivirativacanena.",
  "tika-s0101t:648_1": "Ānandādīnaṃ akaraṇavacanena alobhasiddhi, tathā abrahmacariyato paṭivirativacanena.",
  "tika-s0101t:648_2": "Adinnādānādīhi pana paṭivirativacanena ubhayasiddhi. “Tayidaṃ bhikkhave tathāgato",
  "tika-s0101t:648_3": "pajānātī”tiādinā amohasiddhi. Iti tīhi akusalamūlehi gahitehi tappaṭipakkhato, āghātādiakaraṇavacanena",
  "tika-s0101t:648_4": "ca tīṇi kusalamūlāni siddhāniyeva honti. Tattha tīhi akusalamūlehi tividhaduccaritasaṃkilesamalavisamākusalasaññāvitakkāsaddhammādivasena",
  "tika-s0101t:648_5": "sabbo akusalapakkho vitthāretabbo. Tathā tīhi kusalamūlehi tividhasucaritavodānasamakusalasaññāvitakkapaññāsaddhammasamādhi-",
  "tika-s0101t:648_6": "vimokkhamukhavimokkhādivasena sabbo kusalapakkho vibhāvetabbo. Etthāpi ca saccayojanā",
  "tika-s0101t:648_7": "veditabbā. Kathaṃ? Lobho sabbāni vā kusalākusalamūlāni samudayasaccaṃ, tehi pana",
  "tika-s0101t:648_8": "nibbattā tesaṃ adhiṭṭhānagocarabhūtā upādānakkhandhā dukkhasaccantiādinā nayena saccayojanā",
  "tika-s0101t:648_9": "veditabbāti ayaṃ tipukkhalassa nayassa bhūmi.",
  "tika-s0101t:649": "Sīhavikkīḷitanayavavaṇṇanā",
  "tika-s0101t:650_0": "Āghātānandanādīnaṃ akaraṇavacanena satisiddhi. Satiyā hi sāvajjānavajje, tattha ca",
  "tika-s0101t:650_1": "ādīnavānisaṃse sallakkhetvā sāvajjaṃ pahāya anavajjaṃ samādāya vattatīti. Tathā micchājīvā",
  "tika-s0101t:650_2": "paṭivirativacanena vīriyasiddhi. Vīriyena hi kāmabyāpādavihiṃsāvitakke vinodeti,",
  "tika-s0101t:650_3": "vīriyasādhanañca ājīvapārisuddhisīlanti. Pāṇātipātādīhi paṭivirativacanena satisiddhi.",
  "tika-s0101t:650_4": "Satiyā hi sāvajjānavajje, tattha ca ādīnavānisaṃse sallakkhetvā sāvajjaṃ pahāya anavajjaṃ",
  "tika-s0101t:650_5": "samādāya vattati. Tathā hi sā “visayābhimukhabhāvapaccupaṭṭhānā”ti ca vuccati. “Tayidaṃ",
  "tika-s0101t:650_6": "bhikkhave tathāgato pajānātī”tiādinā samādhipaññāsiddhi. Paññāya hi yathābhūtāvabodho,",
  "tika-s0101t:650_7": "samāhito ca yathābhūtaṃ pajānātīti. Tathā “nicco dhuvo”tiādinā anicce “nicca”nti",
  "tika-s0101t:650_8": "vipallāso, “arogo paraṃ maraṇā, ekantasukhī attā diṭṭhadhammanibbānappatto”ti ca",
  "tika-s0101t:650_9": "evamādīhi asukhe “sukha”nti vipallāso, “pañcahi kāmaguṇehi samappito”tiādinā asubhe",
  "tika-s0101t:650_10": "“subha”nti vipallāso, sabbeheva ca diṭṭhidīpakapadehi anattani “attā”ti vipallāsoti",
  "tika-s0101t:650_11": "evamettha cattāro vipallāsā siddhā honti, tesaṃ paṭipakkhato cattāri satipaṭṭhānāni",
  "tika-s0101t:650_12": "siddhāneva honti. Tattha catūhi indriyehi cattāro puggalā niddisitabbā.",
  "tika-s0101t:651_0": "Kathaṃ? Duvidho hi taṇhācarito mudindriyo ca tikkhindriyo cāti, tathā diṭṭhicarito.",
  "tika-s0101t:651_1": "Tesu paṭhamo asubhe “subha”nti vipallattadiṭṭhi satibalena yathābhūtaṃ kāyasabhāvaṃ",
  "tika-s0101t:651_2": "sallakkhetvā sammattaniyāmaṃ okkamati. Dutiyo asukhe “sukha”nti vipallattadiṭṭhi",
  "tika-s0101t:651_3": "“uppannaṃ kāmavitakkaṃ nādhivāsetī”tiādinā vuttena vīriyasaṃvarasaṅkhātena vīriyabalena",
  "tika-s0101t:651_4": "taṃ vipallāsaṃ vidhamati. Tatiyo anicce “nicca”nti ayāthāvagāhī samathabalena samāhitabhāvato",
  "tika-s0101t:651_5": "saṅkhārānaṃ khaṇikabhāvaṃ yathābhūtaṃ paṭivijjhati. Catuttho santatisamūhakiccārammaṇaghanavicittattā",
  "tika-s0101t:651_6": "phassādidhammapuñjamatte anattani “attā”ti micchābhinivesī catukoṭikasuññatāmanasikārena",
  "tika-s0101t:651_7": "taṃ micchābhinivesaṃ viddhaṃseti. Catūhi cettha vipallāsehi caturāsavoghayogakāyaganthaagatitaṇhuppādupādānasattaviññāṇaṭṭhitiapariññādivasena",
  "tika-s0101t:651_8": "sabbo akusalapakkho netabbo. Tathā catūhi satipaṭṭhānehi catubbidhajhānavihārādhiṭṭhānasukhabhāgiyadhammaappamaññāsammappadhānaiddhipādādivasena",
  "tika-s0101t:651_9": "sabbo vodānapakkho netabboti ayaṃ sīhavikkīḷitassa nayassa bhūmi. Idhāpi subhasaññāsukhasaññāhi,",
  "tika-s0101t:651_10": "catūhipi vā vipallāsehi samudayasaccaṃ, tesaṃ adhiṭṭhānārammaṇabhūtā pañcupādānakkhandhā",
  "tika-s0101t:651_11": "dukkhasaccantiādinā saccayojanā veditabbā.",
  "tika-s0101t:652": "Disālocanaaṅkusanayadvayavaṇṇanā",
  "tika-s0101t:653": "Iti tiṇṇaṃ atthanayānaṃ siddhiyā vohāranayadvayampi siddhameva hoti. Tathā hi atthanayadisābhūtadhammānaṃ samālocanaṃ disālocanaṃ, tesaṃ samānayanaṃ aṅkusoti niyuttā pañca nayā.",
  "tika-s0101t:654": "Pañcavidhanayavaṇṇanā niṭṭhitā.",
  "tika-s0101t:655": "Sāsanapaṭṭhānavaṇṇanā",
  "tika-s0101t:656_0": "Idaṃ suttaṃ soḷasavidhe suttantapaṭṭhāne saṃkilesavāsanāsekkhabhāgiyaṃ, saṃkilesanibbedhāsekkhabhāgiyameva",
  "tika-s0101t:656_1": "vā. Aṭṭhavīsatividhe pana suttantapaṭṭhāne lokiyalokuttaraṃ sattadhammādhiṭṭhānaṃ",
  "tika-s0101t:656_2": "ñāṇañeyyadassanabhāvanaṃ sakavacanaparavacanaṃ vissajjanīyāvissajjanīyaṃ kusalākusalaṃ",
  "tika-s0101t:656_3": "anuññātapaṭikkhittañcāti veditabbaṃ.",
  "tika-s0101t:657": "Pakaraṇanayavaṇṇanā niṭṭhitā.",
  "tika-s0101t:658": "Brahmajālasuttavaṇṇanā niṭṭhitā.",
  "tika-s0101t:661": "2. Sāmaññaphalasuttavaṇṇanā",
  "tika-s0101t:662": "Rājāmaccakathāvaṇṇanā",
  "tika-s0101t:663_0": "150. Rājagaheti ettha duggajanapadaṭṭhānavisesasampadādiyogato padhānabhāvena rājūhi",
  "tika-s0101t:663_1": "gahitanti rājagahanti āha “mandhātu…pe… vuccatī”ti. Tattha mahāgovindena mahāsattena",
  "tika-s0101t:663_2": "pariggahitaṃ reṇuādīhi rājūhi pariggahitameva hotīti mahāgovindaggahaṇaṃ. Mahāgovindoti",
  "tika-s0101t:663_3": "mahānubhāvo eko purātano rājāti keci. Pariggahitattāti rājadhānībhāvena pariggahitattā.",
  "tika-s0101t:663_4": "Pakāreti nagaramāpanena raññā kāritasabbagehattā rājagahaṃ, gijjhakūṭādīhi parikkhittattā",
  "tika-s0101t:663_5": "pabbatarājehi parikkhittagehasadisantipi rājagahaṃ, sampannabhavanatāya rājamānaṃ",
  "tika-s0101t:663_6": "gehanti pi rājagahaṃ, saṃvihitārakkhatāya anatthāvahabhāvena upagatānaṃ paṭirājūnaṃ",
  "tika-s0101t:663_7": "gahaṃ gehabhūtantipi rājagahaṃ, rājūhi disvā sammā patiṭṭhāpitattā tesaṃ gahaṃ gehabhūtantipi",
  "tika-s0101t:663_8": "rājagahaṃ, ārāmarāmaṇeyyakādīhi rājate, nivāsasukhatādinā sattehi mamattavasena gayhati,",
  "tika-s0101t:663_9": "pariggayhatīti vā rājagahanti edise pakāre so padeso ṭhānavisesabhāvena uḷārasattaparibhogoti",
  "tika-s0101t:663_10": "āha “taṃ paneta”ntiādi. Tesanti yakkhānaṃ. Vasanavananti āpānabhūmibhūtaṃ upavanaṃ.",
  "tika-s0101t:664_0": "Avisesenāti “pātimokkhasaṃvarasaṃvuto viharati”, “paṭhamaṃ jhānaṃ upasampajja viharati,",
  "tika-s0101t:664_1": "“mettāsahagatena cetasā ekaṃ disaṃ pharitvā viharati”, “sabbanimittānaṃ amanasikārā",
  "tika-s0101t:664_2": "animittaṃ cetosamādhiṃ samāpajjitvā viharatī”tiādīsu viya saddantarasannidhānasiddhena",
  "tika-s0101t:664_3": "visesaparāmasanena vinā. Iriyāya kāyikakiriyāya pavattanūpāyabhāvato pathoti iriyāpatho.",
  "tika-s0101t:664_4": "Ṭhānādīnañhi gatinivatti ādiavatthāhi vinā na kañci kāyikakiriyaṃ pavattetuṃ sakkā.",
  "tika-s0101t:664_5": "Viharati pavattati etena, viharaṇañcāti vihāro, dibbabhāvāvaho vihāro dibbavihāro,",
  "tika-s0101t:664_6": "mahaggatajjhānāni. Nettiyaṃ pana “catasso āruppasamāpattiyo āneñjā vihārā”ti vuttaṃ.",
  "tika-s0101t:664_7": "Taṃ tāsaṃ mettājhānādīnaṃ brahmavihāratā viya bhāvanāvisesabhāvaṃ sandhāya vuttaṃ.",
  "tika-s0101t:664_8": "Aṭṭhakathāsu pana dibbabhāvāvahasāmaññato tāpi “dibbavihārā” tveva vuttā. Hitūpasaṃhārādivasena",
  "tika-s0101t:664_9": "pavattiyā brahmabhūtā seṭṭhabhūtā vihārāti brahmavihārā, mettājhānādikā. Anaññasādhāraṇattā",
  "tika-s0101t:664_10": "ariyānaṃ vihārāti ariyavihārā, catassopi phalasamāpattiyo. Samaṅgīparidīpananti samaṅgibhāvaparidīpanaṃ.",
  "tika-s0101t:664_11": "Iriyāpathasamāyogaparidīpanaṃ itaravihārasamāyogaparidīpanassa visesavacanassa abhāvato,",
  "tika-s0101t:664_12": "iriyāpathasamāyogaparidīpanassa ca atthasiddhattā. Viharatīti ettha vi-saddo vicchedatthajotano,",
  "tika-s0101t:664_13": "haratīti neti, pavattetīti attho. Tattha kassa kena vicchindanaṃ, kathaṃ kassa pavattananti",
  "tika-s0101t:664_14": "antolīnaṃ codanaṃ sandhāyāha “so hī”tiādi.",
  "tika-s0101t:665_0": "Gocaragāmadassanatthaṃ “rājagahe”ti vatvā buddhānaṃ anurūpanivāsanaṭṭhānadassanatthaṃ",
  "tika-s0101t:665_1": "“ambavane”ti vuttanti āha “idamassā”tiādi. Etanti etaṃ “rājagahe”ti bhummavacanaṃ",
  "tika-s0101t:665_2": "samīpatthe “gaṅgāya gāvo caranti, kūpe gaggakula”nti ca yathā. Kumārena bhatoti kumārabhato,",
  "tika-s0101t:665_3": "so eva komārabhacco yathā bhisaggameva bhesajjaṃ. Dosābhisannanti vātapittādivasena",
  "tika-s0101t:665_4": "ussannadosaṃ. Virecetvāti dosapakopato vivecetvā.",
  "tika-s0101t:666": "Aḍḍhateḷasahīti aḍḍhena terasahi aḍḍhaterasahi bhikkhusatehi. Tāni pana paññāsāya ūnāni terasabhikkhusatāni hontīti āha “aḍḍhasatenā”tiādi.",
  "tika-s0101t:667": "Rājatīti dibbati, sobhatīti attho. Rañjetīti rameti. Raññoti pitu bimbisārarañño. Sāsanaṭṭhena hiṃsanaṭṭhena sattu.",
  "tika-s0101t:668_0": "Bhāriyeti garuke aññesaṃ asakkuṇeyye vā. Suvaṇṇasatthakenāti suvaṇṇamayena satthakena.",
  "tika-s0101t:668_1": "Ayomayañhi rañño sarīraṃ upanetuṃ ayuttanti vadati. Suvaṇṇasatthakenāti vā suvaṇṇaparikkhatena",
  "tika-s0101t:668_2": "satthakena bāhuṃ phālāpetvāti sirāvedhavasena bāhuṃ phalāpetvā udakena sambhinditvā",
  "tika-s0101t:668_3": "pāyesi kevalassa lohitassa gabbhinitthiyā dujjīrabhāvato. Dhurāti dhurabhūtā, gaṇassa,",
  "tika-s0101t:668_4": "dhorayhāti attho. Dhuraṃ nīharāmīti gaṇadhuraṃ gaṇabandhiyaṃ nibbattemi. “Pubbe kho”tiādi khandhakapāḷi eva.",
  "tika-s0101t:669_0": "Potthaniyanti churikaṃ, yaṃ “nakhara”ntipi [pothanikanti churikaṃ, yaṃ kharantipi",
  "tika-s0101t:669_1": "pothanikanti churikaṃ, kharantipi ] vuccati. Divā divassāti divassapi divā, majjhanhikavelāyanti attho.",
  "tika-s0101t:670_0": "Tassā sarīraṃ lehitvā yāpeti attūpakkamena maraṇaṃ na yuttanti. Na hi ariyasāvakā",
  "tika-s0101t:670_1": "attānaṃ vinipātentīti. Maggaphalasukhenāti maggaphalasukhāvahena sotāpattimaggaphalasukhūpasañhitena",
  "tika-s0101t:670_2": "caṅkamena yāpeti. Cetiyaṅgaṇeti gandhapupphādīhi pūjanaṭṭhānabhūte cetiyaṅgaṇe. Nisajjanatthāyāti",
  "tika-s0101t:670_3": "bhikkhusaṅghanisīdanatthāya. Cātumahārājikadevaloke…pe… yakkho hutvā nibbatti tattha",
  "tika-s0101t:670_4": "bahulaṃ nibbattapubbatāya ciraparicitanikantivasena.",
  "tika-s0101t:671_0": "Khobhetvāti puttasinehassa balavabhāvato, sahajātapītivegassa ca savipphāratāya taṃsamuṭṭhānarūpadhammehi",
  "tika-s0101t:671_1": "pharaṇavasena sakalasarīraṃ āloḷetvā. Tenāha “aṭṭhimiñjaṃ āhacca aṭṭhāsī”ti. Pituguṇanti",
  "tika-s0101t:671_2": "pitu attani sinehaguṇaṃ. Muñcāpetvāti ettha iti-saddo pakārattho, tena “abhimārakapurisapesanādippakārenā”ti",
  "tika-s0101t:671_3": "vutte eva pakāre paccāmasati. Vitthārakathānayoti ajātasattupasādanādivasena vitthārato",
  "tika-s0101t:671_4": "vattabbāya kathāya nayamattaṃ. Kasmā panettha vitthāranayā kathā na vuttāti āha “āgatattā",
  "tika-s0101t:671_5": "pana sabbaṃ na vutta”nti.",
  "tika-s0101t:672": "Kosalaraññoti mahākosalarañño. Paṇḍitādhivacananti paṇḍitavevacanaṃ. Vidantīti jānanti. Vedena ñāṇena karaṇabhūtena īhati pavattatīti vedehi.",
  "tika-s0101t:673_0": "Etthāti etasmiṃ divase. Anasanena vāti vā-saddo aniyamattho, tena ekaccamanoduccaritadussīlyādīni",
  "tika-s0101t:673_1": "saṅgaṇhāti. Tathā hi gopālakūposatho abhijjhāsahagatacittassa vasena vutto, nigaṇṭhuposatho",
  "tika-s0101t:673_2": "mosavajjādivasena. Yathāha “so tena abhijjhāsahagatena cetasā divasaṃ atināmetī”ti,",
  "tika-s0101t:673_3": "“iti yasmiṃ samaye sacce samādapetabbā, musāvāde tasmiṃ samaye samādapentī”ti ca",
  "tika-s0101t:673_4": "ādi. Etthāti uposathasadde. Atthuddhāroti vattabbaatthānaṃ uddhāraṇaṃ.",
  "tika-s0101t:674_0": "Nanu ca atthamattaṃ pati saddā abhinivisantīti na ekena saddena aneke atthā abhidhīyantīti?",
  "tika-s0101t:674_1": "Saccametaṃ saddavisese apekkhite, tesaṃ pana atthānaṃ uposathasaddavacanīyatā sāmaññaṃ",
  "tika-s0101t:674_2": "upādāya vuccamāno ayaṃ vicāro uposathasaddassa atthuddhāroti vutto. Heṭṭhā “evaṃ",
  "tika-s0101t:674_3": "me suta”ntiādīsu āgate atthuddhārepi eseva nayo. Kāmañca pātimokkhuddesādivisayopi",
  "tika-s0101t:674_4": "uposathasaddo sāmaññarūpo eva visesasaddassa avācakabhāvato, tādisaṃ pana sāmaññaṃ",
  "tika-s0101t:674_5": "anādiyitvā ayamattho vuttoti veditabbaṃ. Sīlasuddhivasena upetehi samaggehi vasīyati",
  "tika-s0101t:674_6": "anuṭṭhīyatīti uposatho, pātimokkhuddeso. Samādānavasena adhiṭṭhānavasena vā upecca",
  "tika-s0101t:674_7": "ariyavāsādiatthaṃ vasitabbato uposatho, sīlaṃ. Anasanādivasena upecca vasitabbato",
  "tika-s0101t:674_8": "anuvasitabbato uposatho. Upavāsoti samādānaṃ. Uposathakulabhūtatāya navamahatthinikāyapariyāpanne",
  "tika-s0101t:674_9": "hatthināge kiñci kiriyaṃ anapekkhitvā rūḷhivasena samaññāmattaṃ uposathoti āha “uposatho",
  "tika-s0101t:674_10": "nāgarājātiādīsu paññattī”ti. Divase pana uposathasaddappavatti aṭṭhakathāyaṃ vuttā",
  "tika-s0101t:674_11": "eva. Suddhassa ve sadā phaggūti ettha pana suddhassāti sabbaso kilesamalābhāvena",
  "tika-s0101t:674_12": "suddhassa. Veti nipātamattaṃ. Veti vā byattanti attho. Sadā phaggūti niccakālampi",
  "tika-s0101t:674_13": "phagguṇanakkhattameva. Yassa hi phagguṇamāse uttaraphagguṇadivase titthanhānaṃ karontassa",
  "tika-s0101t:674_14": "saṃvaccharikapāpapavāhanaṃ hotīti laddhi, taṃ tato vivecetuṃ idaṃ bhagavatā vuttaṃ.",
  "tika-s0101t:674_15": "Suddhassuposatho sadāti yathāvuttasuddhiyā suddhassa uposathaṅgāni vatasamādānāni",
  "tika-s0101t:674_16": "ca asamādiyatopi niccaṃ uposatho, uposathavāso evāti attho. Pañcadasannaṃ tithīnaṃ",
  "tika-s0101t:674_17": "pūraṇavasena pannaraso.",
  "tika-s0101t:675_0": "Bahuso, atisayato vā kumudāni ettha santīti kumudavatī, tissaṃ kumudavatiyā. Catunnaṃ",
  "tika-s0101t:675_1": "māsānaṃ pāripūribhūtāti cātumāsī. Sā eva pāḷiyaṃ cātumāsinīti vuttāti āha “idha pana",
  "tika-s0101t:675_2": "cātumāsinīti vuccatī”ti. Tadā kattikamāsassa puṇṇatāya māsapuṇṇatā. Vassānassa utuno",
  "tika-s0101t:675_3": "puṇṇatāya utupuṇṇatā. Kattikamāsalakkhitassa saṃvaccharassa puṇṇatāya saṃvaccharapuṇṇatā.",
  "tika-s0101t:675_4": "“Mā” iti cando vuccati tassa gatiyā divasassa minitabbato. Ettha puṇṇoti etissā rattiyā",
  "tika-s0101t:675_5": "sabbakalāpāripūriyā puṇṇo. Tadā hi cando sabbaso paripuṇṇo hutvā dissati. Ettha ca",
  "tika-s0101t:675_6": "“tadahuposathe pannarase”ti padāni divasavasena vuttāni, “komudiyā”tiādīni rattivasena.",
  "tika-s0101t:676_0": "Rājāmaccaparivutoti rājakulasamudāgatehi amaccehi parivuto. Atha vā anuyuttakarājūhi",
  "tika-s0101t:676_1": "ceva amaccehi ca parivuto. Caturupakkilesāti abbhā mahikā dhūmarajo rāhūti imehi",
  "tika-s0101t:676_2": "catūhi upakkilesehi. Sanniṭṭhānaṃ kataṃ aṭṭhakathāyaṃ.",
  "tika-s0101t:677_0": "Pītivacananti pītisamuṭṭhānaṃ vacanaṃ. Yañhi vacanaṃ paṭiggāhakanirapekkhaṃ kevalaṃ",
  "tika-s0101t:677_1": "uḷārāya pītiyā vasena sarasato sahasāva mukhato niccharati, taṃ idha “udāna”nti adhippetaṃ.",
  "tika-s0101t:677_2": "Tenāha “yaṃ pītivacanaṃ hadayaṃ gahetuṃ na sakkotī”tiādi.",
  "tika-s0101t:678_0": "Dosehi itā gatā apagatāti dosinā ta-kārassa na-kāraṃ katvā yathā “kilese jito vijitāvīti",
  "tika-s0101t:678_1": "jino”ti. Anīya-saddo kattuatthe veditabboti āha “manaṃ ramayatī”ti “ramaṇīyā”ti yathā",
  "tika-s0101t:678_2": "“niyyānikā dhammā”ti. Juṇhavasena rattiyā surūpatāti āha “vuttadosavimuttāyā”tiādi.",
  "tika-s0101t:678_3": "Tattha abbhādayo vuttadosā, tabbigameneva cassā dassanīyatā, tena, utusampattiyā",
  "tika-s0101t:678_4": "ca pāsādikatā veditabbā. Lakkhaṇaṃ bhavituṃ yuttāti etissā rattiyā yutto divaso māso",
  "tika-s0101t:678_5": "utu saṃvaccharoti evaṃ divasamāsautusaṃvaccharānaṃ sallakkhaṇaṃ bhavituṃ yuttā lakkhaññā, lakkhaṇīyāti attho.",
  "tika-s0101t:679_0": "“Yaṃ no payirupāsato cittaṃ pasīdeyyā”ti vuttattā “samaṇaṃ vā brāhmaṇaṃ vā”ti ettha",
  "tika-s0101t:679_1": "paramatthasamaṇo ca paramatthabrāhmaṇo ca adhippeto, na pabbajjāmattasamaṇo, na jātimattabrāhmaṇo",
  "tika-s0101t:679_2": "cāti āha “samitapāpatāya samaṇaṃ. Bāhitapāpatāya brāhmaṇa”nti. Bahuvacane vattabbe",
  "tika-s0101t:679_3": "ekavacanaṃ, ekavacane vā vattabbe bahuvacanaṃ vacanabyatayo. Aṭṭhakathāyaṃ pana ekavacanavaseneva",
  "tika-s0101t:679_4": "byatayo dassito. Attani, garuṭṭhāniye ca ekasmimpi bahuvacanappayogo nirūḷhoti. Sabbenapīti",
  "tika-s0101t:679_5": "“ramaṇīyā vatā”tiādinā sabbena vacanena. Obhāsanimittakammanti obhāsabhūtanimittakammaṃ",
  "tika-s0101t:679_6": "paribyattaṃ nimittakaraṇanti attho. Devadatto cāti. Ca-saddo attūpanayane, tena yathā",
  "tika-s0101t:679_7": "rājā ajātasattu attano pitu ariyasāvakassa satthuupaṭṭhākassa ghātanena mahāparādho,",
  "tika-s0101t:679_8": "evaṃ bhagavato mahāanatthakarassa devadattassa avassayabhāvena pīti imamatthaṃ upaneti.",
  "tika-s0101t:679_9": "Tassa piṭṭhichāyāyāti tassa jīvakassa piṭṭhiapassayena, taṃ pamukhaṃ katvā taṃ apassāyāti",
  "tika-s0101t:679_10": "attho. Vikkhepapacchedanatthanti bhāviniyā attano kathāya uppajjanakavikkhepanassa",
  "tika-s0101t:679_11": "pacchindanatthaṃ, anuppattiatthanti adhippāyo. Tenāha “tassaṃ hī”tiādi.",
  "tika-s0101t:680_0": "151. “So kirā”tiādi porāṇaṭṭhakathāya āgatanayo. Eseva nayo parato makkhalipadanibbacanepi.",
  "tika-s0101t:680_1": "Upasaṅkamantīti upagatā. Tadeva pabbajjaṃ aggahesīti tadeva naggarūpaṃ pabbajjaṃ katvā gaṇhi.",
  "tika-s0101t:681_0": "Pabbajitasamūhasaṅkhāto saṅghoti pabbajitasamūhatāmattena saṅgho, na niyyānikadiṭṭhisuvisuddhasīlasāmaññavasena",
  "tika-s0101t:681_1": "saṃhatattāti adhippāyo. Assa atthīti assa satthupaṭiññassa parivārabhūto atthi. Svevāti",
  "tika-s0101t:681_2": "pabbajitasamūhasaṅkhātova. Keci pana “pabbajitasamūhavasena saṅghī, gahaṭṭhasamūhavasena",
  "tika-s0101t:681_3": "gaṇī”ti vadanti, taṃ tesaṃ matimattaṃ gaṇe eva loke saṅgha-saddassa nirūḷhattā. Ācārasikkhāpanavasenāti",
  "tika-s0101t:681_4": "acelaka vatacariyādiācārasikkhāpanavasena. Pākaṭoti saṅghīādibhāvena pakāsito. “Appiccho”ti",
  "tika-s0101t:681_5": "vatvā tattha labbhamānaṃ appicchattaṃ dassetuṃ “appicchatāya vatthampi na nivāsetī”ti",
  "tika-s0101t:681_6": "vuttaṃ. Na hi tasmiṃ sāsanike viya santaguṇanigūhaṇalakkhaṇā appicchatā labbhatīti.",
  "tika-s0101t:681_7": "Yasoti kittisaddo. “Taranti etena saṃsārogha”nti evaṃ sammatattā titthaṃ vuccati",
  "tika-s0101t:681_8": "laddhīti āha “titthakaroti laddhikaro”ti. Sādhusammatoti “sādhū”ti sammato, na sādhūhi",
  "tika-s0101t:681_9": "sammatoti āha “ayaṃ sādhū”tiādi. “Imāni me vatasamādānāni ettakaṃ kālaṃ suciṇānī”ti",
  "tika-s0101t:681_10": "pabbajitato paṭṭhāya atikkantā bahū rattiyo jānātīti rattaññū. Tā panassa rattiyo",
  "tika-s0101t:681_11": "cirakālabhūtāti katvā ciraṃ pabbajitassa assāti cirapabbajito. Tattha cirapabbajitatāgahaṇena",
  "tika-s0101t:681_12": "buddhisīlataṃ dasseti, rattaññutāgahaṇena tattha sampajānataṃ. Addhānanti dīghakālaṃ.",
  "tika-s0101t:681_13": "Kittako pana soti āha “dve tayo rājaparivaṭṭe”ti, dvinnaṃ tiṇṇaṃ rājūnaṃ rajjaṃ anusāsanapaṭipāṭiyoti",
  "tika-s0101t:681_14": "attho. “Addhagato”ti vatvā kataṃ vayogahaṇaṃ osānavayāpekkhanti āha “pacchimavayaṃ",
  "tika-s0101t:681_15": "anuppatto”ti. Ubhayanti “addhagato, vayoanuppatto”ti padadvayaṃ.",
  "tika-s0101t:682_0": "Pubbe pitarā saddhiṃ satthu santikaṃ gantvā desanāya sutapubbataṃ sandhāyāha “jhānābhiññādi…pe…",
  "tika-s0101t:682_1": "sotukāmo”ti. Dassanenāti na dassanamattaṃ, disvā pana tena saddhiṃ ālāpasallāpaṃ",
  "tika-s0101t:682_2": "katvā tato akiriyavādaṃ sutvā tesaṃ anattamano ahosi. Guṇakathāyāti abhūtaguṇakathāya.",
  "tika-s0101t:682_3": "Tenāha “suṭṭhutaraṃ anattamano hutvā”ti. Yadi anattamano, kasmā tuṇhī ahosīti āha",
  "tika-s0101t:682_4": "“anattamano samānopī”tiādi.",
  "tika-s0101t:683": "152. Gosālāyāti evaṃ nāmake gāme. Vassānakāle gunnaṃ tiṭṭhanasālāti eke.",
  "tika-s0101t:684": "153. Paṭikiṭṭhataranti nihīnataraṃ. Tantāvutānīti tante pasāretvā vītāni. “Sīte sīto”tiādinā chahākārehi tassa nihīnassa nihīnatarataṃ dasseti.",
  "tika-s0101t:685": "154. Vaccaṃ katvāpīti pi-saddena bhojanaṃ bhuñjitvāpi kenaci asucinā makkhito pīti imamatthaṃ sampiṇḍeti. Vālikathūpaṃ katvāti vattavasena vālikāya thūpaṃ katvā.",
  "tika-s0101t:686": "156. Palibuddhanakilesoti saṃsāre palibuddhanakicco rāgādikileso khettavatthuputtadārādivisayo.",
  "tika-s0101t:687": "Komārabhaccajīvakakathāvaṇṇanā",
  "tika-s0101t:688_0": "157. Na yathādhippāyaṃ vattatīti katvā vuttaṃ “anattho vata me”ti. Jīvakassa tuṇhībhāvo",
  "tika-s0101t:688_1": "mama adhippāyassa maddanasadiso, tasmā taṃ pucchitvā kathāpanena mama adhippāyo pūretabboti",
  "tika-s0101t:688_2": "ayamettha rañño ajjhāsayoti dassento “hatthimhi nu kho panā”tiādimāha. Kiṃ tuṇhīti",
  "tika-s0101t:688_3": "kiṃ kāraṇā tuṇhī, kiṃ taṃ kāraṇaṃ, yena tuvaṃ tuṇhīti vuttaṃ hoti. Tenāha “kena kāraṇena tuṇhī”ti.",
  "tika-s0101t:689_0": "Kāmaṃ sabbāpi tathāgatassa paṭipatti anaññasādhāraṇā acchariyaabbhutarūpā ca, tathāpi",
  "tika-s0101t:689_1": "gabbhokkanti- abhijātiabhinikkhamanaabhisambodhidhammacakkappavattana- yamakapāṭihāriyadevorohaṇāni",
  "tika-s0101t:689_2": "sadevake loke ativiya supākaṭāni, na sakkā kenaci paṭibāhitunti tāniyevettha uddhaṭāni.",
  "tika-s0101t:689_3": "Itthambhūtākhyānattheti itthaṃ evaṃ pakāro bhūto jātoti evaṃ kathanatthe. Upayogavacananti.",
  "tika-s0101t:689_4": "“Abbhuggato”ti ettha abhīti upasaggo itthambhūtākhyānatthajotako, tena yogato “taṃ",
  "tika-s0101t:689_5": "kho pana bhagavanta”nti idaṃ sāmiatthe upayogavacanaṃ, tenāha “tassa kho pana bhagavatoti",
  "tika-s0101t:689_6": "attho”ti. Kalyāṇaguṇasamannāgatoti kalyāṇehi guṇehi yutto, taṃ nissito tabbisayatāyāti",
  "tika-s0101t:689_7": "adhippāyo. Seṭṭhoti etthāpi eseva nayo. Kittetabbato kitti, sā eva saddanīyato saddoti",
  "tika-s0101t:689_8": "āha “kittisaddoti kittiyevā”ti. Abhitthavanavasena pavatto saddo thutighoso. Anaññasādhāraṇaguṇe",
  "tika-s0101t:689_9": "ārabbha pavattattā sadevakaṃ lokaṃ ajjhottharitvā abhibhavitvā uggato.",
  "tika-s0101t:690_0": "So bhagavāti yo so samatiṃ sapāramiyo pūretvā sabbakilese bhañjitvā anuttaraṃ sammāsambodhiṃ",
  "tika-s0101t:690_1": "abhisambuddho devānaṃ atidevo sakkānaṃ atisakko brahmānaṃ atibrahmā lokanātho bhāgyavantatādīhi",
  "tika-s0101t:690_2": "kāraṇehi sadevake loke “bhagavā”ti sabbattha patthaṭakittisaddo, so bhagavā. “Bhagavā”ti",
  "tika-s0101t:690_3": "ca idaṃ satthu nāmakittanaṃ. Tenāha āyasmā dhammasenāpati “bhagavāti netaṃ nāmaṃ",
  "tika-s0101t:690_4": "mātarā kata”ntiādi. Parato pana bhagavāti guṇakittanaṃ.",
  "tika-s0101t:691_0": "Yathā kammaṭṭhānikena “araha”ntiādīsu navaṭṭhānesu paccekaṃ iti-saddaṃ yojetvā buddhaguṇā",
  "tika-s0101t:691_1": "anussarīyanti, evaṃ buddhaguṇasaṅkittakenāpīti dassento “itipi arahaṃ, itipi sammāsambuddho…pe…",
  "tika-s0101t:691_2": "itipi bhagavā”ti āha. “Itipetaṃ abhūtaṃ, itipetaṃ ataccha”ntiādīsu viya idha iti-saddo",
  "tika-s0101t:691_3": "āsannapaccakkhakaraṇattho, pi-saddo sampiṇḍanattho, tena ca tesaṃ guṇānaṃ bahubhāvo",
  "tika-s0101t:691_4": "dīpito. Tāni ca saṅkittentena viññunā cittassa sammukhībhūtāneva katvā saṅkittetabbānīti",
  "tika-s0101t:691_5": "dassento “iminā ca iminā ca kāraṇenāti vuttaṃ hotī”ti āha. Evañhi nirūpetvā kittente",
  "tika-s0101t:691_6": "yassa saṅkitteti, tassa bhagavati ativiya abhippasādo hoti. Ārakattāti suvidūrattā.",
  "tika-s0101t:691_7": "Arīnanti kilesārīnaṃ. Arānanti saṃsāracakkassa arānaṃ. Hatattāti vihatattā. Paccayādīnanti",
  "tika-s0101t:691_8": "cīvarādipaccayānañceva pūjāvisesānañca. Tatoti visuddhimaggato. Yathā ca visuddhimaggato,",
  "tika-s0101t:691_9": "evaṃ taṃsaṃvaṇṇanatopi nesaṃ vitthāro gahetabbo.",
  "tika-s0101t:692_0": "Yasmā jīvako bahuso satthusantike buddhaguṇe sutvā ṭhito, diṭṭhasaccatāya ca satthusāsane",
  "tika-s0101t:692_1": "vigatakathaṃkatho vesārajjappatto, tasmā āha “jīvako panā”tiādi. Pañcavaṇṇāyāti khuddikādivasena",
  "tika-s0101t:692_2": "pañcappakārāya. Nirantaraṃ phuṭaṃ ahosi katādhikārabhāvato. Kammantarāyavasena hissa",
  "tika-s0101t:692_3": "rañño guṇasarīraṃ khatupahataṃ ahosi.",
  "tika-s0101t:693_0": "158. “Uttama”nti vatvā na kevalaṃ seṭṭhabhāvo evettha kāraṇaṃ, atha kho appasaddatāpi",
  "tika-s0101t:693_1": "kāraṇanti dassetuṃ “assayānarathayānānī”tiādi vuttaṃ. Hatthiyānesu nibbisevanameva",
  "tika-s0101t:693_2": "gaṇhanto hatthiniyova kappāpesi. Rañño āsaṅkānivattanatthaṃ āsannacārībhāvena tattha",
  "tika-s0101t:693_3": "itthiyova nisajjāpitā. Rañño paresaṃ durupasaṅkamanabhāvadassanatthaṃ tā purisavesaṃ",
  "tika-s0101t:693_4": "gāhāpetvā āvudhahatthā kāritā. Paṭivedesīti ñāpesi. Tadevāti gamanaṃ, agamanameva vā.",
  "tika-s0101t:694_0": "159. Mahañcāti karaṇatthe paccattavacananti āha “mahatācā”ti. Mahaccāti mahatiyā,",
  "tika-s0101t:694_1": "liṅgavipallāsavasena vuttaṃ, mahantenāti vuttaṃ hoti. Tenāha “rājānubhāvenā”ti “dvinnaṃ",
  "tika-s0101t:694_2": "mahāraṭṭhānaṃ issariyasirī”ti aṅgamagadharaṭṭhānaṃ ādhipaccamāha. Āsattakhaggānīti",
  "tika-s0101t:694_3": "aṃse olambanavasena sannaddhaasīni. Kulabhogaissariyādivasena mahatī mattā etesanti",
  "tika-s0101t:694_4": "mahāmattā, mahānubhāvā rājapurisā. Vijjādharataruṇā viyāti vijjādharakumārā viya.",
  "tika-s0101t:694_5": "Raṭṭhiyaputtāti bhojaputtā. Hatthighaṭāti hatthisamūhā. Aññamaññasaṅghaṭṭanāti avicchedavasena",
  "tika-s0101t:694_6": "gamanena aññamaññasambandhā.",
  "tika-s0101t:695_0": "Cittutrāso sayaṃ bhāyanaṭṭhena bhayaṃ yathā tathā bhāyatīti katvā. Ñāṇaṃ bhāyitabbe",
  "tika-s0101t:695_1": "eva vatthusmiṃ bhayato upaṭṭhite “bhāyitabbamida”nti bhayato tīraṇato bhayaṃ. Tenevāha",
  "tika-s0101t:695_2": "“bhayatupaṭṭhānañāṇaṃ pana bhāyati nabhāyatīti? Na bhāyati. Tañhi atītā saṅkhārā",
  "tika-s0101t:695_3": "niruddhā, paccuppannā nirujjhanti, anāgatā nirujjhissantīti tīraṇamattameva hotī”ti.",
  "tika-s0101t:695_4": "Ārammaṇaṃ bhāyati etasmāti bhayaṃ. Otappaṃ pāpato bhāyati etenāti bhayaṃ. Bhayānakanti",
  "tika-s0101t:695_5": "bhāyanākāro. Bhayanti ñāṇabhayaṃ. Saṃveganti sahottappañāṇaṃ santāsanti sabbaso ubbijjanaṃ.",
  "tika-s0101t:695_6": "Bhāyitabbaṭṭhena bhayaṃ bhīmabhāvena bheravanti bhayabheravaṃ, bhītabbavatthu. Tenāha “āgacchatī”ti.",
  "tika-s0101t:696_0": "Bhīruṃ pasaṃsantīti pāpato bhāyanato uttasanato bhīruṃ pasaṃsanti paṇḍitā. Na hi",
  "tika-s0101t:696_1": "tattha sūranti tasmiṃ pāpakaraṇe sūraṃ pagabbhadhaṃsinaṃ na hi pasaṃsanti. Tenāha",
  "tika-s0101t:696_2": "“bhayā hi santo na karonti pāpa”nti. Tattha bhayāti pāputrāsato, ottappahetūti attho.",
  "tika-s0101t:696_3": "Sarīracalananti bhayavasenasarīrasaṃkampo. Eketi uttaravihāravāsino. “Rājagahe”tiādi",
  "tika-s0101t:696_4": "tesaṃ adhippāyavivaraṇaṃ. Kāmaṃ vayatulyo “vayasso”ti vuccati, rūḷhireso, yo koci",
  "tika-s0101t:696_5": "pana sahāyo vayasso, tasmā vayassābhilāpoti sahāyābhilāpo. Na vippalambhesīti na",
  "tika-s0101t:696_6": "visaṃvādesi. Vinasseyyāti cittavighātena vihaññeyya.",
  "tika-s0101t:697": "Sāmaññaphalapucchāvaṇṇanā",
  "tika-s0101t:698": "160. Bhagavato tejoti buddhānubhāvo. Rañño sarīraṃ phari yathā taṃ soṇadaṇḍassa brāhmaṇassa bhagavato santikaṃ gacchantassa antovanasaṇḍagatassa. Eketi uttaravihāravāsino.",
  "tika-s0101t:699_0": "161. Yena, tenāti ca bhummatthe karaṇavacananti āha “yattha bhagavā, tattha gato”ti.",
  "tika-s0101t:699_1": "Tadā tasmiṃ bhikkhusaṅghe tuṇhībhāvassa anavasesato byāpibhāvaṃ dassetuṃ “tuṇhībhūtaṃ",
  "tika-s0101t:699_2": "tuṇhībhūta”nti vuttanti āha “yato yato…pe… mevāti attho”ti. Hatthassa kukatattā asaṃyamo",
  "tika-s0101t:699_3": "asampajaññakiriyā hatthakukkuccanti veditabbo. Vā-saddo avuttavikappattho, tena tadañño",
  "tika-s0101t:699_4": "asaṃyamabhāvo vibhāvitoti daṭṭhabbaṃ. Tattha pana cakkhuasaṃyamo sabbapaṭhamo, dunnivāro",
  "tika-s0101t:699_5": "cāti tadabhāvaṃ dassetuṃ “sabbālaṅkārapaṭimaṇḍita”ntiādi vuttaṃ. Kāyikavācasikena",
  "tika-s0101t:699_6": "upasamena laddhena itaropi anumānato laddho eva hotīti āha “mānasikena cā”ti. Upasamanti",
  "tika-s0101t:699_7": "saṃyamaṃ, ācārasampattinti attho. Pañcaparivaṭṭeti pañcapurisaparivaṭṭe. Pañcahākārehīti",
  "tika-s0101t:699_8": "“iṭṭhāniṭṭhe tādī”ti evaṃ ādinā āgatehi, pañcavidhaariyiddhisiddhehi ca pañcahi pakārehi.",
  "tika-s0101t:699_9": "Tādilakkhaṇeti tādibhāve.",
  "tika-s0101t:700_0": "162. Na me pañhavissajjane bhāro atthīti satthu sabbattha appaṭihatañāṇacāratādassanaṃ.",
  "tika-s0101t:700_1": "Yadākaṅkhasīti na vadanti, kathaṃ pana vadantīti āha “sutvā vedissāmā”ti padesañāṇe",
  "tika-s0101t:700_2": "ṭhitattā. Buddhā pana sabbaññupavāraṇaṃ pavārentīti sambandho. “Yakkhanarindadevasamaṇabrāhmaṇaparibbājakāna”nti",
  "tika-s0101t:700_3": "idaṃ “pucchāvuso yadākaṅkhasī”tiādīni suttapadāni pucchantānaṃ yesaṃ puggalānaṃ vasena",
  "tika-s0101t:700_4": "āgatāni, taṃ dassanatthaṃ. “Pucchāvuso yadākaṅkhasī”ti idaṃ āḷavakassa yakkhassa",
  "tika-s0101t:700_5": "okāsakaraṇaṃ, sesāni narindādīnaṃ. Manasicchasīti manasā icchasi. Pucchavho, yaṃ",
  "tika-s0101t:700_6": "kiñci manasicchathāti bāvarissa saṃsayaṃ manasā pucchavho. Tumhākaṃ pana sabbesaṃ",
  "tika-s0101t:700_7": "yaṃ kiñci sabbasaṃsayaṃ manasā, aññathā ca, yathā icchatha, tathā pucchavhoti adhippāyo.",
  "tika-s0101t:701_0": "Sādhurūpāti sādhusabhāvā. Dhammoti paveṇīdhammo. Vuddhanti sīlādīhi buddhippattaṃ,",
  "tika-s0101t:701_1": "garunti attho. Esa bhāroti esa saṃsayūpacchedanasaṅkhāto bhāro, āgato bhāro avassaṃ",
  "tika-s0101t:701_2": "āvahitabboti adhippāyo. Ñatvā sayanti parūpadesena vinā sayameva ñatvā.",
  "tika-s0101t:702_0": "Suciratenāti evaṃ nāmakena brāhmaṇena. Tagghāti ekaṃsena. Yathāpi kusalo tathāti",
  "tika-s0101t:702_1": "yathā sabbadhammakusalo sabbavidū jānāti katheti, tathā ahamakkhissaṃ. Rājā ca kho",
  "tika-s0101t:702_2": "taṃ yadi kāhati vā na vāti yo taṃ idha pucchituṃ pesesi, so rājānaṃ tayā pucchitaṃ",
  "tika-s0101t:702_3": "karotu vā mā vā, ahaṃ pana te akkhissaṃ akkhissāmi, ācikkhissāmīti attho.",
  "tika-s0101t:703_0": "163. Sippanaṭṭhena sikkhitabbatāya ca sippameva sippāyatanaṃ jīvikāya kāraṇabhāvato.",
  "tika-s0101t:703_1": "Seyyathidanti nipāto, tassa te katameti attho. Puthu sippāyatanānīti hi sādhāraṇato",
  "tika-s0101t:703_2": "sippāni uddisitvā upari taṃtaṃsippūpajīvino niddiṭṭhā puggalādhiṭṭhānakathāya papañcaṃ",
  "tika-s0101t:703_3": "pariharituṃ. Aññathā yathādhippetāni tāva sippāyatanāni dassetvā puna taṃtaṃsippūpajīvīsu",
  "tika-s0101t:703_4": "dassiyamānesu papañco siyāti. Tenāha “hatthārohā”tiādi.",
  "tika-s0101t:704_0": "Hatthiṃ ārohanti, ārohāpayanti cāti hatthārohā. Yehi payogehi puriso hatthino ārohanayoggo",
  "tika-s0101t:704_1": "hoti, hatthissa taṃ payogaṃ vidhāyataṃ sabbesaṃ petesaṃ gahaṇaṃ. Tenāha “sabbepī”tiādi.",
  "tika-s0101t:704_2": "Tattha hatthācariyā nāma ye hatthino hatthārohakānañca sikkhapakā. Hatthivejjā nāma",
  "tika-s0101t:704_3": "hatthibhisakkā. Hatthimeṇḍā nāma hatthīnaṃ pādarakkhakā. Ādi-saddena hatthīnaṃ yavasadāyakādike",
  "tika-s0101t:704_4": "saṅgaṇhāti. Assārohā rathikāti etthāpi eseva nayo. Rathe niyuttā rathikā. Ratharakkhā",
  "tika-s0101t:704_5": "nāma rathassa āṇirakkhakā. Dhanuṃ gaṇhanti, gaṇhāpenti cāti dhanuggahā, issāsā dhanusippassa",
  "tika-s0101t:704_6": "sikkhāpakā ca. Tenāha “dhanuācariyā issāsā”ti. Celena celapaṭākāya yuddhe akanti",
  "tika-s0101t:704_7": "gacchantīti celakāti āha “ye yuddhe jayadhajaṃ gahetvā purato gacchantī”ti. Yathā",
  "tika-s0101t:704_8": "tathā ṭhite senike byūhakaraṇavasena tato calayanti uccālentīti calakā. Sakuṇagghiādayo",
  "tika-s0101t:704_9": "viya maṃsapiṇḍaṃ parasenāsamūhaṃ sāhasikamahāyodhatāya chetvā chetvā dayanti uppatitvā",
  "tika-s0101t:704_10": "uppatitvā gacchantīti piṇḍadāyakā. Dutiyavikappe piṇḍe dayanti janasammadde uppatantā",
  "tika-s0101t:704_11": "viya gacchantīti piṇḍadāyakāti attho veditabbo. Uggatuggatāti thāmajavaparakkamādivasena",
  "tika-s0101t:704_12": "ativiya uggatā uggāti attho. Pakkhandantīti attano vīrasūrabhāvena asajjamānā parasenaṃ",
  "tika-s0101t:704_13": "anupavisantīti attho. Thāmajavabalaparakkamādisampattiyā mahānāgā viya mahānāgā.",
  "tika-s0101t:704_14": "Ekantasūrāti ekākisūrā attano sūrabhāveneva ekākino hutvā yujjhanakā. Sajālikāti",
  "tika-s0101t:704_15": "savammikā. Saraparittāṇacammanti cammaparisibbitaṃ kheṭakaṃ, cammamayaṃ vā phalakaṃ.",
  "tika-s0101t:704_16": "Gharadāsayodhāti antojātayodhā.",
  "tika-s0101t:705_0": "Āḷāraṃ vuccati mahānasaṃ, tattha niyuttāti āḷārikā, bhattakārā. Pūvikāti pūvasampādakā,",
  "tika-s0101t:705_1": "ye pūvameva nānappakārato sampādetvā vikkiṇantā jīvanti. Kesanakhalikhanādivasena",
  "tika-s0101t:705_2": "manussānaṃ alaṅkāravidhiṃ kappenti saṃvidahantīti kappakā. Nhāpakāti cuṇṇavilepanādīhi",
  "tika-s0101t:705_3": "malaharaṇavaṇṇasampādanavidhinā nhāpentīti nhāpakā. Navantādividhinā pavatto gaṇanagantho",
  "tika-s0101t:705_4": "antarā chiddābhāvena acchiddakoti vuccati, taṃ gaṇanaṃ upanissāya jīvantā acchiddakapāṭhakā.",
  "tika-s0101t:705_5": "Hatthena adhippāyaviññāpanaṃ hatthamuddā hattha-saddo cettha tadekadesesu aṅgulīsu",
  "tika-s0101t:705_6": "daṭṭhabbo. “Na bhuñjamāno sabbaṃ hatthaṃ mukhe pakkhipissāmī”tiādīsu viya, tasmā",
  "tika-s0101t:705_7": "aṅgulisaṅkocanādinā gaṇanā hatthamuddāya gaṇanā. Cittakārādīnīti. Ādi-saddena bhamakārakoṭṭakalekhaka",
  "tika-s0101t:705_8": "vilīvakārādīnaṃ saṅgaho daṭṭhabbo. Diṭṭheva dhammeti imasmiṃyeva attabhāve. Sandiṭṭhikamevāti",
  "tika-s0101t:705_9": "asamparāyikatāya sāmaṃ daṭṭhabbaṃ, sayaṃ anubhavitabbaṃ attapaccakkhaṃ diṭṭhadhammikanti",
  "tika-s0101t:705_10": "attho. Sukhitanti sukhappattaṃ. Uparīti devaloke. So hi manussalokato uparimo. Kammassa",
  "tika-s0101t:705_11": "katattā nibbattanato tassa phalaṃ tassa aggisikhā viya hoti, tañca uddhaṃ devaloketi",
  "tika-s0101t:705_12": "āha “uddhaṃ aggaṃ assā atthīti uddhaggikā”ti. Saggaṃ arahatīti attano phalabhūtaṃ",
  "tika-s0101t:705_13": "saggaṃ arahati, tattha sā nibbattanārahoti attho. Sukhavipākāti iṭṭhavipākavipaccanīkā.",
  "tika-s0101t:705_14": "Suṭṭhu aggeti ativiya uttame uḷāre. Dakkhanti vaḍḍhanti etāyāti dakkhiṇā, pariccāgamayaṃ",
  "tika-s0101t:705_15": "puññanti āha “dakkhiṇaṃ dāna”nti.",
  "tika-s0101t:706_0": "Maggo sāmaññaṃ samitapāpasamaṇabhāvoti katvā. Yasmā ayaṃ rājā pabbajitānaṃ dāsakassakādīnaṃ",
  "tika-s0101t:706_1": "lokato abhivādanādilābho sandiṭṭhikaṃ sāmaññaphalanti cintetvā “atthi nu kho koci",
  "tika-s0101t:706_2": "samaṇo vā brāhmaṇo vā īdisamatthaṃ jānanto”ti vīmaṃsanto pūraṇādike pucchitvā tesaṃ",
  "tika-s0101t:706_3": "kathāya anārādhitacitto bhagavantampi tamatthaṃ pucchi, tasmā vuttaṃ “upari āgataṃ",
  "tika-s0101t:706_4": "pana dāsakassakopamaṃ sandhāya pucchatī”ti.",
  "tika-s0101t:707_0": "Kaṇhapakkhanti yathāpucchite atthe labbhamānaṃ diṭṭhigatūpasañhitaṃ saṃkilesapakkhaṃ.",
  "tika-s0101t:707_1": "Sukkapakkhanti tabbidhuraṃ uparisuttāgataṃ vodānapakkhaṃ. Samaṇakolāhalanti samaṇakotūhalaṃ",
  "tika-s0101t:707_2": "taṃtaṃsamaṇavādānaṃ aññamaññavirodhaṃ. Samaṇabhaṇḍananti teneva virodhena “evaṃvādīnaṃ",
  "tika-s0101t:707_3": "tesaṃ samaṇabrāhmaṇānaṃ ayaṃ doso, evaṃvādīnaṃ ayaṃ doso”ti evaṃ taṃtaṃvādassa paribhāsanaṃ.",
  "tika-s0101t:707_4": "Rañño bhāraṃ karonto attano desanākosallenāti adhippāyo.",
  "tika-s0101t:708": "164. Paṇḍitapatirūpakānanti āmaṃ viya pakkānaṃ paṇḍitābhāsānaṃ.",
  "tika-s0101t:709": "Pūraṇakassapavādavaṇṇanā",
  "tika-s0101t:710": "165. Ekaṃ idāhanti ekāhaṃ. Idha-saddo cettha nipātamattaṃ, ekāhaṃ samayaṃ ticceva attho. Saritabbayuttanti anussaraṇānucchavikaṃ.",
  "tika-s0101t:711_0": "166. Sahatthā karontassāti sahattheneva karontassa. Nissaggiyathāvarādayopi idha",
  "tika-s0101t:711_1": "sahatthakaraṇeneva saṅgahitā. Hatthādīnīti hatthapādakaṇṇanāsādīni. Pacanaṃ dahanaṃ",
  "tika-s0101t:711_2": "vibādhananti āha “daṇḍena uppīḷentassā”ti. Papañcasūdaniyaṃ “tajjentassa vā”ti attho",
  "tika-s0101t:711_3": "vutto, idha pana tajjanaṃ paribhāsanaṃ daṇḍeneva saṅgahetvā “daṇḍena uppīḷentassa”",
  "tika-s0101t:711_4": "icceva vuttaṃ. Sokaṃ sayaṃ karontassāti parassa sokakāraṇaṃ sayaṃ karontassa, sokaṃ",
  "tika-s0101t:711_5": "vā uppādentassa. Parehīti attano vacanakarehi. Sayampi phandatoti parassa vibādhanapayogena",
  "tika-s0101t:711_6": "sayampi phandato. “Atipātāpayato”ti padaṃ suddhakattuatthe hetukattuatthe ca vattatīti",
  "tika-s0101t:711_7": "āha “hanantassāpi hanāpentassāpī”ti. Kāraṇavasenāti kārāpanavasena.",
  "tika-s0101t:712_0": "Gharassa bhitti anto bahi ca sandhitā hutvā ṭhitā gharasandhi. Kiñcipi asesetvā niravaseso",
  "tika-s0101t:712_1": "lopo nillopo. Ekāgāre niyutto vilopo ekāgāriko. Parito sabbaso panthe hananaṃ paripantho.",
  "tika-s0101t:712_2": "Pāpaṃ na karīyati pubbe asaññato uppādetuṃ asakkuṇeyyattā, tasmā natthi pāpaṃ. Yadi",
  "tika-s0101t:712_3": "evaṃ kathaṃ sattā pāpe paṭipajjantīti āha “sattā pana pāpaṃ karomāti evaṃ saññino",
  "tika-s0101t:712_4": "hontī”ti. Evaṃ kirassa hoti – imesañhi sattānaṃ hiṃsādikiriyā na attānaṃ phusati",
  "tika-s0101t:712_5": "tassa niccatāya nibbikārattā sarīraṃ pana acetanaṃ kaṭṭhakaliṅgarūpamaṃ, tasmiṃ vikopitepi",
  "tika-s0101t:712_6": "na kiñci pāpanti. Khuranemināti nisitakhuramayaneminā.",
  "tika-s0101t:713_0": "Gaṅgāya dakkhiṇā disā appatirūpadeso, uttarā disā patirūpadesoti adhippāyena“dakkhiṇañca”tiādi",
  "tika-s0101t:713_1": "vuttanti āha “dakkhiṇatīre manussā kakkhaḷā”tiādi. Mahāyāganti mahāvijitayaññasadisaṃ",
  "tika-s0101t:713_2": "mahāyāgaṃ. Uposathakammena vāti uposathakammena ca. Dama-saddo hi indriyasaṃvarassa",
  "tika-s0101t:713_3": "uposathasīlassa ca vācako idhādhippeto. Keci pana “uposathakammenāti idaṃ indriyadamanassa",
  "tika-s0101t:713_4": "visesanaṃ, tasmā ‘uposathakammabhūtena indriyadamanenā”ti atthaṃ vadanti. Sīlasaṃyamenāti",
  "tika-s0101t:713_5": "kāyikavācasikasaṃvarena. Saccavajjenāti saccavācāya, tassā visuṃ vacanaṃ loke garutarapuññasammatabhāvato.",
  "tika-s0101t:713_6": "Yathā hi pāpadhammesu musāvādo garu, evaṃ puññadhammesu saccavācā. Tenāha bhagavā",
  "tika-s0101t:713_7": "“ekaṃ dhammaṃ atītassā”tiādi. Pavattīti yo “karotī”ti vuccati, tassa santāne phaluppattipaccayabhāvena",
  "tika-s0101t:713_8": "uppatti. Sabbathāti “karoto”tiādinā vuttena sabbappakārena. Kiriyameva paṭikkhipati,",
  "tika-s0101t:713_9": "na raññā puṭṭhaṃ sandiṭṭhikaṃ sāmaññaphalaṃ byākarotīti adhippāyo. Idaṃ avadhāraṇaṃ",
  "tika-s0101t:713_10": "vipākapaṭikkhepanivattanatthaṃ. Yo hi kammaṃ paṭikkhipati, tena atthato vipākopi",
  "tika-s0101t:713_11": "paṭikkhitto eva nāma hoti. Tathā hi vakkhati “kammaṃ paṭibāhantenāpī”tiādi.",
  "tika-s0101t:714_0": "Paṭirājūhi anabhibhavanīyabhāvena visesato jitanti vijitaṃ, āṇāpavattideso. “Mā mayhaṃ",
  "tika-s0101t:714_1": "vijite vasathā”ti apasādanā pabbajitassa viheṭhanā pabbājanāti katvā vuttaṃ “apasādetabbanti",
  "tika-s0101t:714_2": "viheṭhetabba”nti. Uggaṇhanaṃ tena vuttassa atthassa “evameta”nti upadhāraṇaṃ sallakkhaṇaṃ,",
  "tika-s0101t:714_3": "nikujjanaṃ tassa addhaniyabhāvāpādanavasena cittena sandhāraṇaṃ. Tadubhayaṃ paṭikkhipanto",
  "tika-s0101t:714_4": "āha “anuggaṇhanto anikujjanto”ti. Tenāha “sāravasena aggaṇhanto”tiādi.",
  "tika-s0101t:715": "Makkhaligosālavādavaṇṇanā",
  "tika-s0101t:716_0": "168. Ubhayenāti hetupaccayapaṭisedhanavacanena. Saṃkilesapaccayanti saṃkilissanassa",
  "tika-s0101t:716_1": "malīnabhāvassa kāraṇaṃ. Visuddhipaccayanti saṅkikilesato visuddhiyā vodānassa kāraṇaṃ.",
  "tika-s0101t:716_2": "Attakāroti tena tena sattena attanā kātabbakammaṃ attanā nipphādetabbapayogo. Parakāranti",
  "tika-s0101t:716_3": "parassa vāhasā ijjhanakapayojanaṃ. Tenāha “yenā”tiādi. Mahāsattanti antimabhavikaṃ",
  "tika-s0101t:716_4": "mahābodhisattaṃ, paccekabodhisattassapi ettheva saṅgaho veditabbo. Manussasobhagyatanti",
  "tika-s0101t:716_5": "manussesu subhagabhāvaṃ. Evanti vuttappakārena. Kammavādassa kiriyavādassa paṭikkhipanena",
  "tika-s0101t:716_6": "“atthi bhikkhave kammaṃ kaṇhaṃ kaṇhavipāka”ntiādi nayappavatte jinacakke pahāraṃ",
  "tika-s0101t:716_7": "deti nāma. Natthi purisakāreti yathāvuttaattakāraparakārābhāvato eva sattānaṃ paccattapurisakāro",
  "tika-s0101t:716_8": "nāma koci natthīti attho. Tenāha “yenā”tiādi. Natthi balanti sattānaṃ diṭṭhadhammikasamparāyikanibbānasampattiāvahaṃ",
  "tika-s0101t:716_9": "balaṃ nāma kiñci natthi. Tenāha “yamhī”tiādi. Nidassanamattañcetaṃ, saṃkilesikampi",
  "tika-s0101t:716_10": "cāyaṃ balaṃ paṭikkhipateva. Yadi vīriyādīni purisakāravevacanāni, kasmā visuṃ gahaṇanti",
  "tika-s0101t:716_11": "āha “idaṃ no vīriyenā”tiādi. Saddatthato pana tassā tassā kiriyāya ussannaṭṭhena",
  "tika-s0101t:716_12": "balaṃ. Sūravīrabhāvāvahaṭṭhena vīriyaṃ. Tadeva daḷhabhāvato, porisadhuraṃ vahantena",
  "tika-s0101t:716_13": "pavattetabbato ca purisathāmo. Paraṃ paraṃ ṭhānaṃ akkamanappavattiyā purisaparakkamoti vuttoti veditabbaṃ.",
  "tika-s0101t:717_0": "Sattayogato rūpādīsu sattavisattatāya sattā. Pāṇanato assasanapassasanavasena pavattiyā",
  "tika-s0101t:717_1": "pāṇā. Te pana so ekindriyādivasena vibhajitvā vadatīti āha “ekindriyo”tiādi. Aṇḍakosādīsu",
  "tika-s0101t:717_2": "bhavanato “bhūtā”ti vuccantīti āha “aṇḍakosa…pe… vadatī”ti. Jīvanato pāṇaṃ dhārentā",
  "tika-s0101t:717_3": "viya vaḍḍhanato jīvā. Tenāha “sāliyavā”tiādi. Natthi etesaṃ saṃkilesavisuddhīsu vasoti",
  "tika-s0101t:717_4": "avasā. Natthi nesaṃ balaṃ vīriyaṃ cāti abalā avīriyā. Niyatāti acchejjasuttāvutābhejjamaṇino",
  "tika-s0101t:717_5": "viya niyatappavattitāya gatijātibandhāpavaggavasena niyāmo. Tattha tattha gamananti",
  "tika-s0101t:717_6": "channaṃ abhijātīnaṃ tāsu tāsu gatīsu upagamanaṃ samavāyena samāgamo. Sabhāvoyevāti",
  "tika-s0101t:717_7": "yathā kaṇṭakassa tikhiṇatā, kapitthaphalānaṃ parimaṇḍalatā, migapakkhīnaṃ vicittākāratā,",
  "tika-s0101t:717_8": "evaṃ sabbassāpi lokassa hetupaccayena vinā tathā tathā pariṇāmo ayaṃ sabhāvo eva",
  "tika-s0101t:717_9": "akittimoyeva. Tenāha “yena hī”tiādi. Chaḷābhijātiyo parato vitthārīyanti. “Sukhañca",
  "tika-s0101t:717_10": "dukkhañca paṭisaṃvedentī”ti vadanto adukkhamasukhabhūmiṃ sabbena sabbaṃ na jānātīti",
  "tika-s0101t:717_11": "ulliṅganto “aññā adukkhamasukhabhūmi natthīti dassetī”ti āha.",
  "tika-s0101t:718_0": "Pamukhayonīnanti manussatiracchānādīsu khattiyabrāhmaṇādisīhabyagghādivasena padhānayonīnaṃ.",
  "tika-s0101t:718_1": "Saṭṭhisatānīti chasahassāni. “Pañca ca kammuno satānī”ti padassa atthadassanaṃ “pañcakammasatāni",
  "tika-s0101t:718_2": "cā”ti. “Eseva nayo”ti iminā “kevalaṃ takkamattakena niratthakaṃ diṭṭhiṃ dīpetī”ti",
  "tika-s0101t:718_3": "imamevatthaṃ atidisati. Ettha ca “takkamattakenā”ti iminā yasmā takkikā niraṅkusatāya",
  "tika-s0101t:718_4": "parikappanassa yaṃ kiñci attano parikappitaṃ sārato maññamānā tatheva abhinivissa",
  "tika-s0101t:718_5": "takkadiṭṭhigāhaṃ gaṇhanti, tasmā na tesaṃ diṭṭhivatthusmiṃ viññūhi vicāraṇā kātabbāti",
  "tika-s0101t:718_6": "dasseti. Kecīti uttaravihāravāsino. Te hi “pañca kammānīti cakkhusotaghānajivhākāyā",
  "tika-s0101t:718_7": "imāni pañcindriyāni ‘pañca kammānī’ti paññāpentī”ti vadanti. Kammanti laddhīti oḷārikabhāvato",
  "tika-s0101t:718_8": "paripuṇṇakammanti laddhi. Manokammaṃ anoḷārikattā upaḍḍhakammanti laddhīti yojanā.",
  "tika-s0101t:718_9": "Dvaṭṭhipaṭipadāti “dvāsaṭṭhi paṭipadā”ti vattabbe sabhāvaniruttiṃ ajānanto “dvaṭṭhipaṭipadā”ti",
  "tika-s0101t:718_10": "vadati. Ekasmiṃ kappeti ekasmiṃ mahākappe, tatthāpi ca vivaṭṭaṭṭhāyīsaññite ekasmiṃ asaṅkhyeyyekappe.",
  "tika-s0101t:719_0": "Urabbhe hanantīti orabbhikā. Evaṃ sūkarikādayo veditabbā. Luddāti aññepi ye keci",
  "tika-s0101t:719_1": "māgavikanesādā. Te pāpakammapasutatāya “kaṇhābhijātīti vadati. Bhikkhū”ti buddhasāsane",
  "tika-s0101t:719_2": "bhikkhū. Te kira “sachandarāgā paribhuñjantī”ti adhippāyena “catūsu paccayesu kaṇṭake",
  "tika-s0101t:719_3": "pakkhipitvā khādantī”ti vadati. Kasmāti ce? Yasmā “te paṇītapaṇīte paccaye paṭisevantī”ti",
  "tika-s0101t:719_4": "tassa micchāgāho, tasmā ñāyaladdhepi paccaye bhuñjamānā ājīvakasamayassa vilomagāhitāya",
  "tika-s0101t:719_5": "paccayesu kaṇṭake pakkhipitvā khādanti nāmāti vadatīti apare. Eke pabbajitā, ye savisesaṃ",
  "tika-s0101t:719_6": "attakilamathānuyogaṃ anuyuttā. Tathā hi te kaṇṭake vattantā viya hontīti “kaṇṭakavuttikā”ti",
  "tika-s0101t:719_7": "vuttā. Ṭhatvā bhuñjananahānapaṭikkhepādivatasamāyogena paṇḍaratarā. “Acelakasāvakā”ti",
  "tika-s0101t:719_8": "ājīvakasāvake vadati. Te kira ājīvakaladdhiyā visuddhacittatāya nigaṇṭhehipi paṇḍaratarā.",
  "tika-s0101t:719_9": "Nandādayo hi tathārūpaṃ ājīvakapaṭipattiṃ ukkaṃsaṃ pāpetvā ṭhitā. Tasmā nigaṇṭhehi",
  "tika-s0101t:719_10": "ājīvakasāvakehi ca paṇḍaratarā paramasukkābhijātīti ayaṃ tassa laddhi.",
  "tika-s0101t:720_0": "Purisabhūmiyoti padhānapuggalena niddeso. Itthīnampi tā bhūmiyo icchanteva. “Bhikkhu",
  "tika-s0101t:720_1": "ca pannako”tiādi tesaṃ pāḷiyeva. Tattha pannakoti bhikkhāya vicaraṇako, tesaṃ vā",
  "tika-s0101t:720_2": "paṭipattiyā paṭipannako. Jinoti jiṇṇo jarāvasena hīnadhātuko, attano vā paṭipattiyā",
  "tika-s0101t:720_3": "paṭipakkhaṃ jinitvā ṭhito. So kira tathābhūto dhammampi kassaci na kathesi. Tenāha",
  "tika-s0101t:720_4": "“na kiñci āhā”ti. Oṭṭhavadanādivippakāre katepi khamanavasena na kiñci vadatītipi",
  "tika-s0101t:720_5": "vadanti. Alābhinti “so na kumbhimukhā paṭiggaṇhātī”tiādinā nayena vuttaalābhahetusamāyogena",
  "tika-s0101t:720_6": "alābhiṃ, tatoyeva jighacchādubbalaparetatāya sayanaparāyanaṃ “samaṇaṃ pannabhūmī”ti vadati.",
  "tika-s0101t:721_0": "Ājīvavuttisatānīti sattānaṃ ājīvabhūtāni jīvikāvuttisatāni. Pasuggahaṇena eḷakajāti",
  "tika-s0101t:721_1": "gahitā, migaggahaṇena rurugavayādisabbamigajāti. Bahū devāti cātumahārājikādibrahmakāyikādivasena,",
  "tika-s0101t:721_2": "tesaṃ antarabhedavasena bahū devā. Tattha cātumahārājikānaṃ ekaccabhedo mahāsamayasuttavasena",
  "tika-s0101t:721_3": "dīpetabbo. Manussāpi anantāti dīpadesakulavaṃsājīvādivibhāgavasena manussāpi anantabhedā.",
  "tika-s0101t:721_4": "Pisācā eva pesācā. Te aparapetādayo mahantamahantā. Chaddantadahamandākiniyo kuvāḷiyamucalindanāmena vadati.",
  "tika-s0101t:722_0": "Pavuṭāti pabbagaṇṭhikā. Paṇḍitopi …pe… uddhaṃ na gacchati, kasmā? Sattānaṃ saṃsaraṇakālassa",
  "tika-s0101t:722_1": "niyatabhāvato. Aparipakkaṃ saṃsaraṇanimittaṃ sīlādinā paripāceti nāma sīghaṃyeva",
  "tika-s0101t:722_2": "visuddhippattiyā. Paripakkaṃ kammaṃ phussa phussa patvā patvā kālena paripakkabhāvānāpādanena",
  "tika-s0101t:722_3": "byantiṃ karoti nāma.",
  "tika-s0101t:723": "Suttaguḷeti suttavaṭṭiyaṃ. “Nibbeṭhiyamānameva paletī”ti upamāya sattānaṃ saṃsāro anukkamena khīyateva, na tassa vaḍḍhatīti dasseti paricchinnarūpattā.",
  "tika-s0101t:724": "Ajitakesakambalavādavaṇṇanā",
  "tika-s0101t:725_0": "171. Dinnanti deyyadhammasīsena dānaṃ vuttanti āha “dinnassa phalābhāvaṃ vadatī”ti,",
  "tika-s0101t:725_1": "dinnaṃ pana annādivatthuṃ kathaṃ paṭikkhipati. Eseva nayo yiṭṭhaṃ hutanti etthāpi.",
  "tika-s0101t:725_2": "Mahāyāgoti sabbasādhāraṇaṃ mahādānaṃ. Pāhunakasakkāroti pāhunabhāvena kātabbasakkāro.",
  "tika-s0101t:725_3": "Phalanti ānisaṃsaphalaṃ, nissandaphalañca. Vipākoti sadisaphalaṃ. Paraloke ṭhitassa",
  "tika-s0101t:725_4": "ayaṃ loko natthīti paraloke ṭhitassa kammunā laddhabbo ayaṃ loko na hoti. Idhaloke",
  "tika-s0101t:725_5": "ṭhitassāpi paraloko natthīti idhaloke ṭhitassa kammunā laddhabbo paraloko na hoti.",
  "tika-s0101t:725_6": "Tattha kāraṇamāha “sabbe tattha tattheva ucchijjantī”ti. Ime sattā yattha yattha",
  "tika-s0101t:725_7": "bhave, yoniādīsu ca ṭhitā tattha tattheva ucchijjanti nirudayavināsavasena vinassanti.",
  "tika-s0101t:725_8": "Phalābhāvavasenāti mātāpitūsu sammāpaṭipattimicchāpaṭipattīnaṃ phalassa abhāvavasena",
  "tika-s0101t:725_9": "“natthi mātā, natthi pitā”ti vadati, na mātāpitūnaṃ, nāpi tesu idāni kayiramānasakkārāsakkārānaṃ",
  "tika-s0101t:725_10": "abhāvavasena tesaṃ lokapaccakkhattā. Pubbuḷakassa viya imesaṃ sattānaṃ uppādo nāma",
  "tika-s0101t:725_11": "kevalo, na cavitvā āgamanapubbakoti dassanatthaṃ “natthi sattā opapātikā”ti vuttanti",
  "tika-s0101t:725_12": "āha “cavitvā upapajjanakasattā nāma natthīti vadatī”ti. Samaṇena nāma yāthāvato jānantena",
  "tika-s0101t:725_13": "kassaci kiñci akathetvā saññatena bhavitabbaṃ, aññathā āhopurisikā nāma siyā. Kiñhi",
  "tika-s0101t:725_14": "paro parassa karissati? Tathā ca attano sampādanassa kassaci avassayo eva na siyā",
  "tika-s0101t:725_15": "tattha tattheva ucchijjanatoti āha “ye imañca…pe… pavedentī”ti.",
  "tika-s0101t:726_0": "Catūsu mahābhūtesu niyuttoti cātumahābhūtiko. Yathā pana mattikāya nibbattaṃ bhājanaṃ",
  "tika-s0101t:726_1": "mattikāmayaṃ, evaṃ ayaṃ catūhi mahābhūtehi nibbattoti āha “catumahābhūtamayo”ti.",
  "tika-s0101t:726_2": "Ajjhattikapathavīdhātūti sattasantānagatā pathavīdhātu. Bāhirapathavīdhātunti bahiddhā",
  "tika-s0101t:726_3": "mahāpathaviṃ. Upagacchatīti bāhirapathavikāyato tadekadesabhūtā pathavī āgantvā ajjhattikabhāvappattiyā",
  "tika-s0101t:726_4": "sattabhāvena saṇṭhitā idāni ghaṭādigatapathavī viya tameva bāhirapathavikāyaṃ upeti",
  "tika-s0101t:726_5": "upagacchati sabbaso tena nibbisesataṃ ekībhāvameva gacchati. Āpādīsupi eseva nayoti",
  "tika-s0101t:726_6": "ettha pajjunnena mahāsamuddato gahitaāpo viya vassodakabhāvena punapi mahāsamuddameva,",
  "tika-s0101t:726_7": "sūriyarasmito gahitaṃ indaggisaṅkhātatejo viya puna sūriyarasmiṃ, mahāvāyukhandhato",
  "tika-s0101t:726_8": "niggatamahāvāto viya tameva vāyukhandhaṃ upeti upagacchatīti diṭṭhigatikassa adhippāyo.",
  "tika-s0101t:726_9": "Manacchaṭṭhāni indriyāni ākāsaṃ pakkhandanti tesaṃ visayābhāvāti vadanti. Visayigahaṇena",
  "tika-s0101t:726_10": "hi visayāpi gahitā eva hontīti. Guṇāguṇapadānīti guṇadosakoṭṭhāsā. Sarīrameva padānīti",
  "tika-s0101t:726_11": "adhippetaṃ sarīrena taṃtaṃkiriyāya pajjitabbato. Dabbanti muyhantīti dattū, mūḷhapuggalā.",
  "tika-s0101t:726_12": "Tehi dattūhi bālamanussehi. “Paraloko atthī”ti mati yesaṃ, te atthikā, tesaṃ vādoti",
  "tika-s0101t:726_13": "atthikavādo, taṃ atthikavādaṃ.",
  "tika-s0101t:727_0": "Kammaṃ paṭibāhati akiriyavādibhāvato. Vipākaṃ paṭibāhati sabbena sabbaṃ āyatiṃ upapattiyā",
  "tika-s0101t:727_1": "paṭikkhipanato. Ubhayaṃ paṭibāhati sabbaso hetupaṭibāhaneneva phalassapi paṭikkhittattā.",
  "tika-s0101t:727_2": "Ubhayanti hi kammaṃ vipākañcāti ubhayaṃ. So hi “ahetū appaccayā sattā saṃkilissanti,",
  "tika-s0101t:727_3": "visujjhanti cā”ti vadanto kammassa viya vipākassāpi saṃkilesavisuddhīnaṃ paccayattābhāvavacanato",
  "tika-s0101t:727_4": "tadubhayaṃ paṭibāhati nāma. Vipāko paṭibāhito hoti asati kamme vipākābhāvato. Kammaṃ",
  "tika-s0101t:727_5": "paṭibāhitaṃ hoti asati vipāke kammassa niratthakabhāvāpattito. Atthatoti sarūpena.",
  "tika-s0101t:727_6": "Ubhayappaṭibāhakāti visuṃ visuṃ taṃtaṃdiṭṭhidīpakabhāvena pāḷiyaṃ āgatāpi paccekaṃ",
  "tika-s0101t:727_7": "tividhadiṭṭhikā eva ubhayapaṭibāhakattā. Ubhayappaṭibāhakāti hi hetuvacanaṃ. “Ahetukavādā",
  "tika-s0101t:727_8": "cevā”tiādi paṭiññāvacanaṃ. Yo hi vipākapaṭibāhanena natthikadiṭṭhiko ucchedavādī,",
  "tika-s0101t:727_9": "so atthato kammapaṭibāhanena akiriyadiṭṭhiko, ubhayapaṭibāhanena ahetukadiṭṭhiko",
  "tika-s0101t:727_10": "ca hoti. Sesadvayepi eseva nayo.",
  "tika-s0101t:728_0": "Sajjhāyantīti taṃ diṭṭhidīpakaṃ ganthaṃ uggahetvā paṭhanti. Vīmaṃsantīti tassa atthaṃ",
  "tika-s0101t:728_1": "vicārenti. “Tesa”ntiādi vīmaṃsanākāradassanaṃ. Tasmiṃ ārammaṇeti yathāparikappitakammaphalābhāvādike",
  "tika-s0101t:728_2": "“karoto na karīyati pāpa”nti ādinayappavattāya laddhiyā ārammaṇe. Micchāsati santiṭṭhatīti",
  "tika-s0101t:728_3": "“karoto na karīyati pāpa”ntiādivasena anussavūpaladdhe atthe tadākāraparivitakkanehi",
  "tika-s0101t:728_4": "saviggahe viya sarūpato cittassa paccupaṭṭhite cirakālaparicayena evametanti nijjhānakkhamabhāvūpagamanena",
  "tika-s0101t:728_5": "nijjhānakkhantiyā tathāgahite punappunaṃ tatheva āsevantassa bahulīkarontassa micchāvitakkena",
  "tika-s0101t:728_6": "samādiyamānā micchāvāyāmūpatthambhitā ataṃsabhāvaṃ “taṃsabhāva”nti gaṇhantī micchāsatīti",
  "tika-s0101t:728_7": "laddhanāmā taṃladdhisahagatā taṇhā santiṭṭhati. Cittaṃ ekaggaṃ hotīti yathāsakaṃ",
  "tika-s0101t:728_8": "vitakkādipaccayalābhena tasmiṃ ārammaṇe avaṭṭhitatāya anekaggataṃ pahāya ekaggaṃ",
  "tika-s0101t:728_9": "appitaṃ viya hoti. Cittasīsena micchāsamādhi eva vutto. Sopi hi paccayavisesehi laddhabhāvanābalo",
  "tika-s0101t:728_10": "īdise ṭhāne samādhānapatirūpakiccakaroyeva, vāḷavijjhanādīsu viyāti daṭṭhabbaṃ. Javanāni",
  "tika-s0101t:728_11": "javantīti anekakkhattuṃ tenākārena pubbabhāgiyesu javanavāresu pavattesu sabbapacchime",
  "tika-s0101t:728_12": "javanavāre satta javanāni javanti. Paṭhame javane satekicchā honti. Tathā dutiyādīsūti",
  "tika-s0101t:728_13": "dhammasabhāvadassanamattametaṃ, na pana tasmiṃ khaṇe tesaṃ tikicchā kenaci sakkā kātuṃ.",
  "tika-s0101t:729_0": "Tatthāti tesu tīsu micchādassanesu. Koci ekaṃ dassanaṃ okkamatīti yassa ekasmiṃyeva",
  "tika-s0101t:729_1": "abhiniveso āsevanā ca pavattā, so ekameva dassanaṃ okkamati. Yassa pana dvīsu tīsupi",
  "tika-s0101t:729_2": "vā abhiniveso āsevanā ca pavattā, so dve tīṇipi okkamati, etena yā pubbe ubhayapaṭibāhakatāmukhena",
  "tika-s0101t:729_3": "dīpitā atthasiddhā sabbadiṭṭhikatā, sā pubbabhāgiyā. Yā pana micchattaniyāmokkantibhūtā,",
  "tika-s0101t:729_4": "sā yathāsakaṃ paccayasamudāgamasiddhito bhinnārammaṇānaṃ viya visesādhigamānaṃ ekajjhaṃ",
  "tika-s0101t:729_5": "anuppattiyā asaṅkiṇṇā evāti dasseti. “Ekasmiṃ okkantepī”tiādinā tissannampi diṭṭhīnaṃ",
  "tika-s0101t:729_6": "samānabalataṃ samānaphalatañca dasseti. Tasmā tissopi cetā ekassa uppannā abbokiṇṇā",
  "tika-s0101t:729_7": "eva, ekāya vipāke dinne itarā anubalappadāyikāyo honti. “Vaṭṭakhāṇu nāmesā”ti idaṃ",
  "tika-s0101t:729_8": "vacanaṃ neyyatthaṃ, na nītatthaṃ. Tathā hi papañcasūdaniyaṃ “kiṃ panesa ekasmiṃyeva",
  "tika-s0101t:729_9": "attabhāve niyato hoti, udāhu aññasmiṃ pīti? Ekasmiṃyeva niyato, āsevanavasena pana",
  "tika-s0101t:729_10": "bhavantarepi taṃ taṃ diṭṭhiṃ roceti yevā”ti vuttaṃ. Akusalañhi nāmetaṃ abalaṃ dubbalaṃ,",
  "tika-s0101t:729_11": "na kusalaṃ viya sabalaṃ mahābalaṃ. Tasmā “ekasmiṃyeva attabhāve niyato”ti vuttaṃ.",
  "tika-s0101t:729_12": "Aññathā sammattaniyāmo viya micchattaniyāmopi accantiko siyā, na ca accantiko. Yadi",
  "tika-s0101t:729_13": "evaṃ vaṭṭakhāṇujotanā kathanti āha “āsevanavasena panā”tiādi. Tasmā yathā “sakiṃ",
  "tika-s0101t:729_14": "nimuggopi nimuggo eva bālo”ti vuttaṃ, evaṃ vaṭṭakhāṇujotanā. Yādise hi paccaye paṭicca",
  "tika-s0101t:729_15": "ayaṃ taṃ taṃ dassanaṃ okkanto puna kadāci tappaṭipakkhe paccaye paṭicca tato sīsukkhipanamassa",
  "tika-s0101t:729_16": "na hotīti na vattabbaṃ, tasmā “yebhuyyena hi evarūpassa bhavato vuṭṭhānaṃ nāma natthī”ti vuttaṃ.",
  "tika-s0101t:730": "Tasmāti yasmā evaṃ saṃsārakhāṇubhāvassapi paccayo apaṇṇakajāto, tasmā. Bhūtikāmoti diṭṭhadhammikasamparāyikaparamatthānaṃ vasena attano guṇehi vaḍḍhikāmo.",
  "tika-s0101t:731": "Pakudhakaccāyanavādavaṇṇanā",
  "tika-s0101t:732_0": "174. Akatāti samena visamena vā kenaci hetunā na katā na vihitā. Katavidho karaṇavidhi",
  "tika-s0101t:732_1": "natthi etesanti akatavidhānā. Padadvayenāpi loke kenaci hetupaccayena nesaṃ anibbattanabhāvaṃ",
  "tika-s0101t:732_2": "dasseti. Iddhiyāpi na nimmitāti kassaci iddhimato cetovasippattassa devassa, issarādino",
  "tika-s0101t:732_3": "vā iddhiyāpi na nimmitā. Animmāpitā kassaci animmāpitā. Vuttatthamevāti brahmajālavaṇṇanāyaṃ",
  "tika-s0101t:732_4": "vuttatthameva. Vañjhāti vañjhapasuvañjhatālādayo viya aphalā, kassaci ajanakāti attho,",
  "tika-s0101t:732_5": "etena pathavikāyādīnaṃ rūpādijanakabhāvaṃ paṭikkhipati. Rūpasaddādayo hi pathavikāyādīhi",
  "tika-s0101t:732_6": "appaṭibaddhavuttikāti tassa laddhi. Pabbatakūṭaṃ viya ṭhitāti kūṭaṭṭhā, yathā pabbatakūṭaṃ",
  "tika-s0101t:732_7": "kenaci anibbattitaṃ, kassaci ca anibbattakaṃ, evamete pīti adhippāyo. Yamidaṃ “bījato",
  "tika-s0101t:732_8": "aṅkurādi jāyatī”ti vuccati, taṃ vijjamānameva tato nikkhamati, na avijjamānaṃ, aññathā",
  "tika-s0101t:732_9": "aññatopi aññassa upaladdhi siyāti adhippāyo. Ṭhitattāti nibbikārābhāvena ṭhitattā.",
  "tika-s0101t:732_10": "Na calantīti vikāraṃ nāpajjanti. Vikārābhāvato hi tesaṃ sattannaṃ kāyānaṃ esikaṭṭhāyiṭṭhitatā.",
  "tika-s0101t:732_11": "Aniñjanañca attano pakatiyā avaṭṭhānameva. Tenāha “na vipariṇamantī”ti. Avipariṇāmadhammattā",
  "tika-s0101t:732_12": "eva hi te aññamaññaṃ na byābādhenti. Sati hi vikāraṃ āpādetabbatāya byābādhakatāpi",
  "tika-s0101t:732_13": "siyā, tathā anuggahetabbatāya anuggāhakatāti tadabhāvaṃ dassetuṃ pāḷiyaṃ nālantiādi",
  "tika-s0101t:732_14": "vuttaṃ. Pathavī eva kāyekadesattā pathavikāyo. Jīvasattamānaṃ kāyānaṃ niccatāya nibbikārabhāvato",
  "tika-s0101t:732_15": "na hantabbatā, na ghātetabbatā cāti neva koci hantā vā ghātetā vā, tenevāha “sattannaṃ",
  "tika-s0101t:732_16": "tveva kāyāna”ntiādi. Yadi koci hantā natthi, kathaṃ satthappahāroti āha “yathā muggarāsi",
  "tika-s0101t:732_17": "ādīsū”tiādi. Kevalaṃ saññāmattameva hoti. Hananaghātanādi pana paramatthato nattheva",
  "tika-s0101t:732_18": "kāyānaṃ avikopanīyabhāvatoti adhippāyo.",
  "tika-s0101t:733": "Nigaṇṭhanāṭaputtavādavaṇṇanā",
  "tika-s0101t:734_0": "177. Cattāro yāmā bhāgā catuyāmā, catuyāmā eva cātuyāmā, bhāgattho hi idha yāma-saddo",
  "tika-s0101t:734_1": "yathā “rattiyā paṭhamo yāmo”ti. So panettha bhāgo saṃvaralakkhaṇoti āha “cātuyāmasaṃvutoti",
  "tika-s0101t:734_2": "catukoṭṭhāsena saṃvarena saṃvuto”ti. Paṭikkhittasabbasītodakoti paṭikkhittasabbasītodakaparibhogo.",
  "tika-s0101t:734_3": "Sabbena pāpavāraṇena yuttoti sabbappakārena saṃvaralakkhaṇena samannāgato. Dhutapāpoti",
  "tika-s0101t:734_4": "sabbena nijjaralakkhaṇena pāpavāraṇena vidhutapāpo. Phuṭṭhoti aṭṭhannampi kammānaṃ",
  "tika-s0101t:734_5": "khepanena mokkhappattiyā kammakkhayalakkhaṇena sabbena pāpavāraṇena phuṭṭho taṃ patvā",
  "tika-s0101t:734_6": "ṭhito. Koṭippattacittoti mokkhādhigameneva uttamamariyādappattacitto. Yatattoti kāyādīsu",
  "tika-s0101t:734_7": "indriyesu saṃyametabbassa abhāvato saṃyatacitto. Suppatiṭṭhitacittoti nissesato suṭṭhu",
  "tika-s0101t:734_8": "patiṭṭhitacitto. Sāsanānulomaṃ nāma pāpavāraṇena yuttatā. Tenāha “dhutapāpo”tiādi.",
  "tika-s0101t:734_9": "Asuddhaladdhitāyāti “atthi jīvo, so ca siyā nicco, siyā anicco”ti evamādiasuddhaladdhitāya.",
  "tika-s0101t:734_10": "Sabbāti kammapakativibhāgādivisayā sabbā nijjhānakkhantiyo. Diṭṭhiye vāti micchādiṭṭhiyo eva jātā.",
  "tika-s0101t:735": "Sañcayabelaṭṭhaputtavādavaṇṇanā",
  "tika-s0101t:736": "179-181. Amarāvikkhepe vuttanayo evāti brahmajāle amarāvikkhepavādasaṃvaṇṇanāyaṃ vuttanayo eva vikkhepabyākaraṇabhāvato, tatheva cettha vikkhepavādassa āgatattā.",
  "tika-s0101t:737": "Paṭhamasandiṭṭhikasāmaññaphalavaṇṇanā",
  "tika-s0101t:738_0": "183. Yathā te rucceyyāti idāni mayā pucchiyamāno attho yathā tava citte roceyya.",
  "tika-s0101t:738_1": "Gharadāsiyā kucchismiṃ jāto antojāto. Dhanena kīto dhanakkīto. Bandhaggāhagahito",
  "tika-s0101t:738_2": "karamarānīto. Sāmanti sayameva. Dāsabyanti dāsabhāvaṃ. Koci dāsopi samāno alaso kammaṃ",
  "tika-s0101t:738_3": "akaronto “kammakāro”ti na vuccatīti āha “analaso kammakaraṇasīloyevā”ti. Paṭhamamevāti",
  "tika-s0101t:738_4": "āsannataraṭṭhānūpasaṅkamanato pageva puretarameva. Pacchāti sāmikassa nipajjāya pacchā.",
  "tika-s0101t:738_5": "Sayanato avuṭṭhiteti rattiyā vibhāyanavelāya seyyato avuṭṭhite. Paccūsakālato paṭṭhāyāti",
  "tika-s0101t:738_6": "atītāya rattiyā paccūsakālato paṭṭhāya. Yāva sāmino rattiṃ niddokkamananti aparāya",
  "tika-s0101t:738_7": "padosavelāyaṃ yāva niddokkamanaṃ. Kiṃ kāranti kiṃ karaṇīyaṃ, kiṃkārabhāvato pucchitvā",
  "tika-s0101t:738_8": "kātabbaveyyāvaccanti attho.",
  "tika-s0101t:739_0": "Devo viyāti ādhipaccaparivārādisampattisamannāgato padhānadevo viya. So vatassāhanti",
  "tika-s0101t:739_1": "so vata assaṃ ahaṃ. So rājā viya ahampi bhaveyyaṃ, kathaṃ puññāni kareyyaṃ, yadi",
  "tika-s0101t:739_2": "puññāni uḷārāni kareyyanti yojanā. “So vatassa’ssa”nti pāṭhe so rājā assa ahaṃ assaṃ",
  "tika-s0101t:739_3": "vata, yadi puññāni kareyyanti yojanā. Tenāha “ayamevattho”ti. Assanti uttamapurisappayoge",
  "tika-s0101t:739_4": "ahaṃ-saddo appayuttopi payutto eva hoti. Yāvajīvaṃ na sakkhissāmi dātunti yāvajīvaṃ",
  "tika-s0101t:739_5": "dānatthāya ussāhaṃ karontopi yaṃ rājā ekaṃ divasaṃ deti, tato satabhāgampi dātuṃ",
  "tika-s0101t:739_6": "na sakkhissāmi. Tasmā pabbajissāmīti pabbajjāyaṃ ussāhaṃ katvāti yojanā.",
  "tika-s0101t:740_0": "Kāyena saṃvutoti kāyena saṃvaritabbaṃ kāyadvārena pavattanakaṃ pāpadhammaṃ saṃvaritvā",
  "tika-s0101t:740_1": "vihareyyāti ayamettha atthoti āha “kāyena pihito hutvā”tiādi. Ghāsacchādanena paramatāyāti",
  "tika-s0101t:740_2": "ghāsacchādanapariyesane sallekhavasena paramatāya, ukkaṭṭhabhāve saṇṭhito ghāsacchādanameva",
  "tika-s0101t:740_3": "vā paramaṃ parā koṭi etassa, na tato paraṃ kiñci āmisajātaṃ pariyesati paccāsisati",
  "tika-s0101t:740_4": "cāti ghāsacchādanaparamo, tabbhāvo ghāsacchādanaparamatā, tassā ghāsacchādanaparamatāya.",
  "tika-s0101t:740_5": "Vivekaṭṭhakāyānanti gaṇasaṅgaṇikato pavivitte ṭhitakāyānaṃ. Nekkhammābhiratānanti",
  "tika-s0101t:740_6": "jhānābhiratānaṃ. Tāya eva jhānābhiratiyā paramaṃ uttamaṃ vodānaṃ visuddhiṃ pattatāya",
  "tika-s0101t:740_7": "paramavodānappattānaṃ. Kilesūpadhiabhisaṅkhārūpadhīnaṃ accantavigamena nirupadhīnaṃ.",
  "tika-s0101t:740_8": "Visaṅkhāragatānanti adhigatanibbānānaṃ. Ettha ca paṭhamo viveko itarehi dvīhi vivekehi",
  "tika-s0101t:740_9": "sahāpi pattabbo vināpi, tathā dutiyo. Tatiyo pana itarehi dvīhi saheva pattabbo,",
  "tika-s0101t:740_10": "na vināti daṭṭhabbaṃ. Gaṇe janasamāgame sannipatanaṃ gaṇasaṅgaṇikā, taṃ pahāya eko",
  "tika-s0101t:740_11": "viharati carati puggalavasena asahāyattā. Citte kilesānaṃ sannipatanaṃ cittakilesasaṅgaṇikā,",
  "tika-s0101t:740_12": "taṃ pahāya eko viharati kilesavasena asahāyattā. Maggassa ekacittakkhaṇikattā, gotrabhuādīnañca",
  "tika-s0101t:740_13": "ārammaṇamattattā na tesaṃ vasena sātisayā nibbutisukhasamphusanā, phalasamāpattinirodhasamāpattivasena",
  "tika-s0101t:740_14": "sātisayāti āha “phalasamāpattiṃ vā nirodhasamāpattiṃ vā pavisitvā”ti. Phalapariyosāno hi nirodhoti.",
  "tika-s0101t:741_0": "184. Abhiharitvāti abhimukhībhāvena netvā. “Ahaṃ cīvarādīhi payojanaṃ sādhessāmī”ti",
  "tika-s0101t:741_1": "vacanaseso. Sappāyanti sabbagelaññapaharaṇavasena upakārāvahaṃ. Bhāvinā anatthato",
  "tika-s0101t:741_2": "paripālanavasena gopanā rakkhāgutti. Paccuppannassa nisedhavasena āvaraṇagutti.",
  "tika-s0101t:742": "Dutiyasandiṭṭhikasāmaññaphalavaṇṇanā",
  "tika-s0101t:743_0": "186. Kasatīti kasiṃ karoti. Gahapatikoti ettha ka-saddo appatthoti āha “ekagehamatte",
  "tika-s0101t:743_1": "jeṭṭhako”ti, tena anekakulajeṭṭhakabhāvaṃ paṭikkhipati. Karaṃ karotīti karaṃ sampādeti.",
  "tika-s0101t:743_2": "Vaḍḍhetīti uparūpari sampādanena vaḍḍheti. Evaṃ appampi pahāya pabbajituṃ dukkaranti",
  "tika-s0101t:743_3": "ayamattho laṭukikopamasuttena dīpetabbo. Tenāha “seyyathāpi, udāyi, puriso daliddo",
  "tika-s0101t:743_4": "assako anāḷhiyo, tassassa ekaṃ agārakaṃ oluggaviluggaṃ kākātidāyiṃ naparamarūpa”nti",
  "tika-s0101t:743_5": "vitthāro. Yadi appampi bhogaṃ pahāya pabbajituṃ dukkaraṃ, kasmā dāsavāre bhogaggahaṇaṃ",
  "tika-s0101t:743_6": "na katanti āha “dāsavāre panā”tiādi. Yathā ca dāsassa bhogāpi abhogā parāyattabhāvato,",
  "tika-s0101t:743_7": "evaṃ ñātayo pīti dāsavāre ñātiparivaṭṭaggahaṇampi na katanti daṭṭhabbaṃ.",
  "tika-s0101t:744": "Paṇītatarasāmaññaphalavaṇṇanā",
  "tika-s0101t:745_0": "189. Evarūpāhīti yathāvuttadāsakassakūpamāsadisāhi upamāhi sāmaññaphalaṃ dīpetuṃ",
  "tika-s0101t:745_1": "pahoti bhagavā sakalampi rattindivaṃ tato bhiyyopi anantapaṭibhānatāya vicittanayadesanabhāvato.",
  "tika-s0101t:745_2": "Tathāpīti satipi desanāya uttaruttarādhikanānānayavicittabhāve.",
  "tika-s0101t:746_0": "Ekatthametaṃ padaṃ sādhusaddasseva ka-kārena vaḍḍhitvā vuttattā, teneva sādhuka-saddassa",
  "tika-s0101t:746_1": "atthaṃ vadantena atthuddhāravasena sādhu-saddo udāhaṭo. Āyācaneti abhimukhayācane,",
  "tika-s0101t:746_2": "abhipatthanāyanti attho. Sampaṭicchaneti paṭiggaṇhane. Sampahaṃsaneti saṃvijjamānaguṇavasena",
  "tika-s0101t:746_3": "haṃsane tosane, udaggatākaraṇeti attho. Dhammarucīti puññakāmo. Paññāṇavāti paññavā.",
  "tika-s0101t:746_4": "Addubbhoti adūsako, anupaghātakoti attho. Idhāpīti imasmiṃ sāmaññaphalepi. Ayaṃ sādhu-saddo.",
  "tika-s0101t:746_5": "Daḷhīkammeti sakkacca kiriyāyaṃ. Āṇattiyanti āṇāpane. “Suṇohi sādhukaṃ manasi karohī”ti",
  "tika-s0101t:746_6": "hi vutte sādhuka-saddena savanamanasikārānaṃ sakkaccakiriyā viya tadāṇāpanampi jotitaṃ",
  "tika-s0101t:746_7": "hoti, āyācanatthatā viya cassa āṇāpanatthatā veditabbā. Sundarepīti sundaratthepi.",
  "tika-s0101t:746_8": "Idāni yathāvuttena sādhuka-saddassa atthattayena pakāsitaṃ visesaṃ dassetuṃ “daḷhīkammatthena hī”tiādi vuttaṃ.",
  "tika-s0101t:747_0": "Manasi karohīti ettha manasikāro na ārammaṇapaṭipādanalakkhaṇo, atha kho vīthipaṭipādanajavanapaṭipādanamanasikārapubbakaṃ",
  "tika-s0101t:747_1": "citte ṭhapanalakkhaṇoti dassento “āvajjā”tiādimāha. Sotindriyavikkhepavāraṇaṃ savane",
  "tika-s0101t:747_2": "niyojanavasena kiriyantarapaṭisedhanabhāvato, sotaṃ odahāti attho. Manindriyavikkhepavāraṇaṃ",
  "tika-s0101t:747_3": "aññacintāpaṭisedhanato. Byañjanavipallāsaggāhavāraṇaṃ “sādhuka”nti visesetvā vuttattā.",
  "tika-s0101t:747_4": "Pacchimassa atthavipallāsaggāhavāraṇepi eseva nayo. Dhāraṇūpaparikkhādīsūti ādi-saddena",
  "tika-s0101t:747_5": "tulanatīraṇādike, diṭṭhiyā suppaṭividhe ca saṅgaṇhāti. Sabyañjanoti ettha yathādhippetamatthaṃ",
  "tika-s0101t:747_6": "byañjayatīti byañjanaṃ, sabhāvanirutti. Saha byañjanenāti sabyañjano, byañjanasampannoti",
  "tika-s0101t:747_7": "attho. Sātthoti araṇīyato upagantabbato anudhātabbato attho, catupārisuddhisīlādiko.",
  "tika-s0101t:747_8": "Tena saha atthenāti sāttho, atthasampannoti attho. Dhammagambhīrotiādīsu dhammo nāma",
  "tika-s0101t:747_9": "tanti. Desanā nāma tassā manasā vavatthāpitāya tantiyā desanā. Attho nāma tantiyā",
  "tika-s0101t:747_10": "attho. Paṭivedho nāma tantiyā, tantiatthassa ca yathābhūtāvabodho. Yasmā cete dhammadesanā",
  "tika-s0101t:747_11": "atthappaṭivedhā sasādīhi viya mahāsamuddo mandabuddhīhi dukkhogāhā, alabbhaneyyapatiṭṭhā",
  "tika-s0101t:747_12": "ca, tasmā gambhīrā. Tena vuttaṃ “yasmā ayaṃ dhammo…pe… sādhukaṃ manasi karohī”ti.",
  "tika-s0101t:747_13": "Ettha ca paṭivedhassa dukkarabhāvato dhammatthānaṃ, desanāñāṇassa dukkarabhāvato",
  "tika-s0101t:747_14": "desanāya dukkhogāhatā, paṭivedhassa pana uppādetuṃ asakkuṇeyyatāya, ñāṇuppattiyā",
  "tika-s0101t:747_15": "ca dukkarabhāvato dukkhogāhatā veditabbā. Desanaṃ nāma uddisanaṃ, tassa niddisanaṃ",
  "tika-s0101t:747_16": "bhāsananti idhādhippetanti āha “vitthārato bhāsissāmī”ti. Paribyattaṃ kathanañhi",
  "tika-s0101t:747_17": "bhāsanaṃ, tenāha “desessāmīti…pe… vitthāradīpana”nti.",
  "tika-s0101t:748_0": "Yathāvuttamatthaṃ suttapadena samatthetuṃ “tenāhā”tiādi vuttaṃ. Sāḷikāyiva nigghosoti",
  "tika-s0101t:748_1": "sāḷikāya ālāpo viya madhuro kaṇṇasukho pemanīyo. Paṭibhānanti saddo. Udīrayīti uccārīyati, vuccati vā.",
  "tika-s0101t:749": "Evaṃ vutte ussāhajātoti evaṃ “suṇohi sādhukaṃ manasi karohi bhāsissāmī”ti vutte “na kira bhagavā saṅkhepeneva desessati, vitthārenapi bhāsissatī”ti sañjātussāho haṭṭhatuṭṭho hutvā.",
  "tika-s0101t:750_0": "190. “Idhā”ti iminā vuccamānaṃ adhikaraṇaṃ tathāgatassa uppattiṭṭhānabhūtaṃ adhippetanti",
  "tika-s0101t:750_1": "āha “desāpadese nipāto”ti. “Svāya”nti sāmaññato idhasaddamattaṃ gaṇhāti, na yathāvisesitabbaṃ",
  "tika-s0101t:750_2": "idha-saddaṃ. Tathā hi vakkhati “katthaci padapūraṇamattamevā”ti. Lokaṃ upādāya vuccati",
  "tika-s0101t:750_3": "loka-saddena samānādhikaraṇabhāvena vuttattā. Sesapadadvaye pana padantarasannidhānamattena",
  "tika-s0101t:750_4": "taṃ taṃ upādāya vuttatā daṭṭhabbā. Idha tathāgato loketi hi jātikhettaṃ, tatthāpi",
  "tika-s0101t:750_5": "ayaṃ cakkavāḷo “loko”ti adhippeto. Samaṇoti sotāpanno. Dutiyo samaṇoti sakadāgāmī.",
  "tika-s0101t:750_6": "Vuttañhetaṃ “katamo ca bhikkhave samaṇo? Idha bhikkhave bhikkhu tiṇṇaṃ saṃyojanānaṃ",
  "tika-s0101t:750_7": "parikkhayā sotāpanno hotī”tiādi. “Katamo ca bhikkhave dutiyo samaṇo? Idha bhikkhave",
  "tika-s0101t:750_8": "bhikkhu tiṇṇaṃ saṃyojanānaṃ parikkhayā rāgadosamohānaṃ tanuttā”tiādi. Okāsanti kañci",
  "tika-s0101t:750_9": "padesaṃ. Idheva tiṭṭhamānassāti imissā eva indasālaguhāyaṃ tiṭṭhamānassa.",
  "tika-s0101t:751_0": "Padapūraṇamattameva okāsāpadisanassāpi asambhavato atthantarassa abodhanato. Arahanti",
  "tika-s0101t:751_1": "ādayo saddā vitthāritāti yojanā. Atthato vitthāraṇaṃ saddamukheneva hotīti saddaggahaṇaṃ.",
  "tika-s0101t:751_2": "Yasmā. “Aparehipi aṭṭhahi kāraṇehi bhagavā tathāgato”tiādinā udānaṭṭhakathādīsu,",
  "tika-s0101t:751_3": "arahanti ādayo visuddhimaggaṭīkāyaṃ aparehi pakārehi vitthāritā, tasmātesu vuttānayenapi",
  "tika-s0101t:751_4": "so attho veditabbo. Tathāgatassa sattanikāyantogadhatāya “idha pana sattaloko adhippeto”ti",
  "tika-s0101t:751_5": "vatvā tatthāyaṃ yasmiṃ sattanikāye yasmiñca okāse uppajjati, taṃ dassetuṃ “sattaloke",
  "tika-s0101t:751_6": "uppajjamānopi cā”tiādi vuttaṃ. “Tathāgato na devaloke uppajjatī”tiādīsu yaṃ vattabbaṃ,",
  "tika-s0101t:751_7": "taṃ parato āgamissati. Sārappattāti kulabhogissariyādivasena sārabhūtā. Brāhmaṇagahapatikāti",
  "tika-s0101t:751_8": "brahmāyupokkharasātiādibrāhmaṇā ceva anāthapiṇḍikādigahapatikā ca.",
  "tika-s0101t:752_0": "“Sujātāyā”tiādinā vuttesu catūsu vikappesu paṭhamo vikappo buddhabhāvāya āsannatarapaṭipattidassanavasena",
  "tika-s0101t:752_1": "vutto. Āsannatarāya hi paṭipattiyā ṭhito “uppajjatīti” vuccati uppādassa ekantikattā,",
  "tika-s0101t:752_2": "pageva paṭipattiyā matthake ṭhito. Dutiyo buddhabhāvāvahapabbajjato paṭṭhāya āsannapaṭipattidassanavasena,",
  "tika-s0101t:752_3": "tatiyo buddhakaradhamma pāripūrito paṭṭhāya buddhabhāvāya paṭipattidassanavasena.",
  "tika-s0101t:752_4": "Na hi mahāsattānaṃ uppatibhavūpapattito paṭṭhāya bodhisambhārasambharaṇaṃ nāma atthi.",
  "tika-s0101t:752_5": "Catuttho buddhakaradhammasamārambhato paṭṭhāya. Bodhiyā niyatabhāvappattito pabhuti",
  "tika-s0101t:752_6": "hi viññūhi “buddho uppajjatī”ti vattuṃ sakkā uppādassa ekantikattā. Yathā pana sandanti",
  "tika-s0101t:752_7": "nadiyoti sandanakiriyāya avicchedamupādāya vattamānappayogo, evaṃ uppādatthāya paṭipajjanakiriyāya",
  "tika-s0101t:752_8": "avicchedamupādāya catūsu vikappesu “uppajjati nāmā”ti vuttaṃ. Sabbapaṭhamaṃ uppannabhāvanti",
  "tika-s0101t:752_9": "catūsu vikappesu sabbapaṭhamaṃ vuttaṃ tathāgatassa uppannatāsaṅkhātaṃ atthibhāvaṃ.",
  "tika-s0101t:752_10": "Tenāha “uppanno hotīti ayañhettha attho”ti.",
  "tika-s0101t:753_0": "So bhagavāti yo “tathāgato araha”ntiādinā kittitaguṇo, so bhagavā. “Imaṃ loka”nti",
  "tika-s0101t:753_1": "nayidaṃ mahājanassa sammukhamattaṃ sandhāya vuttaṃ, atha kho anavasesaṃ pariyādāyāti",
  "tika-s0101t:753_2": "dassetuṃ “sadevaka”ntiādi vuttaṃ, tenāha “idāni vattabbaṃ nidassetī”ti. Pajātattāti",
  "tika-s0101t:753_3": "yathāsakaṃ kammakilesehi nibbattattā. Pañcakāmāvacaradevaggahaṇaṃ pārisesañāyena",
  "tika-s0101t:753_4": "itaresaṃ padantarehi saṅgahitattā. Sadevakanti ca avayavena viggaho samudāyo samāsattho.",
  "tika-s0101t:753_5": "Chaṭṭhakāmāvacaradevaggahaṇaṃ paccāsattiñāyena. Tattha hi so jāto, taṃnivāsī ca.",
  "tika-s0101t:753_6": "Brahmakāyikādibrahmaggahaṇanti etthāpi eseva nayo. Paccatthika …pe… samaṇabrāhmaṇaggahaṇanti",
  "tika-s0101t:753_7": "nidassanamattametaṃ apaccatthikānaṃ, asamitābāhitapāpānañca samaṇabrāhmaṇānaṃ sassamaṇabrāhmaṇīvacanena",
  "tika-s0101t:753_8": "gahitattā. Kāmaṃ “sadevaka”ntiādi visesanānaṃ vasena sattavisayo lokasaddoti viññāyati",
  "tika-s0101t:753_9": "tulyayogavisayattā tesaṃ, “salomako sapakkhako”tiādīsu pana atulyayogepi ayaṃ samāso",
  "tika-s0101t:753_10": "labbhatīti byabhicāradassanato pajāgahaṇanti āha “pajāvacanena sattalokaggahaṇa”nti.",
  "tika-s0101t:754_0": "Arūpino sattā attano āneñjavihārena viharantā dibbantīti devāti imaṃ nibbacanaṃ labhantīti",
  "tika-s0101t:754_1": "āha “sadevakaggahaṇena arūpāvacaraloko gahito”ti. Tenāha “ākāsānañcāyatanūpagānaṃ",
  "tika-s0101t:754_2": "devānaṃ sahabyata”nti. Samārakaggahaṇena chakāmāvacaradevaloko gahito tassa savisesaṃ",
  "tika-s0101t:754_3": "mārassa vase vattanato. Rūpī brahmaloko gahito arūpībrahmalokassa visuṃ gahitattā.",
  "tika-s0101t:754_4": "Catuparisavasenāti khattiyādicatuparisavasena, itarā pana catasso parisā samārakādiggahaṇena",
  "tika-s0101t:754_5": "gahitā evāti. Avasesasabbasattaloko nāgagaruḷādibhedo.",
  "tika-s0101t:755_0": "Ettāvatā ca bhāgaso lokaṃ gahetvā yojanaṃ dassetvā idāni tena tena visesena abhāgaso",
  "tika-s0101t:755_1": "lokaṃ gahetvā yojanaṃ dassetuṃ “api cetthā”tiādi vuttaṃ. Tattha ukkaṭṭhaparicchedatoti",
  "tika-s0101t:755_2": "ukkaṃsagativijānanena. Pañcasu hi gatīsu devagatipariyāpannāva seṭṭhā, tatthāpi arūpino",
  "tika-s0101t:755_3": "dūrasamussāritakilesadukkhatāya, santapaṇītaāneñjavihārasamaṅgitāya, atidīghāyukatāyāti",
  "tika-s0101t:755_4": "evamādīhi visesehi ativiya ukkaṭṭhā. “Brahmā mahānubhāvo”tiādi dasasahassiyaṃ mahābrahmuno",
  "tika-s0101t:755_5": "vasena vadati. “Ukkaṭṭhaparicchedato”ti hi vuttaṃ. Anuttaranti seṭṭhaṃ nava lokuttaraṃ.",
  "tika-s0101t:755_6": "Bhāvānukkamoti bhāvavasena paresaṃ ajjhāsayavasena “sadevaka”ntiādīnaṃ padānaṃ anukkamo.",
  "tika-s0101t:756_0": "Tīhākārehīti devamārabrahmasahitatāsaṅkhātehi tīhi pakārehi. Tīsu padesūti “sadevaka”ntiādīsu",
  "tika-s0101t:756_1": "tīsu padesu. Tena tenākārenāti sadevakattādinā tena tena pakārena. Tedhātukameva",
  "tika-s0101t:756_2": "pariyādinnanti porāṇā panāhūti yojanā.",
  "tika-s0101t:757_0": "Abhiññāti ya-kāralopenāyaṃ niddeso, abhijānitvāti ayamettha atthoti āha “abhiññāya",
  "tika-s0101t:757_1": "adhikena ñāṇena ñatvā”ti. Anumānādipaṭikkhepoti anumānaupamānaatthāpattiādipaṭikkhepo",
  "tika-s0101t:757_2": "ekappamāṇattā. Sabbattha appaṭihatañāṇacāratāya hi sabbapaccakkhā buddhā bhagavanto.",
  "tika-s0101t:758_0": "Anuttaraṃ vivekasukhanti phalasamāpattisukhaṃ, tena ṭhitimissāpi [vīthimissāpi dhitimissāpi",
  "tika-s0101t:758_1": "(ka)] kadāci bhagavato dhammadesanā hotīti hitvāpīti pi-saddaggahaṇaṃ. Bhagavā hi",
  "tika-s0101t:758_2": "dhammaṃ desento yasmiṃ khaṇe parisā sādhukāraṃ vā deti, yathāsutaṃ vā dhammaṃ paccavekkhati,",
  "tika-s0101t:758_3": "taṃ khaṇaṃ pubbabhāgena paricchinditvā phalasamāpattiṃ samāpajjati, yathāparicchedañca",
  "tika-s0101t:758_4": "samāpattito vuṭṭhāya ṭhitaṭṭhānato paṭṭhāya dhammaṃ deseti. Ugghaṭitaññussa vasena",
  "tika-s0101t:758_5": "appaṃ vā vipañcitaññussa, neyyassa vā vasena bahuṃ vā desento. Dhammassa kalyāṇatā",
  "tika-s0101t:758_6": "niyyānikatāya, niyyānikatā ca sabbaso anavajjabhāvenevāti āha “anavajjameva katvā”ti.",
  "tika-s0101t:758_7": "Desakāyattena āṇādividhinā abhisajjanaṃ pabodhanaṃ desanāti sā pariyattidhammavasena",
  "tika-s0101t:758_8": "veditabbāti āha “desanāya tāva catuppadikāyapi gāthāyā”tiādi. Nidānanigamanānipi",
  "tika-s0101t:758_9": "satthuno desanāya anuvidhānato tadantogadhāni evāti āha “nidānamādi, idaṃ evocāti pariyosāna”nti.",
  "tika-s0101t:759_0": "Sāsitabbapuggalagatena yathāparādhādisāsitabbabhāvena anusāsanaṃ tadaṅgavinayādivasena",
  "tika-s0101t:759_1": "vinayanaṃ sāsananti taṃ paṭipattidhammavasena veditabbanti āha “sīlasamādhivipassanā”tiādi.",
  "tika-s0101t:759_2": "Kusalānaṃ dhammānanti anavajjadhammānaṃ sīlassa, samathavipassanānañca sīladiṭṭhīnaṃ",
  "tika-s0101t:759_3": "ādibhāvo taṃ mūlakattā uttarimanussadhammānaṃ. Ariyamaggassa antadvayavigamena majjhimapaṭipadābhāvo",
  "tika-s0101t:759_4": "viya, sammāpaṭipattiyā ārabbhanipphattīnaṃ vemajjhattāpi majjhabhāvoti vuttaṃ. “Atthi",
  "tika-s0101t:759_5": "bhikkhave…pe… majjhaṃ nāmā”ti. Phalaṃ pariyosānaṃ nāma saupādisesatāvasena, nibbānaṃ",
  "tika-s0101t:759_6": "pariyosānaṃ nāma anupādisesatāvasena. Idāni tesaṃ dvinnampi sāsanassa pariyosānataṃ",
  "tika-s0101t:759_7": "āgamena dassetuṃ “etadatthamida”ntiādi āha. Idha desanāya ādimajjhapariyosānaṃ adhippetaṃ",
  "tika-s0101t:759_8": "“sabyañjana”ntiādi vacanato. Tasmiṃ tasmiṃ atthe katāvadhisaddappabandho gāthāvasena,",
  "tika-s0101t:759_9": "suttavasena ca vavatthito pariyattidhammo, yo idha “desanā”ti vutto, tassa pana attho",
  "tika-s0101t:759_10": "visesato sīlādi evāti āha “bhagavā hi dhammaṃ desento…pe… dassetī”ti. Tattha sīlaṃ",
  "tika-s0101t:759_11": "dassetvāti sīlaggahaṇena sasambhāraṃ sīlaṃ gahitaṃ, tathā maggaggahaṇena sasambhāro",
  "tika-s0101t:759_12": "maggoti tadubhayavasena anavasesato pariyatti atthaṃ pariyādiyati. Tenāti sīlādidassanena.",
  "tika-s0101t:759_13": "Atthavasena hi idha desanāya ādikalyāṇādibhāvo adhippeto. Kathikasaṇṭhitīti kathikassa",
  "tika-s0101t:759_14": "saṇṭhānaṃ kathanavasena samavaṭṭhānaṃ.",
  "tika-s0101t:760_0": "Na so sātthaṃ deseti niyyānatthavirahato tassā desanāya. Ekabyañjanādiyuttā vāti",
  "tika-s0101t:760_1": "sithilādibhedesu byañjanesu ekappakāremeva, dvipakāremeva vā byañjanena yuttā vā",
  "tika-s0101t:760_2": "damiḷabhāsā viya. Vivaṭakaraṇatāya oṭṭhe aphusāpetvā uccāretabbato sabbaniroṭṭhabyañjanā",
  "tika-s0101t:760_3": "vā kirātabhāsā viya. Sabbasseva [sabbattheva ] vissajjanīyayuttatāya sabbavissaṭṭhabyañjanā",
  "tika-s0101t:760_4": "vā savarabhāsā [yavanabhāsā ] viya. Sabbasseva [sabbattheva ] sānusāratāya sabbaniggahitabyañjanā",
  "tika-s0101t:760_5": "vā pārasikādimilakkhubhāsā viya. Sabbāpesā byañjanekadesavasena pavattiyā aparipuṇṇabyañjanāti",
  "tika-s0101t:760_6": "katvā “abyañjanā”ti vuttā.",
  "tika-s0101t:761_0": "Ṭhānakaraṇāni sithilāni katvā uccāretabbaṃ akkharaṃ pañcasu vaggesu paṭhamatatiyanti",
  "tika-s0101t:761_1": "evamādi sithilaṃ. Tāni asithilāni katvā uccāretabbaṃ akkharaṃ vaggesu dutiyacatutthanti",
  "tika-s0101t:761_2": "evamādi dhanitaṃ. Dvimattakālaṃ dīghaṃ. Ekamattakālaṃ rassaṃ tadeva lahukaṃ. Lahukameva",
  "tika-s0101t:761_3": "saṃyogaparaṃ, dīghañca garukaṃ. Ṭhānakaraṇāni niggahetvā uccāretabbaṃ niggahitaṃ.",
  "tika-s0101t:761_4": "Parena sambandhaṃ katvā uccāretabbaṃ sambandhaṃ. Tathā nasambandhaṃ vavatthitaṃ.",
  "tika-s0101t:761_5": "Ṭhānakaraṇāni nissaṭṭhāni katvā uccāretabbaṃ vimuttaṃ. Dasadhāti evaṃ sithilādivasena",
  "tika-s0101t:761_6": "byañjanabuddhiyā akkharuppādakacittassa sabbākārena pabhedo. Sabbāni hi akkharāni",
  "tika-s0101t:761_7": "cittasamuṭṭhānāni yathādhippetatthaṃ byañjanato byañjanāni cāti.",
  "tika-s0101t:762_0": "Amakkhetvāti amilecchetvā, avināsetvā, ahāpetvāti vā attho. Bhagavā yamatthaṃ ñāpetuṃ",
  "tika-s0101t:762_1": "ekaṃ gāthaṃ, ekaṃ vākyaṃ vā deseti, tamatthaṃ tāya desanāya parimaṇḍalapadabyañjanāya",
  "tika-s0101t:762_2": "eva desetīti āha “paripuṇṇabyañjanameva katvā dhammaṃ desetī”ti. Idha kevalasaddo",
  "tika-s0101t:762_3": "anavasesavācako, na avomissakādivācakoti āha “sakalādhivacana”nti. Paripuṇṇanti sabbaso",
  "tika-s0101t:762_4": "puṇṇaṃ, taṃ pana kenaci ūnaṃ, adhikaṃ vā na hotīti “anūnādhikavacana”nti vuttaṃ.",
  "tika-s0101t:762_5": "Tattha yadatthaṃ desito, tassa sādhakattā anūnatā veditabbā, tabbidhurassa pana asādhakattā",
  "tika-s0101t:762_6": "anadhikatā. Sakalanti sabbabhāgavantaṃ. Paripuṇṇanti sabbaso paripuṇṇameva, tenāha",
  "tika-s0101t:762_7": "“ekadesanāpi aparipuṇṇā natthī”ti. Aparisuddhā desanā hoti taṇhāya saṃkiliṭṭhattā.",
  "tika-s0101t:762_8": "Lokāmisaṃ cīvarādayo paccayā tattha agadhitacittatāya lokāmisanirapekkho. Hitapharaṇenāti",
  "tika-s0101t:762_9": "hitūpasaṃhārena. Mettābhāvanāya karaṇabhūtāya muduhadayo. Ullumpanasabhāvasaṇṭhitenāti",
  "tika-s0101t:762_10": "sakalasaṃkilesato, vaṭṭadukkhato ca uddharaṇākārāvaṭṭhitena cittena, kāruṇādhippāyenāti attho.",
  "tika-s0101t:763_0": "“Ito paṭṭhāya dassāmeva, evañca dassāmī”ti samādātabbaṭṭhena vataṃ. Paṇḍitapaññattatāya",
  "tika-s0101t:763_1": "seṭṭhaṭṭhena brahmaṃ brahmānaṃ vā cariyanti brahmacariyaṃ dānaṃ. Macchariyalobhādiniggaṇhanena",
  "tika-s0101t:763_2": "suciṇṇassa. Iddhīti deviddhi. Jutīti pabhā, ānubhāvo vā. Balavīriyūpapattīti evaṃ",
  "tika-s0101t:763_3": "mahatā balena ca vīriyena ca samannāgamo. Puññanti puññaphalaṃ. Veyyāvaccaṃ brahmacariyaṃ",
  "tika-s0101t:763_4": "seṭṭhā cariyāti katvā. Esa nayo sesepi.",
  "tika-s0101t:764_0": "Tasmāti yasmā sikkhattayasaṅgahaṃ sakalaṃ sāsanaṃ idha “brahmacariya”nti adhippetaṃ",
  "tika-s0101t:764_1": "tasmā. “Brahmacariya”nti iminā samānādhikaraṇāni sabbapadāni yojetvā atthaṃ dassento",
  "tika-s0101t:764_2": "“so dhammaṃ deseti…pe… pakāsetīti evamettha attho daṭṭhabbo”ti āha.",
  "tika-s0101t:765_0": "191. Vuttappakārasampadanti yathāvuttaṃ ādikalyāṇatādiguṇasampadaṃ, dūrasamussāritamānasseva",
  "tika-s0101t:765_1": "sāsane sammāpaṭipatti sambhavati, na mānajātikassāti āha “nihatamānattā”ti. Ussannattāti",
  "tika-s0101t:765_2": "bahulabhāvato. Bhogārogyādivatthukā madā suppaheyyā honti nimittassa anavatthānato,",
  "tika-s0101t:765_3": "na tathā kulavijjāmadā, tasmā khattiyabrāhmaṇakulānaṃ pabbajitānampi jātivijjā nissāya",
  "tika-s0101t:765_4": "mānajappanaṃ duppajahanti āha “yebhuyyena hi…pe… mānaṃ karontī”ti. Vijātitāyāti nihīnajātitāya.",
  "tika-s0101t:765_5": "Patiṭṭhātuṃ na sakkontīti suvisuddhaṃ katvā sīlaṃ rakkhituṃ na sakkonti. Sīlavasena",
  "tika-s0101t:765_6": "hi sāsane patiṭṭhā, patiṭṭhātunti vā saccapaṭivedhena lokuttarāya patiṭṭhāya patiṭṭhātuṃ.",
  "tika-s0101t:765_7": "Sā hi nippariyāyato sāsane patiṭṭhā nāma, yebhuyyena ca upanissayasampannā sujātā",
  "tika-s0101t:765_8": "eva honti, na dujjātā.",
  "tika-s0101t:766_0": "Parisuddhanti rāgādīnaṃ accantameva pahānadīpanato nirupakkilesatāya sabbaso parisuddhaṃ.",
  "tika-s0101t:766_1": "Saddhaṃ paṭilabhatīti pothujjanikasaddhāvasena saddahati. Viññūjātikānañhi dhammasampattiggahaṇapubbikā",
  "tika-s0101t:766_2": "saddhā siddhi dhammappamāṇadhammappasannabhāvato. “Sammāsambuddho vata so bhagavā,",
  "tika-s0101t:766_3": "yo evaṃ svākkhātadhammo”ti saddhaṃ paṭilabhati. Jāyampatikāti gharaṇīpatikā. Kāmaṃ",
  "tika-s0101t:766_4": "“jāyampatikā”ti vutte gharasāmikagharasāminīvasena dvinnaṃyeva gahaṇaṃ viññāyati.",
  "tika-s0101t:766_5": "Yassa pana purisassa anekā pajāpatiyo, tattha kiṃ vattabbaṃ, ekāyāpi saṃvāso sambādhoti",
  "tika-s0101t:766_6": "dassanatthaṃ “dve”ti vuttaṃ. Rāgādinā sakiñcanaṭṭhena, khettavatthu ādinā sapalibodhaṭṭhena",
  "tika-s0101t:766_7": "rāgarajādīnaṃ āgamanapathatāpi uṭṭhānaṭṭhānatā evāti dvepi vaṇṇanā ekatthā, byañjanameva",
  "tika-s0101t:766_8": "nānaṃ. Alagganaṭṭhenāti assajjanaṭṭhena appaṭibaddhabhāvena. Evaṃ akusalakusalappavattīnaṃ",
  "tika-s0101t:766_9": "ṭhānabhāvena gharāvāsapabbajjānaṃ sambādhabbhokāsataṃ dassetvā idāni kusalappavattiyā",
  "tika-s0101t:766_10": "eva aṭṭhānaṭṭhānabhāvena tesaṃ taṃ dassetuṃ “apicā”tiādi vuttaṃ.",
  "tika-s0101t:767_0": "Saṅkhepakathāti visuṃ visuṃ paduddhāraṃ akatvā samāsato atthavaṇṇanā. Ekampi divasanti",
  "tika-s0101t:767_1": "ekadivasamattampi. Akhaṇḍaṃ katvāti dukkaṭamattassapi anāpajjanena akhaṇḍitaṃ katvā.",
  "tika-s0101t:767_2": "Kilesamalena amalīnanti taṇhāsaṃkilesādinā asaṃkiliṭṭhaṃ katvā. Pariyodātaṭṭhena",
  "tika-s0101t:767_3": "nimmalabhāvena saṅkhaṃ viya likhitaṃ dhotanti saṅkhalikhitanti āha “dhotasaṅkhasappaṭibhāga”nti.",
  "tika-s0101t:767_4": "“Ajjhāvasatā”ti padappayogena “agāra”nti bhummatthe upayogavacananti āha “agāramajjhe”ti.",
  "tika-s0101t:767_5": "Kasāyena rattāni vatthāni kāsāyānīti āha “kasāyarasapītatāyā”ti. Paridahitvāti nivāsetvā",
  "tika-s0101t:767_6": "ceva pārupitvā ca. Agāravāso agāraṃ uttarapadalopena, tassa vaḍḍhiāvahaṃ agārassa hitaṃ.",
  "tika-s0101t:768_0": "192. Bhogakkhandhoti bhogasamudāyo. Ābandhanaṭṭhenāti “putto nattā”tiādinā pemavasena",
  "tika-s0101t:768_1": "saparicchedaṃ bandhanaṭṭhena. “Amhākamete”ti ñāyantīti ñātī. Pitāmahapituputtādivasena",
  "tika-s0101t:768_2": "parivattanaṭṭhena parivaṭṭo.",
  "tika-s0101t:769_0": "193. Pātimokkhasaṃvarasaṃvutoti pātimokkhasaṃvarena pihitakāyavacīdvāro, tathābhūto",
  "tika-s0101t:769_1": "ca yasmā tena saṃvarena upeto nāma hoti, tasmā vuttaṃ “pātimokkhasaṃvarena samannāgato”ti.",
  "tika-s0101t:769_2": "“Ācāragocarasampanno”tiādi tasseva pātimokkhasaṃvarasamannāgamassa paccayadassanaṃ.",
  "tika-s0101t:769_3": "Appamattakesūti asañcicca āpannaanukhuddakesu ceva sahasā uppannaakusalacittuppādesu",
  "tika-s0101t:769_4": "ca. Bhayadassāvīti bhayadassanasīlo. Sammā ādiyitvāti sakkaccaṃ yāvajīvaṃ avītikkamavasena",
  "tika-s0101t:769_5": "ādiyitvā. Taṃ taṃ sikkhāpadanti taṃ taṃ sikkhākoṭṭhāsaṃ. Etthāti etasmiṃ “pātimokkhasaṃvarasaṃvuto”ti",
  "tika-s0101t:769_6": "pāṭhe. Saṅkhepoti saṅkhepavaṇṇanā. Vitthāro visuddhimagge vutto, tasmā so tattha,",
  "tika-s0101t:769_7": "taṃsaṃvaṇṇanāya ca vuttanayena veditabbo.",
  "tika-s0101t:770_0": "Ācāragocaraggahaṇenevāti “ācāragocarasampanno”ti vacaneneva. Tenāha “kusale kāyakammavacīkamme",
  "tika-s0101t:770_1": "gahitepī”ti. Adhikavacanaṃ aññamatthaṃ bodhetīti katvā tassa ājīvapārisuddhisīlassa",
  "tika-s0101t:770_2": "uppattidvāradassanatthaṃ…pe… kusalenāti vuttaṃ, sabbaso anesanappahānena anavajjenāti",
  "tika-s0101t:770_3": "attho. Yasmā “katame ca thapati kusalā sīlā kusalaṃ kāyakammaṃ kusalaṃ vacīkamma”nti",
  "tika-s0101t:770_4": "sīlassa kusalakāyavacībhāvaṃ dassetvā “ājīvaparisuddhampi kho ahaṃ thapati sīlasmiṃ",
  "tika-s0101t:770_5": "vadāmī”ti evaṃ pavattāya muṇḍikasuttadesanāya “kāyakammavacīkammena samannāgato kusalena,",
  "tika-s0101t:770_6": "parisuddhājīvo”ti ayaṃ desanā ekasaṅgahā aññadatthu saṃsandati sametīti dassento",
  "tika-s0101t:770_7": "āha “muṇḍikasuttavasena vā evaṃ vutta”nti. Sīlasmiṃ vadāmīti “sīla”nti vadāmi, “sīlasmiṃ",
  "tika-s0101t:770_8": "antogadhaṃ pariyāpanna”nti vadāmīti vā attho. Pariyādānatthanti pariggahatthaṃ.",
  "tika-s0101t:771_0": "Tividhena sīlenāti cūḷasīlaṃ majjhimasīlaṃ mahāsīlanti evaṃ tividhena sīlena. Manacchaṭṭhesu",
  "tika-s0101t:771_1": "indriyesu, na kāyapañcamesu. Yathālābhayathābalayathāsāruppappakāravasena tividhena santosena.",
  "tika-s0101t:772": "Cūḷamajjhimamahāsīlavaṇṇanā",
  "tika-s0101t:773": "194-211. “Sīlasmi”nti idaṃ niddhāraṇe bhummanti āha “ekaṃ sīlaṃ hotīti attho”ti. Ayameva atthoti paccattavacanattho eva. Brahmajāleti brahmajālavaṇṇanāyaṃ.",
  "tika-s0101t:774_0": "212. Attānuvādaparānuvādadaṇḍabhayādīni asaṃvaramūlakāni. Sīlassāsaṃvaratoti sīlassa",
  "tika-s0101t:774_1": "asaṃvaraṇato, sīlasaṃvarābhāvatoti attho. Bhaveyyāti uppajjeyya. Yathāvidhānavihitenāti",
  "tika-s0101t:774_2": "yathāvidhānasampāditena. Avippaṭisārādinimittaṃ uppannacetasikasukhasamuṭṭhānehi",
  "tika-s0101t:774_3": "paṇītarūpehi phuṭṭhasarīrassa uḷāraṃ kāyikaṃ sukhaṃ bhavatīti āha “avippaṭisāra…pe… paṭisaṃvedetī”ti.",
  "tika-s0101t:775": "Indriyasaṃvarakathāvaṇṇanā",
  "tika-s0101t:776_0": "213. Viseso kammatthāpekkhatāya sāmaññassa na tehi paricattoti āha “cakkhu-saddo",
  "tika-s0101t:776_1": "katthaci buddhacakkhumhi vattatī”ti. Vijjamānameva hi abhidheyye visesatthaṃ visesantaranivattanavasena",
  "tika-s0101t:776_2": "visesasaddo vibhāveti, na avijjamānaṃ. Sesapadesupi eseva nayo. Aññehi asādhāraṇaṃ",
  "tika-s0101t:776_3": "buddhānaṃyeva cakkhudassananti buddhacakkhu, āsayānusayañāṇaṃ, indriyaparopariyattañāṇañca.",
  "tika-s0101t:776_4": "Samantato sabbaso dassanaṭṭhena samantacakkhu, sabbaññutaññāṇaṃ. Ariyamaggattayapaññāti",
  "tika-s0101t:776_5": "heṭṭhime ariyamaggattaye paññā. Idhāti “cakkhunā rūpa”nti imasmiṃ pāṭhe. Ayaṃ cakkhu-saddo",
  "tika-s0101t:776_6": "pasāda…pe… vattati nissayavohāre nissitassa vattabbato yathā. “Mañcā ukkuṭṭhiṃ karontī”ti.",
  "tika-s0101t:776_7": "Asammissanti kilesadukkhena avomissaṃ. Tenāha “parisuddha”nti. Sati hi suvisuddhe",
  "tika-s0101t:776_8": "indriyasaṃvare, padhānabhūtapāpadhammavigamena adhicittānuyogo hatthagato evaṃ hotīti",
  "tika-s0101t:776_9": "āha “adhicittasukhaṃ paṭisaṃvedetī”ti.",
  "tika-s0101t:777": "Satisampajaññakathāvaṇṇanā",
  "tika-s0101t:778_0": "214. Samantato, pakaṭṭhaṃ vā savisesaṃ jānātīti sampajāno, sampajānassa bhāvo sampajaññaṃ,",
  "tika-s0101t:778_1": "tathāpavattañāṇaṃ. Tassa vibhajanaṃ sampajaññabhājanīyaṃ, tasmiṃ sampajaññabhājanīyamhi.",
  "tika-s0101t:778_2": "Abhikkamanaṃ abhikkantanti āha “abhikkantaṃ vuccati gamana”nti. Tathā paṭikkamanaṃ",
  "tika-s0101t:778_3": "paṭikkantanti āha “paṭikkantaṃ nivattana”nti. Nivattananti ca nivattimattaṃ. Nivattitvā",
  "tika-s0101t:778_4": "pana gamanaṃ gamanameva. Abhiharantoti gamanavasena kāyaṃ upanento. Ṭhānanisajjāsayanesu",
  "tika-s0101t:778_5": "yo gamanavidhuro kāyassa purato abhihāro, so abhikkamo, pacchato apaharaṇaṃ paṭikkamoti",
  "tika-s0101t:778_6": "dassento “ṭhānepī”tiādimāha. Āsanassāti pīṭhakādiāsanassa. Purimaaṅgābhimukhoti aṭanikādipurimāvayavābhimukho.",
  "tika-s0101t:778_7": "Saṃsarantoti saṃsappanto. Paccāsaṃsarantoti paṭiāsappanto. “Eseva nayo”ti iminā nipannasseva",
  "tika-s0101t:778_8": "abhimukhasaṃsappanapaṭiāsappanāni nidasseti.",
  "tika-s0101t:779_0": "Sammā pajānanaṃ sampajānaṃ, tena attanā kātabbakiccassa karaṇasīlo sampajānakārīti",
  "tika-s0101t:779_1": "āha “sampajaññena sabbakiccakārī”ti. Sampajānasaddassa sampajaññapariyāyatā pubbe",
  "tika-s0101t:779_2": "vuttā eva. Sampajaññaṃ karotevāti abhikkantādīsu asammohaṃ uppādeti eva. Sampajaññassa",
  "tika-s0101t:779_3": "vā kāro etassa atthīti sampajānakārī. Dhammato vaḍḍhisaṅkhātena saha atthena vattatīti",
  "tika-s0101t:779_4": "sātthakaṃ, abhikkantādi. Sātthakassa sampajānanaṃ sātthakasampajaññaṃ. Sappāyassa",
  "tika-s0101t:779_5": "attano hitassa sampajānanaṃ sappāyasampajaññaṃ. Abhikkamādīsu bhikkhācāragocare,",
  "tika-s0101t:779_6": "aññatthāpi ca pavattesu avijahite kammaṭṭhānasaṅkhāte gocare sampajaññaṃ gocarasampajaññaṃ.",
  "tika-s0101t:779_7": "Abhikkamādīsu asammuyhanameva sampajaññaṃ asammohasampajaññaṃ. Pariggahetvāti tūletvā",
  "tika-s0101t:779_8": "tīretvā paṭisaṅkhāyāti, attho. Saṅghadassaneneva uposathapavāraṇādiatthaṃ gamanaṃ",
  "tika-s0101t:779_9": "saṅgahitaṃ. Asubhadassanādīti ādi-saddena kasiṇaparikammādīnaṃ saṅgaho daṭṭhabbo.",
  "tika-s0101t:779_10": "Saṅkhepato vuttamatthaṃ vivarituṃ “cetiyaṃ vā bodhiṃ vā disvāpi hī”tiādi vuttaṃ.",
  "tika-s0101t:779_11": "Arahattaṃ pāpuṇātīti ukkaṭṭhaniddeso eso. Samathavipassanuppādanampi hi bhikkhuno",
  "tika-s0101t:779_12": "vaḍḍhiyeva. Kecīti abhayagirivāsino.",
  "tika-s0101t:780_0": "Tasmiṃ panāti sātthakasampajaññavasena pariggahitaatthe. “Atthoti dhammato vaḍḍhī”ti",
  "tika-s0101t:780_1": "yaṃ sātthakanti adhippetaṃ, taṃ sappāyaṃ evāti siyā kassaci āsaṅkāti tannivattanatthaṃ",
  "tika-s0101t:780_2": "“cetiyadassanaṃ tāvā”tiādi āraddhaṃ. Cittakammarūpakāni viyāti cittakammakatā paṭimāyo",
  "tika-s0101t:780_3": "viya, yantapayogena vā vicittakammā paṭimāyo viya. Asamapekkhanaṃ gehassita aññāṇupekkhāvasena",
  "tika-s0101t:780_4": "ārammaṇassa ayoniso gahaṇaṃ. Yaṃ sandhāya vuttaṃ. “Cakkhunā rūpaṃ disvā uppajjati",
  "tika-s0101t:780_5": "upekkhā bālassa mūḷhassa puthujjanassā”tiādi. Hatthiādisammaddena jīvitantarāyo.",
  "tika-s0101t:780_6": "Visabhāgarūpadassanādinā brahmacariyantarāyo.",
  "tika-s0101t:781_0": "Pabbajitadivasato paṭṭhāya bhikkhūnaṃ anuvattanakathā āciṇṇā, ananuvattanakathā pana",
  "tika-s0101t:781_1": "tassā dutiyā nāma hotīti āha “dve kathā nāma na kathitapubbā”ti. Evanti “sace panā”tiādikaṃ",
  "tika-s0101t:781_2": "sabbampi vuttākāraṃ paccāmasati, na “purisassa mātugāmāsubha”ntiādikaṃ vuccamānaṃ.",
  "tika-s0101t:782_0": "Yogakammassa pavattiṭṭhānatāya bhāvanāya ārammaṇaṃ “kammaṭṭhāna”nti vuccatīti āha",
  "tika-s0101t:782_1": "“kammaṭṭhānasaṅkhātaṃ gocara”nti. Uggahetvāti yathā uggahanimittaṃ uppajjati, evaṃ",
  "tika-s0101t:782_2": "uggahakosallassa sampādanavasena uggahetvā.",
  "tika-s0101t:783_0": "Haratīti kammaṭṭhānaṃ pavatteti, yāva piṇḍapātapaṭikkamā anuyuñjatīti attho. Na paccāharatīti",
  "tika-s0101t:783_1": "āhārūpayogato yāva divāṭhānupasaṅkamanā kammaṭṭhānaṃ na paṭineti. Sarīraparikammanti",
  "tika-s0101t:783_2": "mukhadhovanādisarīrapaṭijagganaṃ. Dve tayo pallaṅketi dve tayo nisajjāvāre dve tīṇi",
  "tika-s0101t:783_3": "uṇhāsanāni. Tenāha “usumaṃ gāhāpento”ti. Kammaṭṭhānasīsenevāti kammaṭṭhānamukheneva",
  "tika-s0101t:783_4": "kammaṭṭhānaṃ avijahanto eva, tena “pattopi acetano”tiādinā vakkhamānaṃ kammaṭṭhānaṃ,",
  "tika-s0101t:783_5": "yathāparihariyamānaṃ vā avijahitvāti dasseti. Tathevāti tikkhattumeva. Paribhogacetiyato",
  "tika-s0101t:783_6": "sārīrikacetiyaṃ garutaranti katvā “cetiyaṃ vanditvā”ti pubbakālakiriyāya vasena vuttaṃ.",
  "tika-s0101t:783_7": "Tathā hi aṭṭhakathāyaṃ “cetiyaṃ bādhayamānā bodhisākhā haritabbā”ti vuttā. Buddhaguṇānussaraṇavaseneva",
  "tika-s0101t:783_8": "bodhiyaṃ paṇipātakaraṇanti āha “buddhassa bhagavato sammukhā viya nipaccakāraṃ dassetvā”ti.",
  "tika-s0101t:783_9": "Gāmasamīpeti gāmassa upacāraṭṭhāne. Janasaṅgahatthanti “mayi akathente etesaṃ ko",
  "tika-s0101t:783_10": "kathessatī”ti dhammānuggahena janasaṅgahatthaṃ. Tasmāti yasmā “dhammakathā nāma kathetabbā",
  "tika-s0101t:783_11": "evā”ti aṭṭhakathācariyā vadanti, yasmā ca dhammakathā kammaṭṭhānavinimuttā nāma natthi,",
  "tika-s0101t:783_12": "tasmā. Kammaṭṭhānasīsenevāti attanā parihariyamānaṃ kammaṭṭhānaṃ avijahanto tadanuguṇaṃyeva",
  "tika-s0101t:783_13": "dhammakathaṃ kathetvā. Anumodanaṃ vatvāti etthāpi “kammaṭṭhānasīsenevā”ti ānetvā sambandhitabbaṃ.",
  "tika-s0101t:784": "Sampattaparicchedenevāti “paricito aparicito”tiādi vibhāgaṃ akatvā sampattakoṭiyā eva, samāgamamattenevāti attho. Bhayeti paracakkādibhaye.",
  "tika-s0101t:785_0": "“Kammajatejo”ti gahaṇiṃ sandhāyāha. Kammaṭṭhānaṃ vīthiṃ nārohati khudāparissamena",
  "tika-s0101t:785_1": "kilantakāyattā samādhānābhāvato. Avasesaṭṭhāneti yāguyā aggahitaṭṭhāne. Poṅkhānupoṅkhanti",
  "tika-s0101t:785_2": "kammaṭṭhānupaṭṭhānassa avicchedadassanametaṃ, yathā poṅkhānupoṅkhaṃ pavattāya sarapaṭipātiyā",
  "tika-s0101t:785_3": "anavicchedo, evametassapīti.",
  "tika-s0101t:786_0": "Nikkhittadhuro bhāvanānuyoge. Vattapaṭipattiyā apūraṇena sabbavattāni bhinditvā.",
  "tika-s0101t:786_1": "“Kāmesu avītarāgo hoti, kāye avītarāgo, rūpe avītarāgo, yāvadatthaṃ udarāvadehakaṃ",
  "tika-s0101t:786_2": "bhuñjitvā seyyasukhaṃ passasukhaṃ middhasukhaṃ anuyutto viharati, aññataraṃ devanikāyaṃ",
  "tika-s0101t:786_3": "paṇidhāya brahmacariyaṃ caratī”ti evaṃ vuttapañcavidhacetokhilavinibandhacitto. Caritvāti pavattitvā.",
  "tika-s0101t:787_0": "Gatapaccāgatikavattavasenāti bhāvanāsahitaṃyeva bhikkhāya gatapaccāgataṃ gamanapaccāgamanaṃ",
  "tika-s0101t:787_1": "etassa atthīti gatapaccāgatikaṃ, tadeva vattaṃ, tassa vasena. Attakāmāti attano hitasukhaṃ",
  "tika-s0101t:787_2": "icchantā, dhammacchandavantoti attho. Dhammo hi hitaṃ tannimittakañca sukhanti. Atha",
  "tika-s0101t:787_3": "vā viññūnaṃ nibbisesattā, attabhāvapariyāpannattā ca attā nāma dhammo, taṃ kāmenti",
  "tika-s0101t:787_4": "icchantīti attakāmā.",
  "tika-s0101t:788_0": "Usabhaṃ nāma vīsati yaṭṭhiyo. Tāya saññāyāti tāya pāsāṇasaññāya, ettakaṃ ṭhānaṃ āgatāti",
  "tika-s0101t:788_1": "jānantāti adhippāyo. Soyeva nayoti “ayaṃ bhikkhū”tiādiko yo ṭhāne vutto, so eva nisajjāyapi",
  "tika-s0101t:788_2": "nayo. Pacchato āgacchantānaṃ chinnabhattabhāvabhayenapi yonisomanasikāraṃ paribrūheti.",
  "tika-s0101t:788_3": "Maddantāti dhaññakaraṇaṭṭhāne sālisīsāni maddantā.",
  "tika-s0101t:789_0": "Mahāpadhānaṃ pūjessāmīti amhākaṃ atthāya lokanāthena chavassāni kataṃ dukkaracariyamevāhaṃ",
  "tika-s0101t:789_1": "yathāsatti pūjessāmīti. Paṭipattipūjā hi satthupūjā, na āmisapūjāti. “Ṭhānacaṅkamamevā”ti",
  "tika-s0101t:789_2": "adhiṭṭhātabbairiyāpathavasena vuttaṃ, na bhojanādikālesu avassaṃ kattabbanisajjāya paṭikkhepavasena.",
  "tika-s0101t:790_0": "Vīthiṃ otaritvā ito cito ca anoloketvā paṭhamameva vīthiyo sallakkhetabbāti āha “vīthiyo",
  "tika-s0101t:790_1": "sallakkhetvā”ti. Yaṃ sandhāya vuccati “pāsādikena abhikkantenā”ti, taṃ dassetuṃ “tattha",
  "tika-s0101t:790_2": "cā”tiādi vuttaṃ. “Āhāre paṭikkūlasaññaṃ upaṭṭhapetvā”tiādīsu yaṃ vattabbaṃ, taṃ parato",
  "tika-s0101t:790_3": "āgamissati. Aṭṭhaṅgasamannāgatanti “yāvadeva imassa kāyassa ṭhitiyā”tiādinā vuttehi",
  "tika-s0101t:790_4": "aṭṭhahi aṅgehi samannāgataṃ katvā. “Neva davāyā”tiādi paṭikkhepadassanaṃ.",
  "tika-s0101t:791_0": "Paccekabodhiṃ sacchikaroti, yadi upanissayasampanno hotīti sambandho. Evaṃ sabbattha",
  "tika-s0101t:791_1": "ito paresupi. Tattha paccekabodhiyā upanissayasampadā kappānaṃ dve asaṅkhyeyyāni,",
  "tika-s0101t:791_2": "satasahassañca tajjāpuññañāṇasambharaṇaṃ. Sāvakabodhiyā aggasāvakānaṃ asaṅkhyeyyaṃ,",
  "tika-s0101t:791_3": "kappasatasahassañca, mahāsāvakānaṃ satasahassameva tajjāpuññañāṇasambharaṇaṃ. Itaresaṃ",
  "tika-s0101t:791_4": "atītāsu jātīsu vivaṭṭasannissayavasena nibbattitaṃ nibbedhabhāgiyaṃ kusalaṃ. Bāhiyo",
  "tika-s0101t:791_5": "dārucīriyoti bāhiyavisaye sañjātasaṃvaḍḍhatāya bāhiyo, dārucīrapariharaṇena dārucīriyoti",
  "tika-s0101t:791_6": "ca samaññāto. So hi āyasmā “tasmātiha te, bāhiya, evaṃ sikkhitabbaṃ ‘diṭṭhe diṭṭhamattaṃ",
  "tika-s0101t:791_7": "bhavissati, sute, mute, viññāte viññātamattaṃ bhavissatī’ti, evañhi te bāhiya sikkhitabbaṃ.",
  "tika-s0101t:791_8": "Yato kho te bāhiya diṭṭhe diṭṭhamattaṃ bhavissati, sute, mute, viññāte viññātamattaṃ",
  "tika-s0101t:791_9": "bhavissati, tato tvaṃ, bāhiya, na tena. Yato tvaṃ, bāhiya, na tena, tato tvaṃ, bāhiya,",
  "tika-s0101t:791_10": "na tattha. Yato tvaṃ, bāhiya, na tattha, tato tvaṃ, bāhiya, nevidha na huraṃ na ubhayamantarena.",
  "tika-s0101t:791_11": "Esevanto dukkhassā”ti ettakāya desanāya arahattaṃ sacchākāsi. Evaṃ sāriputtattherādīnaṃ",
  "tika-s0101t:791_12": "mahāpaññatādidīpanāni suttapadāni vitthārato veditabbāni.",
  "tika-s0101t:792_0": "Tanti asammuyhanaṃ evanti idāni vuccamānamākāreneva veditabbaṃ. “Attā abhikkamatī”ti",
  "tika-s0101t:792_1": "iminā andhaputhujjanassa diṭṭhigāhavasena abhikkame sammuyhanaṃ dasseti, “ahaṃ abhikkamāmī”ti",
  "tika-s0101t:792_2": "pana iminā mānagāhavasena. Tadubhayaṃ pana taṇhāya vinā na hotīti taṇhagāhavasenapi",
  "tika-s0101t:792_3": "sammuyhanaṃ dassitameva hoti. “Tathā asammuyhanto”ti vatvā taṃ asammuyhanaṃ yena",
  "tika-s0101t:792_4": "ghanavinibbhogena hoti, taṃ dassento “abhikkamāmī”tiādimāha. Tattha yasmā vāyodhātuyā",
  "tika-s0101t:792_5": "anugatā tejodhātu uddharaṇassa paccayo. Uddharaṇagatikā hi tejodhātūti. Uddharaṇe",
  "tika-s0101t:792_6": "vāyodhātuyā tassā anugatabhāvo, tasmā imāsaṃ dvinnamettha sāmatthiyato adhimattatā,",
  "tika-s0101t:792_7": "itarāsañca omattatāti dassento “ekekapāduddharaṇe…pe… balavatiyoti āha. Yasmā pana",
  "tika-s0101t:792_8": "tejodhātuyā anugatā vāyodhātu atiharaṇavītiharaṇānaṃ paccayo. Tiriyagatikāya hi vāyodhātuyā",
  "tika-s0101t:792_9": "atiharaṇavītiharaṇesu sātisayo byāpāroti. Tejodhātuyā tassā anugatabhāvo, tasmā imāsaṃ",
  "tika-s0101t:792_10": "dvinnamettha sāmatthiyato adhimattatā, itarāsañca omattatāti dassento “tathā atiharaṇavītiharaṇesū”ti",
  "tika-s0101t:792_11": "āha. Satipi anugamakaanugantabbatāvisese tejodhātuvāyodhātubhāvamattaṃ sandhāya tathā-saddaggahaṇaṃ,.",
  "tika-s0101t:792_12": "Tattha akkantaṭṭhānato pādassa ukkhipanaṃ uddharaṇaṃ. Ṭhitaṭṭhānaṃ atikkamitvā purato",
  "tika-s0101t:792_13": "haraṇaṃ atiharaṇaṃ, khāṇuādipariharaṇatthaṃ, patiṭṭhitapādaghaṭṭanapariharaṇatthaṃ",
  "tika-s0101t:792_14": "vā passena haraṇaṃ vītiharaṇaṃ. Yāva patiṭṭhitapādo, tāva āharaṇaṃ atiharaṇaṃ, tato",
  "tika-s0101t:792_15": "paraṃ haraṇaṃ vītiharaṇanti ayaṃ vā etesaṃ viseso.",
  "tika-s0101t:793_0": "Yasmā pathavīdhātuyā anugatā āpodhātu vossajjanassa paccayo. Garutarasabhāvā hi āpodhātūti.",
  "tika-s0101t:793_1": "Vossajjane pathavīdhātuyā tassā anugatabhāvo, tasmā tāsaṃ dvinnamettha sāmatthiyato",
  "tika-s0101t:793_2": "adhimattatā, itarāsañca omattatāti dassento āha “vossajjane…pe… balavatiyo”ti. Yasmā",
  "tika-s0101t:793_3": "pana āpodhātuyā anugatā pathavīdhātu sannikkhepanassa paccayo, patiṭṭhābhāve viya",
  "tika-s0101t:793_4": "patiṭṭhāpanepi tassā sātisayakiccattā āpodhātuyā tassā anugatabhāvo, tathā ghaṭṭanakiriyāya",
  "tika-s0101t:793_5": "pathavīdhātuyā vasena sannirujjhanassa sijjhanato tatthāpi pathavīdhātuyā āpodhātuanugatabhāvo,",
  "tika-s0101t:793_6": "tasmā vuttaṃ “tathā sannikkhepanasannirujjhanesū”ti.",
  "tika-s0101t:794_0": "Tatthāti tasmiṃ abhikkamane, tesu vā vuttesu uddaraṇādīsu koṭṭhāsesu. Uddharaṇeti",
  "tika-s0101t:794_1": "uddharaṇakkhaṇe. Rūpārūpadhammāti uddharaṇākārena pavattā rūpadhammā, taṃsamuṭṭhāpakā",
  "tika-s0101t:794_2": "arūpadhammā ca. Atiharaṇaṃ na pāpuṇanti khaṇamattāvaṭṭhānato. Tattha tatthevāti yattha",
  "tika-s0101t:794_3": "yattha uppannā, tattha tattheva. Na hi dhammānaṃ desantarasaṅkamanaṃ atthi. “Pabbaṃ",
  "tika-s0101t:794_4": "pabba”tiādi uddharaṇādikoṭṭhāse sandhāya sabhāgasantativasena vuttanti veditabbaṃ.",
  "tika-s0101t:794_5": "Atiittaro hi rūpadhammānampi pavattikkhaṇo, gamanassādīnaṃ, devaputtānaṃ heṭṭhupariyena",
  "tika-s0101t:794_6": "paṭimukhaṃ dhāvantānaṃ sirasi pāde ca bandhakhuradhārā samāgamatopi sīghataro. Yathā",
  "tika-s0101t:794_7": "tilānaṃ bhajjiyamānānaṃ paṭapaṭāyanena bhedo lakkhīyati, evaṃ saṅkhatadhammānaṃ uppādenāti",
  "tika-s0101t:794_8": "dassanatthaṃ “paṭapaṭāyantā”ti vuttaṃ. Uppannā hi ekantato bhijjantīti. “Saddhiṃ",
  "tika-s0101t:794_9": "rūpenā”ti idaṃ tassa tassa cittassa nirodhena saddhiṃ nirujjhanakarūpadhammānaṃ vasena",
  "tika-s0101t:794_10": "vuttaṃ, yaṃ tato sattarasamacittassa uppādakkhaṇe uppannaṃ. Aññathā yadi rūpārūpadhammā",
  "tika-s0101t:794_11": "samānakkhaṇā siyuṃ, “rūpaṃ garupariṇāmaṃ dandhanirodha”ntiādivacanehi virodho siyā,",
  "tika-s0101t:794_12": "tathā “nāhaṃ bhikkhave aññaṃ ekadhammampi samanupassāmi, yaṃ evaṃ lahuparivattaṃ,",
  "tika-s0101t:794_13": "yathayidaṃ citta”nti evaṃ ādipāḷiyā. Cittacetasikā hi sārammaṇasabhāvā yathābalaṃ",
  "tika-s0101t:794_14": "attano ārammaṇapaccayabhūtamatthaṃ vibhāvento eva uppajjantīti tesaṃ taṃsabhāvanipphattianantaraṃ",
  "tika-s0101t:794_15": "nirodho. Rūpadhammā pana anārammaṇā pakāsetabbā, evaṃ tesaṃ pakāsetabbabhāvanipphatti",
  "tika-s0101t:794_16": "soḷasahi cittehi hotīti taṅkhaṇāyukatā tesaṃ icchitā, lahuviññāṇavisayasaṅgatimattappaccayatāya",
  "tika-s0101t:794_17": "tiṇṇaṃ khandhānaṃ, visayasaṅgatimattatāya ca viññāṇassa lahuparivattitā, dandhamahābhūtappaccayatāya",
  "tika-s0101t:794_18": "rūpadhammānaṃ dandhaparivattitā. Nānādhātuyā yathābhūtañāṇaṃ kho pana tathāgatasseva,",
  "tika-s0101t:794_19": "tena ca purejātapaccayo rūpadhammova vutto, pacchājātapaccayo ca tathevāti rūpārūpadhammānaṃ",
  "tika-s0101t:794_20": "samānakkhaṇatā na yujjateva. Tasmā vuttanayenevettha attho veditabbo.",
  "tika-s0101t:795_0": "Aññaṃ uppajjate cittaṃ, aññaṃ cittaṃ nirujjhatīti yaṃ purimuppannaṃ cittaṃ, taṃ aññaṃ,",
  "tika-s0101t:795_1": "taṃ pana nirujjhantaṃ aparassa anantarādipaccayabhāveneva nirujjhatīti tathāladdhapaccayaṃ",
  "tika-s0101t:795_2": "aññaṃ uppajjate cittaṃ. Yadi evaṃ tesaṃ antaro labbheyyāti? Noti āha “avīci manuppabandho”ti,",
  "tika-s0101t:795_3": "yathā vīci antaro na labbhati, “tadeveta”nti avisesavidū maññanti, evaṃ anu anu pabandho",
  "tika-s0101t:795_4": "cittasantāno rūpasantāno ca nadīsotova nadiyaṃ udakappavāho viya vattati.",
  "tika-s0101t:796_0": "Abhimukhaṃ lokitaṃ ālokitanti āha “purato pekkhana”nti. Yasmā yaṃdisābhimukho gacchati,",
  "tika-s0101t:796_1": "tiṭṭhati, nisīdati vā tadabhimukhaṃ pekkhanaṃ ālokitaṃ, tasmā tadanugatavidisālokanaṃ",
  "tika-s0101t:796_2": "vilokitanti āha “vilokitaṃ nāma anudisāpekkhana”nti. Sammajjanaparibhaṇḍādikaraṇe",
  "tika-s0101t:796_3": "olokitassa, ullokaharaṇādīsu ullokitassa, pacchato āgacchantaparissayassa parivajjanādīsu",
  "tika-s0101t:796_4": "apalokitassa siyā sambhavoti āha “iminā vā mukhena sabbānipi tāni gahitānevā”ti.",
  "tika-s0101t:797_0": "Kāyasakkhinti kāyena sacchikatavantaṃ, paccakkhakārinanti attho. So hi āyasmā vipassanākāle",
  "tika-s0101t:797_1": "“yamevāhaṃ indriyesu aguttadvārataṃ nissāya sāsane anabhiratiādivippakāraṃ patto,",
  "tika-s0101t:797_2": "tameva suṭṭhu niggahessāmī”ti ussāhajāto balavahirottappo, tattha ca katādhikārattā",
  "tika-s0101t:797_3": "indriyasaṃvare ukkaṃsapāramippatto, teneva naṃ satthā “etadaggaṃ bhikkhave mama sāvakānaṃ",
  "tika-s0101t:797_4": "bhikkhūnaṃ indriyesu guttadvārānaṃ, yadidaṃ nando”ti etadagge ṭhapesi.",
  "tika-s0101t:798_0": "Sātthakatā ca sappāyatā ca veditabbā ālokitavilokitassāti ānetvā sambandho. Tasmāti",
  "tika-s0101t:798_1": "kammaṭṭhānāvijahanasseva gocarasampajaññabhāvatoti vuttamevatthaṃ hetubhāvena paccāmasati.",
  "tika-s0101t:798_2": "Attano kammaṭṭhānavaseneva ālokanavilokanaṃ kātabbaṃ, khandhādikammaṭṭhānā añño upāyo",
  "tika-s0101t:798_3": "na gavesitabboti adhippāyo. Ālokitādisamaññāpi yasmā dhammamattasseva pavattiviseso,",
  "tika-s0101t:798_4": "tasmā tassa yāthāvato pajānanaṃ asammohasampajaññanti dassetuṃ “abbhantare”tiādi",
  "tika-s0101t:798_5": "vuttaṃ. Cittakiriyavāyodhātuvipphāravasenāti kiriyamayacittasamuṭṭhānāya vāyodhātuyā",
  "tika-s0101t:798_6": "calanākārappavattivasena. Adho sīdatīti adho gacchati. Uddhaṃ laṅghetīti laṅghaṃ",
  "tika-s0101t:798_7": "viya upari gacchati.",
  "tika-s0101t:799_0": "Aṅgakiccaṃ sādhayamānanti padhānabhūtaaṅgakiccaṃ nipphādentaṃ hutvāti attho. “Paṭhamajavanepi…pe…",
  "tika-s0101t:799_1": "na hotī”ti idaṃ pañcadvāravīthiyaṃ “itthī puriso”ti rajjanādīnaṃ abhāvaṃ sandhāya",
  "tika-s0101t:799_2": "vuttaṃ. Tattha hi āvajjana voṭṭhabbapanānaṃ ayoniso āvajjanavoṭṭhabbanavasena iṭṭhe",
  "tika-s0101t:799_3": "itthirūpādimhi lobhamattaṃ, aniṭṭhe ca paṭighamattaṃ uppajjati, manodvāre pana “itthī",
  "tika-s0101t:799_4": "puriso”ti rajjanādi hoti. Tassa pañcadvārajavanaṃ mūlaṃ, yathāvuttaṃ vā sabbaṃ bhavaṅgādi.",
  "tika-s0101t:799_5": "Evaṃ manodvārajavanassa mūlavasena mūlapariññā vuttā. Āgantukatāvakālikatā pana pañcadvārajavanasseva",
  "tika-s0101t:799_6": "apubbabhāvavasena, ittarabhāvavasena ca vuttā. “Heṭṭhupariyavasena bhijjitvā patitesū”ti",
  "tika-s0101t:799_7": "heṭṭhimassa uparimassa ca aparāparaṃ bhaṅgappattimāha.",
  "tika-s0101t:800": "Tanti javanaṃ, tassa ayuttanti sambandho. Āgantuko abbhāgato.",
  "tika-s0101t:801": "Udayabbayaparicchinno tāvatako kālo etesanti tāvakālikāni.",
  "tika-s0101t:802": "Etaṃ asammohasampajaññaṃ. Samavāyeti sāmaggiyaṃ. Tatthāti pañcakkhandhavasena ālokanavilokane paññāyamāne tabbinimutto ko eko āloketi, ko viloketi.",
  "tika-s0101t:803": "“Upanissayapaccayo”ti idaṃ suttantanayena pariyāyato vuttaṃ. Sahajātapaccayoti nidassanamattametaṃ aññamaññasampayuttaatthiavigatādipaccayānampi labbhanato.",
  "tika-s0101t:804": "Kāle samañchituṃ yuttakāle samañchantassa. Tathā pasārentassāti etthāpi. Maṇisappo nāma ekā sappajātīti vadanti. Laḷananti kampanaṃ, līḷākaraṇaṃ vā.",
  "tika-s0101t:805_0": "Uṇhapakatiko pariḷāhabahulakāyo. Sīlavidūsanena ahitāvahattā micchājīvavasena uppannaṃ",
  "tika-s0101t:805_1": "asappāyaṃ. “Cīvarampi acetana”ntiādinā cīvarassa viya kāyopi acetanoti kāyassa attasuññatāvibhāvanena",
  "tika-s0101t:805_2": "“abbhantare”tiādinā vuttamevatthaṃ paridīpento itarītarasantosassa kāraṇaṃ dasseti,",
  "tika-s0101t:805_3": "tenāha “tasmā”tiādi.",
  "tika-s0101t:806": "Catupañcagaṇṭhikāhatoti āhatacatupañcagaṇṭhiko, catupañcagaṇṭhikāhi vā āhato tathā.",
  "tika-s0101t:807_0": "Aṭṭhavidhopi atthoti aṭṭhavidhopi payojanaviseso mahāsivattheravādavasena “imassa",
  "tika-s0101t:807_1": "kāyassa ṭhitiyā”tiādinā nayena vutto daṭṭhabbo. Imasmiṃ pakkhe “neva davāyātiādinā",
  "tika-s0101t:807_2": "nayenā”ti pana paṭikkhepaṅgadassanamukhena desanāya āgatattā vuttanti daṭṭhabbaṃ.",
  "tika-s0101t:808_0": "Pathavisandhārakajalassa taṃsandhārakavāyunā viya paribhuttassa āhārassa vāyodhātuyāva",
  "tika-s0101t:808_1": "āsaye avaṭṭhānanti āha “vāyodhātuvaseneva tiṭṭhatī”ti. Atiharatīti yāva mukhā abhiharati.",
  "tika-s0101t:808_2": "Vītiharatīti tato kucchiyaṃ vīmissaṃ karonto harati. Atiharatīti vā mukhadvāraṃ atikkāmento",
  "tika-s0101t:808_3": "harati. Vītiharatīti kucchigataṃ passato harati, parivattetīti aparāparaṃ cāreti.",
  "tika-s0101t:808_4": "Ettha ca āhārassa dhāraṇaparivattanasañcuṇṇanavisosanāni pathavīdhātusahitā eva vāyodhātu",
  "tika-s0101t:808_5": "karoti, na kevalāti tāni pathavīdhātuyāpi kiccabhāvena vuttāni. Allattañca anupāletīti",
  "tika-s0101t:808_6": "yathā vāyodhātu ādīhi aññehi visosanaṃ na hoti, tathā allattañca anupāleti. Tejodhātūti",
  "tika-s0101t:808_7": "gahaṇīsaṅkhātā tejodhātu. Sā hi antopaviṭṭhaṃ āhāraṃ paripāceti. Añjaso hotīti āhārassa",
  "tika-s0101t:808_8": "pavesanādīnaṃ maggo hoti. Ābhujatīti pariyesanavasena, ajjhoharaṇajiṇṇājiṇṇatādipaṭisaṃvedanavasena",
  "tika-s0101t:808_9": "ca āvajjeti, vijānātīti attho. Taṃtaṃvijānanassa paccayabhūtoyeva hi payogo “sammāpayogo”ti",
  "tika-s0101t:808_10": "vutto. Yena hi payogena pariyesanādi nipphajjati, so tabbisayavijānanampi nipphādeti",
  "tika-s0101t:808_11": "nāma tadavinābhāvato. Atha vā sammāpayogaṃ sammāpaṭipatti manvāya āgamma ābhujati",
  "tika-s0101t:808_12": "samannāharati. Ābhogapubbako hi sabbopi viññāṇabyāpāroti tathā vuttaṃ.",
  "tika-s0101t:809_0": "Gamanatoti bhikkhācāravasena gocaragāmaṃ uddissa gamanato. Pariyesanatoti gocaragāme",
  "tika-s0101t:809_1": "bhikkhatthaṃ āhiṇḍanato. Paribhogatoti āhārassa paribhuñjanato. Āsayatoti pittādiāsayato.",
  "tika-s0101t:809_2": "Āsayati ettha ekajjhaṃ pavattamānopi kammaphalavavatthito hutvā mariyādavasena aññamaññaṃ",
  "tika-s0101t:809_3": "asaṅkarato sayati tiṭṭhati pavattatīti āsayo, āmāsayassa upari tiṭṭhanako pittādiko.",
  "tika-s0101t:809_4": "Mariyādattho hi ayamākāro. Nidhānanti yathābhutto āhāro nicito hutvā tiṭṭhati etthāti",
  "tika-s0101t:809_5": "nidhānaṃ, āmāsayo. Tato nidhānato. Aparipakkatoti gahaṇīsaṅkhātena kammajatejena",
  "tika-s0101t:809_6": "avipakkato. Paripakkatoti yathābhuttassa āhārasa vipakkabhāvato. Phalatoti nipphattito.",
  "tika-s0101t:809_7": "Nissandatoti ito cito ca nissandanato. Sammakkhanatoti sabbaso makkhanato. Ayamettha",
  "tika-s0101t:809_8": "saṅkhepo, vitthāro pana visuddhimaggasaṃvaṇṇanāya gahetabbo.",
  "tika-s0101t:810_0": "Sarīrato sedā muccantīti vegasaṃdhāraṇena uppannapariḷāhato sarīrato sedā muccanti.",
  "tika-s0101t:810_1": "Aññe ca rogā kaṇṇasūlabhagandarādayo. Aṭṭhāneti manussāmanussapariggahite ayuttaṭṭhāne",
  "tika-s0101t:810_2": "khettadevāyatanādike. Kuddhā hi amanussā, manussāpi vā jīvitakkhayaṃ pāpenti. Nissaṭṭhattā",
  "tika-s0101t:810_3": "neva attano, kassaci anissajjitattā, jigucchanīyattā ca na parassa. Udakatumbatoti",
  "tika-s0101t:810_4": "veḷunāḷiādiudakabhājanato. Tanti chaḍḍitaudakaṃ.",
  "tika-s0101t:811_0": "Addhānairiyāpathā ciratarappavattikā dīghakālikā iriyāpathā. Majjhimā bhikkhācaraṇādivasena",
  "tika-s0101t:811_1": "pavattā. Cuṇṇiyairiyāpathā vihāre, aññatthāpi ito cito ca parivattanādivasena pavattāti",
  "tika-s0101t:811_2": "vadanti. “Gateti gamane”ti pubbe abhikkamapaṭikkamaggahaṇena gamanenapi purato pacchato",
  "tika-s0101t:811_3": "ca kāyassa abhiharaṇaṃ vuttanti idha gamanameva gahitanti keci.",
  "tika-s0101t:812_0": "Yasmā mahāsivattheravāde anantare anantare iriyāpathe pavattarūpārūpadhammānaṃ tattha",
  "tika-s0101t:812_1": "tattheva nirodhadassanavasena sampajānakāritā gahitāti taṃ sampajaññavipassanācāravasena",
  "tika-s0101t:812_2": "veditabbaṃ. Tena vuttaṃ “tayidaṃ mahāsivattherena vuttaṃ asammohadhuraṃ mahāsatipaṭṭhānasutte",
  "tika-s0101t:812_3": "adhippeta”nti. Imasmiṃ pana sāmaññaphale sabbampi catubbidhaṃ sampajaññaṃ labbhati",
  "tika-s0101t:812_4": "yāvadeva sāmaññaphalavisesadassanaparattā imissā desanāya. “Satisampayuttassevā”ti",
  "tika-s0101t:812_5": "idaṃ yathā sampajaññassa kiccato padhānatā gahitā, evaṃ satiyā pīti dassanatthaṃ",
  "tika-s0101t:812_6": "vuttaṃ, na satiyā sabbhāvamattadassanatthaṃ. Na hi kadāci satirahitā ñāṇappavatti",
  "tika-s0101t:812_7": "atthi. “Etassa hi padassa ayaṃ vitthāro”ti iminā satiyā ñāṇena samadhurataṃyeva vibhāveti.",
  "tika-s0101t:812_8": "Etāni padānīti “abhikkante paṭikkante sampajānakārī hotī”tiādīni padāni. Vibhattānevāti",
  "tika-s0101t:812_9": "visuṃ katvā vibhattāniyeva, imināpi sampajaññassa viya satiyāpettha padhānatameva vibhāveti.",
  "tika-s0101t:813_0": "Majjhimabhāṇakā pana bhaṇanti – eko bhikkhu gacchanto aññaṃ cintento aññaṃ vitakkento",
  "tika-s0101t:813_1": "gacchati, eko kammaṭṭhānaṃ avissajjetvāva gacchati. Tathā eko tiṭṭhanto…pe… nisīdanto…pe…",
  "tika-s0101t:813_2": "sayanto aññaṃ cintento aññaṃ vitakkento sayati, eko kammaṭṭhānaṃ avissajjetvāva sayati,",
  "tika-s0101t:813_3": "ettakena pana na pākaṭaṃ hotīti caṅkamanena dīpenti. Yo hi bhikkhu caṅkamaṃ otaritvā",
  "tika-s0101t:813_4": "ca caṅkamanakoṭiyaṃ ṭhito pariggaṇhāti “pācīnacaṅkamanakoṭiyaṃ pavattā rūpārūpadhammā",
  "tika-s0101t:813_5": "pacchimacaṅkamanakoṭiṃ appatvā ettheva niruddhā, pacchimacaṅkamanakoṭiyaṃ pavattāpi",
  "tika-s0101t:813_6": "pācīnacaṅkamanakoṭiṃ appatvā ettheva niruddhā, caṅkamanamajjhe pavattā ubho koṭiyo",
  "tika-s0101t:813_7": "appatvā ettheva niruddhā, caṅkamane pavattā rūpārūpadhammā ṭhānaṃ appatvā ettheva",
  "tika-s0101t:813_8": "niruddhā, ṭhāne pavattā nisajjaṃ appatvā ettheva niruddhā, nisajjāya pavattā sayanaṃ",
  "tika-s0101t:813_9": "appatvā ettheva niruddhā”ti evaṃ pariggaṇhanto pariggaṇhantoyeva bhavaṅgaṃ otarati.",
  "tika-s0101t:813_10": "Uṭṭhahanto kammaṭṭhānaṃ gahetvāva uṭṭhahati, ayaṃ bhikkhu gatādīsu sampajānakārī",
  "tika-s0101t:813_11": "nāma hotīti. Evampi na sotte kammaṭṭhānaṃ avibhūtaṃ hoti, tasmā bhikkhu yāva sakkoti,",
  "tika-s0101t:813_12": "tāva caṅkamitvā ṭhatvā nisīditvā sayamāno evaṃ pariggahetvā sayati “kāyo acetano,",
  "tika-s0101t:813_13": "mañco acetano, kāyo na jānāti ‘ahaṃ mañce sayito’ti, mañco na jānāti ‘mayi kāyo sayito’ti,",
  "tika-s0101t:813_14": "acetano kāyo acetane mañce sayito”ti evaṃ pariggaṇhanto eva cittaṃ bhavaṅge otāreti.",
  "tika-s0101t:813_15": "Pabujjhanto kammaṭṭhānaṃ gahetvāva pabujjhati, ayaṃ sotte sampajānakārī nāma hoti.",
  "tika-s0101t:813_16": "Kāyādīkiriyānibbattanena tammayattā, āvajjanakiriyā samuṭṭhitattā ca javanaṃ sabbampi",
  "tika-s0101t:813_17": "vā chadvārappavattaṃ kiriyamayapavattaṃ nāma. Tasmiṃ sati jāgaritaṃ nāma hotīti pariggaṇhanto",
  "tika-s0101t:813_18": "jāgarite sampajānakārī nāma. Api ca rattindivaṃ cha koṭṭhāse katvā pañca koṭṭhāse",
  "tika-s0101t:813_19": "jaggantopi jāgarite sampajānakārī nāma hoti. Vimuttāyatanasīsena dhammaṃ desentopi",
  "tika-s0101t:813_20": "battiṃsatiracchānakathaṃ pahāya dasakathāvatthunissitasappāyakathaṃ kathentopi bhāsite",
  "tika-s0101t:813_21": "sampajānakārī nāma. Aṭṭhatiṃsāya ārammaṇesu cittaruciyaṃ manasikāraṃ pavattentopi",
  "tika-s0101t:813_22": "dutiyaṃ jhānaṃ samāpannopi tuṇhībhāve sampajānakārī nāma. Dutiyañhi jhānaṃ vacīsaṅkhāravirahato",
  "tika-s0101t:813_23": "visesato tuṇhībhāvo nāmāti. Evanti vuttappakārena, sattasupi ṭhānesu catudhāti attho.",
  "tika-s0101t:814": "Santosakathāvaṇṇanā",
  "tika-s0101t:815_0": "215. Yassa santosassa attani atthitāya bhikkhu “santuṭṭho”ti vuccati, taṃ dassento",
  "tika-s0101t:815_1": "“itarītarapaccayasantosena samannāgato”ti āha. Cīvarādi yattha katthaci paccaye santussanena",
  "tika-s0101t:815_2": "samaṅgībhūtoti attho. Atha vā itaraṃ vuccati hīnaṃ paṇītato aññattā, tathā paṇītaṃ",
  "tika-s0101t:815_3": "itaraṃ hīnato aññattā. Apekkhāsiddhā hi itaratāti. Iti yena dhammena hīnena vā paṇītena",
  "tika-s0101t:815_4": "vā cīvarādipaccayena santussati, so tathā pavatto alobho itarītarapaccayasantoso,",
  "tika-s0101t:815_5": "tena samannāgato. Yathālābhaṃ attano lābhānurūpaṃ santoso yathālābhasantoso. Sesadvayepi",
  "tika-s0101t:815_6": "eseva nayo. Labbhatīti vā lābho, yo yo lābho yathālābhaṃ, tena santoso yathālābhasantoso.",
  "tika-s0101t:815_7": "Balanti kāyabalaṃ. Sāruppanti pakatidubbalādīnaṃ anucchavikatā.",
  "tika-s0101t:816_0": "Yathāladdhato aññassa apatthanā nāma siyā appicchatāyapi pavattiākāroti tato vinivattitameva",
  "tika-s0101t:816_1": "santosassa sarūpaṃ dassento “labhantopi na gaṇhātī”ti āha. Taṃ parivattetvāti pakatidubbalādīnaṃ",
  "tika-s0101t:816_2": "garucīvaraṃ na phāsubhāvāvahaṃ, sarīrakhedāvahañca hotīti payojanavasena, na atricchatādivasena",
  "tika-s0101t:816_3": "taṃ parivattetvā. Lahukacīvaraparibhogo na santosavirodhīti āha “lahukena yāpentopi",
  "tika-s0101t:816_4": "santuṭṭhova hotī”ti. Mahagghaṃ cīvaraṃ bahūni vā cīvarāni labhitvāpi tāni vissajjetvā",
  "tika-s0101t:816_5": "tadaññassa gahaṇaṃ yathāsāruppanaye ṭhitattā na santosavirodhīti āha “tesaṃ…pe… dhārentopi",
  "tika-s0101t:816_6": "santuṭṭhova hotī”ti. Evaṃ sesapaccayepi yathābalayathāsāruppaniddesesu api-saddaggahaṇe",
  "tika-s0101t:816_7": "adhippāyo veditabbo.",
  "tika-s0101t:817_0": "Muttaharītakanti gomuttaparibhāvitaṃ, pūtibhāvena vā chaḍḍitaṃ harītakaṃ. Buddhādīhi",
  "tika-s0101t:817_1": "vaṇṇitanti “pūtimuttabhesajjaṃ nissāya pabbajjā”tiādinā sammāsambuddhādīhi pasatthaṃ.",
  "tika-s0101t:817_2": "Appicchatāsantuṭṭhīsu bhikkhū niyojento paramasantuṭṭhova hoti paramena ukkaṃsagatena",
  "tika-s0101t:817_3": "santosena samannāgatattā.",
  "tika-s0101t:818_0": "Kāyaṃ pariharanti posentīti kāyaparihārikā. Tathā kucchiparihārikā veditabbā. Kucchiparihārikatā",
  "tika-s0101t:818_1": "ca ajjhoharaṇena sarīrassa ṭhitiyā upakārakatāvasena icchitāti bahiddhāva kāyassa",
  "tika-s0101t:818_2": "upakārakatāvasena kāyaparihārikatā daṭṭhabbā.",
  "tika-s0101t:819_0": "Parikkhāramattāti parikkhāraggahaṇaṃ. Tatraṭṭhakapaccattharaṇanti attanā anadhiṭṭhahitvā",
  "tika-s0101t:819_1": "tattheva tiṭṭhanakapaccattharaṇaṃ. Paccattharaṇādīnañcettha navamādibhāvo yathāvuttapaṭipāṭiyā",
  "tika-s0101t:819_2": "daṭṭhabbo, na tesaṃ tathā patiniyatabhāvato. Kasmā? Tathā nadhāraṇato. Dupposabhāvena",
  "tika-s0101t:819_3": "mahāgajā viyāti mahāgajā. Yadi itarepi appicchatādisabhāvā, kiṃ tesampi vasena ayaṃ",
  "tika-s0101t:819_4": "desanā icchitāti? Noti āha “bhagavā panā”tiādi. Kāyaparihāro payojanaṃ etenāti kāyaparihārikaṃ.",
  "tika-s0101t:819_5": "Tenāha “kāyaṃ pariharaṇamattakenā”ti.",
  "tika-s0101t:820_0": "Catūsu disāsu sukhavihāratāya sukhavihāraṭṭhānabhūtā catasso disā etassāti catuddiso",
  "tika-s0101t:820_1": "catuddiso eva cātuddiso. Tāsu eva katthaci satte vā saṅkhāre vā bhayena na paṭihanati,",
  "tika-s0101t:820_2": "sayaṃ vā tena na paṭihaññatīti appaṭigho. Santussamāno itarītarenāti uccāvacena paccayena",
  "tika-s0101t:820_3": "sakena, santena, samameva ca tussanako. Paricca sayanti, kāyacittāni parisayanti",
  "tika-s0101t:820_4": "abhibhavantīti parissayā, sīhabyagghādayo, kāmacchandādayo ca, te parissaye adhivāsanakhantiyā",
  "tika-s0101t:820_5": "vinayādīhi ca sahitā khantā, abhibhavitā ca. Thaddhabhāvakarabhayābhāvena achambhī.",
  "tika-s0101t:820_6": "Eko careti ekākī hutvā carituṃ sakkuṇeyya. Khaggavisāṇakappoti tāya eva ekavihāritāya",
  "tika-s0101t:820_7": "khaggamigasiṅgasamo.",
  "tika-s0101t:821": "Asañjātavātābhighātehi siyā sakuṇo apakkhakoti “pakkhī sakuṇo”ti visesetvā vutto.",
  "tika-s0101t:822": "Nīvaraṇappahānakathāvaṇṇanā",
  "tika-s0101t:823_0": "216. Vattabbataṃ āpajjatīti “asukassa bhikkhuno araññe tiracchānagatānaṃ viya, vanacarakānaṃ",
  "tika-s0101t:823_1": "viya ca nivāsamattameva, na pana araññavāsānucchavikā kāci sammāpaṭipattī”ti apavādavasena",
  "tika-s0101t:823_2": "vattabbataṃ, āraññakehi vā tiracchānagatehi, vanacaravisabhāgajanehi vā saddhiṃ vippaṭipattivasena",
  "tika-s0101t:823_3": "vattabbataṃ āpajjati. Kāḷakasadisattā kāḷakaṃ, thullavajjaṃ. Tilakasadisattā tilakaṃ, aṇumattavajjaṃ.",
  "tika-s0101t:824_0": "Vivittanti janavivittaṃ. Tenāha “suñña”nti. Taṃ pana janasaddaghosābhāveneva veditabbaṃ",
  "tika-s0101t:824_1": "saddakaṇṭakattā jhānassāti āha “appasaddaṃ appanigghosanti attho”ti. Etadevāti nissaddataṃyeva.",
  "tika-s0101t:824_2": "Vihāro pākāraparicchinno sakalo āvāso. Aḍḍhayogoti dīghapāsādo, “garuḷasaṇṭhānapāsādo”tipi",
  "tika-s0101t:824_3": "vadanti. Pāsādoti caturassapāsādo. Hammiyaṃ muṇḍacchadanapāsādo. Aṭṭo paṭirājūnaṃ",
  "tika-s0101t:824_4": "paṭibāhanayoggo catupañcabhūmako patissayaviseso. Māḷo ekakūṭasaṅgahito anekakoṇavanto",
  "tika-s0101t:824_5": "patissayaviseso. Aparo nayo vihāro nāma dīghamukhapāsādo. Aḍḍhayogo ekapassacchadanakasenāsanaṃ.",
  "tika-s0101t:824_6": "Tassa kira ekapasse bhitti uccatarā hoti, itarapasse nīcā, tena taṃ ekapassachadanakaṃ",
  "tika-s0101t:824_7": "hoti. Pāsādo nāma āyatacaturassapāsādo. Hammiyaṃ muṇḍacchadanakaṃ candikaṅgaṇayuttaṃ.",
  "tika-s0101t:824_8": "Guhā nāma kevalā pabbataguhā. Leṇaṃ dvārabaddhaṃ pabbhāraṃ. Sesaṃ vuttanayameva.",
  "tika-s0101t:824_9": "Maṇḍapoti sākhāmaṇḍapo.",
  "tika-s0101t:825_0": "Vihārasenāsananti patissayabhūtaṃ senāsanaṃ. Mañcapīṭhasenāsananti mañcapīṭhañceva",
  "tika-s0101t:825_1": "mañcapīṭhasambandhasenāsanañca. Cimilikādi santharitabbato santhatasenāsanaṃ. Abhisaṅkharaṇābhāvato",
  "tika-s0101t:825_2": "sayanassa nisajjāya ca kevalaṃ okāsabhūtaṃ senāsanaṃ. “Vivittaṃ senāsana”nti iminā",
  "tika-s0101t:825_3": "senāsanaggahaṇena saṅgahitameva sāmaññajotanābhāvato.",
  "tika-s0101t:826_0": "Yadi evaṃ kasmā “arañña”ntiādi vuttanti āha “ima panā”tiādi. “Bhikkhunīnaṃ vasena",
  "tika-s0101t:826_1": "āgata”nti idaṃ vinaye tathā āgatataṃ sandhāya vuttaṃ, abhidhammepi pana “araññanti",
  "tika-s0101t:826_2": "nikkhamitvā bahi indakhīlā, sabbametaṃ arañña”nti āgatameva. Tattha hi yaṃ na gāmapadesantogadhaṃ,",
  "tika-s0101t:826_3": "taṃ “arañña”nti nippariyāyavasena tathā vuttaṃ. Dhutaṅganiddese yaṃ vuttaṃ, taṃ yuttaṃ,tasmā",
  "tika-s0101t:826_4": "tattha vuttanayena gahetabbanti adhippāyo. Rukkhamūlanti rukkhasamīpaṃ. Vuttañhetaṃ",
  "tika-s0101t:826_5": "“yāvatā majjhanhike kāle samantā chāyā pharati, nivāte paṇṇāni nipatanti, ettāvatā",
  "tika-s0101t:826_6": "rukkhamūla”nti. Sela-saddo avisesato pabbatapariyāyoti katvā vuttaṃ “pabbatanti sela”nti,",
  "tika-s0101t:826_7": "na silāmayameva, paṃsumayādiko tividhopi pabbato evāti. Vivaranti dvinnaṃ pabbatānaṃ",
  "tika-s0101t:826_8": "mitho āsannatare ṭhitānaṃ ovarakādisadisaṃ vivaraṃ, ekasmiṃyeva vā pabbate. Umaṅgasadisanti",
  "tika-s0101t:826_9": "suduṅgāsadisaṃ. Manussānaṃ anupacāraṭṭhānanti pakatisañcāravasena manussehi na sañcaritabbaṭṭhānaṃ.",
  "tika-s0101t:826_10": "Ādi-saddena “vanapatthanti vanasaṇṭhānametaṃ senāsanānaṃ adhivacanaṃ, vanapatthanti",
  "tika-s0101t:826_11": "bhīsanakānametaṃ, vanapatthanti salomahaṃsānametaṃ, vanapatthanti pariyantānametaṃ,",
  "tika-s0101t:826_12": "vanapatthanti na manussūpacārānametaṃ, vanapatthanti durabhisambhavānametaṃ senāsanānaṃ",
  "tika-s0101t:826_13": "adhivacana”nti imaṃ pāḷisesaṃ saṅgaṇhāti. Acchannanti kenaci chadanena antamaso rukkhasākhāyapi",
  "tika-s0101t:826_14": "na chāditaṃ. Nikkaḍḍhitvāti nīharitvā. Pabbhāraleṇasadiseti pabbhārasadise leṇasadise ca.",
  "tika-s0101t:827_0": "Piṇḍapātapariyesanaṃ piṇḍapāto uttarapadalopenāti āha “piṇḍapātapariyesanato paṭikkanto”ti.",
  "tika-s0101t:827_1": "Pallaṅkanti ettha parisaddo “samantato”ti etassa atthe, tasmā vāmoruñca dakkhiṇoruñca",
  "tika-s0101t:827_2": "samaṃ ṭhapetvā ubho pāde aññamaññaṃ sambandhitvā nisajjā pallaṅkanti āha “samantato",
  "tika-s0101t:827_3": "ūrubaddhāsana”nti. Ūrūnaṃ bandhanavasena nisajjā pallaṅkaṃ. Ābhujitvāti ca yathā",
  "tika-s0101t:827_4": "pallaṅkavasena nisajjā hoti, evaṃ ubho pāde ābhugge bhañjite katvā, taṃ pana ubhinnaṃ",
  "tika-s0101t:827_5": "pādānaṃ tathā sambandhatākaraṇanti āha “bandhitvā”ti.",
  "tika-s0101t:828_0": "Heṭṭhimakāyassa ca anujukaṃ ṭhapanaṃ nisajjāvacaneneva bodhitanti “ujuṃ kāya”nti",
  "tika-s0101t:828_1": "ettha kāya-saddo uparimakāyavisayoti āha “uparimaṃ sarīraṃ ujuṃ ṭhapetvā”ti. Taṃ",
  "tika-s0101t:828_2": "pana ujukaṭhapanaṃ sarūpato, payojanato ca dassetuṃ “aṭṭhārasā”tiādi vuttaṃ. Na paṇamantīti",
  "tika-s0101t:828_3": "na onamanti. Na paripatatīti na vigacchati vīthiṃ na laṅgheti. Tato eva pubbenāparaṃ",
  "tika-s0101t:828_4": "visesappattiyā kammaṭṭhānaṃ vuḍḍhiṃ phātiṃ vepullaṃ upagacchati. Parimukhanti ettha",
  "tika-s0101t:828_5": "parisaddo abhi-saddena samānatthoti āha “kammaṭṭhānābhimukha”nti, bahiddhā puthuttārammaṇato",
  "tika-s0101t:828_6": "nivāretvā kammaṭṭhānaṃyeva purakkhatvāti attho. Samīpattho vā parisaddoti dassento",
  "tika-s0101t:828_7": "“mukhasamīpe vā katvā”ti āha. Ettha ca yathā “vivittaṃ senāsanaṃ bhajatī”tiādinā",
  "tika-s0101t:828_8": "bhāvanānurūpaṃ senāsanaṃ dassitaṃ, evaṃ “nisīdatī”ti iminā alīnānuddhaccapakkhiyo",
  "tika-s0101t:828_9": "santo iriyāpatho dassito. “Pallaṅkaṃ ābhujitvā”ti iminā nisajjāya daḷhabhāvo, “parimukhaṃ",
  "tika-s0101t:828_10": "satiṃ upaṭṭhapetvā”ti iminā ārammaṇapariggahūpāyo. Parīti pariggahaṭṭho “pariṇāyikā”tiādīsu",
  "tika-s0101t:828_11": "viya. Mukhanti niyyānaṭṭho “suññatavimokkhamukha”ntiādīsu viya. Paṭipakkhato niggamanaṭṭho",
  "tika-s0101t:828_12": "hi niyyānaṭṭho, tasmā pariggahitaniyyānanti sabbathā gahitāsammosaṃ paricattasammosaṃ",
  "tika-s0101t:828_13": "satiṃ katvā, paramaṃ satinepakkaṃ upaṭṭhapetvāti attho.",
  "tika-s0101t:829_0": "217. Abhijjhāyati gijjhati abhikaṅkhati etāyāti abhijjhā, lobho. Lujjanaṭṭhenāti",
  "tika-s0101t:829_1": "bhijjanaṭṭhena, khaṇe khaṇe bhijjanaṭṭhenāti attho. Vikkhambhanavasenāti ettha vikkhambhanaṃ",
  "tika-s0101t:829_2": "anuppādanaṃ appavattanaṃ, na paṭipakkhānaṃ suppahīnatā. “Pahīnattā”ti ca pahīnasadisataṃ",
  "tika-s0101t:829_3": "sandhāya vuttaṃ jhānassa anadhigatattā. Tathāpi nayidaṃ cakkhuviññāṇaṃ viya sabhāvato",
  "tika-s0101t:829_4": "vigatābhijjhaṃ, atha kho bhāvanāvasena, tenāha “na cakkhuviññāṇasadisenā”ti. Eseva",
  "tika-s0101t:829_5": "nayoti yathā imassa cittassa bhāvanāya paribhāvitattā vigatābhijjhatā, evaṃ abyāpannaṃ",
  "tika-s0101t:829_6": "vigatathinamiddhaṃ anuddhataṃ nibbicikicchañcāti attho. Purimapakatinti parisuddhapaṇḍarasabhāvaṃ.",
  "tika-s0101t:829_7": "“Yā cittassa akalyatāti”ādinā thinassa, “yā kāyassa akalyatā”tiādinā ca middhassa",
  "tika-s0101t:829_8": "abhidhamme niddiṭṭhattā vuttaṃ “thinaṃ cittagelaññaṃ, middhaṃ cetasikagelañña”nti.",
  "tika-s0101t:829_9": "Satipi aññamaññaṃ avippayoge cittakāyalahutādīnaṃ viya cittacetasikānaṃ yathākammaṃ",
  "tika-s0101t:829_10": "taṃ taṃ visesassa yā tesaṃ akalyatādīnaṃ visesappaccayatā, ayametesaṃ sabhāvoti daṭṭhabbaṃ.",
  "tika-s0101t:829_11": "Ālokasaññīti ettha atisayatthavisiṭṭhaatthi atthāvabodhako ayamīkāroti dassento āha",
  "tika-s0101t:829_12": "“rattimpi…pe… samannāgato”ti. Idaṃ ubhayanti satisampajaññamāha. Atikkamitvā vikkhambhanavasena",
  "tika-s0101t:829_13": "pajahitvā. “Kathamida”nti pavattiyā kathaṅkathā, vicikicchā. Sā etassa atthīti kathaṅkathī,",
  "tika-s0101t:829_14": "na kathaṅkathīti akathaṃkathī, nibbicikiccho. Lakkhaṇādibhedatoti ettha ādi-saddena",
  "tika-s0101t:829_15": "paccayapahānapahāyakādīnampi saṅgaho daṭṭhabbo. Tepi hi bhedato vattabbāti.",
  "tika-s0101t:830": "218. Tesanti iṇavasena gahitadhanānaṃ. Pariyantoti dātabbaseso. So balavapāmojjaṃ labhati “iṇapalibodhato muttomhī”ti. Somanassaṃ adhigacchati “jīvikānimittaṃ atthī”ti.",
  "tika-s0101t:831_0": "219. Visabhāgavedanuppattiyāti dukkhavedanuppattiyā. Dukkhavedanā hi sukhavedanāya",
  "tika-s0101t:831_1": "kusalavipākasantānassa virodhitāya visabhāgā. Catuiriyāpathaṃ chindantoti catubbidhampi",
  "tika-s0101t:831_2": "iriyāpathappavattiṃ pacchindanto. Byādhiko hi yathā ṭhānagamanesu asamattho, evaṃ",
  "tika-s0101t:831_3": "nisajjādīsupi asamattho hoti. Ābādhetīti pīḷeti. Vātādīnaṃ vikāro visamāvatthā byādhīti",
  "tika-s0101t:831_4": "āha “taṃsamuṭṭhānena dukkhena dukkhito”ti. Dukkhavedanāya pana byādhibhāve mūlabyādhinā",
  "tika-s0101t:831_5": "ābādhiko ādito bādhatīti katvā. Anubandhabyādhinā dukkhito aparāparaṃ sañjātadukkhoti",
  "tika-s0101t:831_6": "katvā. Gilānoti dhātusaṅkhayena parikkhīṇasarīro. Appamattakaṃ vā balaṃ balamattā.",
  "tika-s0101t:831_7": "Tadubhayanti pāmojjaṃ, somanassañca. Tattha labhetha pāmojjaṃ “rogato muttomhī”ti.",
  "tika-s0101t:831_8": "Adhigaccheyya somanassaṃ “atthi me kāye bala”nti.",
  "tika-s0101t:832_0": "220. Sesanti “tassa hi ‘bandhanā muttomhī’ti āvajjayato tadubhayaṃ hoti. Tena vutta”nti",
  "tika-s0101t:832_1": "evamādi. Vuttanayenevāti paṭhamadutiyapadesu vuttanayeneva. Sabbapadesūti avasiṭṭhapadesu",
  "tika-s0101t:832_2": "tatiyādīsu koṭṭhāsesu.",
  "tika-s0101t:833_0": "221-222. Na attani adhīnoti na attāyatto. Parādhīnoti parāyatto. Aparādhīnatāya bhujo",
  "tika-s0101t:833_1": "viya attano kicce esitabboti bhujisso. Savasoti āha “attano santako”ti. Anudakatāya",
  "tika-s0101t:833_2": "kaṃ pānīyaṃ tārenti etthāti kantāroti āha “nirudakaṃ dīghamagga”nti.",
  "tika-s0101t:834_0": "223. Tatrāti tasmiṃ dassane. Ayanti idāni vuccamānā sadisatā. Yena iṇādīnaṃ upamābhāvo,",
  "tika-s0101t:834_1": "kāmacchandādīnañca upameyyabhāvo hoti, so nesaṃ upamopameyyasambandho sadisatāti",
  "tika-s0101t:834_2": "daṭṭhabbaṃ. Yo yamhi kāmacchandena rajjatīti yo puggalo yamhi kāmarāgassa vatthubhūte",
  "tika-s0101t:834_3": "puggale kāmacchandavasena ratto hoti. Taṃ vatthuṃ gaṇhātīti taṃ taṇhāvatthuṃ “mameta”nti gaṇhāti.",
  "tika-s0101t:835": "Upaddavethāti upaddavaṃ karotha.",
  "tika-s0101t:836": "Nakkhattassāti mahassa. Muttoti bandhanato mutto.",
  "tika-s0101t:837": "Vinaye apakataññunāti vinayakkame akusalena. So hi kappiyākappiyaṃ yāthāvato na jānāti. Tenāha “kismiñcidevā”tiādi.",
  "tika-s0101t:838_0": "Gacchatipīti thokaṃ thokaṃ gacchatipi. Gacchanto pana tāya eva ussaṅkitaparisaṅkitatāya",
  "tika-s0101t:838_1": "tattha tattha tiṭṭhatipi. Īdise kantāre gato “ko jānāti kiṃ bhavissatī”ti nivattatipi,",
  "tika-s0101t:838_2": "tasmā gataṭṭhānato agataṭṭhānameva bahutaraṃ hoti. Saddhāya gaṇhituṃ saddheyyaṃ vatthuṃ",
  "tika-s0101t:838_3": "“idameva”nti saddahituṃ na sakkoti. Atthi natthīti “atthi nu kho, natthi nu kho”ti.",
  "tika-s0101t:838_4": "Araññaṃ paviṭṭhassa ādimhi eva sappanaṃ āsappanaṃ. Pari parito, uparūpari vā sappanaṃ",
  "tika-s0101t:838_5": "parisappanaṃ. Ubhayenapi tattheva paribbhamanaṃ vadati. Tenāha “apariyogāhana”nti.",
  "tika-s0101t:838_6": "Chambhitattanti araññasaññāya uppannaṃ chambhitabhāvaṃ, utrāsanti attho.",
  "tika-s0101t:839_0": "224. Tatrāyaṃ sadisatāti etthāpi vuttanayānusārena sadisatā veditabbā. Yadaggena",
  "tika-s0101t:839_1": "hi kāmacchandādayo iṇādisadisā, tadaggena tesaṃ pahānaṃ āṇaṇyādisadisaṃ abhāvoti",
  "tika-s0101t:839_2": "katvā. Cha dhammeti asubhanimittassa uggaho, asubhabhāvanānuyogo, indriyesu guttadvāratā,",
  "tika-s0101t:839_3": "bhojane mattaññutā, kalyāṇamittatā, sappāyakathāti ime cha dhamme. Bhāvetvāti brūhetvā.",
  "tika-s0101t:839_4": "Mahāsatipaṭṭhāne vaṇṇayissāma tatthassa anuppannānuppādanauppannapahānādivibhāvanavasena",
  "tika-s0101t:839_5": "savisesaṃ pāḷiyā āgatattā. Esa nayo byāpādādippahānakabhāvepi. Paravatthumhīti ārammaṇabhūte",
  "tika-s0101t:839_6": "parasmiṃ vatthusmiṃ.",
  "tika-s0101t:840_0": "Anatthakaroti attano parassa ca anatthāvaho. Cha dhammeti mettānimittassa uggaho,",
  "tika-s0101t:840_1": "mettābhāvanānuyogo, kammassakatā, paṭisaṅkhānabahulatā, kalyāṇamittatā, sappāyakathāti",
  "tika-s0101t:840_2": "ime cha dhamme. Tatthevāti mahāsatipaṭṭhāneyeva. Cārittasīlaṃ uddissa paññattasikkhāpadaṃ ācārapaṇṇatti.",
  "tika-s0101t:841_0": "Bandhanāgāraṃ pavesitattā aladdhanakkhattānubhavo puriso “nakkhattadivase bandhanāgāraṃ",
  "tika-s0101t:841_1": "pavesito puriso”ti vutto, nakkhattadivase eva vā tadananubhavanatthaṃ tathā kato.",
  "tika-s0101t:841_2": "Mahāanatthakaranti diṭṭhadhammikādiatthahāpanamukhena mahato anatthassa kārakaṃ.",
  "tika-s0101t:841_3": "Cha dhammeti atibhojane nanimittaggāho, iriyāpathasamparivattanatā, ālokasaññāmanasikāro,",
  "tika-s0101t:841_4": "abbhokāsavāso, kalyāṇamittatā, sappāyakathāti ime cha dhamme.",
  "tika-s0101t:842_0": "Uddhaccakukkucce mahāanatthakaranti parāyattatāpādanato vuttanayena mahato anatthassa",
  "tika-s0101t:842_1": "kārakanti. Attho cha dhammeti bahussutatā, paripucchakatā, vinaye pakataññutā, vuḍḍhasevitā,",
  "tika-s0101t:842_2": "kalyāṇamittatā, sappāyakathāti ime cha dhamme.",
  "tika-s0101t:843_0": "Balavāti paccatthikavidhamanasamatthena balena balavā. Sajjāvudhoti sannaddhadhanuādiāvudho.",
  "tika-s0101t:843_1": "Sūravīrasevakajanavasena saparivāro. Tanti yathāvuttaṃ purisaṃ. Balavantatāya, sajjāvudhatāya,",
  "tika-s0101t:843_2": "saparivāratāya ca corā dūratova disvā palāyeyyuṃ. Anatthakārikāti sammāpaṭipattiyā",
  "tika-s0101t:843_3": "vibandhakaraṇato vuttanayena anatthakārikā. Cha dhammeti bahussutatā, paripucchakatā,",
  "tika-s0101t:843_4": "vinaye pakataññutā, adhimokkhabahulatā, kalyāṇamittatā, sappāyakathāti ime cha dhamme.",
  "tika-s0101t:843_5": "Yathā bāhusaccādīni uddhaccakukkuccassa pahānāya saṃvattanti, evaṃ vicikicchāya pīti",
  "tika-s0101t:843_6": "idhāpi bahussutatādayo gahitā. Kalyāṇamittatā sappāyakathā viya pañcannaṃ, tasmā",
  "tika-s0101t:843_7": "tassa tassa anucchavikasevanatā veditabbā. Sammāpaṭipattiyā appaṭipattinimittatāmukhena",
  "tika-s0101t:843_8": "vicikicchā micchāpaṭipattimeva paribrūhetīti tassā pahānaṃ duccaritavidhūnanūpāyoti",
  "tika-s0101t:843_9": "āha “duccaritakantāraṃ nittharitvā”tiādi.",
  "tika-s0101t:844_0": "225. Pāmojjaṃ nāma taruṇapīti, sā kathañcipi tuṭṭhāvatthāti āha “pāmojjaṃ jāyatīti",
  "tika-s0101t:844_1": "tuṭṭhākāro jāyatī”ti. Tuṭṭhassāti okkantikabhāvappattāya pītiyā vasena tuṭṭhassa.",
  "tika-s0101t:844_2": "Attano savipphārikatāya, attasamuṭṭhānapaṇītarūpuppattiyā ca sakalasarīraṃ khobhayamānā",
  "tika-s0101t:844_3": "pharaṇalakkhaṇā pīti jāyati. Pītisahitaṃ pīti uttarapadalopena, kiṃ pana taṃ? Mano.",
  "tika-s0101t:844_4": "Pīti mano etassāti pītimano, tassa pītimanassa. Tayidaṃ atthamattameva dassento “pītisampayuttacittassā”ti",
  "tika-s0101t:844_5": "āha. Kāyoti idha arūpakalāpo adhippeto, na vedanādikkhandhattayamevāti āha “nāmakāyo",
  "tika-s0101t:844_6": "passambhatī”ti, passaddhidvayassa pītivasenettha passambhanaṃ adhippetaṃ. Vigatadarathoti",
  "tika-s0101t:844_7": "pahīnauddhaccādikilesadaratho. Vuttappakārāya pubbabhāgabhāvanāya vasena cetasikasukhaṃ",
  "tika-s0101t:844_8": "paṭisaṃvedentoyeva taṃsamuṭṭhānapaṇītarūpaphuṭṭhasarīratāya kāyikampi sukhaṃ vedetīti",
  "tika-s0101t:844_9": "āha “kāyikampi cetasikampi sukhaṃ vedayatī”ti. Imināti “sukhaṃ paṭisaṃvedetī”ti evaṃ",
  "tika-s0101t:844_10": "vuttena. Saṃkilesapakkhato nikkhantattā, paṭhamajjhānapakkhikattā ca nekkhammasukhena.",
  "tika-s0101t:844_11": "Sukhitassāti sukhino.",
  "tika-s0101t:845": "Paṭhamajjhānakathāvaṇṇanā",
  "tika-s0101t:846_0": "226. “Cittaṃ samādhiyatī”ti etena upacāravasenapi appanāvasenapi cittassa samādhānaṃ",
  "tika-s0101t:846_1": "kathitaṃ. Evaṃ sante “so vivicceva kāmehī”tiādikā desanā kimatthiyāti āha “so vivicceva",
  "tika-s0101t:846_2": "kāmehi…pe… vutta”nti. Tattha uparivisesadassanatthanti paṭhamajjhānādiuparivattabbavisesadassanatthaṃ.",
  "tika-s0101t:846_3": "Na hi upacārasamādhisamadhigamena vinā paṭhamajjhānādiviseso samadhigantuṃ sakkā.",
  "tika-s0101t:846_4": "Pāmojjuppādādīhi kāraṇaparamparā dutiyajjhānādisamadhigamepi icchitabbāva paṭipadāñāṇadassanavisuddhi",
  "tika-s0101t:846_5": "viya dutiyamaggādisamadhigameti daṭṭhabbaṃ. Tassa samādhinoti “sukhino cittaṃ samādhiyatī”ti",
  "tika-s0101t:846_6": "evaṃ sādhāraṇavasena vutto yo appanālakkhaṇo, tassa samādhino. Pabhedadassanatthanti",
  "tika-s0101t:846_7": "dutiyajjhānādivibhāgassa ceva abhiññādivibhāgassa ca pabhedadassanatthaṃ. Karo vuccati",
  "tika-s0101t:846_8": "pupphasambhavaṃ gabbhāsaye karīyatīti katvā, karato jāto kāyo karajakāyo, tadupasanissayo",
  "tika-s0101t:846_9": "catusantatirūpasamudāyo. Kāmaṃ nāmakāyopi vivekajena pītisukhena tathāladdhupakāro,",
  "tika-s0101t:846_10": "“abhisandetī”tiādivacanato pana rūpakāyo idhādhippetoti āha “imaṃ karajakāya”nti.",
  "tika-s0101t:846_11": "Abhisandetīti abhisandanaṃ karoti. Taṃ pana jhānamayena pītisukhena karajakāyassa",
  "tika-s0101t:846_12": "tintabhāvāpādanaṃ, sabbatthakameva lūkhabhāvāpanayananti āha “temetī”tiādi, tayidaṃ",
  "tika-s0101t:846_13": "abhisandanaṃ atthato yathāvuttapītisukhasamuṭṭhānehi paṇītarūpehi kāyassa parippharaṇaṃ",
  "tika-s0101t:846_14": "daṭṭhabbaṃ. “Parisandetī”tiādīsupi eseva nayo. Sabbaṃ etassa atthīti sabbavā, tassa",
  "tika-s0101t:846_15": "sabbāvato. Avayavāvayavisambandhe avayavini sāmivacananti avayavīvisayo sabba-saddo,",
  "tika-s0101t:846_16": "tasmā vuttaṃ “sabbakoṭṭhāsavato”ti. Aphuṭaṃ nāma na hoti yattha yattha kammajarūpaṃ,",
  "tika-s0101t:846_17": "tattha tattha cittajarūpassa abhibyāpanato. Tenāha “upādinnakasantatī”tiādi.",
  "tika-s0101t:847_0": "227. Chekoti kusalo. Taṃ panassa kosallaṃ nhāniyacuṇṇānaṃ sannane piṇḍīkaraṇe ca",
  "tika-s0101t:847_1": "samatthatāvasena veditabbanti āha “paṭibalo”tiādi. Kaṃsa-saddo “mahatiyā kaṃsapātiyā”tiādīsu suvaṇṇe āgato.",
  "tika-s0101t:848_0": "“Kaṃso upahato yathā”tiādīsu kittimalohe, katthaci paṇṇattimatte “upakaṃso nāma rājāpi",
  "tika-s0101t:848_1": "mahākaṃsassa atrajo”tiādi, [jā. aṭṭha. 4.10 ghaṭapaṇḍitajātakavaṇṇanāyaṃ (atthato",
  "tika-s0101t:848_2": "samānaṃ)] idha pana yattha katthaci loheti āha “yena kenaci lohena katabhājane”ti.",
  "tika-s0101t:848_3": "Snehānugatāti udakasinehena anupavisanavasena gatā upagatā. Snehaparetāti udakasinehena",
  "tika-s0101t:848_4": "parito gatā samantato phuṭṭhā, tato eva santarabāhirā phuṭṭhā sinehena, etena sabbaso",
  "tika-s0101t:848_5": "udakena temitabhāvamāha. “Na ca paggharaṇī”ti etena tintassapi tassa ghanathaddhabhāvaṃ",
  "tika-s0101t:848_6": "vadati. Tenāha “na ca binduṃ bindu”ntiādi.",
  "tika-s0101t:849": "Dutiyajjhānakathāvaṇṇanā",
  "tika-s0101t:850_0": "229. Tāhi tāhi udakasirāhi ubbhijjatīti ubbhidaṃ, ubbhidaṃ udakaṃ etassāti ubbhidodako.",
  "tika-s0101t:850_1": "Ubbhinnaudakoti nadītīre khatakūpako viya ubbhijjanakaudako. Uggacchanakaudakoti",
  "tika-s0101t:850_2": "dhārāvasena uṭṭhahanaudako. Kasmā panettha ubbhidodakova rahado gahito, na itaroti",
  "tika-s0101t:850_3": "āha “heṭṭhā uggacchanaudakañhī”tiādi. Dhārānipātapubbuḷakehīti dhārānipātehi udakapubbuḷakehi",
  "tika-s0101t:850_4": "ca, “pheṇapaṭalehi cā”ti vattabbaṃ. Sannisinnamevāti aparikkhobhatāya niccalameva,",
  "tika-s0101t:850_5": "suppasannamevāti adhippāyo. Sesanti “abhisandetī”tiādikaṃ.",
  "tika-s0101t:851": "Tatiyajjhānakathāvaṇṇanā",
  "tika-s0101t:852_0": "231. Uppalānīti uppalagacchāni. Setarattanīlesūti uppalesu, setuppalarattuppalanīluppalesūti",
  "tika-s0101t:852_1": "attho. Yaṃ kiñci uppalaṃ uppalameva sāmaññagahaṇato. Satapattanti ettha sata-saddo",
  "tika-s0101t:852_2": "bahupariyāyo “satagghī”tiādīsu viya, tena anekasatapattassapi saṅgaho siddho hoti.",
  "tika-s0101t:852_3": "Loke pana “rattaṃ padumaṃ, setaṃ puṇḍarīka”ntipi vuccati. Yāva aggā, yāva ca mūlā",
  "tika-s0101t:852_4": "udakena abhisandanādisambhavadassanatthaṃ udakānuggataggahaṇaṃ. Idha uppalādīni viya",
  "tika-s0101t:852_5": "karajakāyo, udakaṃ viya tatiyajjhānasukhaṃ.",
  "tika-s0101t:853": "Catutthajjhānakathāvaṇṇanā",
  "tika-s0101t:854_0": "233. Yasmā “parisuddhena cetasā”ti catutthajjhānacittamāha, tañca rāgādiupakkilesāpagamanato",
  "tika-s0101t:854_1": "nirupakkilesaṃ nimmalaṃ, tasmā āha “nirupakkilesaṭṭhena parisuddha”nti. Yasmā pana",
  "tika-s0101t:854_2": "pārisuddhiyā eva paccayavisesena pavattiviseso pariyodātatā suvaṇṇassa nighaṃsanena",
  "tika-s0101t:854_3": "pabhassaratā viya, tasmā āha “pabhassaraṭṭhena pariyodātanti veditabba”nti. Idanti",
  "tika-s0101t:854_4": "odātavacanaṃ. Utupharaṇatthanti uṇhautuno pharaṇadassanatthaṃ. Utupharaṇaṃ na hoti",
  "tika-s0101t:854_5": "savisesanti adhippāyo, tenāha “taṅkhaṇa…pe… balavaṃ hotī”ti. Vatthaṃ viya karajakāyoti",
  "tika-s0101t:854_6": "yogino karajakāyo vatthaṃ viya daṭṭhabbo utupharaṇasadisena catutthajjhānasukhena",
  "tika-s0101t:854_7": "pharitabbattā. Purisassa sarīraṃ viya catutthajjhānaṃ daṭṭhabbaṃ utupharaṇaṭṭhāniyassa",
  "tika-s0101t:854_8": "sukhassa nissayabhāvato, tenāha “tasmā”tiādi. Ettha ca “parisuddhena cetasā”ti ceto",
  "tika-s0101t:854_9": "gahaṇena jhānasukhaṃ vuttanti daṭṭhabbaṃ, tenāha “utupharaṇaṃ viya catutthajjhānasukha”nti.",
  "tika-s0101t:854_10": "Nanu ca catutthajjhāne sukhameva natthīti? Saccaṃ natthi sātalakkhaṇasantasabhāvattā",
  "tika-s0101t:854_11": "panettha upekkhā “sukha”nti adhippetā. Tena vuttaṃ sammohavinodaniyaṃ “upekkhā pana",
  "tika-s0101t:854_12": "santattā, sukhamicceva bhāsitā”ti.",
  "tika-s0101t:855_0": "Na arūpajjhānalābhīti na veditabbo avinābhāvato, tenāha “na hī”tiādi. Tattha cuddasahākārehīti",
  "tika-s0101t:855_1": "kasiṇānulomato, kasiṇapaṭilomato, kasiṇānulomapaṭilomato, jhānānulomato, jhānapaṭilomato,",
  "tika-s0101t:855_2": "jhānānulomapaṭilomato, jhānukkantikato, kasiṇukkantikato, jhānakasiṇukkantikato,",
  "tika-s0101t:855_3": "aṅgasaṅkantito, ārammaṇasaṅkantito, aṅgārammaṇasaṅkantito, aṅgavavatthānato, ārammaṇavavatthānatoti",
  "tika-s0101t:855_4": "imehi cuddasahākārehi. Satipi jhānesu āvajjanādivasībhāve ayaṃ vasībhāvo abhiññānibbattane",
  "tika-s0101t:855_5": "ekantena icchitabboti dassento āha “na hi…pe… hotī”ti. Svāyaṃ nayo arūpasamāpattīhi",
  "tika-s0101t:855_6": "vinā na ijjhatīti tāyapettha avinābhāvo veditabbo. Yadi evaṃ kasmā pāḷiyaṃ na āruppajjhānāni",
  "tika-s0101t:855_7": "āgatānīti? Visesato ca rūpāvacaracatutthajjhānapādakattā sabbābhiññānaṃ tadantogadhā",
  "tika-s0101t:855_8": "katvā tāya desitā, na arūpāvacarajjhānānaṃ idha anupayogato, tenāha “arūpajjhānāni",
  "tika-s0101t:855_9": "āharitvā kathetabbānī”ti.",
  "tika-s0101t:856": "Vipassanāñāṇakathāvaṇṇanā",
  "tika-s0101t:857_0": "234. Sesanti “evaṃ samāhite citte”tiādīsu vattabbaṃ. Ñeyyaṃ jānātīti ñāṇaṃ, taṃ pana",
  "tika-s0101t:857_1": "ñeyyaṃ paccakkhaṃ katvā passatīti dassanaṃ, ñāṇameva dassananti ñāṇadassanaṃ. Tayidaṃ",
  "tika-s0101t:857_2": "ñāṇadassanapadaṃ sāsane aññattha ñāṇavisese nirūḷhaṃ, taṃ sabbaṃ atthuddhāravasena",
  "tika-s0101t:857_3": "dassento “ñāṇadassananti maggañāṇampi vuccatī”tiādimāha. Yasmā vipassanāñāṇaṃ tebhūmakasaṅkhāre",
  "tika-s0101t:857_4": "aniccādito jānāti, bhaṅgānupassanato paṭṭhāya paccakkhato ca te passati tasmā āha",
  "tika-s0101t:857_5": "“idha pana…pe… ñāṇadassananti vutta”nti.",
  "tika-s0101t:858_0": "Abhinīharatīti vuttanayena aṭṭhaṅgasamannāgate tasmiṃ citte vipassanākkamena jāte",
  "tika-s0101t:858_1": "vipassanābhimukhaṃ peseti, tenāha “vipassanā…pe… karotī”ti. Tadabhimukhabhāvo eva",
  "tika-s0101t:858_2": "hissa tanninnatādikaratā. Vuttoyeva brahmajāle. Odanakummāsehi upacīyatīti odanakummāsūpacayo.",
  "tika-s0101t:858_3": "Aniccadhammoti pabhaṅgutāya addhuvasabhāvo. Duggandhavighātatthāyāti sarīre duggandhassa",
  "tika-s0101t:858_4": "vigamāya. Ucchādanadhammoti ucchādetabbatāsabhāvo. Ucchādanena hi sarīre sedagūthapittasemhādidhātukkhobhagarubhāvaduggandhānaṃ",
  "tika-s0101t:858_5": "apagamo hoti. Mahāsambāhanaṃ mallādīnaṃ bāhuvaḍḍhanādiatthaṃ hotīti “khuddakasambāhanenā”ti",
  "tika-s0101t:858_6": "vuttaṃ. Parimaddanadhammoti parimadditabbatāsabhāvo. Bhijjati ceva vikirati cāti",
  "tika-s0101t:858_7": "aniccatāvasena bhijjati ca bhinnañca kiñci payojanaṃ asādhentaṃ vippakiṇṇañca hoti.",
  "tika-s0101t:858_8": "Rūpīti attano paccayabhūtena utuāhāralakkhaṇena rūpavāti ayamettha attho icchitoti",
  "tika-s0101t:858_9": "āha “chahi padehi samudayo kathito”ti. Saṃsagge hi ayamīkāro. Saṇṭhānasampādanampi",
  "tika-s0101t:858_10": "tathārūparūpuppādaneneva hotīti ucchādanaparimaddanapadehipi samudayo kathitoti vuttaṃ.",
  "tika-s0101t:858_11": "Evaṃ navahi yathārahaṃ kāye samudayavayadhammānupassitā dassitā. Nissitañca chaṭṭhavatthunissitattā",
  "tika-s0101t:858_12": "vipassanāñāṇassa. Paṭibaddhañca tena vinā appavattanato, kāyasaññitānaṃ rūpadhammānaṃ",
  "tika-s0101t:858_13": "ārammaṇakaraṇato ca.",
  "tika-s0101t:859_0": "235. Suṭṭhu bhāti obhāsatīti subho, pabhāsampattiyāpi maṇino bhaddatāti āha “subhoti",
  "tika-s0101t:859_1": "sundaro”ti. Kuruvindajāti ādijātivisesopi maṇino ākaraparisuddhimūlako evāti āha",
  "tika-s0101t:859_2": "“parisuddhākarasamuṭṭhito”ti dosanīharaṇavasena parikammanipphattīti āha “suṭṭhu",
  "tika-s0101t:859_3": "kataparikammo apanītapāsāṇasakkharo”ti. Chaviyā saṇhabhāvenassa acchatā, na saṅghātassāti",
  "tika-s0101t:859_4": "āha “acchoti tanucchavī”ti, tenāha “vippasanno”ti. Dhovanavedhanādīhīti catūsu pāsāṇesu",
  "tika-s0101t:859_5": "dhovanena ceva kāḷakādiapaharaṇatthāya suttena āvunanatthāya ca vijjhanena. Tāpasaṇhakaraṇādīnaṃ",
  "tika-s0101t:859_6": "saṅgaho ādi-saddena. Vaṇṇasampattinti suttassa vaṇṇasampattiṃ. Maṇi viya karajakāyo",
  "tika-s0101t:859_7": "paccavekkhitabbato. Āvutasuttaṃ viya vipassanāñāṇaṃ anupavisitvā ṭhitattā. Cakkhumā",
  "tika-s0101t:859_8": "puriso viya vipassanālābhī bhikkhu sammadeva dassanato. Tadārammaṇānanti rūpadhammārammaṇānaṃ.",
  "tika-s0101t:859_9": "Phassapañcamakacittacetasikaggahaṇena gahitadhammāpi vipassanācittuppādapariyāpannā",
  "tika-s0101t:859_10": "evāti veditabbaṃ. Evañhi tesaṃ vipassanāñāṇagatikattā “āvutasuttaṃ viya vipassanāñāṇa”nti",
  "tika-s0101t:859_11": "vacanaṃ avirodhitaṃ hoti. Kiṃ panete ñāṇassa āvi bhavanti, udāhu puggalassāti? Ñāṇassa.",
  "tika-s0101t:859_12": "Tassa pana āvibhāvattā puggalassa āvibhūtā nāma honti. Ñāṇassāti ca paccavekkhaṇāñāṇassa.",
  "tika-s0101t:860_0": "Maggañāṇassa anantaraṃ, tasmā lokiyābhiññānaṃ parato chaṭṭhābhiññāya purato vattabbaṃ",
  "tika-s0101t:860_1": "vipassanāñāṇaṃ. Evaṃ santepīti yadipāyaṃ ñāṇānupubbī, evaṃ santepi. Etassa antarāvāro",
  "tika-s0101t:860_2": "natthīti pañcasu lokiyābhiññāsu kathitāsu ākaṅkheyyasuttādīsu viya chaṭṭhābhiññā",
  "tika-s0101t:860_3": "kathetabbāti etassa anabhiññālakkhaṇassa vipassanāñāṇassa tāsaṃ antarāvāro na hoti.",
  "tika-s0101t:860_4": "Tasmā tattha avasarābhāvato idheva rūpāvacaracatutthajjhānānantarameva dassitaṃ vipassanāñāṇaṃ.",
  "tika-s0101t:860_5": "Yasmā cāti ca-saddo samuccayattho, tena na kevalaṃ tadeva, atha kho idampi kāraṇaṃ",
  "tika-s0101t:860_6": "vipassanāñāṇassa idheva dassaneti imamatthaṃ dīpeti. Dibbena cakkhunā bheravampi",
  "tika-s0101t:860_7": "rūpaṃ passatoti ettha “iddhividhañāṇena bheravaṃ rūpaṃ nimminitvā cakkhunā passato”tipi",
  "tika-s0101t:860_8": "vattabbaṃ, evampi abhiññālābhino apariññātavatthukassa bhayaṃ santāso uppajjati.",
  "tika-s0101t:860_9": "Uccāvālikavāsi mahānāgattherassa viya. Pāṭiyekkaṃ sandiṭṭhikaṃ sāmaññaphalaṃ. Tenāha bhagavā –",
  "tika-s0101t:861": "“Yato yato sammasati, khandhānaṃ udayabbayaṃ;",
  "tika-s0101t:862": "Labhatī pītipāmojjaṃ, amataṃ taṃ vijānata”ntiādi. ;",
  "tika-s0101t:863": "Manomayiddhiñāṇakathāvaṇṇanā",
  "tika-s0101t:864_0": "236-7. Manena nibbattitanti abhiññāmanena nibbattitaṃ. Hatthapādādi aṅgehi ca kapparajaṇṇuādi",
  "tika-s0101t:864_1": "paccaṅgehi ca. Saṇṭhānavasenāti kamaladalādisadisasaṇṭhānamattavasena, na rūpābhighātārahabhūtappasādiindriyavasena.",
  "tika-s0101t:864_2": "Sabbākārehīti vaṇṇasaṇṭhānaavayavavisesādisabbākārehi. Tena iddhimatā. Sadisabhāvadassanatthamevāti",
  "tika-s0101t:864_3": "saṇṭhānatopi vaṇṇatopi avayavavisesatopi sadisabhāvadassanatthameva. Sajātiyaṃ ṭhito,",
  "tika-s0101t:864_4": "na nāgiddhiyā aññajātirūpo.",
  "tika-s0101t:865": "Iddhividhañāṇādikakathāvaṇṇanā",
  "tika-s0101t:866": "239. Suparikammakatamattikādayo viya iddhividhañāṇaṃ vikubbanakiriyāya nissayabhāvato.",
  "tika-s0101t:867": "241. Sukhanti akicchena, akasirenāti attho.",
  "tika-s0101t:868_0": "243. Mando uttānaseyyakadārakopi “daharo”ti vuccatīti tato visesanatthaṃ “yuvā”ti",
  "tika-s0101t:868_1": "vuttaṃ. Yuvāpi koci anicchanako amaṇḍanajātiko hotīti tato visesanatthaṃ “maṇḍanakajātiko”tiādi",
  "tika-s0101t:868_2": "vuttaṃ, tenāha “yuvāpīti”ādi. Kāḷatilappamāṇā bindavo kāḷatilakāni kāḷā vā kammāsā,",
  "tika-s0101t:868_3": "tilappamāṇā bindavo tilakāni. Vaṅgaṃ nāma viyaṅgaṃ. Yobbanapīḷakādayo mukhadūsipīḷakā.",
  "tika-s0101t:868_4": "Mukhagato doso mukhadoso, lakkhaṇavacanañcetaṃ mukhe adosassāpi pākaṭabhāvassa adhippetattā.",
  "tika-s0101t:868_5": "Yathā vā mukhe doso, evaṃ mukhe adosopi mukhadoso saralopena. Mukhadoso ca mukhadoso",
  "tika-s0101t:868_6": "ca mukhadosoti ekasesanayenapettha attho daṭṭhabbo. Evañhi “paresaṃ soḷasavidhaṃ",
  "tika-s0101t:868_7": "cittaṃ pākaṭaṃ hotī”ti vacanaṃ samatthitaṃ hoti.",
  "tika-s0101t:869_0": "245. Pubbenivāsañāṇūpamāyanti pubbenivāsañāṇassa dassitaupamāyaṃ. Taṃ divasaṃ katakiriyā",
  "tika-s0101t:869_1": "nāma pākatikasattassapi yebhuyyena pākaṭā hotīti dassanatthaṃ taṃdivasa-ggahaṇaṃ",
  "tika-s0101t:869_2": "kataṃ. Taṃdivasagatagāmattaya-ggahaṇeneva mahābhinīhārehi aññesampi pubbenivāsañāṇalābhīnaṃ",
  "tika-s0101t:869_3": "tīsu bhavesu katakiriyā yebhuyyena pākaṭā hotīti dīpitanti daṭṭhabbaṃ.",
  "tika-s0101t:870_0": "247. Aparāparaṃ sañcaranteti taṃtaṃkiccavasena ito cito ca sañcarante. Yathāvuttapāsādoviya",
  "tika-s0101t:870_1": "bhikkhuno karajakāyo daṭṭhabbo tattha patiṭṭhitassa daṭṭhabbadassanasiddhito. Cakkhumato",
  "tika-s0101t:870_2": "hi dibbacakkhusamadhigamo. Yathāha “maṃsacakkhussa uppādo, maggo dibbassa cakkhuno”ti.",
  "tika-s0101t:870_3": "Cakkhumā puriso viya ayameva dibbacakkhuṃ patvā ṭhito bhikkhu daṭṭhabbassa dassanato.",
  "tika-s0101t:870_4": "Gehaṃ pavisantā viya etaṃ attabhāvagehaṃ okkamantā, upapajjantāti attho. Gehā nikkhamantā",
  "tika-s0101t:870_5": "viya etasmā attabhāvagehato pakkantā, cavantāti attho. Evaṃ vā ettha attho daṭṭhabbo.",
  "tika-s0101t:870_6": "Aparāparaṃ sañcaraṇakasattāti pana punappunaṃ saṃsāre paribbhamantā sattā. “Tattha",
  "tika-s0101t:870_7": "tattha nibbattasattā”ti pana iminā tasmiṃ bhave jātasaṃvaddhe satte vadati. Nanu",
  "tika-s0101t:870_8": "cāyaṃ dibbacakkhuñāṇakathā, ettha kasmā “tīsu bhavesū”ti catuvokārabhavassāpi saṅgaho",
  "tika-s0101t:870_9": "katoti āha “idañcā”tiādi. Tattha idanti “tīsu bhavesu nibbattasattāna”nti idaṃ vacanaṃ.",
  "tika-s0101t:870_10": "Desanāsukhatthamevāti kevalaṃ desanāsukhatthaṃ, na catuvokārabhave nibbattasattānaṃ",
  "tika-s0101t:870_11": "dibbacakkhuno āvibhāvasabbhāvato. Na hi “ṭhapetvā arūpabhava”nti vā “dvīsu bhavesū”ti",
  "tika-s0101t:870_12": "vā vuccamāne desanā sukhāvabodhā ca hotīti.",
  "tika-s0101t:871": "Āsavakkhayañāṇakathāvaṇṇanā",
  "tika-s0101t:872_0": "248. Vipassanāpādakanti vipassanāya padaṭṭhānabhūtaṃ. Vipassanā ca tividhā vipassakapuggalabhedena.",
  "tika-s0101t:872_1": "Mahābodhisattānañhi paccekabodhisattānañca vipassanā cintāmayañāṇasaṃvaddhitā sayambhuñāṇabhūtā,",
  "tika-s0101t:872_2": "itaresaṃ sutamayañāṇasaṃvaddhitā paropadesasambhūtā nāma. Sā “ṭhapetvā nevasaññānāsaññāyatanaṃ",
  "tika-s0101t:872_3": "avasesarūpārūpajjhānānaṃ aññatarato vuṭṭhāyā”tiādinā anekadhā, arūpamukhavasena catudhātuvavatthāne",
  "tika-s0101t:872_4": "vuttānaṃ tesaṃ tesaṃ dhātupariggahamukhānañca aññataramukhavasena anekadhā ca visuddhimagge",
  "tika-s0101t:872_5": "nānānayato vibhāvitā. Mahābodhisattānaṃ pana catuvīsatikoṭisatasahassamukhena pabhedagamanato",
  "tika-s0101t:872_6": "nānānayaṃ sabbaññutañāṇasannissayassa ariyamaggañāṇassa adhiṭṭhānabhūtaṃ pubbabhāgañāṇagabbhaṃ",
  "tika-s0101t:872_7": "gaṇhāpentaṃ pariṇataṃ gacchantaṃ paramagambhīraṃ saṇhasukhumataraṃ anaññasādhāraṇaṃ",
  "tika-s0101t:872_8": "vipassanāñāṇaṃ hoti, yaṃ aṭṭhakathāsu “mahāvajirañāṇa”nti vuccati. Yassa ca pavattivibhāgena",
  "tika-s0101t:872_9": "catuvīsatikoṭisatasahassappabhedassa pādakabhāvena samāpajjiyamānā catuvīsatikoṭisatasahassasaṅkhyā",
  "tika-s0101t:872_10": "devasikaṃ satthu vaḷañjanakasamāpattiyo vuccanti, svāyaṃ buddhānaṃ vipassanācāro",
  "tika-s0101t:872_11": "paramatthamañjusāyaṃ visuddhimaggasaṃvaṇṇanāyaṃ uddesato dassito. Atthikehi tato",
  "tika-s0101t:872_12": "gahetabbo, idha pana sāvakānaṃ vipassanā adhippetā.",
  "tika-s0101t:873_0": "Āsavānaṃ khayañāṇāyāti āsavānaṃ khepanato samucchindanato āsavakkhayo, ariyamaggo,",
  "tika-s0101t:873_1": "tattha ñāṇaṃ āsavānaṃ khayañāṇaṃ, tadatthaṃ tenāha “āsavānaṃ khayañāṇanibbattanatthāyā”ti.",
  "tika-s0101t:873_2": "Āsavā ettha khīyantīti āsavānaṃ khayo nibbānaṃ. Khepeti pāpadhammeti khayo, maggo.",
  "tika-s0101t:873_3": "So pana pāpakkhayo āsavakkhayena vinā natthīti “khaye ñāṇa”nti ettha khayaggahaṇena",
  "tika-s0101t:873_4": "āsavakkhayo vuttoti āha “khaye ñāṇa”ntiādi. Samitapāpo samaṇoti katvā āsavānaṃ khīṇattā",
  "tika-s0101t:873_5": "samaṇo nāma hotīti āha “āsavānaṃ khayā samaṇo hotīti ettha phala”nti. Āsavavaḍḍhiyā",
  "tika-s0101t:873_6": "saṅkhāre vaḍḍhento visaṅkhārato suvidūravidūroti “ārā so āsavakkhayā”ti ettha āsavakkhayapadaṃ",
  "tika-s0101t:873_7": "visaṅkhārādhivacananti āha “āsavakkhayāti ettha nibbānaṃ vutta”nti. Bhaṅgoti āsavānaṃ",
  "tika-s0101t:873_8": "khaṇanirodho “āsavānaṃ khayo”ti vuttoti yojanā.",
  "tika-s0101t:874_0": "“Idaṃ dukkha”nti dukkhassa ariyasaccassa tadā bhikkhuno paccakkhato gahitabhāvadassanaṃ.",
  "tika-s0101t:874_1": "“Ettakaṃ dukkha”nti tassa paricchijjaggahitabhāvadassanaṃ. “Na ito bhiyyo”ti tassa",
  "tika-s0101t:874_2": "anavasesetvā gahitabhāvadassanaṃ. Tenāha “sabbampi dukkhasacca”ntiādi. Sarasalakkhaṇapaṭivedhenāti",
  "tika-s0101t:874_3": "sabhāvasaṅkhātassa lakkhaṇassa asammohato paṭivijjhanena, asammohapaṭivedhoti ca.",
  "tika-s0101t:874_4": "Yathā tasmiṃ ñāṇe pavatte pacchā dukkhasaccassa sarūpādiparicchede sammoho na hoti,",
  "tika-s0101t:874_5": "tathā pavatti, tenāha “yathābhūtaṃ pajānātī”ti. Dukkhaṃ samudeti etasmāti dukkhasamudayo,",
  "tika-s0101t:874_6": "taṇhāti āha “tassa cā”tiādi. Yaṃ ṭhānaṃ patvāti yaṃ nibbānaṃ maggassa ārammaṇapaccayaṭṭhena",
  "tika-s0101t:874_7": "kāraṇabhūtaṃ āgamma, “patvā”ti ca tadubhayavato puggalassa patti tadubhayassa patti",
  "tika-s0101t:874_8": "viyāti katvā vuttaṃ. Patvāti vā pāpuṇanahetu. Appavattīti appavattinimittaṃ, te vā",
  "tika-s0101t:874_9": "nappavattanti etthāti appavatti, nibbānaṃ. Tassāti dukkhanirodhassa. Sampāpakanti",
  "tika-s0101t:874_10": "sacchikaraṇavasena sammadeva pāpakaṃ.",
  "tika-s0101t:875_0": "Kilesavasenāti āsavasaṅkhātakilesavasena. Yasmā āsavānaṃ dukkhasaccapariyāyo tappariyāpannattā,",
  "tika-s0101t:875_1": "sesasaccānañca taṃsamudayādipariyāyo atthi, tasmā vuttaṃ “pariyāyato”ti. Dassento",
  "tika-s0101t:875_2": "saccānīti yojanā. Āsavānaṃyeva cettha gahaṇaṃ “āsavānaṃ khayañāṇāyā”ti āraddhattā.",
  "tika-s0101t:875_3": "Tathā hi “kāmāsavāpi cittaṃ vimuccatī”tiādinā āsavavimuttisīseneva sabbakilesavimutti",
  "tika-s0101t:875_4": "vuttā. “Idaṃ dukkhanti yathābhūtaṃ pajanātī”tiādinā missakamaggo idha kathitoti “saha",
  "tika-s0101t:875_5": "vipassanāya koṭippattaṃ maggaṃ kathesī”ti vuttaṃ. “Jānato passato”ti iminā pariññāsacchikiriyābhāvanābhisamayā",
  "tika-s0101t:875_6": "vuttā. “Vimuccatī”ti iminā pahānābhisamayo vuttoti āha “iminā maggakkhaṇaṃ dassetī”ti.",
  "tika-s0101t:875_7": "“Jānato passato”ti vā hetuniddesoyaṃ. Jānanahetu dassanahetu kāmāsavāpi cittaṃ vimuccatīti",
  "tika-s0101t:875_8": "yojanā. Dhammānañhi samānakālikānampi paccayappaccayuppannatā sahajātakoṭiyā labbhatīti.",
  "tika-s0101t:875_9": "Bhavāsavaggahaṇena cettha bhavarāgassa viya bhavadiṭṭhiyāpi samavarodhoti diṭṭhāsavassāpi",
  "tika-s0101t:875_10": "saṅgaho daṭṭhabbo. Khīṇā jātītiādīhi padehi. Tassāti paccavekkhaṇāñāṇassa. Bhūminti pavattiṭṭhānaṃ.",
  "tika-s0101t:876_0": "Yenādhippāyena “katamā panassā”tiādinā codanā katā, taṃ vivaranto “na tāvassā”tiādimāha.",
  "tika-s0101t:876_1": "Tattha na tāvassa atītā jāti khīṇā maggabhāvanāyāti adhippāyo. Tattha kāraṇamāha",
  "tika-s0101t:876_2": "“pubbeva khīṇattā”ti. Na anāgatā assa jāti khīṇāti yojanā. Na anāgatāti ca anāgatabhāvasāmaññaṃ",
  "tika-s0101t:876_3": "gahetvā lesena codeti, tenāha “anāgate vāyāmābhāvato”ti. Anāgataviseso panettha adhippeto,",
  "tika-s0101t:876_4": "tassa ca khepane vāyāmopi labbhateva, tenāha “yā pana maggassā”tiādi. Ekacatupañcavokārabhavesūti",
  "tika-s0101t:876_5": "bhavattayaggahaṇaṃ vuttanayena anavasesato jātiyā khīṇabhāvadassanatthaṃ. Tanti yathāvuttaṃ",
  "tika-s0101t:876_6": "jātiṃ. Soti khīṇāsavo bhikkhu.",
  "tika-s0101t:877_0": "Brahmacariyavāso nāma ukkaṭṭhaniddesena maggabrahmacariyassa nibbattanaṃ evāti āha",
  "tika-s0101t:877_1": "“parivuttha”nti. Sammādiṭṭhiyā catūsu saccesu pariññādikiccasādhanavasena pavattamānāya",
  "tika-s0101t:877_2": "sammāsaṅkappādīnampi dukkhasacce pariññābhisamayānuguṇā pavatti, itarasaccesu ca",
  "tika-s0101t:877_3": "nesaṃ pahānābhisamayādipavatti pākaṭā eva, tena vuttaṃ “catūsu saccesu catūhi maggehi",
  "tika-s0101t:877_4": "pariññāpahānasacchikiriyābhāvanāvasenā”ti. Dukkhanirodhamaggesu pariññāsacchikiriyābhāvanā",
  "tika-s0101t:877_5": "yāvadeva samudayappahānatthāyāti āha “tena tena maggena pahātabbakilesā pahīnā”ti.",
  "tika-s0101t:877_6": "Itthattāyāti ime pakārā itthaṃ, tabbhāvo itthattaṃ, tadatthanti vuttaṃ hoti. Te pana",
  "tika-s0101t:877_7": "pakārā ariyamaggabyāpārabhūtā pariññādayo idhādhippetāti āha “evaṃ soḷasakiccabhāvāyā”ti.",
  "tika-s0101t:877_8": "Te hi maggaṃ paccavekkhato maggānubhāvena pākaṭā hutvā upaṭṭhahanti, pariññādīsu",
  "tika-s0101t:877_9": "ca pahānameva padhānaṃ tadatthattā itaresanti āha “kilesakkhayabhāvāya vā”ti. Pahīnakilesapaccavekkhaṇavasena",
  "tika-s0101t:877_10": "vā evaṃ vuttaṃ. Dutiyavikappe itthattāyāti nissakke sampadānavacananti āha “itthabhāvato”ti.",
  "tika-s0101t:877_11": "Aparanti anāgataṃ. Ime pana carimakattabhāvasaṅkhātā pañcakkhandhā pariññātā tiṭṭhanti,",
  "tika-s0101t:877_12": "etena tesaṃ appatiṭṭhataṃ dasseti. Apariññāmūlikā hi patiṭṭhā. Yathāha “kabaḷīkāre",
  "tika-s0101t:877_13": "ce bhikkhave āhāre atthi rāgo atthi nandī atthi taṇhā, patiṭṭhitaṃ tattha viññāṇaṃ",
  "tika-s0101t:877_14": "virūḷha”ntiādi. tenevāha “chinnamūlakā rukkhā viyā”tiādi.",
  "tika-s0101t:878_0": "249. Pabbatamatthaketi pabbatasikhare. Tañhi yebhuyyena saṅkhittaṃ saṅkucitaṃ hotīti",
  "tika-s0101t:878_1": "pāḷiyaṃ “pabbatasaṅkhepe”ti vuttaṃ. Pabbatapariyāpanno vā padeso pabbatasaṅkhepo.",
  "tika-s0101t:878_2": "Anāviloti akālusiyo, sā cassa anāvilatā kaddamābhāvena hotīti āha “nikkaddamo”ti.",
  "tika-s0101t:878_3": "Sippiyoti suttiyo. Sambukāti saṅkhalikā. Ṭhitāsupi nisinnāsupi gāvīsu. Vijjamānāsūti",
  "tika-s0101t:878_4": "labbhamānāsu, itarā ṭhitāpi nisinnāpi “carantī”ti vuccanti sahacaraṇanayena. Tiṭṭhantameva,",
  "tika-s0101t:878_5": "na pana kadācipi carantaṃ. Dvayanti sippisambukaṃ, macchagumbanti idaṃ ubhayaṃ. Tiṭṭhantanti",
  "tika-s0101t:878_6": "vuttaṃ carantaṃ pīti adhippāyo. “Itarañca dvaya”nti ca yathāvuttameva sippisambukādidvayaṃ",
  "tika-s0101t:878_7": "vadati. Tañhi caratīti. Kiṃ vā imāya sahacariyāya, yathālābhaggahaṇaṃ panettha daṭṭhabbaṃ.",
  "tika-s0101t:878_8": "Sakkharakathalassa hi vasena tiṭṭhantanti. Sippisambukassa macchagumbassa ca vasena",
  "tika-s0101t:878_9": "tiṭṭhantampi carantaṃ pīti yojanā kātabbā.",
  "tika-s0101t:879_0": "Tesaṃ dasannaṃ ñāṇānaṃ. Tatthāti tasmiṃ ārammaṇavibhāge, tesu vā ñāṇesu. Bhūmibhedato,",
  "tika-s0101t:879_1": "kālabhedato, santānabhedato cāti sattavidhārammaṇaṃ vipassanāñāṇaṃ. “Rūpāyatanamattamevā”ti",
  "tika-s0101t:879_2": "idaṃ tassa ñāṇassa abhinimmiyamāne manomaye kāye rūpāyatanamevārabbha pavattanato",
  "tika-s0101t:879_3": "vuttaṃ, na tattha gandhāyataṃ ādīnaṃ abhāvato. Na hi rūpakalāpo gandhāyataṃ ādirahito",
  "tika-s0101t:879_4": "atthi. Parinipphannameva nimmitarūpaṃ, tenāha “parittapaccuppannabahiddhārammaṇa”nti.",
  "tika-s0101t:879_5": "Āsavakkhayañāṇaṃ nibbānārammaṇameva samānaṃ parittattikavasena appamāṇārammaṇaṃ,",
  "tika-s0101t:879_6": "ajjhattattikavasena bahiddhārammaṇaṃ, atītattikavasena navattabbārammaṇañca hotīti",
  "tika-s0101t:879_7": "āha “appamāṇabahiddhānavattabbārammaṇa”nti. Kūṭo viya kūṭāgārassa bhagavato desanāya",
  "tika-s0101t:879_8": "arahattaṃ uttamaṅgabhūtanti āha “arahattanikūṭenā”ti. Desanaṃ niṭṭhāpesīti titthakaramataharavibhāviniṃ",
  "tika-s0101t:879_9": "nānāvidhakuhanalapanādimicchājīvaviddhaṃsiniṃ tividhasīlālaṅkataṃ paramasallekhapaṭipattidīpaniṃ",
  "tika-s0101t:879_10": "jhānābhiññādiuttarimanussadhammavibhūsitaṃ cuddasavidhamahāsāmaññaphalapaṭimaṇḍitaṃ",
  "tika-s0101t:879_11": "anaññasādhāraṇaṃ desanaṃ niṭṭhāpesi.",
  "tika-s0101t:880": "Ajātasattuupāsakattapaṭivedanākathāvaṇṇanā",
  "tika-s0101t:881": "250. Ādimajjhapariyosānanti ādiñca majjhañca pariyosānañca. Sakkaccaṃ sagāravaṃ. Āraddhaṃ dhammasaṅgāhakehi.",
  "tika-s0101t:882_0": "Abhikkantā vigatāti atthoti āha “khaye dissatī”ti. Tathā hi “nikkhanto paṭhamo yāmo”ti",
  "tika-s0101t:882_1": "upari vuttaṃ. Abhikkantataroti ativiya kantataro manoramo, tādiso ca sundaro bhaddako",
  "tika-s0101t:882_2": "nāma hotīti āha “sundare dissatī”ti. Koti devanāgayakkhagandhabbādīsu ko katamo.",
  "tika-s0101t:882_3": "Meti mama. Pādānīti pāde. Iddhiyāti imāya evarūpāya deviddhiyā. Yasasāti iminā edisena",
  "tika-s0101t:882_4": "parivārena, parijanena ca. Jalanti vijjotamāno. Abhikkantenāti ativiya kantena kamanīyena",
  "tika-s0101t:882_5": "abhirūpena. Vaṇṇenāti chavivaṇṇena sarīravaṇṇanibhāya. Sabbā obhāsayaṃ disāti dasapi",
  "tika-s0101t:882_6": "disā pabhāsento cando viya, sūriyo viya ca ekobhāsaṃ ekālokaṃ karontoti gāthāya attho.",
  "tika-s0101t:882_7": "Abhirūpeti uḷārarūpe sampannarūpe.",
  "tika-s0101t:883_0": "“Coro coro, sappo sappo”tiādīsu bhaye āmeḍitaṃ, “vijjha vijjha, pahara paharā”tiādīsu",
  "tika-s0101t:883_1": "kodhe, “sādhu sādhūtiādīsu pasaṃsāyaṃ, “gaccha gaccha, lunāhi lunāhī”tiādīsu turite,",
  "tika-s0101t:883_2": "“āgaccha āgacchā”tiādīsu kotūhale, “buddho buddhoti cintento”tiādīsu acchare, “abhikkamathāyasmanto",
  "tika-s0101t:883_3": "abhikkamathāyasmanto”tiādīsu hāse, “kahaṃ ekaputtaka kahaṃ ekaputtakā”tiādīsu soke,",
  "tika-s0101t:883_4": "“aho sukhaṃ aho sukha”ntiādīsu pasāde. Ca-saddo avuttasamuccayattho, tena garahāasammānādīnaṃ",
  "tika-s0101t:883_5": "saṅgaho daṭṭhabbo. Tattha “pāpo pāpo”tiādīsu garahāyaṃ, “abhirūpaka abhirūpakā”tiādīsu",
  "tika-s0101t:883_6": "asammāne daṭṭhabbaṃ.",
  "tika-s0101t:884_0": "Nayidaṃ āmeḍitavasena dvikkhattuṃ vuttaṃ, atha kho atthadvayavasenāti dassento “atha",
  "tika-s0101t:884_1": "vā”tiādimāha “abhikkanta”nti vacanaṃ apekkhitvā napuṃsakaliṅgavasena vuttaṃ. Taṃ",
  "tika-s0101t:884_2": "pana bhagavato vacanaṃ dhammassa desanāti katvā tathā vuttaṃ. Atthamattadassanaṃ",
  "tika-s0101t:884_3": "vā etaṃ, tasmā atthavasenettha liṅgavibhattipariṇāmo veditabbo. Dutiyapadepi eseva",
  "tika-s0101t:884_4": "nayo. Dosanāsanatoti rāgādikilesavidhamanato. Guṇādhigamanatoti sīlādiguṇānaṃ sampādanato.",
  "tika-s0101t:884_5": "Ye guṇe desanā adhigameti, tesu padhānabhūtā dassetabbāti te padhānabhūte tāva dassetuṃ",
  "tika-s0101t:884_6": "“saddhājananato paññājananato”ti vuttaṃ. Saddhāpamukhā hi lokiyā guṇā paññāpamukhā",
  "tika-s0101t:884_7": "lokuttarā. Sīlādiatthasampattiyā sātthato. Sabhāvaniruttisampattiyā sabyañjanato.",
  "tika-s0101t:884_8": "Suviññeyyasaddapayogatāya uttānapadato. Saṇhasukhumabhāvena dubbiññeyyatthatāya gambhīratthato.",
  "tika-s0101t:884_9": "Siniddhamudumadhurasaddapayogatāya kaṇṇasukhato. Vipulavisuddhapemanīyatthatāya hadayaṅgamato.",
  "tika-s0101t:884_10": "Mānātimānavidhamanena anattukkaṃsanato. Thambhasārambhanimmaddanena aparavambhanato.",
  "tika-s0101t:884_11": "Hitādhippāyappavattiyā, paresaṃ rāgapariḷāhādivūpagamanena ca karuṇāsītalato. Kilesandhakāravidhamanena",
  "tika-s0101t:884_12": "paññāvadātato. Karavīkarutamañjutāya āpātharamaṇīyato. Pubbāparāviruddhasuvisuddhatāya",
  "tika-s0101t:884_13": "vimaddakkhamato. Āpātharamaṇīyatāya eva suyyamānasukhato. Vimaddakkhamatāya, hitajjhāsayappavattitāya",
  "tika-s0101t:884_14": "ca vīmaṃsiyamānahitato. Evamādīhīti ādi-saddena saṃsāracakkanivattanato saddhammacakkappavattanato,",
  "tika-s0101t:884_15": "micchāvādaviddhaṃsanato sammāvādapatiṭṭhāpanato, akusalamūlasamuddharaṇato kusalamūlasaṃropanato,",
  "tika-s0101t:884_16": "apāyadvārapidhānato saggamaggadvāravivaraṇato, pariyuṭṭhānavūpasamanato anusayasamugghāṭanatoti",
  "tika-s0101t:884_17": "evamādīnaṃ saṅgaho daṭṭhabbo.",
  "tika-s0101t:885_0": "Adhomukhaṭṭhapitanti kenaci adhomukhaṃ ṭhapitaṃ. Heṭṭhāmukhajātanti sabhāveneva heṭṭhāmukhaṃ",
  "tika-s0101t:885_1": "jātaṃ. Ugghāṭeyyāti vivaṭaṃ kareyya. Hatthe gahetvā “puratthābhimukho, uttarābhimukho",
  "tika-s0101t:885_2": "vā gacchā”tiādīni avatvā hatthe gahetvā nissandehaṃ katvā. “Esa maggo, evaṃ gacchā”ti",
  "tika-s0101t:885_3": "dasseyya. Kāḷapakkhacātuddasīti kāḷapakkhe cātuddasī. Nikkujjitaṃ ādheyyassa anādhārabhūtaṃ",
  "tika-s0101t:885_4": "bhājanaṃ ādhārabhāvāpādanavasena ukkujjeyya. Aññāṇassa abhimukhattā heṭṭhāmukhajātatāya",
  "tika-s0101t:885_5": "saddhammavimukhaṃ adhomukhaṭṭhapitatāya asaddhamme patitanti evaṃ padadvayaṃ yathārahaṃ",
  "tika-s0101t:885_6": "yojetabbaṃ, na yathāsaṅkhyaṃ. Kāmaṃ kāmacchandādayo paṭicchādakā nīvaraṇabhāvato,",
  "tika-s0101t:885_7": "micchādiṭṭhi pana savisesaṃ paṭicchādikā satte micchābhinivesanavasenāti āha “micchādiṭṭhigahanapaṭicchanna”nti.",
  "tika-s0101t:885_8": "Tenāha bhagavā “micchādiṭṭhiparamāhaṃ bhikkhave vajjaṃ vadāmī”ti. Sabbo apāyagāmimaggo",
  "tika-s0101t:885_9": "kummaggo kucchito maggoti katvā. Sammādiṭṭhiādīnaṃ ujupaṭipakkhatāya micchādiṭṭhiādayo",
  "tika-s0101t:885_10": "aṭṭha micchattadhammā micchāmaggā. Teneva hi tadubhayapaṭipakkhataṃ sandhāya “saggamokkhamaggaṃ",
  "tika-s0101t:885_11": "āvikarontenā”ti vuttaṃ. Sappiādisannissayo padīpo na tathā ujjalo, yathā telasannissayoti",
  "tika-s0101t:885_12": "telapajjota-ggahaṇaṃ. Etehi pariyāyehīti etehi nikkujjitukkujjanapaṭicchannavivaraṇādiupamopamitabbappakārehi,",
  "tika-s0101t:885_13": "etehi vā yathāvuttehi nānāvidhakuhanalapanādimicchājīvavividhamanādivibhāvanapariyāyehi.",
  "tika-s0101t:885_14": "Tenāha “anekapariyāyena dhammo pakāsito”ti.",
  "tika-s0101t:886_0": "Pasannakāranti pasannehi kātabbaṃ sakkāraṃ. Saraṇanti paṭisaraṇaṃ, tenāha “parāyaṇa”nti.",
  "tika-s0101t:886_1": "Parāyaṇabhāvo ca anatthanisedhanena, atthasampaṭipādanena ca hotīti āha “aghassa",
  "tika-s0101t:886_2": "tātā, hitassa ca vidhātā”ti. Aghassāti dukkhatoti vadanti, pāpatoti pana attho yutto,",
  "tika-s0101t:886_3": "nissakke cetaṃ sāmivacanaṃ. Ettha ca nāyaṃ gamu-saddo nī-saddādayo viya dvikammako,",
  "tika-s0101t:886_4": "tasmā yathā “ajaṃ gāmaṃ netī”ti vuccati, evaṃ “bhagavantaṃ saraṇaṃ gacchāmī”ti vattuṃ",
  "tika-s0101t:886_5": "na sakkā, “saraṇanti gacchāmī”ti pana vattabbaṃ. Iti-saddo cettha luttaniddiṭṭho.",
  "tika-s0101t:886_6": "Tassa cāyamattho. Gamanañca tadadhippāyena bhajanaṃ jānanaṃ vāti dassento “iminā",
  "tika-s0101t:886_7": "adhippāyenā”tiādimāha. Tattha “bhajāmī”tiādīsu purimassa purimassa pacchimaṃ pacchimaṃ",
  "tika-s0101t:886_8": "atthavacanaṃ, bhajanaṃ vā saraṇādhippāyena upasaṅkamanaṃ, sevanaṃ santikāvacaratā,",
  "tika-s0101t:886_9": "payirupāsanaṃ vattapaṭivattakaraṇena upaṭṭhānanti evaṃ sabbathāpi anaññasaraṇataṃyeva",
  "tika-s0101t:886_10": "dīpeti. “Gacchāmī”ti padassa bujjhāmīti ayamattho kathaṃ labbhatīti āha “yesañhī”tiādi.",
  "tika-s0101t:887_0": "“Adhigatamagge sacchikatanirodhe”ti padadvayenāpi phalaṭṭhā eva dassitā, na maggaṭṭhāti",
  "tika-s0101t:887_1": "te dassento “yathānusiṭṭhaṃ paṭipajjamāne cā”tiādimāha. Nanu ca kalyāṇaputhujjanopi",
  "tika-s0101t:887_2": "“yathānusiṭṭhaṃ paṭipajjatī”ti vuccatīti? Kiñcāpi vuccati, nippariyāyena pana maggaṭṭhā",
  "tika-s0101t:887_3": "eva tathā vattabbā, na itaro niyāmokkamanābhāvato. Tathā hi te eva vuttā “apāyesu",
  "tika-s0101t:887_4": "apatamāne dhāretī”ti. Sammattaniyāmokkamanena hi apāyavinimuttasambhavo. Akkhāyatīti",
  "tika-s0101t:887_5": "ettha iti-saddo ādiattho, pakārattho vā, tena “yāvatā bhikkhave dhammā saṅkhatā vā",
  "tika-s0101t:887_6": "asaṅkhatā vā, virāgo tesaṃ aggaṃ akkhāyatī”ti suttapadaṃ saṅgaṇhāti, “vitthāro”ti",
  "tika-s0101t:887_7": "vā iminā. Ettha ca ariyamaggo niyyānikatāya, nibbānaṃ tassa tadatthasiddhihetutāyāti",
  "tika-s0101t:887_8": "ubhayameva nippariyāyena “dhammo”ti vutto. Nibbānañhi ārammaṇapaccayabhūtaṃ labhitvā",
  "tika-s0101t:887_9": "ariyamaggassa tadatthasiddhi. Tathāpi yasmā ariyaphalānaṃ “tāya saddhāya avūpasantāyā”tiādi",
  "tika-s0101t:887_10": "vacanato maggena samucchinnānaṃ kilesānaṃ paṭipassaddhippahānakiccatāya, niyyānānuguṇatāya,",
  "tika-s0101t:887_11": "niyyānapariyosānatāya ca, pariyattidhammassa pana “niyyānadhammassa samadhigamanahetutāyā”ti",
  "tika-s0101t:887_12": "iminā pariyāyena vuttanayena dhammabhāvo labbhati eva. Svāyamattho pāṭhārūḷho evāti",
  "tika-s0101t:887_13": "dassento “na kevala”ntiādimāha.",
  "tika-s0101t:888_0": "“Kāmarāgo bhavarāgo”ti evamādi bhedo sabbopi rāgo virajjati etenāti rāgavirāgoti",
  "tika-s0101t:888_1": "maggo kathito. Ejāsaṅkhātāya taṇhāya, antonijjhānalakkhaṇassa sokassa ca taduppattiyaṃ",
  "tika-s0101t:888_2": "sabbaso parikkhīṇattā anejaṃ asokanti phalaṃ kathitaṃ. Appaṭikūlanti avirodhadīpanato",
  "tika-s0101t:888_3": "kenaci aviruddhaṃ, iṭṭhaṃ paṇītanti vā attho. Paguṇarūpena pavattitattā, pakaṭṭhaguṇavibhāvanato",
  "tika-s0101t:888_4": "vā paguṇaṃ. Yathāha “vihiṃsasaññī paguṇaṃ na bhāsiṃ, dhammaṃ paṇītaṃ manujesu brahme”ti.",
  "tika-s0101t:888_5": "sabbadhammakkhandhā kathitāti yojanā.",
  "tika-s0101t:889_0": "Diṭṭhisīlasaṅghātenāti “yāyaṃ diṭṭhi ariyā niyyānikā niyyāti takkarassa sammā dukkhakkhayāya,",
  "tika-s0101t:889_1": "tathārūpāya diṭṭhiyā diṭṭhisāmaññagato viharatī”ti evaṃ vuttāya diṭṭhiyā, “yāni tāni",
  "tika-s0101t:889_2": "sīlāni akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni",
  "tika-s0101t:889_3": "samādhisaṃvattanikāni, tathārūpehi sīlehi sīlasāmaññagato viharatī”ti evaṃ vuttānaṃ",
  "tika-s0101t:889_4": "sīlānañca saṃhatabhāvena, diṭṭhisīlasāmaññenāti attho. Saṃhatoti ghaṭito, sametoti",
  "tika-s0101t:889_5": "attho. Ariyapuggalā hi yattha katthaci dūre ṭhitāpi attano guṇasāmaggiyā saṃhatā",
  "tika-s0101t:889_6": "eva. Aṭṭha ca puggaladhammadasā teti te purisayugavasena cattāropi puggalavasena",
  "tika-s0101t:889_7": "aṭṭheva ariyadhammassa paccakkhadassāvitāya dhammadasā. Tīṇi vatthūni “saraṇa”nti",
  "tika-s0101t:889_8": "gamanena, tikkhattuṃ gamanena ca tīṇi saraṇagamanāni. Paṭivedesīti attano hadayagataṃ vācāya pavedesi.",
  "tika-s0101t:890": "Saraṇagamanakathāvaṇṇanā",
  "tika-s0101t:891_0": "Saraṇagamanassa visayappabhedaphalasaṃkilesabhedānaṃ viya kattu ca vibhāvanā tattha",
  "tika-s0101t:891_1": "kosallāya hotīti “saraṇagamanesu kosallatthaṃ saraṇaṃ…pe… veditabbo”ti vuttaṃ tena",
  "tika-s0101t:891_2": "vinā saraṇagamanasseva asambhavato. Kasmā panettha vodānaṃ na gahitaṃ, nanu vodānavibhāvanāpi",
  "tika-s0101t:891_3": "tattha kosallāvahāti? Saccametaṃ, taṃ pana saṃkilesaggahaṇeneva atthato dīpitaṃ hotīti",
  "tika-s0101t:891_4": "na gahitaṃ. Yāni hi nesaṃ saṃkilesakāraṇāni aññāṇādīni, tesaṃ sabbena sabbaṃ anuppannānaṃ",
  "tika-s0101t:891_5": "anuppādanena, uppannānañca pahānena vodānaṃ hotīti. Hiṃsatthassa sara-saddassa vasenetaṃ",
  "tika-s0101t:891_6": "padaṃ daṭṭhabbanti “hiṃsatīti saraṇa”nti vatvā taṃ pana hiṃsanaṃ kesaṃ kathaṃ kassa",
  "tika-s0101t:891_7": "vāti codanaṃ sodhento “saraṇagatāna”ntiādimāha. Tattha bhayanti vaṭṭabhayaṃ. Santāsanti",
  "tika-s0101t:891_8": "cittutrāsaṃ teneva cetasikadukkhassa gahitattā. Dukkhanti kāyikadukkhaṃ. Duggatiparikilesanti",
  "tika-s0101t:891_9": "duggatipariyāpannaṃ sabbampi dukkhaṃ, tayidaṃ sabbaṃ parato phalakathāyaṃ āvibhavissati.",
  "tika-s0101t:891_10": "Etanti “saraṇa”nti padaṃ.",
  "tika-s0101t:892_0": "Evaṃ avisesato saraṇa-saddassa atthaṃ dassetvā idāni visesato dassetuṃ “atha vā”tiādi",
  "tika-s0101t:892_1": "vuttaṃ. Hite pavattanenāti “sampannasīlā bhikkhave viharathā”tiādinā atthe niyojanena.",
  "tika-s0101t:892_2": "Ahitā ca nivattanenāti. “Pāṇātipātassa kho pāpako vipāko, pāpakaṃ abhisamparāya”ntiādinā",
  "tika-s0101t:892_3": "ādīnavadassanādimukhena anatthato nivattanena. Bhayaṃ hiṃsatīti hitāhitesu appavattipavattihetukaṃ",
  "tika-s0101t:892_4": "byasanaṃ appavattikaraṇena vināseti. Bhavakantārā uttāraṇena maggasaṅkhāto dhammo,",
  "tika-s0101t:892_5": "itaro assāsadānena sattānaṃ bhayaṃ hiṃsatīti yojanā. Kārānanti dānavasena pūjāvasena",
  "tika-s0101t:892_6": "ca upanītānaṃ sakkārānaṃ. Vipulaphalapaṭilābhakaraṇena sattānaṃ bhayaṃ hiṃsatīti",
  "tika-s0101t:892_7": "yojanā, anuttaradakkhiṇeyyabhāvatoti adhippāyo. Imināpi pariyāyenāti imināpi vibhajitvā vuttena kāraṇena.",
  "tika-s0101t:893_0": "“Sammāsambuddho bhagavā, svākkhāto dhammo, suppaṭipanno saṅgho”ti evaṃ pavatto tattha",
  "tika-s0101t:893_1": "ratanattaye pasādo tappasādo, tadeva ratanattayaṃ garu etassāti taggaru tabbhāvo",
  "tika-s0101t:893_2": "taggarutā, tappasādo ca taggarutā ca tappasādataggarutā, tāhi tappasādataggarutāhi.",
  "tika-s0101t:893_3": "Vidhūtadiṭṭhivicikicchāsammohaassaddhiyāditāya vihatakileso. Tadeva ratanattayaṃ",
  "tika-s0101t:893_4": "parāyaṇaṃ parāgati tāṇaṃ leṇanti evaṃ pavattiyā tapparāyaṇatākārappavatto cittuppādo",
  "tika-s0101t:893_5": "saraṇagamanaṃ saraṇaṃ gacchati etenāti. Taṃsamaṅgīti tena yathāvuttacittuppādena",
  "tika-s0101t:893_6": "samannāgato. Evaṃ upetīti bhajati sevati payirupāsati, evaṃ vā jānāti bujjhatīti",
  "tika-s0101t:893_7": "evamattho veditabbo. Ettha ca pasāda-ggahaṇena lokiyasaraṇagamanamāha. Tañhi pasādappadhānaṃ.",
  "tika-s0101t:893_8": "Garutāgahaṇena lokuttaraṃ. Ariyā hi ratanattayaṃ guṇābhiññatāya pāsāṇacchattaṃ viya",
  "tika-s0101t:893_9": "garuṃ katvā passanti. Tasmā tappasādena vikkhambhanavasena vigatakileso, taggarutāya",
  "tika-s0101t:893_10": "samucchedavasenāti yojetabbaṃ agāravakaraṇahetūnaṃ samucchindanato. Tapparāyaṇatā",
  "tika-s0101t:893_11": "panettha taggatikatāti tāya catubbidhampi vakkhamānaṃ saraṇagamanaṃ gahitanti daṭṭhabbaṃ.",
  "tika-s0101t:893_12": "Avisesena vā pasādagarutā jotitāti pasādaggahaṇena aveccappasādassa itarassa ca gahaṇaṃ,",
  "tika-s0101t:893_13": "tathā garutāgahaṇenāti ubhayenāpi ubhayaṃ saraṇagamanaṃ yojetabbaṃ.",
  "tika-s0101t:894_0": "Maggakkhaṇe ijjhatīti yojanā. “Nibbānārammaṇaṃ hutvā”ti etena atthato catusaccādhigamo",
  "tika-s0101t:894_1": "eva lokuttarasaraṇagamananti dasseti. Tattha hi nibbānadhammo sacchikiriyābhisamayavasena,",
  "tika-s0101t:894_2": "maggadhammo bhāvanābhisamayavasena paṭivijjhiyamānoyeva saraṇagamanatthaṃ sādheti.",
  "tika-s0101t:894_3": "Buddhaguṇā pana sāvakagocarabhūtā pariññābhisamayavasena, tathā ariyasaṅghaguṇā,",
  "tika-s0101t:894_4": "tenāha “kiccato sakalepi ratanattaye ijjhatī”ti. Ijjhantañca saheva ijjhati, na lokiyaṃ",
  "tika-s0101t:894_5": "viya patipāṭiyā asammohapaṭivedhena paṭividdhattāti adhippāyo. Ye pana vadanti “na",
  "tika-s0101t:894_6": "saraṇagamanaṃ nibbānārammaṇaṃ hutvā pavattati. Maggassa adhigatattā pana adhigatameva",
  "tika-s0101t:894_7": "hoti ekaccānaṃ tevijjādīnaṃ lokiyavijjādayo viyā”ti, tesaṃ lokiyameva saraṇagamanaṃ",
  "tika-s0101t:894_8": "siyā, na lokuttaraṃ, tañca ayuttaṃ duvidhassāpi icchitabbattā.",
  "tika-s0101t:895_0": "Tanti lokiyaṃ saraṇagamanaṃ. Saddhāpaṭilābho “sammāsambuddho bhagavā”tiādinā. Saddhāmūlikāti",
  "tika-s0101t:895_1": "yathāvuttasaddhāpubbaṅgamā sammādiṭṭhiti buddhasubuddhataṃ, dhammasudhammataṃ, saṅghasuppaṭipattiñca",
  "tika-s0101t:895_2": "lokiyāvabodhavaseneva sammā ñāyena dassanato. “Saddhāmūlikā sammādiṭṭhī”ti etena",
  "tika-s0101t:895_3": "saddhūpanissayā yathāvuttalakkhaṇā paññā lokiyasaraṇagamananti dasseti, tenāha “diṭṭhijukammanti",
  "tika-s0101t:895_4": "vuccatī”ti. Diṭṭhi eva attano paccayehi uju karīyatīti katvā diṭṭhi vā uju karīyati",
  "tika-s0101t:895_5": "etenāti diṭṭhijukammaṃ, tathā pavatto cittuppādo. Evañca katvā “tapparāyaṇatākārappavatto",
  "tika-s0101t:895_6": "cittuppādo”ti idaṃ vacanaṃ samatthitaṃ hoti. Saddhāpubbaṅgamasammādiṭṭhiggahaṇaṃ",
  "tika-s0101t:895_7": "pana cittuppādassa tappadhānatāyāti daṭṭhabbaṃ. “Saddhāpaṭilābho”ti iminā mātādīhi",
  "tika-s0101t:895_8": "ussāhitadārakādīnaṃ viya ñāṇavippayuttaṃ saraṇagamanaṃ dasseti, “sammādiṭṭhī”ti iminā",
  "tika-s0101t:895_9": "ñāṇasampayuttaṃ saraṇagamanaṃ. Tayidaṃ lokiyaṃ saraṇagamanaṃ. Attā sanniyyātīyati",
  "tika-s0101t:895_10": "appīyati pariccajīyati etenāti attasanniyyātanaṃ, yathāvuttaṃ diṭṭhijukammaṃ. Taṃ",
  "tika-s0101t:895_11": "ratanattayaṃ parāyaṇaṃ paṭisaraṇaṃ etassāti tapparāyaṇo, puggalo, cittuppādo vā.",
  "tika-s0101t:895_12": "Tassa bhāvo tapparāyaṇatā, yathāvuttaṃ diṭṭhijukammameva. “Saraṇa”nti adhippāyena",
  "tika-s0101t:895_13": "sissabhāvaṃ antevāsikabhāvaṃ upagacchati etenāti sissabhāvūpagamanaṃ. Saraṇagamanādhippāyeneva",
  "tika-s0101t:895_14": "paṇipatati etenāti paṇipāto. Sabbattha yathāvuttadiṭṭhijukammavaseneva attho veditabbo.",
  "tika-s0101t:896_0": "Attapariccajananti saṃsāradukkhanittharaṇatthaṃ attano attabhāvassa pariccajanaṃ.",
  "tika-s0101t:896_1": "Eseva nayo sesesupi. Buddhādīnaṃ yevāti avadhāraṇaṃ attasanniyyātanādīsupi tattha",
  "tika-s0101t:896_2": "tattha vattabbaṃ. Evañhi tadaññanivattanaṃ kataṃ hoti.",
  "tika-s0101t:897_0": "Evaṃ attasanniyyātanādīni ekena pakārena dassetvā idāni aparehipi pakārehi dassetuṃ",
  "tika-s0101t:897_1": "“apicā”tiādi āraddhaṃ, tena pariyāyantarehipi attasanniyyātanādi katameva hoti atthassa",
  "tika-s0101t:897_2": "abhinnattāti dasseti. Āḷavakādīnanti ādi-saddena sātāgirahemavatādīnaṃ saṅgaho daṭṭhabbo.",
  "tika-s0101t:897_3": "Nanu cete āḷavakādayo maggeneva āgatasaraṇagamanā, kathaṃ tesaṃ tapparāyaṇatāsaraṇagamanaṃ",
  "tika-s0101t:897_4": "vuttanti? Maggenāgatasaraṇagamanehipi. “So ahaṃ vicarissāmi…pe… sudhammataṃ” “te",
  "tika-s0101t:897_5": "mayaṃ vicarissāma, gāmā gāmaṃ nagā nagaṃ…pe… sudhammata”nti, tehi tapparāyaṇatākārassa",
  "tika-s0101t:897_6": "paveditattā tathā vuttaṃ.",
  "tika-s0101t:898_0": "So panesa ñāti…pe… vasenāti ettha ñātivasena, bhayavasena, ācariyavasena, dakkhiṇeyyavasenāti",
  "tika-s0101t:898_1": "paccekaṃ yojetabbaṃ. Tattha ñātivasenāti ñātibhāvavasena. Evaṃ sesesupi. Dakkhiṇeyyapaṇipātenāti",
  "tika-s0101t:898_2": "dakkhiṇeyyatāhetukena paṇipātena. Itarehīti ñātibhāvādivasappavattehi tīhi paṇipātehi.",
  "tika-s0101t:898_3": "“Itarehī”tiādinā saṅkhepato vuttamatthaṃ vitthārato dassetuṃ “tasmā”tiādi vuttaṃ.",
  "tika-s0101t:898_4": "Vandatīti paṇipātassa lakkhaṇavacanaṃ. Evarūpanti diṭṭhadhammikaṃ sandhāya vadati.",
  "tika-s0101t:898_5": "Samparāyikañhi niyyānikaṃ vā anusāsaniṃ paccāsisanto dakkhiṇeyyapaṇipātameva karotīti adhippāyo.",
  "tika-s0101t:899": "Saraṇagamanappabhedoti saraṇagamanavibhāgo.",
  "tika-s0101t:900_0": "Ariyamaggo eva lokuttaraṃ saraṇagamananti “cattāri sāmaññaphalāni vipākaphala”nti",
  "tika-s0101t:900_1": "vuttaṃ. Sabbadukkhakkhayoti sakalassa vaṭṭadukkhassa anuppādanirodho. Etanti “cattāri",
  "tika-s0101t:900_2": "ariyasaccāni, sammappaññāya passatī”ti evaṃ vuttaṃ ariyasaccassa dassanaṃ.",
  "tika-s0101t:901_0": "Niccādito anupagamanādivasenāti “nicca”nti aggahaṇādivasena. Aṭṭhānanti hetupaṭikkhepo.",
  "tika-s0101t:901_1": "Anavakāsoti paccayapaṭikkhepo. Ubhayenāpi kāraṇameva paṭikkhipati. Yanti yena kāraṇena.",
  "tika-s0101t:901_2": "Diṭṭhisampannoti maggadiṭṭhiyā samannāgato sotāpanno. Kañci saṅkhāranti catubhūmakesu",
  "tika-s0101t:901_3": "saṅkhatasaṅkhāresu ekasaṅkhārampi. Niccato upagaccheyyāti “nicco”ti gaṇheyya. “Sukhato",
  "tika-s0101t:901_4": "upagaccheyyā”ti. “Ekantasukhī attā hoti arogo paraṃ maraṇā”ti evaṃ attadiṭṭhivasena",
  "tika-s0101t:901_5": "sukhato gāhaṃ sandhāyetaṃ vuttaṃ. Diṭṭhivippayuttacittena pana ariyasāvako pariḷāhavūpasamanatthaṃ",
  "tika-s0101t:901_6": "mattahatthiparittāsito viya cokkhabrāhmaṇo ukkārabhūmiṃ kañci saṅkhāraṃ sukhato upagacchati.",
  "tika-s0101t:901_7": "Attavāre kasiṇādipaññattisaṅgahatthaṃ “saṅkhāra”nti avatvā “kañci dhamma”nti vuttaṃ.",
  "tika-s0101t:901_8": "Imesupi vāresu catubhūmakavaseneva paricchedo veditabbo, tebhūmakavaseneva vā. Yaṃ",
  "tika-s0101t:901_9": "yañhi puthujjano gāhavasena gaṇhāti, tato tato ariyasāvako gāhaṃ viniveṭheti.",
  "tika-s0101t:902_0": "“Mātara”ntiādīsu janikā mātā, janako pitā, manussabhūto khīṇāsavo arahāti adhippeto.",
  "tika-s0101t:902_1": "Kiṃ pana ariyasāvako aññaṃ jīvitā voropeyyāti? Etampi aṭṭhānaṃ, puthujjanabhāvassa",
  "tika-s0101t:902_2": "pana mahāsāvajjabhāvadassanatthaṃ, ariyasāvakassa ca phaladassanatthaṃ evaṃ vuttaṃ.",
  "tika-s0101t:902_3": "Duṭṭhacittoti vadhakacittena paduṭṭhacitto. Lohitaṃ uppādeyyāti jīvamānakasarīre",
  "tika-s0101t:902_4": "khuddakamakkhikāya pivanamattampi lohitaṃ uppādeyya. Saṅghaṃ bhindeyyāti samānasaṃvāsakaṃ",
  "tika-s0101t:902_5": "samānasīmāyaṃ ṭhitaṃ saṅghaṃ. “Kammena, uddesena, voharanto, anussāvanena, salākaggāhenā”ti",
  "tika-s0101t:902_6": "evaṃ vuttehi pañcahi kāraṇehi bhindeyya. Aññaṃ satthāranti aññaṃ titthakaraṃ “ayaṃ",
  "tika-s0101t:902_7": "me satthā”ti evaṃ gaṇheyya, netaṃ ṭhānaṃ vijjatīti attho. Na te gamissanti apāyabhūminti",
  "tika-s0101t:902_8": "te buddhaṃ saraṇaṃ gatā taṃnimittaṃ apāyaṃ na gamissanti, devakāyaṃ pana paripūressantīti attho.",
  "tika-s0101t:903_0": "Dasahi ṭhānehīti dasahi kāraṇehi. Adhigaṇhantīti abhibhavanti. Velāmasuttādivasenāpīti",
  "tika-s0101t:903_1": "ettha karīsassa catutthabhāgappamāṇānaṃ caturāsītisahassasaṅkhyānaṃ suvaṇṇapātirūpiyapātikaṃsapātīnaṃ",
  "tika-s0101t:903_2": "yathākkamaṃ rūpiyasuvaṇṇahiraññapūrānaṃ, sabbālaṅkārapaṭimaṇḍitānaṃ caturāsītiyā",
  "tika-s0101t:903_3": "hatthisahassānaṃ, caturāsītiyā assasahassānaṃ, caturāsītiyā rathasahassānaṃ, caturāsītiyā",
  "tika-s0101t:903_4": "dhenusahassānaṃ, caturāsītiyā kaññāsahassānaṃ, caturāsītiyā pallaṅkasahassānaṃ, caturāsītiyā",
  "tika-s0101t:903_5": "vatthakoṭisahassānaṃ, aparimāṇassa ca khajjabhojjādibhedassa āhārassa pariccajanavasena",
  "tika-s0101t:903_6": "sattamāsādhikāni sattasaṃvaccharāni nirantaraṃ pavattavelāmamahādānato ekassa sotāpannassa",
  "tika-s0101t:903_7": "dinnadānaṃ mahapphalataraṃ, tato sataṃ sotāpannānaṃ dinnadānato ekassa sakadāgāmino,",
  "tika-s0101t:903_8": "tato ekassa anāgāmino, tato ekassa arahato, tato ekassa paccekabuddhassa, tato sammāsambuddhassa,",
  "tika-s0101t:903_9": "tato buddhappamukhassa saṅghassa dinnadānaṃ mahapphalataraṃ, tato cātuddisasaṅghaṃ",
  "tika-s0101t:903_10": "uddissa vihārakaraṇaṃ, tato saraṇagamanaṃ mahapphalataranti imamatthaṃ pakāsentassa",
  "tika-s0101t:903_11": "velāmasuttassa vasena. Vuttañhetaṃ “yaṃ gahapati velāmo brāhmaṇo dānaṃ adāsi mahādānaṃ,",
  "tika-s0101t:903_12": "yo cekaṃ diṭṭhisampannaṃ bhojeyya, idaṃ tato mahapphalatara”ntiādi. Velāmasuttādīti",
  "tika-s0101t:903_13": "ādisaddena aggappasādasuttādīnaṃ saṅgaho daṭṭhabbo.",
  "tika-s0101t:904_0": "Aññāṇaṃ vatthuttayassa guṇānaṃ ajānanaṃ, tattha sammoho. “Buddho nu kho, na nu kho”tiādinā",
  "tika-s0101t:904_1": "vicikicchā saṃsayo. Micchāñāṇaṃ tassa guṇānaṃ aguṇabhāvaparikappanena viparītaggāho.",
  "tika-s0101t:904_2": "Ādi-saddena anādarāgāravādīnaṃ saṅgaho. Na mahājutikanti na ujjalaṃ, aparisuddhaṃ",
  "tika-s0101t:904_3": "apariyodātanti attho. Na mahāvipphāranti anuḷāraṃ. Sāvajjoti taṇhādiṭṭhādivasena",
  "tika-s0101t:904_4": "sadoso, lokiyasaraṇagamanaṃ sikkhāsamādānaṃ viya aggahitakālaparicchedaṃ jīvitapariyantameva",
  "tika-s0101t:904_5": "hoti, tasmā tassa khandhabhedena bhedoti āha “anavajjo kālakiriyāyā”ti. Soti anavajjo",
  "tika-s0101t:904_6": "saraṇagamanabhedo. Satipi anavajjatte iṭṭhaphalopi na hotīti āha “aphalo”ti. Kasmā?",
  "tika-s0101t:904_7": "Avipākattā. Na hi taṃ akusalanti.",
  "tika-s0101t:905_0": "Ko upāsakoti sarūpapucchā, kiṃlakkhaṇo upāsakoti vuttaṃ hoti. Kasmāti hetupucchā,",
  "tika-s0101t:905_1": "tena kena pavattinimittena upāsaka-saddo tasmiṃ puggale nirūḷhoti dasseti, tenāha",
  "tika-s0101t:905_2": "“kasmā upāsakoti vuccatī”ti. Saddassa abhidheyye pavattinimittaṃ tadatthassa tabbhāvakāraṇaṃ.",
  "tika-s0101t:905_3": "Kimassa sīlanti kīdisaṃ assa upāsakassa sīlaṃ, kittakena sīlenāyaṃ sīlasampanno nāma",
  "tika-s0101t:905_4": "hotīti attho. Ko ājīvoti ko assa sammāājīvo, so pana micchājīvassa parivajjanena",
  "tika-s0101t:905_5": "hotīti sopi vibhajīyati. Kā vipattīti kā assa sīlassa, ājīvassa vā vipatti. Anantarassa",
  "tika-s0101t:905_6": "hi vidhi vā paṭisedho vā. Sampattīti etthāpi eseva nayo.",
  "tika-s0101t:906": "Yo kocīti khattiyādīsu yo koci, tena saraṇagamanaṃ evaṃ kāraṇaṃ, na jāti ādivisesoti dasseti.",
  "tika-s0101t:907": "Upāsanatoti teneva saraṇagamanena, tattha ca sakkaccakiriyāya ādara gāravabahumānādiyogena payirupāsanato.",
  "tika-s0101t:908": "Veramaṇiyoti veraṃ vuccati pāṇātipātādidussīlyaṃ, tassa maṇanato hananato vināsanato veramaṇiyo, pañca viratiyo viratipadhānattā tassa sīlassa, tenevāha “paṭivirato hotī”ti.",
  "tika-s0101t:909_0": "Micchāvaṇijjāti na sammāvaṇijjā ayuttavaṇijjā asāruppavaṇijjā. Pahāyāti akaraṇeneva",
  "tika-s0101t:909_1": "pajahitvā. Dhammenāti dhammato anapetena, tena aññampi adhammikaṃ jīvikaṃ paṭikkhipati.",
  "tika-s0101t:909_2": "Samenāti avisamena, tena kāyavisaṃ ādiduccaritaṃ vajjetvā kāyasamādinā sucaritena",
  "tika-s0101t:909_3": "jīvikaṃ dasseti. Satthavaṇijjāti āvudhabhaṇḍaṃ katvā vā kāretvā vā yathākataṃ vā",
  "tika-s0101t:909_4": "paṭilabhitvā tassa vikkayo. Sattavaṇijjāti manussavikkayo. Maṃsavaṇijjāti sūnakārādayo",
  "tika-s0101t:909_5": "viya migasūkarādike posetvā maṃsaṃ sampādetvā vikkayo. Majjavaṇijjāti yaṃ kiñci majjaṃ",
  "tika-s0101t:909_6": "yojetvā tassa vikkayo. Visavaṇijjāti visaṃ yojetvā vā visaṃ gahetvā vā tassa vikkayo.",
  "tika-s0101t:909_7": "Tattha satthavaṇijjā paroparodhanimittatāya akaraṇīyā vuttā sattavaṇijjā abhujissabhāvakaraṇato,",
  "tika-s0101t:909_8": "maṃsavaṇijjā vadhahetuto, majjavaṇijjā pamādaṭṭhānato.",
  "tika-s0101t:910_0": "Tassevāti pañcaveramaṇilakkhaṇassa sīlassa ceva pañcamicchāvaṇijjālakkhaṇassa ājīvassa",
  "tika-s0101t:910_1": "ca. Vipattīti bhedo, pakopo ca. Yāyāti yāya paṭipattiyā. Caṇḍāloti upāsakacaṇḍālo.",
  "tika-s0101t:910_2": "Malanti upāsakamalaṃ. Paṭikiṭṭhoti upāsakanihīno. Buddhādīsu kammakammaphalesu ca",
  "tika-s0101t:910_3": "saddhāvipariyāyo assaddhiyaṃ micchādhimokkho, yathāvuttena assaddhiyena samannāgato",
  "tika-s0101t:910_4": "assaddho. Yathāvuttasīlavipattiājīvavipattivasena dussīlo. “Iminā diṭṭhādinā idaṃ",
  "tika-s0101t:910_5": "nāma maṅgalaṃ hotī”ti evaṃ bālajanaparikappitakotūhalasaṅkhātena diṭṭhasutamutamaṅgalena",
  "tika-s0101t:910_6": "samannāgato kotūhalamaṅgaliko. Maṅgalaṃ paccetīti diṭṭhamaṅgalādibhedaṃ maṅgalameva",
  "tika-s0101t:910_7": "pattiyāyati. No kammanti kammassakataṃ no pattiyāyati. Ito ca bahiddhāti ito sabbaññubuddhasāsanato",
  "tika-s0101t:910_8": "bahiddhā bāhirakasamaye. Dakkhiṇeyyaṃ pariyesatīti duppaṭipannaṃ dakkhiṇārahasaññī",
  "tika-s0101t:910_9": "gavesati. Pubbakāraṃ karotīti dānamānaṃ ādikaṃ kusalakiriyaṃ paṭhamataraṃ karoti.",
  "tika-s0101t:910_10": "Ettha ca dakkhiṇeyyapariyesanapubbakāre ekaṃ katvā pañca dhammā veditabbā.",
  "tika-s0101t:911_0": "Vipattiyaṃ vuttavipariyāyena sampatti veditabbā. Ayaṃ pana viseso – catunnampi parisānaṃ",
  "tika-s0101t:911_1": "ratijananaṭṭhena upāsakova ratanaṃ upāsakaratanaṃ. Guṇasobhākittisaddasugandhatāya",
  "tika-s0101t:911_2": "upāsakova padumaṃ upāsakapadumaṃ. Tathā upāsakapuṇḍarīkaṃ.",
  "tika-s0101t:912_0": "Ādimhītiādiatthe. Koṭiyanti pariyantakoṭiyaṃ. Vihāraggenāti ovarakakoṭṭhāsena, “imasmiṃ",
  "tika-s0101t:912_1": "gabbhe vasantānamidaṃ nāma panasaphalaṃ pāpuṇātī”tiādinā taṃ taṃvasanaṭṭhānakoṭṭhāsenāti",
  "tika-s0101t:912_2": "attho. Ajjatagganti vā ajjadagganti vā ajja icceva attho.",
  "tika-s0101t:913_0": "“Pāṇehi upeta”nti iminā tassa saraṇagamanassa āpāṇakoṭikataṃ dassento “yāva me jīvitaṃ",
  "tika-s0101t:913_1": "pavattatī”tiādīni vatvā puna jīvitenāpi taṃ vatthuttayaṃ paṭipūjento “saraṇagamanaṃ",
  "tika-s0101t:913_2": "rakkhāmī”ti uppannaṃ tassa rañño adhippāyaṃ vibhāvento “ahañhī”tiādimāha. Pāṇehi",
  "tika-s0101t:913_3": "upetanti hi yāva me pāṇā dharanti, tāva saraṇaṃ upetaṃ, upento ca na vācāmattena,",
  "tika-s0101t:913_4": "na ekavāraṃ cittuppādamattena, atha kho pāṇānaṃ pariccajanavasena yāvajīvaṃ upetanti",
  "tika-s0101t:913_5": "evamettha attho veditabbo.",
  "tika-s0101t:914_0": "Accayanaṃ sādhumariyādaṃ madditvā vītikkamanaṃ accayoti āha “aparādho”ti. Acceti",
  "tika-s0101t:914_1": "atikkamati etenāti vā accayo, vītikkamassa pavattanako akusaladhammo. So eva aparajjhati",
  "tika-s0101t:914_2": "etenāti aparādho. So hi aparajjhantaṃ purisaṃ abhibhavitvā pavattati, tenāha “atikkamma",
  "tika-s0101t:914_3": "abhibhavitvā pavatto”ti. Caratīti ācarati karoti. Dhammenevāti dhammato anapetena",
  "tika-s0101t:914_4": "payogena. Paṭiggaṇhātūti adhivāsanavasena sampaṭicchatūti atthoti āha “khamatū”ti.",
  "tika-s0101t:915_0": "251. Sadevakena lokena “saraṇa”nti araṇīyato ariyo, tathāgatoti āha “ariyassa vinaye",
  "tika-s0101t:915_1": "buddhassa bhagavato sāsane”ti. Puggalādhiṭṭhānaṃ karontoti kāmaṃ “vuddhi hesā”ti",
  "tika-s0101t:915_2": "dhammādhiṭṭhānavasena vākyaṃ āraddhaṃ, tathāpi desanaṃ pana puggalādhiṭṭhānaṃ karonto",
  "tika-s0101t:915_3": "saṃvaraṃ āpajjatīti āhāti yojanā.",
  "tika-s0101t:916_0": "253. Imasmiṃyeva attabhāve nippajjanakānaṃ attano kusalamūlānaṃ khaṇanena khato,",
  "tika-s0101t:916_1": "tesaṃyeva upahananena upahato. Ubhayenāpi tassa kammāparādhameva vadati. Patiṭṭhāti",
  "tika-s0101t:916_2": "sammattaniyāmokkamanaṃ etāyāti patiṭṭhā, tassa upanissayasampadā. Sā kiriyāparādhena",
  "tika-s0101t:916_3": "bhinnā vināsitā etenāti bhinnapatiṭṭho, tenāha “tathā”tiādi. Dhammesu cakkhunti catusaccadhammesu",
  "tika-s0101t:916_4": "tesaṃ dassanaṭṭhena cakkhu. Aññesu ṭhānesūti aññesu suttapadesu. Muccissatīti saṭṭhi",
  "tika-s0101t:916_5": "vassasahassāni paccitvā lohakumbhī narakato muccissati.",
  "tika-s0101t:917_0": "Yadi anantare attabhāve narake paccati, imaṃ pana suttaṃ sutvā rañño ko ānisaṃso",
  "tika-s0101t:917_1": "laddhoti āha “mahānisaṃso”tiādi. So pana ānisaṃso niddālābhasīsena vutto tadā kāyikacetasikadukkhāpagamo,",
  "tika-s0101t:917_2": "tiṇṇaṃ ratanānaṃ mahāsakkārakiriyā, sātisayo pothujjanikasaddhāpaṭilābhoti evaṃpakāro",
  "tika-s0101t:917_3": "diṭṭhadhammiko, samparāyiko pana aparāparesupi bhavesu aparimāṇo yevāti veditabbo.",
  "tika-s0101t:918_0": "Etthāha – yadi rañño kammantarāyābhāve tasmiṃyeva āsane dhammacakkhu uppajjissati,",
  "tika-s0101t:918_1": "kathaṃ anāgate paccekabuddho hutvā parinibbāyissati. Atha paccekabuddho hutvā parinibbāyissati,",
  "tika-s0101t:918_2": "kathaṃ tadā dhammacakkhuṃ uppajjissati, nanu ime sāvakabodhipaccekabodhiupanissayā",
  "tika-s0101t:918_3": "bhinnanissayāti? Nāyaṃ virodho ito parato evassa paccekabodhisambhārānaṃ sambharaṇīyato.",
  "tika-s0101t:918_4": "Sāvakabodhiyā bujjhanakasattāpi hi asati tassā samavāye kālantare paccekabodhiyā",
  "tika-s0101t:918_5": "bujjhissanti katābhinīhārasambhavato. Apare pana bhaṇanti “paccekabodhiyā yevāyaṃ",
  "tika-s0101t:918_6": "katābhinīhāro. Katābhinīhārāpi hi tattha niyatiṃ appattā tassa ñāṇassa paripākaṃ",
  "tika-s0101t:918_7": "anupagatattā satthu sammukhībhāve sāvakabodhiṃ pāpuṇissantīti bhagavā ‘sacāyaṃ bhikkhave",
  "tika-s0101t:918_8": "rājā’tiādimāha. Mahābodhisattānameva ca ānantariyaparimutti, na itarabodhisattānaṃ.",
  "tika-s0101t:918_9": "Tathā hi paccekabodhiyaṃ niyato samāno devadatto cirakālasambhūtena lokanāthe āghātena",
  "tika-s0101t:918_10": "garutarāni ānantariyāni pasavi, tasmā kammantarāyenāyaṃ idāni asamavetadassanābhisamayo",
  "tika-s0101t:918_11": "rājā paccekabodhiniyāmena anāgate paccekabuddho hutvā parinibbāyissatī”ti daṭṭhabbaṃ.",
  "tika-s0101t:919": "Sāmaññaphalasuttavaṇṇanāya līnatthappakāsanā.",
  "tika-s0101t:922": "3. Ambaṭṭhasuttavaṇṇanā",
  "tika-s0101t:923": "Addhānagamanavaṇṇanā",
  "tika-s0101t:924_0": "254. Apubbapadavaṇṇanāti atthasaṃvaṇṇanāvasena heṭṭhā aggahitatāya apubbassa padassa",
  "tika-s0101t:924_1": "vaṇṇanā atthavibhajanā. “Hitvā punappunāgatamattha”nti hi vuttaṃ. Janapadinoti janapadavanto,",
  "tika-s0101t:924_2": "janapadassa vā issarā rājakumārā gottavasena kosalā nāma. Yadi eko janapado, kathaṃ",
  "tika-s0101t:924_3": "bahuvacananti āha “rūḷhisaddenā”ti. Akkharacintakā hi īdisesu ṭhānesu yutte viya",
  "tika-s0101t:924_4": "īdisaliṅgavacanāni icchanti, ayamettha rūḷhi yathā aññatthapi “kurūsu viharati, aṅgesu",
  "tika-s0101t:924_5": "viharatī”ti ca. Tabbisesanepi janapada-sadde jāti-sadde ekavacanameva. Porāṇā panāti",
  "tika-s0101t:924_6": "pana-saddo visesatthajotano, tena puthuatthavisayatāya evañcetaṃ puthuvacananti vakkhamānavisesaṃ",
  "tika-s0101t:924_7": "joteti. Bahuppabhedo hi so padeso tiyojanasataparimāṇatāya. Naṅgalānipi chaḍḍetvāti",
  "tika-s0101t:924_8": "kammappahānavasena naṅgalānipi pahāya, nidassanamattañcetaṃ. Na kevalaṃ kassakā eva,",
  "tika-s0101t:924_9": "atha kho aññepi manussā attano attano kiccaṃ pahāya tattha sannipatiṃsu. “So padeso”ti",
  "tika-s0101t:924_10": "padesasāmaññato vuttaṃ, vacanavipallāsena vā, te padesāti attho. Kosalāti vuccati",
  "tika-s0101t:924_11": "kusalā eva kosalāti katvā.",
  "tika-s0101t:925_0": "Cārikanti caraṇaṃ, caraṇaṃ vā cāro, so eva cārikā. Tayidaṃ maggagamanaṃ idhādhippetaṃ,",
  "tika-s0101t:925_1": "na cuṇṇikagamanamattanti āha “addhānagamanaṃ gacchanto”ti. Taṃ vibhāgena dassetuṃ",
  "tika-s0101t:925_2": "“cārikā ca nāmesā”tiādi vuttaṃ. Tattha dūrepīti nātidūrepi. Sahasā gamananti sīghagamanaṃ.",
  "tika-s0101t:925_3": "Mahākassapapaccuggamanādiṃ ekadesena vatvā vanavāsītissasāmaṇerassa vatthuṃ vitthāretvā",
  "tika-s0101t:925_4": "janapadacārikaṃ kathetuṃ “bhagavā hī”tiādi āraddhaṃ. Ākāsagāmīhi eva saddhiṃ gantukāmo",
  "tika-s0101t:925_5": "“chaḷabhiññānaṃ ārocehī”ti āha.",
  "tika-s0101t:926_0": "Saṅghakammavasena sijjhamānāpi upasampadā satthu āṇāvaseneva sijjhanato “buddhadāyajjaṃ",
  "tika-s0101t:926_1": "te dassāmī”ti vuttanti vadanti. Apare pana aparipuṇṇavīsativassasseva tassa upasampadaṃ",
  "tika-s0101t:926_2": "anujānanto “dassāmī”ti avocāti vadanti. Upasampādetvāti dhammasenāpatinā upajjhāyena upasampādetvā.",
  "tika-s0101t:927_0": "Navayojanasatikampi ṭhānaṃ majjhimadesapariyāpannameva, tato paraṃ nādhippetaṃ turitacārikāvasena",
  "tika-s0101t:927_1": "agamanato. Samantāti gatagataṭṭhānassa catūsu passesu samantato. Aññenapi kāraṇenāti",
  "tika-s0101t:927_2": "bhikkhūnaṃ samathavipassanātaruṇabhāvato aññenapi majjhimamaṇḍale veneyyānaṃ ñāṇaparipākādikāraṇena",
  "tika-s0101t:927_3": "majjhimamaṇḍalaṃ osarati. “Sattahi vā”tiādi “ekamāsaṃ vā”tiādinā vuttānukkamena yojetabbaṃ.",
  "tika-s0101t:928_0": "Sarīraphāsukatthāyāti ekasmiṃyeva ṭhāne nibaddhavāsavasena ussannadhātukassa sarīrassa",
  "tika-s0101t:928_1": "vicaraṇena phāsukatthāya. Aṭṭhuppattikālābhikaṅkhanatthāyāti aggikkhandhopamasutta",
  "tika-s0101t:928_2": "maghadevajātakādi desanānaṃ viya dhammadesanāya aṭṭhuppattikālaṃ ākaṅkhamānena. Surāpānasikkhāpadapaññāpane",
  "tika-s0101t:928_3": "viya sikkhāpadapaññāpanatthāya. Bodhaneyyasatte aṅgulimālādike bodhanatthāya. Kañci,",
  "tika-s0101t:928_4": "katipaye vā puggale uddissa cārikā nibaddhacārikā. Tadaññā anibaddhacārikā.",
  "tika-s0101t:929_0": "Dasasahassi lokadhātuyāti jātikhettabhūte dasasahassacakkavāḷe. Tattha hi satte paripakkindriye",
  "tika-s0101t:929_1": "passituṃ buddhañāṇaṃ abhinīharitvā ṭhito bhagavā ñāṇajālaṃ pattharatīti vuccati.",
  "tika-s0101t:929_2": "Sabbaññutaññāṇajālassa anto paviṭṭhoti tassa ñāṇassa gocarabhāvaṃ upagato. Bhagavā",
  "tika-s0101t:929_3": "kira mahākaruṇāsamāpattiṃ samāpajjitvā tato vuṭṭhāya “ye sattā bhabbā paripākañāṇā",
  "tika-s0101t:929_4": "ajja mayā vinetabbā, te mayhaṃ ñāṇassa upaṭṭhahantū”ti cittaṃ adhiṭṭhāya samannāharati.",
  "tika-s0101t:929_5": "Tassa saha samannāhārā eko vā dve vā bahū vā tadā vinayūpagā veneyyā ñāṇassa āpāthamāgacchanti",
  "tika-s0101t:929_6": "ayamettha buddhānubhāvo. Evampi āpāthamāgatānaṃ pana nesaṃ upanissayaṃ pubbacariyaṃ",
  "tika-s0101t:929_7": "pubbahetuṃ sampati vattamānañca paṭipattiṃ oloketi, tenāha “atha bhagavā”tiādi. Vādapaṭivādaṃ",
  "tika-s0101t:929_8": "katvāti “evaṃ nu te ambaṭṭhā”tiādinā mayā vuttavacanassa “ye ca kho te bho gotama",
  "tika-s0101t:929_9": "muṇḍakā samaṇakā”tiādinā paṭivacanaṃ katvā tikkhattuṃ ibbhavādanipātanavasena nānappakāraṃ",
  "tika-s0101t:929_10": "asambhivākyaṃ sādhusabhāvāya vācāya vattuṃ ayuttavacanaṃ vakkhati. Nibbisevananti",
  "tika-s0101t:929_11": "vigatatudanaṃ, mānadabbavasena apagataparipphandananti attho.",
  "tika-s0101t:930_0": "Avasaritabbanti upagantabbaṃ. Icchānaṅgaleti idaṃ tadā bhagavato gocaragāmanidassanaṃ",
  "tika-s0101t:930_1": "samīpatthe bhummanti katvā. “Icchānaṅgalavanasaṇḍe”ti nivāsanaṭṭhānadassanaṃ adhikaraṇe",
  "tika-s0101t:930_2": "bhummanti. Tadubhayaṃ vivaranto “icchānaṅgalaṃ upanissāyā”tiādimāha. Dhammarājassa",
  "tika-s0101t:930_3": "bhagavato sabbaso adhammaniggaṇhanaparā paṭipatti, sā ca sīlasamādhipaññāvasenāti",
  "tika-s0101t:930_4": "taṃ dassetuṃ “sīlakhandhāvāra”ntiādi vuttaṃ. Yathābhirucitenāti dibbavihārādīsu yena",
  "tika-s0101t:930_5": "yena attano abhirucitena vihārena.",
  "tika-s0101t:931": "Pokkharasātivatthuvaṇṇanā",
  "tika-s0101t:932_0": "255. Manteti irubbedādimantasatthe. Pokkhare kamale sayamāno nisīdīti pokkharasātī.",
  "tika-s0101t:932_1": "Sāti vuccati samasaṇṭhānaṃ, pokkhare saṇṭhānāvayave jātoti “pokkharasātī”tipi vuccati.",
  "tika-s0101t:932_2": "Setapokkharasadisoti setapadumavaṇṇo. Suvaṭṭitāti vaṭṭabhāvassa yuttaṭṭhāne suṭṭhu",
  "tika-s0101t:932_3": "vaṭṭulā. Kāḷavaṅgatilakādīnaṃ abhāvena suparisuddhā.",
  "tika-s0101t:933_0": "Imassa brāhmaṇassa kīdiso pubbayogo, yena naṃ bhagavā anuggaṇhituṃ taṃ ṭhānaṃ upagatoti",
  "tika-s0101t:933_1": "āha “ayaṃ panā”tiādi. Padumagabbhe nibbatti tenāyaṃ saṃsedajo jāto. Na pupphatīti",
  "tika-s0101t:933_2": "na vikasati. Rajatabimbakanti rūpiyamayaṃ rūpakaṃ.",
  "tika-s0101t:934_0": "Ajjhāvasatīti ettha adhi-saddo issariyatthadīpano, āsaddo mariyādatthoti dassento",
  "tika-s0101t:934_1": "“abhibhavitvā”tiādimāha. Tehi yuttattā hi ukkaṭṭhanti upayogavacanaṃ, tenāha “upasaggavasenā”tiādi.",
  "tika-s0101t:934_2": "Yāya mariyādāyāti yāya avatthāya. Nagarassa vatthunti “ayaṃ khaṇo, sumuhuttaṃ mā",
  "tika-s0101t:934_3": "atikkamī”ti rattivibhāyanaṃ anurakkhantā rattiyaṃ ukkā ṭhapetvā ukkāsu jalamānāsu",
  "tika-s0101t:934_4": "nagarassa vatthuṃ aggahesuṃ, tasmā ukkāsu ṭhitāti ukkaṭṭhā, ukkāsu vijjotayantīsu",
  "tika-s0101t:934_5": "ṭhitā patiṭṭhitāti mūlavibhujādipakkhepena saddasiddhi veditabbā, niruttinayena vā",
  "tika-s0101t:934_6": "ukkāsu ṭhitāsu ṭhitā āsīti ukkaṭṭhā. Apare pana bhaṇanti “bhūmibhāgasampattiyā, upakaraṇasampattiyā,",
  "tika-s0101t:934_7": "manussasampattiyā ca taṃ nagaraṃ ukkaṭṭhaguṇayogato ukkaṭṭhāti nāmaṃ labhī”ti. Tassāti",
  "tika-s0101t:934_8": "“ukkaṭṭha”nti upayogavasena vuttapadassa. Anupayogattāti visesanabhāvena anupayuttattā.",
  "tika-s0101t:934_9": "Sesapadesūti “sattussada”ntiādipadesu. Yathāvidhi hi anupayogo purimasmiṃ. Tatthāti",
  "tika-s0101t:934_10": "“upasaggavasenā”tiādinā vuttavidhāne. “Saddasatthato pariyesitabba”nti etena saddalakkhaṇānugato",
  "tika-s0101t:934_11": "vāyaṃ saddappayogoti dasseti. Upaanuadhiāitievaṃpubbake vasanakiriyāṭhāne upayogavacanameva",
  "tika-s0101t:934_12": "pāpuṇātīti saddavidū icchanti.",
  "tika-s0101t:935": "Ussadatā nāmettha bahulatāti, taṃ bahulataṃ dassetuṃ “bahujana”ntiādi vuttaṃ. Gahetvā posetabbaṃ posāvaniyaṃ. Āvijjhitvāti parikkhipitvā.",
  "tika-s0101t:936_0": "Raññā viya bhuñjitabbanti vā rājabhoggaṃ. Rañño dāyabhūtanti kulaparamparāya yogyabhāvena",
  "tika-s0101t:936_1": "rājato laddhadāyabhūtaṃ. Tenāha “dāyajjanti attho”ti. Rājanīhārena paribhuñjitabbato",
  "tika-s0101t:936_2": "uddhaṃ paribhogalābhassa seṭṭhadeyyatā nāma natthīti āha “chattaṃ ussāpetvā rājasaṅkhepena",
  "tika-s0101t:936_3": "bhuñjitabba”nti. “Sabbaṃ chejjabhejja”nti sarīradaṇḍadhanadaṇḍādi bhedaṃ sabbaṃ daṇḍamāha.",
  "tika-s0101t:936_4": "Nadītitthapabbatādīsūti nadītitthapabbatapādagāmadvāraaṭavimukhādīsu. “Rājadāya”nti",
  "tika-s0101t:936_5": "imināva rañño dinnabhāve siddhe “raññā pasenadinā kosalena dinna”nti vacanaṃ kimatthiyanti",
  "tika-s0101t:936_6": "āha “dāyakarājadīpanattha”ntiādi. Nissaṭṭhapariccattanti muttacāgavasena pariccattaṃ",
  "tika-s0101t:936_7": "katvā. Evañhi taṃ seṭṭhadeyyaṃ uttamadeyyaṃ jātaṃ.",
  "tika-s0101t:937_0": "Upalabhīti savanavasena upalabhīti imamatthaṃ dassento “sotadvāra…pe… aññāsī”ti āha.",
  "tika-s0101t:937_1": "Avadhāraṇaphalattā sabbampi vākyaṃ antogadhāvadhāraṇanti āha “padapūraṇamatte nipāto”ti.",
  "tika-s0101t:937_2": "“Avadhāraṇatthe”ti pana iminā iṭṭhatovadhāraṇatthaṃ kho-saddaggahaṇanti dasseti.",
  "tika-s0101t:937_3": "“Assosī”ti padaṃ kho-sadde gahite tena phullitamaṇḍitaṃ viya hontaṃ pūritaṃ nāma",
  "tika-s0101t:937_4": "hoti, tena ca purimapacchimapadāni siliṭṭhāni honti, na tasmiṃ aggahiteti āha “padapūraṇena",
  "tika-s0101t:937_5": "byañjanasiliṭṭhatāmattamevā”ti. Matta-saddo visesanivattiattho, tenassa anatthantaradīpanatā",
  "tika-s0101t:937_6": "dassitā hoti, eva-saddena pana byañjanasiliṭṭhatāya ekantikatā.",
  "tika-s0101t:938_0": "Samitapāpattāti accantaṃ anavasesato savāsanaṃ samitapāpattā. Evañhi bāhirakavirāgasekkhāsekkhapāpasamanato",
  "tika-s0101t:938_1": "bhagavato pāpasamanaṃ visesitaṃ hoti, tenāha vuttañhetantiādi. Anekatthattā nipātānaṃ",
  "tika-s0101t:938_2": "idha anussavattho adhippetoti āha “khalūti anussavatthe nipāto”ti. Ālapanamattanti",
  "tika-s0101t:938_3": "piyālāpavacanamattaṃ. Piyasamudāhāro hete “bho”ti vā “āvuso”ti vā “devānaṃ piyā”ti",
  "tika-s0101t:938_4": "vā. Gottavasenāti ettha gaṃ tāyatīti gottaṃ. Gotamoti hi pavattamānaṃ vacanaṃ, buddhiñca",
  "tika-s0101t:938_5": "tāyati ekaṃsikavisayatāya rakkhatīti gottaṃ. Yathā hi buddhi ārammaṇabhūtena atthena",
  "tika-s0101t:938_6": "vinā na vattati, evaṃ abhidhānaṃ abhidheyyabhūtena, tasmā so gottasaṅkhāto attho",
  "tika-s0101t:938_7": "tāni tāyati rakkhatīti vuccati. Ko pana soti? Aññakulaparamparāsādhāraṇaṃ tassa kulassa",
  "tika-s0101t:938_8": "ādipurisasamudāgataṃ taṃkulapariyāpannasādhāraṇaṃ sāmaññarūpanti daṭṭhabbaṃ. Ettha",
  "tika-s0101t:938_9": "ca “samaṇo”ti iminā sarikkhakajanehi bhagavato bahumatabhāvo dassito samitapāpatākittanato.",
  "tika-s0101t:938_10": "“Gotamo”ti iminā lokiyajanehi uḷārakulasambhūtatādīpanato.",
  "tika-s0101t:939_0": "Uccākulaparidīpanaṃ uditoditavipulakhattiyakulavibhāvanato. Sabbakhattiyānañhi ādibhūtamahāsammatamahārājato",
  "tika-s0101t:939_1": "paṭṭhāya asambhinnaṃ uḷāratamaṃ sakyarājakulaṃ. Kenaci pārijuññenāti ñātipārijuññabhogapārijuññādinā",
  "tika-s0101t:939_2": "kenaci pārijuññena pārihāniyā. Anabhibhūto anajjhotthato. Tathā hi tassa kulassa",
  "tika-s0101t:939_3": "na kiñci pārijuññaṃ lokanāthassa abhijātiyaṃ, atha kho vaḍḍhiyeva. Abhinikkhamane",
  "tika-s0101t:939_4": "ca tatopi samiddhatamabhāvo loke pākaṭo paññāto. Iti “sakyakulā pabbajito”ti idaṃ",
  "tika-s0101t:939_5": "vacanaṃ bhagavato saddhāpabbajitabhāvadīpanaṃ vuttaṃ mahantaṃ ñātiparivaṭṭaṃ, mahantañca",
  "tika-s0101t:939_6": "bhogakkhandhaṃ pahāya pabbajitabhāvasiddhito. Sundaranti bhaddakaṃ. Bhaddakatā ca",
  "tika-s0101t:939_7": "passantassa hitasukhāvahabhāvena veditabbāti āha atthāvahaṃ sukhāvahanti. Tattha",
  "tika-s0101t:939_8": "atthāvahanti diṭṭhadhammikasamparāyikaparamatthasaṃhitahitāvahaṃ. Sukhāvahanti yathāvuttatividhasukhāvahaṃ.",
  "tika-s0101t:939_9": "Tathārūpānanti tādisānaṃ. Yādisehi pana guṇehi bhagavā samannāgato, tehi catuppamāṇikassa",
  "tika-s0101t:939_10": "lokassa sabbathāpi accantāya saddhāya pasādanīyo tesaṃ yathābhūtasabhāvattāti dassento",
  "tika-s0101t:939_11": "yathārūpotiādimāha. Tattha yathābhūtaṃ…pe… arahatanti iminā dhammappamāṇānaṃ, lūkhappamāṇānañca",
  "tika-s0101t:939_12": "sattānaṃ bhagavato pasādāvahataṃ dasseti. Taṃ dassaneneva ca itaresampi atthato pasādāvahatā",
  "tika-s0101t:939_13": "dassitā hotīti daṭṭhabbaṃ tadavinābhāvato. Dassanamattampi sādhu hotīti ettha kosiyasakuṇavatthuṃ kathetabbaṃ.",
  "tika-s0101t:940": "Ambaṭṭhamāṇavakathāvaṇṇanā",
  "tika-s0101t:941": "256. Mante parivattetīti vede sajjhāyati, pariyāpuṇātīti attho. Mante dhāretīti yathāadhīte mante asammuṭṭhe katvā hadaye ṭhapeti oṭṭhapahatakaraṇavasena, na atthavibhāvanavasena.",
  "tika-s0101t:942_0": "Sanighaṇḍukeṭubhānanti ettha vacanīyavācakabhāvena atthaṃ saddañca nikhaḍati bhindati",
  "tika-s0101t:942_1": "vibhajja dassetīti nikhaṇḍu, sā eva idha kha-kārassa gha-kāraṃ katvā “nighaṇḍū”ti",
  "tika-s0101t:942_2": "vutto. Kiṭayati gameti ñāpeti kiriyādivibhāgaṃ, taṃ vā anavasesapariyādānato gamento",
  "tika-s0101t:942_3": "pūretīti keṭubhaṃ. Vevacanappakāsakanti pariyāyasaddadīpakaṃ, ekekassa atthassa anekapariyāyavacanavibhāvakanti",
  "tika-s0101t:942_4": "attho. Nidassanamattañcetaṃ anekesampi atthānaṃ ekasaddavacanīyatāvibhāvanavasenapi",
  "tika-s0101t:942_5": "tassa ganthassa pavattattā. Vacībhedādilakkhaṇā kiriyā kappīyati etenāti kiriyākappo,",
  "tika-s0101t:942_6": "so pana vaṇṇapadasambandhapadatthādivibhāgato bahuvikappoti āha “kiriyākappavikappo”ti.",
  "tika-s0101t:942_7": "Idañca mūlakiriyākappaganthaṃ sandhāya vuttaṃ. So hi satasahassaparimāṇo nayacariyādipakaraṇaṃ.",
  "tika-s0101t:942_8": "Ṭhānakaraṇādivibhāgato, nibbacanavibhāgato ca akkharā pabhedīyanti etehīti akkharappabhedā,",
  "tika-s0101t:942_9": "sikkhāniruttiyo. Etesanti vedānaṃ.",
  "tika-s0101t:943_0": "Te eva vede padaso kāyatīti padako. Taṃ taṃ saddaṃ tadatthañca byākaroti byācikkhati",
  "tika-s0101t:943_1": "etenāti byākaraṇaṃ, saddasatthaṃ. Āyatiṃ hitaṃ tena loko na yatati na īhatīti lokāyataṃ.",
  "tika-s0101t:943_2": "Tañhi ganthaṃ nissāya sattā puññakiriyāya cittampi na uppādenti.",
  "tika-s0101t:944_0": "Vayatīti vayo, ādimajjhapariyosānesu katthaci aparikilamanto avitthāyanto te ganthe",
  "tika-s0101t:944_1": "sandhāreti pūretīti attho. Dve paṭisedhā pakatiṃ gamentīti dassento “avayo na hotī”ti",
  "tika-s0101t:944_2": "vatvā tattha avayaṃ dassetuṃ “avayo nāma…pe… na sakkotī”ti vuttaṃ. “Anuññāto”ti padassa",
  "tika-s0101t:944_3": "kammasādhanavasena, “paṭiññāto”ti pana padassa kattusādhanavasena attho veditabboti",
  "tika-s0101t:944_4": "dassento “ācariyenā”tiādimāha. Ācariyaparamparābhataṃ ācariyakaṃ. Garūti bhāriyaṃ",
  "tika-s0101t:944_5": "attānaṃ tato mocetvā gamanaṃ dukkaraṃ hoti. Anatthopi uppajjati nindābyārosaupārambhādi.",
  "tika-s0101t:945": "257. “Abbhuggato”ti ettha abhisaddayogena itthambhūtākhyānatthavaseneva upayogavacanaṃ.",
  "tika-s0101t:946_0": "258. Lakkhaṇānīti lakkhaṇadīpanāni mantapadāni. Antaradhāyantīti na kevalaṃ lakkhaṇamantāniyeva,",
  "tika-s0101t:946_1": "atha kho aññānipi brāhmaṇānaṃ ñāṇabalābhāvena anukkamena antaradhāyanti. Tathā hi",
  "tika-s0101t:946_2": "vadanti “ekasataṃ addhariyaṃ sākhā sahassavattako sāmā”tiādi. Paṇidhi …pe… mahatoti",
  "tika-s0101t:946_3": "ettha paṇidhimahato samādānamahatoti ādinā paccekaṃ mahanta-saddo yojetabbo. Paṇidhimahantatādi",
  "tika-s0101t:946_4": "cassa buddhavaṃsacariyāpiṭakavaṇṇanādivasena veditabbo. Niṭṭhāti nipphattiyo. Bhavabhedeti",
  "tika-s0101t:946_5": "bhavavisese. Ito ca etto ca byāpetvā ṭhitatā visaṭabhāvo.",
  "tika-s0101t:947_0": "Jātisāmaññatoti lakkhaṇajātiyā lakkhaṇabhāvamattena samānabhāvato. Yathā hi buddhānaṃ",
  "tika-s0101t:947_1": "lakkhaṇāni suvisadāni, suparibyattāni, paripuṇṇāni ca honti, na evaṃ cakkavattīnaṃ,",
  "tika-s0101t:947_2": "tenāha “na teheva buddho hotī”ti. Abhirūpatā, dīghāyukatā, appātaṅkatā, brāhmaṇādīnaṃ",
  "tika-s0101t:947_3": "piyamanāpatāti imehi catūhi acchariyasabhāvehi. Dānaṃ, piyavacanaṃ, atthacariyā,",
  "tika-s0101t:947_4": "samānattatāti imehi catūhi saṅgahavatthūhi. Rañjanatoti pītijananato. Cakkaṃ cakkaratanaṃ",
  "tika-s0101t:947_5": "vatteti pavattetīti cakkavattī. Sampatticakkehi sayaṃ vattati, tehi ca paraṃ sattanikāyaṃ",
  "tika-s0101t:947_6": "vatteti pavattetīti cakkavattī. Parahitāvaho iriyāpathacakkānaṃ vatto vattanaṃ etassa,",
  "tika-s0101t:947_7": "etthāti vā cakkavattī. Appaṭihataṃ vā āṇāsaṅkhātaṃ cakkaṃ vattetīti cakkavattī. Khattiyamaṇḍalādisaññitaṃ",
  "tika-s0101t:947_8": "cakkaṃ samūhaṃ attano vase vattetīti cakkavattī cakkavattivattasaṅkhātaṃ dhammaṃ",
  "tika-s0101t:947_9": "carati, cakkavattivattasaṅkhāto dhammo etasmiṃ atthīti vā dhammiko. Dhammato anapetattā",
  "tika-s0101t:947_10": "dhammo rañjanaṭṭhena rājāti dhammarājā. “Rājā hoti cakkavattī”ti vuttattā “cāturanto”ti",
  "tika-s0101t:947_11": "padaṃ catudīpissarataṃ vibhāvetīti āha “catusamuddaantāyā”tiādi. Tattha “catuddīpavibhūsitāyā”ti",
  "tika-s0101t:947_12": "avatvā “catubbidhā”ti vidhaggahaṇaṃ taṃtaṃparittadīpānampi saṅgahatthanti daṭṭhabbaṃ.",
  "tika-s0101t:947_13": "Kopādīti ādi-saddena kāmamohamānamadādike saṅgaṇhāti. Vijitāvīti vijitavā. Kenaci",
  "tika-s0101t:947_14": "akampiyaṭṭhena janapade thāvariyappatto, daḷhabhattibhāvato vā, janapado thāvariyaṃ",
  "tika-s0101t:947_15": "patto etthāti janapadatthāvariyappatto.",
  "tika-s0101t:948_0": "Cittīkatabhāvādināpi cakkassa ratanaṭṭho veditabbo. Esa nayo sesesupi. Ratinimittatāya",
  "tika-s0101t:948_1": "vā cittīkatādibhāvassa ratijananaṭṭhena ekasaṅgahatāya visuṃ aggahaṇaṃ. Imehi pana",
  "tika-s0101t:948_2": "ratanehi rājā cakkavattī yaṃ yamatthaṃ paccanubhoti, taṃ taṃ dassetuṃ “imesu panā”tiādi",
  "tika-s0101t:948_3": "vuttaṃ. Ajitaṃ jināti mahesakkhatāsaṃvattaniyakammanissandabhāvato. Vijite yathāsukhaṃ",
  "tika-s0101t:948_4": "anuvicarati hatthiratanaṃ assaratanañca abhiruhitvā tesaṃ ānubhāvena antopātarāseyeva",
  "tika-s0101t:948_5": "samuddapariyantaṃ pathaviṃ anusaṃyāyitvā rājadhānimeva paccāgamanato. Pariṇāyakaratanena",
  "tika-s0101t:948_6": "vijitamanurakkhati tena tattha tattha kātabbakiccassa saṃvidhānato. Avasesehīti maṇiratanaitthiratanagahapatiratanehi.",
  "tika-s0101t:948_7": "Tattha maṇiratanena yojanappamāṇe padese andhakāraṃ vidhamitvā ālokadassanādinā sukhamanubhavati,",
  "tika-s0101t:948_8": "itthiratanena atikkantamānusakarūpasampattidassanādivasena, gahapatiratanena icchiticchitamaṇikanakarajatādidhanapaṭilābhavasena.",
  "tika-s0101t:949_0": "Ussāhasattiyogo tena kenaci appaṭihatāṇācakkabhāvasiddhito pacchimenāti pariṇāyakaratanena.",
  "tika-s0101t:949_1": "Tañhi sabbarājakiccesu kusalaṃ avirajjhanayogaṃ, tenāha “mantasattiyogo”ti. Hatthiassaratanānaṃ",
  "tika-s0101t:949_2": "mahānubhāvatāya kosasampattiyāpi pabhāvasampattisiddhito “hatthi…pe… yogo”ti vuttaṃ.",
  "tika-s0101t:949_3": "(Koso hi nāma sati ussāhasampattiyaṃ duggaṃ tejaṃ kusumoraṃ parakkamaṃ pabbatomukhaṃ",
  "tika-s0101t:949_4": "amosapaharaṇaṃ) tividhasattiyogaphalaṃ paripuṇṇaṃ hotīti sambandho. Sesehīti sesehi pañcahi ratanehi.",
  "tika-s0101t:950_0": "Adosakusalamūlajanitakammānubhāvenāti adosasaṅkhātena kusalamūlena sahajātādipaccayavasena",
  "tika-s0101t:950_1": "uppāditakammassa ānubhāvena sampajjanti sommatararatanajātikattā. Majjhimāni maṇiitthigahapatiratanāni.",
  "tika-s0101t:950_2": "Alobha…pe… kammānubhāvena sampajjanti uḷārassa dhanassa, uḷāradhanapaṭilābhakāraṇassa",
  "tika-s0101t:950_3": "ca pariccāgasampadāhetukattā. Pacchimanti pariṇāyakaratanaṃ. Tañhi amoha…pe… kammānubhāvena",
  "tika-s0101t:950_4": "sampajjati mahāpaññeneva cakkavattirājakiccassa pariṇetabbattā. Upadeso nāma savisesaṃ",
  "tika-s0101t:950_5": "sattannaṃ ratanānaṃ vicāraṇavasena pavatto kathābandho.",
  "tika-s0101t:951_0": "Saraṇato paṭipakkhavidhamanato sūrā, tenāha “abhīrukajātikā”ti. Asure vijinitvā ṭhitattā",
  "tika-s0101t:951_1": "vīro, sakko devānaṃ indo. Tassa aṅgaṃ devaputto senaṅgabhāvatoti vuttaṃ “vīraṅgarūpāti",
  "tika-s0101t:951_2": "devaputtasadisakāyā”ti. “Eke”ti sārasamāsācariyamāha. Sabhāvoti sabhāvabhūto attho.",
  "tika-s0101t:951_3": "Vīrakāraṇanti vīrabhāvakāraṇaṃ. Vīriyamayasarīrā viyāti saviggahavīriyasadisā, saviggahaṃ",
  "tika-s0101t:951_4": "ce vīriyaṃ siyā taṃsadisāti attho. Nanu rañño cakkavattissa paṭisenā nāma natthi,",
  "tika-s0101t:951_5": "ya’massa puttā pamaddeyyuṃ, atha kasmā parasenappamaddanāti vuttanti codanaṃ sandhāyāha",
  "tika-s0101t:951_6": "sacetiādi, tena parasenā hotu vā mā vā te pana evaṃ mahānubhāvāti dasseti. Dhammenāti",
  "tika-s0101t:951_7": "katupacitena attano puññadhammena. Tena hi sañcoditā pathaviyaṃ sabbarājāno paccuggantvā",
  "tika-s0101t:951_8": "“svāgataṃ te mahārājā”ti ādiṃ vatvā attano rajjaṃ rañño cakkavattissa niyyātenti,",
  "tika-s0101t:951_9": "tena vuttaṃ “so imaṃ…pe… ajjhāvasatī”ti. Aṭṭhakathāyaṃ pana tassa yathāvuttassa dhammassa",
  "tika-s0101t:951_10": "cirataraṃ vipaccituṃ paccayabhūtaṃ cakkavattivattasamudāgataṃ payogasampattisaṅkhātaṃ",
  "tika-s0101t:951_11": "dhammaṃ dassetuṃ “pāṇo na hantabbotiādinā pañcasīladhammenā”ti vuttaṃ. Evañhi “adaṇḍena",
  "tika-s0101t:951_12": "asatthenā”ti idaṃ vacanaṃ suṭṭhutaraṃ samatthitaṃ hotīti. Yasmā rāgādayo pāpadhammā",
  "tika-s0101t:951_13": "uppajjamānā sattasantānaṃ chādetvā pariyonandhitvā tiṭṭhanti kusalappavattiṃ nivārenti,",
  "tika-s0101t:951_14": "tasmā te “chadanā, chadā”ti ca vuttā. Vivaṭetvāti vigametvā. Pūjārahatā vuttā “arahatīti",
  "tika-s0101t:951_15": "araha”nti. Tassā pūjārahatāya. Yasmā sammāsambuddho, tasmā arahanti. Buddhattahetubhūtā",
  "tika-s0101t:951_16": "vivaṭṭacchadatā vuttā savāsanasabbakilesappahānapubbakattā buddhabhāvassa.",
  "tika-s0101t:952_0": "Arahaṃ vaṭṭābhāvenāti phalena hetuanumānadassanaṃ. Sammāsambuddho chadanābhāvenāti",
  "tika-s0101t:952_1": "hetunā phalānumānadassanaṃ. Hetudvayaṃ vuttaṃ “vivaṭṭo vicchado cā”ti. Dutiyena vesārajjenāti",
  "tika-s0101t:952_2": "“khīṇāsavassa te paṭijānato”tiādinā vuttena vesārajjena. Purimasiddhīti purimassa",
  "tika-s0101t:952_3": "padassa atthasiddhīti attho. Paṭhamenāti “sammāsambuddhassa te paṭijānato”tiādinā",
  "tika-s0101t:952_4": "vuttena vesārajjena. Dutiyasiddhīti dutiyassa padassa atthasiddhi, buddhatthasiddhīti",
  "tika-s0101t:952_5": "attho. Tatiyacatutthehīti “ye kho pana te antarāyikā dhammā”tiādinā, “yassa kho pana",
  "tika-s0101t:952_6": "te atthāyā”tiādinā ca vuttehi tatiyacatutthehi vesārajjehi. Tatiyasiddhīti vivaṭṭacchadanatāsiddhi",
  "tika-s0101t:952_7": "yāthāvato antarāyikaniyyānikadhammāpadesena hi satthu vivaṭṭacchadanabhāvo loke pākaṭo",
  "tika-s0101t:952_8": "ahosi. Purimaṃ dhammacakkhunti purimapadaṃ bhagavato dhammacakkhuṃ sādheti kilesārīnaṃ,",
  "tika-s0101t:952_9": "saṃsāracakkassa ca arānaṃ hatabhāvadīpanato. Dutiyaṃ padaṃ buddhacakkhuṃ sādheti",
  "tika-s0101t:952_10": "sammāsambuddhasseva taṃsabbhāvato. Tatiyaṃ padaṃ samantacakkhuṃ sādheti savāsanasabbakilesappahānadīpanato.",
  "tika-s0101t:952_11": "“Sammāsambuddho”ti hi vatvā “vivaṭṭacchado”ti vacanaṃ buddhabhāvāvahameva sabbakilesappahānaṃ",
  "tika-s0101t:952_12": "vibhāveti. “Sūrabhāva”nti lakkhaṇavibhāvane visadañāṇataṃ.",
  "tika-s0101t:953_0": "259. Evaṃ bhoti ettha evanti vacanasampaṭicchane nipāto. Vacanasampaṭicchanañcettha",
  "tika-s0101t:953_1": "“tathā mayaṃ taṃ bhavantaṃ gotamaṃ vedissāma, tvaṃ mantānaṃ paṭiggahetā”ti ca evaṃ",
  "tika-s0101t:953_2": "pavattassa pokkharasātino vacanassa sampaṭiggahoti āha. “Sopi tāyā”tiādi. Tattha",
  "tika-s0101t:953_3": "tāyāti tāya yathāvuttāya samuttejanāya. Ayānabhūminti yānassa abhūmiṃ. Divāpadhānikāti",
  "tika-s0101t:953_4": "divāpadhānānuyuñjanakā.",
  "tika-s0101t:954": "260. Yadipi pubbe ambaṭṭhakulaṃ appaññātaṃ, tadā pana paññāyatīti āha “tadā kirā”tiādi. Aturitoti avegāyanto.",
  "tika-s0101t:955_0": "261. Yathā khamanīyādīni pucchantoti yathā bhagavā “kacci vo māṇavā khamanīyaṃ, kacci",
  "tika-s0101t:955_1": "yāpanīya”ntiādinā khamanīyādīni pucchanto tehi māṇavehi saddhiṃ paṭhamaṃ pavattamodo",
  "tika-s0101t:955_2": "ahosi pubbabhāsitāya tadanukaraṇena evaṃ tepi māṇavā bhagavatā saddhiṃ samappavattamodā",
  "tika-s0101t:955_3": "ahesunti yojanā. Taṃ pana samappavattamodataṃ upamāya dassetuṃ “sītodakaṃ viyā”tiādi",
  "tika-s0101t:955_4": "vuttaṃ. Tattha sammoditanti saṃsanditaṃ. Ekībhāvanti sammodanakiriyāya samānataṃ.",
  "tika-s0101t:955_5": "Khamanīyanti “idaṃ catucakkaṃ navadvāraṃ sarīrayantaṃ dukkhabahulatāya sabhāvato",
  "tika-s0101t:955_6": "dussahaṃ kacci khamituṃ sakkuṇeyya”nti pucchanti, yāpanīyanti āhārādipaccayapaṭibaddhavuttikaṃ",
  "tika-s0101t:955_7": "cirappabandhasaṅkhātāya yāpanāya kacci yāpetuṃ sakkuṇeyyaṃ. Sīsarogādiābādhābhāvena",
  "tika-s0101t:955_8": "kacci appābādhaṃ, dukkhajīvikābhāvena kacci appātaṅkaṃ, taṃtaṃkiccakaraṇe uṭṭhānasukhatāya",
  "tika-s0101t:955_9": "kacci lahuṭṭhānaṃ, tadanurūpabalayogato kacci balaṃ, sukhavihārasabbhāvena kacci",
  "tika-s0101t:955_10": "phāsuvihāro atthīti sabbattha kacci-saddaṃ yojetvā attho veditabbo. Balappattā pīti",
  "tika-s0101t:955_11": "pītiyeva. Taruṇapīti pāmojjaṃ. Sammodanaṃ janeti karotīti sammodanikaṃ tadeva sammodanīyaṃ.",
  "tika-s0101t:955_12": "Sammoditabbato sammodanīyanti idaṃ pana atthaṃ dassetuṃ vuttaṃ “sammodituṃ yuttabhāvato”ti.",
  "tika-s0101t:955_13": "Saritabbabhāvato anussaritabbabhāvato “saraṇīya”nti vattabbe “sāraṇīya”nti dīghaṃ",
  "tika-s0101t:955_14": "katvā vuttaṃ. “Suyyamānasukhato”ti āpāthamadhuratamāha, “anussariyamānasukhato”ti",
  "tika-s0101t:955_15": "vimaddaramaṇīyataṃ. “Byañjanaparisuddhatāyā”ti sabhāvaniruttibhāvena tassā kathāya",
  "tika-s0101t:955_16": "vacanacāturiyamāha, “atthaparisuddhatāyā”ti atthassa nirupakkilesataṃ. Anekehi pariyāyehīti anekehi kāraṇehi.",
  "tika-s0101t:956_0": "Apasādessāmīti maṅkuṃ karissāmi. Kaṇṭhe olambetvāti ubhosu khandhesu sāṭakaṃ āsajjetvā",
  "tika-s0101t:956_1": "kaṇṭhe olambitvā. Dussakaṇṇaṃ gahetvāti nivatthasāṭakassa dasākoṭiṃ ekena hatthena",
  "tika-s0101t:956_2": "gahetvā. Caṅkamaṃ abhiruhitvāti caṅkamituṃ ārabhitvā. Dhātusamatāti rasādidhātūnaṃ",
  "tika-s0101t:956_3": "samāvatthatā, arogatāti attho. Anācārabhāvasāraṇīyanti anācārabhāvena saraṇīyaṃ.",
  "tika-s0101t:956_4": "“Anācāro vatāya”nti saritabbakaṃ.",
  "tika-s0101t:957_0": "262. “Bhavaggaṃ gahetukāmo viyā”tiādi asakkuṇeyyattā dukkaraṃ kiccaṃ ārabhatīti dassetuṃ",
  "tika-s0101t:957_1": "vuttaṃ. Asakkuṇeyyañhetaṃ sadevakenāpi lokena, yadidaṃ bhagavato apasādanaṃ, tenāha",
  "tika-s0101t:957_2": "“aṭṭhāne vāyamatī”ti. Ayaṃ bālo “mayi kiñci akathente mayā saddhiṃ kathetumpi na",
  "tika-s0101t:957_3": "visahatī”ti mānameva paggaṇhissati, kathente pana kathāpasaṅgenassa jātigotte vibhāvite",
  "tika-s0101t:957_4": "mānaniggaho bhavissatīti bhagavā “evaṃ nu te”tiādimāha. Tena vuttaṃ “atha kho bhagavā”tiādi.",
  "tika-s0101t:957_5": "Ācārasamācārasikkhāpanena ācariyā, tesaṃ pana ācariyānaṃ pakaṭṭhā ācariyāti pācariyā",
  "tika-s0101t:957_6": "yathā papitāmahoti, tenāha “ācariyehi ca tesaṃ pācariyehi cā”ti.",
  "tika-s0101t:958": "Paṭhamaibbhavādavaṇṇanā",
  "tika-s0101t:959_0": "263. Tīsu iriyāpathesūti ṭhānagamananisajjāsu. Kathāpaḷāsanti kathāvasena yugaggāhaṃ.",
  "tika-s0101t:959_1": "Sayānena ācariyena saddhiṃ sayānassa kathā nāma ācāro na hoti, taṃ itarehi sadisaṃ",
  "tika-s0101t:959_2": "katvā kathanaṃ idha kathāpaḷāso.",
  "tika-s0101t:960_0": "Tassa pana yaṃ anācārabhāvavibhāvanaṃ satthārā ambaṭṭhena saddhiṃ kathentena kataṃ,",
  "tika-s0101t:960_1": "taṃ saṅgītianāruḷhaṃ paramparābhatanti upari pāḷiyā sambandhabhāvena dassento “tato",
  "tika-s0101t:960_2": "kirā”tiādimāha. Muṇḍakā samaṇakāti ca garahāyaṃ ka-saddo, tenāha “hīḷento”ti. Ibhassa",
  "tika-s0101t:960_3": "payogo ibho uttarapadalopena, taṃ ibhaṃ arahantīti ibbhā. Kiṃ vuttaṃ hoti? Yathā",
  "tika-s0101t:960_4": "ibho hatthivāhanabhūto parassa vasena vattati, na attano, evaṃ etepi brāhmaṇānaṃ",
  "tika-s0101t:960_5": "sussusakā suddā parassa vasena vattanti, na attano, tasmā ibhasadisapayogatāya ibbhāti.",
  "tika-s0101t:960_6": "Te pana kuṭumbikatāya gharavāsino gharassāmikā hontīti āha “gahapatikā”ti. Kaṇhāti",
  "tika-s0101t:960_7": "kaṇhajātikā. Dijā eva hi suddhajātikā, na itareti tassa adhippāyo, tenāha “kāḷakā”ti.",
  "tika-s0101t:960_8": "Mukhato nikkhantāti brāhmaṇānaṃ pubbapurisā brahmuno mukhato nikkhantā, ayaṃ tesaṃ",
  "tika-s0101t:960_9": "paṭhamuppattīti adhippāyo. Sesapadesupi eseva nayo. “Samaṇā piṭṭhipādato”ti idaṃ",
  "tika-s0101t:960_10": "panassa “mukhato nikkhantā”tiādivacanatopi ativiya asamavekkhitavacanaṃ catuvaṇṇapariyāpannasseva",
  "tika-s0101t:960_11": "samaṇabhāvasambhavato. Aniyametvāti avisesetvā, anuddesikabhāvenāti attho.",
  "tika-s0101t:961_0": "Mānussayavasena kathetīti mānussayaṃ avassāya attānaṃ ukkaṃsento, pare ca vambhento",
  "tika-s0101t:961_1": "“muṇḍakā”ti ādiṃ katheti. Jānāpemīti jātigottassa pamāṇaṃ yāthāvato vibhāvanena pamāṇaṃ",
  "tika-s0101t:961_2": "jānāpemīti. Attho etassa atthīti atthikaṃ daṇḍikañāyena.",
  "tika-s0101t:962_0": "“Yāyeva kho panatthāyā”ti itthiliṅgavasena vuttanti vadanti, taṃ parato “purisaliṅgavasenevā”ti",
  "tika-s0101t:962_1": "vakkhamānattā yuttaṃ. Yāya atthāyāti vā pulliṅgavaseneva tadatthe sampadānavacanaṃ,",
  "tika-s0101t:962_2": "yassa atthassa atthāyāti attho. Assāti ambaṭṭhassa dassetvāti sambandho. Aññesanti",
  "tika-s0101t:962_3": "aññesaṃ sādhurūpānaṃ. Santikaṃ āgatānanti guruṭṭhāniyānaṃ santikaṃ upagatānaṃ. Vattanti",
  "tika-s0101t:962_4": "tehi caritabbaācāraṃ. Asikkhitoti ācāraṃ asikkhito. Tato eva appassuto. Bāhusaccañhi",
  "tika-s0101t:962_5": "nāma yāvadeva upasamatthaṃ icchitabbaṃ, tadabhāvato ambaṭṭho appassuto asikkhito",
  "tika-s0101t:962_6": "“avusito”ti viññāyati, tenāha “etassa hī”tiādi.",
  "tika-s0101t:963_0": "264. Kodhavasacittatāya asakamano. Mānanimmadanatthanti mānassa nimmadanatthaṃ. Uggiletvāti",
  "tika-s0101t:963_1": "sinehapānena kilinnaṃ ubbamanaṃ katvā. Gottena gottanti tena vuttena purātanagottena",
  "tika-s0101t:963_2": "idāni taṃ taṃ anavajjasaññitaṃ gottaṃ sāvajjato uṭṭhāpetvā uddharitvā. Sesapadesupi",
  "tika-s0101t:963_3": "eseva nayo. Tattha gottaṃ ādipurisavasena, kulāpadoso, tadanvaye uppannaabhiññātapurisavasena",
  "tika-s0101t:963_4": "veditabbo yathā “ādicco, maghadevo”ti. Gottamūlassa gārayhatāya amānavatthubhāvapavedanato",
  "tika-s0101t:963_5": "“mānaddhajaṃ mūle chetvā”ti vuttaṃ. Ghaṭṭentoti omasanto.",
  "tika-s0101t:964_0": "Yasmiṃ mānussayakodhussayā aññamaññūpatthaddhā, so “caṇḍo”ti vuccatīti āha “caṇḍāti",
  "tika-s0101t:964_1": "mānanissitakodhayuttā”ti. Kharāti cittena, vācāya ca kakkhaḷā. Lahukāti taruṇā. Bhassāti",
  "tika-s0101t:964_2": "“sāhasikā”ti keci vadanti, “sārambhakā”ti apare. Samānāti hontā, bhavamānāti atthoti",
  "tika-s0101t:964_3": "āha “santāti purimapadasseva vevacana”nti. Na sakkarontīti sakkāraṃ na karonti. Apacitikammanti",
  "tika-s0101t:964_4": "paṇipātakamma nānulomanti attano jātiyā na anucchavikanti attho.",
  "tika-s0101t:965": "Dutiyaibbhavādavaṇṇanā",
  "tika-s0101t:966_0": "265. Kāmaṃ sakyarājakule yo sabbesaṃ buddhataro samattho ca, so eva abhisekaṃ labhati,",
  "tika-s0101t:966_1": "ekacco pana abhisitto samāno “idaṃ rajjaṃ nāma bahukiccaṃ bahubyāpāra”nti tato nibbijja",
  "tika-s0101t:966_2": "rajjaṃ vayasā anantarassa niyyāteti, kadāci sopi aññassāti tādise sandhāyāha “sakyāti",
  "tika-s0101t:966_3": "abhisittarājāno”ti. Kulavaṃsaṃ jānantīti kaṇhāyanato paṭṭhāya paramparāgataṃ anussavavasena",
  "tika-s0101t:966_4": "jānanti. Kulābhimānino hi yebhuyyena paresaṃ uccāvacaṃ kulaṃ tathā tathā udāharanti,",
  "tika-s0101t:966_5": "attano ca kulavaṃsaṃ jānanti, evaṃ ambaṭṭhopi. Tathā hi so parato bhagavatā pucchito",
  "tika-s0101t:966_6": "vajirapāṇibhayena yāthāvato kathesi.",
  "tika-s0101t:967": "Tatiyaibbhavādavaṇṇanā",
  "tika-s0101t:968_0": "266. Khettaleḍḍūnanti khette kasanavasena naṅgalena uṭṭhāpitaleḍḍūnaṃ. “Laṭukikā”",
  "tika-s0101t:968_1": "icceva paññātā khuddakasakuṇikā laṭukikopamavaṇṇanāyaṃ “cātakasakuṇikā”ti vuttā.",
  "tika-s0101t:968_2": "Kodhavasena laggitunti upanayhituṃ, āghātaṃ bandhitunti attho. “Amhe haṃsakoñcamorasame",
  "tika-s0101t:968_3": "karotī”ti iminā “na taṃ koci haṃso vā”tiādivacanaṃ saṅgītiṃ anāruḷhaṃ tadā bhagavatā",
  "tika-s0101t:968_4": "vuttamevāti dasseti. “Evaṃ nu te”tiādivacanaṃ, “avusitavāyevā”tiādivacanañca mānavasena",
  "tika-s0101t:968_5": "samaṇena gotamena vuttanti maññatīti adhippāyenāha “nimmāno dāni jātoti maññamāno”ti.",
  "tika-s0101t:969": "Dāsiputtavādavaṇṇanā",
  "tika-s0101t:970_0": "267. Nimmādetīti a-kārassa ā-kāraṃ katvā niddesoti āha “nimmadetī”ti. Kāmaṃ gottaṃ",
  "tika-s0101t:970_1": "nāmetaṃ pitito laddhabbaṃ, na mātito na hi brāhmaṇānaṃ sagottāya āvāhavivāho icchito,",
  "tika-s0101t:970_2": "gottanāmaṃ pana yasmā jātisiddhaṃ, na kittimaṃ, jāti ca ubhayasambandhinī, tasmā",
  "tika-s0101t:970_3": "“mātāpettikanti mātāpitūnaṃ santaka”nti vuttaṃ. Nāmagottanti gottanāmaṃ, na kittimanāmaṃ,",
  "tika-s0101t:970_4": "na guṇanāmaṃ vā. Tattha “kaṇhāyano”ti niruḷhā yā nāmapaṇṇatti, taṃ sandhāyāha “paṇṇattivasena",
  "tika-s0101t:970_5": "nāmanti. Taṃ pana kaṇhaisito paṭṭhāya tasmiṃ kulaparamparāvasena āgataṃ, na etasmiṃyeva",
  "tika-s0101t:970_6": "niruḷhaṃ, tena vuttaṃ “paveṇīvasena gotta”nti. Gotta-padassa pana attho heṭṭhā vuttoyeva.",
  "tika-s0101t:970_7": "Anussaratoti ettha na kevalaṃ anussaraṇaṃ adhippetaṃ, atha kho kulasuddhivīmaṃsanavasenāti",
  "tika-s0101t:970_8": "āha “kulakoṭiṃ sodhentassā”ti. Ayyaputtāti ayyikaputtāti āha “sāmino puttā”ti. Disā",
  "tika-s0101t:970_9": "okkākarañño antojātā dāsīti āha “gharadāsiyā putto”ti. Ettha ca yasmā ambaṭṭho jātiṃ",
  "tika-s0101t:970_10": "nissāya mānatthaddho, na cassa yāthāvato jātiyā avibhāvitāya mānaniggaho hoti, mānaniggahe",
  "tika-s0101t:970_11": "ca kate aparabhāge ratanattaye pasīdissati, na “dāsī”ti vācā pharusavācā nāma hoti",
  "tika-s0101t:970_12": "cittassa saṇhabhāvato. Abhayasuttañcettha nidassanaṃ. Keci ca sattā agginā viya lohādayo",
  "tika-s0101t:970_13": "kakkhaḷāya vācāya mudubhāvaṃ gacchanti, tasmā bhagavā ambaṭṭhaṃ nibbisevanaṃ kātukāmo",
  "tika-s0101t:970_14": "“ayyaputtā sakyā bhavanti, dāsiputto tvamasi sakyāna”nti avoca.",
  "tika-s0101t:971": "Ṭhapentīti paññapenti, tenāha “okkāko”tiādi. Pabhā niccharati dantānaṃ ativiya pabhassarabhāvato.",
  "tika-s0101t:972_0": "Paṭhamakappikānanti paṭhamakappassa ādikāle nibbattānaṃ. Kira-saddo anussavatthe,",
  "tika-s0101t:972_1": "tena yo vuccamānāya rājaparamparāya kesañci matibhedo, taṃ ulliṅgeti. Mahāsammatassāti",
  "tika-s0101t:972_2": "“ayaṃ no rājā”ti mahājanena sammannitvā ṭhapitattā “mahāsammato”ti evaṃ sammatassa.",
  "tika-s0101t:972_3": "Yaṃ sandhāya vadanti –",
  "tika-s0101t:973": "“Ādiccakulasambhūto, suvisuddhaguṇākaro;",
  "tika-s0101t:974": "Mahānubhāvo rājāsi, mahāsammatanāmako.",
  "tika-s0101t:975": "Yo cakkhubhūto lokassa, guṇaraṃsisamujjalo;",
  "tika-s0101t:976": "Tamonudo virocittha, dutiyo viya bhāṇumā.",
  "tika-s0101t:977": "Ṭhapitā yena mariyādā, loke lokahitesinā;",
  "tika-s0101t:978": "Vavatthitā sakkuṇanti, na vilaṅghayituṃ janā.",
  "tika-s0101t:979": "Yasassinaṃ tejassinaṃ, lokasīmānurakkhakaṃ;",
  "tika-s0101t:980": "Ādibhūtaṃ mahāvīraṃ, kathayanti ‘manū’ti ya”nti.",
  "tika-s0101t:981": "Tassa ca puttapaputtaparamparaṃ sandhāya –",
  "tika-s0101t:982": "“Tassa putto mahātejo, rojo nāma mahīpati;",
  "tika-s0101t:983": "Tassa putto vararojo, pavaro rājamaṇḍale.",
  "tika-s0101t:984": "Tassāsi kalyāṇaguṇo, kalyāṇo nāma atrajo;",
  "tika-s0101t:985": "Rājā tassāsi tanayo, varakalyāṇanāmako.",
  "tika-s0101t:986": "Tassa putto mahāvīro, mandhātā kāmabhoginaṃ;",
  "tika-s0101t:987": "Aggabhūto mahindena, aḍḍharajjena pūjito.",
  "tika-s0101t:988": "Tassa sūnu mahātejo, varamandhātunāmako;",
  "tika-s0101t:989": "‘Uposatho’ti nāmena, tassa putto mahāyaso.",
  "tika-s0101t:990": "Varo nāma mahātejo, tassa putto mahāvaro;",
  "tika-s0101t:991": "Tassāsi upavaroti, putto rājā mahābalo.",
  "tika-s0101t:992": "Tassa putto maghadevo, devatulyo mahīpati;",
  "tika-s0101t:993": "Caturāsītisahassāni, tassa puttaparamparā.",
  "tika-s0101t:994": "Tesaṃ pacchimako rājā, ‘okkāko’ iti vissuto;",
  "tika-s0101t:995": "Mahāyaso mahātejo, akhuddo rājamaṇḍale”ti.",
  "tika-s0101t:996_0": "Ādi tesaṃ pacchatoti tesaṃ maghadeva paramparabhūtānaṃ kaḷārajanakapariyosānānaṃ",
  "tika-s0101t:996_1": "anekasatasahassānaṃ rājūnaṃ aparabhāge okkāko nāma rājā ahosi, tassa paramparābhūtānaṃ",
  "tika-s0101t:996_2": "anekasatasahassānaṃ rājūnaṃ aparabhāge aparo okkāko nāma rājā ahosi, tassa paramparabhūtānaṃ",
  "tika-s0101t:996_3": "anekasatasahassānaṃ rājūnaṃ aparabhāge punāparo okkāko nāma rājā ahosi, taṃ sandhāyāha",
  "tika-s0101t:996_4": "“tayo okkākavaṃsā ahesuṃ. Tesu tatiyaokkākassā”tiādi.",
  "tika-s0101t:997_0": "Sahasā varaṃ adāsinti puttadassanena somanassappatto sahasā avīmaṃsitvā tuṭṭhiyā",
  "tika-s0101t:997_1": "vasena varaṃ adāsiṃ, “yaṃ icchasi, taṃ gaṇhā”ti. Rajjaṃ pariṇāmetuṃ icchatīti sā",
  "tika-s0101t:997_2": "jantukumārassa mātā mama taṃ varadānaṃ antaraṃ katvā imaṃ rajjaṃ pariṇāmetuṃ icchatīti.",
  "tika-s0101t:998": "Nappasaheyyāti na pariyatto bhaveyya.",
  "tika-s0101t:999_0": "Nikkhammāti gharāvāsato, kāmehi ca nikkhamitvā. Heṭṭhā cāti ca-saddena “asītihatthe”ti",
  "tika-s0101t:999_1": "idaṃ anukaḍḍhati. Tehīti migasūkarehi, maṇḍūkamūsikehi ca. Teti sīhabyagghādayo, sappabiḷārā ca.",
  "tika-s0101t:1000": "Avasesāhi attano attano kaniṭṭhāhi.",
  "tika-s0101t:1001": "Vaḍḍhamānānanti anādare sāmivacanaṃ. Kuṭṭharogo nāma sāsamasūrīrogā viya yebhuyyena saṅkamanasabhāvoti vuttaṃ “ayaṃ rogo saṅkamatīti cintetvā”ti.",
  "tika-s0101t:1002": "Migasūkarādīnanti ādi-saddena vanacarasoṇādike saṅgaṇhāti.",
  "tika-s0101t:1003": "Tasmiṃ nisinneti sambandho. Khattiyamāyārocanena attano khattiyabhāvaṃ jānāpetvā.",
  "tika-s0101t:1004": "Nagaraṃ māpehīti sāhāraṃ nagaraṃ māpehīti adhippāyo.",
  "tika-s0101t:1005": "Kesaggahaṇanti kesaveṇibandhanaṃ. Dussaggahaṇanti vatthassa nivāsanākāro.",
  "tika-s0101t:1006_0": "268. Attano upārambhamocanatthāyāti ācariyena ambaṭṭhena ca attano attano upari pāpetabbaupavādassa",
  "tika-s0101t:1006_1": "apanayanatthaṃ. Asmiṃ vacaneti “cattārome bho gotama vaṇṇā”tiādinā attanā vutte,",
  "tika-s0101t:1006_2": "bhotā ca gotamena vutte “jātivāde”ti imasmiṃ yathādhikate vacane. Tattha pana yasmā",
  "tika-s0101t:1006_3": "vede vuttavidhināva tena paṭimantetabbaṃ hoti, tasmā vuttaṃ “vedattayavacane”ti,",
  "tika-s0101t:1006_4": "“etasmiṃ vā dāsiputtavacane”ti ca.",
  "tika-s0101t:1007": "270. Dhammo nāma kāraṇaṃ “dhammapaṭisambhidā”tiādīsu viya, saha dhammenāti sahadhammo, sahadhammo eva sahadhammikoti āha “sahetuko”ti.",
  "tika-s0101t:1008_0": "271. Tasmā tadā paṭiññātattā. Tāsetvā pañhaṃ vissajjāpessāmīti āgato yathā taṃ saccakasamāgame.",
  "tika-s0101t:1008_1": "“Bhagavā ceva passati ambaṭṭho cā”ti ettha itaresaṃ adassane kāraṇaṃ dassetuṃ “yadi",
  "tika-s0101t:1008_2": "hī”tiādi vuttaṃ. Āvāhetvāti mantabalena ānetvā. Tassāti ambaṭṭhassa. Vādasaṅghaṭṭeti vācāsaṅghaṭṭe.",
  "tika-s0101t:1009_0": "272. Tāṇanti gavesamānoti, “ayameva samaṇo gotamo ito bhayato mama tāyako”ti bhagavantaṃyeva",
  "tika-s0101t:1009_1": "“tāṇa”nti pariyesanto upagacchanto. Sesapadadvayepi eseva nayo. Tāyatīti yathāupaṭṭhitabhayato",
  "tika-s0101t:1009_2": "pāleti, tenāha “rakkhatī”ti, etena tāṇa-saddassa kattusādhanatamāha. Yathupaṭṭhitena",
  "tika-s0101t:1009_3": "bhayena upadduto nilīyati etthāti leṇaṃ, upalayanaṃ, etena leṇa-saddassa adhikaraṇasādhanatamāha.",
  "tika-s0101t:1009_4": "“Saratī”ti etena saraṇa-saddassa kattusādhanatamāha.",
  "tika-s0101t:1010": "Ambaṭṭhavaṃsakathāvaṇṇanā",
  "tika-s0101t:1011_0": "274. Gaṅgāya dakkhiṇatoti gaṅgāya nadiyā dakkhiṇadisāya. Āvudhaṃ na parivattatīti",
  "tika-s0101t:1011_1": "saraṃ vāsattiādiṃ vā parassa upari khipitukāmassa hatthaṃ na parivattati, hatthe",
  "tika-s0101t:1011_2": "pana aparivattente kuto āvudhaparivattananti āha “āvudhaṃ na parivattatī”ti. So kira",
  "tika-s0101t:1011_3": "“kathaṃ nāmāhaṃ disāya dāsiyā kucchimhi nibbatto”ti taṃ hīnaṃ jātiṃ jigucchanto “handāhaṃ",
  "tika-s0101t:1011_4": "yathā tathā imaṃ jātiṃ sodhessāmī”ti niggato, tenāha “idāni me manorathaṃ pūressāmī”tiādi.",
  "tika-s0101t:1011_5": "Vijjābalena rājānaṃ tāsetvā tassa dhītuyā laddhakālato paṭṭhāya myāyaṃ jātisodhitā",
  "tika-s0101t:1011_6": "bhavissatīti tassa adhippāyo. Ambaṭṭhaṃ nāma vijjanti sattānaṃ sarīre abbhaṅgaṃ ṭhapetīti",
  "tika-s0101t:1011_7": "ambaṭṭhāti evaṃ laddhanāmaṃ vijjaṃ, mantanti attho. Yato ambaṭṭhā etasmiṃ atthīti",
  "tika-s0101t:1011_8": "ambaṭṭhoti kaṇho isi paññāyittha, taṃbaṃsajātatāya ayaṃ māṇavo “ambaṭṭho”ti voharīyati.",
  "tika-s0101t:1012_0": "Seṭṭhamante vedamanteti adhippāyo. Mantānubhāvena rañño bāhukkhambhamattaṃ jātaṃ",
  "tika-s0101t:1012_1": "tena panassa bāhukkhambhena rājā, “ko jānāti, kiṃ bhavissatī”ti bhīto ussaṅkī utrāso",
  "tika-s0101t:1012_2": "ahosi, tenāha “bhayena vedhamāno aṭṭhāsī”ti. Sotthi bhaddanteti ādivacanaṃ avocuṃ.",
  "tika-s0101t:1012_3": "“Ayaṃ mahānubhāvo isī”ti maññamānā.",
  "tika-s0101t:1013_0": "Undriyissatīti vippakiriyissati, tenāha “bhijjissatī”ti. Mante parivattiteti bāhukkhambhakamantassa",
  "tika-s0101t:1013_1": "paṭippassambhakavijjāsaṅkhāte mante “saro otaratū”ti parivattite. Evarūpānañhi mantānaṃ",
  "tika-s0101t:1013_2": "ekaṃseneva paṭippassambhakavijjā hontiyeva yathā taṃ kusumārakavijjānaṃ. Attano dhītu",
  "tika-s0101t:1013_3": "apavādamocanatthaṃ tassa bhujissakaraṇaṃ. Tassānurūpe issariye ṭhapanatthaṃ uḷāre",
  "tika-s0101t:1013_4": "ca naṃ ṭhāne ṭhapesi.",
  "tika-s0101t:1014": "Khattiyaseṭṭhabhāvavaṇṇanā",
  "tika-s0101t:1015_0": "275. Samassāsanatthamāha karuṇāyanto, na kulīnabhāvadassanatthaṃ, tenāha “atha kho",
  "tika-s0101t:1015_1": "bhagavā”tiādi. Brāhmaṇesūti brāhmaṇānaṃ samīpe, tato brāhmaṇehi laddhabbaṃ āsanādiṃ",
  "tika-s0101t:1015_2": "sandhāya “brāhmaṇānaṃ antare”ti vuttaṃ. Kevalaṃ saddhāya kātabbaṃ saddhaṃ, paralokagate",
  "tika-s0101t:1015_3": "sandhāya na tato kiñci apatthentena kātabbanti attho, tenāha “matake uddissa katabhatte”ti.",
  "tika-s0101t:1015_4": "Maṅgalādibhatteti ādi-saddena ussavadevatārādhanādiṃ saṅgaṇhāti. Yaññabhatteti pāpasaññamādivasena",
  "tika-s0101t:1015_5": "katabhatte. Pāhunakānanti atithīnaṃ. Khattiyabhāvaṃ appatto ubhato sujātatābhāvato,",
  "tika-s0101t:1015_6": "tenāha “aparisuddhoti attho”ti.",
  "tika-s0101t:1016_0": "276. Itthiṃ karitvāti ettha karaṇaṃ kiriyāsāmaññavisayanti āha “itthiṃ pariyesitvā”ti.",
  "tika-s0101t:1016_1": "Brāhmaṇakaññaṃ itthiṃ khattiyakumārassa bhariyābhūtaṃ gahetvāpi khattiyāva seṭṭhā,",
  "tika-s0101t:1016_2": "hīnā brāhmaṇāti yojanā. Purisena vā purisaṃ karitvāti etthāpi eseva nayo. Pakaraṇeti",
  "tika-s0101t:1016_3": "rāgādivasena paduṭṭhe pakkhalite kāraṇe, tenāha “dose”ti. Bhassati niratthakabhāvena",
  "tika-s0101t:1016_4": "khipīyatīti bhassaṃ, chārikā.",
  "tika-s0101t:1017": "277. Janitasminti kammakilesehi nibbatte. Jane etasminti vā janetasmiṃ, manussesūti attho, tenāha “gottapaṭisārino”ti. Saṃsanditvāti ghaṭetvā, aviruddhaṃ katvāti attho.",
  "tika-s0101t:1018": "Paṭhamabhāṇavāravaṇṇanā niṭṭhitā.",
  "tika-s0101t:1019": "Vijjācaraṇakathāvaṇṇanā",
  "tika-s0101t:1020_0": "278. Idaṃ vaṭṭatīti idaṃ ajjhenādi kattuṃ labbhati. Jātivādavinibaddhāti jātisannissitavāde",
  "tika-s0101t:1020_1": "vinibaddhā. Brāhmaṇasseva ajjhenajjhāpanayajanayājanādayoti evaṃ ye attukkaṃsanaparavambhanavasena",
  "tika-s0101t:1020_2": "pavattā, tato eva te mānavādapaṭibaddhā ca honti. Ye pana āvāhavivāhavinibaddhā,",
  "tika-s0101t:1020_3": "te eva sambandhattayavasena “arahasi vā maṃ tvaṃ, na vā maṃ tvaṃ arahasī”ti evaṃ pavattanakā.",
  "tika-s0101t:1021_0": "Yatthāti yassaṃ vijjācaraṇasampattiyaṃ. Laggissāmāti olaggā antogadhā bhavissāmāti",
  "tika-s0101t:1021_1": "cintayimha. Paramatthato avijjācaraṇāniyeva “vijjācaraṇānī”ti gahetvā ṭhito paramatthato",
  "tika-s0101t:1021_2": "vijjācaraṇesu vibhajiyamānesu so tato dūrato apanīto nāma hotīti āha “dūrameva avakkhipī”ti.",
  "tika-s0101t:1021_3": "Samudāgamato pabhutītiādisamuṭṭhānato paṭṭhāya.",
  "tika-s0101t:1022_0": "279. Tividhaṃ sīlanti khuddakādibhedaṃ tividhaṃ sīlaṃ. Sīlavasenevāti sīlapariyāyeneva.",
  "tika-s0101t:1022_1": "Kiñci kiñcīti ahiṃsanādiyamaniyamalakkhaṇaṃ kiñci kiñci sīlaṃ atthi. Tattha tattheva",
  "tika-s0101t:1022_2": "laggeyyāti tasmiṃ tasmiṃyeva brāhmaṇasamayasiddhe sīlamatte “caraṇa”nti laggeyya.",
  "tika-s0101t:1022_3": "Aṭṭhapi samāpattiyo caraṇanti niyyātitā honti rūpāvacaracatutthajjhānaniddeseneva",
  "tika-s0101t:1022_4": "arūpajjhānānampi niddiṭṭhabhāvāpattito niyyātitā nidassitā.",
  "tika-s0101t:1023": "Catuapāyamukhakathāvaṇṇanā",
  "tika-s0101t:1024_0": "280. Asampāpuṇantoti ārabhitvā sampattuṃ asakkonto. Avisahamānoti ārabhitumeva asakkonto.",
  "tika-s0101t:1024_1": "Khārinti parikkhāraṃ. Taṃ pana vibhajitvā dassetuṃ “araṇī”tiādi vuttaṃ. Tattha araṇīti",
  "tika-s0101t:1024_2": "aggidhamanakaṃ araṇīdvayaṃ. Sujāti dabbi. Ādi-saddena tidaṇḍatighaṭikādiṃ saṅgaṇhāti",
  "tika-s0101t:1024_3": "khāribharitanti khārīhi puṇṇaṃ. Nanu upasampannassa bhikkhuno sāsanikopi yo koci",
  "tika-s0101t:1024_4": "anupasampanno atthato paricārakova, kiṃ aṅgaṃ pana bāhirakapabbajiteti tattha visesaṃ",
  "tika-s0101t:1024_5": "dassetuṃ “kāmañcā”tiādi vuttaṃ. Vuttanayenāti “kappiyakaraṇa…pe… vattakaraṇavasenā”ti",
  "tika-s0101t:1024_6": "evaṃ vuttena nayena. Paricārako hoti upasampannabhāvassa visiṭṭhabhāvato. “Navakoṭisahassānī”tiādinā",
  "tika-s0101t:1024_7": "vuttappabhedānaṃ anekasahassānaṃ saṃvaravinayānaṃ samādiyitvā vattanena uparibhūtā",
  "tika-s0101t:1024_8": "aggabhūtā sampadāti hi “upasampadā”ti vuccatīti. Guṇādhikopīti guṇehi ukkaṭṭhopi.",
  "tika-s0101t:1024_9": "Ayaṃ panāti vuttalakkhaṇo tāpaso.",
  "tika-s0101t:1025_0": "Tāpasā nāma kammavādikiriyāvādino, na sāsanassa paṭāṇībhūtā, yato nesaṃ pabbajituṃ",
  "tika-s0101t:1025_1": "āgatānaṃ titthiyaparivāsena vināva pabbajjā anuññātāti katvā “kasmā panā”ti codanaṃ",
  "tika-s0101t:1025_2": "samuṭṭhapeti codako. Ācariyo “yasmā”tiādinā codanaṃ pariharati. “Osakkissatī”ti saṅkhepato",
  "tika-s0101t:1025_3": "vuttamatthaṃ vivarituṃ “imasmiñhī”tiādi vuttaṃ. Khuradhārūpamanti khuradhārānaṃ matthakeneva",
  "tika-s0101t:1025_4": "akkamitvā gamanūpamaṃ. Aññeti aññe bhikkhū. Aggisālanti aggihuttasālaṃ. Nānādārūhīti",
  "tika-s0101t:1025_5": "palāsadaṇḍādinānāvidhasamidhādārūhi.",
  "tika-s0101t:1026_0": "Idanti “catudvāraṃ āgāraṃ katvā”tiādinā vuttaṃ. Assāti assa catutthassa puggalassa.",
  "tika-s0101t:1026_1": "Paṭipattimukhanti kohaññapaṭipattiyā mukhamattaṃ. So hi nānāvidhena kohaññena lokaṃ",
  "tika-s0101t:1026_2": "vimhāpento tattha acchati, tenāha “iminā hi mukhena so evaṃ paṭipajjatī”ti.",
  "tika-s0101t:1027_0": "Khalādīsu manussānaṃ santike upatiṭṭhitvā vīhimuggatilamāsādīni bhikkhācariyāniyāmena",
  "tika-s0101t:1027_1": "saṅkaḍḍhitvā uñchanaṃ uñchā, sā eva cariyā vutti etesanti uñchācariyā. Aggipakkena",
  "tika-s0101t:1027_2": "jīvantīti aggipakkikā, na aggipakkikā anaggipakkikā. Uñchācariyā hi khalesu gantvā",
  "tika-s0101t:1027_3": "khalaggaṃ nāma manussehi diyyamānaṃ dhaññaṃ gaṇhanti, taṃ ime na gaṇhantīti anaggipakkikā",
  "tika-s0101t:1027_4": "nāma jātā. Asāmapākāti asayaṃpācakā. Asmamuṭṭhinā muṭṭhipāsāṇena vattantīti asmamuṭṭhikā.",
  "tika-s0101t:1027_5": "Dantena uppāṭitaṃ vakkalaṃ rukkhattaco dantavakkalaṃ, tena vattantīti dantavakkalikā.",
  "tika-s0101t:1027_6": "Pavattaṃ rukkhādito pātitaṃ phalaṃ bhuñjantīti pavattaphalabhojino. Jiṇṇapakkatāya",
  "tika-s0101t:1027_7": "paṇḍubhūtaṃ palāsaṃ, taṃsadisañca paṇḍupalāsaṃ, tena vattantīti paṇḍupalāsikā, sayaṃpatitapupphaphalapattabhojino.",
  "tika-s0101t:1028": "Idāni te aṭṭhavidhepi sarūpato dassetuṃ “tatthā”tiādi vuttaṃ. Saṅkaḍḍhitvāti bhikkhācariyāvasena laddhadhaññaṃ ekajjhaṃ katvā.",
  "tika-s0101t:1029": "Pariyeṭṭhi nāma dukkhāti paresaṃ gehato gehaṃ gantvā pariyeṭṭhi nāma dīnavuttibhāvena dukkhā. Pāsāṇassa pariggaho dukkho pabbajitassāti vā danteheva uppāṭetvā khādanti.",
  "tika-s0101t:1030": "Imāhi catūhiyevāti “khārividhaṃ ādāyā”tiādinā vuttāhi catūhi eva tāpasapabbajjāhīti.",
  "tika-s0101t:1031": "282. Apāye vināse niyutto āpāyiko. Tabbhāvaṃ paripūretuṃ asakkonto tena aparipuṇṇo aparipūramāno, karaṇe cetaṃ paccattavacanaṃ, tenāha “āpāyikenāpi aparipūramānenā”ti.",
  "tika-s0101t:1032": "Pubbakaisibhāvānuyogavaṇṇanā",
  "tika-s0101t:1033_0": "283. Dīyatīti datti, dattiyeva dattikanti āha “dinnaka”nti. Yadi brāhmaṇassa sammukhībhāvo",
  "tika-s0101t:1033_1": "rañño na dātabbo, kasmāssa upasaṅkamanaṃ na paṭikkhittanti āha “yasmā panā”tiādi.",
  "tika-s0101t:1033_2": "Khettavijjāyāti nītisatthe. Payātanti saddhaṃ, sassatikaṃ vā, tenāha “abhiharitvā",
  "tika-s0101t:1033_3": "dinna”nti. Kasmā bhagavā “rañño pasenadissa kosalassa dattikaṃ bhuñjatī”tiādinā brāhmaṇassa",
  "tika-s0101t:1033_4": "mammavacanaṃ avocāti tattha kāraṇaṃ dassetuṃ “idaṃ pana kāraṇa”ntiādi vuttaṃ.",
  "tika-s0101t:1034": "284. Rathūpatthareti rathassa upari attharitapadese. Pākaṭamantananti pakāsabhūtaṃ mantanaṃ. Tañhi suddādīhi ñāyatīti na rahassamantanaṃ. Bhaṇatīti api nu bhaṇati.",
  "tika-s0101t:1035_0": "285. Pavattāroti pāvacanabhāvena vattāro, yasmā te tesaṃ mantānaṃ pavattakā, tasmā",
  "tika-s0101t:1035_1": "āha “pavattayitāro”ti. Sudde bahi katvā raho bhāsitabbaṭṭhena mantā eva, taṃtaṃatthapaṭipattihetutāya",
  "tika-s0101t:1035_2": "padanti mantapadaṃ, anupanītāsādhāraṇatāya vā rahassabhāvena vattabbaṃ hitakiriyāya",
  "tika-s0101t:1035_3": "adhigamupāyaṃ. Sajjhāyitanti gāyanavasena sajjhāyitaṃ, taṃ pana udattānudattādīnaṃ",
  "tika-s0101t:1035_4": "sarānaṃ sampādanavaseneva icchitanti āha “sarasampattivasenā”ti. Aññesaṃ vuttanti",
  "tika-s0101t:1035_5": "pāvacanabhāvena aññesaṃ vuttaṃ. Samupabyūḷhanti saṅgahetvā uparūpari saññūḷhaṃ. Rāsikatanti",
  "tika-s0101t:1035_6": "iruvedayajuvedasāmavedādivasena, tatthāpi paccekaṃ mantabrahmādivasena, ajjhāyānuvākādivasena ca rāsikataṃ.",
  "tika-s0101t:1036_0": "Tesanti mantānaṃ kattūnaṃ. Dibbena cakkhunā oloketvāti dibbacakkhuparibhaṇḍena yathākammūpagañāṇena",
  "tika-s0101t:1036_1": "sattānaṃ kammassakatādiṃ paccakkhato dassanaṭṭhena dibbacakkhusadisena pubbenivāsañāṇena",
  "tika-s0101t:1036_2": "atītakappe brāhmaṇānaṃ mantajjhenavidhiñca oloketvā. Pāvacanena saha saṃsanditvāti",
  "tika-s0101t:1036_3": "kassapasammāsambuddhassa yaṃ vacanaṃ vaṭṭasannissitaṃ, tena saha aviruddhaṃ katvā.",
  "tika-s0101t:1036_4": "Na hi tesaṃ vivaṭṭasannissito attho paccakkho hoti. Aparāpare panāti aṭṭhakādīhi",
  "tika-s0101t:1036_5": "aparā pare pacchimā okkākarājakālādīsu uppannā. Pakkhipitvāti aṭṭhakādīhi ganthitamantapadesu",
  "tika-s0101t:1036_6": "kilesasannissitapadānaṃ tattha tattha pade pakkhipanaṃ katvā. Viruddhe akaṃsūti brāhmaṇadhammikasuttādīsu",
  "tika-s0101t:1036_7": "āgatanayena saṃkilesikatthadīpanato paccanīkabhūte akaṃsu. Idhāti “tyāhaṃ mante adhīyāmī”ti",
  "tika-s0101t:1036_8": "etasmiṃ ṭhāne. Paṭiññaṃ aggahetvāti “taṃ kiṃ maññasī”ti evaṃ paṭiññaṃ aggahetvāva.",
  "tika-s0101t:1037_0": "286. Nirāmagandhāti kilesāsucivasena vissagandharahitā. Anitthigandhāti itthīnaṃ",
  "tika-s0101t:1037_1": "gandhamattassapi avisahanena itthigandharahitā. Ettha ca “nirāmagandhā”ti etena tesaṃ",
  "tika-s0101t:1037_2": "porāṇānaṃ brāhmaṇānaṃ vikkhambhitakilesataṃ dasseti, “anitthigandhā brahmacārino”ti",
  "tika-s0101t:1037_3": "etena ekavihāritaṃ, “rajojalladharā”ti etena maṇḍanavibhūsanānuyogābhāvaṃ, “araññāyatane",
  "tika-s0101t:1037_4": "pabbatapādesu vasiṃsū”ti etena manussūpacāraṃ pahāya vivittavāsaṃ, “vanamūlaphalāhārā",
  "tika-s0101t:1037_5": "vasiṃsū”ti etena sālimaṃsodanādipaṇītāhārapaṭikkhepaṃ, “yadā”tiādinā yānavāhanapaṭikkhepaṃ,",
  "tika-s0101t:1037_6": "“sabbadisāsū”tiādinā rakkhāvaraṇapaṭikkhepaṃ, evañca vadanto micchāpaṭipadāpakkhikaṃ",
  "tika-s0101t:1037_7": "sācariyassa ambaṭṭhassa vuttiṃ upādāya sammāpaṭipadāpakkhikāpi tesaṃ brāhmaṇānaṃ",
  "tika-s0101t:1037_8": "vutti ariyavinaye sammāpaṭipattiṃ upādāya micchāpaṭipadāyeva. Kutassa sallekhapaṭipattiyuttatāti.",
  "tika-s0101t:1037_9": "“Evaṃ sute”tiādinā bhagavā ambaṭṭhaṃ santajjento niggaṇhātīti dasseti.",
  "tika-s0101t:1038": "Veṭhakehīti veṭhakapaṭṭakāhi. Samantānagaranti nagarassa samantato. Katasudhākammaṃ pākārassa adhobhāge ṭhānaṃ vuccatīti adhippāyo.",
  "tika-s0101t:1039": "Dvelakkhaṇadassanavaṇṇanā",
  "tika-s0101t:1040_0": "287. Na sakkotisaṅkucite iriyāpathe anavasesato tesaṃ dubbibhāvanato. Gavesīti ñāṇena",
  "tika-s0101t:1040_1": "pariyesanamakāsi. Samānayīti ñāṇena saṅkalento sammā ānayi samāhari. “Kaṅkhatī”ti",
  "tika-s0101t:1040_2": "padassa ākaṅkhatīti ayamatthoti āha “aho vata passeyyanti patthanaṃ uppādetī”ti.",
  "tika-s0101t:1040_3": "Kicchatīti kilamati. “Kaṅkhatī”ti padassa pubbe āsisanatthataṃ vatvā idānissa saṃsayatthatameva",
  "tika-s0101t:1040_4": "vikappantaravasena dassento “kaṅkhāya vā dubbalā vimati vuttā”ti āha. Tīhi dhammehīti",
  "tika-s0101t:1040_5": "tippakārehi saṃsayadhammehi. Kālusiyabhāvoti appasannatāya hetubhūto āvilabhāvo.",
  "tika-s0101t:1041_0": "Yasmā bhagavato kosohitaṃ sabbabuddhānaṃ āveṇikaṃ aññehi asādhāraṇaṃ vatthaguyhaṃ",
  "tika-s0101t:1041_1": "suvisuddhakañcanamaṇḍalasannikāsaṃ, attano saṇṭhānasannivesasundaratāya ājāneyyagandhahatthino",
  "tika-s0101t:1041_2": "varaṅgaparamacārubhāvaṃ, vikasamānatapaniyāravindasamujjalakesarāvattavilāsaṃ, sañjhāpabhānurañjitajalavanantarābhilakkhitasampuṇṇacandamaṇḍalasobhañca",
  "tika-s0101t:1041_3": "attano siriyā abhibhuyya virājati, yaṃ bāhirabbhantaramalehi anupakkiliṭṭhatāya,",
  "tika-s0101t:1041_4": "cirakālaṃ suparicitabrahmacariyādhikāratāya, susaṇṭhitasaṇṭhānasampattiyā ca, kopīnampi",
  "tika-s0101t:1041_5": "santaṃ akopīnameva, tasmā vuttaṃ “bhagavato hī”tiādi. Pahūtabhāvanti puthulabhāvaṃ.",
  "tika-s0101t:1041_6": "Ettheva hi tassa saṃsayo, tanumudusukumāratādīsu panassa guṇesu vicāraṇā eva nāhosi.",
  "tika-s0101t:1042_0": "288. Hirikaraṇokāsanti hiriyitabbaṭṭhānaṃ. Chāyanti paṭibimbaṃ. Kathaṃ kīdisanti",
  "tika-s0101t:1042_1": "āha “iddhiyā”tiādi. Chāyārūpakamattanti bhagavato paṭibimbarūpaṃ. Tañca kho buddhasantānato",
  "tika-s0101t:1042_2": "vinimuttattā rūpakamattaṃ bhagavato sarīravaṇṇasaṇṭhānāvayavaṃ iddhimayaṃ bimbakamattaṃ.",
  "tika-s0101t:1042_3": "Taṃ pana rūpakamattaṃ dassento bhagavā yathā attano buddharūpaṃ na dissati, tathā",
  "tika-s0101t:1042_4": "katvā dasseti. Ninnetvāti nīharitvā. Kallosīti pucchāvissajjane kusalo cheko asi.",
  "tika-s0101t:1042_5": "Tathākaraṇenāti kathinasūciṃ viya karaṇena. Etthāti pahūtajivhāya. Mudubhāvo pakāsito",
  "tika-s0101t:1042_6": "amuduno ghanasukhumabhāvāpādanatthaṃ asakkuṇeyyattā dīghabhāvo, tanubhāvo cāti daṭṭhabbaṃ.",
  "tika-s0101t:1043_0": "291. “Atthacarakenā”ti iminā byatirekamukhena anatthacarakataṃyeva vibhāveti. Na",
  "tika-s0101t:1043_1": "aññatrāti na aññasmiṃ sugatiyanti attho. Upanetvā upanetvāti taṃ taṃ dosaṃ upanetvā",
  "tika-s0101t:1043_2": "upanetvā, tenāha “suṭṭhudāsādibhāvaṃ āropetvā”ti. Pātesīti pavaṭṭanavasena pātesi.",
  "tika-s0101t:1044": "Pokkharasātibuddhūpasaṅkamanavaṇṇanā",
  "tika-s0101t:1045": "293-6. Āgamā nūti āgato nu. Khoti nipātamattaṃ. Idhāti ettha, tumhākaṃ santikanti attho. Adhivāsetūti sādiyatu, taṃ pana sādiyanaṃ manasā sampaṭiggaho hotīti āha “sampaṭicchatū”ti.",
  "tika-s0101t:1046": "297. Yāvadatthanti yāva attho, tāva bhojanena tadā katanti attho. Oṇittanti āmisāpanayanena sucikataṃ, tenāha “hatthe ca pattañca dhovitvā”ti.",
  "tika-s0101t:1047_0": "298. Anupubbiṃ kathanti anupubbaṃ kathetabbakathaṃ, tenāha “anupaṭipāṭikatha”nti.",
  "tika-s0101t:1047_1": "Kā pana sā? Dānādikathāti āha “dānānantaraṃ sīla”ntiādi. Tena dānakathā tāva pacurajanesupi",
  "tika-s0101t:1047_2": "pavattiyā sabbasādhāraṇattā, sukarattā, sīle patiṭṭhānassa upāyabhāvato ca ādito",
  "tika-s0101t:1047_3": "kathetabbā. Pariccāgasīlo hi puggalo pariggahitavatthūsu nissaṅgabhāvato sukheneva",
  "tika-s0101t:1047_4": "sīlāni samādiyati, tattha ca suppatiṭṭhito hoti. Sīlena dāyakapaṭiggāhakasuddhito",
  "tika-s0101t:1047_5": "parānuggahaṃ vatvā parapīḷānivattivacanato, kiriyadhammaṃ vatvā akiriyadhammavacanato,",
  "tika-s0101t:1047_6": "bhogasampattihetuṃ vatvā bhavasampattihetuvacanato ca dānakathānantaraṃ sīlakathā",
  "tika-s0101t:1047_7": "kathetabbā, tañce dānasīlaṃ vaṭṭanissitaṃ, ayaṃ bhavasampatti tassa phalanti dassanatthaṃ",
  "tika-s0101t:1047_8": "imehi ca dānasīlamayehi paṇītapaṇītatarādibhedabhinnehi puññakiriyavatthūhi etā cātumahārājikādīsu",
  "tika-s0101t:1047_9": "paṇītapaṇītatarādibhedabhinnā aparimeyyā dibbabhogasampattiyo laddhabbāti dassanatthaṃ",
  "tika-s0101t:1047_10": "tadanantaraṃ saggakathā. Svāyaṃ saggo rāgādīhi upakkiliṭṭho, sabbathānupakkiliṭṭho",
  "tika-s0101t:1047_11": "ariyamaggoti dassanatthaṃ saggānantaraṃ maggo kathetabbo. Maggañca kathentena tadadhigamupāyasandassanatthaṃ",
  "tika-s0101t:1047_12": "saggapariyāpannāpi, pageva itare sabbepi kāmā nāma bahvādīnavā aniccā addhuvā vipariṇāmadhammāti",
  "tika-s0101t:1047_13": "kāmānaṃ ādīnavo, hīnā gammā pothujjanikā anariyā anatthasañhitāti tesaṃ okāro lāmakabhāvo,",
  "tika-s0101t:1047_14": "sabbepi bhavā kilesānaṃ vatthubhūtāti tattha saṃkileso, sabbasaṃkilesavippamuttaṃ",
  "tika-s0101t:1047_15": "nibbānanti nekkhamme ānisaṃso ca kathetabboti ayamattho bodhitoti veditabbo. Maggoti",
  "tika-s0101t:1047_16": "cettha iti-saddena ādiatthadīpanato “kāmānaṃ ādīnavo”ti evamādīnaṃ saṅgahoti evamayaṃ",
  "tika-s0101t:1047_17": "atthavaṇṇanā katāti veditabbā. “Tassa uppattiākāradassanattha”nti kasmā vuttaṃ, nanu",
  "tika-s0101t:1047_18": "maggañāṇaṃ asaṅkhatadhammārammaṇaṃ, na saṅkhatadhammārammaṇanti codanaṃ sandhāyāha",
  "tika-s0101t:1047_19": "“tañhī”tiādi. Tattha paṭivijjhantanti asammohapaṭivedhavasena paṭivijjhantaṃ, tenāha “kiccavasenā”ti.",
  "tika-s0101t:1048": "Pokkharasātiupāsakattapaṭivedanākathāvaṇṇanā",
  "tika-s0101t:1049_0": "299. Ettha ca “diṭṭhadhammo”tiādi pāḷiyaṃ dassanaṃ nāma ñāṇadassanato aññampi atthi,",
  "tika-s0101t:1049_1": "tannivattanatthaṃ “pattadhammo”ti vuttaṃ. Patti ca ñāṇasampattito aññampi vijjatīti",
  "tika-s0101t:1049_2": "tato visesadassanatthaṃ “viditadhammo”ti vuttaṃ. Sā panesā viditadhammatā ekadesatopi",
  "tika-s0101t:1049_3": "hotīti nippadesato viditabhāvaṃ dassetuṃ “pariyogāḷhadhammo”ti vuttaṃ. Tenassa saccābhisambodhaṃyeva",
  "tika-s0101t:1049_4": "dīpeti. Maggañāṇañhi ekābhisamayavasena pariññādikiccaṃ sādhentaṃ nippadesena catusaccadhammaṃ",
  "tika-s0101t:1049_5": "samantato ogāḷhaṃ nāma hoti, tenāha “diṭṭho ariyasaccadhammo etenāti diṭṭhadhammo”ti.",
  "tika-s0101t:1049_6": "Tiṇṇā vicikicchāti sappaṭibhayakantārasadisā soḷasavatthukā, aṭṭhavatthukā ca tiṇṇā",
  "tika-s0101t:1049_7": "vitiṇṇā vicikicchā. Vigatā kathaṅkathāti pavattiādīsu. “Evaṃ nu kho, na nu kho”ti",
  "tika-s0101t:1049_8": "evaṃ pavattikā vigatā samucchinnā kathaṅkathā. Vesārajjappattoti sārajjakarānaṃ pāpadhammānaṃ",
  "tika-s0101t:1049_9": "pahīnattā, tappaṭipakkhesu ca sīlādiguṇesu suppatiṭṭhitattā vesārajjaṃ visāradabhāvaṃ",
  "tika-s0101t:1049_10": "veyyattiyaṃ patto adhigato. Sāyaṃ vesārajjappatti suppatiṭṭhitabhāvoti katvā āha",
  "tika-s0101t:1049_11": "“satthusāsane”ti. Attanā paccakkhato diṭṭhattā adhigatattā na paraṃ pacceti, na tassa",
  "tika-s0101t:1049_12": "paro paccetabbo atthīti aparappaccayo. Yaṃ panettha vattabbaṃ avuttaṃ, taṃ parato",
  "tika-s0101t:1049_13": "āgamissati. Sesaṃ suviññeyyameva.",
  "tika-s0101t:1050": "Ambaṭṭhasuttavaṇṇanāya līnatthappakāsanā.",
  "tika-s0101t:1053": "4. Soṇadaṇḍasuttavaṇṇanā",
  "tika-s0101t:1054_0": "300. Sundarabhāvena sātisayāni aṅgāni etesaṃ atthīti aṅgā, rājakumārāti āha “aṅgā",
  "tika-s0101t:1054_1": "nāma aṅgapāsādikatāyā”tiādi. Idhāpi adhippetā, na ambaṭṭhasutte eva. Āgantuṃ na dassantīti",
  "tika-s0101t:1054_2": "āgamane ādīnavaṃ dassetvā paṭikkhipanavasena āgantuṃ na dassanti, nānujānissantīti",
  "tika-s0101t:1054_3": "adhippāyo. Nīlāsokakaṇikārakoviḷārakundarājarukkhehi sammissatāya taṃ campakavanaṃ",
  "tika-s0101t:1054_4": "“nīlādipañcavaṇṇakusumapaṭimaṇḍita”nti daṭṭhabbaṃ. Na campakarukkhānaṃyeva nīlādipañcakusumatāyāti",
  "tika-s0101t:1054_5": "vadanti. “Bhagavā kusumagandhasugandhe campakavane viharatī”ti iminā na māpanakāle",
  "tika-s0101t:1054_6": "eva tasmiṃ nagare campakarukkhā ussannā, atha kho aparabhāge pīti dasseti. Māpanakāle",
  "tika-s0101t:1054_7": "hi campakānaṃ ussannatāya sā nagarī “campā”ti nāmaṃ labhi. Issarattāti adhipatibhāvato.",
  "tika-s0101t:1054_8": "Senā etassa atthīti seniko, seniko eva seniyo, atthitā cettha bahubhāvavisiṭṭhāti",
  "tika-s0101t:1054_9": "vuttaṃ “mahatiyā senāya samannāgatattā”ti.",
  "tika-s0101t:1055_0": "301-2. Saṃhatāti sannipatitā, “saṅghino”ti vattabbe “saṅghī”ti puthutthe ekavacanaṃ",
  "tika-s0101t:1055_1": "brāhmaṇagahapatikānaṃ adhippetattā, tenāha “etesa”nti. Rājarājaññādīnaṃ bhaṇḍadharā",
  "tika-s0101t:1055_2": "purisā khatā, nesaṃ tāyanato khattā. So hi yehi yattha pesito, tattha tesaṃ dosaṃ",
  "tika-s0101t:1055_3": "pariharanto yuttapattavasena pucchitamatthaṃ katheti, tenāha “pucchitapañhe byākaraṇasamattho”ti.",
  "tika-s0101t:1055_4": "Kulāpadesādinā mahatī mattā etassāti mahāmatto.",
  "tika-s0101t:1056": "Soṇadaṇḍaguṇakathāvaṇṇanā",
  "tika-s0101t:1057_0": "303. Visiṭṭhaṃ rajjaṃ virajjaṃ, virajjameva verajjaṃ yathā “vekataṃ vesaya”nti, nānāvidhaṃ",
  "tika-s0101t:1057_1": "verajjaṃ nānāverajjaṃ, tattha jātātiādinā sabbaṃ vuttanayeneva veditabbaṃ. Uttamabrāhmaṇoti",
  "tika-s0101t:1057_2": "abhijanasampattiyā vittasampattiyā vijjāsampattiyā uggatataro, uḷāro vā brāhmaṇo.",
  "tika-s0101t:1057_3": "Asannipātoti lābhamaccharena nippīḷitatāya asannipāto viya bhavissati.",
  "tika-s0101t:1058_0": "“Aṅgeti gameti ñāpetīti aṅgaṃ, hetūti āha “imināpi kāraṇenā”ti. “Ubhato sujāto”ti",
  "tika-s0101t:1058_1": "ettake vutte yehi kehici dvīhi bhāgehi sujātatā viññāyeyya. Sujāta-saddo ca “sujāto",
  "tika-s0101t:1058_2": "cārudassano”tiādīsu ārohasampattipariyāyoti jātivaseneva sujātataṃ vibhāvetuṃ “mātito",
  "tika-s0101t:1058_3": "ca pitito cā”ti vuttaṃ. Anorasaputtavasenāpi loke mātupitusamaññā dissati, idha panassa",
  "tika-s0101t:1058_4": "orasaputtavaseneva icchitāti dassetuṃ “saṃsuddhagahaṇiko”ti vuttaṃ. Gabbhaṃ gaṇhāti",
  "tika-s0101t:1058_5": "dhāretīti gahaṇī, gabbhāsayasaññito mātukucchippadeso. Yathābhuttassa āhārassa vipācanavasena",
  "tika-s0101t:1058_6": "gaṇhanato achaḍḍanato gahaṇī, kammajatejodhātu.",
  "tika-s0101t:1059_0": "Pitā ca mātā ca pitaro, pitūnaṃ pitaro pitāmahā, tesaṃ yugo dvando pitāmahayugo,",
  "tika-s0101t:1059_1": "tasmā, yāva sattamā pitāmahayugā pitāmahadvandāti evamettha attho daṭṭhabbo. Evañhi",
  "tika-s0101t:1059_2": "pitāmahaggahaṇeneva mātāmahopi gahitoti. So aṭṭhakathāyaṃ visuṃ na uddhaṭo. Yuga-saddo",
  "tika-s0101t:1059_3": "cettha ekasesanayena daṭṭhabbo “yugo ca yugo ca yugā”ti. Evañhi tattha tattha dvandaṃ",
  "tika-s0101t:1059_4": "gahitameva hoti, tenāha “tato uddhaṃ sabbepi pubbapurisā pitāmahaggahaṇeneva gahitā”ti.",
  "tika-s0101t:1059_5": "Purisaggahaṇañcettha ukkaṭṭhaniddesavasena katanti daṭṭhabbaṃ. Evañhi “mātito”ti",
  "tika-s0101t:1059_6": "pāḷivacanaṃ samatthitaṃ hoti. Akkhittoti appattakhepo. Anavakkhittoti saddhathālipākādīsu",
  "tika-s0101t:1059_7": "na avakkhitto na chaḍḍito. Jātivādenāti hetumhi karaṇavacananti dassetuṃ “kena kāraṇenā”tiādi",
  "tika-s0101t:1059_8": "vuttaṃ. Ettha ca “ubhato…pe… pitāmahayugā”ti etena brāhmaṇassa yonidosābhāvo dassito",
  "tika-s0101t:1059_9": "saṃsuddhagahaṇikabhāvakittanato, “akkhitto”ti iminā kiriyāparādhābhāvo. Kiriyāparādhena",
  "tika-s0101t:1059_10": "hi sattā khepaṃ pāpuṇanti. “Anupakkuṭṭho”ti iminā ayuttasaṃsaggābhāvo. Ayuttasaṃsaggampi",
  "tika-s0101t:1059_11": "hi paṭicca sattā akkosaṃ labhanti.",
  "tika-s0101t:1060_0": "Issaroti ādhipateyyasaṃvattaniyakammabalena īsanasīlo, sā panassa issaratā vibhavasampattipaccayā",
  "tika-s0101t:1060_1": "pākaṭā jātāti aḍḍhatāpariyāyabhāveneva vadanto “aḍḍhoti issaro”ti āha. Mahantaṃ dhanaṃ",
  "tika-s0101t:1060_2": "assa bhūmigatañceva vehāsaṭṭhañcāti mahaddhano. Tassāti tassa tassa. Vadanti “anvayato,",
  "tika-s0101t:1060_3": "byatirekato ca anupasaṅkamanakāraṇaṃ kittemā”ti.",
  "tika-s0101t:1061_0": "Adhikarūpoti visiṭṭharūpo uttamasarīro. Dassanaṃ arahatīti dassanīyo, tenāha “dassanayoggo”ti.",
  "tika-s0101t:1061_1": "Pasādaṃ āvahatīti pāsādiko, tenāha “cittappasādajananato”ti. Vaṇṇassāti vaṇṇadhātuyā.",
  "tika-s0101t:1061_2": "Sarīranti sannivesavisiṭṭhaṃ karacaraṇagīvāsīsādiavayavasamudāyaṃ, so ca saṇṭhānamukhena",
  "tika-s0101t:1061_3": "gayhatīti “paramāya vaṇṇapokkharatāyāti…pe… sampattiyā cā”ti vuttaṃ. Sabbavaṇṇesu",
  "tika-s0101t:1061_4": "suvaṇṇavaṇṇova uttamoti vuttaṃ “seṭṭhena suvaṇṇavaṇṇena samannāgato”ti. Tathā hi",
  "tika-s0101t:1061_5": "buddhā, cakkavattino ca suvaṇṇavaṇṇāva honti. Brahmavacchasīti uttamasarīrābho, suvaṇṇābho",
  "tika-s0101t:1061_6": "icceva attho. Imameva hi atthaṃ sandhāya “mahābrahmuno sarīrasadiseneva sarīrena",
  "tika-s0101t:1061_7": "samannāgato”ti vuttaṃ, na brahmujugattataṃ. Akhuddāvakāso dassanāyāti ārohapariṇāhasampattiyā,",
  "tika-s0101t:1061_8": "avayavapāripūriyā ca dassanāya okāso na khuddako, tenāha “sabbānevā”tiādi.",
  "tika-s0101t:1062_0": "Yamaniyamalakkhaṇaṃ sīlamassa atthīti sīlavā. Taṃ panassa rattaññutāya vuddhaṃ vaḍḍhitaṃ",
  "tika-s0101t:1062_1": "atthīti vuddhasīlī. Tena ca sabbadā sammāyogato vuddhasīlena samannāgato. Sabbametaṃ",
  "tika-s0101t:1062_2": "pañcasīlamattameva sandhāya vadanti tato paraṃ sīlassa tattha abhāvato, tesañca ajānanato.",
  "tika-s0101t:1063_0": "Ṭhānakaraṇasampattiyā, sikkhāsampattiyā ca katthacipi anūnatāya parimaṇḍalapadāni",
  "tika-s0101t:1063_1": "byañjanāni akkharāni etissāti parimaṇḍalapadabyañjanā. Atha vā pajjati attho etenāti",
  "tika-s0101t:1063_2": "padaṃ, nāmādi. Yathādhippetamatthaṃ byañjetīti byañjanaṃ, vākyaṃ. Tesaṃ paripuṇṇatāya",
  "tika-s0101t:1063_3": "parimaṇḍalapadabyañjanā. Atthañāpane sādhanatāya vācāva karaṇanti vākkaraṇaṃ, udāhāraghoso.",
  "tika-s0101t:1063_4": "Guṇaparipuṇṇabhāvena tassa brāhmaṇassa, tena vā bhāsitabbaatthassa. Pūre puṇṇabhāve.",
  "tika-s0101t:1063_5": "Pūreti ca purimasmiṃ atthe ādhāre bhummaṃ, dutiyasmiṃ visaye. “Sukhumālattanenā”ti",
  "tika-s0101t:1063_6": "iminā tassā vācāya mudusaṇhabhāvamāha. Apalibuddhāya pittasemhādīhi. Sandiṭṭhaṃ sabbaṃ",
  "tika-s0101t:1063_7": "dassetvā viya ekadesaṃ kathanaṃ. Vilambitaṃ saṇikaṃ cirāyitvā kathanaṃ. “Sandiddhavilambitādī”ti",
  "tika-s0101t:1063_8": "vā pāṭho. Tattha sandiddhaṃ sandehajanakaṃ. Ādi-saddena dukkhalitānukaḍḍhitādiṃ saṅgaṇhāti.",
  "tika-s0101t:1063_9": "“Ādimajjhapariyosānaṃ pākaṭaṃ katvā”ti iminā tassā vācāya atthapāripūriṃ vadanti.",
  "tika-s0101t:1064_0": "“Jiṇṇo”tiādīni padāni suviññeyyāni, heṭṭhā vuttatthāni ca. Dutiyanaye pana jiṇṇoti",
  "tika-s0101t:1064_1": "nāyaṃ jiṇṇatā vayomattena, atha kho kulaparivaṭṭena purāṇatāti āha “jiṇṇoti porāṇo”tiādi,",
  "tika-s0101t:1064_2": "tena tassa brāhmaṇassa kulavasena uditoditabhāvamāha. Jātivuddhiyā “vayoanuppatto”ti",
  "tika-s0101t:1064_3": "vakkhamānattā, guṇavuddhiyā tato sātisayattā ca “vuddhoti sīlācārādiguṇavuddhiyā",
  "tika-s0101t:1064_4": "yutto”ti āha. Tathā jātimahallakatāya vakkhamānattā “mahallako”ti padena vibhavamahattatā",
  "tika-s0101t:1064_5": "yojitā. Maggapaṭipannoti brāhmaṇānaṃ paṭipattivīthiṃ upagato taṃ avokkamma caraṇato.",
  "tika-s0101t:1064_6": "Antimavayanti pacchimavayaṃ.",
  "tika-s0101t:1065": "Buddhaguṇakathāvaṇṇanā",
  "tika-s0101t:1066_0": "304. Tādisehi mahānubhāvehi saddhiṃ yugaggāhavasenapi dahanaṃ na mādisānaṃ anucchavikaṃ,",
  "tika-s0101t:1066_1": "kuto pana ukkaṃsananti idaṃ brāhmaṇassa na yuttarūpanti dassento āha “na kho pana",
  "tika-s0101t:1066_2": "metaṃ yutta”ntiādi. Sadisāti ekadesena sadisā. Na hi buddhānaṃ guṇehi sabbathā sadisā",
  "tika-s0101t:1066_3": "kecipi guṇā aññesu labbhanti. Itareti attano guṇehi asadisaguṇe. Idanti idaṃ atthajātaṃ.",
  "tika-s0101t:1066_4": "Gopadakanti gāviyā pade ṭhitaudakaṃ.",
  "tika-s0101t:1067_0": "Saṭṭhikulasatasahassanti saṭṭhisahassādhikaṃ kulasatasahassaṃ kulapariyāyenāti suddhodanamahārājassa",
  "tika-s0101t:1067_1": "kulānukkamena āgataṃ. Tesupīti tesupi catūsu nidhīsu. Gahitagahitanti gahitaṃ gahitaṃ",
  "tika-s0101t:1067_2": "ṭhānaṃ pūratiyeva dhanena paṭipākatikameva hoti. Aparimāṇoyevāti “ettako eso”ti kenaci",
  "tika-s0101t:1067_3": "paricchindituṃ asakkuṇeyyatāya aparicchinno eva.",
  "tika-s0101t:1068_0": "Tatthāti mañcake. Sīhaseyyaṃ kappesīti yathā rāhu asurindo āyāmato, vitthārato ubbedhato",
  "tika-s0101t:1068_1": "ca bhagavato rūpakāyassa paricchedaṃ gahetuṃ na sakkoti, tathā rūpaṃ iddhābhisaṅkhāraṃ",
  "tika-s0101t:1068_2": "abhisaṅkharonto sīhaseyyaṃ kappesi.",
  "tika-s0101t:1069_0": "Kilesehi ārakattā parisuddhaṭṭhena ariyanti āha “ariyaṃ uttamaṃ parisuddha”nti. Anavajjaṭṭhena",
  "tika-s0101t:1069_1": "kusalaṃ, na sukhavipākaṭṭhena. Katthaci caturāsītipāṇasahassāni, katthaci aparimāṇāpi",
  "tika-s0101t:1069_2": "devamanussā yasmā catuvīsatiyā ṭhānesu asaṅkhyeyyā aparimeyyā devamanussā maggaphalāmataṃ",
  "tika-s0101t:1069_3": "piviṃsu, koṭisatasahassādiparimāṇenapi bahū eva, tasmā anuttarācārasikkhāpanavasena",
  "tika-s0101t:1069_4": "bhagavā bahūnaṃ ācariyo. Teti kāmarāgato aññe bhagavato pahīnakilese. Keḷanāti keḷāyanā dhanāyanā.",
  "tika-s0101t:1070_0": "Apāpapurekkhāroti apāpe pure karoti, na vā pāpaṃ purato karotītipi apāpapurekkhāroti",
  "tika-s0101t:1070_1": "imamatthaṃ dassetuṃ “apāpe navalokuttaradhamme”tiādi vuttaṃ. Tattha apāpeti pāpapaṭipakkhe,",
  "tika-s0101t:1070_2": "pāparahite ca. Brahmani seṭṭhe buddhe bhagavati bhavā tassa dhammadesanāvasena ariyāya",
  "tika-s0101t:1070_3": "jātiyā jātattā, brahmuno vā bhagavato hitā garukaraṇādinā, yathānusiṭṭhapaṭipattiyā",
  "tika-s0101t:1070_4": "ca, brahmaṃ vā seṭṭhaṃ ariyamaggaṃ jānātīti brahmaññā, ariyasāvakasaṅkhātā pajā,",
  "tika-s0101t:1070_5": "tenāha “sāriputtā”tiādi. Pakatibrāhmaṇajātivasenāpi “brahmaññāya pajāyā”ti padassa",
  "tika-s0101t:1070_6": "attho veditabboti dassetuṃ “apicā”tiādi vuttaṃ.",
  "tika-s0101t:1071_0": "Tiroraṭṭhā tirojanapadāti ettha rajjaṃ raṭṭhaṃ, rājanti rājāno etenāti, tadekadesabhūtā",
  "tika-s0101t:1071_1": "padesā pana janapado,janā pajjanti ettha sukhajīvikaṃ pāpuṇantīti. Pucchāya vā dosaṃ",
  "tika-s0101t:1071_2": "sallakkhetvāti sambandho. Asamatthatanti attano asamatthataṃ. Bhagavā vissajjeti",
  "tika-s0101t:1071_3": "tesaṃ upanissayasampattiṃ, ñāṇaparipākaṃ, cittācārañca ñatvāti adhippāyo.",
  "tika-s0101t:1072_0": "“Ehi svāgatavādī”ti iminā sukhasambhāsapubbakaṃ piyavāditaṃ dasseti, “sakhilo”ti",
  "tika-s0101t:1072_1": "iminā saṇhavācataṃ, “sammodako”ti iminā paṭisandhārakusalataṃ, “abhākuṭiko”ti iminā",
  "tika-s0101t:1072_2": "sabbattheva vippasannamukhataṃ, “uttānamukho”ti iminā sukhālāpataṃ, “pubbabhāsī”ti",
  "tika-s0101t:1072_3": "iminā dhammānuggahassa okāsakaraṇato hitajjhāsayataṃ bhagavato vibhāveti.",
  "tika-s0101t:1073": "Yattha kirāti kira-saddo arucisūcanattho, tena bhagavatā adhivutthapadese na devatānubhāvena manussānaṃ anupaddavatā, atha kho buddhānubhāvenāti dasseti. Tenāha “apicā”tiādi.",
  "tika-s0101t:1074_0": "Anusāsitabboti vineyyajanasamūho gayhatīti nibbattitaṃ ariyasaṅghameva dassetuṃ “sayaṃ",
  "tika-s0101t:1074_1": "vā”tiādi vuttaṃ, anantarassa vidhi paṭisedho vāti katvā. “Tādisovā”ti iminā “sayaṃ",
  "tika-s0101t:1074_2": "vā”tiādinā vuttavikappo eva paccāmaṭṭhoti. “Purimapadasseva vā”ti vikappantaraggahaṇaṃ.",
  "tika-s0101t:1074_3": "Bahūnaṃ titthakarānanti pūraṇādīnaṃ anekesaṃ titthakarānaṃ, niddhāraṇe cetaṃ sāmivacanaṃ.",
  "tika-s0101t:1074_4": "Kāraṇenāti appicchasantuṭṭhatādisamāropanalakkhaṇena kāraṇena. Āgantukā navakāti",
  "tika-s0101t:1074_5": "abhinavā āgantukā abbhāgatā. Pariyāpuṇāmīti paricchindituṃ jānāmi sakkomi, tenāha",
  "tika-s0101t:1074_6": "“jānāmī”ti. “Kappampi ce aññamabhāsamāno”ti abhūtaparikappanavacanametaṃ tathā bhāsamānassa abhāvato.",
  "tika-s0101t:1075_0": "305. Alaṃ-saddo arahattopi hoti “alameva nibbinditu”ntiādīsu viyāti āha “alamevāti",
  "tika-s0101t:1075_1": "yuttamevā”ti. Puṭena netvā asitabbato paribhuñjitabbato puṭosaṃ vuccati pātheyyaṃ. Puṭaṃsena purisena.",
  "tika-s0101t:1076": "Soṇadaṇḍaparivitakkavaṇṇanā",
  "tika-s0101t:1077": "307. Ubhatopakkhikāti micchādiṭṭhisammādiṭṭhīnaṃ vasena ubhayapakkhikā. Kerāṭikāti saṭhā.",
  "tika-s0101t:1078": "Brāhmaṇapaññattivaṇṇanā",
  "tika-s0101t:1079": "309. Vighātanti cittadukkhaṃ.",
  "tika-s0101t:1080_0": "311-3. Sujanti homadabbiṃ paggaṇhantesūti juhanatthaṃ gaṇhanakesu, irubbijjesūti",
  "tika-s0101t:1080_1": "attho. Paṭhamo vāti tattha sannipatitesu yajanakiriyāyaṃ sabbapadhāno vā. Dutiyo",
  "tika-s0101t:1080_2": "vāti tadanantaro vā. “Suja”nti karaṇe etaṃ upayogavacananti āha “sujāyā”ti. Aggihuttapamukhatāya",
  "tika-s0101t:1080_3": "yaññassa yaññe diyyamānaṃ sujāmukhena dīyatīti āha “sujāya diyyamāna”nti. Porāṇāti",
  "tika-s0101t:1080_4": "aṭṭhakathācariyā. Visesatoti vijjācaraṇavisesato, na brāhmaṇehi icchitavijjācaraṇamattato.",
  "tika-s0101t:1080_5": "Uttamabrāhmaṇassāti anuttaradakkhiṇeyyatāya ukkaṭṭhabrāhmaṇassa. Brāhmaṇasamayanti",
  "tika-s0101t:1080_6": "brāhmaṇasiddhantaṃ. Mā bhindi mā vināsesi.",
  "tika-s0101t:1081_0": "316. Samasamoti samoyeva hutvā samo. Hīnopamavasenapi samatā vuccatīti taṃ nivattento",
  "tika-s0101t:1081_1": "“ṭhapetvā ekadesasamatta”ntiādimāha. Kulakoṭiparidīpananti kulaādiparidīpanaṃ athāpi",
  "tika-s0101t:1081_2": "siyāti athāpi tumhākaṃ evaṃ parivitakko siyā. Brāhmaṇabhāvaṃ sādheti vaṇṇo. Mantajātīsupi",
  "tika-s0101t:1081_3": "eseva nayo. Sīlameva sādhessati brāhmaṇabhāvaṃ. Kasmāti ce? Āha “tasmiñhissā”tiādi.",
  "tika-s0101t:1081_4": "Sammohamattaṃ vaṇṇādayoti vaṇṇamantajātiyo hi brāhmaṇabhāvassa aṅganti sammohamattametaṃ",
  "tika-s0101t:1081_5": "asamavekkhitābhimānabhāvato.",
  "tika-s0101t:1082": "Sīlapaññākathāvaṇṇanā",
  "tika-s0101t:1083_0": "317. Kathito brāhmaṇena pañhoti “sīlavā ca hotī”tiādinā dvinnameva aṅgānaṃ vasena",
  "tika-s0101t:1083_1": "yathāpucchito pañho yāthāvato vissajjito etthāti etasmiṃ yathāvissajjite atthe. Tassāti",
  "tika-s0101t:1083_2": "soṇadaṇḍassa. Sīlaparisuddhāti sīlasampattiyā sabbaso suddhā anupakkiliṭṭhā. Kuto",
  "tika-s0101t:1083_3": "dussīle paññā asamāhitattā tassa. Jaḷe eḷamūge kuto sīlanti jaḷe eḷamūge duppaññe",
  "tika-s0101t:1083_4": "kuto sīlaṃ sīlavibhāgassa, sīlaparisodhanūpāyassa ca ajānanato. Pakaṭṭhaṃ ukkaṭṭhaṃ",
  "tika-s0101t:1083_5": "ñāṇaṃ paññāṇanti, pākatikaṃ ñāṇaṃ nivattetuṃ “paññāṇa”nti vuttanti tayidaṃ pakārehi",
  "tika-s0101t:1083_6": "jānanato paññāvāti āha “paññāṇanti paññā yevā”ti.",
  "tika-s0101t:1084_0": "Sīlenadhotāti samādhipadaṭṭhānena sīlena sakalasaṃkilesamalavisuddhiyā dhotā visuddhā,",
  "tika-s0101t:1084_1": "tenāha “kathaṃ panā”tiādi. Tattha dhovatīti sujjhati. Mahāsaṭṭhivassatthero viyāti",
  "tika-s0101t:1084_2": "saṭṭhivassamahāthero viya. Vedanāpariggahamattampīti ettha vedanāpariggaho nāma yathāuppannaṃ",
  "tika-s0101t:1084_3": "vedanaṃ sabhāvarasato upadhāretvā “ayaṃ vedanā phassaṃ paṭicca, so phasso anicco",
  "tika-s0101t:1084_4": "dukkho vipariṇāmadhammo”ti lakkhaṇattayaṃ āropetvā pavattitavipassanā. Evaṃ vipassantena",
  "tika-s0101t:1084_5": "“sukhena sakkā sā vedanā adhivāsetuṃ “vedanā eva vediyatī”ti. Vedanaṃ vikkhambhetvāti",
  "tika-s0101t:1084_6": "yathāuppannaṃ dukkhaṃ vedanaṃ ananuvattitvā vipassanaṃ ārabhitvā vīthiṃ paṭipannāya",
  "tika-s0101t:1084_7": "vipassanāya taṃ vinodetvā. Saṃsumārapatitenāti kumbhīlena viya bhūmiyaṃ urena nipajjanena.",
  "tika-s0101t:1084_8": "Paññāya sīlaṃ dhovitvāti akhaṇḍādibhāvāpādanena sīlaṃ ādimajjhapariyosānesu paññāya suvisodhitaṃ katvā.",
  "tika-s0101t:1085_0": "318. “Kasmā āhā”ti uparidesanāya kāraṇaṃ pucchati. Lajjā nāma “sīlassa jātiyā ca",
  "tika-s0101t:1085_1": "guṇadosapakāsanena samaṇena gotamena pucchitapañhaṃ vissajjesī”ti parisāya paññātatā.",
  "tika-s0101t:1085_2": "Ettakaparamāti ettakaukkaṃsakoṭikā pañca sīlāni, vedattayavibhāvanaṃ paññañca lakkhaṇādito",
  "tika-s0101t:1085_3": "niddhāretvā jānanaṃ natthi, kevalaṃ tattha vacīparamā mayanti dassetīti āha “sīlapaññāṇanti",
  "tika-s0101t:1085_4": "vacanameva paramaṃ amhāka”nti. “Ayaṃ pana viseso”ti idaṃ niyyātanāpekkhaṃ sīlaniddese,",
  "tika-s0101t:1085_5": "tenāha “sīlamicceva niyyātita”nti. Sāmaññaphale pana “sāmaññaphala” micceva niyyātitaṃ,",
  "tika-s0101t:1085_6": "paññāniddese pana jhānapaññaṃ adhiṭṭhānaṃ katvā vipassanāpaññāvaseneva paññāniyyātanaṃ",
  "tika-s0101t:1085_7": "kataṃ, tenāha “paṭhamajjhānādīnī”ti.",
  "tika-s0101t:1086": "Soṇadaṇḍaupāsakattapaṭivedanākathāvaṇṇanā",
  "tika-s0101t:1087_0": "321-2. Nattāti puttaputto. Agāravaṃ nāma natthi, na cāyaṃ bhagavati agāravena “ahañceva",
  "tika-s0101t:1087_1": "kho panā”tiādimāha, atha kho attalābhaparihānibhayena. Ayañhi yathā tathā attano",
  "tika-s0101t:1087_2": "mahājanassa sambhāvanaṃ uppādetvā kohaññena pare vimhāpetvā lābhuppādaṃ nijigisanto",
  "tika-s0101t:1087_3": "vicarati, tasmā tathā avoca, tenāha “iminā kirā”tiādi.",
  "tika-s0101t:1088_0": "Taṅkhaṇānurūpāyāti yādisī tadā tassa ajjhāsayappavatti, tadanurūpāyāti attho. Tassa",
  "tika-s0101t:1088_1": "tadā tādisassa vivaṭṭasannissitassa ñāṇassa paripākassa abhāvato kevalaṃ abbhudayanissito",
  "tika-s0101t:1088_2": "eva attho dassitoti āha “diṭṭhadhammikasamparāyikamatthaṃ sandassetvā”ti, paccakkhato",
  "tika-s0101t:1088_3": "vibhāvetvāti attho. Kusale dhammeti tebhūmake kusale dhamme, “catubhūmake”tipi vattuṃ",
  "tika-s0101t:1088_4": "vaṭṭatiyeva, tenevāha “āyatiṃ nibbānatthāya vāsanābhāgiyā vā”ti. Tatthāti kusaladhamme",
  "tika-s0101t:1088_5": "yathā samādapite. Nanti brāhmaṇaṃ samuttejetvāti sammadeva uparūpari nisānetvā puññakiriyāya",
  "tika-s0101t:1088_6": "tikkhavisadabhāvaṃ āpādetvā. Taṃ pana atthato tattha ussāhajananaṃ hotīti āha “saussāhaṃ",
  "tika-s0101t:1088_7": "katvā”ti. Evaṃ puññakiriyāya saussāhatā, evarūpaṃ guṇasamaṅgitā ca niyamato diṭṭhadhammikā",
  "tika-s0101t:1088_8": "atthasampādanīti evaṃ saussāhatāya, aññehi ca tasmiṃ vijjamānaguṇehi sampahaṃsetvā",
  "tika-s0101t:1088_9": "sammadeva haṭṭhatuṭṭhabhāvaṃ āpādetvā.",
  "tika-s0101t:1089_0": "Yadi bhagavā dhammaratanavassaṃ vassi, atha kasmā so visesaṃ nādhigacchatīti āha",
  "tika-s0101t:1089_1": "“brāhmaṇo panā”tiādi. Yadi evaṃ kasmā bhagavā tassa tathā dhammaratanavassaṃ vassīti",
  "tika-s0101t:1089_2": "āha “kevalamassā”tiādi. Na hi bhagavato niratthakā desanā hotīti.",
  "tika-s0101t:1090": "Soṇadaṇḍasuttavaṇṇanāya līnatthappakāsanā.",
  "tika-s0101t:1093": "5. Kūṭadantasuttavaṇṇanā",
  "tika-s0101t:1094_0": "323. Purimasuttadvayeti ambaṭṭhasoṇadaṇḍasuttadvaye. Vuttanayamevāti yaṃ tattha āgatasadisaṃ",
  "tika-s0101t:1094_1": "idhāgataṃ taṃ atthavaṇṇanato vuttanayameva, tattha vuttanayeneva veditabbanti attho.",
  "tika-s0101t:1094_2": "“Taruṇo ambarukkho ambalaṭṭhikā”ti brahmajālasuttavaṇṇanāyaṃ vuttanti āha “ambalaṭṭhikā",
  "tika-s0101t:1094_3": "brahmajāle vuttasadisāvā”ti.",
  "tika-s0101t:1095_0": "Yaññāvāṭaṃ sampādetvā mahāyaññaṃ uddissa saviññāṇakāni, aviññāṇakāni ca yaññūpakaraṇāni",
  "tika-s0101t:1095_1": "upaṭṭhapitānīti vuttaṃ pāḷiyaṃ “mahāyañño upakkhaṭo”ti, taṃ upakkharaṇaṃ tesaṃ tathāsajjananti",
  "tika-s0101t:1095_2": "āha “upakkhaṭoti sajjito”ti. Vacchatarasatānīti yuvabhāvappattāni balavavacchasatāni,",
  "tika-s0101t:1095_3": "te pana vacchā eva honti, na dammā balibaddā cāti āha “vacchasatānī”ti. Eteti usabhādayo",
  "tika-s0101t:1095_4": "urabbhapariyosānā. Anekesanti anekajātikānaṃ. Saṅkhyāvasena anekatā sattasataggahaṇeneva",
  "tika-s0101t:1095_5": "paricchinnā. Migapakkhīnanti mahiṃsarurupasadakuruṅgagokaṇṇamigānañceva morakapiñjaratittirakapotādipakkhīnañca.",
  "tika-s0101t:1096_0": "328. Yaññasaṅkhātassa puññassa yo saṃkileso, tassa nivāraṇato nisedhanato vidhā vuccanti",
  "tika-s0101t:1096_1": "vippaṭisāravinodanā. Tato eva tā taṃ puññābhisandaṃ avicchinditvā ṭhapentīti “ṭhapanā”ti",
  "tika-s0101t:1096_2": "vuttā. Tāsaṃ pana yaññassa ādimajjhapariyosānavasena tīsu kālesu pavattiyā yañño",
  "tika-s0101t:1096_3": "tiṭṭhapanoti āha “tiṭṭhapananti attho”ti. Parikkharonti abhisaṅkharontīti parikkhārā,",
  "tika-s0101t:1096_4": "parivārāti vuttaṃ. “Soḷasaparikkhāranti soḷasaparivāra”nti.",
  "tika-s0101t:1097": "Mahāvijitarājayaññakathāvaṇṇanā",
  "tika-s0101t:1098_0": "336. Pubbacaritanti attano purimajātisambhūtaṃ bodhisambhārabhūtaṃ puññacariyaṃ.",
  "tika-s0101t:1098_1": "Tathā hissa anugāminova nidhissa thāvaro nidhi nidassito. Aḍḍhatā nāma vibhavasampannatā,",
  "tika-s0101t:1098_2": "sā taṃ taṃ upādāyupādāya vuccatīti āha “yo koci attano santakena vibhavena aḍḍho",
  "tika-s0101t:1098_3": "hotī”ti. Tathā mahaddhanatāpīti taṃ ukkaṃsagataṃ dassetuṃ “mahatā aparimāṇasaṅkhyena",
  "tika-s0101t:1098_4": "dhanena samannāgato”ti vuttaṃ. Bhuñjitabbato paribhuñjitabbato visesato kāmā bhogo",
  "tika-s0101t:1098_5": "nāmāti āha “pañcakāmaguṇavasenā”ti. Piṇḍapiṇḍavasenāti bhājanālaṅkārādivibhāgaṃ ahutvā",
  "tika-s0101t:1098_6": "kevalaṃ khaṇḍakhaṇḍavasena.",
  "tika-s0101t:1099_0": "Māsakādīti ādi-saddena thālakādiṃ saṅgaṇhāti. Bhājanādīti ādi-saddena vatthaseyyāvasathādiṃ",
  "tika-s0101t:1099_1": "saṅgaṇhāti. Suvaṇṇarajatamaṇimuttāveḷuriyavajirapavāḷāni “sattaratanānī”ti vadanti.",
  "tika-s0101t:1099_2": "Sālivīhiādi pubbaṇṇaṃ purakkhataṃsassaphalanti katvā. Tabbipariyāyato muggamāsādi",
  "tika-s0101t:1099_3": "aparaṇṇaṃ. Devasikaṃ…pe… vasenāti divase divase paribhuñjitabbadātabbavaḍḍhetabbādividhinā",
  "tika-s0101t:1099_4": "parivattanakadhanadhaññavasena.",
  "tika-s0101t:1100_0": "Koṭṭhaṃ vuccati dhaññassa āṭhapanaṭṭhānaṃ, koṭṭhabhūtaṃ agāraṃ koṭṭhāgāraṃ tenāha",
  "tika-s0101t:1100_1": "“dhaññena…pe… gāro cā”ti. Evaṃ sāragabbhaṃ “koso”ti, dhaññassa āṭhapanaṭṭhānañca",
  "tika-s0101t:1100_2": "“koṭṭhāgāra”nti dassetvā idāni tato aññathā taṃ dassetuṃ “atha vā”tiādi vuttaṃ. Tattha",
  "tika-s0101t:1100_3": "yathā asino tikkhabhāvaparihārato paricchado “koso”ti vuccati, evaṃ rañño tikkhabhāvapariharaṇattā",
  "tika-s0101t:1100_4": "caturaṅginī senā “koso”ti āha “catubbidho koso hatthī assā rathā pattī”ti. “Vatthakoṭṭhāgāraggahaṇeneva",
  "tika-s0101t:1100_5": "sabbassāpi bhaṇḍaṭṭhapanaṭṭhānassa gahitattā tividhaṃ koṭṭhāgāranti vuttaṃ. “Idaṃ",
  "tika-s0101t:1100_6": "evaṃ bahu”ntiādi rājā tamatthaṃ jānantova bhaṇḍāgārikena kathāpetvā parisāya nissaddabhāvāpādanatthañca",
  "tika-s0101t:1100_7": "āha evaṃ me pakatikkhobho na bhavissatīti.",
  "tika-s0101t:1101": "337-8. Brāhmaṇo cintesi janapadassa anupaddavatthañceva yaññassa ca cirānupavattanatthañca, tenāha “ayaṃ rājā”tiādi.",
  "tika-s0101t:1102_0": "Sattānaṃ hitassa sukhassa ca vidūsanato ahitassa dukkhassa ca āvahanato corā eva",
  "tika-s0101t:1102_1": "kaṇṭakā, tehi corakaṇṭakehi. Yathā gāmavāsīnaṃ ghātā gāmaghātā, evaṃ panthikānaṃ",
  "tika-s0101t:1102_2": "duhanā vibādhanā panthaduhanā. Adhammakārīti dhammato apetassa ayuttassa karaṇasīlo,",
  "tika-s0101t:1102_3": "attano vijite janapadādīnaṃ tato anatthato tāyanena khattiyo yo khattadhammo, tassa",
  "tika-s0101t:1102_4": "vā akaraṇasīloti attho. Dassavo eva khīlasadisattā dassukhīlaṃ. Yathā hi khette khīlaṃ",
  "tika-s0101t:1102_5": "kasanādīnaṃ sukhappavattiṃ, mūlasantānena sassassa buddhiñca vibandhati, evaṃ dassavo",
  "tika-s0101t:1102_6": "rajje rājāṇāya sukhappavattiṃ, mūlaviruḷhiyā janapadānaṃ paribuddhiñca vibandhanti.",
  "tika-s0101t:1102_7": "Tena vuttaṃ “dassavo eva khīlasadisattā dassukhīla”nti. Vadha-saddo hiṃsanatthopi",
  "tika-s0101t:1102_8": "hotīti vuttaṃ “māraṇena vā koṭṭanena vā”ti. Addubandhanādināti ādi-saddena rajjubandhanasaṅkhalikabandhanādiṃ",
  "tika-s0101t:1102_9": "saṅgaṇhāti. Jāniyāti dhanajāniyā, tenāha “sataṃ gaṇhathā”tiādi. Pañcasikhamuṇḍakaraṇanti",
  "tika-s0101t:1102_10": "kākapakkhakaraṇaṃ. Gomayasiñcananti sīse chakaṇodakāvasecanaṃ. Kudaṇḍakabandhananti",
  "tika-s0101t:1102_11": "gaddulabandhanaṃ. Evamādīnīti ādi-saddena khuramuṇḍaṃ karitvā bhasmapuṭapothanādiṃ",
  "tika-s0101t:1102_12": "saṅgaṇhāti. Ūhanissāmīti uddharissāmi, apanessāmīti attho. Ussahantīti pubbe tattha",
  "tika-s0101t:1102_13": "kataparicayatāya ussāhaṃ kātuṃ sakkonti. Anuppadetūti anu anu padetu, tenāha “dinne",
  "tika-s0101t:1102_14": "appahonte”tiādi. Sakkhikaraṇapaṇṇāropanāni vaḍḍhiyā saha vā vinā vā puna gahetukāmassa,",
  "tika-s0101t:1102_15": "idha pana taṃ natthīti āha “sakkhiṃ akatvā”tiādi, tenāha “mūlacchejjavasenā”ti. Pakārato",
  "tika-s0101t:1102_16": "bhaṇḍāni ābharati sambharati paricayati etenāti pābhataṃ, bhaṇḍamūlaṃ.",
  "tika-s0101t:1103_0": "Divase divase dātabbabhattaṃ devasikabhattaṃ. “Anumāsaṃ, anuposatha”ntiādinā dātabbaṃ",
  "tika-s0101t:1103_1": "vetanaṃ māsikādiparibbayaṃ. Tassa tassa kulānurūpena kammānurūpena sūrabhāvānurūpenāti",
  "tika-s0101t:1103_2": "paccekaṃ anurūpa-saddo yojetabbo. Senāpaccādi ṭhānantaraṃ. Sakakammapasutattā, anupaddavattā",
  "tika-s0101t:1103_3": "ca dhanadhaññānaṃ rāsiko rāsikārabhūto. Khemena ṭhitāti anupaddavena pavattā, tenāha",
  "tika-s0101t:1103_4": "“abhayā”ti, kutocipi bhayarahitāti attho.",
  "tika-s0101t:1104": "Catuparikkhāravaṇṇanā",
  "tika-s0101t:1105_0": "339. Tasmiṃ tasmiṃ kicce anuyanti anuvattantīti anuyantā, anuyantā eva ānuyantā yathā",
  "tika-s0101t:1105_1": "“anubhāvo eva ānubhāvo”ti. Assāti rañño. Teti ānuyantakhattiyādayo. Attamanā na bhavissanti",
  "tika-s0101t:1105_2": "“amhe ettha bahi karotī”ti. Nibandhavipulāgamo gāmo nigamo, vivaḍḍhitamahāāyo mahāgāmoti",
  "tika-s0101t:1105_3": "attho. Janapada-saddo heṭṭhā vuttattho eva. Channaṃ pakatīnaṃ vasena rañño hitasukhābhibuddhi,",
  "tika-s0101t:1105_4": "tadekadesā ca ānuyantādayoti vuttaṃ “yaṃ tumhākaṃ anujānanaṃ mama bhaveyya dīgharattaṃ hitāya sukhāyā”ti.",
  "tika-s0101t:1106_0": "Amā saha bhavanti kiccesūti amaccā, rajjakiccavosāsanakā. Te pana rañño piyā, sahapavattanakā",
  "tika-s0101t:1106_1": "ca hontīti āha “piyasahāyakā”ti. Rañño parisati bhavāti pārisajjā, te pana keti āha",
  "tika-s0101t:1106_2": "“sesā āṇattikarā”ti, yathāvuttaānuyantakhattiyādī hi avasesā rañño āṇākarāti attho.",
  "tika-s0101t:1106_3": "Satipi deyyadhamme ānubhāvasampattiyā, parivārasampattiyā ca abhāve tādisaṃ dātuṃ",
  "tika-s0101t:1106_4": "na sakkā, vuḍḍhakāle ca tādisānampi rājūnaṃ tadubhayaṃ hāyatevāti āha “mahallakakāle…pe…",
  "tika-s0101t:1106_5": "na sakkā”ti. Anumatiyāti anujānanena, pakkhāti sapakkhā yaññassa aṅgabhūtā. Parikkharontīti",
  "tika-s0101t:1106_6": "parikkhārā, sambhārā. Ime tassa yaññassa aṅgabhūtā parivārā viya hontīti āha “parivārā bhavantī”ti.",
  "tika-s0101t:1107": "Aṭṭhaparikkhāravaṇṇanā",
  "tika-s0101t:1108_0": "340. Yasasāti ānubhāvena, tenāha “āṇāṭhapanasamatthatāyā”ti. Saddahatīti “dātā dānassa",
  "tika-s0101t:1108_1": "phalaṃ paccanubhotī”ti pattiyāyati. Dāne sūroti dānasūro deyyadhamme īsakampi saṅgaṃ",
  "tika-s0101t:1108_2": "akatvā muttacāgo. Svāyamattho kammassakataññāṇassa tikkhavisadabhāvena veditabbo,",
  "tika-s0101t:1108_3": "tenāha “na saddhāmattakenevā”tiādi. Yassa hi kammassakatā paccakkhato viya upaṭṭhāti,",
  "tika-s0101t:1108_4": "so evaṃ vutto. Yaṃ dānaṃ detīti yaṃ deyyadhammaṃ parassa deti. Tassa pati hutvāti",
  "tika-s0101t:1108_5": "tabbisayaṃ lobhaṃ suṭṭhu abhibhavanto tassa adhipati hutvā deti anadhibhavanīyattā.",
  "tika-s0101t:1108_6": "“Na dāso, na sahāyo”ti vatvā tadubhayaṃ anvayato, byatirekato ca dassetuṃ “yo hī”tiādi",
  "tika-s0101t:1108_7": "vuttaṃ. Dāso hutvā deti taṇhāya dānassa dāsabyataṃ upagatattā. Sahāyo hutvā deti",
  "tika-s0101t:1108_8": "tassa piyabhāvānissajjanato. Sāmī hutvā deti tattha taṇhādāsabyato attānaṃ mocetvā",
  "tika-s0101t:1108_9": "abhibhuyya pavattanato. Sāmiparibhogasadisā hetassāyaṃ pavattatīti.",
  "tika-s0101t:1109_0": "Samitapāpā samaṇā, bāhitapāpā brāhmaṇā ukkaṭṭhaniddesena, pabbajjāmattasamaṇā jātimattabrāhmaṇā",
  "tika-s0101t:1109_1": "pana kapaṇādiggahaṇenevettha gahitāti adhippāyo. Duggatāti dukkarajīvikaṃ upagatā",
  "tika-s0101t:1109_2": "kasiravuttikā, tenāha “daliddamanussā”ti. Addhikāti addhānamaggagāmino. Vaṇibbakāti",
  "tika-s0101t:1109_3": "dāyakānaṃ guṇakittanavasena, kammaphalakittanamukhena ca yācanakā seyyathāpi naggacariyādayo,",
  "tika-s0101t:1109_4": "tenāha “iṭṭhaṃ dinna”ntiādi. “Pasatamatta”nti vīhitaṇḍulādivasena vuttaṃ, “sarāvamatta”nti",
  "tika-s0101t:1109_5": "yāgubhattādivasena. Opānaṃ vuccati ogāhetvā pātabbato naditaḷākādīnaṃ sabbasādhāraṇatitthaṃ",
  "tika-s0101t:1109_6": "opānaṃ viya bhūtoti opānabhūto, tenāha “udapānabhūto”tiādi. Sutameva sutajātanti",
  "tika-s0101t:1109_7": "jāta-saddassa anatthantaravācakatamāha yathā “kosajāta”nti.",
  "tika-s0101t:1110_0": "Atītādiatthacintanasamatthatā nāmassa rañño anumānavasena, itikattabbatāvasena ca",
  "tika-s0101t:1110_1": "veditabbā, na buddhānaṃ viya tattha paccakkhadassitāyāti dassetuṃ “atīte”tiādi vuttaṃ.",
  "tika-s0101t:1110_2": "Aḍḍhatādayo tāva yaññassa parikkhārā hontu tehi vinā tassa asijjhanato, sujātatā",
  "tika-s0101t:1110_3": "surūpatā pana kathanti āha “etehi kirā”tiādi. Ettha ca keci “yathā aḍḍhatādayo yaññassa",
  "tika-s0101t:1110_4": "ekaṃsato aṅgāni, na evamabhijātatā, abhirūpatā cāti dassetuṃ kirasaddaggahaṇa”nti",
  "tika-s0101t:1110_5": "vadanti “ayaṃ dujjāto”tiādi vacanassa anekantikataṃ maññamānā, tayidaṃ asāraṃ, sabbasādhāraṇavasena",
  "tika-s0101t:1110_6": "hesa yaññārambho tattha siyā kesañci tathāparivitakkoti tassāpi avakāsābhāvādassanatthaṃ",
  "tika-s0101t:1110_7": "tathā vuttattā. Kira-saddo pana tadā brāhmaṇena cintitākārasūcanattho daṭṭhabbo.",
  "tika-s0101t:1110_8": "Evamādīnīti ādi-saddena “ayaṃ virūpo daliddo appesakkho assaddho appassuto anatthaññū",
  "tika-s0101t:1110_9": "na medhāvī”ti etesaṃ saṅgaho daṭṭhabbo.",
  "tika-s0101t:1111": "Catuparikkhārādivaṇṇanā",
  "tika-s0101t:1112_0": "341. “Sujaṃ paggaṇhantāna”nti purohitassa sayameva kaṭacchuggahaṇajotanena evaṃ sahatthā,",
  "tika-s0101t:1112_1": "sakkaccañca dāne yuttatā icchitabbāti dasseti. Evaṃ dujjātassāti etthāpi heṭṭhā vuttanayeneva attho veditabbo.",
  "tika-s0101t:1113_0": "342. Tiṇṇaṃ ṭhānānanti dānassa ādimajjhapariyosānabhūtāsu tīsu bhūmīsu, avatthāsūti",
  "tika-s0101t:1113_1": "attho. Calantīti kampanti purimākārena na tiṭṭhanti. Karaṇattheti tatiyāvibhattiatthe.",
  "tika-s0101t:1113_2": "Kattari hetaṃ sāmivacanaṃ karaṇīyasaddāpekkhāya. “Paccānutāpo na kattabbo”ti vatvā",
  "tika-s0101t:1113_3": "tassa akaraṇūpāyaṃ dassetuṃ “pubbacetanā pana acalā patiṭṭhapetabbā”ti vuttaṃ. Tattha",
  "tika-s0101t:1113_4": "acalāti daḷhā kenaci asaṃhīrā. Patiṭṭhapetabbāti supatiṭṭhitā kātabbā. Evaṃ karaṇena",
  "tika-s0101t:1113_5": "hi yathā taṃ dānaṃ sampati yathādhippāyaṃ nippajjati, evaṃ āyatimpi vipulaphalatāyāti",
  "tika-s0101t:1113_6": "āha “evañhi dānaṃ mahapphalaṃ hotīti dassetī”ti, vippaṭisārena anupakkiliṭṭhabhāvato.",
  "tika-s0101t:1113_7": "Muñcacetanāti pariccāgacetanā. Tassā niccalabhāvo nāma muttacāgatā pubbābhisaṅkhāravasena",
  "tika-s0101t:1113_8": "uḷārabhāvo, samanussaraṇacetanāya pana niccalabhāvo “aho mayā dānaṃ dinnaṃ sādhu",
  "tika-s0101t:1113_9": "suṭṭhū”ti tassa sakkaccaṃ paccavekkhaṇāvasena veditabbo. Tathā akarontassāti muñcacetanaṃ,",
  "tika-s0101t:1113_10": "tattha paccāsamanussaraṇacetanañca vuttanayena niccalaṃ akarontassa vippaṭisāraṃ",
  "tika-s0101t:1113_11": "uppādentassa. Khettavisese pariccāgassa katattā laddhesupi uḷāresu bhogesu cittaṃ",
  "tika-s0101t:1113_12": "nāpi namati. Yathā kathanti āha “mahāroruvaṃ upapannassa seṭṭhigahapatino viyā”ti.",
  "tika-s0101t:1114_0": "So kira tagarasikhiṃ paccekabuddhaṃ attano gehadvāre piṇḍāya ṭhitaṃ disvā “imassa",
  "tika-s0101t:1114_1": "samaṇassa piṇḍapātaṃ dehī”ti bhariyaṃ āṇāpetvā rājupaṭṭhānatthaṃ pakkāmi. Seṭṭhibhariyā",
  "tika-s0101t:1114_2": "sappaññajātikā, sā cintesi “mayā ettakena kālena ‘imassa dethā’ti vacanamattaṃ pissa",
  "tika-s0101t:1114_3": "na sutapubbaṃ, ayañca maññe ahosi paccekasambuddho, yathā tathā adatvā paṇītaṃ piṇḍapātaṃ",
  "tika-s0101t:1114_4": "dassāmī”ti upagantvā paccekasambuddhaṃ pañcapatiṭṭhitena vanditvā pattaṃ ādāya antonivesane",
  "tika-s0101t:1114_5": "paññattāsane nisīdāpetvā parisuddhehi sālitaṇḍulehi bhattaṃ sampādetvā tadanurūpaṃ",
  "tika-s0101t:1114_6": "khādanīyaṃ, byañjanaṃ, sūpeyyañca abhisaṅkharitvā bahi gandhehi alaṅkaritvā paccekasambuddhassa",
  "tika-s0101t:1114_7": "hatthesu patiṭṭhapetvā vandi. Paccekabuddho “aññesampi paccekabuddhānaṃ saṅgahaṃ",
  "tika-s0101t:1114_8": "karissāmī”ti aparibhuñjitvāva anumodanaṃ katvā pakkāmi. Sopi kho seṭṭhi rājupaṭṭhānaṃ",
  "tika-s0101t:1114_9": "katvā āgacchanto paccekabuddhaṃ disvā ahaṃ “tumhākaṃ piṇḍapātaṃ dethā”ti vatvā pakkanto,",
  "tika-s0101t:1114_10": "api vo laddho piṇḍapātoti. Āma seṭṭhi laddhoti. “Passāmā”ti gīvaṃ ukkhipitvā olokesi.",
  "tika-s0101t:1114_11": "Athassa piṇḍapātagandho uṭṭhahitvā nāsapuṭaṃ pūresi. So “mahā vata me dhanabyayo",
  "tika-s0101t:1114_12": "jāto”ti cittaṃ sandhāretuṃ asakkonto pacchā vippaṭisārī ahosi. Vippaṭisārassa pana",
  "tika-s0101t:1114_13": "uppannākāro “varameta”ntiādinā pāḷiyaṃ āgatoyeva. Bhātu panāyaṃ ekaṃ puttakaṃ sāpateyyakāraṇā",
  "tika-s0101t:1114_14": "jīvitā voropesi, tena mahāroruvaṃ upapanno. Piṇḍapātadānena panesa sattakkhattuṃ",
  "tika-s0101t:1114_15": "suggatiṃ saggaṃ lokaṃ upapanno, sattakkhattumeva ca seṭṭhikule nibbatto, na cāssa",
  "tika-s0101t:1114_16": "uḷāresu bhogesu cittaṃ nami, tena vuttaṃ “nāpi uḷāresu bhogesu cittaṃ namatī”ti.",
  "tika-s0101t:1115_0": "343. Ākaroti attano anurūpatāya samariyādaṃ saparicchedaṃ phalaṃ nibbattetīti ākāro,",
  "tika-s0101t:1115_1": "kāraṇanti āha “dasahi ākārehīti dasahi kāraṇehī”ti. Paṭiggāhakato vāti balavataro",
  "tika-s0101t:1115_2": "hutvā uppajjamāno paṭiggāhakatova uppajjati, itaro pana deyyadhammato, parivārajanatopi",
  "tika-s0101t:1115_3": "uppajjeyyeva. Uppajjituṃ yuttanti uppajjanārahaṃ. Tesaṃyeva pāṇātipātīnaṃ. Yajanaṃ",
  "tika-s0101t:1115_4": "nāmettha dānaṃ adhippetaṃ, na aggijuhananti āha “yajataṃ bhavanti detu bhava”nti.",
  "tika-s0101t:1115_5": "Vissajjatūti muttacāgavasena vissajjatu. Abbhantaranti ajjhattaṃ, sakasantāneti attho.",
  "tika-s0101t:1116_0": "344. Heṭṭhā soḷasa parikkhārā vuttā yaññassa te vatthuṃ katvā, idha pana sandassanādivasena",
  "tika-s0101t:1116_1": "anumodanāya āraddhattā vuttaṃ “soḷasahi ākārehī”ti. Dassetvā attano desanānubhāvena",
  "tika-s0101t:1116_2": "paccakkhato viya phalaṃ dassetvā, anekavāraṃ pana kathanato ca āmeḍitavacanaṃ. Tamatthanti",
  "tika-s0101t:1116_3": "yathāvuttaṃ dānaphalavasena kammaphalasambandhaṃ. Samādapetvāti sutamattameva akatvā",
  "tika-s0101t:1116_4": "yathā rājā tamatthaṃ sammadeva ādiyati citte karonto suggahitaṃ katvā gaṇhāti, tathā",
  "tika-s0101t:1116_5": "sakkaccaṃ ādāpetvā. Āmeḍitakāraṇaṃ heṭṭhā vuttameva.",
  "tika-s0101t:1117_0": "“Vippaṭisāravinodanenā”ti idaṃ nidassanamattaṃ lobhadosamohaissāmacchariyamānādayopi",
  "tika-s0101t:1117_1": "hi dānacittassa upakkilesā, tesaṃ vinodanenapi taṃ samuttejitaṃ nāma hoti tikkhavisadabhāvappattito.",
  "tika-s0101t:1117_2": "Āsannatarabhāvato vā vippaṭisārassa tabbinodanameva gahitaṃ, pavattitepi hi dāne",
  "tika-s0101t:1117_3": "tassa sambhavato. Yāthāvato vijjamānehi guṇehi tuṭṭhapahaṭṭhabhāvāpādanaṃ sampahaṃsananti",
  "tika-s0101t:1117_4": "āha “sundaraṃ te…pe… thutiṃ katvā kathesī”ti. Dhammatoti saccato. Saccañhi dhammato",
  "tika-s0101t:1117_5": "anapetattā dhammaṃ, upasamacariyābhāvato samaṃ, yuttabhāvena kāraṇanti ca vuccatīti.",
  "tika-s0101t:1118_0": "345. Tasmiṃ yaññe rukkhatiṇacchedopi nāma nāhosi, kuto pāṇavadhoti pāṇavadhābhāvasseva",
  "tika-s0101t:1118_1": "daḷhīkaraṇatthaṃ sabbaso viparītagāhāvidūsitañcassa dassetuṃ pāḷiyaṃ “neva gāvo haññiṃsū”ti",
  "tika-s0101t:1118_2": "ādiṃ vatvāpi “na rukkhā chijjiṃsū”tiādi vuttaṃ, tenāha “kiṃ pana gāvo”tiādi. Barihisatthāyāti",
  "tika-s0101t:1118_3": "paricchedanatthāya. Vanamālāsaṅkhepenāti vanapupphehi ganthitamālāniyāmena. Bhūmiyaṃ",
  "tika-s0101t:1118_4": "vā pattharantīti vedibhūmiṃ parikkhipantā tattha pantharanti. Antogehadāsādayoti",
  "tika-s0101t:1118_5": "antojātadhanakkītakaramarānītasayaṃdāsā. Pubbamevāti bhatikaraṇato pageva. Gahetvā",
  "tika-s0101t:1118_6": "karontīti divase divase gahetvā karonti. Tajjitāti gajjitā. Piyasamudācārenevāti",
  "tika-s0101t:1118_7": "iṭṭhavacaneneva. Phāṇitena cevāti ettha ca-saddo avuttasamuccayattho, tena paṇītapaṇītānaṃ",
  "tika-s0101t:1118_8": "nānappakārānaṃ khādanīyabhojanīyādīnañceva vatthamālāgandhavilepanayānaseyyādīnañca",
  "tika-s0101t:1118_9": "saṅgaho daṭṭhabbo, tenāha “paṇītehi sappitelādisammissehevā”tiādi.",
  "tika-s0101t:1119_0": "346. Saṃ nāma dhanaṃ, tassa patīti sapati, dhanavā. Diṭṭhadhammikasamparāyikahitāvahattā",
  "tika-s0101t:1119_1": "tassa hitanti sāpateyyaṃ, tadeva dhanaṃ. Tenāha “pahūtaṃ sāpateyyaṃ ādāyāti bahuṃ",
  "tika-s0101t:1119_2": "dhanaṃ gahetvā”ti. Gāmabhāgenāti saṅkittanavasena gāme vā gahetabbabhāgena.",
  "tika-s0101t:1120_0": "347. “Yāguṃ pivitvā”ti yāgusīsena pātarāsabhojanamāha. Puratthimena yaññavāṭassāti",
  "tika-s0101t:1120_1": "rañño dānasālāya nātidūre puratthimadisābhāgeti attho, yato tattha pātarāsaṃ bhuñjitvā",
  "tika-s0101t:1120_2": "akilantarūpāyeva sāyanhe sālaṃ pāpuṇanti “dakkhiṇena yaññavāṭassā”ti ādīsupi eseva nayo.",
  "tika-s0101t:1121": "348. Parihārenāti bhagavantaṃ garuṃ katvā agāravaparihārena.",
  "tika-s0101t:1122": "Niccadānaanukulayaññavaṇṇanā",
  "tika-s0101t:1123_0": "349. Uṭṭhāya samuṭṭhāyāti dāne uṭṭhānavīriyaṃ sakkaccaṃ katvā. Appasambhārataroti",
  "tika-s0101t:1123_1": "ativiya parittasambhāro. Samārabhīyati yañño etehīti samārambhā, sambhārasambharaṇavasena",
  "tika-s0101t:1123_2": "pavattasattapīḷā. Appaṭṭhataroti pana ativiya appakiccoti attho. Vipākasaññitaṃ atisayena",
  "tika-s0101t:1123_3": "mahantaṃ sadisaphalaṃ etassāti mahapphalataro. Udayasaññitaṃ atisayena mahantaṃ nissandādiphalaṃ",
  "tika-s0101t:1123_4": "etassāti mahānisaṃsataro. Dhuvadānānīti dhuvāni thirāni acchinnāni katvā dātabbadānāni.",
  "tika-s0101t:1123_5": "Anukulayaññānīti anukulaṃ kulānukkamaṃ upādāya dātabbadānāni, tenāha “amhāka”ntiādi.",
  "tika-s0101t:1123_6": "Nibaddhadānānīti nibandhetvā niyametvā paveṇīvasena pavattitadānāni.",
  "tika-s0101t:1124": "Hatthidantena pavattitā dantamayasalākā, yattha dāyakānaṃ nāmaṃ aṅkanti. Raññoti setavāhanarañño.",
  "tika-s0101t:1125_0": "Ādīnīti ādi-saddena “seno viya maṃsapesiṃ kasmā okkhanditvā gaṇhāsī”ti evamādīnaṃ",
  "tika-s0101t:1125_1": "saṅgaho. Pubbacetanāmuñcacetanāaparacetanāsampattiyā dāyakassa vasena tīṇi aṅgāni,",
  "tika-s0101t:1125_2": "vītarāgatāvītadosatāvītamohatāpaṭipattiyā dakkhiṇeyyassa vasena tīṇīti evaṃ chaḷaṅgasamannāgatāya",
  "tika-s0101t:1125_3": "dakkhiṇāya. Aparāparaṃ uppajjanakacetanāvasena mahānadī viya, mahogho viya ca ito",
  "tika-s0101t:1125_4": "cito ca abhisanditvā okkhanditvā pavattiyā puññameva puññābhisando.",
  "tika-s0101t:1126_0": "350. Kiccapariyosānaṃ natthi divase divase dāyakassa byāpārāpajjanato, tenāha “ekenā”tiādi.",
  "tika-s0101t:1126_1": "Kiccapariyosānaṃ atthi yathāraddhassa āvāsassa katipayenāpi kālena parisamāpetabbato,",
  "tika-s0101t:1126_2": "tenāha “paṇṇasāla”ntiādi. Suttantapariyāyenāti suttantapāḷinayena. nava ānisaṃsāti",
  "tika-s0101t:1126_3": "sītapaṭighātādayo paṭisallānārāmapariyosānā nava udayā. Appamattatāya cete vuttā.",
  "tika-s0101t:1127_0": "Yasmā āvāsaṃ dentena nāma sabbampi paccayajātaṃ dinnameva hoti. Dve tayo gāme piṇḍāya",
  "tika-s0101t:1127_1": "caritvā kiñci aladdhā āgatassapi chāyūdakasampannaṃ ārāmaṃ pavisitvā nhāyitvā patissaye",
  "tika-s0101t:1127_2": "muhuttaṃ nipajjitvā vuṭṭhāya nisinnassa kāye balaṃ āharitvā pakkhittaṃ viya hoti.",
  "tika-s0101t:1127_3": "Bahi vicarantassa ca kāye vaṇṇadhātu vātātapehi kilamati, patissayaṃ pavisitvā dvāraṃ",
  "tika-s0101t:1127_4": "pidhāya muhuttaṃ nipannassa visabhāgasantati vūpasammati, sabhāgasantati patiṭṭhāti,",
  "tika-s0101t:1127_5": "vaṇṇadhātu āharitvā pakkhittā viya hoti. Bahi vicarantassa ca pāde kaṇṭako vijjhati,",
  "tika-s0101t:1127_6": "khāṇu paharati, sarīsapādiparissayā ceva corabhayañca uppajjati, patissayaṃ pavisitvā",
  "tika-s0101t:1127_7": "dvāraṃ pidhāya nipannassa sabbe te parissayā na honti, sajjhāyantassa dhammapītisukhaṃ,",
  "tika-s0101t:1127_8": "kammaṭṭhānaṃ manasi karontassa upasamasukhañca uppajjati bahiddhā vikkhepābhāvato.",
  "tika-s0101t:1127_9": "Bahi vicarantassa ca kāye sedā muccanti, akkhīni phandanti, senāsanaṃ pavisanakkhaṇe",
  "tika-s0101t:1127_10": "mañcapīṭhādīni na paññāyanti, muhuttaṃ nisinnassa pana akkhīnaṃ pasādo āharitvā pakkhitto",
  "tika-s0101t:1127_11": "viya hoti, dvāravātapānamañcapīṭhādīni paññāyanti. Etasmiñca āvāse vasantaṃ disvā",
  "tika-s0101t:1127_12": "manussā catūhi paccayehi sakkaccaṃ upaṭṭhahanti. Tena vuttaṃ “āvāsaṃ dentena nāma",
  "tika-s0101t:1127_13": "sabbampi paccayajātaṃ dinnameva hotī”ti, tasmā ete yathāvuttā sabbepi ānisaṃsā veditabbā.",
  "tika-s0101t:1127_14": "Tena vuttaṃ “appamattatāya cete vuttā”ti.",
  "tika-s0101t:1128_0": "Sītanti ajjhattaṃ dhātukkhobhavasena vā bahiddhā utuvipariṇāmavasena vā uppajjanakasītaṃ.",
  "tika-s0101t:1128_1": "Uṇhanti aggisantāpaṃ, tassa vanaḍāhādīsu (vanadāhādīsu vā sārattha. ṭī. cūḷavagga",
  "tika-s0101t:1128_2": "3.295) sambhavo veditabbo. Paṭihantīti paṭibāhati, yathā tadubhayavasena kāyacittānaṃ",
  "tika-s0101t:1128_3": "bādhanaṃ na hoti, evaṃ karoti. Sītuṇhabbhāhate hi sarīre vikkhittacitto bhikkhu yoniso",
  "tika-s0101t:1128_4": "padahituṃ na sakkoti. Vāḷamigānīti sīhabyagghādicaṇḍamige. Guttasenāsanañhi āraññakampi",
  "tika-s0101t:1128_5": "pavisitvā dvāraṃ pidhāya nisinnassa te parissayā na hontīti. Sarīsapeti ye keci sarante",
  "tika-s0101t:1128_6": "gacchante dīghajātike sappādike. Makaseti nidassanamattametaṃ, ḍaṃsādīnampi etesveva",
  "tika-s0101t:1128_7": "(etaneva sārattha. ṭī. cūḷavagga 3.295) saṅgaho daṭṭhabbo. Sisireti sisirakālavasena,",
  "tika-s0101t:1128_8": "sattāhavaddalikādivasena ca uppanne sisirasamphasse. Vuṭṭhiyoti yadā tadā uppannā",
  "tika-s0101t:1128_9": "vassavuṭṭhiyo paṭihanatīti yojanā.",
  "tika-s0101t:1129_0": "Vātātapo ghoroti rukkhagacchādīnaṃ ummūlabhañjanādivasena pavattiyā ghoro sarajaarajādibhedo",
  "tika-s0101t:1129_1": "vāto ceva gimhapariḷāhasamayesu uppattiyā ghoro sūriyātapo ca. Paṭihaññatīti paṭibāhīyati.",
  "tika-s0101t:1129_2": "Leṇatthanti nānārammaṇato cittaṃ nivattetvā paṭisallānārāmatthaṃ. Sukhatthanti vuttaparissayābhāvena",
  "tika-s0101t:1129_3": "phāsuvihāratthaṃ. Jhāyitunti aṭṭhatiṃsāya ārammaṇesu yattha katthaci cittaṃ upanibandhitvā",
  "tika-s0101t:1129_4": "upanijjhāyituṃ. Vipassitunti aniccādito saṅkhāre sammasituṃ.",
  "tika-s0101t:1130_0": "Vihāreti patissaye. Kārayeti kārāpeyya. Rammeti manorame nivāsasukhe. Vāsayettha",
  "tika-s0101t:1130_1": "bahussuteti kāretvā pana ettha vihāresu bahussute sīlavante kalyāṇadhamme nivāseyya,",
  "tika-s0101t:1130_2": "te nivāsento pana tesaṃ bahussutānaṃ yathā paccayehi kilamatho na hoti, evaṃ annañca",
  "tika-s0101t:1130_3": "pānañca vatthasenāsanāni ca dadeyya ujubhūtesu ajjhāsayasampannesu kammakammaphalānaṃ,",
  "tika-s0101t:1130_4": "ratanattayaguṇānañca saddahanena vippasannena cetasā.",
  "tika-s0101t:1131_0": "Idāni gahaṭṭhapabbajitānaṃ aññamaññūpakāritaṃ dassetuṃ “te tassā”ti gāthamāha. Tattha",
  "tika-s0101t:1131_1": "teti bahussutā. Tassāti upāsakassa. Dhammaṃ desentīti sakalavaṭṭadukkhapanūdanaṃ",
  "tika-s0101t:1131_2": "saddhammaṃ desenti. Yaṃ so dhammaṃ idhaññāyāti so upāsako yaṃ saddhammaṃ imasmiṃ",
  "tika-s0101t:1131_3": "sāsane sammāpaṭipajjanena jānitvā aggamaggādhigamena anāsavo hutvā parinibbāti ekādasaggivūpasamena sīti bhavati.",
  "tika-s0101t:1132": "Sītapaṭighātādayo vipassanāvasānā terasa, annādilābho, dhammassavanaṃ, dhammāvabodho, parinibbānanti evaṃ sattarasa.",
  "tika-s0101t:1133_0": "351. Attano santakāti attaniyā. Duppariccajanaṃ lobhaṃ niggaṇhituṃ asakkontassa.",
  "tika-s0101t:1133_1": "Saṅghassa vā gaṇassa vā santiketi yojanā. Tatthāti yathāgahite saraṇe. Natthi punappunaṃ",
  "tika-s0101t:1133_2": "kattabbatā viññūjātikassāti adhippāyo. “Jīvitapariccāgamayaṃ puñña”nti “sace tvaṃ",
  "tika-s0101t:1133_3": "na yathāgahitaṃ saraṇaṃ bhindissati, evāhaṃ taṃ māremī”ti yadipi koci tiṇhena satthena",
  "tika-s0101t:1133_4": "jīvitā voropeyya, tathāpi “nevāhaṃ buddhaṃ na buddhoti, dhammaṃ na dhammoti, saṅghaṃ",
  "tika-s0101t:1133_5": "na saṅghoti vadāmī”ti daḷhataraṃ katvā gahitasaraṇassa vasena vuttaṃ.",
  "tika-s0101t:1134_0": "352. Saraṇaṃ upagatena kāyavācācittehi sakkaccaṃ vatthuttayapūjā kātabbā, tattha",
  "tika-s0101t:1134_1": "ca saṃkileso parihanitabbo, sikkhāpadāni pana samādānamattaṃ, sampattavatthuto viramaṇamattañcāti",
  "tika-s0101t:1134_2": "saraṇagamanato sīlassa appaṭṭhataratā, appasamārambhataratā ca veditabbā. Sabbesaṃ",
  "tika-s0101t:1134_3": "sattānaṃ jīvitadānādinā daṇḍanidhānato, sakalalokiyalokuttaraguṇādhiṭṭhānato cassa",
  "tika-s0101t:1134_4": "mahapphalamahānisaṃsataratā daṭṭhabbā.",
  "tika-s0101t:1135_0": "Vakkhamānanayena ca verahetutāya veraṃ vuccati pāṇātipātādipāpadhammo, taṃ maṇati",
  "tika-s0101t:1135_1": "“mayi idha ṭhitāya kathaṃ āgacchasī”ti tajjentī viya nīharatīti veramaṇī, tato vā",
  "tika-s0101t:1135_2": "pāpadhammato viramati etāyāti “viramaṇī”ti vattabbe niruttinayena ikārassa ekāraṃ",
  "tika-s0101t:1135_3": "katvā “veramaṇī”ti vuttā. Asamādinnasīlassa sampattato yathāupaṭṭhitavītikkamitabbavatthuto",
  "tika-s0101t:1135_4": "virati sampattavirati. Samādānavasena uppannā virati samādānavirati. Setu vuccati",
  "tika-s0101t:1135_5": "ariyamaggo, tappariyāpannā hutvā pāpadhammānaṃ samucchedavasena ghātanavirati setughātavirati.",
  "tika-s0101t:1135_6": "Idāni tisso viratiyo sarūpato dassetuṃ “tatthā”tiādi vuttaṃ. Pariharatīti avītikkamavasena",
  "tika-s0101t:1135_7": "parivajjeti. Na hanāmīti ettha iti-saddo ādiattho, tena “adinnaṃ nādiyāmī”ti evaṃ",
  "tika-s0101t:1135_8": "ādīnaṃ saṅgaho, vā-saddena vā, tenāha “sikkhāpadāni gaṇhantassā”ti.",
  "tika-s0101t:1136_0": "Maggasampayuttāti sammādiṭṭhiyādimaggasampayuttā. Idāni tāsaṃ viratīnaṃ ārammaṇato",
  "tika-s0101t:1136_1": "vibhāgaṃ dassetuṃ “tatthā”tiādi vuttaṃ. Purimā dveti sampattasamādānaviratiyo. Pacchimāti",
  "tika-s0101t:1136_2": "setughātavirati. Sabbānipi bhinnāni honti ekajjhaṃ samādinnattā. Tadeva bhijjati",
  "tika-s0101t:1136_3": "visuṃ visuṃ samādinnattā. Gahaṭṭhavasena cetaṃ vuttaṃ. Bhedo nāma natthi paṭipakkhasamucchindanena",
  "tika-s0101t:1136_4": "akuppasabhāvattā, tenāha “bhavantarepī”ti. Yonisiddhanti manussatiracchānānaṃ uddhaṃ",
  "tika-s0101t:1136_5": "tiriyameva dīghatā viya jātisiddhanti attho. Bodhisatte kucchigate bodhisattamātusīlaṃ",
  "tika-s0101t:1136_6": "viya dhammatāya sabhāveneva siddhaṃ dhammatāsiddhaṃ, maggadhammatāya vā ariyamaggānubhāvena",
  "tika-s0101t:1136_7": "siddhaṃ dhammatāsiddhaṃ. Diṭṭhiujukaraṇaṃ nāma bhāriyaṃ dukkhaṃ, tasmā saraṇagamanaṃ",
  "tika-s0101t:1136_8": "sikkhāpadasamādānato mahaṭṭhatarameva, na appaṭṭhataranti adhippāyo. Yathā tathā",
  "tika-s0101t:1136_9": "vā gaṇhantassāpīti ādaragāravaṃ akatvā samādiyantassāpi. Sādhukaṃ gaṇhantassāpīti",
  "tika-s0101t:1136_10": "sakkaccaṃ sīlāni samādiyantassāpi, na diguṇaṃ, tiguṇaṃ vā ussāho karaṇīyo.",
  "tika-s0101t:1137_0": "Abhayadānatāya sīlassa dānabhāvo, anavasesaṃ vā sattanikāyaṃ dayati tena rakkhatīti",
  "tika-s0101t:1137_1": "dānaṃ, sīlaṃ. “Aggānī”ti ñātattā aggaññāni. Cirarattatāya ñātattā rattaññāni. “Ariyānaṃ",
  "tika-s0101t:1137_2": "sādhūnaṃ vaṃsānī”ti ñātattā vaṃsaññāni. “Porāṇānī”tiādīsu purimānaṃ etāni porāṇāni.",
  "tika-s0101t:1137_3": "Sabbaso kenacipi pakārena sādhūhi na kiṇṇāni na khittāni na chaḍḍitānīti asaṅkiṇṇāni.",
  "tika-s0101t:1137_4": "Ayañca nayo nesaṃ yathā atīte, evaṃ etarahi, anāgate cāti āha “asaṅkiṇṇapubbāni na",
  "tika-s0101t:1137_5": "saṅkiyanti na saṅkiyissantī”ti. Tato eva appapikuṭṭhāni na paṭikkhittāni. Na hi kadācipi",
  "tika-s0101t:1137_6": "viññū samaṇabrāhmaṇā hiṃsādipāpadhammaṃ anujānanti. Aparimāṇānaṃ sattānaṃ abhayaṃ",
  "tika-s0101t:1137_7": "detīti sabbesu bhūtesu nihitadaṇḍattā sakalassapi sattanikāyassa bhayābhāvaṃ deti.",
  "tika-s0101t:1137_8": "Na hi ariyasāvakato kassaci bhayaṃ hoti. Averanti verābhāvaṃ. Abyāpajjhanti niddukkhataṃ.",
  "tika-s0101t:1138_0": "Nanu ca pañcasīlaṃ sabbakālikaṃ, na ca ekantato vimuttāyatanaṃ, saraṇagamanaṃ pana",
  "tika-s0101t:1138_1": "buddhuppādahetukaṃ, ekantavimuttāyatanañca, tattha kathaṃ saraṇāgamanato pañcasīlassa",
  "tika-s0101t:1138_2": "mahapphalatāti āha “kiñcāpī”tiādi. Jeṭṭhakanti uttamaṃ. “Saraṇagamaneyeva patiṭṭhāyā”ti",
  "tika-s0101t:1138_3": "iminā tassa sīlassa saraṇagamanena abhisaṅkhatatamāha.",
  "tika-s0101t:1139_0": "353. Īdisamevāti evaṃ saṃkilesaṃ paṭipakkhameva hutvā. Heṭṭhā vuttehi guṇehīti ettha",
  "tika-s0101t:1139_1": "heṭṭhā vuttaguṇā nāma saraṇagamanaṃ, sīlasampadā, indriyesu guttadvāratāti evaṃ ādayo.",
  "tika-s0101t:1139_2": "Paṭhamajjhānaṃ nibbattento na kilamatīti yojanā. Tānīti paṭhamajjhānādīni. “Paṭhamajjhāna”nti",
  "tika-s0101t:1139_3": "ukkaṭṭhaniddeso ayanti āha “ekaṃ kappa”nti, ekaṃ mahākappanti attho. Hīnaṃ pana paṭhamajjhānaṃ,",
  "tika-s0101t:1139_4": "majjhimañca asaṅkhyeyyakappassa tatiyaṃ bhāgaṃ, upaḍḍhakappañca āyuṃ deti. “Dutiyaṃ",
  "tika-s0101t:1139_5": "aṭṭhakappe”ti ādīsupi iminā nayena attho veditabbo, mahākappavaseneva ca gahetabbaṃ.",
  "tika-s0101t:1139_6": "Yasmā vā paṇītāniyevettha jhānāni adhippetāni mahapphalatarabhāvadassanaparattā desanāya,",
  "tika-s0101t:1139_7": "tasmā “paṭhamajjhānaṃ ekaṃ kappa”ntiādi vuttaṃ. Tadevāti catutthajjhānameva. Yadi",
  "tika-s0101t:1139_8": "evaṃ kathaṃ āruppatāti āha “ākāsānañcāyatanādī”tiādi.",
  "tika-s0101t:1140_0": "Sammadeva niccasaññādipaṭipakkhavidhamanavasena pavattamānā pubbabhāgiye eva bodhipakkhiyadhamme",
  "tika-s0101t:1140_1": "sammānentī vipassanā vipassakassa anappakaṃ pītisomanassaṃ samāvahatīti āha “vipassanā…pe…",
  "tika-s0101t:1140_2": "abhāvā”ti. Tenāha bhagavā –",
  "tika-s0101t:1141": "“Yato yato sammasati, khandhānaṃ udayabbayaṃ;",
  "tika-s0101t:1142": "Labhatī pītipāmojjaṃ, amataṃ taṃ vijānata”nti. ;",
  "tika-s0101t:1143_0": "Yasmā ayaṃ desanā iminā anukkamena imāni ñāṇāni nibbattentassa vasena pavattitā,",
  "tika-s0101t:1143_1": "tasmā “vipassanāñāṇe patiṭṭhāya nibbattento”ti heṭṭhimaṃ heṭṭhimaṃ uparimassa uparimassa",
  "tika-s0101t:1143_2": "patiṭṭhābhūtaṃ katvā vuttaṃ. Samānarūpanimmānaṃ nāma manomayiddhiyā aññehi asādhāraṇakiccanti",
  "tika-s0101t:1143_3": "āha “attano…pe… mahapphalā”ti. Vikubbanadassanasamatthatāyāti hatthiassādivividharūpakaraṇaṃ",
  "tika-s0101t:1143_4": "vikubbanaṃ, tassa dassanasamatthabhāvena. Icchiticchitaṭṭhānaṃ nāma purimajātīsu",
  "tika-s0101t:1143_5": "icchiticchito khandhappadeso. Samāpentoti pariyosāpento.",
  "tika-s0101t:1144": "Kūṭadantaupāsakattapaṭivedanākathāvaṇṇanā",
  "tika-s0101t:1145_0": "354-8. Sabbe te pāṇayoti “satta ca usabhasatānī”tiādinā vutte sabbe pāṇino. Ākulabhāvoti",
  "tika-s0101t:1145_1": "bhagavato santike dhammassa sutattā pāṇīsu anuddayaṃ upaṭṭhapetvā ṭhitassa “kathañhi",
  "tika-s0101t:1145_2": "nāma mayā tāva bahū pāṇino māraṇatthāya bandhāpitā”ti citte paribyākulabhāvo udapādi.",
  "tika-s0101t:1145_3": "Sutvāti “bandhanato mocitā”ti sutvā. Kāmacchandavigamena kallacittatā arogacittatā,",
  "tika-s0101t:1145_4": "byāpādavigamena mettāvasena muducittatā akathinacittatā, uddhaccakukkuccappahānena",
  "tika-s0101t:1145_5": "vikkhepavigamanato vinīvaraṇacittatā tehi na pihitacittatā, thinamiddhavigamena udaggacittatā",
  "tika-s0101t:1145_6": "saṃpaggaṇhanavasena alīnacittatā, vicikicchāvigamena sammāpaṭipattiyā adhimuttatāya",
  "tika-s0101t:1145_7": "pasannacittatā ca hotīti āha “kallacittantiādi anupubbikathānubhāvena vikkhambhitanīvaraṇataṃ",
  "tika-s0101t:1145_8": "sandhāya vutta”nti. Yaṃ panettha atthato avibhattaṃ, taṃ suviññeyyameva.",
  "tika-s0101t:1146": "Kūṭadantasuttavaṇṇanāya līnatthappakāsanā.",
  "tika-s0101t:1149": "6. Mahālisuttavaṇṇanā",
  "tika-s0101t:1150": "Brāhmaṇadūtavatthuvaṇṇanā",
  "tika-s0101t:1151_0": "359. Punappunaṃ visālībhāvūpagamanatoti pubbe kira puttadhītuvasena dve dve hutvā",
  "tika-s0101t:1151_1": "soḷasakkhattuṃ jātānaṃ licchavīrājakumārānaṃ saparivārānaṃ anukkameneva vaḍḍhantānaṃ",
  "tika-s0101t:1151_2": "nivāsanaṭṭhānārāmuyyānapokkharaṇīādīnaṃ patiṭṭhānassa appahonakatāya nagaraṃ tikkhattuṃ",
  "tika-s0101t:1151_3": "gāvutantarena gāvutantarena parikkhipiṃsu, tenassa punappunaṃ visālībhāvaṃ gatattā",
  "tika-s0101t:1151_4": "“vesālī” tveva nāmaṃ jātaṃ, tena vuttaṃ “punappunaṃ visālībhāvūpagamanato vesālīti",
  "tika-s0101t:1151_5": "laddhanāmake nagare”ti. Sayaṃjātanti sayameva jātaṃ aropimaṃ. Mahantabhāvenevāti",
  "tika-s0101t:1151_6": "rukkhagacchānaṃ, ṭhitokāsassa ca mahantabhāvena, tenāha “himavantena saddhiṃ ekābaddhaṃ",
  "tika-s0101t:1151_7": "hutvā”ti. Kūṭāgārasālāsaṅkhepenāti haṃsavaṭṭakacchannena kūṭāgārasālāniyāmena. Kosalesu",
  "tika-s0101t:1151_8": "jātā, bhavā vā, taṃ vā raṭṭhaṃ nivāso etesanti kosalakā. Evaṃ māgadhakā veditabbā.",
  "tika-s0101t:1151_9": "Yassa akaraṇe puggalo mahājāniyo hoti, taṃ karaṇaṃ arahatīti karaṇīyaṃ tena karaṇīyena,",
  "tika-s0101t:1151_10": "tenāha “avassaṃ kattabbakammenā”ti. Taṃ kiccanti vuccati sati samavāye kātabbato.",
  "tika-s0101t:1152_0": "360. Yā buddhānaṃ uppajjanārahā nānattasaññā, tāsaṃ vasena nānārammaṇācārato. Sambhavantasseva",
  "tika-s0101t:1152_1": "paṭisedho. Paṭikkammāti nivattitvā tathā cittaṃ anuppādetvā. Sallīnoti jhānasamāpattiyā",
  "tika-s0101t:1152_2": "ekattārammaṇaṃ allīno.",
  "tika-s0101t:1153": "Oṭṭhaddhalicchavīvatthuvaṇṇanā",
  "tika-s0101t:1154_0": "361. Addhoṭṭhatāyāti tassa kira uttaroṭṭhaṃ appakatāya tiriyaṃ phāletvā apanītaddhaṃ",
  "tika-s0101t:1154_1": "viya khāyati cattāro dante, dve ca dāṭhā na chādeti, tena naṃ “oṭṭhaddho”ti voharanti.",
  "tika-s0101t:1154_2": "Ayaṃ kira upāsako saddho pasanno dāyako dānapati buddhamāmako dhammamāmako saṅghamāmako,",
  "tika-s0101t:1154_3": "tenāha purebhattantiādi.",
  "tika-s0101t:1155_0": "362. Sāsane yuttapayuttoti bhāvanaṃ anuyutto. Sabbattha sīhasamānavuttinopi bhagavato",
  "tika-s0101t:1155_1": "parisāya mahante sati tadajjhāsayānurūpaṃ pavattiyamānāya dhammadesanāya viseso hotīti",
  "tika-s0101t:1155_2": "āha “mahantena ussāhena dhammaṃ desessatī”ti.",
  "tika-s0101t:1156_0": "“Vissāsiko”ti vatvā tamassa vissāsikabhāvaṃ vibhāvetuṃ “ayañhī”tiādi vuttaṃ. Therassa",
  "tika-s0101t:1156_1": "khīṇā savassasato ālasiyabhāvo “appahīno”ti na vattabbo, vāsanālesaṃ pana upādāyāha",
  "tika-s0101t:1156_2": "“īsakaṃ appahīno viya hotī”ti. Na hi sāvakānaṃ savāsanā kilesā pahīyanti.",
  "tika-s0101t:1157_0": "363. Vineyyajanānurodhena buddhānaṃ pāṭihāriyavijambhanaṃ hotīti vuttaṃ “atha kho",
  "tika-s0101t:1157_1": "bhagavā”tiādi, tenevāha “saṃsūcitanikkhamano”ti. Gandhakuṭito nikkhamanavelāyañhi",
  "tika-s0101t:1157_2": "chabbaṇṇā buddharasmiyo āveḷāveḷāyamalāyamalā hutvā savisesā pabhassarā vinicchariṃsu.",
  "tika-s0101t:1158_0": "364. Tato paranti “hiyyo”ti vuttadivasato anantaraṃ paraṃ purimataraṃ atisayena purimattā.",
  "tika-s0101t:1158_1": "Iti imesu dvīsu vavatthito yathākkamaṃ purimapurimatarabhāvo. Evaṃ santepi yadettha",
  "tika-s0101t:1158_2": "“purimatara”nti vuttaṃ, tato pabhuti yaṃ yaṃ oraṃ, taṃ taṃ purimaṃ, yaṃ yaṃ paraṃ,",
  "tika-s0101t:1158_3": "taṃ taṃ purimataraṃ, orapārabhāvassa viya purimapurimatarabhāvassa ca apekkhāsiddhito,",
  "tika-s0101t:1158_4": "tenāha “tato paṭṭhāyā”tiādi. Mūladivasato paṭṭhāyātiādidivasato paṭṭhāya. Agganti",
  "tika-s0101t:1158_5": "paṭhamaṃ. Taṃ panettha parā atītā koṭi hotīti āha “parakoṭiṃ katvā”ti. Yaṃ-saddayogena",
  "tika-s0101t:1158_6": "cāyaṃ “viharāmī”ti vattamānappayogo, attho pana atītakālavaseneva veditabbo, tenāha",
  "tika-s0101t:1158_7": "“vihāsinti vuttaṃ hotī”ti. Paṭhamavikappe “viharāmī”ti padassa “yadagge”ti iminā",
  "tika-s0101t:1158_8": "ujukaṃ sambandho dassito, dutiyavikappe pana “tīṇi vassānī”ti imināpi.",
  "tika-s0101t:1159_0": "Piyajātikānīti iṭṭhasabhāvāni. Sātajātikānīti madhurasabhāvāni. Madhuraṃ viyāti hi",
  "tika-s0101t:1159_1": "“madhura”nti vuccati manoramaṃ yaṃ kiñci. Kāmūpasañhitānīti ārammaṇaṃ karontena kāmena",
  "tika-s0101t:1159_2": "upasaṃhitāni, kāmanīyānīti attho, tenāha “kāmassādayuttānī”ti, kāmassādassa yuttāni",
  "tika-s0101t:1159_3": "yogyānīti attho. Sarīrasaṇṭhāneti sarīrabimbe, ādhāre cetaṃ bhummaṃ. Tasmā saddenāti",
  "tika-s0101t:1159_4": "taṃ nissāya tato uppannena saddenāti attho. Madhurenāti iṭṭhena. Ettāvatāti dibbasotañāṇassa",
  "tika-s0101t:1159_5": "parikammākathanamattena. “Attanā ñātampi na katheti, kimassa sāsane adhiṭṭhānenā”ti",
  "tika-s0101t:1159_6": "kujjhanto āghātaṃ bandhitvā saha kujjhaneneva jhānābhiññāhi parihāyi. Cintesīti “kasmā",
  "tika-s0101t:1159_7": "nu kho mayhaṃ taṃ parikammaṃ na kathesī”ti parivitakkento ayoniso ummujjanavasena",
  "tika-s0101t:1159_8": "cintesi. Anukkamenāti pāthikasutte āgatanayena taṃ taṃ ayuttameva cintento, bhāsanto,",
  "tika-s0101t:1159_9": "karonto ca anukkamena. Bhagavati baddhāghātatāya sāsane patiṭṭhaṃ alabhanto gihibhāvaṃ patvā.",
  "tika-s0101t:1160": "Ekaṃsabhāvitasamādhivaṇṇanā",
  "tika-s0101t:1161_0": "366-371. Ekaṃsāyāti tadattheyeva catutthī, tasmā ekaṃsatthanti attho. Aṃsa-saddo",
  "tika-s0101t:1161_1": "cettha koṭṭhāsapariyāyo, so ca adhikārato dibbarūpadassanadibbasaddassavanavasena",
  "tika-s0101t:1161_2": "veditabboti āha “ekakoṭṭhāsāyā”tiādi. Anudisāyāti puratthimadakkhiṇādibhedāya catubbidhāya",
  "tika-s0101t:1161_3": "anudisāya. Ubhayakoṭṭhāsāyāti dibbarūpadassanatthāya, dibbasaddassavanatthāya ca.",
  "tika-s0101t:1161_4": "Bhāvitoti yathā dibbacakkhuñāṇaṃ, dibbasotañāṇañca samadhigataṃ hoti, evaṃ bhāvito.",
  "tika-s0101t:1161_5": "Tayidaṃ visuṃ visuṃ parikammakaraṇena ijjhantīsu vattabbaṃ natthi, ekajjhaṃ ijjhantīsupi",
  "tika-s0101t:1161_6": "kameneva kiccasiddhi ekajjhaṃ kiccasiddhiyā asambhavato. Pāḷiyampi ekassa ubhayasamatthatāsandassanatthameva",
  "tika-s0101t:1161_7": "“dibbānañca rūpānaṃ dassanāya, dibbānañca saddānaṃ savanāyā”ti vuttaṃ, na ekajjhaṃ",
  "tika-s0101t:1161_8": "kiccasiddhisambhavato. “Ekaṃsabhāvito samādhihetū”ti iminā sunakkhatto dibbacakkhuñāṇāya",
  "tika-s0101t:1161_9": "eva parikammassa katattā vijjamānampi dibbasaddaṃ nāssossīti dasseti. Apaṇṇakanti",
  "tika-s0101t:1161_10": "avirajjhanakaṃ, anavajjanti vā attho.",
  "tika-s0101t:1162_0": "372. “Samādhi eva” bhāvetabbaṭṭhena samādhibhāvanā. “Dibbasotañāṇaṃ seṭṭha”nti maññamānenāpi",
  "tika-s0101t:1162_1": "mahālinā dibbacakkhuñāṇampi tena saha gahetvā “etāsaṃ nūna bhante”tiādinā pucchitanti",
  "tika-s0101t:1162_2": "“ubhayaṃsabhāvitānaṃ samādhīnanti attho”ti vuttaṃ. Bāhirā etā samādhibhāvanā aniyyānikattā.",
  "tika-s0101t:1162_3": "Tā hi ito bāhirakānampi ijjhanti. Na ajjhattikā bhagavato sāmukkaṃsikabhāvena appaveditattā.",
  "tika-s0101t:1162_4": "Yadatthanti yesaṃ atthāya. Teti te ariyaphaladhamme. Te hi sacchikātabbāti.",
  "tika-s0101t:1163": "Catuariyaphalavaṇṇanā",
  "tika-s0101t:1164_0": "373. Tasmāti vaṭṭadukkhe saṃyojanato. “Maggasotaṃ āpanno”ti phalaṭṭhassa vasena vuttaṃ.",
  "tika-s0101t:1164_1": "Maggaṭṭho hi maggasotaṃ āpajjati. Tenevāha “sotāpanne”ti, “sotāpattiphalasacchikiriyāya",
  "tika-s0101t:1164_2": "paṭipanne”ti ca. Apatanadhammoti anuppajjana- sabhāvo. Dhammaniyāmenāti maggadhammaniyāmena.",
  "tika-s0101t:1164_3": "Heṭṭhimantato sattamabhavato upari anuppajjanadhammatāya vā niyato. Paraṃ ayanaṃ parāgati.",
  "tika-s0101t:1165_0": "Tanuttaṃ nāma pavattiyā mandatā, viraḷatā cāti āha “tanuttā”tiādi. Heṭṭhābhāgiyānanti",
  "tika-s0101t:1165_1": "heṭṭhābhāgassa kāmabhavassapaccayabhāvena hitānaṃ. Opapātikoti upapātiko upapatane",
  "tika-s0101t:1165_2": "sādhukārīti katvā. Vimuccatīti vimutti, cittameva vimutti cetovimuttīti āha “sabbakilesa…pe…",
  "tika-s0101t:1165_3": "adhivacana”nti. Cittasīsena cettha samādhi gahito “cittaṃ paññañca bhāvaya”nti. Ādīsu",
  "tika-s0101t:1165_4": "viya. Paññāvimuttīti etthāpi eseva nayo, tenāha “paññāva paññāvimuttī”ti. Sāmanti",
  "tika-s0101t:1165_5": "attanāva, aparappaccayenāti attho. Abhiññāti ya-kāralopena niddesoti āha “abhijānitvā”ti.",
  "tika-s0101t:1166": "Ariyaaṭṭhaṅgikamaggavaṇṇanā",
  "tika-s0101t:1167_0": "374-5. Ariyasāvako nibbānaṃ, ariyaphalañca paṭipajjati etāyāti paṭipadā, sā ca tassa",
  "tika-s0101t:1167_1": "pubbabhāgo evāti idha “pubbabhāgapaṭipadāyā”ti ariyamaggamāha. “Aṭṭha aṅgāni assā”ti",
  "tika-s0101t:1167_2": "aññapadatthasamāsaṃ akatvā aṭṭhaṅgāni assa santīti aṭṭhaṅgikoti padasiddhi daṭṭhabbā.",
  "tika-s0101t:1168_0": "Sammā aviparītaṃ yāthāvato catunnaṃ ariyasaccānaṃ paccakkhato dassanasabhāvā sammā",
  "tika-s0101t:1168_1": "dassanalakkhaṇā. Sammadeva nibbānārammaṇe cittassa abhiniropanasabhāvo sammā abhiniropanalakkhaṇo.",
  "tika-s0101t:1168_2": "Caturaṅgasamannāgatā vācā janaṃ saṅgaṇhātīti tabbipakkhaviratisabhāvā sammāvācā bhedakaramicchāvācāpahānena",
  "tika-s0101t:1168_3": "jane sampayutte ca pariggaṇhanakiccavatī hotīti sammā pariggahaṇalakkhaṇā. Yathā",
  "tika-s0101t:1168_4": "cīvarakammādiko kammanto ekaṃ kātabbaṃ samuṭṭhāpeti, taṃ taṃ kiriyānipphādako vā",
  "tika-s0101t:1168_5": "cetanāsaṅkhāto kammanto hatthapādacalanādikaṃ kiriyaṃ samuṭṭhāpeti, evaṃ sāvajjakattabbakiriyāsamuṭṭhāpakamicchākammantappahānena",
  "tika-s0101t:1168_6": "sammākammanto niravajjasamuṭṭhāpanakiccavā hoti, sampayutte ca samuṭṭhāpento eva",
  "tika-s0101t:1168_7": "pavattatīti sammā samuṭṭhāpanalakkhaṇo sammākammanto. Kāyavācānaṃ, khandhasantānassa",
  "tika-s0101t:1168_8": "ca saṃkilesabhūtamicchājīvappahānena sammā vodāpanalakkhaṇo sammāājīvo. Kosajjapakkhato",
  "tika-s0101t:1168_9": "patituṃ adatvā sampayuttadhammānaṃ paggaṇhanasabhāvoti sammā paggāhalakkhaṇo sammāvāyāmo.",
  "tika-s0101t:1168_10": "Sammadeva upaṭṭhānasabhāvāti sammā upaṭṭhānalakkhaṇā sammāsati. Vikkhepaviddhaṃsanena",
  "tika-s0101t:1168_11": "sammadeva cittassa samādahanasabhāvoti sammā samādhānalakkhaṇo sammāsamādhi.",
  "tika-s0101t:1169_0": "Attano paccanīkakilesā diṭṭhekaṭṭhā avijjādayo. Passatīti pakāseti kiccapaṭivedhena",
  "tika-s0101t:1169_1": "paṭivijjhati, tenāha “tappaṭicchādaka…pe… asammohato”ti. Teneva hi sammādiṭṭhisaṅkhātena",
  "tika-s0101t:1169_2": "aṅgena tattha paccavekkhaṇā pavattatīti tathevāti attano paccanīkakilesehi saddhinti attho.",
  "tika-s0101t:1170_0": "Kiccatoti pubbabhāgehi dukkhādiñāṇehi kātabbassa kiccassa idha sātisayaṃ nipphattito",
  "tika-s0101t:1170_1": "imasseva vā ñāṇassa dukkhādippakāsanakiccato. Cattāri nāmāni labhati catūsu saccesu",
  "tika-s0101t:1170_2": "kātabbakiccanipphattito. Tīṇi nāmāni labhati kāmasaṅkappādippahānakiccanipphattito.",
  "tika-s0101t:1170_3": "Sikkhāpadavibhaṅge “viraticetanā, sabbe sampayuttadhammā ca sikkhāpadānī”ti vuccantīti",
  "tika-s0101t:1170_4": "tattha padhānānaṃ viraticetanānaṃ vasena “viratiyopi honti cetanāyopī”ti āha. Musāvādādīhi",
  "tika-s0101t:1170_5": "viramaṇakāle vā viratiyo, subhāsitādivācābhāsanādikāle ca cetanāyo yojetabbā. Maggakkhaṇe",
  "tika-s0101t:1170_6": "viratiyova cetanānaṃ amaggaṅgattā ekassa ñāṇassa dukkhādiñāṇatā viya, ekāya viratiyā",
  "tika-s0101t:1170_7": "musāvādādiviratibhāvo viya ca ekāya cetanāya sammāvācādikiccattayasādhanasabhāvābhāvā",
  "tika-s0101t:1170_8": "sammāvācādibhāvāsiddhito, taṃsiddhiyañca aṅgattayattāsiddhito ca. Sammappadhānasatipaṭṭhānavasenāti",
  "tika-s0101t:1170_9": "catusammappadhānacatusatipaṭṭhānabhāvavasena.",
  "tika-s0101t:1171_0": "Pubbabhāgepi maggakkhaṇepi sammāsamādhiyevāti. Yadipi samādhiupakārakānaṃ abhiniropanānumajjanasampiyāyanabrūhanasantasukhānaṃ",
  "tika-s0101t:1171_1": "vitakkādīnaṃ vasena catūhi jhānehi sammāsamādhi vibhatto, tathāpi vāyāmo viya anuppannākusalānuppādanādicatuvāyāmakiccaṃ,",
  "tika-s0101t:1171_2": "sati viya ca asubhāsukhāniccānattesu kāyādīsu subhādisaññāpahānacatusatikiccaṃ eko",
  "tika-s0101t:1171_3": "samādhi catukkajjhānasamādhikiccaṃ na sādhetīti pubbabhāgepi paṭhamajjhānasamādhi",
  "tika-s0101t:1171_4": "paṭhamajjhānasamādhi eva maggakkhaṇepi, tathā pubbabhāgepi catutthajjhānasamādhi",
  "tika-s0101t:1171_5": "catutthajjhānasamādhi eva maggakkhaṇepīti attho.",
  "tika-s0101t:1172_0": "Tasmāti paññāpajjotattā avijjandhakāraṃ vidhamitvā paññāsatthattā kilesacore ghātento.",
  "tika-s0101t:1172_1": "Bahukārattāti yvāyaṃ anādimati saṃsāre iminā kadācipi asamugghāṭitapubbo kilesagaṇo",
  "tika-s0101t:1172_2": "tassa samugghāṭako ariyamaggo. Tattha cāyaṃ sammādiṭṭhi pariññābhisamayādivasena",
  "tika-s0101t:1172_3": "pavattiyā pubbaṅgamā hotīti bahukārā, tasmā bahukārattā.",
  "tika-s0101t:1173_0": "Tassāti sammādiṭṭhiyā. “Bahukāro”ti vatvā taṃ bahukārataṃ upamāya vibhāvetuṃ “yathā",
  "tika-s0101t:1173_1": "hī”tiādi vuttaṃ. “Ayaṃ” tambakaṃsādimayattā kūṭo. Ayaṃ samasāratāya mahāsāratāya",
  "tika-s0101t:1173_2": "cheko. Evanti yathā heraññikassa cakkhunā disvā kahāpaṇavibhāgajānane karaṇantaraṃ",
  "tika-s0101t:1173_3": "bahukāraṃ yadidaṃ hattho, evaṃ yogāvacarassa paññāya oloketvā dhammavibhāgajānane",
  "tika-s0101t:1173_4": "dhammantaraṃ bahukāraṃ yadidaṃ vitakko vitakketvā tadavabodhato, tasmā sammāsaṅkappo",
  "tika-s0101t:1173_5": "sammādiṭṭhiyā bahukāroti adhippāyo. Dutiyaupamāyaṃ evanti yathā tacchako parena parivattetvā",
  "tika-s0101t:1173_6": "parivattetvā dinnaṃ dabbasambhāraṃ vāsiyā tacchetvā gehakaraṇakamme upaneti, evaṃ",
  "tika-s0101t:1173_7": "yogāvacaro vitakkena lakkhaṇādito vitakketvā dinnadhamme yāthāvato paricchinditvā",
  "tika-s0101t:1173_8": "pariññābhisamayādikamme upanetīti yojanā. Vacībhedassa upakārako vitakko sāvajjānavajjavacībhedanivattanapavattanakarāya",
  "tika-s0101t:1173_9": "sammāvācāyapi upakārako evāti “svāya”ntiādi vuttaṃ.",
  "tika-s0101t:1174_0": "Vacībhedassa niyāmikā vācā kāyikakiriyāniyāmakassa kammantassa upakārikā. Tadubhayānantaranti",
  "tika-s0101t:1174_1": "duccaritadvayapahāyakassa sucaritadvayapāripūrihetubhūtassa sammāvācāsammākammantadvayassa",
  "tika-s0101t:1174_2": "anantaraṃ. Idaṃ vīriyanti catubbidhaṃ sammappadhānavīriyaṃ. Indriyasamatādayo samādhissa",
  "tika-s0101t:1174_3": "upakāradhammā. Tabbipariyāyato apakāradhammā veditabbā. Gatiyoti nipphattiyo, kiccādisabhāve",
  "tika-s0101t:1174_4": "vā. Samannesitvāti upadhāretvā.",
  "tika-s0101t:1175": "Dvepabbajitavatthuvaṇṇanā",
  "tika-s0101t:1176_0": "376-7. “Kasmā āraddha”nti anusandhikāraṇaṃ pucchitvā taṃ vibhāvetuṃ “ayaṃ kirā”tiādi",
  "tika-s0101t:1176_1": "vuttaṃ, tena ajjhāsayānusandhivasena upari desanā pavattāti dasseti. Tenāti tathāladdhikattā.",
  "tika-s0101t:1176_2": "Assāti licchavīrañño. Desanāyāti saṇhasukhumāyaṃ suññatapaṭisaṃyuttāyaṃ yathādesitadesanāyaṃ.",
  "tika-s0101t:1176_3": "Nādhimuccatīti na saddahati na pasīdati. Tantidhammaṃ nāma kathentoti yesaṃ atthāya",
  "tika-s0101t:1176_4": "dhammo kathīyati, tasmiṃ tesaṃ asatipi maggapaṭivedhe kevalaṃ sāsane tantidhammaṃ",
  "tika-s0101t:1176_5": "katvā kathento. Evarūpassāti sammāsambuddhattā aviparītadhammadesanatāya evaṃpākaṭadhammakāyassa",
  "tika-s0101t:1176_6": "satthu. Yuttaṃ nu kho etaṃ assāti assa paṭhamajjhānādisamadhigamena samāhitacittassa",
  "tika-s0101t:1176_7": "kulaputtassa etaṃ “taṃ jīva”ntiādinā ucchedādigāhagahaṇaṃ api nu yuttanti pucchati.",
  "tika-s0101t:1176_8": "Laddhiyā pana jhānādhigamamattena na tāva vivecitattā “tehi yutta”nti vuttaṃ taṃ",
  "tika-s0101t:1176_9": "vādaṃ paṭikkhipitvāti jhānalābhinopi taṃ gahaṇaṃ “ayuttamevā”ti taṃ ucchedavādaṃ",
  "tika-s0101t:1176_10": "sassatavādaṃ vā paṭikkhipitvā. Attamanā ahesunti yasmā khīṇāsavo vigatasammoho tiṇṇavicikiccho,",
  "tika-s0101t:1176_11": "“tasmā tassa tathā vattuṃ na yutta”nti uppannanicchayatāya taṃ mama vacanaṃ sutvā",
  "tika-s0101t:1176_12": "attamanā ahesunti attho. Sopi licchavī rājā te viya sañjātanicchayattā attamano ahosi.",
  "tika-s0101t:1176_13": "Yaṃ panettha atthato avibhattaṃ, taṃ suviññeyyameva.",
  "tika-s0101t:1177": "Mahālisuttavaṇṇanāya līnatthappakāsanā.",
  "tika-s0101t:1180": "7. Jāliyasuttavaṇṇanā",
  "tika-s0101t:1181": "Dvepabbajitavatthuvaṇṇanā",
  "tika-s0101t:1182_0": "378. “Ghositena seṭṭhinā kate ārāme”ti vatvā tattha koyaṃ ghositaseṭṭhi nāma, kathañcānena",
  "tika-s0101t:1182_1": "ārāmo kārito, kathaṃ vā tattha bhagavā vihāsīti taṃ sabbaṃ samudāgamato paṭṭhāya",
  "tika-s0101t:1182_2": "saṅkhepatova dassetuṃ “pubbe kirā”tiādi vuttaṃ. Tatoti allakapparaṭṭhato. Tadāti",
  "tika-s0101t:1182_3": "tesaṃ taṃ gāmaṃ paviṭṭhadivase. Balavapāyāsanti garutaraṃ bahupāyāsaṃ. Asannihiteti",
  "tika-s0101t:1182_4": "gehato bahi gate. Bhussatīti ravati. Ghosakadevaputtotveva nāmaṃ ahosi saraghosasampattiyā.",
  "tika-s0101t:1182_5": "Veyyattiyenāti paññāveyyattiyena. Ghositaseṭṭhi nāma jāto tāya eva cassa sarasampattiyā ghositanāmatā.",
  "tika-s0101t:1183_0": "Sarīrasantappanatthanti himavante phalamūlāhāratāya kilantasarīrā loṇambilasevanena",
  "tika-s0101t:1183_1": "tassa santappanatthaṃ pīnanatthaṃ. Tasitāti pipāsitā. Kilantāti parissantakāyā. Te",
  "tika-s0101t:1183_2": "kira taṃ vaṭarukkhaṃ patvā tassa sobhāsampattiṃ disvā mahānubhāvā maññe ettha adhivatthā",
  "tika-s0101t:1183_3": "devatā, “sādhu vatāyaṃ devatā amhākaṃ addhānaparissamaṃ vinodeyyā”ti cintesuṃ, tena",
  "tika-s0101t:1183_4": "vuttaṃ “tattha adhivatthā…pe… nisīdiṃsū”ti. Soti anāthapiṇḍiko gahapati. Bhatakānanti",
  "tika-s0101t:1183_5": "bhatiyā veyyāvaccaṃ karontānaṃ dāsapesakammakarānaṃ. Pakatibhattavetananti pakatiyā",
  "tika-s0101t:1183_6": "dātabbabhattavetanaṃ, tadā uposathikattā kammaṃ akarontānampi kammakaraṇadivasena",
  "tika-s0101t:1183_7": "dātabbabhattavetanamevāti attho. Kañcīti kañcipi bhatakaṃ.",
  "tika-s0101t:1184_0": "Upecca parassa vācāya ārambhanaṃ bādhanaṃ upārambho, dosadassanavasena ghaṭṭananti",
  "tika-s0101t:1184_1": "attho, tenāha “upārambhādhippāyena vādaṃ āropetukāmā hutvā”ti. Vadanti nindanavasena",
  "tika-s0101t:1184_2": "kathenti etenāti hi vādo, doso. Taṃ āropetukāmā, patiṭṭhāpetukāmā hutvāti attho.",
  "tika-s0101t:1184_3": "“Taṃ jīvaṃ taṃ sarīra”nti, idha yaṃ vatthuṃ jīvasaññitaṃ, tadeva sarīrasaññitanti",
  "tika-s0101t:1184_4": "“rūpaṃ attato samanupassatī”ti vādaṃ gahetvā vadanti. Rūpañca attānañca advayaṃ katvā",
  "tika-s0101t:1184_5": "samanupassanavasena “satto”ti vā bāhirakaparikappitaṃ attānaṃ sandhāya vadanti. Bhijjatīti",
  "tika-s0101t:1184_6": "nirudayavināsavasena vinassati. Tena jīvasarīrānaṃ anaññattānujānanato, sarīrassa",
  "tika-s0101t:1184_7": "ca bhedadassanato. Na hettha yathā bhedavatā sarīrato anaññattā adiṭṭhopi jīvassa",
  "tika-s0101t:1184_8": "bhedo vutto, evaṃ adiṭṭhabhedato anaññattā sarīrassāpi abhedoti sakkā viññātuṃ tassa",
  "tika-s0101t:1184_9": "bhedassa paccakkhasiddhattā, bhūtupādāyarūpavinimuttassa ca sarīrassa abhāvatoti",
  "tika-s0101t:1184_10": "āha “ucchedavādo hotī”ti.",
  "tika-s0101t:1185_0": "“Aññaṃ jīvaṃ aññaṃ sarīra”nti aññadeva vatthuṃ jīvasaññitaṃ, aññaṃ vatthuṃ sarīrasaññitanti",
  "tika-s0101t:1185_1": "“rūpavantaṃ attānaṃ samanupassatī”tiādinayappavattaṃ vādaṃ gahetvā vadanti. Rūpe",
  "tika-s0101t:1185_2": "bhedassa diṭṭhattā, attani ca tadabhāvato attā niccoti āpannamevāti āha “tumhākaṃ…pe… āpajjatī”ti.",
  "tika-s0101t:1186_0": "379-380. Tayidaṃ nesaṃ vañjhāsutassa dīgharassatāparikappanasadisanti katvā ṭhapanīyoyaṃ",
  "tika-s0101t:1186_1": "pañhoti tattha rājanimīlanaṃ katvā satthā upari nesaṃ “tena hāvuso suṇāthā”tiādinā",
  "tika-s0101t:1186_2": "dhammadesanaṃ ārabhīti āha “atha bhagavā”tiādi. Tassā yevāti majjhimāya paṭipadāya.",
  "tika-s0101t:1187_0": "Saddhāpabbajitassāti saddhāya pabbajitassa “evamahaṃ ito vaṭṭadukkhato nissarissāmī”ti",
  "tika-s0101t:1187_1": "evaṃ pabbajjaṃ upagatassa tadanurūpañca sīlaṃ pūretvā paṭhamajjhānena samāhitacittassa.",
  "tika-s0101t:1187_2": "Etaṃ vattunti etaṃ kilesavaṭṭaparibuddhidīpanaṃ “taṃ jīvaṃ taṃ sarīra”ntiādikaṃ diṭṭhisaṃkilesanissitaṃ",
  "tika-s0101t:1187_3": "vacanaṃ vattunti attho. Nibbicikiccho na hotīti dhammesu tiṇṇavicikiccho na hoti,",
  "tika-s0101t:1187_4": "tattha tattha āsappanaparisappanavasena pavattatīti attho.",
  "tika-s0101t:1188_0": "Etamevaṃ jānāmīti yena so bhikkhu paṭhamaṃ jhānaṃ upasampajja viharati, etaṃ sasampayuttadhammaṃ",
  "tika-s0101t:1188_1": "cittanti evaṃ jānāmi. No ca evaṃ vadāmīti yathā diṭṭhigatikā taṃ dhammajātaṃ sanissayaṃ",
  "tika-s0101t:1188_2": "abhedato gaṇhantā “taṃ jīvaṃ taṃ sarīra”nti vā tadubhayaṃ bhedato gaṇhantā “aññaṃ",
  "tika-s0101t:1188_3": "jīvaṃ aññaṃ sarīra”nti vā attano micchāgāhaṃ pavedenti, ahaṃ pana na evaṃ vadāmi",
  "tika-s0101t:1188_4": "tassa dhammassa supariññātattā, tenāha “atha kho”tiādi. Bāhirakā yebhuyyena kasiṇajjhānāni",
  "tika-s0101t:1188_5": "eva nibbattentīti āha “kasiṇaparikammaṃ bhāvantessā”ti. Yasmā bhāvanānubhāvena jhānādhigamo,",
  "tika-s0101t:1188_6": "bhāvanā ca pathavīkasiṇādisañjānanamukhena hotīti saññāsīsena niddisīyati, tasmā",
  "tika-s0101t:1188_7": "āha “saññābalena uppanna”nti. Tenāha – “pathavīkasiṇameko sañjānātī”tiādi. “Na kallaṃ",
  "tika-s0101t:1188_8": "tasseta”nti idaṃ yasmā bhagavatā tattha tattha “atha ca panāhaṃ na vadāmī”ti vuttaṃ,",
  "tika-s0101t:1188_9": "tasmā na vattabbaṃ kiretaṃ kevalinā uttamapurisenāti adhippāyenāha, tena vuttaṃ “maññamānā",
  "tika-s0101t:1188_10": "vadantī”ti. Sesaṃ sabbattha suviññeyyameva.",
  "tika-s0101t:1189": "Jāliyasuttavaṇṇanāya līnatthappakāsanā.",
  "tika-s0101t:1192": "8. Mahāsīhanādasuttavaṇṇanā",
  "tika-s0101t:1193": "Acelakassapavatthuvaṇṇanā",
  "tika-s0101t:1194_0": "381. Yasmiṃ raṭṭhe taṃ nagaraṃ, tassa raṭṭhassapi yasmiṃ nagare tadā bhagavā vihāsi,",
  "tika-s0101t:1194_1": "tassa nagarassapi etadeva nāmaṃ, tasmā uruññāyanti uruññājanapade uruññāsaṅkhāte",
  "tika-s0101t:1194_2": "nagareti attho. Ramaṇīyoti manoharabhūmibhāgatāya chāyūdakasampattiyā, janavivittatāya",
  "tika-s0101t:1194_3": "ca manoramo. Nāmanti gottanāmaṃ. Tapanaṃ santapanaṃ kāyassa khedanaṃ tapo, so etassa",
  "tika-s0101t:1194_4": "atthīti tapassī, taṃ tapassiṃ. Yasmā tathābhūto tapaṃ nissito, tapo vā taṃ nissito,",
  "tika-s0101t:1194_5": "tasmā āha “tapanissitaka”nti. Lūkhaṃ vā pharusaṃ sādhusammatācāravirahato napasādanīyaṃ",
  "tika-s0101t:1194_6": "ājīvati vattatīti lūkhājīvī, taṃ lūkhājīviṃ. Muttācārādīti ādi-saddena parato pāḷiyaṃ",
  "tika-s0101t:1194_7": "āgatā hatthāpalekhanādayo saṅgahitā. Uppaṇḍetīti uhasanavasena paribhāsati. Upavadatīti",
  "tika-s0101t:1194_8": "avaññāpubbakaṃ apavadati, tenāha “hīḷeti vambhetī”ti. Dhammassa ca anudhammaṃti ettha",
  "tika-s0101t:1194_9": "dhammo nāma hetu “hetumhi ñāṇaṃ dhammapaṭisambhidā”tiādīsu viyāti āha “kāraṇassa",
  "tika-s0101t:1194_10": "anukāraṇa”nti. Kāraṇanti cettha tathāpavattassa saddassa attho adhippeto tassa pavattihetubhāvato.",
  "tika-s0101t:1194_11": "Atthappayutto hi saddappayogo. Anukāraṇanti ca so eva parehi tathā vuccamāno. Parehīti",
  "tika-s0101t:1194_12": "“ye te”ti vuttasattehi parehi. Vuttakāraṇenāti yathā tehi vuttaṃ, tathā ce tumhehi",
  "tika-s0101t:1194_13": "na vuttaṃ, evaṃ sati tehi vuttakāraṇena sakāraṇo hutvā tumhākaṃ vādo vā tato paraṃ",
  "tika-s0101t:1194_14": "tassa anuvādo koci appamattakopi viññūhi garahitabbaṃ ṭhānaṃ kāraṇaṃ nāgaccheyya,",
  "tika-s0101t:1194_15": "kimevaṃ nāgacchatīti yojanā. “Idaṃ vuttaṃ hotī”tiādinā tamevatthaṃ saṅkhepato dasseti.",
  "tika-s0101t:1195_0": "382. Idāni yaṃ vibhajjavādaṃ sandhāya bhagavatā “na me te vuttavādino”ti saṅkhepato",
  "tika-s0101t:1195_1": "vatvā taṃ vibhajitvā dassetuṃ “idhāhaṃ kassapā”tiādi vuttaṃ, taṃ vibhāgena dassento",
  "tika-s0101t:1195_2": "“idhekacco”tiādimāha. Bhagavā hi niratthakaṃ anupasamasaṃvattanikaṃ kāyakilamathaṃ",
  "tika-s0101t:1195_3": "“attakilamathānuyogo dukkho anariyo anatthasaṃhito”tiādinā garahati. Sātthakaṃ pana",
  "tika-s0101t:1195_4": "upasamasaṃvattanikaṃ “āraññiko hoti, paṃsukūliko hotī”tiādinā vaṇṇeti. Appapuññatāyāti",
  "tika-s0101t:1195_5": "apuññatāya. Tīṇi duccaritāni pūretvāti micchādiṭṭhibhāvato kammaphalaṃ paṭikkhipanto",
  "tika-s0101t:1195_6": "“natthi dinna”ntiādinā micchādiṭṭhiṃ purakkhatvā tathā tathā tīṇi duccaritāni pūretvā.",
  "tika-s0101t:1195_7": "Anesanavasenāti kohaññe ṭhatvā asantaguṇasambhāvanicchāya micchājīvavasena. Ime dveti",
  "tika-s0101t:1195_8": "“appapuñño puññavā”ti ca vutte duccaritakārino dve puggale sandhāya.",
  "tika-s0101t:1196_0": "“Ime dve sandhāyā”ti ettha pana dutiyanaye “appapuñño, puññavā”ti ca vutte sucaritakārinoti",
  "tika-s0101t:1196_1": "ādinā yojetabbaṃ. Kammakiriyavādino hi ime dve puggalā. Iti paṭhamadutiyanayesu vuttanayeneva",
  "tika-s0101t:1196_2": "tatiyacatutthanayesu yojanā veditabbā.",
  "tika-s0101t:1197_0": "Bāhirakācārayutto titthiyācārayutto, na vimuttācāro. Attānaṃ sukhetvāti adhammikena",
  "tika-s0101t:1197_1": "sukhena attānaṃ sukhetvā, tenāha “duccaritāni pūretvā”ti. “Na dāni mayā sadiso atthī”tiādinā",
  "tika-s0101t:1197_2": "tissannaṃ maññanānaṃ vasena duccaritapūraṇamāha. Micchādiṭṭhivasenāti “natthi kāmesu",
  "tika-s0101t:1197_3": "doso”ti evaṃ pavattamicchādiṭṭhivasena. Paribbājikāyāti pabbajjaṃ upagatāya tāpasadārikāya.",
  "tika-s0101t:1197_4": "Daharāyāti taruṇāya. Mudukāyāti sukhumālāya. Lomasāyāti tanutambalomatāya appalomāya.",
  "tika-s0101t:1197_5": "Kāmesūti vatthukāmesu. Pātabyatanti paribhuñjitabbaṃ, pātabyatanti vā paribhuñjanakataṃ.",
  "tika-s0101t:1197_6": "Āpajjantoti upagacchanto. Paribhogattho hi ayaṃ pā-saddo, kattusādhano ca tabba-saddo,",
  "tika-s0101t:1197_7": "yathāruci paribhuñjantoti attho. Kilesakāmopi hi assādiyamāno vatthukāmantogadhoyeva.",
  "tika-s0101t:1198": "Idanti yathāvuttaṃ atthappabhedaṃ vibhajjanaṃ. Titthiyavasena āgataṃ aṭṭhakathāyaṃ tathā vibhattattā. Sāsanepīti imasmiṃ sāsanepi.",
  "tika-s0101t:1199_0": "Arahattaṃ vā attani asantaṃ “atthī”ti vippaṭijānitvā. Sāmantajappanaṃ, paccayapaṭisevanaṃ,",
  "tika-s0101t:1199_1": "iriyāpathanissitanti imāni tīṇi vā kuhanavatthūni. Tādiso vāti dhutaṅga- samādānavasena",
  "tika-s0101t:1199_2": "lūkhājīvī eva. Dullabhasukho bhavissāmi duggatīsu upapattiyāti adhippāyo.",
  "tika-s0101t:1200_0": "383. Asukaṭṭhānatoti asukabhavato. Āgatāti nibbattanavasena idhāgatā. Idāni gantabbaṭṭhānanti",
  "tika-s0101t:1200_1": "āyatiṃ nibbattanaṭṭhānaṃ. Puna upapattinti āyatiṃ anantarabhavato tatiyaṃ upapattiṃ,",
  "tika-s0101t:1200_2": "puna upapattīti punappunaṃ nibbatti. Kena kāraṇenāti yathābhūtaṃ ajānanto hi icchādosavasena",
  "tika-s0101t:1200_3": "yaṃ kiñci garaheyya, ahaṃ pana yathābhūtaṃ jānanto sabbaṃ taṃ kena kāraṇena garahissāmi,",
  "tika-s0101t:1200_4": "taṃ kāraṇaṃ natthīti adhippāyo, tenāha “garahitabbamevā”tiādi. Tamatthanti garahitabbasseva",
  "tika-s0101t:1200_5": "garahaṇaṃ, pasaṃsitabbassa ca pasaṃsanaṃ.",
  "tika-s0101t:1201_0": "Na koci “na sādhū”ti vadati diṭṭhadhammikassa, samparāyikassa ca atthassa sādhanavaseneva",
  "tika-s0101t:1201_1": "pavattiyā bhaddakattā. Pañcavidhaṃ veranti pāṇātipātādipañcavidhaṃ veraṃ. Tañhi pañcavidhassa",
  "tika-s0101t:1201_2": "sīlassa paṭisattubhāvato, sattānaṃ verahetutāya ca “vera”nti vuccati. Tato eva taṃ",
  "tika-s0101t:1201_3": "na koci “sādhū”ti vadati, tathā diṭṭhadhammikādiatthānaṃ asādhanato, sattānaṃ sādhubhāvassa",
  "tika-s0101t:1201_4": "ca dūsanato. Na nirundhitabbanti rūpaggahaṇe na nivāretabbaṃ. Dassanīyadassanattho",
  "tika-s0101t:1201_5": "hi cakkhupaṭilābhoti tesaṃ adhippāyo. Yadaggena tesaṃ pañcadvāre asaṃvaro sādhu,",
  "tika-s0101t:1201_6": "tadaggena tattha saṃvaro na sādhūti āha “puna yaṃ te ekaccanti pañcadvāre saṃvara”nti.",
  "tika-s0101t:1202_0": "Atha vā yaṃ te ekaccaṃ vadanti “sādhū”ti te “eke samaṇabrāhmaṇā”ti vuttā titthiyā",
  "tika-s0101t:1202_1": "yaṃ attakilamathānuyogādiṃ “sādhū”ti vadanti, mayaṃ taṃ na “sādhū”ti vadāma. Yaṃ",
  "tika-s0101t:1202_2": "te ekaccaṃ vadanti “na sādhū”ti yaṃ pana te anavajjapaccayaparibhogaṃ, sunivatthasupārupanādisammāpaṭipattiñca",
  "tika-s0101t:1202_3": "“na sādhū”ti vadanti, taṃ mayaṃ “sādhū”ti vadāmāti evaṃ pettha attho veditabbo.",
  "tika-s0101t:1203_0": "Evaṃ yaṃ paravādamūlakaṃ catukkaṃ dassitaṃ, tadeva puna sakavādamūlakaṃ katvā dassitanti",
  "tika-s0101t:1203_1": "pakāsento “eva”ntiādimāha. Yañhi kiñci kenaci samānaṃ, tenapi taṃ samānameva, tathā",
  "tika-s0101t:1203_2": "asamānaṃ pīti. Samānāsamānatanti samānāsamānatāmattaṃ. Anavasesato hi pahātabbānaṃ",
  "tika-s0101t:1203_3": "dhammānaṃ pahānaṃ sakavāde dissati, na paravāde. Tathā paripuṇṇameva ca upasampādetabbadhammānaṃ",
  "tika-s0101t:1203_4": "upasampādanaṃ sakavāde, na paravāde. Tena vuttaṃ “tyāha”ntiādi.",
  "tika-s0101t:1204": "Samanuyuñjāpanakathāvaṇṇanā",
  "tika-s0101t:1205_0": "385. Laddhiṃ pucchantoti “kiṃ samaṇo gotamo saṃkilesadhamme anavasesaṃ pahāya vattati,",
  "tika-s0101t:1205_1": "udāhu pare gaṇācariyā. Ettha tāva attano laddhiṃ vadā”ti laddhiṃ pucchanto. Kāraṇaṃ",
  "tika-s0101t:1205_2": "pucchantoti “samaṇo gotamo saṃkilesadhamme anavasesaṃ pahāya vattatī”ti vutte “kena",
  "tika-s0101t:1205_3": "kāraṇena evamatthaṃ gāhayā”ti kāraṇaṃ pucchanto. Ubhayaṃ pucchantoti “idaṃ nāmettha",
  "tika-s0101t:1205_4": "kāraṇa”nti kāraṇaṃ vatvā paṭiññāte atthe sādhiyamāne anvayato, byatirekato ca kāraṇaṃ",
  "tika-s0101t:1205_5": "samatthetuṃ sadisāsadisabhedaṃ upamodāharaṇadvayaṃ pucchanto, ubhayaṃ pucchanto kāraṇassa",
  "tika-s0101t:1205_6": "ca tilakkhaṇasampattiyā yathāpaṭiññāte atthe sādhite sammadeva anupacchā bhāsanto",
  "tika-s0101t:1205_7": "nigamento samanubhāsati nāma. Upasaṃharitvāti upanetvā. “Kiṃ te”tiādi upasaṃharaṇākāradassanaṃ.",
  "tika-s0101t:1205_8": "Dutiyapadeti “saṅghena vā saṅgha”nti imasmiṃ pade.",
  "tika-s0101t:1206_0": "Tamatthanti taṃ pahātabbadhammānaṃ anavasesaṃ pahāya vattanasaṅkhātañca samādātabbadhammānaṃ",
  "tika-s0101t:1206_1": "anavasesaṃ samādāya vattanasaṅkhātañca atthaṃ. Yojetvāti akusalādipadehi yojetvā.",
  "tika-s0101t:1206_2": "Akosallasambhūtaṭṭhena akusalā ceva tatoyeva akusalāti ca saṅkhaṃ gatāti saṅkhātā",
  "tika-s0101t:1206_3": "tattha purimapadena ekantākusale vadati, dutiyapadena taṃsahagate, taṃpakkhiye ca,",
  "tika-s0101t:1206_4": "tenāha “koṭṭhāsaṃ vā katvā ṭhapitā”ti, akusalapakkhiyabhāvena vavatthāpitāti attho.",
  "tika-s0101t:1206_5": "Avajjaṭṭho dosaṭṭho gārayhapariyāyattāti āha “sāvajjāti sadosā”ti. Ariyā nāma niddosā,",
  "tika-s0101t:1206_6": "ime pana katthacipi niddosā na hontīti niddosaṭṭhena ariyā bhavituṃ nālaṃ asamatthā.",
  "tika-s0101t:1207_0": "386-392. Yanti kāraṇe etaṃ paccattavacananti āha “yena viññū”ti. Yaṃ vā panāti “yaṃ",
  "tika-s0101t:1207_1": "pana kiñcī”ti asambhāvanavacanametanti āha “yaṃ vā taṃ vā appamattaka”nti. Gaṇācariyā",
  "tika-s0101t:1207_2": "pūraṇādayo. Satthuppabhavattā saṅghassa saṅghasampattiyāpi satthusampatti vibhāvīyatīti",
  "tika-s0101t:1207_3": "āha “saṅghapasaṃsāyapi satthuyeva pasaṃsāsiddhito”ti. Sā pana pasaṃsā pasādahetukāti",
  "tika-s0101t:1207_4": "pasādamukhena taṃ dassetuṃ “pasīdamānāpi hī”tiādi vuttaṃ. Tattha pi-saddena yathā",
  "tika-s0101t:1207_5": "anvayato pasaṃsā samuccīyati, evaṃ satthuvippaṭipattiyā sāvakesu, sāvakavippaṭipattiyā",
  "tika-s0101t:1207_6": "ca satthari appasādo samuccīyatīti daṭṭhabbaṃ. Sarīrasampattinti rūpasampattiṃ, rūpakāyapāripūrinti",
  "tika-s0101t:1207_7": "attho. Bhavanti vattāro rūpappamāṇā, ghosadhammappamāṇā ca. Puna bhavanti vattāroti",
  "tika-s0101t:1207_8": "dhammappamāṇavaseneva yojetabbaṃ. Yā saṅghassa pasaṃsāti ānetvā sambandho.",
  "tika-s0101t:1208_0": "Tattha yā buddhānaṃ, buddhasāvakānaṃyeva ca pāsaṃsatā, aññesañca tadabhāvo jotito,",
  "tika-s0101t:1208_1": "taṃ viratippahānasaṃvaruddesavasena nīharitvā dassetuṃ “ayamadhippāyo”tiādi vuttaṃ.",
  "tika-s0101t:1208_2": "Tattha setughātavirati nāma ariyamaggavirati. Vipassanāmattavasenāti “anicca”nti",
  "tika-s0101t:1208_3": "vā “dukkha”nti vā vividhaṃ dassanamattavasena, na pana nāmarūpavavatthānapaccayapariggaṇhanapubbakaṃ",
  "tika-s0101t:1208_4": "lakkhaṇattayaṃ āropetvā saṅkhārānaṃ sammasanavasena. Itarānīti samucchedapaṭippassaddhinissaraṇappahānāni.",
  "tika-s0101t:1208_5": "“Sesa”nti pañcasīlato añño sabbo sīlasaṃvaro, “khamo hotī”tiādinā vutto suparisuddho",
  "tika-s0101t:1208_6": "khantisaṃvaro, “paññāyete pidhiyyare”ti evaṃ vutto kilesānaṃ samucchedako maggañāṇasaṅkhāto",
  "tika-s0101t:1208_7": "ñāṇasaṃvaro, manacchaṭṭhānaṃ indriyānaṃ pidahanavasena pavatto parisuddho indriyasaṃvaro,",
  "tika-s0101t:1208_8": "“anuppannānaṃ pāpakānaṃ akusalānaṃ dhammānaṃ anuppādāyā”tiādinā vutto sammappadhānasaṅkhāto",
  "tika-s0101t:1208_9": "vīriyasaṃvaroti imaṃ saṃvarapañcakaṃ sandhāyāha. Pañca kho panime pātimokkhuddesātiādi",
  "tika-s0101t:1208_10": "sāsane sīlassa bahubhāvaṃ dassetvā tadekadese eva paresaṃ avaṭṭhānadassanatthaṃ yathāvuttasīlasaṃvarasseva puna gahaṇaṃ.",
  "tika-s0101t:1209": "Ariyaaṭṭhaṅgikamaggavaṇṇanā",
  "tika-s0101t:1210_0": "393. Sīhanādanti seṭṭhanādaṃ, abhītanādaṃ kenaci appaṭivattiyanādanti attho. “Ayaṃ",
  "tika-s0101t:1210_1": "yathāvutto mama vādo aviparīto, tassa aviparītabhāvo imaṃ maggaṃ paṭipajjitvā aparappaccayato",
  "tika-s0101t:1210_2": "jānitabbo”ti evaṃ aviparītabhāvāvabodhanatthaṃ. “Atthi kassapā”tiādīsu yaṃ maggaṃ",
  "tika-s0101t:1210_3": "paṭipanno samaṇo gotamo vadanto yuttapattakāle, tathabhāvato bhūtaṃ, ekaṃsato hitāvihabhāvena",
  "tika-s0101t:1210_4": "atthaṃ, dhammato anapetattā dhammaṃ, vinayayogato paresaṃ vinayanato ca vinayaṃ vadatīti",
  "tika-s0101t:1210_5": "sāmaṃyeva attapaccakkhatova jānissati, so mayā sayaṃ abhiññā sacchikatvā pavedito",
  "tika-s0101t:1210_6": "sakalavaṭṭadukkhanissaraṇabhūto atthi kassapa maggo, tassa ca adhigamūpāyabhūtā pubbabhāgapaṭipadāti",
  "tika-s0101t:1210_7": "ayamettha yojanā. Tena “samaṇo gotamo ime dhamme”tiādinayappavatto vādo kenaci asaṃkampiyo",
  "tika-s0101t:1210_8": "yathābhūtasīhanādoti dasseti.",
  "tika-s0101t:1211_0": "“Evametaṃ yathābhūtaṃ sammappaññāya passatī”tiādīsu viya maggañca paṭipadañca ekato",
  "tika-s0101t:1211_1": "katvā dassento. “Ayamevā”ti vacanaṃ maggassa puthubhāvapaṭikkhepanatthaṃ, sabbaariyasādhāraṇabhāvadassanatthaṃ,",
  "tika-s0101t:1211_2": "sāsane pākaṭabhāvadassanatthañca. Tenāha “ekāyano ayaṃ bhikkhave maggo”ti, “eseva",
  "tika-s0101t:1211_3": "maggo natthañño dassanassa visuddhiyā”ti,",
  "tika-s0101t:1212": "“Ekāyanaṃ jātikhayantadassī,",
  "tika-s0101t:1213": "Maggaṃ pajānāti hitānukampī;",
  "tika-s0101t:1214": "Etena maggena tariṃsu pubbe,",
  "tika-s0101t:1215": "Tarissanti ye ca taranti ogha”nti. ;",
  "tika-s0101t:1216": "Sabbesu suttapadesesu abhidhammapadesesu ca ekovāyaṃ maggo pākaṭo paññāto āgato cāti.",
  "tika-s0101t:1217": "Tapopakkamakathāvaṇṇanā",
  "tika-s0101t:1218_0": "394. Tapoyeva upakkamitabbato ārabhitabbato tapopakkamoti āha “tapārambhā”ti. Ārambhanañcettha",
  "tika-s0101t:1218_1": "karaṇamevāti āha “tapokammānīti attho”ti. Samaṇakammasaṅkhātāti samaṇehi kattabbakammasaññitā.",
  "tika-s0101t:1218_2": "Niccoloti nissaṭṭhacelo sabbena sabbaṃ paṭikkhittacelo. Naggiyavatasamādānena naggo.",
  "tika-s0101t:1218_3": "“Ṭhitakova uccāraṃ karotī”tiādi nidassanamattaṃ, vamitvā mukhavikkhālanādiācārassapi",
  "tika-s0101t:1218_4": "tena vissaṭṭhattā. Jivhāya hatthaṃ apalikhati apalihati udakena adhovanato. Dutiyavikappepi",
  "tika-s0101t:1218_5": "eseva nayo. “Ehi bhaddante”ti vutte upagamanasaṅkhāto vidhi ehibhaddanto, taṃ caratīti",
  "tika-s0101t:1218_6": "ehibhaddantiko, tappaṭikkhepena na ehibhaddantiko. Na karoti samaṇena nāma parassa",
  "tika-s0101t:1218_7": "vacanakarena na bhavitabbanti adhippāyena. Puretaranti taṃ ṭhānaṃ attano upagamanato",
  "tika-s0101t:1218_8": "puretaraṃ. Taṃ kira so “bhikkhunā nāma yādicchakī eva bhikkhā gahetabbā”ti adhippāyena",
  "tika-s0101t:1218_9": "na gaṇhāti. Uddissakataṃ “mama nimittabhāvena bahū khuddakā pāṇā saṅghātaṃ āpāditā”ti",
  "tika-s0101t:1218_10": "na gaṇhāti. Nimantanaṃ na sādiyati “evaṃ tesaṃ vacanaṃ kataṃ bhavissatī”ti. Kumbhīādīsupi",
  "tika-s0101t:1218_11": "so sattasaññīti āha “kumbhīkaḷopiyo”tiādi.",
  "tika-s0101t:1219": "Kabaḷantarāyoti kabaḷassa antarāyo hotīti. Gāmasabhāgādivasena saṅgamma kittenti etissāti saṅkitti, tathā saṃhaṭataṇḍulādisañcayo. Manussāti veyyāvaccakaramanussā.",
  "tika-s0101t:1220_0": "Surāpānamevāti majjalakkhaṇappattāya surāya pānameva surāggahaṇena cettha merayampi",
  "tika-s0101t:1220_1": "saṅgahitaṃ. Ekāgārameva uñchatīti ekāgāriko. Ekālopeneva vattatīti ekālopiko. Dīyati",
  "tika-s0101t:1220_2": "etāyāti datti, dvattiālopamattagāhi khuddakaṃ bhikkhādānabhājanaṃ, tenāha “khuddakapātī”ti.",
  "tika-s0101t:1220_3": "Abhuñjanavasena eko aho etassa atthīti ekāhiko, āhāro. Taṃ ekāhikaṃ, so pana atthato",
  "tika-s0101t:1220_4": "ekadivasalaṅghakoti āha “ekadivasantarika”nti. “Dvīhika”ntiādīsupi eseva nayo. Ekāhaṃ",
  "tika-s0101t:1220_5": "abhuñjitvā ekāhaṃ bhuñjanaṃ ekāhavāro, taṃ ekāhikameva atthato. Dvīhaṃ abhuñjitvā",
  "tika-s0101t:1220_6": "dvīhaṃ bhuñjanaṃ dvīhavāro. Sesadvayepi eseva nayo. Ukkaṭṭho pana pariyāyabhattabhojaniko",
  "tika-s0101t:1220_7": "dvīhaṃ abhuñjitvā ekāhameva bhuñjati. Sesadvayepi eseva nayo.",
  "tika-s0101t:1221": "395. Kuṇḍakanti tanutaraṃ taṇḍulasakalaṃ.",
  "tika-s0101t:1222_0": "396. Saṇehi saṇavākehi nibbattavatthāni sāṇāni. Missasāṇāni masāṇāni, na bhaṅgāni.",
  "tika-s0101t:1222_1": "Erakatiṇādīnīti ādi-saddena akkamakacikadalīvākādīnaṃ saṅgaho. Erakādīhi katāni hi",
  "tika-s0101t:1222_2": "chavāni lāmakāni dussānīti vattabbataṃ labhanti.",
  "tika-s0101t:1223_0": "Micchāvāyāmavaseneva ukkuṭikavatānuyogoti āha “ukkuṭikavīriyaṃ anuyutto”ti. Thaṇḍilanti",
  "tika-s0101t:1223_1": "vā samā pakatibhūmi vuccati “patthaṇḍile pāturahosī”tiādīsu viya, tasmā thaṇḍilaseyyanti",
  "tika-s0101t:1223_2": "anantarahitāya pakatibhūmiyaṃ seyyanti vuttaṃ hoti. Laddhaṃ āsananti nisīdituṃ yathāladdhaṃ",
  "tika-s0101t:1223_3": "āsanaṃ. Akopetvāti aññattha anupagantvā, tenāha “tattheva nisīdanasīlo”ti. So hi",
  "tika-s0101t:1223_4": "taṃ achaḍḍento apariccajanto akopento nāma hoti. Vikaṭanti gūthaṃ vuccati āsayavasena",
  "tika-s0101t:1223_5": "virūpaṃ jātanti katvā.",
  "tika-s0101t:1224_0": "Ettha ca “acelako hotī”tiādīni vatapadāni yāva “na thusodakaṃ pivatī”ti etāni ekavārāni.",
  "tika-s0101t:1224_1": "“Ekāgāriko vā”tiādīni nānāvārāni, nānākālikāni vā. Tathā “sākabhakkho vā”tiādīni,",
  "tika-s0101t:1224_2": "“sāṇānipi dhāretī”tiādīni ca. Tathā hettha vā-saddaggahaṇaṃ, pi-saddaggahaṇañca kataṃ.",
  "tika-s0101t:1224_3": "Pi-saddopi vikappattho eva daṭṭhabbo. Purimesu pana na kataṃ. Evañca katvā “acelako",
  "tika-s0101t:1224_4": "hotī”ti vatvā “sāṇānipi dhāretī”tiādi vacanassa, “rajojalladharo hotī”ti vatvā “udakorohanānuyogaṃ",
  "tika-s0101t:1224_5": "anuyutto”ti vacanassa ca avirodho siddho hoti. Atha vā kimettha avirodhacintāya.",
  "tika-s0101t:1224_6": "Ummattakapacchisadiso hi titthiyavādo. Atha vā “acelako hotī”ti ārabhitvā tappasaṅgena",
  "tika-s0101t:1224_7": "sabbampi attakilamathānuyogaṃ dassentena “sāṇānipi dhāretī”tiādi vuttanti daṭṭhabbaṃ.",
  "tika-s0101t:1225": "Tapopakkamaniratthakathāvaṇṇanā",
  "tika-s0101t:1226_0": "397. Sīlasampadādīhi vināti sīlasampadā, samādhisampadā, paññāsampadāti imāhi lokuttarāhi",
  "tika-s0101t:1226_1": "sampadāhi vinā na kadāci sāmaññaṃ vā brahmaññaṃ vā sambhavati, yasmā ca tadevaṃ,",
  "tika-s0101t:1226_2": "tasmā tesaṃ tapopakkamānaṃ niratthakataṃ dassentoti yojanā. “Dosaveravirahita”nti",
  "tika-s0101t:1226_3": "idaṃ dosassa mettāya ujupaṭipakkhatāya vuttaṃ. Dosa-ggahaṇena vā sabbepi jhānapaṭipakkhā",
  "tika-s0101t:1226_4": "saṃkilesadhammā gahitā, vera-ggahaṇena paccatthikabhūtā sattā. Yadaggena hi dosarahitaṃ,",
  "tika-s0101t:1226_5": "tadaggena verarahitanti.",
  "tika-s0101t:1227_0": "398. Pākaṭabhāvena kāyati gametīti pakati, lokasiddhavādo, tenāha “pakati kho esāti",
  "tika-s0101t:1227_1": "pakatikathā esā”ti. Mattāyāti mattā-saddo “mattā sukhapariccāgā”tiādīsu viya appatthaṃ",
  "tika-s0101t:1227_2": "antonītaṃ katvā pamāṇavācakoti āha “iminā pamāṇena evaṃ parittakenā”ti. Tena pana",
  "tika-s0101t:1227_3": "pamāṇena pahātabbo pakaraṇappatto paṭipattikkamoti āha “paṭipattikkamenā”ti. Sabbatthāti sabbavāresu.",
  "tika-s0101t:1228_0": "399. Aññathā vadathāti yadi acelakabhāvādinā sāmaññaṃ vā brahmaññaṃ vā abhavissa,",
  "tika-s0101t:1228_1": "suvijānova samaṇo suvijāno brāhmaṇo. Yasmā pana tumhe ito aññathāva sāmaññaṃ brahmaññañca",
  "tika-s0101t:1228_2": "vadatha, tasmā dujjānova samaṇo dujjāno brāhmaṇo, tenāha “idaṃ sandhāyāhā”ti. Taṃ",
  "tika-s0101t:1228_3": "pakativādaṃ paṭikkhipitvāti pubbe yaṃ pākatikaṃ sāmaññaṃ brahmaññañca hadaye ṭhapetvā",
  "tika-s0101t:1228_4": "tena “dukkara”ntiādi vuttaṃ, tameva sandhāya bhagavatāpi “pakati kho esā”tiādi vuttaṃ.",
  "tika-s0101t:1228_5": "Idha pana taṃ pakativādaṃ pākatikasamaṇabrāhmaṇavisayaṃ kathaṃ paṭikkhipitvā paṭisaṃharitvā",
  "tika-s0101t:1228_6": "sabhāvatova paramatthatova samaṇassa brāhmaṇassa ca dujjānabhāvaṃ āvikaronto pakāsento.",
  "tika-s0101t:1228_7": "Tatrāpīti samaṇabrāhmaṇavādepi vuttanayeneva.",
  "tika-s0101t:1229": "Sīlasamādhipaññāsampadāvaṇṇanā",
  "tika-s0101t:1230_0": "400-1. Paṇḍitoti hetusampattisiddhena paṇḍiccena samannāgato, kathaṃ uggahesi paripakkañāṇattā",
  "tika-s0101t:1230_1": "ghaṭe padīpena viya abbhantare samujjalantena paññāveyyattiyena tattha tattha bhagavatā",
  "tika-s0101t:1230_2": "desitamatthaṃ pariggaṇhanto tampi desanaṃ upadhāresi. Tassa cāti yo acelako hoti",
  "tika-s0101t:1230_3": "yāva udakorohanānuyogaṃ anuyutto viharati, tassa ca. Tā sampattiyo pucchāmi, yāhi",
  "tika-s0101t:1230_4": "samaṇo ca hotīti adhippāyo. Sīlasampadāyāti iti-saddo ādiattho, tena “cittasampadāya",
  "tika-s0101t:1230_5": "paññāsampadāyā”ti padadvayaṃ saṅgaṇhāti asekkhasīlādikhandhattayasaṅgahitañhi arahattaṃ,",
  "tika-s0101t:1230_6": "tenāha “arahattaphalameva sandhāya vutta”ntiādi. Tattha idanti idaṃ vacanaṃ.",
  "tika-s0101t:1231": "Sīhanādakathāvaṇṇanā",
  "tika-s0101t:1232_0": "402. Anaññasādhāraṇatāya, anaññasādhāraṇatthavisayatāya ca anuttaraṃ buddhasīhanādaṃ",
  "tika-s0101t:1232_1": "nadanto. Ativiya accantavisuddhatāya paramavisuddhaṃ. Paramanti ukkaṭṭhaṃ, tenāha",
  "tika-s0101t:1232_2": "“uttama”nti. Sīlameva lokiyasīlattā. Yathā anaññasādhāraṇaṃ bhagavato lokuttarasīlaṃ",
  "tika-s0101t:1232_3": "savāsanaṃ paṭipakkhaviddhaṃsanato, evaṃ lokiyasīlampi tassa anucchavikabhāvena sambhūtattā,",
  "tika-s0101t:1232_4": "samena samanti samasamanti ayamettha atthoti āha “mama sīlasamena sīlena mayā sama”nti.",
  "tika-s0101t:1232_5": "“Yadidaṃ adhisīla”nti lokiyaṃ, lokuttarañcāti duvidhampi buddhasīlaṃ ekajjhaṃ katvā",
  "tika-s0101t:1232_6": "vuttaṃ. Tenāha “sīlepī”ti. Iti imanti evaṃ imaṃ sīlavisayaṃ. Paṭhamaṃ pavattattā paṭhamaṃ.",
  "tika-s0101t:1233_0": "Tapatīti santappati, vidhamatīti attho. Jigucchatīti hīḷeti lāmakato ṭhapeti. Niddosattā",
  "tika-s0101t:1233_1": "ariyā ārakā kilesehīti. Maggaphalasampayuttā vīriyasaṅkhātā tapojigucchāti ānetvā",
  "tika-s0101t:1233_2": "sambandho. Paramā nāma sabbukkaṭṭhabhāvato. Yathā yuvino bhāvo yobbanaṃ, evaṃ jigucchino",
  "tika-s0101t:1233_3": "bhāvo jegucchaṃ. Kilesānaṃ samucchindanapaṭippassambhanāni samucchedapaṭipassaddhivimuttiyo.",
  "tika-s0101t:1233_4": "Nissaraṇavimutti nibbānaṃ. Atha vā sammāvācādīnaṃ adhisīlaggahaṇena, sammāvāyāmassa",
  "tika-s0101t:1233_5": "adhijegucchaggahaṇena, sammādiṭṭhiyā adhipaññāggahaṇena gahitattā aggahitaggahaṇena",
  "tika-s0101t:1233_6": "sammāsaṅkappasatisamādhayo maggaphalapariyāpannā samucchedapaṭipassaddhivimuttiyo",
  "tika-s0101t:1233_7": "daṭṭhabbā. Nissaraṇavimutti pana nibbānameva.",
  "tika-s0101t:1234_0": "403. Yaṃ kiñci janavivittaṃ ṭhānaṃ idha “suññāgāra”nti adhippetaṃ. Tattha nadantena",
  "tika-s0101t:1234_1": "vinā nādo natthīti āha “ekatova nisīditvā”ti. Aṭṭhasu parisāsūti khattiyaparisā,",
  "tika-s0101t:1234_2": "brāhmaṇaparisā, gahapatiparisā, samaṇaparisā, cātumahārājikaparisā, tāvatiṃsaparisā,",
  "tika-s0101t:1234_3": "māraparisā, brahmaparisāti imāsu aṭṭhasu parisāsu.",
  "tika-s0101t:1235_0": "Vesārajjānīti visāradabhāvā ñāṇappahānasampadānimittaṃ kutoci asantassanabhāvā nibbhayabhāvāti",
  "tika-s0101t:1235_1": "attho. Āsabhaṃ ṭhānanti seṭṭhaṃ ṭhānaṃ, uttamaṃ ṭhānanti attho. Āsabhā vā pubbabuddhā,",
  "tika-s0101t:1235_2": "tesaṃ ṭhānanti attho.",
  "tika-s0101t:1236_0": "Apica usabhassa idanti āsabhaṃ, āsabhaṃ viyāti āsabhaṃ. Yathā hi nisabhasaṅkhāto",
  "tika-s0101t:1236_1": "usabho attano usabhabalena catūhi pādehi pathaviṃ uppīḷetvā acalaṭṭhānena tiṭṭhati,",
  "tika-s0101t:1236_2": "evaṃ tathāgatopi dasahi tathāgatabalehi samannāgato catūhi vesārajjapādehi aṭṭhaparisāpathaviṃ",
  "tika-s0101t:1236_3": "uppīḷetvā sadevake loke kenaci paccatthikena akampiyo acalena ṭhānena tiṭṭhati. Evaṃ",
  "tika-s0101t:1236_4": "tiṭṭhamānova taṃ āsabhaṃ ṭhānaṃ paṭijānāti upagacchati na paccakkhāti attani āropeti.",
  "tika-s0101t:1236_5": "Tena vuttaṃ “āsabhaṃ ṭhānaṃ paṭijānātī”ti.",
  "tika-s0101t:1237_0": "Sīhanādaṃ nadatīti yathā migarājā parissayānaṃ sahanato, vanamahiṃsamattavāraṇādīnaṃ",
  "tika-s0101t:1237_1": "hananato ca “sīho”ti vuccati, evaṃ tathāgato lokadhammānaṃ sahanato, parappavādānaṃ",
  "tika-s0101t:1237_2": "hananato ca “sīho”ti vuccati. Evaṃ vuttassa sīhassa nādaṃ sīhanādaṃ. Tattha yathā",
  "tika-s0101t:1237_3": "sīho sīhabalena samannāgato sabbattha visārado vigatalomahaṃso sīhanādaṃ nadati,",
  "tika-s0101t:1237_4": "evaṃ tathāgatasīhopi dasahi tathāgatabalehi samannāgato aṭṭhasu parisāsu visārado",
  "tika-s0101t:1237_5": "vigatalomahaṃso “iti rūpa”ntiādinā nayena nānāvilāsasampannaṃ sīhanādaṃ nadati.",
  "tika-s0101t:1238_0": "Pañhaṃ abhisaṅkharitvāti ñātuṃ icchitamatthaṃ attano ñāṇabalānurūpaṃ abhiracitvā",
  "tika-s0101t:1238_1": "taṅkhaṇaṃyevāti pucchitakkhaṇeyeva ṭhānuppattikapaṭibhānena vissajjeti. Cittaṃ paritosetiyeva",
  "tika-s0101t:1238_2": "ajjhāsayānurūpaṃ vissajjanato. Sotabbañcassa maññanti aṭṭhakkhaṇavajjitena navamena",
  "tika-s0101t:1238_3": "khaṇena labbhamānattā. “Yaṃ no satthā bhāsati, taṃ no sossāmā”ti ādaragāravajātā",
  "tika-s0101t:1238_4": "mahantena ussāhena sotabbaṃ sampaṭicchitabbaṃ maññanti. Suppasannā pasādābhibuddhiyā",
  "tika-s0101t:1238_5": "vigatupakkilesatāya kallacittā muducittā honti. Pasannakāranti pasannehi kātabbasakkāraṃ,",
  "tika-s0101t:1238_6": "dhammāmisapūjanti attho. Tattha āmisapūjaṃ dassento “paṇītānī”tiādimāha. Dhammapūjā",
  "tika-s0101t:1238_7": "pana “tathattāyā”ti iminā dassitā. Tathābhāvāyāti yathattāya yassa vaṭṭadukkhanissaraṇatthāya",
  "tika-s0101t:1238_8": "dhammo desito, tathābhāvāya, tenāha “dhammānudhammapaṭipattipūraṇatthāyā”ti. Sā ca",
  "tika-s0101t:1238_9": "dhammānudhammapaṭipatti yāya anupubbiyā paṭipajjitabbā, paṭipajjantānañca sati ajjhattikaṅgasamavāye",
  "tika-s0101t:1238_10": "ekaṃsikā tassā pāripūrīti taṃ anupubbiṃ dassetuṃ “keci saraṇesū”tiādi vuttaṃ.",
  "tika-s0101t:1239_0": "Imasmiṃ panokāse ṭhatvāti “paṭipannā ca ārādhentī”ti etasmiṃ sīhanādakiccapāripūridīpane",
  "tika-s0101t:1239_1": "pāḷipadese ṭhatvā. Samodhānetabbāti saṅkalitabbā. Eko sīhanādo asādhāraṇo aññehi",
  "tika-s0101t:1239_2": "appaṭivattiyo seṭṭhanādo abhītanādoti katvā. Esa nayo sesesupi. Purimānaṃ dasannantiādito",
  "tika-s0101t:1239_3": "paṭṭhāya yāva “vimuttiyā mayhaṃ sadiso natthī”ti etesaṃ purimānaṃ dasannaṃ sīhanādānaṃ,",
  "tika-s0101t:1239_4": "niddhāraṇe cettha sāmivacanaṃ, tenāha “ekekassā”ti. “Parisāsu ca nadatī”ti ādayo",
  "tika-s0101t:1239_5": "parivārā “ekaccaṃ tapassiṃ niraye nibbattaṃ passāmī”ti sīhanādaṃ nadanto bhagavā",
  "tika-s0101t:1239_6": "parisāyaṃ nadati visārado nadati yāva “paṭipannā ārādhentī”ti atthayojanāya sambhavato.",
  "tika-s0101t:1239_7": "Tathā sesesupi navasu.",
  "tika-s0101t:1240_0": "“Eva”ntiādi yathāvuttānaṃ tesaṃ saṅkaletvā dassanaṃ. Te dasāti te “parisāsu ca nadatī”ti",
  "tika-s0101t:1240_1": "ādayo sīhanādā. Purimānaṃ dasannanti yathāvuttānaṃ purimānaṃ dasannaṃ. Parivāravasenāti",
  "tika-s0101t:1240_2": "paccekaṃ parivāravasena yojiyamānā sataṃ sīhanādā. Purimā ca dasāti tathā ayojiyamānā",
  "tika-s0101t:1240_3": "purimā ca dasāti evaṃ dasādhikaṃ sīhanādasataṃ hoti. Evaṃ vādīnaṃ vādanti evaṃ pavattavādānaṃ",
  "tika-s0101t:1240_4": "titthiyānaṃ vādaṃ. Paṭisedhetvāti tathābhāvābhāvadassanena paṭikkhipitvā. Yaṃ bhagavā",
  "tika-s0101t:1240_5": "udumbarikasutte “idha nigrodha tapassī”tiādinā upakkilesavibhāgaṃ, pārisuddhivibhāgañca",
  "tika-s0101t:1240_6": "dassento saparisassa nigrodhassa paribbājakassa purato sīhanādaṃ nadi, taṃ dassetuṃ",
  "tika-s0101t:1240_7": "“idāni parisati naditapubbaṃ sīhanādaṃ dassento”tiādi vuttaṃ.",
  "tika-s0101t:1241": "Titthiyaparivāsakathāvaṇṇanā",
  "tika-s0101t:1242_0": "404. Idanti “rājagahe gijjhakūṭe pabbate viharantaṃ maṃ…pe… pañhaṃ pucchī”ti idaṃ",
  "tika-s0101t:1242_1": "vacanaṃ. Kāmaṃ yadā nigrodho pañhaṃ pucchi, bhagavā cassa vissajjesi, na tadā gijjhakūṭe",
  "tika-s0101t:1242_2": "pabbate viharati, rājagahasamīpe pana viharatīti katvā “rājagahe gijjhakūṭe pabbate",
  "tika-s0101t:1242_3": "viharantaṃ ma”nti vuttaṃ, gijjhakūṭe viharaṇañcassa tadā avicchinnanti, tenāha “yaṃ",
  "tika-s0101t:1242_4": "taṃ bhagavā”tiādi. Yogeti naye, dukkhanissaraṇūpāyeti attho.",
  "tika-s0101t:1243_0": "405. Yaṃ parivāsaṃ sāmaṇerabhūmiyaṃ ṭhito parivasatīti yojanā. Yasmā sāmaṇerabhūmiyaṃ",
  "tika-s0101t:1243_1": "ṭhitena parivasitabbaṃ, na gihibhūtena, tasmā aparivasitvāyeva pabbajjaṃ labhati.",
  "tika-s0101t:1243_2": "Ākaṅkhati pabbajjaṃ, ākaṅkhati upasampadanti ettha pana pabbajjā-ggahaṇaṃ vacanasiliṭṭhatāvaseneva",
  "tika-s0101t:1243_3": "“dirattatirattaṃ sahaseyya”nti ettha dirattaggahaṇaṃ viya. Gāmappavesanādīnīti ādi-saddena",
  "tika-s0101t:1243_4": "vesiyāvidhavāthullakumāripaṇḍakabhikkhunigocaratā, sabrahmacārīnaṃ uccāvacesu kiṃkaraṇīyesu",
  "tika-s0101t:1243_5": "dakkhānalasāditā, uddesaparipucchādīsu tibbachandatā, yassa titthāyatanato idhāgato,",
  "tika-s0101t:1243_6": "tassa avaṇṇe, ratanattayassa ca vaṇṇe anattamanatā, tadubhayaṃ yathākkamaṃ vaṇṇe",
  "tika-s0101t:1243_7": "ca avaṇṇe ca attamanatāti imesaṃ saṅgaho veditabbo, tenāha “aṭṭha vattāni pūrentenā”ti.",
  "tika-s0101t:1243_8": "Ghaṃsitvā koṭṭetvāti ajjhāsayassa vīmaṃsanavasena suvaṇṇaṃ viya ghaṃsitvā koṭṭetvā.",
  "tika-s0101t:1244_0": "Gaṇamajjhe nisīditvāti upasampadākammassa gaṇappahonakānaṃ bhikkhūnaṃ majjhe saṅghatthero",
  "tika-s0101t:1244_1": "viya tassa anuggahatthaṃ nisīditvā. Vūpakaṭṭhoti vivitto. Tādisassa sīlavisodhane",
  "tika-s0101t:1244_2": "appamādo avuttasiddhoti āha “kammaṭṭhāne satiṃ avijahanto”ti. Pesitacittoti nibbānaṃ",
  "tika-s0101t:1244_3": "pati pesitacitto taṃninno tappoṇo tappabbhāro. Jātikulaputtāpi ācārasampannā eva",
  "tika-s0101t:1244_4": "arahattādhigamāya pabbajjāpekkhā hontīti tepi tehi ekasaṅgahe karonto āha “kulaputtāti",
  "tika-s0101t:1244_5": "ācārakulaputtā”ti, tenāha “sammadevāti hetunāva kāraṇenevā”ti. “Otiṇṇomhi jātiyā”tiādinā",
  "tika-s0101t:1244_6": "nayena hi saṃvegapubbikaṃ yathānusiṭṭhaṃ pabbajjaṃ sandhāya idha “sammadevā”ti vuttaṃ.",
  "tika-s0101t:1244_7": "Hetunāti ñāyena. Pāpuṇitvāti patvā adhigantvā. Sampādetvāti asekkhā sīlasamādhipaññā",
  "tika-s0101t:1244_8": "nipphādetvā, paripūretvā vāti attho.",
  "tika-s0101t:1245_0": "Niṭṭhāpetunti nigamanavasena pariyosāpetuṃ. “Brahmacariyapariyosānaṃ…pe… vihāsī”ti",
  "tika-s0101t:1245_1": "iminā eva hi arahattanikūṭena desanā pariyosāpitā. Taṃ pana nigamento “aññataro kho",
  "tika-s0101t:1245_2": "panā…pe… ahosī”ti vuttaṃ dhammasaṅgāhakehi. Yaṃ panettha atthato na vibhattaṃ, taṃ suviññeyyameva.",
  "tika-s0101t:1246": "Mahāsīhanādasuttavaṇṇanāya līnatthappakāsanā.",
  "tika-s0101t:1249": "9. Poṭṭhapādasuttavaṇṇanā",
  "tika-s0101t:1250": "Poṭṭhapādaparibbājakavatthuvaṇṇanā",
  "tika-s0101t:1251_0": "406. Sāvatthiyanti samīpatthe bhummanti āha “sāvatthiṃ upanissāyā”ti. Jetassa kumārassa",
  "tika-s0101t:1251_1": "vaneti jetena nāma rājakumārena ropite upavane. Nivāsaphāsutādinā pabbajitā āramanti",
  "tika-s0101t:1251_2": "etthāti ārāmo, vihāro. Phoṭo pādesu jātoti poṭṭhapādo. Vatthacchāyāchādanapabbajūpagatattā",
  "tika-s0101t:1251_3": "channaparibbājako. Brāhmaṇamahāsāloti mahāvibhavatāya mahāsāratāpatto brāhmaṇo. Samayanti",
  "tika-s0101t:1251_4": "sāmaññaniddeso, taṃ taṃ samayanti attho. Pavadantīti pakārato vadanti, attanā attanā",
  "tika-s0101t:1251_5": "uggahitaniyāmena yathā tathā samayaṃ vadantīti attho. “Pabhutayo”ti iminā todeyyajāṇusoṇīsoṇadaṇḍādike",
  "tika-s0101t:1251_6": "saṅgaṇhāti, paribbājakādayoti ādi-saddena channaparibbājakādike. Tindukācīramettha",
  "tika-s0101t:1251_7": "atthīti tindukācīro, ārāmo. Tathā ekā sālā etthāti ekasālako, tasmiṃ tindukācīre ekasālake.",
  "tika-s0101t:1252_0": "Anekākārānavasesañeyyatthavibhāvanato, aparāparuppattito ca bhagavato ñāṇaṃ tattha",
  "tika-s0101t:1252_1": "patthaṭaṃ viya hotīti vuttaṃ “sabbaññutaññāṇaṃ pattharitvā”ti, yato tassa ñāṇajālatā",
  "tika-s0101t:1252_2": "vuccati, veneyyānaṃ tadantogadhatā heṭṭhā vuttāyeva. Veneyyasattapariggaṇhanatthaṃ",
  "tika-s0101t:1252_3": "samannāhāre kate paṭhamaṃ nesaṃ veneyyabhāveneva upaṭṭhānaṃ hoti, atha saraṇagamanādivasena",
  "tika-s0101t:1252_4": "kiccanipphatti vīmaṃsīyatīti āha “kiṃ nu kho bhavissatīti upaparikkhanto”ti. Nirodhanti",
  "tika-s0101t:1252_5": "saññānirodhaṃ. Nirodhā vuṭṭhānanti tato nirodhato vuṭṭhānaṃ saññuppattiṃ. Sabbabuddhānaṃ",
  "tika-s0101t:1252_6": "ñāṇena saṃsanditvāti yathā te nirodhaṃ, nirodhato vuṭṭhānañca byākariṃsu, byākarissanti",
  "tika-s0101t:1252_7": "ca, tathā byākaraṇavasena saṃsanditvā. Hatthisāriputtoti hatthisārino putto. “Yugandharapabbataṃ",
  "tika-s0101t:1252_8": "parikkhipitvā”ti idaṃ parikappavacanaṃ “tādisaṃ atthi ce, taṃ viyā”ti. Meghavaṇṇanti",
  "tika-s0101t:1252_9": "rattameghavaṇṇaṃ, sañjhāppabhānurañjitameghasaṅkāsanti attho. Paccagghanti abhinavaṃ",
  "tika-s0101t:1252_10": "ādito tathāladdhavohārena, anaññaparibhogatāya, tathā vā satthu adhiṭṭhānena so patto",
  "tika-s0101t:1252_11": "sabbakālaṃ “paccagghaṃ” tveva vuccati, silādivuttaratanalakkhaṇūpapattiyā vā so patto",
  "tika-s0101t:1252_12": "“paccaggha”nti vuccati.",
  "tika-s0101t:1253_0": "407. Attano rucivasena saddhammaṭṭhitijjhāsayavasena, na parena ussāhitoti adhippāyo.",
  "tika-s0101t:1253_1": "“Atippagabhāvameva disvā”ti idaṃ bhūtakathanaṃ na tāva bhikkhācāravelā sampattāti",
  "tika-s0101t:1253_2": "dassanatthaṃ. Bhagavā hi tadā kālasseva vihārato nikkhanto “vāsanābhāgiyāya dhammadesanāya",
  "tika-s0101t:1253_3": "poṭṭhapādaṃ anuggaṇhissāmī”ti. Yannūnāhanti aññattha saṃsayaparidīpano, idha pana",
  "tika-s0101t:1253_4": "saṃsayaparidīpano viya. Kasmāti āha “buddhāna”ntiādi. Saṃsayo nāma natthi bodhimūle",
  "tika-s0101t:1253_5": "eva samugghāṭitattā. Parivitakkapubbabhāgoti adhippetakiccassa pubbabhāgaparivitakko",
  "tika-s0101t:1253_6": "eva. Buddhānaṃ labbhatīti “karissāma, na karissāmā”tiādiko esa cittacāro buddhānaṃ",
  "tika-s0101t:1253_7": "labbhati sambhavati vicāraṇavasena pavattanato, na pana saṃsayavasena. Tenāhāti yena",
  "tika-s0101t:1253_8": "buddhānampi labbhati, tenevāha bhagavā “yannūnāha”nti. Parikappane vāyaṃ nipāto.",
  "tika-s0101t:1253_9": "“Upasaṅkameyya”nti kiriyāpadena vuccamāno eva hi attho “yannūnā”ti nipātapadena jotīyati.",
  "tika-s0101t:1253_10": "Ahaṃ yannūna upasaṅkameyyanti yojanā. Yadi panāti idampi tena samānatthanti āha “yadi panāhanti attho”ti.",
  "tika-s0101t:1254_0": "408. Yathā unnatappāyo saddo unnādo, evaṃ vipulabhāvena uparūpari pavattopi unnādoti",
  "tika-s0101t:1254_1": "tadubhayaṃ ekajjhaṃ katvā pāḷiyaṃ “unnādiniyā”ti vatvā puna vibhāgena dassetuṃ “uccāsaddamahāsaddāyā”ti",
  "tika-s0101t:1254_2": "vuttanti tamatthaṃ vivaranto “uccaṃ nadamānāyā”tiādimāha. Assāti parisāya. Uddhaṃgamanavasenāti",
  "tika-s0101t:1254_3": "unnatabahulatāya uggantvā uggantvā pavattanavasena. Disāsu patthaṭavasenāti vipulabhāvena",
  "tika-s0101t:1254_4": "bhūtaparamparāya sabbadisāsu pattharaṇavasena. Idāni paribbājakaparisāya uccāsaddamahāsaddatāya",
  "tika-s0101t:1254_5": "kāraṇaṃ, tassa ca pavattiākāraṃ dassento “tesañhī”tiādimāha. Kāmassādo nāma kāmaguṇassādo.",
  "tika-s0101t:1254_6": "Kāmabhavādigato assādo bhavassādo.",
  "tika-s0101t:1255_0": "409. Saṇṭhapesīti saṃyamanavasena sammadeva ṭhapesi, saṇṭhapanañcettha tiracchānakathāya",
  "tika-s0101t:1255_1": "aññamaññasmiṃ agāravassa jahāpanavasena ācārassa sikkhāpanaṃ, yathāvuttadosassa nigūhanañca",
  "tika-s0101t:1255_2": "hotīti āha “sikkhāpesī”tiādi. Appasaddanti nissaddaṃ, uccāsaddamahāsaddābhāvanti",
  "tika-s0101t:1255_3": "adhippāyo. Nappamajjantīti na agāravaṃ karonti.",
  "tika-s0101t:1256_0": "410. No āgate ānandoti bhagavati āgate no amhākaṃ ānando pīti hoti. Piyasamudācārāti",
  "tika-s0101t:1256_1": "piyālāpā. “Paccuggamanaṃ akāsī”ti vatvā na kevalamayameva, atha kho aññepi pabbajitā",
  "tika-s0101t:1256_2": "yebhuyyena bhagavato apacitiṃ karontevāti dassetuṃ “bhagavantañhī”tiādiṃ vatvā, tattha",
  "tika-s0101t:1256_3": "kāraṇamāha “uccākulīnatāyā”ti, tena sāsane appasannāpi kulagāravena bhagavati apacitiṃ",
  "tika-s0101t:1256_4": "karonte vāti dasseti. Etasmiṃ antare kā nāma kathāti etasmiṃ yathāvuttaparicchedabbhantare",
  "tika-s0101t:1256_5": "kathā kā nāma. Vippakatā āraddhā hutvā apariyositā. “Kā kathā vippakatā”ti vadanto",
  "tika-s0101t:1256_6": "atthato tassā pariyosāpanaṃ paṭijānāti nāma. “Kā kathā”ti ca avisesacodanāti yassā",
  "tika-s0101t:1256_7": "tassā sabbassāpi kathāya pariyosāpanaṃ paṭiññātañca hoti, tañca paresaṃ asabbaññūnaṃ",
  "tika-s0101t:1256_8": "avisayanti āha “pariyantaṃ netvā demīti sabbaññupavāraṇaṃ pavāresī”ti.",
  "tika-s0101t:1257": "Abhisaññānirodhakathāvaṇṇanā",
  "tika-s0101t:1258_0": "411. Sukāraṇanti sundaraṃ atthāvahaṃ hitāvahaṃ kāraṇaṃ. Nānātitthesu nānāladdhīsu",
  "tika-s0101t:1258_1": "niyuttāti nānātitthikā, te eva nānātitthiyā ka-kārassa ya-kāraṃ katvā. Kutūhalamettha",
  "tika-s0101t:1258_2": "atthīti kotūhalā, sā eva sālāti kotūhalasālā, tenāha “kotūhaluppattiṭṭhānato”ti.",
  "tika-s0101t:1258_3": "Saññānirodheti saññāsīsenāyaṃ desanā, tasmā saññāsahagatā sabbepi dhammā saṅgayhanti,",
  "tika-s0101t:1258_4": "tattha pana cittaṃ padhānanti āha “cittanirodhe”ti. Accantanirodhassa pana tehi anadhippetattā,",
  "tika-s0101t:1258_5": "avisayattā ca “khaṇikanirodhe”ti āha. Kāmaṃ sopi tesaṃ avisayova, atthato pana nirodhakathā",
  "tika-s0101t:1258_6": "vuccamānā tattheva tiṭṭhatīti tathā vuttaṃ. Kittighosoti “aho buddhānubhāvo bhavantarapaṭicchannaṃ",
  "tika-s0101t:1258_7": "kāraṇaṃ evaṃ hatthāmalakaṃ viya paccakkhato dasseti, sāvake ca edise saṃvarasamādāne",
  "tika-s0101t:1258_8": "patiṭṭhāpetī”ti thutighoso yāva bhavaggā pattharati. Paṭibhāgakiriyanti paḷāsavasena",
  "tika-s0101t:1258_9": "paṭibhāgabhūtaṃ payogaṃ karonto. Bhavantarasamayanti tatra tatra vuṭṭhanasamayaṃ",
  "tika-s0101t:1258_10": "abhūtaparikappitaṃ kiñci uppādiyaṃ vatthuṃ attano samayaṃ katvā. Kiñcideva sikkhāpadanti",
  "tika-s0101t:1258_11": "“elamūgena bhavitabbaṃ, ettakaṃ, velaṃ ekasmiṃyeva ṭhāne nisīditabba”nti evamādikaṃ",
  "tika-s0101t:1258_12": "kiñcideva kāraṇaṃ sikkhākoṭṭhāsaṃ katvā paññapenti. Nirodhakathanti nirodhasamāpattikathaṃ.",
  "tika-s0101t:1259_0": "Tesūti kotūhalasālāyaṃ sannipatitesu titthiyasamaṇabrāhmaṇesu. Ekacceti eke. Purimoti",
  "tika-s0101t:1259_1": "“ahetū appaccayā”ti evaṃvādī. Yvāyaṃ idha uppajjatīti yojanā. Samāpattinti asaññabhāvāvahaṃ",
  "tika-s0101t:1259_2": "samāpattiṃ. Nirodheti saññānirodhe. Hetuṃ apassantoti yena hetunā asaññabhave saññāya",
  "tika-s0101t:1259_3": "nirodho sabbaso anuppādo, yena ca tato cutassa idha pañcavokārabhave tassā uppādo,",
  "tika-s0101t:1259_4": "taṃ avisayatāya apassanto.",
  "tika-s0101t:1260_0": "Nanti paṭhamavādiṃ. Nisedhetvāti “na kho nāmetaṃ bho evaṃ bhavissatī”ti evaṃ paṭikkhipitvā.",
  "tika-s0101t:1260_1": "Asaññikabhāvanti muñchāpattiyā kiriyamayasaññāvasena vigatasaññibhāvaṃ. Vakkhati",
  "tika-s0101t:1260_2": "hi “visaññī hutvā”ti. Vikkhambhanavasena kilesānaṃ santāpanena attantapo. Ghoratapoti",
  "tika-s0101t:1260_3": "dukkaratāya bhīmatapo. Parimāritindriyoti nibbisevanabhāvāpādanena sabbaso milāpitacakkhādindriyo.",
  "tika-s0101t:1260_4": "Bhaggoti bhañjitakusalajjhāsayo. Evamāhāti “evaṃ saññā hi bho purisassa attā”tiādiākārena",
  "tika-s0101t:1260_5": "saññānirodhamāha. Iminā nayena ito paresu dvīsu ṭhānesu yathārahaṃ yojanā veditabbā.",
  "tika-s0101t:1261_0": "Āthabbaṇapayoganti āthabbaṇavedavihitaṃ āthabbaṇikānaṃ visaññibhāvāpādanapayogaṃ.",
  "tika-s0101t:1261_1": "Āthabbaṇaṃ payojetvāti āthabbaṇavede āgataaggijuhanapubbakaṃ mantajappanaṃ payojetvā",
  "tika-s0101t:1261_2": "sīsacchinnatādidassanena saññānirodhamāha. Tassāti yassa sīsacchinnatādi dassitaṃ, tassa.",
  "tika-s0101t:1262_0": "Yakkhadāsīnanti devadāsīnaṃ, yā “devatābhatiyotipi” vuccanti. Madaniddanti surāmadanimittakaṃ",
  "tika-s0101t:1262_1": "supanaṃ devatūpahāranti naccanagāyanādinā devatānaṃ pūjaṃ. Surāpātinti pātipuṇṇaṃ",
  "tika-s0101t:1262_2": "suraṃ. Divāti atidivā ussūre.",
  "tika-s0101t:1263_0": "Elamūgakathā viyāti imesaṃ paṇḍitamānīnaṃ kathā andhabālakathāsadisī. Cattāro nirodheti",
  "tika-s0101t:1263_1": "aññamaññavidhure cattāro nirodhe ete paññapenti. Na ca aññamaññaviruddhanānāsabhāvena",
  "tika-s0101t:1263_2": "tena bhavitabbaṃ, atha kho ekasabhāvena, tenāha “iminā cā”tiādi. Aññenevāti imehi",
  "tika-s0101t:1263_3": "vuttākārato aññākāreneva bhavitabbaṃ. “Ayaṃ nirodho, ayaṃ nirodho”ti āmeḍitavacanaṃ",
  "tika-s0101t:1263_4": "satthā attano desanāvilāsena anekākāravokāraṃ nirodhaṃ vibhāvessatīti dassanatthaṃ",
  "tika-s0101t:1263_5": "kataṃ aho nūnāti ettha ahoti acchariye, nūnāti anussaraṇe nipāto. Tasmā aho nūna",
  "tika-s0101t:1263_6": "bhagavā anaññasādhāraṇadesanattā nirodhampi aho acchariyaṃ katvā katheyya maññeti",
  "tika-s0101t:1263_7": "adhippāyo. “Aho nūna sugato”ti etthāpi eseva nayo. Acchariyavibhāvanato eva cettha",
  "tika-s0101t:1263_8": "dvikkhattuṃ vacanaṃ, acchariyatthopi cettha aho-saddo. So yasmā anussaraṇamukheneva",
  "tika-s0101t:1263_9": "tena gahito, tasmā vuttaṃ “aho nūnāti anussaraṇatthe”ti. Kālapuggalādivibhāgena bahubhedattā",
  "tika-s0101t:1263_10": "imesaṃ nirodhadhammānanti bahuvacanaṃ, kusala-saddayogena sāmivacanaṃ bhummatthe",
  "tika-s0101t:1263_11": "daṭṭhabbaṃ. Ciṇṇavasitāyāti nirodhasamāpattiyaṃ vasībhāvassa ciṇṇattā. Sabhāvaṃ jānātīti",
  "tika-s0101t:1263_12": "nirodhassa sabhāvaṃ yāthāvato jānāti.",
  "tika-s0101t:1264": "Ahetukasaññuppādanirodhakathāvaṇṇanā",
  "tika-s0101t:1265_0": "412. Gharamajjheyeva pakkhalitāti gharato bahi gantukāmā purisā maggaṃ anotaritvā",
  "tika-s0101t:1265_1": "gharājirena samatale vivaṭaṅgaṇe eva pakkhalanaṃ pattā, evaṃ sampadamidanti attho.",
  "tika-s0101t:1265_2": "Asādhāraṇo hetu, sādhāraṇo paccayoti evamādi vibhāgena idha payojanaṃ natthi saññāya",
  "tika-s0101t:1265_3": "akāraṇabhāvapaṭikkhepattā codanāyāti vuttaṃ “kāraṇasseva nāma”nti.",
  "tika-s0101t:1266_0": "Pāḷiyaṃ “uppajjantipi nirujjhantipī”ti vuttaṃ, tattha “sahetū sappaccayā saññā uppajjanti,",
  "tika-s0101t:1266_1": "uppannā pana nirujjhantiyeva, na tiṭṭhantī”ti dassanatthaṃ “nirujjhantī”ti vacanaṃ,",
  "tika-s0101t:1266_2": "na nirodhassa sahetusappaccayabhāvadassanatthaṃ. Uppādo hi sahetuko, na nirodho.",
  "tika-s0101t:1266_3": "Yadi hi nirodhopi sahetuko siyā, tassa nirodhenāpi bhavitabbaṃ aṅkurādīnaṃ viya,",
  "tika-s0101t:1266_4": "na ca tassa nirodho atthi. Tasmā vuttanayeneva pāḷiyā attho veditabbo. Ayañca nayo",
  "tika-s0101t:1266_5": "khaṇanirodhavasena vutto. Yo pana yathāparicchinnakālavasena sabbasova anuppādanirodho,",
  "tika-s0101t:1266_6": "so “sahetuko”ti veditabbo tathārūpāya paṭipattiyā vinā abhāvato. Tenāha bhagavā “sikkhā",
  "tika-s0101t:1266_7": "ekā saññā nirujjhatī”ti. tato eva ca idhāpi vuttaṃ “saññāya sahetukaṃ uppādanirodhaṃ dīpetu”nti.",
  "tika-s0101t:1267_0": "Sikkhā ekāti ettha sikkhāti karaṇe paccattavacanaṃ, eka-saddo aññapariyāyo “ittheke",
  "tika-s0101t:1267_1": "abhivadanti sato vā pana sattassā”tiādīsu viya, na saṅkhyāvācīti āha “sikkhā ekā",
  "tika-s0101t:1267_2": "saññā uppajjantīti sikkhāya ekaccā saññā jāyantī”ti. Sesapadesupi eseva nayo.",
  "tika-s0101t:1268_0": "413. Tatthāti tassaṃ uparidesanāyaṃ. Sammādiṭṭhisammāsaṅkappavasena pariyāpannattā",
  "tika-s0101t:1268_1": "āgatāti sabhāvato upakārato ca paññākkhandhe pariyāpannattā saṅgahitattā tatiyā adhipaññāsikkhā",
  "tika-s0101t:1268_2": "sammādiṭṭhisammāsaṅkappavasena āgatā. Tathā hi vuttaṃ “yā cāvuso visākha sammādiṭṭhi,",
  "tika-s0101t:1268_3": "yo ca sammāsaṅkappo, ime dhammā paññākkhandhe saṅgahitā”ti kāmañcettha vuttanayena",
  "tika-s0101t:1268_4": "tissopi sikkhā āgatā eva, tathāpi adhicittasikkhāya eva abhisaññānirodho dassito,",
  "tika-s0101t:1268_5": "itarā tassa sambhārabhāvena ānītā.",
  "tika-s0101t:1269_0": "Pañcakāmaguṇikarāgoti pañcakāmakoṭṭhāse ārabbha uppajjanakarāgo. Asamuppannakāmacāroti",
  "tika-s0101t:1269_1": "vattamānuppannatāvasena asamuppanno yo koci kāmacāro yā kāci lobhuppatti. Purimo",
  "tika-s0101t:1269_2": "visayavasena niyamitattā kāmaguṇārammaṇova lobho daṭṭhabbo, itaro pana jhānanikantibhavarāgādippabhedo",
  "tika-s0101t:1269_3": "sabbopi lobhacāro kāmanaṭṭhena kāmesu pavattanato. Sabbepi hi tebhūmakā dhammā kāmanīyaṭṭhena",
  "tika-s0101t:1269_4": "kāmāti. Ubhayesampi kāmasaññātināmatā sahacaraṇañāyenāti “kāmasaññā”ti paduddhāraṃ",
  "tika-s0101t:1269_5": "katvā tadubhayaṃ niddiṭṭhaṃ.",
  "tika-s0101t:1270_0": "“Tatthā”tiādi asamuppannakāmacārato pañcakāmaguṇikarāgassa visesadassanaṃ. Kāmaṃ",
  "tika-s0101t:1270_1": "pañcakāmaguṇikarāgopi asamuppanno eva maggena samugghāṭīyati, tasmiṃ pana samugghāṭitepi",
  "tika-s0101t:1270_2": "na sabbo rāgo samugghāṭaṃ gacchati, tasmā pañcakāmaguṇikarāgaggahaṇena na itarassa",
  "tika-s0101t:1270_3": "sabbassa rāgassa gahaṇaṃ hotīti ubhayasādhāraṇena pariyāyena ubhayaṃ saṅgahetvā dassetuṃ",
  "tika-s0101t:1270_4": "pāḷiyaṃ kāmasaññāggahaṇaṃ katanti tadubhayaṃ sarūpato visesato ca dassetvā sabbasaṅgāhikabhāvato",
  "tika-s0101t:1270_5": "“asamuppannakāmacāro pana imasmiṃ ṭhāne vaṭṭatī”ti vuttaṃ.",
  "tika-s0101t:1271_0": "Sadisattāti kāmasaññādibhāvena samānattā, etena pāḷiyaṃ “purimā”ti sadisakappanāvasena",
  "tika-s0101t:1271_1": "vuttanti dasseti. Anāgatā hi idha “nirujjhatī”ti vuttā anuppādassa adhippetattā,",
  "tika-s0101t:1271_2": "tenāha “anuppannāva nuppajjatī”ti.",
  "tika-s0101t:1272_0": "Nīvaraṇavivekato jātattā vivekajehi paṭhamajjhānapītisukhehi saha akkhātabbā, taṃkoṭṭhāsikā",
  "tika-s0101t:1272_1": "vāti vivekajaṃ pītisukhasaṅkhātā. Nānattasaññāpaṭighasaññāhi nipuṇatāya sukhumabhūtatāya",
  "tika-s0101t:1272_2": "sukhumasaññā bhūtā sukhumabhāvena, paramatthabhāvena aviparītasabhāvā. Jhānaṃ taṃsampayuttadhammānaṃ",
  "tika-s0101t:1272_3": "bhāvanāsiddhā saṇhasukhumatā nīvaraṇavikkhambhanavasena viññāyatīti āha “kāmacchandādioḷārikaṅgappahānavasena",
  "tika-s0101t:1272_4": "sukhumā”ti. Bhūtatāyāti vijjamānatāya. Sabbatthāti sabbavāresu.",
  "tika-s0101t:1273_0": "Samāpajjanādhiṭṭhānāni viya vuṭṭhānaṃ jhāne pariyāpannampi hoti yathā taṃ dhammānaṃ",
  "tika-s0101t:1273_1": "bhaṅgakkhaṇo dhammesu, na āvajjanapaccavekkhaṇānīti “paṭhamajjhānaṃ samāpajjanto",
  "tika-s0101t:1273_2": "adhiṭṭhahanto vuṭṭhahanto ca sikkhatī”ti vuttaṃ, na “āvajjanto paccavekkhanto”ti.",
  "tika-s0101t:1273_3": "Tanti paṭhamajjhānaṃ. Tenāti hetumhi karaṇavacanaṃ, tasmā paṭhamajjhānena hetubhūtenāti",
  "tika-s0101t:1273_4": "attho. Hetubhāvo cettha jhānassa yathāvuttasaññāya uppattiyā sahajātādipaccayabhāvo",
  "tika-s0101t:1273_5": "kāmasaññāya nirodhassa upanissayatāva, tañca kho suttantapariyāyena. Tathā ceva saṃvaṇṇitaṃ",
  "tika-s0101t:1273_6": "“tathārūpāya paṭipattiyā vinā abhāvato”ti. Etenupāyenāti yvāyaṃ paṭhamajjhānatappaṭipakkhasaññāvasena",
  "tika-s0101t:1273_7": "“sikkhā ekā saññā uppajjati, sikkhā ekā saññā nirujjhatī”ti ettha attho vutto, etena",
  "tika-s0101t:1273_8": "nayena. Sabbatthāti sabbavāresu.",
  "tika-s0101t:1274_0": "414. Yasmā panettha samāpattivasena taṃtaṃsaññānaṃ uppādanirodhe vuccamāne aṅgavasena",
  "tika-s0101t:1274_1": "so vuttoti āha “yasmā panā”tiādi. “Aṅgato sammasana”nti anupadadhammavipassanāya",
  "tika-s0101t:1274_2": "lakkhaṇavacanaṃ. Anupadadhammavipassanañhi karonto samāpattiṃ patvā aṅgato sammasanaṃ",
  "tika-s0101t:1274_3": "karoti, na ca saññā samāpattiyā kiñci aṅgaṃ hoti. Vuttañca “idañca saññā saññāti",
  "tika-s0101t:1274_4": "evaṃ aṅgato sammasanaṃ uddhaṭa”nti. Aṅgatoti vā avayavatoti attho, anupadadhammatoti",
  "tika-s0101t:1274_5": "vuttaṃ hoti. Tadevāti ākiñcaññāyatanameva.",
  "tika-s0101t:1275_0": "Yato khoti paccatte nissakkavacananti āha “yo nāmā”ti yathā “ādimhī”ti etasmiṃ atthe",
  "tika-s0101t:1275_1": "“ādito”ti vuccati itaravibhattitopi to-saddassa labbhanato. Sakasmiṃ attanā adhigate",
  "tika-s0101t:1275_2": "saññā sakasaññā, sā etassa atthīti sakasaññī, tenāha “attano paṭhamajjhānasaññāya",
  "tika-s0101t:1275_3": "saññavā”ti. Sakasaññīti cettha upari vuccamānanirodhapādakatāya sātisayāya jhānasaññāya",
  "tika-s0101t:1275_4": "atthibhāvajotako ī-kāro daṭṭhabbo, tenevāha “anupubbena saññaggaṃ phusatī”tiādi.",
  "tika-s0101t:1275_5": "Tasmā tattha tattha sakasaññitāggahaṇena tasmiṃ tasmiṃ jhāne sabbaso suciṇṇavasībhāvo",
  "tika-s0101t:1275_6": "dīpitoti veditabbaṃ.",
  "tika-s0101t:1276_0": "Lokiyānanti niddhāraṇe sāmivacanaṃ, sāmiatthe eva vā. Yadaggena hi taṃ tesu seṭṭhaṃ,",
  "tika-s0101t:1276_1": "tadaggena tesampi seṭṭhanti. “Lokiyāna”nti visesanaṃ lokuttarasamāpattīhi tassa aseṭṭhabhāvato.",
  "tika-s0101t:1276_2": "“Kiccakārakasamāpattīna”nti visesanaṃ akiccakārakasamāpattito tassa aseṭṭhabhāvato.",
  "tika-s0101t:1276_3": "Akiccakārakatā cassā paṭusaññākiccābhāvavacanato viññāyati. Yatheva hi tattha saññā,",
  "tika-s0101t:1276_4": "evaṃ phassādayo pīti. Yadaggena hi tattha saṅkhārāvasesasukhumabhāvappattiyā pakativipassakānaṃ",
  "tika-s0101t:1276_5": "sammasituṃ asakkuṇeyyarūpena ṭhitā, tadaggena heṭṭhimasamāpattidhammā viya paṭukiccakaraṇasamatthāpi",
  "tika-s0101t:1276_6": "na hontīti. Svāyamattho paramatthamañjusāyaṃ visuddhimaggasaṃvaṇṇanāyaṃ āruppakathāyaṃ",
  "tika-s0101t:1276_7": "savisesaṃ vutto, tasmā tattha vuttanayena veditabbo. Keci pana “yathā heṭṭhimā heṭṭhimā",
  "tika-s0101t:1276_8": "samāpattiyo uparimānaṃ uparimānaṃ adhiṭṭhānakiccaṃ sādhenti, na evaṃ nevasaññānāsaññāyatanasamāpatti",
  "tika-s0101t:1276_9": "kassacipi adhiṭṭhānakiccaṃ sādheti, tasmā sā akiccakārikā, itarā kiccakārikā vuttā”ti",
  "tika-s0101t:1276_10": "vadanti, tadayuttaṃ tassāpi vipassanācittaparidamanādīnaṃ adhiṭṭhānakiccasādhanato.",
  "tika-s0101t:1276_11": "Tasmā purimoyeva attho yutto.",
  "tika-s0101t:1277_0": "Pakappetīti saṃvidahati. Jhānaṃ samāpajjanto hi jhānasukhaṃ attani saṃvidahati nāma.",
  "tika-s0101t:1277_1": "Abhisaṅkharotīti āyūhati, sampiṇḍetīti attho. Sampiṇḍanattho hi samudayaṭṭho. Yasmā",
  "tika-s0101t:1277_2": "nikantivasena cetanākiccassa matthakappatti, tasmā phalūpacārena kāraṇaṃ dassento",
  "tika-s0101t:1277_3": "“nikantiṃ kurumāno abhisaṅkharoti nāmā”ti vuttaṃ. Imā idāni me labbhamānā ākiñcaññāyatanasaññā",
  "tika-s0101t:1277_4": "nirujjheyyuṃ taṃsamatikkameneva uparijhānatthāya cetanābhisaṅkharaṇasambhavato. Aññāti",
  "tika-s0101t:1277_5": "ākiñcaññāyatanasaññāhi aññā. Tato thūlatarabhāvato oḷārikā. Kā pana tāti āha “bhavaṅgasaññā”ti.",
  "tika-s0101t:1277_6": "Ākiñcaññāyatanato vuṭṭhāya eva hi uparijhānatthāya cetanābhisaṅkharaṇāni bhaveyyuṃ,",
  "tika-s0101t:1277_7": "vuṭṭhānañca bhavaṅgavasena hoti. Yāva ca upari jhānasamāpajjanaṃ, tāva antarantarā",
  "tika-s0101t:1277_8": "bhavaṅgappavattīti āha “bhavaṅgasaññā uppajjeyyu”nti.",
  "tika-s0101t:1278_0": "Cetentovāti nevasaññānāsaññāyatanajjhānaṃ ekaṃ dve cittavāre samāpajjanto eva. Na",
  "tika-s0101t:1278_1": "ceteti tathā heṭṭhimajjhānesu viya vā pubbābhogābhāvato pubbābhogavasena hi jhānaṃ",
  "tika-s0101t:1278_2": "pakappento idha “cetetī”ti vutto. Yasmā “ahametaṃ jhānaṃ nibbattemi upasampādemi",
  "tika-s0101t:1278_3": "samāpajjāmī”ti evaṃ abhisaṅkharaṇaṃ tattha sālayasseva hoti, na anālayassa, tasmā",
  "tika-s0101t:1278_4": "ekaṃ cittakkhaṇikampi jhānaṃ pavattento tattha appahīnanikantikatāya abhisaṅkharonto",
  "tika-s0101t:1278_5": "evāti attho. Yasmā panassa tathā heṭṭhimajjhānesu viya vā tattha pubbābhogo natthi,",
  "tika-s0101t:1278_6": "tasmā “na abhisaṅkharotī”ti vuttaṃ. “Imassa bhikkhuno”tiādi vuttassevatthassa vivaraṇaṃ.",
  "tika-s0101t:1278_7": "“Svāyamattho”tiādinā tamevatthaṃ upamāya paṭipādeti.",
  "tika-s0101t:1279_0": "Pacchābhāgeti pitugharassa pacchābhāge. Tato puttagharato. Laddhagharamevāti yato",
  "tika-s0101t:1279_1": "anena bhikkhā laddhā, tameva gharaṃ puttagehameva. Āsanasālā viya ākiñcaññāyatanasamāpatti",
  "tika-s0101t:1279_2": "tato pitugharaputtagharaṭṭhāniyānaṃ nevasaññānāsaññāyatananirodhasamāpattīnaṃ upagantabbato.",
  "tika-s0101t:1279_3": "Pitugharaṃ amanasikaritvāti pavisitvā samatikkantampi pitugharaṃ na manasi katvā.",
  "tika-s0101t:1279_4": "Puttagharasseva ācikkhanaṃ viya ekaṃ dve cittavāre samāpajjitabbampi nevasaññānāsaññāyatanaṃ",
  "tika-s0101t:1279_5": "na manasi katvā parato nirodhasamāpattiatthāya eva manasikāro. Evaṃ amanasikārasāmaññena,",
  "tika-s0101t:1279_6": "manasikārasāmaññena ca upamupameyyatā veditabbā ācikkhanenapi manasikārasseva jotitattā.",
  "tika-s0101t:1279_7": "Na hi manasikārena vinā ācikkhanaṃ sambhavati.",
  "tika-s0101t:1280_0": "Tā jhānasaññāti tā ekaṃ dve cittavāre pavattā nevasaññānāsaññāyatanasaññā. Nirujjhantīti",
  "tika-s0101t:1280_1": "padeseneva nirujjhanti, pubbābhisaṅkhāravasena pana upari anuppādo. Yathā ca jhānasaññānaṃ,",
  "tika-s0101t:1280_2": "evaṃ itarasaññānaṃ pīti āha “aññā ca oḷārikā bhavaṅgasaññā nuppajjantī”ti, yathāparicchinnakālanti",
  "tika-s0101t:1280_3": "adhippāyo. So evaṃ paṭipanno bhikkhūti so evaṃ yathāvutte saññāgge ṭhito arahatte,",
  "tika-s0101t:1280_4": "anāgāmiphale vā patiṭṭhito bhikkhu dvīhi phalehi samannāgamo, tiṇṇaṃ saṅkhārānaṃ",
  "tika-s0101t:1280_5": "paṭippassaddhi, soḷasavidhā ñāṇacariyā, navavidhā samādhicariyāti imesaṃ vasena nirodhapaṭipādanapaṭipattiṃ",
  "tika-s0101t:1280_6": "paṭipanno. Phusatīti ettha phusanaṃ nāma vindanaṃ paṭiladdhīti āha “vindati paṭilabhatī”ti.",
  "tika-s0101t:1280_7": "Atthato pana yathāparicchinnakālaṃ cittacetasikānaṃ sabbaso appavatti eva.",
  "tika-s0101t:1281_0": "Abhīti upasaggamattaṃ niratthakaṃ, tasmā “saññā” icceva attho. Nirodhapadena anantarikaṃ",
  "tika-s0101t:1281_1": "katvā samāpattipade vattabbe tesaṃ dvinnaṃ antare sampajānapadaṃ ṭhapitanti āha “nirodhapadena",
  "tika-s0101t:1281_2": "anantarikaṃ katvā vutta”nti, tenāha “anupaṭi…pe… attho”ti. Tatrāpīti tasmimpi tathā",
  "tika-s0101t:1281_3": "padānupubbiṭhapanepi ayaṃ visesatthoti yojanā. Sampajānantassāti taṃ taṃ samāpattiṃ",
  "tika-s0101t:1281_4": "samāpajjitvā vuṭṭhāya tattha tattha saṅkhārānaṃ sammasanavasena pajānantassa. Anteti",
  "tika-s0101t:1281_5": "yathāvuttāya nirodhapaṭipattiyā pariyosāne. Dutiyavikappe sampajānantassāti sampajānakārinoti",
  "tika-s0101t:1281_6": "attho, tena nirodhasamāpajjanakassa bhikkhuno ādito paṭṭhāya sabbapāṭihārikapaññāya",
  "tika-s0101t:1281_7": "saddhiṃ atthasādhikā paññā kiccato dassitā hoti, tenāha “paṇḍitassa bhikkhuno”ti.",
  "tika-s0101t:1282_0": "Sabbākārenāti “samāpattiyā sarūpaviseso, samāpajjanako, samāpajjanassa ṭhānaṃ, kāraṇaṃ,",
  "tika-s0101t:1282_1": "samāpajjanākāro”ti evamādi sabbappakārena. Tatthāti visuddhimagge. kathitatovāti",
  "tika-s0101t:1282_2": "kathitaṭṭhānato eva gahetabbā, na idha taṃ vadāma punaruttibhāvatoti adhippāyo.",
  "tika-s0101t:1283": "Evaṃ kho ahanti ettha ākārattho evaṃ-saddo uggahitākāradassananti katvā. Evaṃ poṭṭhapādāti ettha pana sampaṭicchanattho, tenāha “suuggahitaṃ tayāti anujānanto”ti.",
  "tika-s0101t:1284_0": "415. Saññā aggā etthāti saññāggaṃ, ākiñcaññāyatanaṃ. Aṭṭhasu samāpattīsupi saññāggaṃ",
  "tika-s0101t:1284_1": "atthi upalabbhatīti cintetvā. “Puthū”ti pāḷiyaṃ liṅgavipallāsaṃ dassento āha “bahūnipī”ti.",
  "tika-s0101t:1284_2": "“Yathā”ti iminā pakāraviseso karaṇappakāro gahito, na pakārasāmaññanti āha “yena",
  "tika-s0101t:1284_3": "yena kasiṇenā”ti, pathavīkasiṇena karaṇabhūtenā”ti ca. Jhānaṃ tāva yutto karaṇabhāvo",
  "tika-s0101t:1284_4": "saññānirodhaphusanassa sādhakatamabhāvato, kathaṃ kasiṇānanti? Tesampi so yutto eva.",
  "tika-s0101t:1284_5": "Yadaggena hi jhānānaṃ nirodhaphusanassa sādhakataṃ abhāvo, tadaggena kasiṇānampi",
  "tika-s0101t:1284_6": "tadavinābhāvato. Anekakaraṇāpi kiriyā hotiyeva yathā “assena yānena dīpikāya gacchatī”ti.",
  "tika-s0101t:1285_0": "Ekavāranti sakiṃ. Purimasaññānirodhanti kāmasaññādipurimasaññāya nirodhaṃ, na nirodhasamāpattisaññitaṃ",
  "tika-s0101t:1285_1": "saññānirodhaṃ. Ekaṃ saññāgganti ekaṃ saññābhūtaṃ aggaṃ seṭṭhanti attho heṭṭhimasaññāya",
  "tika-s0101t:1285_2": "ukkaṭṭhabhāvato. Saññā ca sā aggañcāti saññāggaṃ, na saññāsu agganti. Dve vāreti",
  "tika-s0101t:1285_3": "dvikkhattuṃ. Sesakasiṇesūti kasiṇānaṃyeva gahaṇaṃ nirodhakathāya adhikatattā. Tato",
  "tika-s0101t:1285_4": "eva cettha jhānaggahaṇena kasiṇajjhānāni eva gahitānīti veditabbaṃ. “Paṭhamajjhānena",
  "tika-s0101t:1285_5": "karaṇabhūtenā”ti ārammaṇaṃ anāmasitvā vadati yathā “yena yena kasiṇenā”ti ettha jhānaṃ",
  "tika-s0101t:1285_6": "anāmasitvā vuttaṃ. “Itī”tiādinā vuttamevatthaṃ saṅgahetvā nigamanavasena vadati.",
  "tika-s0101t:1285_7": "Sabbampīti sabbaṃ ekavāraṃ samāpannajhānaṃ. Saṅgahetvāti sañjānanalakkhaṇena taṃsabhāvāvisesato",
  "tika-s0101t:1285_8": "ekajjhaṃ saṅgahetvā. Aparāparanti punappunaṃ.",
  "tika-s0101t:1286_0": "416. Jhānapadaṭṭhānaṃ vipassanaṃ vaḍḍhentassa puggalassa vasena saññāñāṇāni dassitāni",
  "tika-s0101t:1286_1": "paṭhamanaye. Dutiyanaye pana yasmā vipassanaṃ ussukkāpetvā maggena ghaṭentassa maggañāṇaṃ",
  "tika-s0101t:1286_2": "uppajjati, tasmā vipassanāmaggavasena saññāñāṇāni dassitāni. Yasmā pana paṭhamanayo",
  "tika-s0101t:1286_3": "lokiyattā oḷāriko, dutiyanayo missako tasmā tadubhayaṃ asambhāvetvā accantasukhumaṃ",
  "tika-s0101t:1286_4": "subhaṃ thiraṃ nibbattitalokuttarameva dassetuṃ maggaphalavasena saññāñāṇāni dassitāni",
  "tika-s0101t:1286_5": "tatiyanaye. Tayopete nayā maggasodhanavasena dassitā.",
  "tika-s0101t:1287_0": "“Ayaṃ panettha sāro”ti vibhāvetuṃ tipiṭakamahāsivattheravādo ābhato. Nirodhaṃ pucchitvā",
  "tika-s0101t:1287_1": "tasmiṃ kathite tadanantaraṃ saññāñāṇuppattiṃ pucchanto atthato nirodhato vuṭṭhānaṃ",
  "tika-s0101t:1287_2": "pucchati nāma, nirodhato ca vuṭṭhānaṃ arahattaphaluppattiyā vā siyā anāgāmiphaluppattiyā",
  "tika-s0101t:1287_3": "vā, tattha saññā padhānā, tadanantarañca paccavekkhaṇañāṇanti tadubhayaṃ niddhārento",
  "tika-s0101t:1287_4": "thero “kiṃ ime bhikkhū bhaṇantī”tiādimāha. Tattha “kiṃ ime bhikkhū bhaṇantī”ti tadā",
  "tika-s0101t:1287_5": "dīghanikāyatantiṃ parivattante imaṃ ṭhānaṃ patvā yathāvuttena paṭipāṭiyā tayo naye",
  "tika-s0101t:1287_6": "kathente bhikkhū sandhāya vadati.",
  "tika-s0101t:1288_0": "Yassa yathā maggavīthiyaṃ maggaphalañāṇesu uppannesu niyamato maggaphalapaccavekkhaṇañāṇāni",
  "tika-s0101t:1288_1": "honti, evaṃ phalasamāpattiyaṃ phalapaccavekkhaṇañāṇanti āha “pacchā paccavekkhaṇañāṇa”nti.",
  "tika-s0101t:1288_2": "“Idaṃ arahattaphala”nti idaṃ paccavekkhaṇañāṇassa pavattiākāradassanaṃ. Phalasamādhisaññāpaccayāti",
  "tika-s0101t:1288_3": "phalasamādhisahagatasaññāpaccayā. Kira-saddo anussaraṇattho. Yathādhigatadhammānussaraṇapakkhiyā",
  "tika-s0101t:1288_4": "hi paccavekkhaṇā. Samādhisīsena cettha sabbaṃ arahattaphalaṃ gahitaṃ sahacaraṇañāyena,",
  "tika-s0101t:1288_5": "tasmiṃ asati paccavekkhaṇāya asambhavo evāti āha “idappaccayā”ti.",
  "tika-s0101t:1289": "Saññāattakathāvaṇṇanā",
  "tika-s0101t:1290_0": "417. Desanāya saṇhabhāvena sārambhamakkhissādimalavisodhanato sutamayañāṇaṃ nhāpitaṃ",
  "tika-s0101t:1290_1": "viya, sukhumabhāvena tanulepanavilittaṃ viya, tilakkhaṇabbhāhatatāya kuṇḍalādialaṅkāravibhūsitaṃ",
  "tika-s0101t:1290_2": "viya ca hoti, tadanupasevato ñāṇassa ca tathābhāvo taṃsamaṅgino puggalassa tathābhāvāpatti,",
  "tika-s0101t:1290_3": "nirodhakathāya nivesanañcassa sirisayanappavesanasadisanti āha “saṇhasukhuma…pe…",
  "tika-s0101t:1290_4": "āropitopī”ti. Tatthāti tassaṃ nirodhakathāyaṃ. Sukhaṃ avindanto mandabuddhitāya alabhanto.",
  "tika-s0101t:1290_5": "Malavidūsitatāya gūthaṭṭhānasadisaṃ. Attano laddhiṃ attadiṭṭhiṃ. Anumatiṃ gahetvāti",
  "tika-s0101t:1290_6": "anuññaṃ gahetvā “ediso me attā”ti anujānāpetvā, attano laddhiyaṃ patiṭṭhapetvāti",
  "tika-s0101t:1290_7": "attho. Kaṃ panāti oḷāriko, manomayo, arūpīti tiṇṇaṃ attavādānaṃ vasena tividhesu",
  "tika-s0101t:1290_8": "katamanti attho. Pariharantoti viddhaṃsanato pariharanto, nigūhantoti adhippāyo.",
  "tika-s0101t:1290_9": "Yasmā catusantatirūpappabandhaṃ ekattavasena gahetvā rūpībhāvato “oḷāriko attā”ti",
  "tika-s0101t:1290_10": "pacceti attavādī, annapānopadhānatañcassa parikappetvā “sassato”ti maññati, rūpībhāvato",
  "tika-s0101t:1290_11": "eva ca saññāya aññattaṃ ñāyāgatameva, yaṃ vedavādino “annamayo, pānamayo”ti ca dvidhā",
  "tika-s0101t:1290_12": "voharanti, tasmā paribbājako taṃ sandhāyā “oḷārikaṃ kho”ti āha.",
  "tika-s0101t:1291_0": "Tattha yadi attā rūpī, na saññī, saññāya arūpabhāvattā, rūpadhammānañca asañjānanasabhāvattā,",
  "tika-s0101t:1291_1": "rūpī ca samāno yadi tava matena nicco, saññā aparāparaṃ pavattanato tattha tattha",
  "tika-s0101t:1291_2": "bhijjatīti bhedasabbhāvato aniccā, evampi “aññā saññā, añño attā”ti saññāya abhāvato",
  "tika-s0101t:1291_3": "acetanoti na kammassa kārako, phalassa ca na upabhuñjakoti āpannameva, tenāha “oḷāriko",
  "tika-s0101t:1291_4": "ca hi te”tiādi. Paccāgacchatoti paccāgacchantassa, jānatoti attho. “Aññā ca saññā",
  "tika-s0101t:1291_5": "uppajjanti, aññā ca saññā nirujjhantī”ti kasmā vuttaṃ, nanu uppādapubbako nirodho,",
  "tika-s0101t:1291_6": "na ca uppannaṃ anirujjhakaṃ nāma atthīti codanaṃ sandhāyāha “catunnañca khandhāna”ntiādi.",
  "tika-s0101t:1292_0": "418-420. Manomayanti jhānamanaso vasena manomayaṃ. Yo hi bāhirapaccayanirapekkho,",
  "tika-s0101t:1292_1": "so manasāva nibbattoti manomayo. Rūpaloke nibbattasarīraṃ sandhāya vadati, yaṃ vedavādino",
  "tika-s0101t:1292_2": "ānandamayo, viññāṇamayoti ca dvidhā voharanti. Tatrāpīti “manomayo attā”ti imasmimpi",
  "tika-s0101t:1292_3": "pakkhe. Dose dinneti “aññāva saññā bhavissatī”tiādinā dose dinne. Idhāpi purimavāde",
  "tika-s0101t:1292_4": "vuttanayeneva dosadassanaṃ veditabbaṃ. Ayaṃ pana viseso – yadi attā manomayo, sabbaṅgapaccaṅgī,",
  "tika-s0101t:1292_5": "ahīnindriyo ca bhaveyya, evaṃ sati “rūpaṃ attā siyā, na ca saññī”ti pubbe viya vattabbaṃ.",
  "tika-s0101t:1292_6": "Tenāha – “manomayo ca hi te”tiādi. Kasmā panāyaṃ paribbājako paṭhamaṃ oḷārikaṃ attānaṃ",
  "tika-s0101t:1292_7": "paṭijānitvā taṃ laddhiṃ vissajjetvā puna manomayaṃ attānaṃ paṭijānāti, tañca vissajjetvā",
  "tika-s0101t:1292_8": "arūpiṃ attānaṃ paṭijānātīti? Kāmañcettha kāraṇaṃ heṭṭhā vuttameva, tathāpi ime titthiyā",
  "tika-s0101t:1292_9": "nāma anavaṭṭhitacittā thusarāsimhi nikhātakhāṇuko viya cañcalāti dassetuṃ “yathā",
  "tika-s0101t:1292_10": "nāma ummattako”tiādi vuttaṃ. Tattha saññāyāti pakatisaññāya. Uppādanirodhaṃ icchati",
  "tika-s0101t:1292_11": "aparāparaṃ pavattāya saññāya udayavayadassanato. Tathāpi “saññā saññā”ti pavattasamaññaṃ",
  "tika-s0101t:1292_12": "“attā”ti gahetvā tassa ca avicchedaṃ parikappento sassataṃ maññati, tenāha “attānaṃ",
  "tika-s0101t:1292_13": "pana sassataṃ maññatī”ti.",
  "tika-s0101t:1293_0": "Tathevāti yathā “rūpī attā”ti, “manomayo attā”ti ca vādadvaye saññāya attato aññatā,",
  "tika-s0101t:1293_1": "tathā cassa acetanatādidosappasaṅgo dunnivāro, tatheva imasmiṃ vāde doso. Tenāha",
  "tika-s0101t:1293_2": "“tathevassa dosaṃ dassento”ti. Micchādassanenāti attadiṭṭhisaṅkhātena micchābhinivesena.",
  "tika-s0101t:1293_3": "Abhibhūtattāti anādikālabhāvitabhāvena ajjhotthaṭattā nivāritañāṇacārattā. Taṃ nānattaṃ",
  "tika-s0101t:1293_4": "ajānantoti yena santatighanena, samūhaghanena ca vañcito bālo pabandhavasena pavattamānaṃ",
  "tika-s0101t:1293_5": "dhammasamūhaṃ micchāgāhavasena “attā”ti, “nicco”ti ca abhinivissa voharati, taṃ ekattasaññitaṃ",
  "tika-s0101t:1293_6": "ghanaggahaṇaṃ vinibhujja yāthāvato jānanaṃ ghanavinibbhogo, sabbena sabbaṃ titthiyānaṃ",
  "tika-s0101t:1293_7": "so natthīti ayampi paribbājako tādisassa ñāṇassa paripākassa abhāvato vuccamānampi",
  "tika-s0101t:1293_8": "nāññāsi. Tena vuttaṃ “bhagavatā vuccamānampi taṃ nānattaṃ ajānanto”ti. Saññā nāmāyaṃ",
  "tika-s0101t:1293_9": "nānārammaṇā nānākkhaṇe uppajjati, veti cāti saññāya uppādanirodhaṃ passantopi saññāmayaṃ",
  "tika-s0101t:1293_10": "saññābhūtaṃ attānaṃ parikappetvā yathāvuttaghanavinibbhogābhāvato niccameva katvā",
  "tika-s0101t:1293_11": "maññati diṭṭhimaññanāya. Tathābhūtassa ca tassa saṇhasukhumaparamagambhīradhammatā",
  "tika-s0101t:1293_12": "na ñāyatevāti vuttaṃ “dujjānaṃ kho”tiādi.",
  "tika-s0101t:1294_0": "Diṭṭhiādīsu “evameta”nti dassanaṃ abhinivisanaṃ diṭṭhi. Tassā eva pubbabhāgabhūtaṃ",
  "tika-s0101t:1294_1": "“evameta”nti nijjhānavasena khamanaṃ khanti. Tathā rocanaṃ ruci. “Aññathā”tiādi tesaṃ",
  "tika-s0101t:1294_2": "diṭṭhiādīnaṃ vibhajitvā dassanaṃ. Tattha aññathāti yathā ariyavinaye antadvayaṃ anupaggamma",
  "tika-s0101t:1294_3": "majjhimā paṭipadāvasena dassanaṃ hoti, tato aññathāyeva. Aññadevāti yaṃ paramatthato",
  "tika-s0101t:1294_4": "vijjati khandhāyatanādi, tassa ca aniccatādi, tato aññadeva paramatthato avijjamānaṃ",
  "tika-s0101t:1294_5": "attānaṃ sassatādi te khamati ceva ruccati ca. Āyuñjanaṃ anuyuñjanaṃ āyogo, tenāha",
  "tika-s0101t:1294_6": "“yuttapayuttatā”ti. Paṭipattiyāti paramattacintanādiparibbājakapaṭipattiyā. Dujjānametaṃ",
  "tika-s0101t:1294_7": "dhammataṃ tvaṃ “ayaṃ paramattho, ayaṃ sammutī”ti imassa vibhāgassa dubbibhāgattā.",
  "tika-s0101t:1294_8": "“Yadi etaṃ dujjānaṃ, taṃ tāva tiṭṭhatu, imaṃ panatthaṃ bhagavantaṃ pucchissāmī”ti",
  "tika-s0101t:1294_9": "cintetvā yathā paṭipajji, taṃ dassetuṃ “atha paribbājako”tiādi vuttaṃ. Añño vā saññatoti",
  "tika-s0101t:1294_10": "saññāsabhāvato añño sabhāvo vā attā hotūti attho. Assāti attano.",
  "tika-s0101t:1295_0": "Lokīyati dissati ettha puññapāpaṃ, tabbipāko cāti loko, attā. So hissa kārako, vedako",
  "tika-s0101t:1295_1": "cāti icchito. Diṭṭhigatanti “sassato attā ca loko cā”tiādi nayappavattaṃ diṭṭhigataṃ.",
  "tika-s0101t:1295_2": "Na hesa diṭṭhābhiniveso diṭṭhadhammikādiatthanissito tadasaṃvattanato. Yo hi tadāvaho,",
  "tika-s0101t:1295_3": "so taṃnissitoti vattabbataṃ labheyya yathā taṃ puññañāṇasambhāro. Eteneva tassa na",
  "tika-s0101t:1295_4": "dhammanissitatāpi saṃvaṇṇitā daṭṭhabbā. Ādibrahmacariyassāti ādibrahmacariyaṃ, tadeva",
  "tika-s0101t:1295_5": "ādibrahmacariyakaṃ yathā “vinayo eva venayiko”ti, tenāha “sikkhattayasaṅkhātassā”tiādi.",
  "tika-s0101t:1295_6": "Diṭṭhābhinivesassa saṃsāravaṭṭe nibbidāvirāganirodhupasamāsaṃvattanaṃ vaṭṭantogadhattā,",
  "tika-s0101t:1295_7": "tassa vaṭṭasambandhanato ca. Tathā abhiññāsambodhanibbānāsaṃvattanañca daṭṭhabbaṃ.",
  "tika-s0101t:1295_8": "Abhijānanāyāti ñātapariññāvasena abhijānanatthāya. Sambujjhanatthāyāti tīraṇapahānapariññāvasena",
  "tika-s0101t:1295_9": "sambodhanatthāyāti vadanti. Abhijānanāyāti abhiññāpaññāvasena jānanāya, taṃ pana",
  "tika-s0101t:1295_10": "vaṭṭassa paccakkhakaraṇameva hotīti āha “paccakkhakiriyāyā”ti. Sambujjhanatthāyāti",
  "tika-s0101t:1295_11": "pariññābhisamayavasena paṭivedhāya.",
  "tika-s0101t:1296_0": "Kāmaṃ taṇhāpi dukkhasabhāvā, tassā pana samudayabhāvena visuṃ gahitattā “taṇhaṃ ṭhapetvā”ti",
  "tika-s0101t:1296_1": "vuttaṃ. Pabhāvanato uppādanato. Dukkhaṃ pabhāventīpi taṇhā avijjādipaccayantarasahitā",
  "tika-s0101t:1296_2": "eva pabhāveti, na kevalāti āha “sappaccayā”ti. Ubhinnaṃ appavattīti ubhinnaṃ appavattinimittaṃ,",
  "tika-s0101t:1296_3": "nappavattanti ettha dukkhasamudayā etasmiṃ vā adhigateti appavatti. Dukkhanirodhaṃ",
  "tika-s0101t:1296_4": "nibbānaṃ gacchati adhigacchati, tadatthaṃ paṭipadā cāti dukkhanirodhagāminīpaṭipadā.",
  "tika-s0101t:1296_5": "Maggapātubhāvoti aggamaggasamuppādo. Phalasacchikiriyāti asekkhaphalādhigamo. Ākāranti taṃ gamanaliṅgaṃ.",
  "tika-s0101t:1297_0": "421. Samantato niggaṇhanavasena todanaṃ vijjhanaṃ sannitodakaṃ, vācāyāti ca paccatte",
  "tika-s0101t:1297_1": "karaṇavacananti āha “vacanapatodenā”ti. Sajjhabbharitanti samantato bhusaṃ aritaṃ",
  "tika-s0101t:1297_2": "akaṃsūti satamattehi tuttakehi viya tiṃsasatamattā paribbājakā vācāpatodanehi tudiṃsu",
  "tika-s0101t:1297_3": "sabhāvato vijjamānanti paramatthasabhāvato upalabbhamānaṃ, napakatiādi viya anupalabbhamānaṃ.",
  "tika-s0101t:1297_4": "Tacchanti saccaṃ. Tathanti aviparītaṃ lokuttaradhammesūti visaye bhummaṃ te dhamme",
  "tika-s0101t:1297_5": "visayaṃ katvā. Ṭhitasabhāvanti avaṭṭhitasabhāvaṃ, taduppādakanti attho. Lokuttaradhammaniyāmatanti",
  "tika-s0101t:1297_6": "lokuttaradhammasampāpananiyāmena niyataṃ, tenāha “buddhānañhī”tiādi. Edisāti “dhammaṭṭhitata”ntiādinā vuttappakārā.",
  "tika-s0101t:1298": "Cittahatthisāriputtapoṭṭhapādavatthuvaṇṇanā",
  "tika-s0101t:1299_0": "422. Sukhumesu atthantaresūti khandhāyatanādīsu sukhumañāṇagocaresu dhammesu. Kusaloti",
  "tika-s0101t:1299_1": "pubbe buddhasāsane kataparicayatāya cheko ahosi. Gihibhāve ānisaṃsakathāya kathitattā",
  "tika-s0101t:1299_2": "sīlavantassa bhikkhuno tathā kathanena vibbhamane niyojitattā idāni sayampi sīlavā",
  "tika-s0101t:1299_3": "eva hutvā cha vāre vibbhami. Kammasarikkhakena hi phalena bhavitabbaṃ. Mahāsāvakassa",
  "tika-s0101t:1299_4": "kathiteti mahāsāvakassa mahākoṭṭhikattherassa apasādanakathitanimittaṃ. Patiṭṭhātuṃ",
  "tika-s0101t:1299_5": "asakkontoti sāsane patiṭṭhaṃ laddhuṃ asakkonto.",
  "tika-s0101t:1300_0": "423. Paññācakkhuno natthitāyāti suvuttaduruttasamavisamadassanasamatthapaññācakkhuno",
  "tika-s0101t:1300_1": "abhāvena. Cakkhumāti ettha yādisena cakkhunā puriso “cakkhumā”ti vutto, taṃ dassetuṃ",
  "tika-s0101t:1300_2": "“subhāsitā”tiādi vuttaṃ. Ekakoṭṭhāsāti ekantikā, nibbānāvahabhāvena nicchitāti adhippāyo.",
  "tika-s0101t:1300_3": "Ṭhapitāti vavatthāpitā. Na ekakoṭṭhāsā na ekantikā, na nibbānāvahabhāvena nicchitā",
  "tika-s0101t:1300_4": "vaṭṭantogadhabhāvatoti adhippāyo.",
  "tika-s0101t:1301": "Ekaṃsikadhammavaṇṇanā",
  "tika-s0101t:1302_0": "425. “Kasmā ārabhī”ti kāraṇaṃ pucchitvā “aniyyānikabhāvadassanattha”nti payojanaṃ",
  "tika-s0101t:1302_1": "vissajjitaṃ. Sati hi phalasiddhiyaṃ hetusiddhoyeva hotīti. Paññāpitaniṭṭhāyāti paveditavimuttimaggassa,",
  "tika-s0101t:1302_2": "vaṭṭadukkhapariyosānaṃ gacchati etāyāti “niṭṭhā”ti vimutti vuttā. Niṭṭhāmaggo hi",
  "tika-s0101t:1302_3": "idha uttarapadalopena “niṭṭhā”ti vutto. Tassa hi aniyyānikatā, niyyānikatā ca vuccati,",
  "tika-s0101t:1302_4": "na niṭṭhāya. Niyyānaṃ vā niggamanaṃ nissaraṇaṃ, vaṭṭadukkhassa vupasamoti attho.",
  "tika-s0101t:1302_5": "Niyyānameva niyyānikaṃ, na niyyānikaṃ aniyyānikaṃ, so eva bhāvo aniyyānikabhāvo,",
  "tika-s0101t:1302_6": "tassa dassanatthanti yojetabbaṃ. “Eva”nti “nibbānaṃ nibbāna”nti vacanamattasāmaññaṃ",
  "tika-s0101t:1302_7": "gahetvā vadati, na pana paramatthato tesaṃ samaye nibbānapaññāpanassa labbhanato,",
  "tika-s0101t:1302_8": "tena vuttaṃ “sā ca na niyyānikā”tiādi. Lokathūpikādivasenāti ettha ādi-saddena “añño",
  "tika-s0101t:1302_9": "puriso, aññā pakatī”ti pakatipurisantarāvabodho mokkho, buddhiādiguṇavinimuttassa",
  "tika-s0101t:1302_10": "attano sakattani avaṭṭhānaṃ mokkho, kāyapavattigatijātibandhānaṃ appamajjanavasena",
  "tika-s0101t:1302_11": "appavatto mokkho, yaññehi jutena parena purisena salokatā mokkho, samīpatā mokkho,",
  "tika-s0101t:1302_12": "sahayogo mokkhoti evamādīnaṃ saṅgaho daṭṭhabbo. Yathāpaññattāti paññattappakārā hutvā",
  "tika-s0101t:1302_13": "na niyyāti, yenākārena “niṭṭhā pāpuṇīyatī”ti tehi paveditā, tenākārena tassā appattabbato",
  "tika-s0101t:1302_14": "na niyyāti. Paṇḍitehi paṭikkhittāti “nāyaṃ niṭṭhā paṭipadā vaṭṭassa anatikkamanato”ti",
  "tika-s0101t:1302_15": "buddhādīhi paṇḍitehi paṭikkhittā. Nivattatīti paṭikkhepassa kāraṇavacanaṃ, tasmā",
  "tika-s0101t:1302_16": "tehi paññattā niṭṭhā paṭipadā na niyyāti, aññadatthu taṃsamaṅginaṃ puggalaṃ saṃsāre",
  "tika-s0101t:1302_17": "eva paribbhamāpentī nivattati.",
  "tika-s0101t:1303_0": "Padhānaṃ jānanaṃ nāma paccakkhato jānanaṃ tassa pamāṇajeṭṭhabhāvato, itarassa saṃsayānubaddhattāti",
  "tika-s0101t:1303_1": "vuttaṃ “jānaṃ passa”nti. Tenettha dassanena jānanaṃ viseseti. Idaṃ vuttaṃ hoti –",
  "tika-s0101t:1303_2": "tumhākaṃ ekantasukhe loke paccakkhato ñāṇadassanaṃ atthīti. Jānanti vā tassa lokassa",
  "tika-s0101t:1303_3": "anumānavisayataṃ pucchati, passanti paccakkhato gocarataṃ. Ayañhettha attho – api",
  "tika-s0101t:1303_4": "tumhākaṃ loko paccakkhato ñāto, udāhu anumānatoti.",
  "tika-s0101t:1304_0": "Yasmā loke paccakkhabhūto attho indriyagocarabhāvena pākaṭo, tasmā vuttaṃ “diṭṭhapubbānī”tiādi.",
  "tika-s0101t:1304_1": "Diṭṭhapubbānīti diṭṭhavā, dassanabhūtena, tadanugatena ca ñāṇena gahitapubbānīti",
  "tika-s0101t:1304_2": "attho. Evañca katvā “sarīrasaṇṭhānādīnī”ti vacanaṃ samatthitaṃ hoti. “Appāṭihīraka",
  "tika-s0101t:1304_3": "ta”nti anunāsikalopaṃ katvā niddesoti āha “appāṭihīrakaṃ ta”nti “appāṭihīraṃ kata”nti",
  "tika-s0101t:1304_4": "evamettha vaṇṇenti. Paṭipakkhaharaṇato paṭihāriyaṃ, tadeva pāṭihāriyaṃ, uttaravirahitaṃ",
  "tika-s0101t:1304_5": "vacanaṃ. Pāṭihāriyamevettha “pāṭihīraka”nti vā vuttaṃ. Na pāṭihīrakaṃ appāṭihīrakaṃ",
  "tika-s0101t:1304_6": "parehi vuccamānauttarehi sauttarattā, tenāha “paṭiharaṇavirahita”nti. Sauttarañhi",
  "tika-s0101t:1304_7": "vacanaṃ tena uttarena paṭihārīyati ativiparivattīyati. Tato eva niyyānassa paṭiharaṇamaggassa",
  "tika-s0101t:1304_8": "abhāvato “aniyyānika”nti vattabbataṃ labhati.",
  "tika-s0101t:1305": "426. Vilāso līḷā. Ākappo kesabandhavatthaggahaṇaṃ ādiākāraviseso, vesasaṃvidhānaṃ vā. Ādi-saddena bhāvādīnaṃ saṅgaho daṭṭhabbo. “Bhāvo”ti ca cāturiyaṃ veditabbaṃ.",
  "tika-s0101t:1306": "Tayoattapaṭilābhavaṇṇanā",
  "tika-s0101t:1307_0": "428. Āhito ahaṃ māno etthāti attā, attabhāvoti āha “attapaṭilābhoti attabhāvapaṭilābho”ti.",
  "tika-s0101t:1307_1": "Kāmabhavaṃ dasseti tassa itaradvayattabhāvato oḷārikattā. Rūpabhavaṃ dasseti jhānamanena",
  "tika-s0101t:1307_2": "nibbattaṃ hutvā rūpībhāvena upalabbhanato. Saṃkilesikā dhammā nāma dvādasa akusalacittuppādā",
  "tika-s0101t:1307_3": "tadabhāve kassaci saṃkilesassāpi asambhavato. Vodāniyā dhammā nāma samathavipassanā",
  "tika-s0101t:1307_4": "tāsaṃ vasena sabbaso cittavodānassa sijjhanato.",
  "tika-s0101t:1308_0": "429. Paṭipakkhadhammānaṃ asamucchede pana na kadācipi anavajjadhammānaṃ pāripūrī,",
  "tika-s0101t:1308_1": "vepullaṃ vā sambhavati, samucchede pana sati eva sambhavatīti maggapaññāphalapaññā-ggahaṇaṃ.",
  "tika-s0101t:1308_2": "Tā hi sakiṃ paripuṇṇā paripuṇṇā eva aparihānadhammattā. Taruṇapītīti uppannamattā",
  "tika-s0101t:1308_3": "aladdhāsevanā dubbalā pīti. Balavatuṭṭhīti punappunaṃ uppattiyā laddhāsevanā uparivisesādhigamassa",
  "tika-s0101t:1308_4": "paccayabhūtā thiratarā pīti. “Yaṃ avocumhā”tiādīsu ayaṃ saṅkhepattho – yaṃ vohāraṃ",
  "tika-s0101t:1308_5": "“saṃkilesikavodāniyadhammānaṃ pahānābhivuddhiniṭṭhaṃ paññāya pāripūrivepullabhūtaṃ",
  "tika-s0101t:1308_6": "imasmiṃyeva attabhāve aparappaccayena ñāṇena paccakkhato sampādetvā viharissatī”ti",
  "tika-s0101t:1308_7": "kathayimha. Tattha tasmiṃ vihāre tassa mama ovādakarassa bhikkhuno evaṃ vuttappakārena",
  "tika-s0101t:1308_8": "viharaṇanimittaṃ pamodappabhāvitā pīti ca bhavissati, tassā ca paccayabhūtaṃ passaddhidvayaṃ",
  "tika-s0101t:1308_9": "sammadeva upaṭṭhitā sati ca ukkaṃsagataṃ ñāṇañca tathābhūto ca so vihāro. Santapaṇītatāya",
  "tika-s0101t:1308_10": "atappako anaññasādhāraṇo sukhavihāroti vattabbataṃ arahatīti.",
  "tika-s0101t:1309_0": "Paṭhamajjhāne paṭiladdhamatte hīnabhāvato pīti dubbalā pāmojjapakkhikā, suvibhāvite",
  "tika-s0101t:1309_1": "pana tasmiṃ paguṇe sā paṇītā balavabhāvato paripuṇṇakiccā pītīti vuttaṃ “paṭhamajjhāne",
  "tika-s0101t:1309_2": "pāmojjādayo chapi dhammā labbhantī”ti. “Sukho vihāro”ti iminā samādhi gahito. Sukhaṃ",
  "tika-s0101t:1309_3": "gahitanti apare, tesaṃ matena santasukhatāya upekkhā catutthajjhāne “sukha”nti icchitā,",
  "tika-s0101t:1309_4": "tenāha “tathā catutthe”tiādi. Pāmojjaṃ nivattatīti dubbalapītisaṅkhātaṃ pāmojjaṃ",
  "tika-s0101t:1309_5": "chasu dhammesu nivattati hāyati. Vitakkavicārakkhobhavirahena dutiyajjhāne sabbadā",
  "tika-s0101t:1309_6": "pīti balavatī eva hoti, na paṭhamajjhāne viya kadāci dubbalā. Suddhavipassanā pādakajjhānamevāti",
  "tika-s0101t:1309_7": "upari maggaṃ akathetvā kevalaṃ vipassanāpādakajjhānaṃ kathitaṃ. Catūhi maggehi saddhiṃ",
  "tika-s0101t:1309_8": "vipassanā kathitāti vipassanāya pādakabhāvena jhānāni kathetvā tato paraṃ vipassanāpubbakā",
  "tika-s0101t:1309_9": "cattāropi maggā kathitāti attho. Catutthajjhānikaphalasamāpatti kathitāti paṭhamajjhānikādikā",
  "tika-s0101t:1309_10": "phalasamāpattiyo akathetvā catutthajjhānikā eva phalasamāpatti kathitā. Pītivevacanameva",
  "tika-s0101t:1309_11": "katvāti dvinnaṃ pītīnaṃ ekasmiṃ cittuppāde anuppajjanato pāmojjaṃ pītivevacanameva",
  "tika-s0101t:1309_12": "katvā. Pītisukhānaṃ apariccattattā, “sukho ca vihāro”ti sātisayassa sukhavihārassa",
  "tika-s0101t:1309_13": "gahitattā ca dutiyajjhānikaphalasamāpatti nāma kathitā. Kāmaṃ paṭhamajjhānepi pītisukhāni",
  "tika-s0101t:1309_14": "labbhanti, tāni pana vitakkavicārakkhobhena na santapaṇītāni, santapaṇītāni ca idhādhippetāni.",
  "tika-s0101t:1310_0": "432-437. Vibhāvanatthoti pakāsanattho sarūpato nirūpanattho, tenāha “ayaṃ so”tiādi.",
  "tika-s0101t:1310_1": "Nanti oḷārikaṃ attapaṭilābhaṃ. Sappaṭiharaṇanti parena coditavacanena saparihāraṃ",
  "tika-s0101t:1310_2": "sauttaraṃ. Tucchoti musā abhūto. Svevāti so eva attapaṭilābho. Tasmiṃ samaye hotīti",
  "tika-s0101t:1310_3": "tasmiṃ paccuppannasamaye vijjamāno hoti. Attapaṭilābhotveva niyyātesi, na naṃ sarūpato",
  "tika-s0101t:1310_4": "nīharitvā dassesi. Rūpādayo cettha dhammāti rūpavedanādayo eva ettha loke sabhāvadhammā.",
  "tika-s0101t:1310_5": "Attapaṭilābhoti pana te rūpādike pañcakkhandhe upādāya paññatti, tenāha “nāmamattameta”nti.",
  "tika-s0101t:1310_6": "Nāmapaṇṇattivasenāti nāmabhūtapaññattimattatāvasena.",
  "tika-s0101t:1311_0": "438. Evañca pana vatvāti “attapaṭilābhoti rūpādike upādāya paññattimatta”nti imamatthaṃ",
  "tika-s0101t:1311_1": "“yasmiṃ citta samaye”tiādinā vatvā. Paṭipucchitvā vinayanatthanti yathā pare puccheyyuṃ,",
  "tika-s0101t:1311_2": "tenākārena kālavibhāgato paṭipadāni pucchitvā tassa atthassa ñāpanavasena vinayanatthaṃ.",
  "tika-s0101t:1311_3": "Tasmiṃ samaye sacco ahosīti tasmiṃ atītasamaye upādānassa vijjamānatāya saccabhūto",
  "tika-s0101t:1311_4": "vijjamāno viya vattabbo ahosi, na pana anāgato idāni paccuppanno vā attapaṭilābho",
  "tika-s0101t:1311_5": "tadupādānassa tadā avijjamānattā. Ye te atītā dhammā atītasamaye atītattapaṭilābhassa",
  "tika-s0101t:1311_6": "upādānabhūtā rūpādayo. Te etarahi natthi niruddhattā. Tato eva ahesunti saṅkhyaṃ",
  "tika-s0101t:1311_7": "gatā. Tasmāti tasmiṃyeva samaye labbhanato. Sopi tadupādāno me attapaṭilābho tasmiṃyeva",
  "tika-s0101t:1311_8": "atītasamaye sacco bhūto vijjamāno viya ahosi. Anāgatapaccuppannānanti anāgatānañceva",
  "tika-s0101t:1311_9": "paccuppannānañca rūpadhammānaṃ upādānabhūtānaṃ tadā tasmiṃ atītasamaye abhāvā tadupādāno",
  "tika-s0101t:1311_10": "anāgato paccuppanno ca attapaṭilābho tasmiṃ atītasamaye mogho tuccho musā natthīti",
  "tika-s0101t:1311_11": "attho. Nāmamattamevāti samaññāmattameva. Attapaṭilābhaṃ paṭijānāti paramatthato anupalabbhamānattā.",
  "tika-s0101t:1312_0": "“Eseva nayo”ti iminā ye te anāgatā dhammā, te etarahi natthi, “bhavissantī”ti pana",
  "tika-s0101t:1312_1": "saṅkhyaṃ gamissanti, tasmā sopi me attapaṭilābho tasmiṃyeva samaye sacco bhavissati.",
  "tika-s0101t:1312_2": "Atītapaccuppannānaṃ pana dhammānaṃ tadā abhāvā tasmiṃ samaye mogho atīto mogho paccuppanno.",
  "tika-s0101t:1312_3": "Ye ime paccuppannā dhammā, te etarahi atthi, tasmā yoyaṃ me attapaṭilābho, so idāni",
  "tika-s0101t:1312_4": "sacco. Atītānāgatānaṃ pana dhammānaṃ idāni abhāvā tasmiṃ samaye mogho atīto mogho",
  "tika-s0101t:1312_5": "anāgatoti evaṃ atthato nāmamattameva attapaṭilābhaṃ paṭijānātīti imamatthaṃ atidisati.",
  "tika-s0101t:1313_0": "439-443. Saṃsanditunti samānetuṃ. Yasmiṃ samaye khīraṃ hotīti yasmiṃ kāle bhūtupādāyasaññitaṃ",
  "tika-s0101t:1313_1": "upādānavisesaṃ upādāya khīrapaññatti hoti. Na tasmiṃ…pe… gacchati khīrapaññattiupādānassa",
  "tika-s0101t:1313_2": "dadhiādipaññattiyā anupādānato. Paṭiniyatavatthukā hi ekā lokasamaññā, tenāha “ye",
  "tika-s0101t:1313_3": "dhamme upādāyā”tiādi. Tattha saṅkhāyati etāyāti saṅkhā, paññatti. Niddhāretvā vacanti",
  "tika-s0101t:1313_4": "vadanti etāyāti nirutti. Namanti etenāti nāmaṃ. Voharanti etenāti vohāro, paññattiyeva.",
  "tika-s0101t:1313_5": "Esa nayo sabbatthāti “yasmiṃ samaye”tiādinā khīre vuttanayaṃ dadhiādīsu atidisati.",
  "tika-s0101t:1314_0": "Samanujānanamattakānīti “idaṃ khīraṃ, idaṃ dadhī”tiādinā tādise bhūtupādāyarūpavisese",
  "tika-s0101t:1314_1": "loke paramparābhataṃ paññattiṃ appaṭikkhipitvā samanujānanaṃ viya paccayavisesavisiṭṭhaṃ",
  "tika-s0101t:1314_2": "rūpādikhandhasamūhaṃ upādāya “oḷāriko attapaṭilābho”ti ca “manomayo attapaṭilābho”ti",
  "tika-s0101t:1314_3": "ca “arūpo attapaṭilābho”ti ca tathā tathā samanujānanamattakāni, na ca tabbinimutto",
  "tika-s0101t:1314_4": "upādānato añño koci attho atthīti attho. Niruttimattakānīti saddaniruttiyā gahaṇūpāyamattakāni.",
  "tika-s0101t:1314_5": "“Satto phassoti hi saddaggahaṇuttarakālaṃ tadanuviddhapaṇṇattiggahaṇamukheneva tadatthāvabodho.",
  "tika-s0101t:1314_6": "Vacanapathamattakānīti tasseva vevacanaṃ. Vohāramattakānīti tathā tathā vohāramattakāni.",
  "tika-s0101t:1314_7": "Nāmapaṇṇattimattakānīti tasseva vevacanaṃ, taṃtaṃnāmapaññāpanamattakāni. Sabbametanti",
  "tika-s0101t:1314_8": "“attapaṭilābho”ti vā “satto”ti vā “poso”ti vā sabbametaṃ vohāramattakaṃ paramatthato",
  "tika-s0101t:1314_9": "anupalabbhanato, tenāha “yasmā paramatthato satto nāma natthī”tiādi.",
  "tika-s0101t:1315_0": "Yadi evaṃ kasmā taṃ buddhehipi vuccatīti āha “buddhānaṃ pana dve kathā”tiādi. Sammutiyā",
  "tika-s0101t:1315_1": "vohārassa kathanaṃ sammutikathā. Paramatthassa sabhāvadhammassa kathanaṃ paramatthakathā.",
  "tika-s0101t:1315_2": "Aniccādikathāpi paramatthasannissitakathā paramatthakathāti katvā paramatthakathā.",
  "tika-s0101t:1315_3": "Paramatthadhammo hi “anicco, dukkho, anattā”ti ca vuccati, na sammutidhammo. Kasmā",
  "tika-s0101t:1315_4": "panevaṃ duvidhā buddhānaṃ kathāpavattīti tattha kāraṇamāha “tattha yo”tiādinā. Yasmā",
  "tika-s0101t:1315_5": "paramatthakathāya saccasampaṭivedho, ariyasaccakathā ca sikhāppattā desanā, tasmā",
  "tika-s0101t:1315_6": "vineyyapuggalavasena sammutikathaṃ kathentopi bhagavā paramatthakathaṃyeva kathetīti",
  "tika-s0101t:1315_7": "āha “tassa bhagavā āditova…pe… kathetī”ti, tenāha “tathā”tiādi, tenassa katthaci",
  "tika-s0101t:1315_8": "sammutikathāpubbikā paramatthakathā hoti puggalajjhāsayavasena, katthaci paramatthakathāpubbikā",
  "tika-s0101t:1315_9": "sammutikathā. Iti vineyyadamanakusalassa satthu vineyyajjhāsayavasena tathā tathā",
  "tika-s0101t:1315_10": "desanāpavattīti dasseti. Sabbattha pana bhagavā dhammataṃ avijahanto eva sammutiṃ",
  "tika-s0101t:1315_11": "anuvattati, sammutiṃ apariccajantoyeva dhammataṃ vibhāveti, na tattha abhinivesātidhāvanāni.",
  "tika-s0101t:1315_12": "Vuttañhetaṃ “janapadaniruttiṃ nābhiniviseyya, samaññaṃ nātidhāveyyā”ti.",
  "tika-s0101t:1316_0": "Paṭhamaṃ sammutiṃ katvā kathanaṃ pana veneyyavasena yebhuyyena buddhānaṃ āciṇṇanti",
  "tika-s0101t:1316_1": "taṃ kāraṇena saddhiṃ dassento “pakatiyā panā”tiādimāha. Nanu ca sammuti nāma paramatthato",
  "tika-s0101t:1316_2": "avijjamānattā abhūtā, taṃ kathaṃ buddhā kathentīti āha “sammutikathaṃ kathentāpī”tiādi.",
  "tika-s0101t:1316_3": "Saccamevāti tathameva. Sabhāvamevāti sammutibhāvena taṃsabhāvameva, tenāha “amusāvā”ti.",
  "tika-s0101t:1316_4": "Paramatthassa pana saccādibhāve vattabbameva natthi.",
  "tika-s0101t:1317_0": "Imesaṃ pana sammutiparamatthānaṃ ko viseso? Yasmiṃ bhinne, buddhiyā vā avayavavinibbhoge",
  "tika-s0101t:1317_1": "kate na taṃsaññā, so ghaṭapaṭādippabhedo sammuti, tabbipariyāyato paramattho. Na",
  "tika-s0101t:1317_2": "hi kakkhaḷaphusanādisabhāve ayaṃ nayo labbhati. Evaṃ santepi vuttanayena sammutipi",
  "tika-s0101t:1317_3": "saccasabhāvā evāti āha “duve saccāni akkhāsī”tiādi.",
  "tika-s0101t:1318_0": "Idāni nesaṃ saccasabhāvaṃ kāraṇena dassento “saṅketavacanaṃ saccanti gāthamāha. Tattha",
  "tika-s0101t:1318_1": "saṅketavacanaṃ saccaṃ visaṃvādanābhāvato. Tattha hetumāha “lokasammutikāraṇa”nti.",
  "tika-s0101t:1318_2": "Lokasiddhā hi sammuti saṅketavacanassa avisaṃvādanatāya kāraṇaṃ. Paramo uttamo attho",
  "tika-s0101t:1318_3": "paramattho, dhammānaṃ yathābhūtasabhāvo. Tassa vacanaṃ saccaṃ yāthāvato avisaṃvādanavasena",
  "tika-s0101t:1318_4": "ca pavattanato. Tattha kāraṇamāha “dhammānaṃ bhūtalakkhaṇa”nti, sabhāvadhammānaṃ",
  "tika-s0101t:1318_5": "yo bhūto aviparīto sabhāvo, tassa lakkhaṇaṃ aṅganaṃ ñāpananti katvā.",
  "tika-s0101t:1319_0": "Yadi tathāgato paramatthasaccaṃ sammadeva abhisambujjhitvā ṭhitopi lokasamaññaṃ gahetvāva",
  "tika-s0101t:1319_1": "vadati, ko ettha lokiyamahājanehi visesoti āha. “Yāhi tathāgato voharati aparāmāsa”ntiādi.",
  "tika-s0101t:1319_2": "Lokiyamahājano appahīnaparāmāsattā “etaṃ mamā”tiādinā parāmasanto voharati, tathāgato",
  "tika-s0101t:1319_3": "pana sabbaso pahīnaparāmāsattā aparāmasanto yasmā lokasamaññāhi vinā lokiyo attho",
  "tika-s0101t:1319_4": "loke kenaci duviññeyyo, tasmā tāhi taṃ voharati. Tathā voharanto eva ca attano desanāvilāsena",
  "tika-s0101t:1319_5": "veneyyasatte paramatthasacce patiṭṭhapeti. Desanaṃ vinivaṭṭetvāti heṭṭhā pavattitakathāya",
  "tika-s0101t:1319_6": "vinivaṭṭetvā vivecetvā desanaṃ “aparāmāsa”nti taṇhāmānaparāmāsappahānakittanena arahattanikūṭena",
  "tika-s0101t:1319_7": "niṭṭhāpesi. Yaṃ yaṃ panettha atthato na vibhattaṃ, taṃ suviññeyyameva.",
  "tika-s0101t:1320": "Poṭṭhapādasuttavaṇṇanāya līnatthappakāsanā.",
  "tika-s0101t:1323": "10. Subhasuttavaṇṇanā",
  "tika-s0101t:1324": "Subhamāṇavakavatthuvaṇṇanā",
  "tika-s0101t:1325_0": "444. “Aciraparinibbute”ti satthu parinibbutabhāvassa cirakālatāpaṭikkhepena āsannatā",
  "tika-s0101t:1325_1": "dassitā, kālaparicchedo na dassitoti taṃ paricchedato dassetuṃ “parinibbānato uddhaṃ",
  "tika-s0101t:1325_2": "māsamatte kāle”ti vuttaṃ. Tattha matta-ggahaṇena kālassa asampuṇṇataṃ joteti. Tudisaññito",
  "tika-s0101t:1325_3": "gāmo nivāso etassāti todeyyo. Taṃ panesa yasmā soṇadaṇḍo viya campaṃ, kūṭadanto viya",
  "tika-s0101t:1325_4": "ca khāṇumataṃ ajjhāvasati, tasmā vuttaṃ “tassa adhipatittā”ti issarabhāvatoti attho.",
  "tika-s0101t:1325_5": "Samāhāranti sannicayaṃ. Paṇḍito gharamāvaseti yasmā appatarappatarepi vayamāne bhogā",
  "tika-s0101t:1325_6": "khiyanti, appatarappatarepi sañciyamāne vaḍḍhanti, tasmā viññujātiko kiñci vayaṃ",
  "tika-s0101t:1325_7": "akatvā āyameva uppādento gharāvāsaṃ anutiṭṭheyyāti lobhādesitaṃ paṭipattiṃ upadisati.",
  "tika-s0101t:1326_0": "Adānameva sikkhāpetvā lobhābhibhūtatāya tasmiṃyeva ghare sunakho hutvā nibbatti.",
  "tika-s0101t:1326_1": "Lobhavasikassa hi duggati pāṭikaṅkhā. Ativiya piyāyati pubbaparicayena. Piṇḍāya pāvisi",
  "tika-s0101t:1326_2": "subhaṃ māṇavaṃ anuggaṇhitukāmo. Niraye nibbattissasi katokāsassa kammassa paṭibāhituṃ asakkuṇeyyabhāvato.",
  "tika-s0101t:1327_0": "Brāhmaṇacārittassa bhāvitataṃ sandhāya, tathā pitaraṃ ukkaṃsento ca “brahmaloke nibbatto”ti",
  "tika-s0101t:1327_1": "āha. Taṃ pavattiṃ pucchīti sutametaṃ mayā “mayhaṃ pitā sunakho hutvā nibbatto”ti",
  "tika-s0101t:1327_2": "tumhehi vuttaṃ, kimidaṃ saccanti pucchi. Tatheva vatvāti yathā pubbe sunakhassa vuttaṃ,",
  "tika-s0101t:1327_3": "tatheva vatvā. Avisaṃvādanatthanti saccāpanatthaṃ “todeyyabrāhmaṇo sunakho hutvā",
  "tika-s0101t:1327_4": "nibbatto”ti attano vacanassa avisaṃvādanatthaṃ avisaṃvādabhāvassa dassanatthanti",
  "tika-s0101t:1327_5": "attho. Sabbaṃ dassesīti buddhānubhāvena so sunakho taṃ sabbaṃ netvā dassesi, na jātissaratāya.",
  "tika-s0101t:1327_6": "Bhagavantaṃ disvā bhukkaraṇaṃ pana purimajātisiddhavāsanāvasena. Cuddasa pañhe pucchitvāti",
  "tika-s0101t:1327_7": "“dissanti hi bho gotama manussā appāyukā, dissanti dīghāyukā. Dissanti bavhābādhā,",
  "tika-s0101t:1327_8": "dissanti appābādhā. Dissanti dubbaṇṇā, dissanti vaṇṇavanto. Dissanti appesakkhā,",
  "tika-s0101t:1327_9": "dissanti mahesakkhā. Dissanti appabhogā, dissanti mahābhogā. Dissanti nīcakulīnā,",
  "tika-s0101t:1327_10": "dissanti uccākulīnā. Dissanti duppaññā, dissanti paññāvanto”ti. Ime cuddasa pañhe",
  "tika-s0101t:1327_11": "pucchitvā, aṅgasubhatāya kiresa “subho”ti nāmaṃ labhi.",
  "tika-s0101t:1328_0": "445. “Ekā ca me kaṅkhā atthī”ti iminā upari pucchiyamānassa pañhassa pageva tena",
  "tika-s0101t:1328_1": "abhisaṅkhatabhāvaṃ dasseti. Visabhāgavedanāti dukkhavedanā. Sā hi kusalakammanibbatte",
  "tika-s0101t:1328_2": "attabhāve uppajjanakasukhavedanāpaṭipakkhabhāvato “visabhāgavedanā”ti. Kāyaṃ gāḷhā",
  "tika-s0101t:1328_3": "hutvā bādhati pīḷetīti “ābādho”ti ca vuccati. Ekadese uppajjitvāti sarīrassa ekadese",
  "tika-s0101t:1328_4": "uṭṭhitāpi ayapaṭṭena ābandhitvā viya gaṇhāti aparivattabhāvakaraṇato, etena balavarogo",
  "tika-s0101t:1328_5": "ābādho nāmāti dasseti. Kicchajīvitakaroti asukhajīvitāvaho, etena dubbalo appamattako",
  "tika-s0101t:1328_6": "rogo ātaṅkoti dasseti. Uṭṭhānanti sayananisajjādito uṭṭhahanaṃ, tena yathā tathā",
  "tika-s0101t:1328_7": "aparāparaṃ sarīrassa parivattanaṃ vadati. Garukanti bhāriyaṃ kicchasiddhikaṃ. Kāye",
  "tika-s0101t:1328_8": "balaṃ na hotīti etthāpi “gilānassevā”ti padaṃ ānetvā sambandhitabbaṃ. Heṭṭhā catūhi",
  "tika-s0101t:1328_9": "padehi aphāsuvihārābhāvaṃ pucchitvā idāni phāsuvihārasabbhāvaṃ pucchati, tena saviseso",
  "tika-s0101t:1328_10": "phāsuvihāro pucchitoti daṭṭhabbo, asatipi atisayatthajotane sadde atisayatthassa",
  "tika-s0101t:1328_11": "labbhanato yathā “abhirūpāya deyyaṃ dātabba”nti.",
  "tika-s0101t:1329_0": "447. Kālañca samayañca upādāyāti. Ettha kālo nāma upasaṅkamanassa yuttapattakālo.",
  "tika-s0101t:1329_1": "Samayo nāma tasseva paccayasāmaggī, atthato tajjaṃ sarīrabalañceva tappaccayaparissayābhāvo",
  "tika-s0101t:1329_2": "ca. Upādānaṃ nāma ñāṇena tesaṃ gahaṇaṃ sallakkhaṇanti dassetuṃ “kālañcā”tiādi vuttaṃ.",
  "tika-s0101t:1329_3": "Pharissatīti vaḍḍhissati.",
  "tika-s0101t:1330_0": "448. Cetiyaraṭṭheti cetiraṭṭhe. Ya-kārena hi padaṃ vaḍḍhetvā vuttaṃ. Cetiraṭṭhato",
  "tika-s0101t:1330_1": "aññaṃ visuṃyevekaṃ raṭṭhanti ca vadanti. Maraṇapaṭisaṃyuttanti maraṇaṃ nāma tādisānaṃ",
  "tika-s0101t:1330_2": "roga vaseneva hotīti yena rogena taṃ jātaṃ, tassa sarūpapucchā, kāraṇapucchā, maraṇahetukacittasantāpapucchā,",
  "tika-s0101t:1330_3": "tassa ca santāpassa sabbalokasādhāraṇatā, tathā maraṇassa ca appatikāratāti evaṃ",
  "tika-s0101t:1330_4": "ādinā maraṇapaṭisaṃyuttaṃ sammodanīyaṃ kathaṃ kathesīti dassetuṃ “bho ānandā”tiādi",
  "tika-s0101t:1330_5": "vuttaṃ. Na randhagavesī māro viya, na vīmaṃsanādhippāyo uttaramāṇavo viyāti adhippāyo.",
  "tika-s0101t:1330_6": "Yesu dhammesūti vimokkhupāyesu niyyānadhammesu. Dharantīti tiṭṭhanti, pavattantīti attho.",
  "tika-s0101t:1331_0": "449. Atthappayuttatāya saddapayogassa saddappabandhalakkhaṇāni tīṇi piṭakāni tadatthabhūtehi",
  "tika-s0101t:1331_1": "sīlādīhi dhammakkhandhehi saṅgayhantīti vuttaṃ “tīṇi piṭakāni tīhi khandhehi saṅgahetvā”ti.",
  "tika-s0101t:1331_2": "Saṅkhittena kathitanti “tiṇṇaṃ khandhāna”nti evaṃ gahaṇato sāmaññato cāti saṅkhepeneva",
  "tika-s0101t:1331_3": "kathitaṃ. “Katamesaṃ tiṇṇa”nti ayaṃ adiṭṭhajotanā pucchā, na kathetukamyatā pucchāti",
  "tika-s0101t:1331_4": "vuttaṃ “vitthārato pucchissāmī ‘ti cintetvā ‘katamesaṃ tiṇṇa’nti āhā”ti. Kathetukamyatābhāve",
  "tika-s0101t:1331_5": "panassa therassa vacanatā siyā.",
  "tika-s0101t:1332": "Sīlakkhandhavaṇṇanā",
  "tika-s0101t:1333_0": "450-453. Sīlakkhandhassāti ettha iti-saddo ādiattho, pakārattho vā, tena “ariyassa",
  "tika-s0101t:1333_1": "samādhikkhandhassa…pe… patiṭṭhāpesī”ti ayaṃ ettako pāṭho dassitoti daṭṭhabbaṃ tenāha",
  "tika-s0101t:1333_2": "“tesu dassitesū”ti, uddesavasenāti adhippāyo. Bhagavatā vuttanayenevāti sāmaññaphaladesanādīsu",
  "tika-s0101t:1333_3": "bhagavatā desitanayeneva, tenassa suttassa satthubhāsitabhāvaṃ jinavacanabhāvaṃ dasseti.",
  "tika-s0101t:1333_4": "Sāsane na sīlameva sāroti ariyamaggasāre bhagavato sāsane yathā dassitaṃ sīlaṃ sāro",
  "tika-s0101t:1333_5": "eva na hoti sāravato mahato rukkhassa papaṭikaṭṭhāniyattā. Yadi evaṃ kasmā idha gahitanti",
  "tika-s0101t:1333_6": "āha “kevalañhetaṃ patiṭṭhāmattakamevā”ti. Jhānādiuttarimanussadhamme adhigantukāmassa",
  "tika-s0101t:1333_7": "adhiṭṭhānamattaṃ tattha appatiṭṭhitassa tesaṃ asambhavato. Atha vā na sīlameva sāroti",
  "tika-s0101t:1333_8": "kāmañcettha sāsane “maggasīlaṃ, phalasīla”nti idaṃ lokuttarasīlampi sārameva, tathāpi",
  "tika-s0101t:1333_9": "na sīlakkhandho eva sāro atha kho samādhikkhandhopi paññākkhandhopi sāro evāti evamettha",
  "tika-s0101t:1333_10": "attho daṭṭhabbo. Purimo eva sāro, tenāha “ito uttarī”tiādi.",
  "tika-s0101t:1334": "Samādhikkhandhavaṇṇanā",
  "tika-s0101t:1335_0": "454. Kasmā panettha thero samādhikkhandhaṃ puṭṭho indriyasaṃvarādike vissajjesi,",
  "tika-s0101t:1335_1": "nanu evaṃ sante aññaṃ puṭṭho aññaṃ byākaronto ambaṃ puṭṭho labujaṃ byākaronto viya",
  "tika-s0101t:1335_2": "hotīti īdisī codanā idha anokāsāti dassento “kathañca māṇava bhikkhu…pe… samādhikkhandhaṃ",
  "tika-s0101t:1335_3": "dassetukāmo ārabhī”ti āha, tenettha indriyasaṃvarādayopi samādhiupakārataṃ upādāya",
  "tika-s0101t:1335_4": "samādhikkhandhapakkhikāni uddiṭṭhānīti dasseti rūpajjhānāneva āgatāni, na arūpajjhānāni",
  "tika-s0101t:1335_5": "rūpāvacaracatutthajjhānadesanānantaraṃ abhiññādesanāya avasaroti katvā. Rūpāvacaracatutthajjhānapādikā",
  "tika-s0101t:1335_6": "hi saparibhaṇḍā chapi abhiññāyo. Lokiyā abhiññā pana sijjhamānā yasmā aṭṭhasu samāpattīsu",
  "tika-s0101t:1335_7": "cuddasavidhena cittaparidamanena vinā na ijjhanti, tasmā abhiññāsu desiyamānāsu arūpajjhānānipi",
  "tika-s0101t:1335_8": "desitāneva honti nānantariyabhāvato, tenāha “ānetvā pana dīpetabbānī”ti. Vuttanayena",
  "tika-s0101t:1335_9": "desitāneva katvā saṃvaṇṇakehi pakāsetabbānīti attho. Aṭṭhakathāyaṃ pana “catutthajjhānaṃ",
  "tika-s0101t:1335_10": "upasampajja viharatī”ti imināva arūpajjhānampi saṅgahitanti dassetuṃ “catutthajjhānena",
  "tika-s0101t:1335_11": "hī”tiādi vuttaṃ. Catutthajjhānañhi rūpavirāgabhāvanāvasena pavattaṃ “arūpajjhāna”nti vuccatīti.",
  "tika-s0101t:1336_0": "471-480. Na cittekaggatāmattakenevāti ettha heṭṭhā vuttanayānusārena attho veditabbo.",
  "tika-s0101t:1336_1": "Lokiyassa samādhikkhandhassa adhippetattā “na citte…pe… atthī”ti vuttaṃ. Ariya-saddo",
  "tika-s0101t:1336_2": "cettha suddhapariyāyo, na lokuttarapariyāyo. Tathā heṭṭhāpi lokiyābhiññāpaṭisambhidāhi",
  "tika-s0101t:1336_3": "vināva arahatte adhigate nattheva uttariṃkaraṇīyanti sakkā vattuṃ yadatthaṃ bhagavati",
  "tika-s0101t:1336_4": "brahmacariyaṃ vussati, tassa siddhattā. Idha pana lokiyābhiññāpi āgatā eva. Sesaṃ suviññeyyameva.",
  "tika-s0101t:1337": "Subhasuttavaṇṇanāya līnatthappakāsanā.",
  "tika-s0101t:1340": "11. Kevaṭṭasuttavaṇṇanā",
  "tika-s0101t:1341": "Kevaṭṭagahapatiputtavatthuvaṇṇanā",
  "tika-s0101t:1342_0": "481. Pāvārikambavaneti pāvārikaseṭṭhino ambabahule upavane. Taṃ kira so seṭṭhī bhagavato",
  "tika-s0101t:1342_1": "anucchavikaṃ gandhakuṭiṃ, bhikkhusaṅghassa ca rattiṭṭhānadivāṭṭhānakuṭimaṇḍapādīni",
  "tika-s0101t:1342_2": "sampādetvā pākāraparikkhittaṃ dvārakoṭṭhakasampannaṃ katvā buddhappamukhassa saṅghassa",
  "tika-s0101t:1342_3": "niyyātesi, purimavohārena pana “pāvārikambavana”nti vuccati, tasmiṃ pāvārikambavane.",
  "tika-s0101t:1342_4": "Kevaṭṭoti idaṃ tassa nāmaṃ kevaṭṭehi saṃrakkhitattā, tesaṃ vā santike saṃvaḍḍhitattāti",
  "tika-s0101t:1342_5": "keci. “Gahapatiputtassā”ti ettha kāmaṃ tadā so gahapatiṭṭhāne ṭhito, pitu panassa",
  "tika-s0101t:1342_6": "acirakālaṃkatatāya purimasamaññāya “gahapatiputto” tveva voharīyati, tenāha “gahapati",
  "tika-s0101t:1342_7": "mahāsālo”ti. Mahāvibhavatāya mahāsāro, gahapatīti attho ra-kārassa la-kāraṃ katvā",
  "tika-s0101t:1342_8": "“mahāsālo sukhumālo aha”ntiādīsu viya. Saddhāsampannoti pothujjanikāya saddhāya vasena saddhā samannāgato.",
  "tika-s0101t:1343_0": "Samiddhāti sammadeva iddhā, iddhiyā vibhavasampattiyā vepullappattāti attho. “Ehi",
  "tika-s0101t:1343_1": "tvaṃ bhikkhu anvaddhamāsaṃ, anumāsaṃ, anusaṃvaccharaṃ vā manussānaṃ pasādāya iddhipāṭihāriyaṃ",
  "tika-s0101t:1343_2": "karohī”ti ekassa bhikkhuno āṇāpanaṃ tasmiṃ ṭhāne tassa ṭhapanaṃ nāma hotīti āha “ṭhānantare",
  "tika-s0101t:1343_3": "ṭhapetū”ti. Uttarimanussānaṃ dhammatoti uttarimanussānaṃ buddhādīnaṃ adhigamadhammato.",
  "tika-s0101t:1343_4": "Niddhāraṇe cetaṃ nissakkaṃ. Iddhipāṭihāriyañhi tato niddhāreti. Manussadhammato uttarīti",
  "tika-s0101t:1343_5": "pakatimanussadhammato upari. Pajjalitapadīpoti pajjalanto padīpo.",
  "tika-s0101t:1344": "482. Na dhaṃsemīti guṇasampattito na cāvemi, tenāha “sīlabheda”ntiādi. Vissāsaṃ vaḍḍhetvā bhagavati attano vissatthabhāvaṃ brūhetvā vibhūtaṃ pākaṭaṃ katvā.",
  "tika-s0101t:1345": "Iddhipāṭihāriyavaṇṇanā",
  "tika-s0101t:1346_0": "483-4. Ādīnavanti dosaṃ. Gandhārīti cūḷagandhārī, mahāgandhārīti dve gandhārīvijjā.",
  "tika-s0101t:1346_1": "Tattha cūḷagandhārī nāma tivassato oraṃ matānaṃ sattānaṃ upapannaṭṭhānajānanavijjā.",
  "tika-s0101t:1346_2": "Mahāgandhārī tampi jānāti tato uttaripi iddhividhañāṇakappaṃ yebhuyyena iddhividhakiccaṃ",
  "tika-s0101t:1346_3": "sādheti. Tassā kira vijjāya sādhako puggalo tādise desakāle mantaṃ parijappitvā bahudhāpi",
  "tika-s0101t:1346_4": "attānaṃ dasseti, hatthiādīnipi dasseti, dassanīyopi hoti, aggithambhampi karoti,",
  "tika-s0101t:1346_5": "jalathambhampi karoti, ākāsepi attānaṃ dasseti. Sabbaṃ indajālasadisaṃ daṭṭhabbaṃ.",
  "tika-s0101t:1346_6": "Aṭṭoti dukkhito bādhito, tenāha “pīḷito”ti.",
  "tika-s0101t:1347": "Ādesanāpāṭihāriyavaṇṇanā",
  "tika-s0101t:1348_0": "485. Kāmaṃ “cetasika”nti padaṃ ye cetasi niyuttā cittena sampayuttā, tesaṃ sādhāraṇavacanaṃ,",
  "tika-s0101t:1348_1": "sādhāraṇe pana gahite cittaviseso gahitova hoti, sāmaññajotanā ca visese avatiṭṭhatīti",
  "tika-s0101t:1348_2": "cetasikaggahaṇassa adhippāyaṃ vivaranto “somanassadomanassaṃ adhippeta”nti āha. Somanassaggahaṇena",
  "tika-s0101t:1348_3": "cettha tadekaṭṭhā rāgādayo, saddhādayo ca dassitā honti, domanassaggahaṇena dosādayo.",
  "tika-s0101t:1348_4": "Vitakkavicārā pana sarūpeneva dassitā. Evaṃ tava manoti iminā ākārena tava mano pavattoti",
  "tika-s0101t:1348_5": "attho. Kena pakārena pavattoti āha “somanassito vā”tiādi. “Evaṃ tava mano”ti idaṃ",
  "tika-s0101t:1348_6": "pana somanassitatādimattadassanaṃ, na pana yena yena somanassito vā domanassito vā,",
  "tika-s0101t:1348_7": "taṃ taṃ dassanaṃ. Dutiyanti “itthampi te mano”ti idaṃ. Itipīti ettha iti-saddo nidassanattho",
  "tika-s0101t:1348_8": "“atthīti kho, kaccāna, ayameko anto”tiādīsu viya, tenāha “imañca imañca atthaṃ cintayamāna”nti",
  "tika-s0101t:1348_9": "pi-saddo vuttatthasampiṇḍanattho. Parassa cintaṃ manati jānāti etenāti cintāmaṇi.",
  "tika-s0101t:1348_10": "Tassā kira vijjāya sādhako puggalo tādise desakāle mantaṃ parijappitvā yassa cittaṃ",
  "tika-s0101t:1348_11": "jānitukāmo, tassa diṭṭhasutādivisesasañjānanamukhena cittācāraṃ anuminanto kathetīti",
  "tika-s0101t:1348_12": "keci. Apare “vācaṃ niccharāpetvā tattha akkharasallakkhaṇavasenā”ti vadanti.",
  "tika-s0101t:1349": "Anusāsanīpāṭihāriyavaṇṇanā",
  "tika-s0101t:1350_0": "486. Pavattentāti pavattanakā hutvā, pavattanavasenāti attho. “Eva”nti hi padaṃ yathānusiṭṭhāya",
  "tika-s0101t:1350_1": "anusāsaniyā vidhivasena, paṭisedhavasena ca pavattiākāraparāmasanaṃ, sā ca sammāvitakkānaṃ",
  "tika-s0101t:1350_2": "micchāvitakkānañca pavattiākāradassanavasena pavattati tattha ānisaṃsassa ādīnavassa",
  "tika-s0101t:1350_3": "ca vibhāvanatthaṃ. Aniccasaññameva na niccasaññanti attho. Paṭiyogīnivattanatthañhi",
  "tika-s0101t:1350_4": "eva-kāraggahaṇaṃ. Idhāpi evaṃ saddaggahaṇassa attho, payojanañca vuttanayeneva veditabbaṃ.",
  "tika-s0101t:1350_5": "Idaṃgahaṇepi eseva nayo. Pañcakāmaguṇikarāganti nidassanamattaṃ daṭṭhabbaṃ, tadaññarāgassa,",
  "tika-s0101t:1350_6": "dosādīnañca pahānassa icchitattā, tappahānassa ca tadaññarāgādikhepanassa upāyabhāvato",
  "tika-s0101t:1350_7": "tathā vuttaṃ duṭṭhalohitavimocanassa pubbaduṭṭhamaṃsakhepanūpāyatā viya. Lokuttaradhammamevāti",
  "tika-s0101t:1350_8": "avadhāraṇaṃ paṭipakkhabhāvato sāvajjadhammanivattanaparaṃ daṭṭhabbaṃ tassādhigamūpāyānisaṃsabhūtānaṃ",
  "tika-s0101t:1350_9": "tadaññesaṃ anavajjadhammānaṃ nānantariyabhāvato. Iddhividhaṃ iddhipāṭihāriyanti dasseti",
  "tika-s0101t:1350_10": "iddhidassanena parasantāne pasādādīnaṃ paṭipakkhassa haraṇato. Iminā nayena sesapadadvayepi",
  "tika-s0101t:1350_11": "attho veditabbo. Satataṃ dhammadesanāti sabbakālaṃ desetabbadhammadesanā.",
  "tika-s0101t:1351_0": "Iddhipāṭihāriyenāti sahayoge karaṇavacanaṃ, iddhipāṭihāriyena saddhinti attho. Ādesanāpāṭihāriyenāti",
  "tika-s0101t:1351_1": "etthāpi eseva nayo. Dhammasenāpatissa āciṇṇanti yojanā. “Cittācāraṃ ñatvā”ti iminā",
  "tika-s0101t:1351_2": "ādesanāpāṭihāriyaṃ dasseti. “Dhammaṃ desesī”ti iminā anusāsanīpāṭihāriyaṃ “buddhānaṃ",
  "tika-s0101t:1351_3": "satataṃ dhammadesanā”ti anusāsanīpāṭihāriyassa tattha sātisayatāya vuttaṃ. Saupārambhāni",
  "tika-s0101t:1351_4": "patirūpena upārambhitabbato. Sadosāni dosasamucchindanassa anupāyabhāvato. Sadosattā",
  "tika-s0101t:1351_5": "eva addhānaṃ na tiṭṭhanti cirakālaṭṭhāyīni na honti. Addhānaṃ atiṭṭhanato na niyyantīti",
  "tika-s0101t:1351_6": "phalena hetuno anumānaṃ. Aniyyānikatāya hi tāni anaddhaniyāni. Anusāsanīpāṭihāriyaṃ",
  "tika-s0101t:1351_7": "anupārambhaṃ visuddhippabhavato, visuddhinissayato ca. Tato eva niddosaṃ. Na hi tattha",
  "tika-s0101t:1351_8": "pubbāparavirodhādidosasambhavo. Niddosattā eva addhānaṃ tiṭṭhati paravādavātehi,",
  "tika-s0101t:1351_9": "kilesavātehi ca anupahantabbato. Tasmāti yathāvuttakāraṇato, tena saupārambhādiṃ,",
  "tika-s0101t:1351_10": "anupārambhādiṃ cāti ubhayaṃ ubhayattha yathākkamaṃ gārayhapāsaṃsabhāvānaṃ hetubhāvena paccāmasati.",
  "tika-s0101t:1352": "Bhūtanirodhesakavatthuvaṇṇanā",
  "tika-s0101t:1353_0": "487. Aniyyānikabhāvadassanatthanti yasmā mahābhūtapariyesako bhikkhu purimesu dvīsu",
  "tika-s0101t:1353_1": "pāṭihāriyesu vasippatto kusalopi samāno mahābhūtānaṃ aparisesanirodhasaṅkhātaṃ nibbānaṃ",
  "tika-s0101t:1353_2": "nāvabujjhi, tasmā tāni niyyānāvahatābhāvato aniyyānikānīti tesaṃ aniyyānikabhāvadassanatthaṃ.",
  "tika-s0101t:1353_3": "Tatiyaṃ pana takkarassa ekantato niyyānāvahanti tasseva niyyānikabhāvadassanatthaṃ.",
  "tika-s0101t:1354_0": "Evametissā desanāya mukhyapayojanaṃ dassetvā idāni anusaṅgikampi dassetuṃ “apicā”tiādi",
  "tika-s0101t:1354_1": "āraddhaṃ. Mahābhūte pariyesantoti aparisesaṃ nirujjhanavasena mahābhūte gavesanto,",
  "tika-s0101t:1354_2": "tesaṃ anavasesanirodhaṃ vīmaṃsantoti attho. Vicaritvāti dhammatāya codiyamāno vicaritvā.",
  "tika-s0101t:1354_3": "Dhammatāsiddhaṃ kiretaṃ, yadidaṃ tassa bhikkhuno tathā vicaraṇaṃ, yathā abhijātiyaṃ",
  "tika-s0101t:1354_4": "mahāpathavikampādi. Mahantabhāvappakāsanatthanti sadevake loke anaññasādhāraṇassa",
  "tika-s0101t:1354_5": "buddhānaṃ mahantabhāvassa mahānubhāvatāya dīpanatthaṃ. Idañca kāraṇanti sabbesampi",
  "tika-s0101t:1354_6": "buddhānaṃ sāsane īdiso eko bhikkhu tadānubhāvappakāsano hotīti idampi kāraṇaṃ dassento.",
  "tika-s0101t:1355_0": "Katthāti nimitte bhummaṃ, tasmā katthāti kismiṃ ṭhāne kāraṇabhūte. Kiṃ āgammāti kiṃ",
  "tika-s0101t:1355_1": "ārammaṇaṃ paccayabhūtaṃ adhigantvā, tenāha “kiṃ pattassā”ti. Teti mahābhūtā. Appavattivasenāti",
  "tika-s0101t:1355_2": "anuppajjanavasena. Sabbākārenāti vacanatthalakkhaṇādisamuṭṭhānakalāpacuṇṇanānattekattavinibbhogāvinibbhoga-",
  "tika-s0101t:1355_3": "sabhāgavisabhāgaajjhattikabāhirasaṅgahapaccayasamannāhārapaccayavibhāgākārato, sasambhārasaṅkhepasasambhāravibhattisalakkhaṇasaṅkhepasalakkhaṇavibhattiākārato",
  "tika-s0101t:1355_4": "cāti sabbena ākārena.",
  "tika-s0101t:1356_0": "488. Dibbanti ettha pañcahi kāmaguṇehi samaṅgībhūtā hutvā vicaranti, kīḷanti, jotanti",
  "tika-s0101t:1356_1": "cāti devo, devaloko. Taṃ yanti upagacchanti etenāti devayāniyo. Vasaṃ vattentoti",
  "tika-s0101t:1356_2": "ettha vasavattanaṃ nāma yathicchitaṭṭhānagamanaṃ. Cattāro mahārājāno etesaṃ issarāti",
  "tika-s0101t:1356_3": "cātumahārājikā yā devatā maggaphalalābhino tā tamatthaṃ ekadesena jāneyyuṃ buddhavisayo",
  "tika-s0101t:1356_4": "panāyaṃ pañhoti cintetvā “na jānāmā”ti āhaṃsu, tenāha “buddhavisaye”tiādi. Ajjhottharaṇaṃ",
  "tika-s0101t:1356_5": "nāmettha nippīḷananti āha “punappunaṃ pucchatī”ti. Abhikkantatarāti rūpasampattiyā",
  "tika-s0101t:1356_6": "ceva paññāpaṭibhānādiguṇehi ca amhe abhibhuyya paresaṃ kāmanīyatarā. Paṇītatarāti",
  "tika-s0101t:1356_7": "uḷāratarā, tenāha “uttamatarā”ti.",
  "tika-s0101t:1357_0": "491-3. Devayāniyasadiso iddhividhañāṇasseva adhippetattā. “Devayāniyamaggoti vā …pe…",
  "tika-s0101t:1357_1": "sabbametaṃ iddhividhañāṇasseva nāma”nti idaṃ pāḷiyaṃ aṭṭhakathāsu ca tattha tattha",
  "tika-s0101t:1357_2": "āgataruḷhivasena vuttaṃ.",
  "tika-s0101t:1358": "494. Āgamanapubbabhāge nimittanti brahmuno āgamanassa pubbabhāge uppajjananimittaṃ. Pāturahosīti āvi bhavi. Pākaṭo ahosīti pakāso ahosi.",
  "tika-s0101t:1359_0": "497. Padesenāti ekadesena, upādinnakavasena, sattasantānapariyāpannenāti attho. Anupādinnakepīti",
  "tika-s0101t:1359_1": "anindriyabaddhepi. Nippadesato anavasesato. Pucchāmūḷhassāti pucchituṃ ajānantassa.",
  "tika-s0101t:1359_2": "Pucchāya dosaṃ dassetvāti tena katapucchāya pucchitākāre dosaṃ vibhāvetvā. Yasmā",
  "tika-s0101t:1359_3": "vissajjanaṃ nāma pucchānurūpaṃ pucchāsabhāgena vissajjetabbato, na ca tathāgatā virajjhitvā",
  "tika-s0101t:1359_4": "katapucchānurūpaṃ vissajjenti, atthasabhāgatāya ca vissajjanassa pucchakā tadatthaṃ",
  "tika-s0101t:1359_5": "anavabujjhantā sammuyhanti, tasmā pucchāya sikkhāpanaṃ buddhāciṇṇaṃ, tenāha “pucchaṃ sikkhāpetvā”tiādi.",
  "tika-s0101t:1360_0": "498. Appatiṭṭhāti appaccayā, sabbaso samucchinnakāraṇāti attho. Upādinnaṃ yevāti",
  "tika-s0101t:1360_1": "indriyabaddhameva. Yasmā ekadisābhimukhaṃ santānavasena saṇṭhite rūpappabandhe dīghasamaññā",
  "tika-s0101t:1360_2": "taṃ upādāya tato appake rassasamaññā tadubhayañca visesato rūpaggahaṇamukhena gayhati,",
  "tika-s0101t:1360_3": "tasmā āha “dīghañca rassañcāti saṇṭhānavasena upādārūpaṃ vutta”nti. Appaparimāṇe",
  "tika-s0101t:1360_4": "rūpasaṅghāte aṇusamaññā, taṃ upādāya tato mahati thūlasamaññā. Idampi dvayaṃ visesato",
  "tika-s0101t:1360_5": "rūpaggahaṇamukhena gayhati, tenāha “imināpī”tiādi. Pi-saddena cettha “saṇṭhānavasena",
  "tika-s0101t:1360_6": "upādārūpaṃ vutta”nti etthāpi vaṇṇamattameva kathitanti imamatthaṃ samuccinatīti vadanti.",
  "tika-s0101t:1360_7": "Subhanti sundaraṃ, iṭṭhanti attho. Asubhanti asundaraṃ, aniṭṭhanti vuttaṃ hoti. Tenevāha",
  "tika-s0101t:1360_8": "“iṭṭhāniṭṭhārammaṇaṃ panevaṃ kathita”nti. Dīghaṃ rassaṃ, aṇuṃ thūlaṃ, subhāsubhanti",
  "tika-s0101t:1360_9": "tīsu ṭhānesu upādārūpasseva gahaṇaṃ, bhūtarūpānaṃ visuṃ gahitattā. Nāmanti vedanādikkhandhacatukkaṃ",
  "tika-s0101t:1360_10": "tañhi ārammaṇābhimukhaṃ namanato, nāmakaraṇato ca “nāma”nti vuccati. Heṭṭhā “dīghaṃ",
  "tika-s0101t:1360_11": "rassa”ntiādinā vuttameva idha ruppanaṭṭhena “rūpa”nti gahitanti āha “dīghādibhedaṃ",
  "tika-s0101t:1360_12": "rūpañcā”ti. Dīghādīti ca ādi-saddena āpādīnañca saṅgaho daṭṭhabbo. Yasmā vā dīghādisamaññā",
  "tika-s0101t:1360_13": "na rūpāyatanavatthukāva, atha kho bhūtarūpavatthukāpi. Tathā hi saṇṭhānaṃ phusanamukhenapi",
  "tika-s0101t:1360_14": "gayhati, tasmā dīgharassādiggahaṇena bhūtarūpampi gayhatevāti “dīghādibhedaṃ rūpa”micceva",
  "tika-s0101t:1360_15": "vuttaṃ. Kiṃ āgammāti kiṃ adhigantvā kissa adhigamahetu. “Uparujjhatī”ti idaṃ anuppādanirodhaṃ",
  "tika-s0101t:1360_16": "sandhāya vuttaṃ, na khaṇanirodhanti āha “asesametaṃ nappavattatī”ti.",
  "tika-s0101t:1361_0": "499. Viññātabbanti visiṭṭhena ñātabbaṃ, ñāṇuttamena ariyamaggañāṇena paccakkhato",
  "tika-s0101t:1361_1": "jānitabbanti attho, tenāha “nibbānassetaṃ nāma”nti. Nidissatīti nidassanaṃ, cakkhuviññeyyaṃ.",
  "tika-s0101t:1361_2": "Na nidassanaṃ anidassanaṃ, acakkhuviññeyyanti etamatthaṃ vadanti. Nidassanaṃ vā upamā,",
  "tika-s0101t:1361_3": "taṃ etassa natthīti anidassanaṃ. Na hi nibbānassa niccassa ekassa accantasantapaṇītasabhāvassa",
  "tika-s0101t:1361_4": "sadisaṃ nidassanaṃ kutoci labbhatīti. Yaṃ ahutvā sambhoti, hutvā paṭiveti taṃ saṅkhataṃ",
  "tika-s0101t:1361_5": "udayavayantehi saantaṃ, asaṅkhatassa pana nibbānassa niccassa te ubhopi antā na santi,",
  "tika-s0101t:1361_6": "tato eva navabhāvāpagamasaṅkhāto jarantopi tassa natthīti āha “uppādanto…pe… ananta”nti.",
  "tika-s0101t:1361_7": "“Titthassa nāma”nti vatvā tattha nibbacanaṃ dassetuṃ “papanti etthāti papa”nti vuttaṃ.",
  "tika-s0101t:1361_8": "Ettha hi papanti pānatitthaṃ. Bha-kāro kato niruttinayena. Visuddhaṭṭhena vā sabbatopabhaṃ,",
  "tika-s0101t:1361_9": "kenaci anupakkiliṭṭhatāya samantato pabhassaranti attho. Yena nibbānaṃ adhigataṃ,",
  "tika-s0101t:1361_10": "taṃ santatipariyāpannānaṃyeva idha anuppādanirodho adhippetoti vuttaṃ “upādinnakadhammajātaṃ",
  "tika-s0101t:1361_11": "nirujjhati appavattaṃ hotī”ti.",
  "tika-s0101t:1362_0": "Tatthāti “viññāṇassa nirodhenā”ti yaṃ padaṃ vuttaṃ, tasmiṃ. “Viññāṇa”nti viññāṇaṃ",
  "tika-s0101t:1362_1": "uddharati vibhattabbattā etthetaṃ uparujjhatīti etasmiṃ nibbāne etaṃ nāmarūpaṃ carimakaviññāṇanirodhena",
  "tika-s0101t:1362_2": "anuppādavasena nirujjhati anupādisesāya nibbānadhātuyā, tenāha “vijjhātadīpasikhā",
  "tika-s0101t:1362_3": "viya apaṇṇattikabhāvaṃ yātī”ti. “Carimakaviññāṇa”nti hi arahato cuticittaṃ adhippetaṃ.",
  "tika-s0101t:1362_4": "“Abhisaṅkhāraviññāṇassāpī”tiādināpi saupādisesanibbānamukhena anupādisesanibbānameva",
  "tika-s0101t:1362_5": "vadati nāmarūpassa anavasesato uparujjhanassa adhippetattā, tenāha “anuppādavasena",
  "tika-s0101t:1362_6": "uparujjhatī”ti. Sotāpattimaggañāṇenāti kattari, karaṇe vā karaṇavacanaṃ. Nirodhenāti",
  "tika-s0101t:1362_7": "pana hetumhi. Etthāti etasmiṃ nibbāne. Sesamettha yaṃ atthato na vibhattaṃ, taṃ suviññeyyameva.",
  "tika-s0101t:1363": "Kevaṭṭasuttavaṇṇanāya līnatthappakāsanā.",
  "tika-s0101t:1366": "12. Lohiccasuttavaṇṇanā",
  "tika-s0101t:1367": "Lohiccabrāhmaṇavatthuvaṇṇanā",
  "tika-s0101t:1368": "501. Sālavatikāti itthiliṅgavasena tassa gāmassa nāmaṃ. Gāmaṇikābhāvenāti keci. Lohito nāma tassa kule pubbapuriso, tassa vasena lohiccoti tassa brāhmaṇassa gottato āgataṃ nāmaṃ.",
  "tika-s0101t:1369_0": "502. “Diṭṭhigata”nti laddhimattaṃ adhippetanti āha “na pana ucchedasassatānaṃ aññatara”nti.",
  "tika-s0101t:1369_1": "Na hi ucchedasassatagāhavinimutto koci diṭṭhigāho atthi. “Bhāsati yevā”ti tassā laddhiyā",
  "tika-s0101t:1369_2": "loke pākaṭabhāvaṃ dasseti. Attato añño paroti yathā anusāsakato anusāsitabbo paro,",
  "tika-s0101t:1369_3": "evaṃ anusāsitabbatopi anusāsako paroti vuttaṃ “paro parassāti paro yo”tiādi. Kiṃ-saddāpekkhāya",
  "tika-s0101t:1369_4": "cettha “karissatī”ti anāgatakālavacanaṃ, anāgatepi vā tena tassa kātabbaṃ natthīti",
  "tika-s0101t:1369_5": "dassanatthaṃ. Kusalaṃ dhammanti anavajjadhammaṃ nikkilesadhammaṃ vimokkhadhammanti",
  "tika-s0101t:1369_6": "attho. “Paresaṃ dhammaṃ kathessāmī”ti tehi attānaṃ parivārāpetvā vicaraṇaṃ kiṃ atthiyaṃ",
  "tika-s0101t:1369_7": "āsayabuddhassāpi anurodhena vinā taṃ na hotīti tasmā attanā paṭiladdhaṃ…pe… vihātabbanti",
  "tika-s0101t:1369_8": "vadati. Tenāha “evaṃ sampadamidaṃ pāpakaṃ lobhadhammaṃ vadāmī”ti.",
  "tika-s0101t:1370": "504. Soti lohicco brāhmaṇo.",
  "tika-s0101t:1371_0": "508. Kathāphāsukatthanti kathāsukhatthaṃ, sukhena kathaṃ kathetuñceva sotuñcāti attho.",
  "tika-s0101t:1371_1": "Appeva nāma siyāti ettha pītivasena āmeḍitaṃ daṭṭhabbaṃ. Tathā hi taṃ “buddhagajjita”nti",
  "tika-s0101t:1371_2": "vuccati. Bhagavā hi īdisesu ṭhānesu visesato pītisomanassajāto hoti. Tenāha “ayaṃ",
  "tika-s0101t:1371_3": "kirettha adhippāyo”tiādi.",
  "tika-s0101t:1372": "Lohiccabrāhmaṇānuyogavaṇṇanā",
  "tika-s0101t:1373_0": "509. Samudayasañjātīti āyuppādo. Anupubbo kampī-saddo ākaṅkhanattho hotīti “icchatīti",
  "tika-s0101t:1373_1": "attho”ti vuttaṃ. Sātisayena vā hitena anukampako anuggaṇhanako hitānukampī. Sampajjatīti",
  "tika-s0101t:1373_2": "āsevanalābhena nippajjati balavatī hoti, avaggahāti attho, tenāha “niyatā hotī”ti.",
  "tika-s0101t:1373_3": "Niraye nibbattati micchādiṭṭhiko.",
  "tika-s0101t:1374_0": "510-11. Dutiyaṃ upapattinti “nanu rājā pasenadī kosalo”tiādinā dutiyaṃ upapattiṃ",
  "tika-s0101t:1374_1": "sādhanayuttiṃ. Kāraṇañhi bhagavā upamāmukhena dasseti. Ye cimeti ye ca ime kulaputtā",
  "tika-s0101t:1374_2": "dibbā gabbhā paripācentīti yojanā. Asakkuṇantā upanissayasampattiyā, ñāṇaparipākassa",
  "tika-s0101t:1374_3": "vā abhāvena. Ye pana “paripaccantī”ti paṭhanti, tesaṃ “dibbe gabbhe”ti vacanavipallāsena",
  "tika-s0101t:1374_4": "payojanaṃ natthi. Attho ca dutiyavikappe vuttanayena veditabbo. Ahitānukampitā ca",
  "tika-s0101t:1374_5": "taṃsamaṅgisattavasena. Divi bhavāti dibbā. Gabbhenti paripaccanavasena santānaṃ pabandhentīti",
  "tika-s0101t:1374_6": "gabbhā. “Channaṃ devalokāna”nti nidassanavacanametaṃ. Brahmalokassāpi hi dibbagabbhabhāvo",
  "tika-s0101t:1374_7": "labbhateva dibbavihārahetukattā. Evañca katvā “bhāvanaṃ bhāvayamānā”ti idampi vacanaṃ",
  "tika-s0101t:1374_8": "samatthitaṃ hoti. Bhavanti ettha yathāruci sukhasamappitāti bhavā, vimānāni. Devabhāvāvahattā",
  "tika-s0101t:1374_9": "dibbā. Vuttanayeneva gabbhā. Dānādayo devalokasaṃvattaniyapuññavisesā. Dibbā bhavāti",
  "tika-s0101t:1374_10": "devalokapariyāpannā upapattibhavā. Tadāvaho hi kammabhavo pubbe gahito.",
  "tika-s0101t:1375": "Tayocodanārahavaṇṇanā",
  "tika-s0101t:1376_0": "513. Aniyamitenevāti aniyameneva “tvaṃ evaṃdiṭṭhiko evaṃ sattānaṃ anatthassa kārako”ti",
  "tika-s0101t:1376_1": "evaṃ anuddesikeneva. Mānanti “ahametaṃ jānāmi, ahametaṃ passāmī”ti evaṃ paṇḍitamānaṃ.",
  "tika-s0101t:1376_2": "Bhinditvāti vidhametvā, jahāpetvāti attho. Tayo satthāreti asampāditaattahito anovādakarasāvako,",
  "tika-s0101t:1376_3": "asampāditaattahito ovādakarasāvako, sampāditaattahito anovādakarasāvakoti ime tayo",
  "tika-s0101t:1376_4": "satthāre. Catuttho pana sammāsambuddho na codanāraho hotīti “tena pucchite eva kathessāmī”ti",
  "tika-s0101t:1376_5": "codanārahe tayo satthāre paṭhamaṃ dassesi, pacchā catutthaṃsatthāraṃ. Kāmañcettha",
  "tika-s0101t:1376_6": "catuttho satthā eko adutiyo anaññasādhāraṇo, tathāpi so yesaṃ uttarimanussadhammānaṃ",
  "tika-s0101t:1376_7": "vasena “dhammamayo kāyo”ti vuccati, tesaṃ samudāyabhūtopi te guṇāvayave satthuṭṭhāniye",
  "tika-s0101t:1376_8": "katvā dassento bhagavā “ayampi kho, lohicca, satthā”ti abhāsi.",
  "tika-s0101t:1377_0": "Aññāti ya-kāralopena niddeso “sayaṃ abhiññā”ti ādīsu viya. Aññāyāti ca tadatthiye",
  "tika-s0101t:1377_1": "sampadānavacananti āha “ājānanatthāyā”ti. Sāvakattaṃ paṭijānitvā ṭhitattā ekadesenassa",
  "tika-s0101t:1377_2": "sāsanaṃ karontīti āha “nirantaraṃ tassa sāsanaṃ akatvā”ti. Ukkamitvā vattantīti yathicchitaṃ",
  "tika-s0101t:1377_3": "karontīti attho. Paṭikkamantiyāti anabhiratiyā agāravena apagacchantiyā, tenāha “anicchantiyā”tiādi.",
  "tika-s0101t:1377_4": "Ekāyāti ekāya itthiyā. Eko iccheyyāti eko puriso tāya anicchantiyā sampayogaṃ kāmeyya.",
  "tika-s0101t:1377_5": "Osakkanādimukhena itthipurisasambandhanidassanaṃ gehasitaapekkhāvasena tassa satthuno",
  "tika-s0101t:1377_6": "sāvakesu paṭipattīti dasseti. Ativiya virattabhāvato daṭṭhumpi anicchamānaṃ. Lobhenāti",
  "tika-s0101t:1377_7": "parivāravasena uppajjanakalābhasakkāralobhena. Tattha sampādehīti tasmiṃ paṭipattidhamme",
  "tika-s0101t:1377_8": "patiṭṭhitaṃ katvā sampādehi. Ujuṃ karohi kāyavaṅkādivigamena.",
  "tika-s0101t:1378_0": "515. Evaṃ codanaṃ arahatīti evaṃ vuttanayena sāvakesu appossukkabhāvāpādane niyojanavasena",
  "tika-s0101t:1378_1": "codanaṃ arahati, na paṭhamo viya “evarūpo tava lobhadhammo”tiādinā, na ca dutiyo",
  "tika-s0101t:1378_2": "viya “attānameva tāva tattha sampādehī”tiādinā. Kasmā? Sampāditaattahitatāya tatiyassa.",
  "tika-s0101t:1379": "Nacodanārahasatthuvaṇṇanā",
  "tika-s0101t:1380_0": "516. “Na codanāraho”ti ettha yasmā codanārahatā nāma satthuvippaṭipattiyā vā sāvakavippaṭipattiyā",
  "tika-s0101t:1380_1": "vā ubhayavippaṭipattiyā vā, tayidaṃ sabbampi imasmiṃ satthari natthi, tasmā na codanārahoti",
  "tika-s0101t:1380_2": "imamatthaṃ dassetuṃ “ayañhī”tiādi vuttaṃ.",
  "tika-s0101t:1381_0": "517. Mayā gahitāya diṭṭhiyāti sabbaso anavajje sammāpaṭipanne paresaṃ sammadeva sammāpaṭipattiṃ",
  "tika-s0101t:1381_1": "dessente satthari abhūtadosāropanavasena micchāgahitāya nirayagāminiyā pāpadiṭṭhiyā.",
  "tika-s0101t:1381_2": "Narakapapātanti narakasaṅkhātaṃ mahāpapātaṃ. Papatanti tatthāti hi papāto. Saggamaggathaleti",
  "tika-s0101t:1381_3": "saggagāmimaggabhūte puññadhammathale. Sesaṃ suviññeyyameva.",
  "tika-s0101t:1382": "Lohiccasuttavaṇṇanāya līnatthappakāsanā.",
  "tika-s0101t:1385": "13. Tevijjasuttavaṇṇanā",
  "tika-s0101t:1386_0": "518. Uttarenāti ettha ena-saddo disāvācīsaddato pañcamīantato adūrattho icchito,",
  "tika-s0101t:1386_1": "tasmā uttarena-saddena adūratthajotanaṃ dassento “adūre uttarapasse”ti āha. Akkharacintakā",
  "tika-s0101t:1386_2": "pana ena-saddayoge avadhivācini pade upayogavacanaṃ icchanti. Attho pana sāmivaseneva",
  "tika-s0101t:1386_3": "icchitoti idha sāmivacanavaseneva vuttaṃ.",
  "tika-s0101t:1387_0": "519. Kulacārittādīti ādi-saddena mantajjhenābhirūpatādisampattiṃ saṅgaṇhāti. Mantasajjhāyakaraṇatthanti",
  "tika-s0101t:1387_1": "āthabbaṇamantānaṃ sajjhāyakaraṇatthaṃ, tenāha “aññesaṃ bahūnaṃ pavesanaṃ nivāretvā”ti.",
  "tika-s0101t:1388": "Maggāmaggakathāvaṇṇanā",
  "tika-s0101t:1389_0": "520. “Jaṅghacāra”nti caṅkamato ito cito ca caraṇamāha. So hi jaṅghāsu kilamathavinodanattho",
  "tika-s0101t:1389_1": "cāroti tathā vutto. Tenāha “anucaṅkamantānaṃ anuvicarantāna”nti. Tenāti ubhosupi",
  "tika-s0101t:1389_2": "anucaṅkamanānuvicāraṇānaṃ labbhanato. Sahāyā hi te aññamañña sabhāgavuttikā. “Maggo”ti",
  "tika-s0101t:1389_3": "icchitaṭṭhānaṃ ujukaṃ maggati upagacchati etenāti maggo, ujumaggo. Tadañño amaggo,",
  "tika-s0101t:1389_4": "tasmiṃ magge ca amagge ca. Paṭipadanti brahmalokagāmimaggassa pubbabhāgapaṭipadaṃ.",
  "tika-s0101t:1390_0": "Niyyātīti niyyānīyo, so eva “niyyāniko”ti vuttoti āha “niyyāyanto”ti. Yasmā niyyātapuggalavasenassa",
  "tika-s0101t:1390_1": "niyyānikabhāvo, tasmā “niyyāyanto”ti puggalassa yoniso paṭipajjanavasena niyyāyanto",
  "tika-s0101t:1390_2": "maggo “niyyātī”ti vutto. Karotīti attano santāne uppādeti. Uppādentoyeva hi tattha",
  "tika-s0101t:1390_3": "paṭipajjati nāma. Saha byeti vattatīti sahabyo, sahavattanako. Tassa bhāvo sahabyatāti",
  "tika-s0101t:1390_4": "āha “sahabhāvāyā”tiādi. Sahabhāvoti ca salokatā, samīpatā vā veditabbā, tenāha “ekaṭṭhāne",
  "tika-s0101t:1390_5": "pātubhāvāyā”ti. Sakameva ācariyavādanti attano ācariyena pokkharasātinā kathitameva",
  "tika-s0101t:1390_6": "ācariyavādaṃ. Thometvā paggaṇhitvā “ayameva ujumaggo ayamañjasāyano”ti pasaṃsitvā",
  "tika-s0101t:1390_7": "ukkaṃsitvā. Bhāradvājopi sakamevāti bhāradvājopi māṇavo attano ācariyena tārukkhena",
  "tika-s0101t:1390_8": "kathitameva ācariyavādaṃ thometvā paggaṇhitvā vicaratīti yojanā. Tena vuttanti tena",
  "tika-s0101t:1390_9": "yathā tathā vā abhiniviṭṭhabhāvena vuttaṃ pāḷiyaṃ.",
  "tika-s0101t:1391_0": "521-2. Aniyyānikā vāti appāṭihāriyāva aññamaññassa vāde dosaṃ dassetvā aviparītatthadassanatthaṃ",
  "tika-s0101t:1391_1": "uttararahitā eva. Aññamaññassa vādassa ādito viruddhaggahaṇaṃ viggaho, sveva vivadanavasena",
  "tika-s0101t:1391_2": "aparāparaṃ uppanno vivādoti āha “pubbuppattiko viggaho aparabhāge vivādo”ti. Duvidhopi",
  "tika-s0101t:1391_3": "eso viggaho, vivādoti dvidhā vuttopi virodho. Nānāācariyānaṃ vādatoti nānārucikānaṃ",
  "tika-s0101t:1391_4": "ācariyānaṃ vādabhāvato. Nānāvādo nānāvidho vādoti katvā.",
  "tika-s0101t:1392_0": "523. Ekassāpīti tumhesu dvīsu ekassāpi. Ekasminti sakavādaparavādesu ekasmimpi. Saṃsayo",
  "tika-s0101t:1392_1": "natthīti “maggo nu kho, na maggo nu kho”ti saṃsayo vicikicchā natthi. Añjasāyanabhāve",
  "tika-s0101t:1392_2": "pana saṃsayo. Tenāha “esa kirā”tiādi. Bhagavā pana yadi sabbattha maggasaññino, evaṃ",
  "tika-s0101t:1392_3": "sati “kismiṃ vo viggaho”ti pucchati.",
  "tika-s0101t:1393": "524. “Icchitaṭṭhānaṃ ujukaṃ maggati upagacchati etenāti maggo, ujumaggo. Tadañño amaggo”ti vutto vāyamattho. Sabbe teti sabbepi te nānāācariyehi vuttamaggā.",
  "tika-s0101t:1394_0": "Ye pāḷiyaṃ “addhariyā brāhmaṇā”tiādinā vuttā. Addharo nāma yaññaviseso, tadupayogibhāvato",
  "tika-s0101t:1394_1": "“addhariyā” tveva vuccanti yajūni, tāni sajjhāyantīti addhariyā, yajubbedino. Ye",
  "tika-s0101t:1394_2": "ca tittiriisinā kate mante sajjhāyanti, te tittiriyā, yajubbedino eva. Yajubbedasākhā",
  "tika-s0101t:1394_3": "hesā, yadidaṃ tittiraṃ. Chando vuccati visesato sāmavedo, taṃ sarena kāyantīti chandokā,",
  "tika-s0101t:1394_4": "sāmavedino. “Chandogā”tipi paṭhanti, so evattho. Bahavo irayo etthāti bavhāri, irubbedo.",
  "tika-s0101t:1394_5": "Taṃ adhīyantīti bavhārijjhā.",
  "tika-s0101t:1395_0": "“Bahūnī”ti etthāyaṃ upamāsaṃsandanā – yathā te nānāmaggā ekaṃsato tassa gāmassa vā",
  "tika-s0101t:1395_1": "nigamassa vā pavesāya honti, evaṃ brāhmaṇehi paññāpiyamānāpi nānāmaggā brahmalokūpagamanāya",
  "tika-s0101t:1395_2": "brahmunā sahabyatāya ekaṃseneva hontīti.",
  "tika-s0101t:1396_0": "527-529. Va-kāro āgamasandhimattanti anatthako va-kāro, tena vaṇṇāgamena padantarasandhimattaṃ",
  "tika-s0101t:1396_1": "katanti attho. Andhapaveṇīti andhapanti. “Paññāsasaṭṭhi andhā”ti idaṃ tassā andhapaveṇiyā",
  "tika-s0101t:1396_2": "mahato gacchagumbassa anuparigamanayogyatādassanaṃ. Evañhi te “suciraṃ velaṃ maggaṃ",
  "tika-s0101t:1396_3": "gacchāmā”ti evaṃ saññino honti. Nāmakaṃyevāti atthābhāvato nāmamattaṃyeva, taṃ pana",
  "tika-s0101t:1396_4": "bhāsitaṃ tehi sārasaññitampi nāmamattatāya asārabhāvato nihīnamevāti āha “lāmakaṃyevā”ti.",
  "tika-s0101t:1397_0": "530. Yatoti bhummatthe nissakkavacanaṃ, sāmaññajotanā ca visese avatiṭṭhatīti āha",
  "tika-s0101t:1397_1": "“yasmiṃ kāle”ti. Āyācantīti patthenti. Uggamanaṃ lokassa bahukārabhāvato tathā thomanāti.",
  "tika-s0101t:1397_2": "Ayaṃ kira brāhmaṇānaṃ laddhi “brāhmaṇānaṃ āyācanāya candimasūriyā gantvā loke obhāsaṃ karontī”ti.",
  "tika-s0101t:1398_0": "532. Idha pana kiṃ vattabbanti imasmiṃ pana appaccakkhabhūtassa brahmuno sahabyatāya",
  "tika-s0101t:1398_1": "maggadesane tevijjānaṃ kiṃ vattabbaṃ atthi, ye paccakkhabhūtānampi candimasūriyānaṃ",
  "tika-s0101t:1398_2": "sahabyatāya maggaṃ desetuṃ na sakkontīti adhippāyo. “Yatthā”ti “idha panā”ti vuttamevatthaṃ paccāmasati.",
  "tika-s0101t:1399": "Aciravatīnadīupamākathāvaṇṇanā",
  "tika-s0101t:1400": "542. Samabharitāti sampuṇṇā. Tato eva kākapeyyā. Pārāti paratīraṃ. Apāranti orimatīraṃ. Ehīti āgaccha.",
  "tika-s0101t:1401_0": "544. Pañcasīla…pe… veditabbā yamaniyamādibrāhmaṇadhammānaṃ tadantogadhabhāvato. Tabbiparītāti",
  "tika-s0101t:1401_1": "pañcasīlādiviparītā pañca verādayo. “Punapī”ti vatvā “aparampī”ti vacanaṃ itarāyapi",
  "tika-s0101t:1401_2": "nadi upamāya saṅgaṇhanatthaṃ.",
  "tika-s0101t:1402_0": "546. Kāmayitabbaṭṭhenāti kāmanīyabhāvena. Bandhanaṭṭhenāti teneva kāmetabbabhāvena",
  "tika-s0101t:1402_1": "sattānaṃ cittassa ābandhanabhāvena. Kāmañcāyaṃ guṇa-saddo atthantaresupi diṭṭhappayogo,",
  "tika-s0101t:1402_2": "tesaṃ panettha asambhavato pārisesañāyena bandhanaṭṭheyeva yuttoti dassetuṃ “anujānāmī”tiādinā",
  "tika-s0101t:1402_3": "atthuddhāro āraddho, esevāti bandhanaṭṭho eva. Na hi rūpādīnaṃ kāmetabbabhāve vuccamāne",
  "tika-s0101t:1402_4": "paṭalaṭṭho yujjati tathā kāmetabbatāya anadhippetattā. Rāsaṭṭhaānisaṃsaṭṭhesupi eseva",
  "tika-s0101t:1402_5": "nayo tathāpi kāmetabbatāya anadhippetattā. Pārisesato pana bandhanaṭṭho gahito. Yadaggena",
  "tika-s0101t:1402_6": "hi nesaṃ kāmetabbatā, tadaggena bandhanabhāvo cāti.",
  "tika-s0101t:1403": "Koṭṭhāsaṭṭhopi tesu yujjateva cakkhuviññeyyādikoṭṭhāsabhāvena nesaṃ kāmetabbato. Koṭṭhāse ca guṇa-saddo dissati “diguṇaṃ vaḍḍhetabba”ntiādīsu, sampadāṭṭhopi –",
  "tika-s0101t:1404": "“Asaṅkhyeyyāni nāmāni, saguṇena mahesino;",
  "tika-s0101t:1405": "Guṇena nāmamuddheyyaṃ, api nāmasahassato”ti. ;",
  "tika-s0101t:1406": "Ādīsu sopi idha na yujjatīti anuddhaṭo.",
  "tika-s0101t:1407_0": "Cakkhuviññeyyāti cakkhuviññāṇena vijānitabbā, tena pana vijānanaṃ dassanamevāti āha",
  "tika-s0101t:1407_1": "“passitabbā”ti. “Sotaviññāṇena sotabbā”ti evamādi etenupāyenāti atidisati. Gavesitampi",
  "tika-s0101t:1407_2": "“iṭṭha”nti vuccati, taṃ idha nādhippetanti āha “pariyiṭṭhā vā hontu mā vā”ti. Iṭṭhārammaṇabhūtāti",
  "tika-s0101t:1407_3": "sukhārammaṇabhūtā. Kāmanīyāti kāmetabbā. Iṭṭhabhāvena manaṃ appāyantīti manāpā. Piyajātikāti piyasabhāvā.",
  "tika-s0101t:1408_0": "Gedhenāti lobhena abhibhūtā hutvā pañcakāmaguṇe paribhuñjantīti yojanā. Mucchākāranti",
  "tika-s0101t:1408_1": "mohanākāraṃ. Adhiosannāti adhiggayha ajjhosāya avasannā, tenāha “ogāḷhā”ti. Pariniṭṭhānappattāti",
  "tika-s0101t:1408_2": "gilitvā pariniṭṭhāpanavasena pariniṭṭhānaṃ upagatā. Ādīnavanti kāmaparibhoge sampati,",
  "tika-s0101t:1408_3": "āyatiñca dosaṃ apassantā. Ghāsacchādanādisambhoganimittasaṃkilesato nissaranti apagacchanti",
  "tika-s0101t:1408_4": "etenāti nissaraṇaṃ, yoniso paccavekkhitvā tesaṃ paribhogapaññā. Tadabhāvato anissaraṇapaññāti",
  "tika-s0101t:1408_5": "imamatthaṃ dassento “idametthā”tiādimāha.",
  "tika-s0101t:1409_0": "548-9. Āvarantīti kusalappavattiṃ āditova nivārenti. Nivārentīti niravasesato vārayanti.",
  "tika-s0101t:1409_1": "Onandhantīti ogāhantā viya chādenti. Pariyonandhantīti sabbaso chādenti. Āvaraṇādīnaṃ",
  "tika-s0101t:1409_2": "vasenāti āvaraṇādiatthānaṃ vasena. Te hi āsevanabalavatāya purimapurimehi pacchimapacchimā",
  "tika-s0101t:1409_3": "daḷhataratamādibhāvappattā vuttā.",
  "tika-s0101t:1410": "Saṃsandanakathāvaṇṇanā",
  "tika-s0101t:1411_0": "550. Itthipariggahe sati purisassa pañcakāmaguṇapariggaho paripuṇṇo eva hotīti vuttaṃ",
  "tika-s0101t:1411_1": "“sapariggahoti itthipariggahena sapariggaho”ti. “Itthipariggahena apariggaho”ti ca",
  "tika-s0101t:1411_2": "idaṃ tevijjabrāhmaṇesu dissamānapariggahānaṃ duṭṭhullatamapariggahābhāvadassanaṃ.",
  "tika-s0101t:1411_3": "Evaṃbhūtānaṃ tevijjānaṃ brāhmaṇānaṃ kā brahmunā saṃsandanā, brahmā pana sabbena sabbaṃ",
  "tika-s0101t:1411_4": "apariggahoti. Veracittena avero, kuto etassa verappayogoti adhippāyo. Cittagelaññasaṅkhātenāti",
  "tika-s0101t:1411_5": "cittuppādagelaññasaññitena, tenassa sabbarūpakāyagelaññabhāvo vutto hoti. Byāpajjhenāti",
  "tika-s0101t:1411_6": "dukkhena. Uddhaccakukkuccādīhīti ādi-saddena tadekaṭṭhā saṃkilesadhammā saṅgayhanti.",
  "tika-s0101t:1411_7": "Appaṭipattihetubhūtāya vicikicchāya sati na kadāci cittaṃ purisassa vase vattati,",
  "tika-s0101t:1411_8": "pahīnāya pana siyā vasavattananti āha “vicikicchāya abhāvato cittaṃ vase vattetī”ti.",
  "tika-s0101t:1411_9": "Cittagatikāti cittavasikā, tenāha cittassa vase vattantī”ti. Na tādisoti brāhmaṇā",
  "tika-s0101t:1411_10": "viya cittavasiko na hoti, atha kho vasībhūtajjhānābhiññatāya cittaṃ attano vase vattetīti vasavattī.",
  "tika-s0101t:1412_0": "552. Brahmalokamaggeti brahmalokagāmimagge paṭipajjitabbe, paññapetabbe vā, taṃ paññapentāti",
  "tika-s0101t:1412_1": "adhippāyo. Upagantvāti amaggameva “maggo”ti micchāpaṭipajjanena upagantvā, paṭijānitvā",
  "tika-s0101t:1412_2": "vā. Paṅkaṃ otiṇṇā viyāti matthake ekaṅgulaṃ vā upaḍḍhaṅgulaṃ vā sukkhatāya “samatala”nti",
  "tika-s0101t:1412_3": "saññāya anekaporisaṃ mahāpaṅkaṃ otiṇṇā viya. Anuppavisantīti apāyamaggaṃ brahmalokamaggasaññāya",
  "tika-s0101t:1412_4": "ogāhayanti. Tato eva saṃsīditvā visādaṃ pāpuṇanti. Evanti “samatala”ntiādinā vuttanayena.",
  "tika-s0101t:1412_5": "Saṃsīditvāti nimmujjitvā. Sukkhataraṇaṃ maññe tarantīti sukkhanaditaraṇaṃ taranti",
  "tika-s0101t:1412_6": "maññe. Tasmāti yasmā tevijjā amaggameva “maggo”ti upagantvā saṃsīdanti, tasmā. Yathā",
  "tika-s0101t:1412_7": "teti yathā te “samatala”nti saññāya paṅkaṃ otiṇṇā. Idheva cāti imasmiñca attabhāve.",
  "tika-s0101t:1412_8": "Sukhaṃ vā sātaṃ vā na labhantīti jhānasukhaṃ vā vipassanāsātaṃ vā na labhanti, kuto",
  "tika-s0101t:1412_9": "maggasukhaṃ vā nibbānasātaṃ vāti adhippāyo. Maggadīpakanti maggadīpakābhimataṃ. “Iriṇa”nti",
  "tika-s0101t:1412_10": "araññāniyā idaṃ adhivacananti āha “agāmakaṃ mahārañña”nti. Migaruruādīnampi anupabhogarukkhehi.",
  "tika-s0101t:1412_11": "Parivattitumpi na sakkā honti mahākaṇṭakatāya. Ñātīnaṃ byasanaṃ vināso ñātibyasanaṃ.",
  "tika-s0101t:1412_12": "Evaṃ bhogasīlabyasanāni veditabbāni. Rogo eva byasati vibādhatīti rogabyasanaṃ. Evaṃ",
  "tika-s0101t:1412_13": "diṭṭhibyasanampi daṭṭhabbaṃ.",
  "tika-s0101t:1413_0": "554. Jātasaṃvaḍḍhoti jāto hutvā saṃvaḍḍhito. Na sabbaso paccakkhā honti paricayābhāvato.",
  "tika-s0101t:1413_1": "Ciranikkhantoti nikkhanto hutvā cirakālo. Dandhāyitattanti vissajjane mandattaṃ saṇikavutti,",
  "tika-s0101t:1413_2": "taṃ pana saṃsayavasena cirāyanaṃ nāma hotīti āha “kaṅkhāvasena cirāyitatta”nti. Vitthāyitattanti",
  "tika-s0101t:1413_3": "sārajjitattaṃ. Aṭṭhakathāyaṃ pana vitthāyitattaṃ nāma chambhitattanti adhippāyena",
  "tika-s0101t:1413_4": "“thaddhabhāvaggahaṇa”nti vuttaṃ.",
  "tika-s0101t:1414": "555. U-iti upasaggayoge lumpa-saddo uddharaṇattho hotīti “ullumpatū”ti padassa uddharatūti atthamāha. Upasaggavasena hi dhātu-saddā atthavisesavuttino honti yathā “uddharatū”ti.",
  "tika-s0101t:1415": "Brahmalokamaggadesanāvaṇṇanā",
  "tika-s0101t:1416_0": "556. Yassa atisayena balaṃ atthi, so “balavā”ti vuttoti āha “balasampanno”ti. Saṅkhaṃ",
  "tika-s0101t:1416_1": "dhamayatīti saṅkhadhamako, taṃ dhamayitvā tato saddapavattako. Appanāva vaṭṭati paṭipakkhato",
  "tika-s0101t:1416_2": "sammadeva cetaso vimuttibhāvato.",
  "tika-s0101t:1417_0": "Pamāṇakataṃ kammaṃ nāma kāmāvacaraṃ pamāṇakarānaṃ saṃkilesadhammānaṃ avikkhambhanato.",
  "tika-s0101t:1417_1": "Tathā hi taṃ brahmavihārapubbabhāgabhūtaṃ pamāṇaṃ atikkamitvā odissakaanodissakadisāpharaṇavasena",
  "tika-s0101t:1417_2": "vaḍḍhetuṃ na sakkā. Vuttavipariyāyato pana appamāṇakataṃ kammaṃ nāma rūpārūpāvacaraṃ,",
  "tika-s0101t:1417_3": "tenāha “tañhī”tiādi. Tattha arūpāvacare odissakānodissakavasena pharaṇaṃ na labbhati, tathā disāpharaṇaṃ.",
  "tika-s0101t:1418_0": "Keci pana taṃ āgamanavasena labbhatīti vadanti, tadayuttaṃ. Na hi brahmavihāranissando",
  "tika-s0101t:1418_1": "āruppaṃ, atha kho kasiṇanissando, tasmā yaṃ suvibhāvitaṃ vasībhāvaṃ pāpitaṃ āruppaṃ,",
  "tika-s0101t:1418_2": "taṃ “appamāṇakata”nti vuttanti daṭṭhabbaṃ. Yaṃ vā sātisayaṃ brahmavihārabhāvanāya",
  "tika-s0101t:1418_3": "abhisaṅkhatena santānena nibbattitaṃ, yañca brahmavihārasamāpattito vuṭṭhāya samāpannaṃ",
  "tika-s0101t:1418_4": "arūpāvacarajjhānaṃ, taṃ iminā pariyāyena pharaṇappamāṇavasena appamāṇakatanti vattuṃ",
  "tika-s0101t:1418_5": "vaṭṭatīti apare. Vīmaṃsitvā gahetabbaṃ.",
  "tika-s0101t:1419_0": "Rūpāvacarārūpāvacarakammeti rūpāvacarakamme, arūpāvacarakamme ca sati. Na ohīyati",
  "tika-s0101t:1419_1": "na tiṭṭhatīti katūpacitampi kāmāvacarakammaṃ yathādhigate mahaggatajjhāne aparihīne",
  "tika-s0101t:1419_2": "taṃ abhibhavitvā paṭibāhitvā sayaṃ ohīyakaṃ hutvā paṭisandhiṃ dātuṃ samatthabhāve",
  "tika-s0101t:1419_3": "na tiṭṭhati. Laggitunti āvarituṃ nisedhetuṃ. Ṭhātunti paṭibalo hutvā ṭhātuṃ. Pharitvāti",
  "tika-s0101t:1419_4": "paṭippharitvā. Pariyādiyitvāti tassa sāmatthiyaṃ khepetvā. Kammassa pariyādiyanaṃ",
  "tika-s0101t:1419_5": "nāma tassa vipākuppādanaṃ nisedhetvā attano vipākuppādananti āha “tassa vipākaṃ paṭibāhitvā”tiādi.",
  "tika-s0101t:1419_6": "Evaṃ mettādivihārīti evaṃ vuttānaṃ mettādīnaṃ brahmavihārānaṃ vasena mettādivihārī.",
  "tika-s0101t:1420": "559. Aggaññasutte…pe… alatthunti aggaññasutte āgatanayena upasampadañceva arahattañca alatthuṃ paṭilabhiṃsu. Sesaṃ suviññeyyameva.",
  "tika-s0101t:1421": "Tevijjasuttavaṇṇanāya līnatthappakāsanā.",
  "tika-s0101t:1423": "Niṭṭhitā ca terasasuttapaṭimaṇḍitassa sīlakkhandhavaggassa atthavaṇṇanāya",
  "tika-s0101t:1424": "Līnatthappakāsanāti.",
  "tika-s0101t:1425": "Sīlakkhandhavaggaṭīkā niṭṭhitā."
}