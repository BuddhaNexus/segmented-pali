{
  "tika-abh01t4:0": "Kāmāvacarakusalapadabhājanīyavaṇṇanā",
  "tika-abh01t4:1_0": "1. “Ye vā pana…pe… arūpino dhammā”ti idaṁ “phasso hotī”ti evamādikaṁ viya na visuṁ",
  "tika-abh01t4:1_1": "“tepi hontī”ti hoti-saddena sambandhaṁ katvā vuttaṁ, uddiṭṭhāvasese ca pana gahetvā",
  "tika-abh01t4:1_2": "“ime dhammā kusalā”ti appetuṁ vuttanti appanāya avarodhitaṁ. Evañca katvā niddesepi",
  "tika-abh01t4:1_3": "etassa padabhājanīyaṁ na vuttanti. Sarūpena pana adassitattā “atthī”ti vatvā dutiyena",
  "tika-abh01t4:1_4": "hoti-saddena sambandho niddeso ca na kato, saṅkhepena pana uddisitvā saṅkhepeneva",
  "tika-abh01t4:1_5": "ye vā pana dhammā niddiṭṭhāti etassa dhammassa uddese avarodho yutto. Dhammaniddese",
  "tika-abh01t4:1_6": "ca niddesāvasāne vuttassāti.",
  "tika-abh01t4:2_0": "Pucchāparicchedavacaneneva pucchābhāve viññāte pucchāvisesañāpanatthaṁ āha “ayaṁ",
  "tika-abh01t4:2_1": "kathetukamyatāpucchā”ti. Pañcavidhā hīti mahāniddese āgatā pucchā dasseti. Lakkhaṇanti",
  "tika-abh01t4:2_2": "ñātuṁ icchito yo koci sabhāvo. Aññātanti yena kenaci ñāṇena aññātabhāvaṁ āha. Adiṭṭhanti",
  "tika-abh01t4:2_3": "dassanabhūtena ñāṇena paccakkhaṁ viya adiṭṭhataṁ. Atulitanti “ettakaṁ ida”nti tulābhūtāya",
  "tika-abh01t4:2_4": "paññāya atulitataṁ. Atīritanti tīraṇabhūtāya paññāya akatañāṇakiriyāsamāpanataṁ.",
  "tika-abh01t4:2_5": "Avibhūtanti ñāṇassa apākaṭabhāvaṁ. Avibhāvitanti ñāṇena apākaṭīkatabhāvaṁ. Adiṭṭhaṁ",
  "tika-abh01t4:2_6": "jotīyati etāyāti adiṭṭhajotanā. Anumatiyā pucchā anumatipucchā. “Taṁ kiṁ maññatha,",
  "tika-abh01t4:2_7": "bhikkhave”tiādipucchāya hi “kā tumhākaṁ anumatī”ti anumati pucchitā hoti. Kathetukamyatāti kathetukamyatāya.",
  "tika-abh01t4:3_0": "Pabhedato dhammānaṁ desananti mātikādesanaṁ āha. Tattha hi purato kusalādike pabhede",
  "tika-abh01t4:3_1": "vatvā pacchato dhammā vuttāti “pabhedavantadassanattha”nti niddesaṁ āha. Idaṁ vuttaṁ",
  "tika-abh01t4:3_2": "hoti – mātikāya savisesanā dhammā vuttā, te ca visesitabbattā padhānā, padhānañca",
  "tika-abh01t4:3_3": "itikattabbatāya yujjatīti dhammānameva padhānānaṁ pucchitabbatā vissajjitabbatā ca",
  "tika-abh01t4:3_4": "hoti, tasmā te pucchitabbe dassetuṁ “katame dhammā”ti vuttaṁ, te pana visesavanto",
  "tika-abh01t4:3_5": "pucchitāti dassetuṁ puna “kusalā”ti vuttanti evaṁ pabhedavantadassanatthaṁ ayaṁ padānukkamo",
  "tika-abh01t4:3_6": "katoti. “Ime dhammā kusalā”ti vissajjanepi evameva yojanā kātabbā. “Pabhedato dhammānaṁ",
  "tika-abh01t4:3_7": "desanaṁ dīpetvā”ti etassa atthaṁ vivarituṁ “imasmiñhī”tiādimāha. Anekappabhedā desetabbāti",
  "tika-abh01t4:3_8": "sambandho. Tasmāti avohāradesanato dhammānameva desetabbattā tesañca ghanavinibbhogapaṭisambhidāñāṇāvahanato",
  "tika-abh01t4:3_9": "pabhedavantānaṁ desetabbattā “kusalā…pe… dīpetvā”ti etena sambandho. Evameva hi yathāvuttadīpanassa",
  "tika-abh01t4:3_10": "hetuṁ sakāraṇaṁ pakāsetuṁ puna “dhammāyevā”tiādi vuttanti. Dhammāti sāmaññamattavacanena",
  "tika-abh01t4:3_11": "samūhādighanavasena ekattaggahaṇaṁ hotīti ekattavinibbhogakaraṇaṁ ghanavinibbhogañāṇaṁ",
  "tika-abh01t4:3_12": "āvahati pabhedadesanā, tathā kusalādidhammānaṁ abyākatādiatthānañca dīpanato dhammapaṭisambhidādiñāṇañca",
  "tika-abh01t4:3_13": "āvahati. “Pabhedavantadassanattha”nti etaṁ vivarituṁ “idāni ye tenā”tiādimāha. Pabheda…pe…",
  "tika-abh01t4:3_14": "yujjati itikattabbatāyuttassa visesanattā. Atha vā uddeso dhammappadhāno, pucchā",
  "tika-abh01t4:3_15": "saṁsayitappadhānā, na ca dhammabhāvo saṁsayito, kusalādibhedo pana saṁsayitoti nicchitasaṁsayitavasenāyaṁ padānukkamo kato.",
  "tika-abh01t4:4_0": "Etthāti etasmiṁ vacane. Kimatthamāha bhagavāti taṁ dassetuṁ āha “samaye niddisi citta”nti.",
  "tika-abh01t4:4_1": "Pariyosāneti samaye cittaniddesassa “yasmiṁ…pe… ārabbhā”ti etassa pariyosāne. Tasmiṁ",
  "tika-abh01t4:4_2": "samayeti tasmiṁ cittuppādasamaye. Cittena samayaṁ niyametvāna atha pacchā bodhetunti",
  "tika-abh01t4:4_3": "sambandho. Vijjamānepi bhojanagamanādisamayanānatte samavāyādinānatte ca yathāvuttacittaniyamitā",
  "tika-abh01t4:4_4": "visesitā aññasmiṁ samaye yathādhippetānaṁ phassādīnaṁ abhāvā cittaniyamite samaye",
  "tika-abh01t4:4_5": "phassādayo bodhetuṁ visesanameva tāva cittaṁ dassetuṁ samaye cittaṁ niddisīti attho.",
  "tika-abh01t4:4_6": "Visesitabbopi hi samayo attano upakāratthaṁ visesanabhāvaṁ āpajjati, visesanabhūtañca",
  "tika-abh01t4:4_7": "cittaṁ tadupakāratthaṁ visesitabbabhāvanti. Santatighanādīnaṁ ayaṁ viseso – purimapacchimānaṁ",
  "tika-abh01t4:4_8": "nirantaratāya ekībhūtānamiva pavatti santatighanatā, tathā phassādīnaṁ ekasamūhavasena",
  "tika-abh01t4:4_9": "dubbiññeyyakiccabhedavasena ekārammaṇatāvasena ca ekībhūtānamiva pavatti samūhādighanatāti.",
  "tika-abh01t4:5_0": "Kālañca samayañcāti yuttakālañca paccayasāmaggiñca. Khaṇoti okāso. Tathāgatuppādādiko",
  "tika-abh01t4:5_1": "hi maggabrahmacariyassa okāso tappaccayapaṭilābhahetuttā. Khaṇo eva ca samayo. Yo",
  "tika-abh01t4:5_2": "“khaṇo”ti ca “samayo”ti ca vuccati, so ekovāti attho. Mahāsamayoti mahāsamūho. Samayopi",
  "tika-abh01t4:5_3": "khoti sikkhāparipūraṇassa hetupi. Samayappavādaketi diṭṭhippavādake. Tattha hi nisinnā",
  "tika-abh01t4:5_4": "titthiyā attano attano samayaṁ pavadantīti. Atthābhisamayāti hitapaṭilābhā. Abhisametabboti",
  "tika-abh01t4:5_5": "abhisamayo, abhisamayo attho abhisamayaṭṭhoti pīḷanādīni abhisamitabbabhāvena ekībhāvaṁ",
  "tika-abh01t4:5_6": "upanetvā vuttāni, abhisamayassa vā paṭivedhassa visayabhūto attho abhisamayaṭṭhoti",
  "tika-abh01t4:5_7": "tāneva tathā ekattena vuttāni. Tattha pīḷanaṁ dukkhasaccassa taṁsamaṅgino hiṁ sanaṁ",
  "tika-abh01t4:5_8": "avipphārikatākaraṇaṁ. Santāpo dukkhadukkhatādibhāvena santāpanaṁ paridahanaṁ.",
  "tika-abh01t4:6_0": "“Idhā”ti vacanaṁ akusalesu abyākatesu ca kesuci khaṇassa asambhavato. Nanu kusalānañca",
  "tika-abh01t4:6_1": "navamena khaṇena vinā uppatti hotīti? No na hoti, na pana navamo eva khaṇo, catucakkānipi",
  "tika-abh01t4:6_2": "khaṇoti vuttāni. Sabbantimena paricchedena attasammāpaṇidhikhaṇamantarena natthi",
  "tika-abh01t4:6_3": "kusalassa uppattīti khaṇo idha gahito. Indriyavisayamanasikārādhīnaṁ viññāṇanti evamādi",
  "tika-abh01t4:6_4": "sādhāraṇaphalaṁ daṭṭhabbaṁ. Navamoti aṭṭhakkhaṇe upādāya vuttaṁ. Catucakkaṁ vattatīti",
  "tika-abh01t4:6_5": "puna patirūpadesavāsādisampatti catucakkaṁ viparivattatīti attho. Okāsabhūtānīti",
  "tika-abh01t4:6_6": "attano nibbattiyā “idāni uppajjantu kusalānī”ti anumatidānaṁ viya bhūtāni.",
  "tika-abh01t4:7_0": "Cittakāloti dhammeneva satā kālo visesito, na tassa pavattittha pavattissati pavattatīti",
  "tika-abh01t4:7_1": "etena avatthāvisesena, nāpi tassa vijānanakiccena, tasmā evaṁvidhe dhamme upādāya",
  "tika-abh01t4:7_2": "paññattoti vutto. Kamappavattā visesā eva paṭipāṭīti bījabhāvo ca paṭipāṭīti vattumarahatīti",
  "tika-abh01t4:7_3": "iminādhippāyena “bījakāloti dhammapaṭipāṭiṁ upādāya paññatto”ti āha. Dhammapaṭipāṭiṁ",
  "tika-abh01t4:7_4": "vāti aṭṭhakalāpadhamme sandhāyāha. Sañcitā viya gayhamānakālā eva kālasañcayo, yathā",
  "tika-abh01t4:7_5": "vā tathā vā kāloti ekaṁ sabhāvaṁ gahetvā abhinivesaṁ karontassa tadabhinivesanisedhanatthaṁ",
  "tika-abh01t4:7_6": "“so panesa sabhāvato avijjamānattā paññattimattako”ti āha. Ñatvā viññeyyoti sambandho.",
  "tika-abh01t4:7_7": "Itaro pana hetūti esa samayo paccayova viññeyyo. Etthāti etasmiṁ adhikāre na hetuhetu",
  "tika-abh01t4:7_8": "sādhāraṇahetu cāti attho. Samavāyo paccayasāmaggī, hetu pana ekeko paccayoti ayametesaṁ",
  "tika-abh01t4:7_9": "viseso veditabbo. Cakkhuviññāṇādīnaṁ anekapaccayadassanena taṁtaṁdvārikānaṁ kusalānañca",
  "tika-abh01t4:7_10": "tappaccayataṁ dasseti.",
  "tika-abh01t4:8_0": "Pariggaho kato aṭṭhakathācariyehi. Ekakāraṇavādoti pakatikāraṇavādo, issarakāraṇavādo",
  "tika-abh01t4:8_1": "vā. Aññamaññāpekkhoti avayavānaṁ aññamaññāpekkhatāya samudāyo vutto. Apekkhā ca yāva",
  "tika-abh01t4:8_2": "sahāyakāraṇasamāgamo na hoti, tāva phalassa anipphādanaṁ samāgame nipphādanasamatthassa",
  "tika-abh01t4:8_3": "nipphādanañca. Samāgamo ca yesu yujjamānesu nibyāpāresupi phalassa pavatti, tesaṁ sabbhāvoti.",
  "tika-abh01t4:9_0": "Asāmaggī…pe… pattitoti cakkhurūpālokamanasikārānaṁ asamavetānaṁ cakkhuviññāṇassa",
  "tika-abh01t4:9_1": "ahetubhāve sati samavetānañca taṁsabhāvāvinivattito hetubhāvānāpattitoti attho. Na",
  "tika-abh01t4:9_2": "hi sabhāvantaraṁ aññena sahitaṁ sabhāvantaraṁ hotīti. Ekasminti andhasate ekekasmiṁ",
  "tika-abh01t4:9_3": "andheti adhippāyo. Aññathā yathārutavasena atthe gayhamāne ekassa andhassa dassanāsamatthatā",
  "tika-abh01t4:9_4": "sabbesampi na hoti, nāpi ekassa asamatthatāya sabbesampi asamatthatā vuttā, kintu",
  "tika-abh01t4:9_5": "sabbesaṁ visuṁ asamatthatāya evāti upamāvacanaṁ na yujjeyya, nāpi upamopamitabbasambandho.",
  "tika-abh01t4:9_6": "Na hi upamitabbesu cakkhādīsu ekassa asamatthatāya sabbesampi asamatthatā vuttā,",
  "tika-abh01t4:9_7": "kintu sabbesaṁ visuṁ asamatthatāya sahitānaṁ asamatthatāti. Andhasataṁ passatīti",
  "tika-abh01t4:9_8": "ca andhasataṁ sahitaṁ passatīti adhippāyo aññathā vuttanayena upamitabbāsamānatāpattito.",
  "tika-abh01t4:9_9": "Sādhā…pe… ṭhitabhāvoti yesu vijjamānesu phalappavatti tesaṁ samodhāne, yathā pavattamānesu",
  "tika-abh01t4:9_10": "tesu phalappavatti, tathā pavattimāha. Na yesaṁ kesañci anekesaṁ samodhānamattaṁ",
  "tika-abh01t4:9_11": "sāmaggī. Na hi saddagandharasaphoṭṭhabbasamodhānaṁ cakkhuviññāṇassa, kaṭṭhakapālapāsāṇasamodhānaṁ",
  "tika-abh01t4:9_12": "vā sotaviññāṇassa hetūti. Tanti taṁ dassanaṁ. Asā…pe… siddhoti nāyamattho sādhetabbo",
  "tika-abh01t4:9_13": "visuṁ ahetūnaṁ cakkhādīnaṁ sahitānaṁ hetubhāvassa paccakkhasiddhattāti attho. Na",
  "tika-abh01t4:9_14": "hi paccakkhasiddhe yuttimagganaṁ yuttanti.",
  "tika-abh01t4:10_0": "Manussattādīnaṁ khaṇāvayavānaṁ sāmaggī khaṇasāmaggī, taṁ vinā so navamacakkasampattisaṅkhāto",
  "tika-abh01t4:10_1": "khaṇo natthi. Sā eva hi khaṇasāmaggī so khaṇoti attho. Khaṇa…pe… dīpeti attano dullabhatāyāti",
  "tika-abh01t4:10_2": "attho. Khaṇattho vā samayasaddo khaṇasaṅkhāto samayoti vutto. So yasmiṁ dullabhe",
  "tika-abh01t4:10_3": "khaṇe satīti imassatthassa vibhāvanavasena tadāyattāya kusaluppattiyā dullabhabhāvaṁ",
  "tika-abh01t4:10_4": "dīpeti. Etenupāyena samavāya…pe… vuttiṁ dīpetīti ettha ito paresu ca yojanā tassa",
  "tika-abh01t4:10_5": "tassa taṁtaṁdīpane kātabbā.",
  "tika-abh01t4:11_0": "Tassa purisassāti “seyyathāpi bhikkhave cattāro daḷhadhammā dhanuggahā sikkhitā katahatthā",
  "tika-abh01t4:11_1": "katupāsanā catuddisā ṭhitā assu, atha puriso āgaccheyya ‘ahaṁ imesaṁ…pe… katupāsanānaṁ",
  "tika-abh01t4:11_2": "kaṇḍe khitte khitte appatiṭṭhite pathaviyaṁ gahetvā āharissāmī”’ti evaṁ vuttajavanapurisassa.",
  "tika-abh01t4:11_3": "Tāva parittakoti gamanassādānaṁ devaputtānaṁ heṭṭhupariyāyena paṭimukhaṁ dhāvantānaṁ",
  "tika-abh01t4:11_4": "sirasi pāde ca baddhakhuradhārāsannipātato ca parittataro kālo. Kālasaṅkhāto samayo",
  "tika-abh01t4:11_5": "cittaparicchinno vuccamāno teneva paricchedakacittena “evaṁ paritto aha”nti attano",
  "tika-abh01t4:11_6": "parittataṁ dīpeti. Yathā cāhaṁ, evaṁ sabbo kusalacittappavattikāloti tassa parittataṁ",
  "tika-abh01t4:11_7": "dīpeti. Saddassa dīpanā vuttanayānusārena veditabbā.",
  "tika-abh01t4:12_0": "Pakativādīnaṁ mahato viya aṇuvādīnaṁ dviaṇukassa viya ca ekasseva. Hetu…pe… vuttitaṁ",
  "tika-abh01t4:12_1": "dīpetīti paccayāyattavuttidīpanato tapparabhāvā hetusaṅkhātassa parāyattavuttidīpanatā",
  "tika-abh01t4:12_2": "vuttā. Sati pana paccayāyattabhāve paccayasāmaggīāyattatā samavāyasaṅkhātena dīpiyatīti",
  "tika-abh01t4:12_3": "atapparabhāvato tassa taṁdīpanatā na vuttā. Anena samayena kattubhūtena, anena samayena",
  "tika-abh01t4:12_4": "vā karaṇabhūtena bhagavatā paṭisedhitoti attho. Esa nayo purimāsu dīpanāsu.",
  "tika-abh01t4:13_0": "Adhikaraṇavasenāti ādhāravasena. Etthāti kālasamūhasaṅkhāte samaye gahiteti attho.",
  "tika-abh01t4:13_1": "Kālopi hi cittaparicchinno sabhāvato avijjamānopi ādhārabhāveneva saññāto “adhikaraṇa”nti",
  "tika-abh01t4:13_2": "vutto taṁkhaṇappavattānaṁ tato pubbe parato ca abhāvā. Bhāvoti kiriyā. Kiriyāya kiriyantaralakkhaṇaṁ",
  "tika-abh01t4:13_3": "bhāvenabhāvalakkhaṇaṁ. Yathā gāvīsu duyhamānāsu gato, duddhāsu āgatoti dohanakiriyā",
  "tika-abh01t4:13_4": "gamanakiriyāya lakkhaṇaṁ hoti, evamihāpi “yasmiṁ samaye tasmiṁ samaye”ti ca vutte",
  "tika-abh01t4:13_5": "satīti ayamattho viññāyamāno eva hoti aññakiriyāsambandhābhāvena padatthassa sattāvirahābhāvatoti",
  "tika-abh01t4:13_6": "samayassa sattākiriyāya cittuppādakiriyā phassādibhavanakiriyā ca lakkhīyatīti ubhayattha",
  "tika-abh01t4:13_7": "samayasadde bhummaniddeso kato lakkhaṇabhūtabhāvayuttoti.",
  "tika-abh01t4:14_0": "Uddānatoti uddesato saṅkhepato. Kilesakāmo vatthukāmabhāvaṁ bhajanto kāmanīyavasena",
  "tika-abh01t4:14_1": "bhajati, na kāmanavasenāti kāmanavasena kilesakāmo eva hoti, na vatthukāmo. Duvidhopesoti",
  "tika-abh01t4:14_2": "vacanena duvidhassapi sahitassa avacaraṇappadesaṁ saṅgaṇhāti. Tena vatthukāmasseva",
  "tika-abh01t4:14_3": "pavattideso rūpārūpadhātudvayaṁ apanītaṁ hoti. Nanu ca duvidhopi sahito rūpārūpadhātūsu",
  "tika-abh01t4:14_4": "pavattati rūpārūpāvacaradhammānaṁ vatthukāmattā tadārammaṇānaṁ rūpārūparāgānañca",
  "tika-abh01t4:14_5": "kilesakāmabhāvasiddhitoti? Taṁ na, bahalakilesassa kāmarāgassa kilesakāmabhāvena",
  "tika-abh01t4:14_6": "idha saṅgahitattā. Evañca katvā rūpārūpadhātūsu pavattamānesu kāmāvacaradhammesu",
  "tika-abh01t4:14_7": "nikanti idha na saṅgahitā sukhumattā. “Uddānato dve kāmā”ti sabbakāme uddisitvāpi",
  "tika-abh01t4:14_8": "hi “duvidhopeso”ti ettha tadekadesabhūtā aññamaññasahitatāparicchinnā kāmarāgatabbatthukadhammāva",
  "tika-abh01t4:14_9": "saṅgahitāti, niravaseso vā kilesakāmo kāmarāgo kāmataṇhārūpataṇhāarūpataṇhānirodhataṇhābhedo",
  "tika-abh01t4:14_10": "idha pavattatīti anavasesappavattitaṁ sandhāya “duvidhopeso”ti vuttaṁ, vatthukāmopi",
  "tika-abh01t4:14_11": "ca appako idhāpi na vattati rūpārūpāvacaravipākamatto, tathāpi paripuṇṇavatthukāmattā",
  "tika-abh01t4:14_12": "kāmāvacaradhammāva idha gahitā. Evañca katvā sasatthāvacaropamā yuttā hoti. “Rūpūpapattiyā",
  "tika-abh01t4:14_13": "maggaṁ bhāvetī”ti ettha rūpabhavo uttarapadalopaṁ katvā “rūpa”nti vutto, evamidhāpi",
  "tika-abh01t4:14_14": "uttarapadalopo daṭṭhabbo. Aññathā hi cittaṁ kāmāvacarāvacaranti vucceyyāti. Ārammaṇakaraṇavasenātiādike",
  "tika-abh01t4:14_15": "“kāmo”ti sabbaṁ taṇhamāha, tasmā “kāmañcesā”tiādi vuttaṁ, “kāme avacāretīti kāmāvacāra”nti",
  "tika-abh01t4:14_16": "vattabbe cā-saddassa rassattaṁ kataṁ.",
  "tika-abh01t4:15_0": "Ruḷhisaddenāti ñāṇasampayuttesu ruḷhena saddena, ñāṇasampayuttesu vā pavattitvā anavajjasukhavipākatāya",
  "tika-abh01t4:15_1": "taṁsadisesu ñāṇavippayuttesu ruḷhena saddena. Atha vā kiñci nimittaṁ gahetvā satipi",
  "tika-abh01t4:15_2": "aññasmiṁ taṁnimittayutte kismiñcideva visaye sammutiyā cirakālatāvasena nimittavirahepi",
  "tika-abh01t4:15_3": "pavatti ruḷhi nāma yathā “mahiyaṁ setīti mahiṁso, gacchantīti gāvo”ti, evaṁ kusalasaddassapi",
  "tika-abh01t4:15_4": "ruḷhibhāvo veditabbo. Paññāniddese “kosalla”nti abhidhamme vuttaṁ, tassa ca bhāvā",
  "tika-abh01t4:15_5": "kusalasaddappavattīti kosallayogā kusalanti ayaṁ abhidhammapariyāyo hoti. Kusalanti kusalabhāvaṁ āha.",
  "tika-abh01t4:16_0": "Vipākādīnaṁ avajjapaṭipakkhatā natthīti kusalameva anavajjalakkhaṇaṁ vuttaṁ. Anavajjalakkhaṇamevāti",
  "tika-abh01t4:16_1": "sukhavipākasabhāvassa lakkhaṇabhāvanivāraṇatthaṁ avadhāraṇaṁ kataṁ, taṁnivāraṇañca",
  "tika-abh01t4:16_2": "tassa paccupaṭṭhānataṁ vatthukāmatāya kataṁ. Sampattiatthena rasena vodānabhāvarasaṁ.",
  "tika-abh01t4:16_3": "Phalaṭṭhena paccupaṭṭhānena iṭṭhavipākapaccupaṭṭhānaṁ. Sabhāvo kakkhaḷādiphusanādiko",
  "tika-abh01t4:16_4": "asādhāraṇo. Sāmaññaṁ sādhāraṇo aniccādisabhāvo. Idha ca kusalalakkhaṇaṁ sabbakusalasādhāraṇasabhāvattā",
  "tika-abh01t4:16_5": "sāmaññaṁ daṭṭhabbaṁ, akusalādīhi asādhāraṇatāya sabhāvo vā. Upaṭṭhānākāroti gahetabbabhāvena",
  "tika-abh01t4:16_6": "ñāṇassa upaṭṭhahanākāro. Phalaṁ pana attano kāraṇaṁ paṭicca tappaṭibimbabhāvena,",
  "tika-abh01t4:16_7": "paṭimukhaṁ vā upaṭṭhātīti paccupaṭṭhānaṁ.",
  "tika-abh01t4:17_0": "Vijānātīti saññāpaññākiccavisiṭṭhaṁ visayaggahaṇaṁ āha. Sabbacittasādhāraṇattā yattha",
  "tika-abh01t4:17_1": "yattha yathā yathā attho labbhati, tattha tattha tathā tathā gahetabboti. Yaṁ āsevanapaccayabhāvena",
  "tika-abh01t4:17_2": "cinoti, yañca kammunā abhisaṅkhatattā citaṁ, taṁ tathā “citta”nti vuttaṁ. Yaṁ pana",
  "tika-abh01t4:17_3": "tathā na hoti, taṁ parittakiriyadvayaṁ antimajavanañca labbhamānacintanavicittatādivasena",
  "tika-abh01t4:17_4": "“citta”nti veditabbaṁ. Hasituppādo pana aññajavanagatikova. Cittānaṁ panāti vicitrānanti",
  "tika-abh01t4:17_5": "attho. Tadantogadhattā hi samudāyavohārena avayavopi “citta”nti vuccati yathā pabbatanadīsamuddādiekadesesu",
  "tika-abh01t4:17_6": "diṭṭhesu pabbatādayo diṭṭhāti vuccantīti. Caraṇaṁ nāma gahetvā caritabbacittapaṭo. Rūpānīti bimbāni.",
  "tika-abh01t4:18_0": "Ajjhattikanti indriyabaddhaṁ vadati. Cittakatamevāti cittassa mūlakāraṇataṁ sandhāya",
  "tika-abh01t4:18_1": "vuttaṁ. Kammassa hetaṁ cittaṁ kāraṇanti. Taṁ pana atthaṁ vibhāvetuṁ “kāyakammādibheda”ntiādimāha.",
  "tika-abh01t4:18_2": "Liṅganānattanti saṇṭhānanānattaṁ, bhinnasaṇṭhānaṅgapaccaṅgavato sarīrassa vā nānattaṁ.",
  "tika-abh01t4:18_3": "Vohāravasena itthipurisādibhāvena voharitabbesu patthanāvisesā uppajjanti, tato kammavisesā.",
  "tika-abh01t4:18_4": "Evamidaṁ kammanānattaṁ vohāranānattato hoti. Apā…pe… kāditāti evamādīsu ādi-saddehi",
  "tika-abh01t4:18_5": "gatiyā upapattiyā attabhāve lokadhammesu ca nānākaraṇāni suttāgatāni saṅgaṇhāti.",
  "tika-abh01t4:19_0": "Kammanānattādivasenāti ettha kusalākusalavasena kammanānattaṁ veditabbaṁ. Visadisasabhāvatā",
  "tika-abh01t4:19_1": "hi nānattanti. Kusalakammassa dānādivasena kāyasucaritādibhāvena ca puthuttaṁ, akusalakammassa",
  "tika-abh01t4:19_2": "ca macchariyādīhi kāyaduccaritādīhi ca puthuttaṁ veditabbaṁ. Bahuppakāratā hi puthuttanti.",
  "tika-abh01t4:19_3": "Annadānādivasena dānādīnaṁ pāṇātipātāviratiādivasena kāyasucaritādīnaṁ āvāsamacchariyādivasena",
  "tika-abh01t4:19_4": "macchariyādīnaṁ pāṇātipātādivasena kāyaduccaritādīnañca pabhedo veditabbo. Ekekassa",
  "tika-abh01t4:19_5": "hi pakārassa bhedo pabhedoti. Nānattādīnaṁ vavatthānaṁ tathā tathā vavatthitatā nicchitatā.",
  "tika-abh01t4:19_6": "Etenupāyena liṅganānattādīni veditabbāni. Kammanānattādīhi nibbattāni hi tānīti.",
  "tika-abh01t4:20_0": "Paccuppannassa liṅgassa kammato pavattiṁ tadanukkamena paccuppannakammassa nipphattiñca",
  "tika-abh01t4:20_1": "dassetvā tato anāgataliṅganānattādinipphattidassanena saṁsāraṁ ghaṭento “kammanānākaraṇaṁ",
  "tika-abh01t4:20_2": "paṭiccā”tiādimāha. Tattha purimena kammavacanena avijjāsaṅkhārā, liṅgādivacanena",
  "tika-abh01t4:20_3": "viññāṇādīni bhavapariyosānāni, gatiādivacanena jātijarāmaraṇāni gahitānīti daṭṭhabbāni.",
  "tika-abh01t4:20_4": "Tattha gatīti nirayādayo pañca gatiyo vuccanti, tāsaṁ nānākaraṇaṁ apadādibhāvo. Tā",
  "tika-abh01t4:20_5": "hi tathā bhinnāti. Upapattīti gomahiṁsādikhattiyādicātumahārājikādiupapattiyo, tāsaṁ",
  "tika-abh01t4:20_6": "nānākaraṇaṁ uccāditā. Khattiyo eva hi ekacco kulabhogaissariyādīhi ucco hoti, ekacco",
  "tika-abh01t4:20_7": "nīco. Tehi eva hīnatāya hīno, padhānabhāvaṁ nītatāya paṇīto, aḍḍhatāya sugato, daliddatāya",
  "tika-abh01t4:20_8": "duggato. Kulavasena vā uccanīcatā, issariyavasena hīnapaṇītatā, bhogavasena sugataduggatatā",
  "tika-abh01t4:20_9": "yojetabbā. Suvaṇṇadubbaṇṇatāti odātasāmādivaṇṇasuddhiasuddhivasena vuttaṁ. Sujātadujjātatāti",
  "tika-abh01t4:20_10": "nigrodhaparimaṇḍalādiārohapariṇāhehi lakkhaṇehi vā attabhāvaparipuṇṇāparipuṇṇajātatāvasena.",
  "tika-abh01t4:20_11": "Susaṇṭhitadussaṇṭhitatāti aṅgapaccaṅgānaṁ saṇṭhānavasena.",
  "tika-abh01t4:21_0": "Aparampi vuttaṁ ajjhattikacittassa yathāvuttassa cittakatabhāvasādhakaṁ suttaṁ “kammato”tiādi.",
  "tika-abh01t4:21_1": "Kammañhi cittato nibbattanti tato nipphajjamānaṁ sabbampi cittaṁ cittakatamevāti",
  "tika-abh01t4:21_2": "sādheti. Kammanibbattato liṅgato pavattamānaliṅgasaññā mūlakāraṇato kammato āsannakāraṇato",
  "tika-abh01t4:21_3": "liṅgato ca pavattā hotīti “kammato…pe… pavattare”ti āha. Atha vā liṅgañca saññā ca",
  "tika-abh01t4:21_4": "liṅgasaññā, tā yathāsaṅkhyaṁ kammato liṅgato ca pavattareti attho. Saññāto bhedaṁ",
  "tika-abh01t4:21_5": "gacchantīti te itthipurisādiliṅgasaññāto itthipurisādivohārabhedaṁ dhammā gacchanti,",
  "tika-abh01t4:21_6": "tathā tathā voharitabbāti attho. Imāya gāthāya atītapaccuppannaddhapaṭiccasamuppādavasena",
  "tika-abh01t4:21_7": "cittakataṁ cittaṁ dassitaṁ.",
  "tika-abh01t4:22_0": "Loko eva pajātattā pajāti purimapādassa vivaraṇaṁ pacchimapādo daṭṭhabbo. Yathā rathassa",
  "tika-abh01t4:22_1": "āṇi nibandhanā, evaṁ sattalokarathassa kammaṁ nibandhananti upamāsaṁsandanaṁ veditabbaṁ.",
  "tika-abh01t4:22_2": "Imāya ca gāthāya addhadvayavasena cittassa kammaviññāṇakatatā dassitā. Kittinti parammukhā",
  "tika-abh01t4:22_3": "kittanaṁ patthaṭayasataṁ. Pasaṁsanti sammukhā pasaṁsanaṁ thutiṁ. Kammanānākaraṇanti",
  "tika-abh01t4:22_4": "kammato nibbattanānākaraṇaṁ kammajehi anumiyamānaṁ kammasseva vā nānākaraṇaṁ.",
  "tika-abh01t4:23_0": "Kammassakāti kammasayā. Kammassa dāyaṁ tena dātabbaṁ ādiyantīti kammadāyādā. Aṇḍajādīnañca",
  "tika-abh01t4:23_1": "yonīnaṁ kammato nibbattattā kammameva yoni attabhāvapaṭilābhanimittaṁ etesanti kammayonī.",
  "tika-abh01t4:23_2": "Bandhanaṭṭhena kammaṁ bandhu etesanti kammabandhū.",
  "tika-abh01t4:24_0": "Cittassāti kammaviññāṇassa. Tassa pana aladdhokāsatā aññena kammena paṭibāhitattā",
  "tika-abh01t4:24_1": "tadavipaccanokāse puggalassa nibbattattā ca veditabbā. Vijjamānampi aparāpariyavedanīyakammaviññāṇaṁ",
  "tika-abh01t4:24_2": "kālagatipayogādisahakārīpaccayavikalatāya avasesapaccayavekallaṁ daṭṭhabbaṁ. Ekaccacittanti",
  "tika-abh01t4:24_3": "cittena kattabbacitrena ekaccabhūtaṁ tena kattabbacitramāha.",
  "tika-abh01t4:25_0": "Anubhavitvā bhavitvā ca apagataṁ bhūtāpagataṁ. Anubhūtabhūtatā hi bhūtatāsāmaññena",
  "tika-abh01t4:25_1": "bhūtasaddena vuttā. Sāmaññameva hi upasaggena visesīyatīti. Anubhūtasaddo ca kammavacanicchābhāvato",
  "tika-abh01t4:25_2": "anubhavakavācako daṭṭhabbo. Vikappagāhavasena rāgādīhi tabbipakkhehi ca akusalaṁ",
  "tika-abh01t4:25_3": "kusalañca ārammaṇarasaṁ anubhavati, na vipāko kammavegakkhittattā, nāpi kiriyā ahetukānaṁ",
  "tika-abh01t4:25_4": "atidubbalatāya sahetukānañca khīṇakilesassa chaḷaṅgupekkhāvato uppajjamānānaṁ atisantavuttittā.",
  "tika-abh01t4:25_5": "Ettha ca purimanaye kusalākusalameva vattuṁ adhippāyavasena “bhūtāpagata”nti vuttaṁ.",
  "tika-abh01t4:25_6": "Yaṁ “uppannānaṁ akusalānaṁ dhammānaṁ pahānāya uppannānaṁ kusalānaṁ dhammānaṁ ṭhitiyā”ti",
  "tika-abh01t4:25_7": "ettha uppannanti gahetvā taṁsadisānaṁ pahānaṁ, vuddhi ca vuttā, pacchimanaye pana",
  "tika-abh01t4:25_8": "ca-saddena kusalākusalañca ākaḍḍhitvā sabbaṁ saṅkhataṁ vuttaṁ bhūtāpagatabhāvābhidhānādhippāyena.",
  "tika-abh01t4:26_0": "Vipaccituṁ okāsakaraṇavasena uppatitaṁ atītakammañca tato uppajjituṁ āraddho anāgato",
  "tika-abh01t4:26_1": "vipāko ca “okāsakatuppanna”nti vutto. Yaṁ uppannasaddena vināpi viññāyamānaṁ uppannaṁ,",
  "tika-abh01t4:26_2": "taṁ sandhāya “nāhaṁ, bhikkhave, sañcetanikāna”ntiādi vuttaṁ. Tāsu tāsu bhūmīsūti",
  "tika-abh01t4:26_3": "manussadevādiattabhāvasaṅkhātesu upādānakkhandhesu. Tasmiṁ tasmiṁ santāne anuppattianāpāditatāya",
  "tika-abh01t4:26_4": "asamūhataṁ. Ettha ca laddhabhūmikaṁ “bhūmiladdha”nti vuttaṁ aggiāhito viya. Okāsakatuppannasaddepi",
  "tika-abh01t4:26_5": "ca okāso kato etenāti, okāso kato etassāti ca duvidhatthepi evameva katasaddassa",
  "tika-abh01t4:26_6": "paranipāto veditabbo.",
  "tika-abh01t4:27_0": "Sabbadā avattamānampi gamiyacittaṁ paṭipakkhapaccavekkhaṇāya avikkhambhitattā “uppanna”nti",
  "tika-abh01t4:27_1": "vuttaṁ. Antaradhāpetīti vikkhambhikā ānāpānassati vikkhambheti. Antarāyevāti bhūmiladdhe",
  "tika-abh01t4:27_2": "sabhūmiyaṁ abbocchinne vicchinditvāti attho. Anatītaṁ ananāgatañca khaṇattayekadesagatampi",
  "tika-abh01t4:27_3": "uppajjamānaṁ “khaṇattayagata”nti vuttaṁ. Desanāya padhānena gahito attho “sīsa”nti",
  "tika-abh01t4:27_4": "vuccati. Lokiyadhammañhi desetabbaṁ patvā desanāya cittaṁ pubbaṅgamaṁ hoti, dhammasabhāvaṁ",
  "tika-abh01t4:27_5": "vā sandhāyetaṁ vuttaṁ. Akusalāti sabbepi akusalā dhammā vuttā. Cetanāti keci. Akusalabhāgiyāti",
  "tika-abh01t4:27_6": "rāgādayo ekantaakusalā. Akusalapakkhikāti phassādayopi tappakkhikā. Mano tesaṁ dhammānaṁ",
  "tika-abh01t4:27_7": "paṭhamaṁ uppajjatīti sahajātopi mano sampayutte saṅgaṇhitvā adhipatibhāvena pavattamāno",
  "tika-abh01t4:27_8": "paṭhamaṁ uppanno viya hotīti evaṁ vutto. Sampayuttāpi tadanuvattanatāya anvadeva",
  "tika-abh01t4:27_9": "akusalā dhammāti vuttā, anantarapaccayamanaṁ vā sandhāya manopubbaṅgamatā vuttā.",
  "tika-abh01t4:27_10": "Cittena nīyatīti abhisaṅkhāraviññāṇaṁ sandhāyāha, taṇhāsampayuttaṁ vā. Pabhassaranti",
  "tika-abh01t4:27_11": "sabhāvapaṇḍarataṁ sandhāyāha. Arakkhiteti satiyā anunayapaṭighādīhi arakkhite, rāgādīhi",
  "tika-abh01t4:27_12": "byāpanne, tehi eva avassute. Cittassa pubbaṅgamabhāvasādhane aññamaññaṁ baladānavasena",
  "tika-abh01t4:27_13": "suttānurakkhaṇaṁ, idha vā upasaṁhatānaṁ ābhidhammikehi viññātānaṁ cirakālappavattivasena veditabbaṁ.",
  "tika-abh01t4:28_0": "Katarapaññaṁ tvantiādi na pāḷiāruḷhaṁ, evaṁ bhagavā pucchatīti aṭṭhakathāyameva vuttaṁ.",
  "tika-abh01t4:28_1": "Paññā pana kimatthiyāti idampi ekaṁ suttaṁ. “Abhiññatthā pariññatthā pahānatthā”ti tassa vissajjanaṁ.",
  "tika-abh01t4:29_0": "Sātanti sabhāvavasena vuttaṁ, madhuranti madhuraṁ viyāti upamāvasena. Ponobbhavikāti",
  "tika-abh01t4:29_1": "punabbhavakaraṇasīlā. Tatratatrābhinandanato nandī, nandibhūto rāgo nandirāgo, nandirāgabhāvena",
  "tika-abh01t4:29_2": "sahagatāti nandirāgasahagatāti na ettha sampayogavasena sahagatabhāvo atthīti sahagatasaddo",
  "tika-abh01t4:29_3": "taṇhāya nandirāgabhāvaṁ joteti. Nandirāgabhūtāti cassa attho. Nissayeti pādake. Rūpārūpārammaṇānanti",
  "tika-abh01t4:29_4": "pathavīkasiṇādiākāsādiārammaṇānaṁ. Saṁsaṭṭheti khīrodakaṁ viya samodite ekībhāvamiva",
  "tika-abh01t4:29_5": "gate. Sahajāteti sampayuttasahajāte, na sahajātamatte. Idhāpīti “imasmimpi pade ayameva",
  "tika-abh01t4:29_6": "attho adhippeto”ti imissā aṭṭhakathāya yathādassitasaṁsaṭṭhasaddo sahajāte adhippetoti.",
  "tika-abh01t4:29_7": "Arūpaṁ rūpenāti paṭisandhikkhaṇe vatthunā. Ukkaṭṭhaniddesoti anavasesasaṅgahena kato atisayaniddeso.",
  "tika-abh01t4:30_0": "Anābhaṭṭhatāyevāti “diṭṭhaṁ suta”ntiādīsu diṭṭhatādayo viya abhāsitabbatā anābhaṭṭhatā.",
  "tika-abh01t4:30_1": "Sabbākārena sadisassa dutiyacittassa sasaṅkhārikatāvacanena imassa asaṅkhārikatā",
  "tika-abh01t4:30_2": "viññāyati, tasmā abhāsitabbatāya na gahitoti attho yujjati. Adhippāyo pana pāḷiyaṁ",
  "tika-abh01t4:30_3": "abhāsitattā eva tattha desetabbabhāvena na gahito na saṅgahito na tassatthassa abhāvāti.",
  "tika-abh01t4:30_4": "Atha vā pāḷiyaṁ anābhaṭṭhatāya eva aṭṭhakathāyaṁ na gahito na tassattho vutto. Niyametvāvāti",
  "tika-abh01t4:30_5": "parato evaṁvidhasseva sasaṅkhārikabhāvavacanato idha tadavacaneneva asaṅkhārikabhāvaṁ niyametvā.",
  "tika-abh01t4:31_0": "Manoviññāṇanti ettha dvāraṁ vatthūti vuttaṁ, dvārena vā taṁsahāyabhūtaṁ hadayavatthu",
  "tika-abh01t4:31_1": "vuttaṁ. Sarasabhāvenāti sakiccabhāvena. Avijjā hi saṅkhārānaṁ paccayabhāvakiccā,",
  "tika-abh01t4:31_2": "aññāsādhāraṇo vā rasitabbo viññātabbo bhāvo sarasabhāvo, avijjāsabhāvo saṅkhārasabhāvoti",
  "tika-abh01t4:31_3": "evamādiko. “Sarasasabhāvenā”tipi pāṭho, soyeva attho. Avijjāpaccayāti vā sarasena,",
  "tika-abh01t4:31_4": "saṅkhārāti sabhāvena.",
  "tika-abh01t4:32_0": "Ekasamuṭṭhānāditā rūpadhammesu eva yojetabbā tesu tabbohārabāhullato. Atītādibhāvo",
  "tika-abh01t4:32_1": "rūpārūpadhammesu, cittacetasikanibbānānampi vā yathāsabhāvaṁ ekadvinakutocisamuṭṭhānatā",
  "tika-abh01t4:32_2": "yojetabbā. Anāpāthagatāti cakkhādīnaṁ agocaragatā sukhumarajādirūpaṁ viya vatthuparittatāya",
  "tika-abh01t4:32_3": "tattāyoguḷe patitodakabindurūpaṁ viya khaṇaparittatāya atidūratāya accāsannāditāya",
  "tika-abh01t4:32_4": "atītānāgatatāya ca. Visayo anaññatthabhāvena, gocaro ca tattha caraṇena vutto, tabbisayanicchayena",
  "tika-abh01t4:32_5": "mano paṭisaraṇaṁ. Ayamattho siddho hoti aññathā tesaṁ dhammārammaṇabhāvena “nesaṁ",
  "tika-abh01t4:32_6": "gocaravisayaṁ paccanubhotī”ti vacanassa anupapattito. Dibbacakkhudibbasotaiddhividhañāṇehi",
  "tika-abh01t4:32_7": "yathāvuttanayena anāpāthagatāni rūpādīni ālambiyamānāni na dhammārammaṇanti katthaci",
  "tika-abh01t4:32_8": "vuccamānāni diṭṭhāni, itarathā ca diṭṭhāni “dibbena cakkhunā rūpaṁ passatī”tiādīsūti.",
  "tika-abh01t4:33_0": "Āpāthamāgacchati manasā pañcaviññāṇehi ca gahetabbabhāvūpagamanena. Ghaṭṭetvāti paṭimukhabhāvāpāthaṁ",
  "tika-abh01t4:33_1": "gantvā. Sarabhāṇakassa osārakassa. Pakatiyā diṭṭhādivasena āpāthagamanañca bhojanapariṇāmautubhojanavisesaussāhādīhi",
  "tika-abh01t4:33_2": "kalyaṁ, rogino vātādīhi ca upaddutaṁ vā kāyaṁ anuvattantassa jāgarassa bhavaṅgassa",
  "tika-abh01t4:33_3": "calanapaccayānaṁ kāyikasukhadukkhautubhojanādiupanissayānaṁ cittapaṇidahanasadisāsadisasambandhadassanādipaccayānaṁ,",
  "tika-abh01t4:33_4": "suttassa ca supinadassane dhātukkhobhādipaccayānaṁ vasena veditabbaṁ. Adiṭṭhassa",
  "tika-abh01t4:33_5": "asutassa anāgatabuddharūpādino pasādadātukāmatāvatthussa taṁsadisatāsaṅkhātena diṭṭhasutasambandheneva.",
  "tika-abh01t4:33_6": "Na kevalaṁ taṁsadisatāva ubhayasambandho, kintu tabbipakkhatā tadekadesatā taṁsampayuttatādiko",
  "tika-abh01t4:33_7": "ca veditabbo. Kenaci vutte kismiñci sute avicāretvā saddahanaṁ saddhā, sayameva taṁ",
  "tika-abh01t4:33_8": "vicāretvā rocanaṁ ruci, “evaṁ vā evaṁ vā bhavissatī”ti ākāravicāraṇaṁ ākāraparivitakko,",
  "tika-abh01t4:33_9": "vicārentassa katthaci diṭṭhiyā nijjhānakkhamanaṁ diṭṭhinijjhānakkhanti.",
  "tika-abh01t4:34_0": "Gerukaharitālañjanādidhātūsu. Subhanimittaṁ subhaggahaṇassa nimittaṁ. Taṁ subhanimittattā",
  "tika-abh01t4:34_1": "rañjanīyattā ca lobhassa vatthu. Niyamitassa cittassa vasena niyamitavasena. Evamitaresu",
  "tika-abh01t4:34_2": "dvīsu. Ābhogo ābhujitaṁ. Lūkhapuggalā dosabahulā. Adosabahulā siniddhapuggalā. Tadadhimuttatāti",
  "tika-abh01t4:34_3": "pītininnacittatā. Imehi…pe… veditabbo pītiyā somanassavippayogāsambhavatoti adhippāyo.",
  "tika-abh01t4:35_0": "Jīvitavuttiyā āyatanabhāvato hatthārohādisippameva sippāyatanaṁ. Kasivāṇijjādikammameva",
  "tika-abh01t4:35_1": "kammāyatanaṁ. Āyuvedādivijjā eva vijjāṭṭhānaṁ. Abyāpajjeti domanassabyāpādarahite",
  "tika-abh01t4:35_2": "rūpabhave. Dhammapadāti dhammakoṭṭhāsā. Pilavantīti upaṭṭhahanti padissanti. Yogāti",
  "tika-abh01t4:35_3": "bhāvanābhiyogā samādhito. Vatthuvisadakiriyāti ajjhattikabāhirānaṁ vatthūnaṁ nimmalabhāvakiriyā.",
  "tika-abh01t4:35_4": "Saddhādīnaṁ indriyānaṁ aññamaññānativattanaṁ indriyasamattapaṭipādanatā. Gambhīrānaṁ",
  "tika-abh01t4:35_5": "ñāṇena caritabbānaṁ, gambhīrañāṇena vā caritabbānaṁ suttantānaṁ paccavekkhaṇā gambhīrañāṇacariyapaccavekkhaṇā.",
  "tika-abh01t4:36_0": "Vaṁsoti anukkamo. Tantīti santati. Paveṇīti sambandho. Sabbametaṁ cārittakiriyāpabandhassa",
  "tika-abh01t4:36_1": "vacanaṁ. Cārittasīlattā sīlamayaṁ. “Dassāmī”ti vacībhedena vatthussa pariṇatattā",
  "tika-abh01t4:36_2": "tato paṭṭhāya dānaṁ āraddhaṁ nāma hoti, yato tassa attano pariṇāmanādīsu āpatti hoti.",
  "tika-abh01t4:36_3": "Vijjamānavatthusmiṁ cintanakālato paṭṭhāya dānaṁ āraddhanti tattha dānamayaṁ kusalaṁ",
  "tika-abh01t4:36_4": "hotīti adhippāyo. Na hi dānavatthuṁ avijjamānakampi saṅkharontassa kusalaṁ na hotīti.",
  "tika-abh01t4:36_5": "Taṁ pana dānamayassa pubbabhāgoti tadeva bhajeyya, vuttaṁ aṭṭhakathāyaṁ. Kulavaṁsādivasenāti",
  "tika-abh01t4:36_6": "udāharaṇamattamevetaṁ. Attanā samādinnavattavasena sappurisavattagāmajanapadavattādivasena",
  "tika-abh01t4:36_7": "ca cārittasīlatā veditabbā.",
  "tika-abh01t4:37_0": "Savatthukanti bheriādivatthusahitaṁ katvā. Vijjamānakavatthunti bheriādivatthuṁ.",
  "tika-abh01t4:37_1": "Dhammassavanaghosanādīsu ca savatthukaṁ katvā saddassa dānaṁ saddavatthūnaṁ ṭhānakaraṇānaṁ",
  "tika-abh01t4:37_2": "sasaddappavattikaraṇamevāti tassa cintanaṁ vijjamānavatthupariccāgo veditabbo. Bhājetvā",
  "tika-abh01t4:37_3": "dassesi dhammarājā idha ca rūpārammaṇādibhāvaṁ, aññattha ca “tīṇimāni, bhikkhave,",
  "tika-abh01t4:37_4": "puññakiriyavatthūnī”ti dānamayādibhāvaṁ, aparattha ca “katame dhammā kusalā? Tīṇi…pe…",
  "tika-abh01t4:37_5": "taṁsamuṭṭhānaṁ kāyakamma”ntiādinā kāyakammādibhāvañca vadanto. Apariyāpannā cāti",
  "tika-abh01t4:37_6": "paramatthato avijjamānattā aññāyatanattā ca asaṅgahitā.",
  "tika-abh01t4:38_0": "Paribhogaraso paribhogapaccayaṁ pītisomanassaṁ. Ayaṁ pana rasasamānatāvasena gahaṇaṁ",
  "tika-abh01t4:38_1": "upādāya rasārammaṇanti vutto, na sabhāvato. Sabhāvena pana gahaṇaṁ upādāya pītisomanassaṁ",
  "tika-abh01t4:38_2": "dhammārammaṇameva hotīti “sukhā vedanā dhammārammaṇa”nti vuttaṁ. Ārammaṇameva nibaddhanti",
  "tika-abh01t4:38_3": "rūpārammaṇaṁ…pe… dhammārammaṇanti evaṁ niyametvā vuttaṁ. Kammassa anibaddhattāti",
  "tika-abh01t4:38_4": "kammassa aniyatattā. Yathā hi rūpādīsu ekārammaṇaṁ cittaṁ anaññārammaṇaṁ hoti, na",
  "tika-abh01t4:38_5": "evaṁ kāyadvārādīsu ekadvārikakammaṁ aññasmiṁ dvāre nuppajjati, tasmā kammassa dvāraniyamarahitattā",
  "tika-abh01t4:38_6": "dvārampi kammaniyamarahitanti idha ārammaṇaṁ viya niyametvā na vuttaṁ. Vinā ārammaṇena",
  "tika-abh01t4:38_7": "anuppajjanatoti etassapi cattho “yathā kāyakammādīsu ekaṁ kammaṁ tena dvārena vinā",
  "tika-abh01t4:38_8": "aññasmiṁ dvāre carati, na evaṁ rūpādīsu ekārammaṇaṁ cittaṁ tenārammaṇena vinā ārammaṇantare",
  "tika-abh01t4:38_9": "uppajjatī”ti veditabbo. Na hi yathā vacīdvāre uppajjamānampi “kāyakamma”nti vuccati,",
  "tika-abh01t4:38_10": "evaṁ saddārammaṇe uppajjamānaṁ “rūpārammaṇa”nti vuccati.",
  "tika-abh01t4:39": "Kāmāvacarakusalaṁ",
  "tika-abh01t4:40": "Kāyakammadvārakathāvaṇṇanā",
  "tika-abh01t4:41_0": "Imassapanatthassāti kammadvārānaṁ aññamaññasmiṁ aniyatatāya “dvāre caranti kammānī”tiādinā",
  "tika-abh01t4:41_1": "pakāsanatthaṁ. Pañca viññāṇānīti ettha chaṭṭhassa viññāṇassa tassa ca dvārassa anuddeso",
  "tika-abh01t4:41_2": "dvāradvāravantānaṁ sahābhāvā. Niyatarūparūpavasena catusamuṭṭhānikakāyā vuttāti saddassa",
  "tika-abh01t4:41_3": "vikārarūpādīnañca asaṅgaho.",
  "tika-abh01t4:42_0": "Paṭhamajavanasamuṭṭhitā vāyodhātu yadipi tasmiṁ khaṇe rūpānaṁ desantaruppattihetubhāvena",
  "tika-abh01t4:42_1": "cāletuṁ na sakkoti, tathāpi viññattivikārasahitāva sā veditabbā. Dasasu hi disāsu",
  "tika-abh01t4:42_2": "yaṁ disaṁ gantukāmo aṅgapaccaṅgāni vā khipitukāmo, taṁdisābhimukhāneva rūpāni sā",
  "tika-abh01t4:42_3": "santhambheti sandhāreti cāti tadabhimukhabhāvavikāravatī hoti, adhippāyasahabhāvī",
  "tika-abh01t4:42_4": "ca vikāro viññattīti. Evañca katvā āvajjanassapi viññattisamuṭṭhāpakabhāvo yathādhippāyavikārarūpuppādanena",
  "tika-abh01t4:42_5": "upapanno hoti, yato bāttiṁsa cittāni rūpiriyāpathaviññattijanakāni vuttānīti. Yojanaṁ",
  "tika-abh01t4:42_6": "gato, dasayojanaṁ gatoti vattabbataṁ āpajjāpeti anekasahassavāraṁ uppannā.",
  "tika-abh01t4:43_0": "Vāyodhātuyā…pe… paccayo bhavitunti thambhanacalanesu vāyodhātuyā paccayo bhavituṁ",
  "tika-abh01t4:43_1": "samattho cittasamuṭṭhānamahābhūtānaṁ eko ākāraviseso atthi, ayaṁ viññatti nāma. Tesañhi",
  "tika-abh01t4:43_2": "tadākārattā vāyodhātu thambheti cāleti cāti. Na cittasamuṭṭhānāti etena paramatthato",
  "tika-abh01t4:43_3": "abhāvaṁ dasseti. Na hi rūpaṁ appaccayaṁ atthi, na ca nibbānavajjo attho nicco atthīti.",
  "tika-abh01t4:43_4": "Viññattitāyāti viññattivikāratāya. Cittasamuṭṭhānabhāvo viya mahābhūtavikāratāya",
  "tika-abh01t4:43_5": "upādārūpabhāvo ca adhippetoti veditabbo.",
  "tika-abh01t4:44_0": "Kāyikakaraṇanti kāyadvārappavattaṁ cittakiriyaṁ, adhippāyanti attho. Kāreti maññeti",
  "tika-abh01t4:44_1": "etena vaṇṇaggahaṇānusārena gahitāya viññattiyā yaṁ karaṇaṁ viññātabbaṁ, tassa vijānanena",
  "tika-abh01t4:44_2": "viññattiyā viññātattaṁ dasseti. Na hi viññattirahitesu rukkhacalanādīsu “idamesa",
  "tika-abh01t4:44_3": "kāretī”ti vijānanaṁ hotīti. Cakkhuviññāṇassa hi rūpe abhinipātamattaṁ kiccaṁ, na",
  "tika-abh01t4:44_4": "adhippāyasahabhuno calanavikārassa gahaṇaṁ. Cittassa pana lahuparivattitāya cakkhuviññāṇavīthiyā",
  "tika-abh01t4:44_5": "anantaraṁ manoviññāṇena viññātampi calanaṁ cakkhunā diṭṭhaṁ viya maññanti avisesaviduno,",
  "tika-abh01t4:44_6": "tasmā yathā nīlābhinipātavasappavattāya cakkhuviññāṇavīthiyā nīlanti pavattāya manoviññāṇavīthiyā",
  "tika-abh01t4:44_7": "ca antaraṁ na viññāyati, evaṁ aviññāyamānantarena manodvāraviññāṇena gahite tasmiṁ",
  "tika-abh01t4:44_8": "cittena saheva anuparivatte kāyathambhanavikāracopanasaṅkhāte “idamesa kāreti, ayamassa",
  "tika-abh01t4:44_9": "adhippāyo”ti vijānanaṁ hoti.",
  "tika-abh01t4:45_0": "Tālapaṇṇādirūpāni disvā tadanantarappavattāya manodvāravīthiyā aviññāyamānantarāya",
  "tika-abh01t4:45_1": "tālapaṇṇādīnaṁ udakādisahacārippakārataṁ saññāṇākāraṁ gahetvā udakādiggahaṇaṁ viya.",
  "tika-abh01t4:45_2": "Ettha udakaṁ bhavissatītiādinā ca udakādisambandhanākārena rūpaggahaṇānusāraviññāṇena",
  "tika-abh01t4:45_3": "yaṁ udakādi viññātabbaṁ, tassa vijānanena tadākārassa viññātatā vuttāti daṭṭhabbā.",
  "tika-abh01t4:45_4": "Etassa pana kāyikakaraṇaggahaṇassa udakādiggahaṇassa ca purimasiddhasambandhaggahaṇaṁ",
  "tika-abh01t4:45_5": "upanissayo hotīti daṭṭhabbaṁ. Atha pana nālambitāpi viññatti kāyikakaraṇaggahaṇassa",
  "tika-abh01t4:45_6": "ca paccayo purimasiddhasambandhaggahaṇopanissayavasena sādhippāyavikārabhūtavaṇṇaggahaṇānantaraṁ",
  "tika-abh01t4:45_7": "pavattamānassa adhippāyaggahaṇassa adhippāyasahabhūvikārābhāve abhāvato, evaṁ sati",
  "tika-abh01t4:45_8": "vaṇṇaggahaṇānantarena udakādiggahaṇeneva tālapaṇṇādisaññāṇākāro viya vaṇṇaggahaṇānantarena",
  "tika-abh01t4:45_9": "adhippāyaggahaṇeneva viññatti pākaṭā hotīti “idañcidañca esa kāreti maññe”ti adhippāyavijānaneneva",
  "tika-abh01t4:45_10": "viññattiyā viññātatā vuttā.",
  "tika-abh01t4:46_0": "Ayaṁ no paharitukāmoti adhippāyavijānanena viññattiyā pākaṭabhāvaṁ dasseti. Na hi",
  "tika-abh01t4:46_1": "tadapākaṭabhāve adhippāyavijānanaṁ hotīti. Sammukhī…pe… yeva nāma hotīti asammukhībhūtatāya",
  "tika-abh01t4:46_2": "anāpāthagatānaṁ rūpādīnaṁ cakkhuviññeyyādibhāvo viya sabhāvabhūtaṁ taṁ dvidhā viññattibhāvaṁ",
  "tika-abh01t4:46_3": "sādheti. Paraṁ bodhetukāmatāya vināpi abhikkamanādippavattanena so cittasahabhūvikāro",
  "tika-abh01t4:46_4": "adhippāyaṁ viññāpeti, sayañca viññāyatīti dvidhāpi viññattiyevāti veditabbā.",
  "tika-abh01t4:47_0": "Tasmiṁ dvāre siddhāti tena dvārena viññātabbabhāvato teneva dvārena nāmalābhato tasmiṁ",
  "tika-abh01t4:47_1": "dvāre pākaṭabhāvavasena siddhā. Kusalaṁ vā akusalaṁ vāti ṭhapetabbaṁ. Kasmā? Yasmā",
  "tika-abh01t4:47_2": "paravādino avipākassa kammabhāvo na siddho, itarassa pana siddhoti viññattisamuṭṭhāpakānaṁ",
  "tika-abh01t4:47_3": "ekādasannaṁ kiriyacittānaṁ vasena tikaṁ pūretvā ṭhapetabbaṁ.",
  "tika-abh01t4:48_0": "Dvāre caranti kammānīti ettha ayamadhippāyo – yadi dvārā dvārantaracārino honti,",
  "tika-abh01t4:48_1": "dvārasambhedā kammasambhedopīti kāyakammaṁ kāyakammadvāranti aññamaññavavatthānaṁ",
  "tika-abh01t4:48_2": "na siyā, kammānampi kammantaracaraṇe eseva nayo. Yadi pana dvārānampi dvārabhāvena",
  "tika-abh01t4:48_3": "kammantaracaraṇaṁ kammānañca dvārantaracaraṇaṁ na siyā, suṭṭhutaraṁ kammadvāravavatthānaṁ",
  "tika-abh01t4:48_4": "siyā. Na pana kammānaṁ dvārantare acaraṇaṁ atthi, kintu dvāre aññasmiñca caranti",
  "tika-abh01t4:48_5": "kammāni aññānipi. Yasmā pana dvāre dvārāni na caranti, tasmā advāracārīhi dvārehi",
  "tika-abh01t4:48_6": "kāraṇabhūtehi kammāni dvārantare carantānipi vavatthitāni. Na kevalaṁ kammāneva,",
  "tika-abh01t4:48_7": "tehi pana dvārānipīti evaṁ kammadvārāni aññamaññaṁ vavatthitāni “yebhuyyenavuttitāya",
  "tika-abh01t4:48_8": "tabbahulavuttitāya cā”ti vuccamānāya vavatthānayuttiyā. Tattha dvārāpekkhattā kammānaṁ",
  "tika-abh01t4:48_9": "kāyakammādibhāvassa advāracārīhi dvārehi vavatthānaṁ hoti, na pana dvārantaracārīhi",
  "tika-abh01t4:48_10": "kammehi dvārānaṁ avavatthānaṁ kammānapekkhakāyadvārādibhāvehi dvārehi vavatthitānaṁ",
  "tika-abh01t4:48_11": "kāyakammādīnaṁ kāyakammadvārādivavatthānakarattā. Atha vā dvārantare carantānipi",
  "tika-abh01t4:48_12": "kāyādīhi upalakkhitāneva caranti pāṇātipātādīnaṁ evaṁsabhāvattā āṇattihatthavikārādīhi",
  "tika-abh01t4:48_13": "vuccamānassapi kāyādīhi sādhetabbasabhāvāvabodhato, tasmā na kammantarassa attani",
  "tika-abh01t4:48_14": "carantassapi dvārantaraṁ sanāmaṁ deti, nāpi kammaṁ dvārassa, taṁtaṁdvārameva pana",
  "tika-abh01t4:48_15": "kammassa kammañca dvārantare carantampi attanoyeva dvārassa nāmaṁ detīti siddhaṁ",
  "tika-abh01t4:48_16": "aññamaññavavatthānaṁ. Pubbe pana dvāresu anibaddhatā kammānaṁ dvārantaracaraṇameva",
  "tika-abh01t4:48_17": "sandhāya vuttā, na etaṁ vavatthānanti.",
  "tika-abh01t4:49_0": "Tatthāti tesu dvārakammesu. Kāyakammassa uppajjanaṭṭhānanti taṁsahajātā viññattiyeva",
  "tika-abh01t4:49_1": "vuccati. Kiñcāpi hi sā tassa kenaci pakārena paccayo na hoti, tathāpi kammassa visesikā",
  "tika-abh01t4:49_2": "viññatti taṁsahajātā hotīti tassa uppattiṭṭhānabhāvena vuttā yathāvuttaniyamena aññavisesanassa",
  "tika-abh01t4:49_3": "kammassa visesanantare uppattiabhāvā. Kāyena pana katattāti kāyaviññattiṁ janetvā",
  "tika-abh01t4:49_4": "tāya jīvitindriyupacchedādinipphādanato attano nipphattivasena “kāyena kataṁ kamma”nti",
  "tika-abh01t4:49_5": "vuttaṁ. Kāraṇabhūto hi panettha kāyoti.",
  "tika-abh01t4:50_0": "Aññamaññaṁvavatthitāti ettha kammunā kāyo kāyakammadvāranti evaṁ vavatthito, na kāyo",
  "tika-abh01t4:50_1": "icceva. Yathā sūcikammunā sūcikammakaraṇanti vavatthitā, na sūci icceva, tathā idampi",
  "tika-abh01t4:50_2": "daṭṭhabbaṁ. Aññamaññaṁ vavatthitāti ca aññamaññaṁ visesitāti attho. Evaṁ santeti",
  "tika-abh01t4:50_3": "yathāvuttaṁ vavatthānaniyamaṁ aggahetvā “dvāre caranti kammānī”tiādivacanameva gahetvā",
  "tika-abh01t4:50_4": "codeti. Tattha evaṁ santeti kammānaṁ dvāracaraṇe aññamaññena ca vavatthāne nāmalābhe",
  "tika-abh01t4:50_5": "visesane satīti attho.",
  "tika-abh01t4:51": "Kāyakammadvārakathāvaṇṇanā niṭṭhitā.",
  "tika-abh01t4:52": "Vacīkammadvārakathāvaṇṇanā",
  "tika-abh01t4:53_0": "Catūhi, bhikkhave, aṅgehi samannāgatāti ettha subhāsitabhāsanasaṅkhātā apisuṇavācā,",
  "tika-abh01t4:53_1": "dhammabhāsanasaṅkhāto asamphappalāpo, piyabhāsanasaṅkhātā apharusavācā, saccabhāsanasaṅkhāto",
  "tika-abh01t4:53_2": "amusāvādo cāti etā vācā tathāpavattā cetanā daṭṭhabbā. Sahasaddā panāti tassa vikārassa",
  "tika-abh01t4:53_3": "saddena saha sambhūtattā vuttaṁ. Cittānuparivattitāya pana so na yāva saddabhāvīti",
  "tika-abh01t4:53_4": "daṭṭhabbo, vitakkavipphārasaddo na sotaviññeyyoti pavattena mahāaṭṭhakathāvādena",
  "tika-abh01t4:53_5": "cittasamuṭṭhānasaddo vināpi viññattighaṭṭanena uppajjatīti āpajjati. “Yā tāya vācāya",
  "tika-abh01t4:53_6": "viññattī”ti hi vacanato asotaviññeyyasaddena saha viññattiyā uppatti natthīti viññāyatīti.",
  "tika-abh01t4:54_0": "Cittasamuṭṭhānaṁ saddāyatananti ettha ca na koci cittasamuṭṭhāno saddo asaṅgahito",
  "tika-abh01t4:54_1": "nāma atthīti adhippāyena mahāaṭṭhakathāvādaṁ paṭisedheti. Chabbidhena rūpasaṅgahādīsu",
  "tika-abh01t4:54_2": "hi “sotaviññeyya”nti “diṭṭhaṁ suta”nti ettha “suta”nti ca na koci saddo na saṅgayhatīti.",
  "tika-abh01t4:54_3": "Mahāaṭṭhakathāyaṁ pana viññattisahajameva jivhātālucalanādikaravitakkasamuṭṭhitaṁ",
  "tika-abh01t4:54_4": "sukhumasaddaṁ “dibbasotena sutvā ādisatī”ti sutte paṭṭhāne ca oḷārikasaddaṁ sandhāya",
  "tika-abh01t4:54_5": "“sotaviññāṇassa ārammaṇapaccayena paccayo”ti vuttanti iminā adhippāyena asotaviññeyyatā",
  "tika-abh01t4:54_6": "vuttā siyā. Saddo ca asotaviññeyyo cāti viruddhametanti pana paṭikkhepo veditabbo.",
  "tika-abh01t4:54_7": "Viññattipaccayā ghaṭṭanā viññattighaṭṭanā. Viññatti eva vā. Ghaṭṭanākārappavattabhūtavikāro",
  "tika-abh01t4:54_8": "hi “ghaṭṭanā”ti vutto. Saṅghaṭṭanena saheva saddo uppajjati, na pubbāparabhāvena.",
  "tika-abh01t4:54_9": "Pathavīdhātuyāti idaṁ vāyodhātuyā viya cālanaṁ pathavīdhātuyā saṅghaṭṭanaṁ kiccaṁ",
  "tika-abh01t4:54_10": "adhikanti katvā vuttaṁ, vikārassa ca tappaccayabhāvo vuttanayeneva veditabbo. Tabbikārānañhi",
  "tika-abh01t4:54_11": "bhūtānaṁ aññamaññassa paccayabhāvoti. Aññampi sabbaṁ vidhānaṁ kāyaviññattiyaṁ viya veditabbaṁ.",
  "tika-abh01t4:55_0": "Tisamuṭṭhānikakāyaṁ…pe… na labbhati. Na hi cālanaṁ upādinnaghaṭṭananti. Cālanañhi",
  "tika-abh01t4:55_1": "desantaruppādanaparamparatā, ghaṭṭanaṁ paccayavisesena bhūtakalāpānaṁ āsannataruppādoti.",
  "tika-abh01t4:55_2": "Upatthambhanakiccampi natthīti upatthambhanena vinā paṭhamacittasamuṭṭhānāpi ghaṭṭanākārena",
  "tika-abh01t4:55_3": "pavattatīti ghaṭṭanatthaṁ upatthambhanena payojanaṁ natthi, laddhāsevanena citteneva",
  "tika-abh01t4:55_4": "ghaṭṭanassa balavabhāvato cāti adhippāyo. Upatthambhanaṁ natthi atthīti vicāretvā gahetabbaṁ.",
  "tika-abh01t4:56": "Vacīkammadvārakathāvaṇṇanā niṭṭhitā.",
  "tika-abh01t4:57": "Manokammadvārakathāvaṇṇanā",
  "tika-abh01t4:58_0": "Ayaṁ nāma cetanā kammaṁ na hotīti na vattabbāti idaṁ yassa dvāraṁ mano, taṁdassanatthaṁ",
  "tika-abh01t4:58_1": "vuttaṁ. Kappetīti “tvaṁ phusanaṁ karohi, tvaṁ vedayita”nti evaṁ kappentaṁ viya pavattatīti",
  "tika-abh01t4:58_2": "attho. Pakappanañca tadeva. Kiṁ piṇḍaṁ karotīti āyūhanatthavasena pucchati. Phassādidhamme",
  "tika-abh01t4:58_3": "hi avippakiṇṇe katvā sakiccesu pavattanaṁ āyūhanaṁ, tattheva byāpāraṇaṁ cetayanaṁ,",
  "tika-abh01t4:58_4": "tathākaraṇaṁ abhisaṅkharaṇanti. Tebhūmakasseva gahaṇaṁ lokuttarakammassa kammakkhayakarattā.",
  "tika-abh01t4:59": "Manokammadvārakathāvaṇṇanā niṭṭhitā.",
  "tika-abh01t4:60": "Kammakathāvaṇṇanā",
  "tika-abh01t4:61_0": "Cetayitvākammaṁ karotīti ettha yasmā purimacetanāya cetayitvā sanniṭṭhānakammaṁ karoti,",
  "tika-abh01t4:61_1": "tasmā cetanāpubbakaṁ kammaṁ taṁcetanāsabhāvamevāti cetanaṁ ahaṁ kammaṁ vadāmīti attho.",
  "tika-abh01t4:61_2": "Atha vā samānakālattepi kāraṇakiriyā pubbakālā viya vattuṁ yuttā, phalakiriyā ca",
  "tika-abh01t4:61_3": "aparakālā viya. Yasmā ca cetanāya cetayitvā kāyavācāhi copanakiriyaṁ manasā ca abhijjhādikiriyaṁ",
  "tika-abh01t4:61_4": "karoti, tasmā tassā kiriyāya kārikaṁ cetanaṁ ahaṁ kammaṁ vadāmīti attho. Kāye vāti",
  "tika-abh01t4:61_5": "kāyaviññattisaṅkhāte kāye vā. Satīti dharamāne, anirodhite vā. Kāyasamuṭṭhāpikā cetanā",
  "tika-abh01t4:61_6": "kāyasañcetanā. Ettha ca sukhadukkhuppādakena kammena bhavitabbaṁ, cetanā ca sukhadukkhuppādikā",
  "tika-abh01t4:61_7": "vuttāti tassā kammabhāvo siddho hoti. Sañcetaniyanti sañcetanasabhāvavantaṁ. Samiddhittherena",
  "tika-abh01t4:61_8": "“sañcetaniyaṁ, āvuso…pe… manasā sukhaṁ so vedayatī”ti avibhajitvā byākato. Sukhavedanīyantiādinā",
  "tika-abh01t4:61_9": "pana vibhajitvā byākātabbo so pañho, tasmā sammā byākato nāma na hoti. Itaradvayepi",
  "tika-abh01t4:61_10": "eseva nayo. Yathā pana suttāni ṭhitāni, tathā copanakiriyānissayabhūtā kāyavācā abhijjhādikiriyānissayo",
  "tika-abh01t4:61_11": "ca manodvārāni, yāya pana cetanāya tehi kāyādīhi karaṇabhūtehi copanābhijjhādikiriyaṁ",
  "tika-abh01t4:61_12": "karonti vāsiādīhi viya chedanādiṁ, sā cetanā kammanti dvārappavattiyampi kammadvārābhedanañca",
  "tika-abh01t4:61_13": "kammadvāravavatthānañca dissati, evañca sati “kāyena ce kataṁ kamma”ntiādigāthāyo ativiya yujjanti.",
  "tika-abh01t4:62_0": "Lokuttaramaggo idha lokiyakammakathāyaṁ anadhippetopi bhajāpiyamāno tīṇi kammāni",
  "tika-abh01t4:62_1": "bhajati. Manena dussīlyanti kāyikavācasikavītikkamavajjaṁ sabbaṁ akusalaṁ saṅgaṇhāti,",
  "tika-abh01t4:62_2": "micchādiṭṭhisaṅkappavāyāmasatisamādhiṁ vā. Tampi cetaṁ “manasā saṁvaro sādhū”ti vuttassa",
  "tika-abh01t4:62_3": "saṁvarassa paṭipakkhavasena vuttaṁ, na sīlavipattivasena. Na hi sā mānasikā atthīti",
  "tika-abh01t4:62_4": "maggasseva bhajāpanaṁ mahāvisayattā. Bojjhaṅgā hi manokammameva bhajeyyuṁ, na ca",
  "tika-abh01t4:62_5": "na sakkā maggabhajāpaneneva tesaṁ bhajāpanaṁ viññātunti.",
  "tika-abh01t4:63_0": "Kammapathaṁ appattānampi taṁtaṁdvāre saṁsandanaṁ avarodhanaṁ dvārantare kammantaruppattiyampi",
  "tika-abh01t4:63_1": "kammadvārābhedanañca dvārasaṁsandanaṁ nāma. “Tividhā, bhikkhave, kāyasañcetanā akusalaṁ",
  "tika-abh01t4:63_2": "kāyakamma”ntiādinā kammapathappattāva sanniṭṭhāpakacetanā kammanti vuttāti purimacetanā",
  "tika-abh01t4:63_3": "sabbā kāyakammaṁ na hotīti vuttaṁ. Āṇāpetvā…pe… alabhantassāti āṇattehi amāritabhāvaṁ",
  "tika-abh01t4:63_4": "sandhāya vuttaṁ, vacīduccaritaṁ nāma hoti akammapathabhāvatoti adhippāyo. “Ime sattā",
  "tika-abh01t4:63_5": "haññantū”ti pavattabyāpādavasena cetanāpakkhikā vā bhavanti kāyakammavohāralābhā.",
  "tika-abh01t4:63_6": "Abbohārikā vā manokammavohāravirahā. Sasambhārapathavīādīsu āpādayo ettha nidassanaṁ.",
  "tika-abh01t4:64_0": "Kulumbassāti gabbhassa, kulasseva vā. Tissopi saṅgītiyo āruḷhatāya ananujānanato",
  "tika-abh01t4:64_1": "“tava suttassā”ti vuttaṁ. Dasavidhā iddhi paṭisambhidāmagge iddhikathāya gahetabbā.",
  "tika-abh01t4:64_2": "Bhāvanāmayanti adhiṭṭhāniddhiṁ sandhāya vadati. Ghaṭabhedo viya parūpaghāto, udakavināso",
  "tika-abh01t4:64_3": "viya iddhivināso ca hotīti upamā saṁsandati. Tava pañhoti bhāvanāmayāya parūpaghāto",
  "tika-abh01t4:64_4": "hotīti vutto ñāpetuṁ icchito attho. Āthabbaṇiddhi vijjāmayiddhi hoti. Sattame padeti",
  "tika-abh01t4:64_5": "maṇḍalādito sattame pade.",
  "tika-abh01t4:65_0": "Vacanantarena gametabbatthaṁ neyyatthaṁ, sayameva gamitabbatthaṁ nītatthaṁ. Kiriyato",
  "tika-abh01t4:65_1": "samuṭṭhāti, udāhu akiriyatoti tenādhippetaṁ sampajānamusāvādaṁ sandhāya pucchati,",
  "tika-abh01t4:65_2": "na uposathakkhandhake vuttaṁ. Tattha avuttameva hi so anariyavohāraṁ vuttanti gahetvā",
  "tika-abh01t4:65_3": "voharatīti. Vācāgiranti vācāsaṅkhātaṁ giraṁ, vācānuccāraṇaṁ vā.",
  "tika-abh01t4:66_0": "Khandasivādayo seṭṭhāti khandāti kumārā. Sivāti mahessarā, micchādiṭṭhiyā nidassanatthamidaṁ",
  "tika-abh01t4:66_1": "vuttanti daṭṭhabbaṁ. Natthikadiṭṭhādayo eva hi kammapathappattā kammanti. Cetanā",
  "tika-abh01t4:66_2": "panettha abbohārikāti kāyadvāre vacīdvāre ca samuṭṭhitāpi kāyakammaṁ vacīkammanti",
  "tika-abh01t4:66_3": "ca vohāraṁ na labhati abhijjhādippadhānattā. “Tividhā, bhikkhave, manosañcetanā akusalaṁ",
  "tika-abh01t4:66_4": "manokamma”nti pana vacanato sabhāveneva sā manokammaṁ, na abhijjhādipakkhikattāti",
  "tika-abh01t4:66_5": "“abhijjhādipakkhikāvā”ti na vuttaṁ. Imasmiṁ pana ṭhāne kāyaṅgavācaṅgāni acopetvā",
  "tika-abh01t4:66_6": "cintanakāle cetanāpi cetanāsampayuttadhammāpi manodvāre eva samuṭṭhahanti, tasmā",
  "tika-abh01t4:66_7": "cetanāya abbohārikabhāvo kathañci natthīti adhippāyo.",
  "tika-abh01t4:67_0": "“Tividhā, bhikkhave, kāyasañcetanā kusalaṁ kāyakamma”ntiādivacanato pāṇātipātādipaṭipakkhabhūtā",
  "tika-abh01t4:67_1": "tabbirativisiṭṭhā cetanāva pāṇātipātaviratiādikā hontīti “cetanāpakkhikā vā”ti vuttaṁ,",
  "tika-abh01t4:67_2": "na “viratipakkhikā”ti. Rakkhatīti avināsetvā katheti. Bhindatīti vināsetvā katheti.",
  "tika-abh01t4:68": "Kammakathāvaṇṇanā niṭṭhitā.",
  "tika-abh01t4:69_0": "Cakkhuviññāṇadvāranti cakkhuviññāṇassa dvāraṁ. Cakkhu ca taṁ viññāṇadvārañcāti vā",
  "tika-abh01t4:69_1": "cakkhuviññāṇadvāraṁ. Cakkhu viññāṇadvāranti vā asamāsaniddeso. Taṁ pana cakkhumeva.",
  "tika-abh01t4:69_2": "Esa nayo sesesupi. “Cakkhunā saṁvaro sādhū”tiādikāya gāthāya pasādakāyacopanakāyasaṁvare",
  "tika-abh01t4:69_3": "ekajjhaṁ katvā kāyena saṁvaro vutto, taṁ idha bhinditvā aṭṭha saṁvarā, tappaṭipakkhabhāvena",
  "tika-abh01t4:69_4": "asaṁvarā aṭṭha kathitā. Sīlasaṁvarādayopi pañceva saṁvarā sabbadvāresu uppajjamānāpi,",
  "tika-abh01t4:69_5": "tappaṭipakkhabhāvena dussīlyādīni asaṁvarāti vuttāni. Tattha dussīlyaṁ pāṇātipātādicetanā.",
  "tika-abh01t4:69_6": "Muṭṭhassaccaṁ satipaṭipakkhā akusalā dhammā. Pamādanti keci. Sītādīsu paṭigho akkhanti.",
  "tika-abh01t4:69_7": "Thinamiddhaṁ kosajjaṁ.",
  "tika-abh01t4:70_0": "Vinā vacīdvārena suddhaṁ kāyadvārasaṅkhātanti idaṁ vacīdvārasallakkhitassa musāvādādinopi",
  "tika-abh01t4:70_1": "kāyadvāre pavattisabbhāvā asuddhatā atthīti taṁnivāraṇatthaṁ vuttaṁ. Na hi taṁ kāyakammaṁ",
  "tika-abh01t4:70_2": "hoti. Suddhavacīdvāropalakkhitaṁ pana vacīkammameva hotīti. Ettha asaṁvaroti etena",
  "tika-abh01t4:70_3": "suddhakāyadvārena upalakkhito asaṁvaro dvārantare uppajjamānopi vutto. Dvārantarānupalakkhitaṁ",
  "tika-abh01t4:70_4": "sabbaṁ taṁdvārikākusalañceti veditabbaṁ. Evañca katvā kammapathasaṁsandane “copanakāyaasaṁvaradvāravasena",
  "tika-abh01t4:70_5": "uppajjamāno asaṁvaro akusalaṁ kāyakammameva hotī”tiādi “akusalaṁ kāyakammaṁ copanakāyaasaṁvaradvāravasena",
  "tika-abh01t4:70_6": "vacīasaṁvaravasena ca uppajjatī”tiādinā saha aviruddhaṁ hoti. Asaṁvaro hi dvārantare",
  "tika-abh01t4:70_7": "uppajjamānopi sadvāre evāti vuccati, sadvāravasena uppannoti ca, kammaṁ aññadvāre",
  "tika-abh01t4:70_8": "aññadvāravasena cāti evaṁ aviruddhaṁ.",
  "tika-abh01t4:71_0": "Atha vā etthāti suddhaṁ asuddhanti etaṁ avicāretvā etasmiṁ copaneti vuttaṁ hoti.",
  "tika-abh01t4:71_1": "Evaṁ sati dvārantaropalakkhitaṁ kammapathabhāvappattatāya vacīmanokammaṁ copanakāyaasaṁvaradvāre",
  "tika-abh01t4:71_2": "uppannaṁ, sesaṁ sabbaṁ taṁdvāruppannākusalaṁ viya “copanakāyaasaṁvaro”ti vuccati.",
  "tika-abh01t4:71_3": "Kammapathabhāvappattiyā dvārantaruppannaṁ kāyakammañca tathā na vuccatīti kammapathasaṁsandanavirodho",
  "tika-abh01t4:71_4": "siyā, tadavirodhaṁ tattheva vakkhāma. Sīlasaṁvarādayo pañca nikkhepakaṇḍe āvi bhavissanti.",
  "tika-abh01t4:71_5": "Tattha ñāṇasaṁvare paccayasannissitasīlassa, vīriyasaṁvare ca ājīvapārisuddhiyā antogadhatā daṭṭhabbā.",
  "tika-abh01t4:72": "Akusalakammapathakathāvaṇṇanā",
  "tika-abh01t4:73_0": "Saraseneva ca patanasabhāvassa pāṇassa antarā eva atīva pātanaṁ atipāto, saṇikaṁ",
  "tika-abh01t4:73_1": "patituṁ adatvāva sīghaṁ pātananti attho. Atikkamma vā satthādīhi abhibhavitvā pātanaṁ",
  "tika-abh01t4:73_2": "atipāto. Payogavatthumahantatādīhi mahāsāvajjatā tehi paccayehi uppajjamānāya cetanāya",
  "tika-abh01t4:73_3": "balavabhāvato. Yathāvuttapaccayavipariyāyepi taṁtaṁpaccayehi uppajjamānāya cetanāya",
  "tika-abh01t4:73_4": "balavābalavavaseneva appasāvajjamahāsāvajjatā veditabbā. Iddhimayo kammavipākajiddhimayo",
  "tika-abh01t4:73_5": "dāṭhākoṭikādīnaṁ viya.",
  "tika-abh01t4:74_0": "Gottarakkhitā sagottehi rakkhitā. Dhammarakkhitā sahadhammikehi rakkhitā. Sasāmikā",
  "tika-abh01t4:74_1": "sārakkhā. Yassā gamane raññā daṇḍo ṭhapito, sā saparidaṇḍā. Atthabhañjakoti kammapathappattaṁ",
  "tika-abh01t4:74_2": "vuttaṁ. Kammapathakathā hesāti. Attano santakaṁ adātukāmatāyātiādi musāvādasāmaññato",
  "tika-abh01t4:74_3": "vuttaṁ. Hasādhippāyena visaṁvādanapurekkhārasseva musāvādo. Suññabhāvanti pītivirahitatāya",
  "tika-abh01t4:74_4": "rittataṁ. Atthavipannatāya na hadayaṅgamā. Aggaṇhanteti asaddahante kammapathabhedo",
  "tika-abh01t4:74_5": "na hoti. Yo koci pana samphappalāpo dvīhi sambhārehi sijjhatīti. Attano pariṇāmanaṁ",
  "tika-abh01t4:74_6": "cittenevāti veditabbaṁ. Micchā passatīti vitathaṁ passati.",
  "tika-abh01t4:75_0": "Koṭṭhāsatoti phassapañcamakādīsu cittaṅgakoṭṭhāsesu ye koṭṭhāsā honti, tatoti attho.",
  "tika-abh01t4:75_1": "Nanu ca cetanā kammapathesu na vuttāti paṭipāṭiyā sattannaṁ kammapathabhāvo na yuttoti?",
  "tika-abh01t4:75_2": "Na, avacanassa aññahetuttā. Na hi cetanāya akammapathattā kammapatharāsimhi avacanaṁ,",
  "tika-abh01t4:75_3": "kadāci pana kammapatho hoti, na sabbadāti kammapathabhāvassa aniyatattā avacanaṁ.",
  "tika-abh01t4:75_4": "Yadā pana kammapatho hoti, tadā kammapatharāsisaṅgaho na nivāritoti. “Pañca sikkhāpadā",
  "tika-abh01t4:75_5": "parittārammaṇā evā”ti etena adinnādānādīnaṁ sattārammaṇabhāvavirodhaṁ “sattasaṅkhāte",
  "tika-abh01t4:75_6": "saṅkhāre eva ārabbha pavattito”ti sayameva pariharissati. “Natthi sattā opapātikā”ti",
  "tika-abh01t4:75_7": "pavattamānā diṭṭhi tebhūmakadhammavisayāvāti saṅkhārārammaṇatā vuttā. Vipākanissandaphalāni",
  "tika-abh01t4:75_8": "yathākkamaṁ nirayādivipākaduggatatādīni.",
  "tika-abh01t4:76": "Akusalakammapathakathāvaṇṇanā niṭṭhitā.",
  "tika-abh01t4:77": "Kusalakammapathakathāvaṇṇanā",
  "tika-abh01t4:78_0": "Pāṇātipātādīhi pana viratiyoti etaṁ yāhi viratīhi sampayuttā cetanā “kāyavacīkammānī”ti",
  "tika-abh01t4:78_1": "vuccanti, tāsañca kammapathabhāvo yuttoti katvā vuttaṁ. Tathā hi vakkhati “paṭipāṭiyā",
  "tika-abh01t4:78_2": "satta cetanāpi vaṭṭanti viratiyopī”ti. Allasasamaṁsanti jīvamānakasasamaṁsaṁ. Voropetā",
  "tika-abh01t4:78_3": "hutvā nābhijānāmi. Dussīlyādārammaṇā tadārammaṇā. Jīvitindriyādiārammaṇā kathaṁ dussīlyādīni",
  "tika-abh01t4:78_4": "pajahantīti taṁ dassetuṁ “yathā panā”tiādi vuttaṁ. Anabhijjhā…pe… viramantassāti",
  "tika-abh01t4:78_5": "abhijjhaṁ pajahantassāti attho. Na hi manoduccaritā virati atthi anabhijjhādīheva tappahānato.",
  "tika-abh01t4:79": "Kammapathasaṁsandanakathāvaṇṇanā",
  "tika-abh01t4:80_0": "Kammapathappattānaṁ dussīlyādīnaṁ asaṁvarānaṁ tathā duccaritānañca akusalakammapathehi",
  "tika-abh01t4:80_1": "kammapathappattānameva ca susīlyādīnaṁ saṁvarānaṁ tathā sucaritānañca kusalakammapathehi",
  "tika-abh01t4:80_2": "atthato nānattābhāvadassanaṁ. Atha vā tesaṁ phassadvārādīhi avirodhabhāvena dīpanaṁ",
  "tika-abh01t4:80_3": "kammapathasaṁsandananti keci vadanti, tadetaṁ vicāretabbaṁ. Na hi pañcaphassadvārapañcaasaṁvaradvārapañcasaṁvaradvāresu",
  "tika-abh01t4:80_4": "uppannānaṁ asaṁvarānaṁ saṁvarānañca kammapathatā atthi pāṇātipātādīnaṁ parasantakavatthulobhaparasattārammaṇabyāpādaahetukadiṭṭhiādīnañca",
  "tika-abh01t4:80_5": "tesu dvāresu anuppattito. Tividhakaāyaduccaritādīni ca kammapathāti pākaṭā evāti",
  "tika-abh01t4:80_6": "kiṁ tesaṁ kammapathehi nānattābhāvadassanena, na ca duccaritānaṁ sucaritānañca phassadvārādivasena",
  "tika-abh01t4:80_7": "uppatti dīpitā, nāpi asaṁvarānaṁ saṁvarānañca yato tesaṁ phassadvārādīhi avirodhabhāvena",
  "tika-abh01t4:80_8": "dīpanā siyā, kevalaṁ pana phassadvārādivasena uppannānaṁ asaṁvarānaṁ saṁvarānañca",
  "tika-abh01t4:80_9": "kāyakammāditā dīpitā. Yadi ca ettakaṁ kammapathasaṁsandanaṁ, “akusalaṁ kāyakammaṁ",
  "tika-abh01t4:80_10": "pañcaphassadvāravasena nuppajjatī”tiādi kammapathasaṁsandanaṁ na siyā. Esāpi chaphassadvārādīhi",
  "tika-abh01t4:80_11": "avirodhadīpanāti ce, vuttameva pakārantarena dassetuṁ “atha vā”ti na vattabbaṁ. Samuccayatthe",
  "tika-abh01t4:80_12": "ca atha vā-sadde kammapathappattāneva dussīlyādīni kāyakammādināmehi vadantehi manokammassa",
  "tika-abh01t4:80_13": "chaphassadvāravasena uppatti na vattabbā. Na hi taṁ cakkhudvārādivasena uppajjatīti.",
  "tika-abh01t4:80_14": "Yadi ca kammapathappattā eva asaṁvarādayo gahitā, duccaritehi aññesaṁ asaṁvarānaṁ",
  "tika-abh01t4:80_15": "abhāvā tesañca taṁtaṁkammabhāvassa vuttattā “copanakāyaasaṁvaradvāravasena uppanno",
  "tika-abh01t4:80_16": "asaṁvaro akusalaṁ kāyakammameva hotī”tiādi na vattabbaṁ siyā. Vuccamāne hi tasmiṁ",
  "tika-abh01t4:80_17": "saṅkaro siyā, vacīmanokammānipi hi kāyadvāre uppajjanti, tathā sesadvāresupi kammantarānīti.",
  "tika-abh01t4:81_0": "Atha pana dvārantare uppajjamānaṁ kammantarampi taṁdvārikakammameva siyā, “tividhaṁ",
  "tika-abh01t4:81_1": "kāyaduccaritaṁ akusalaṁ kāyakammamevā”tiādi, “akusalaṁ kāyakammaṁ copanakāyaasaṁvaradvāravasena",
  "tika-abh01t4:81_2": "vācāasaṁvaradvāravasena ca uppajjatī”tiādi ca virujjheyya. Duccaritānañhi aññadvāracaraṇaṁ",
  "tika-abh01t4:81_3": "atthi, na cassa dvārantaruppannaṁ kammantaraṁ hotīti. Tasmā heṭṭhā kammapathappattānaṁ",
  "tika-abh01t4:81_4": "eva kāyakammādibhāvassa vuttattā sesānañca taṁtaṁdvāruppannānaṁ kusalākusalānaṁ dvārasaṁsandane",
  "tika-abh01t4:81_5": "taṁtaṁdvārapakkhikabhāvassa katattā idha kammapathaṁ appattānañca cetanābhāvato akammānañca",
  "tika-abh01t4:81_6": "asaṁvarānaṁ saṁvarānañca bhajāpiyamānānaṁ kammapathānaṁ viya kāyakammāditādīpanaṁ,",
  "tika-abh01t4:81_7": "kammapathappattānaṁ tividhakāyaduccaritādīnaṁ tividhakāyasucaritādīnañca dvārantaracaraṇepi",
  "tika-abh01t4:81_8": "kāyakammādibhāvāvijahanadīpanaṁ, yathāpakāsitānañca kammapathabhāvaṁ pattānaṁ apattānañca",
  "tika-abh01t4:81_9": "akusalakāyakammādīnañca kusalakāyakammādīnañca phassadvārādīhi uppattipakāsanañca",
  "tika-abh01t4:81_10": "kammapathasaṁsandanaṁ nāma. Kasmā? Akammapathānaṁ kammapathesu kammapathānañca akammapathesu",
  "tika-abh01t4:81_11": "samānanāmatāvasena, kammapathānaṁ kammapathesu sāmaññanāmāvijahanavasena, ubhayesañca",
  "tika-abh01t4:81_12": "uppattivasena dvāresu ettha saṁsanditattā.",
  "tika-abh01t4:82_0": "Tattha tividhakammadvāravasena uppannānaṁ kammānaṁ ñātakammabhāvatāya taṁtaṁkammabhāvassa",
  "tika-abh01t4:82_1": "avacanīyattā kammadvāresu tesaṁ uppattiyā ca vuttattā pañcaviññāṇadvāravasena asaṁvarādīnaṁ",
  "tika-abh01t4:82_2": "uppattipariyāyavacanābhāvato ca kammadvāraviññāṇadvārāni virajjhitvā “pañcaphassadvāravasena",
  "tika-abh01t4:82_3": "hi uppanno”tiādi vuttaṁ. “Yampidaṁ cakkhusamphassapaccayā uppajjati sukhaṁ vā”tiādinā",
  "tika-abh01t4:82_4": "“cakkhusamphassapaccayā vedanākkhandho atthi kusalo”tiādinā ca pañcaphassadvāravasena",
  "tika-abh01t4:82_5": "asaṁvarādīnaṁ uppattipariyāyo vutto, na ca “yamidaṁ cakkhuviññāṇapaccayā”tiādivacanaṁ",
  "tika-abh01t4:82_6": "atthīti. Vuttampi cetaṁ “cakkhuviññāṇasahajāto hi phasso cakkhusamphasso”tiādi. Tena",
  "tika-abh01t4:82_7": "hi asaṁvarānaṁ saṁvarānañca cakkhusamphassādīhi asahajātattā manosamphassasahajātānañca",
  "tika-abh01t4:82_8": "cakkhusamphassadvārādivasena uppatti dīpitāti. “So hi kāyadvāre copanaṁ patto akusalaṁ",
  "tika-abh01t4:82_9": "kāyakammaṁ hotī”tiādinā “copanakāyaasaṁvaradvāravasena uppanno akusalaṁ kāyakammameva",
  "tika-abh01t4:82_10": "hotī”tiādinā ca vacīkammādīnañca kammapathappattānaṁ asaṁvarabhūtānaṁ kāyakammādibhāve",
  "tika-abh01t4:82_11": "āpanne “catubbidhaṁ vacīduccaritaṁ akusalaṁ vacīkammameva hotī”tiādinā apavādena",
  "tika-abh01t4:82_12": "nivatti daṭṭhabbā. Evañca katvā pubbe dassitesu asaṁvaravinicchayesu dutiyavinicchayesu",
  "tika-abh01t4:82_13": "ca na koci virodho. Na hi vacīkammādibhūto copanakāyaasaṁvaro kāyakammādi hotīti.",
  "tika-abh01t4:83_0": "Akusalaṁ manokammaṁ pana chaphassadvāravasena uppajjati, taṁ kāyavacīdvāresu copanaṁ",
  "tika-abh01t4:83_1": "pattaṁ akusalaṁ kāyavacīkammaṁ hotīti ettha kiṁ taṁ akusalaṁ manokammaṁ nāma, heṭṭhā",
  "tika-abh01t4:83_2": "dassitanayena ca kāyavacīdvāresu uppannaṁ tividhaṁ manoduccaritaṁ copanaṁ appattaṁ",
  "tika-abh01t4:83_3": "sabbākusalañca. Yadi evaṁ tassa kāyavacīkammabhāvo natthīti “copanappattaṁ kāyavacīkammaṁ",
  "tika-abh01t4:83_4": "hotī”ti na yujjatīti ? No na yujjati copanappattaṁ kāye vācāya ca akusalaṁ kammaṁ",
  "tika-abh01t4:83_5": "hotīti atthasiddhito. Kammaṁ pana hontaṁ kiṁ kammaṁ hotīti? Manokammameva hotīti.",
  "tika-abh01t4:83_6": "Idaṁ vuttaṁ hoti – copanappattaṁ akusalaṁ kāyadvāre vacīdvāre ca manokammaṁ hotīti.",
  "tika-abh01t4:83_7": "Atha vā taṁ-saddassa manokammena sambandhaṁ akatvā chaphassadvāravasena yaṁ uppajjati,",
  "tika-abh01t4:83_8": "tanti yathāvuttauppādamattaparicchinnena sambandho kātabbo. Kiṁ pana tanti? Kammakathāya",
  "tika-abh01t4:83_9": "pavattamānattā kammanti viññāyati, tañca manosamphassadvāre uppajjamānampi tividhaṁ",
  "tika-abh01t4:83_10": "kammaṁ hotīti. Yathā taṁ hoti, taṁ dassetuṁ “kāyavacīdvāresu copanaṁ patta”ntiādimāha.",
  "tika-abh01t4:83_11": "Tattha niyamassa akatattā copanappatti upalakkhaṇabhāvena kāyavacīkammanāmasādhikāva,",
  "tika-abh01t4:83_12": "na pana sabbampi copanappattaṁ kāyavacīkammameva, nāpi kusalapakkhe copanaṁ appattaṁ",
  "tika-abh01t4:83_13": "kāyavacīkammaṁ na hotīti ayamattho siddhova hotīti.",
  "tika-abh01t4:84_0": "Atha vā tanti taṁ chaphassadvāravasena uppajjamānaṁ manokammanti sabbaṁ manasāpi",
  "tika-abh01t4:84_1": "nipphajjamānaṁ kammaṁ manokammanti codakādhippāyena gahetvā vadati, na pubbe dassitamanokammanti.",
  "tika-abh01t4:84_2": "Yo hi parassa adhippāyo “manasā nipphattito sabbena manokammeneva bhavitabbaṁ, na",
  "tika-abh01t4:84_3": "kāyavacīkammenā”ti, taṁ nivattetvā kammattayaniyamaṁ dassetuṁ idamāraddhaṁ “taṁ kāyavacīdvāresu",
  "tika-abh01t4:84_4": "copanaṁ patta”ntiādi. Ettha ca saṅkarābhāvo purimanayeneva veditabbo. Atha vā kammanti",
  "tika-abh01t4:84_5": "avisesena kammasaddamattena sambandhaṁ katvā yathāvutto kammappabhedo yathā hoti,",
  "tika-abh01t4:84_6": "taṁ pakāraṁ dasseti. Asaṅkaro ca vuttanayova. Yaṁ pana vadanti “kāyavacīkammasahajātā",
  "tika-abh01t4:84_7": "abhijjhādayo yadā cetanāpakkhikā honti, tadā tāni manokammāni kāyavacīkammāni hontī”ti,",
  "tika-abh01t4:84_8": "tañca na, cetanāpakkhikānaṁ manokammattābhāvā. Abbohārikatte ca manokammatā suṭṭhutaraṁ",
  "tika-abh01t4:84_9": "natthi. Vuttampi cetaṁ “abbohārikā vā”ti. Tasmā manokammassa kāyavacīkammatā na vattabbā.",
  "tika-abh01t4:84_10": "Abhijjhādikiriyākārikāya eva cetanāya sampayuttā abhijjhādayo manokammaṁ, na pāṇātipātādikāyavacīkiriyākārikāyāti",
  "tika-abh01t4:84_11": "bhiyyopi tesaṁ manokammatāti na tesaṁ manokammānaṁ sataṁ kāyavacīkammatā vattabbāti.",
  "tika-abh01t4:84_12": "Evaṁ kammānaṁ dvāresu dvārānañca kammesu aniyatattā dvāranibandhanaṁ na kataṁ. Idāni",
  "tika-abh01t4:84_13": "akatepi ca dvāranibandhane yesaṁ dvārānaṁ vasena idaṁ cittaṁ uppajjati, tesaṁ taṁtaṁdvārakammapathānañca",
  "tika-abh01t4:84_14": "vasena uppattiyā yathābhaṭṭhapāḷiyā vuttāya ca dīpanatthaṁ “tattha kāmāvacara”ntiādimāha.",
  "tika-abh01t4:84_15": "Cittaṁ tividhakammadvāravasena uppajjatīti idaṁ manokammadvārabhūtassa tena sabhāvena",
  "tika-abh01t4:84_16": "uppattiṁ gahetvā vuttaṁ. Yathā vā cittaṁ cittādhipateyyanti sampayuttavasena vuccati,",
  "tika-abh01t4:84_17": "evamidhāpīti veditabbaṁ. Copanadvayarahitassa manopabandhassa manokammadvārabhāve",
  "tika-abh01t4:84_18": "pana vattabbameva natthi.",
  "tika-abh01t4:85": "Kammapathasaṁsandanakathāvaṇṇanā niṭṭhitā.",
  "tika-abh01t4:86": "Dvārakathāvaṇṇanā niṭṭhitā.",
  "tika-abh01t4:87_0": "Ayaṁ yojanāti “rūpārammaṇaṁ vā…pe… dhammārammaṇaṁ vā”ti etena saha “yaṁ yaṁ vā panā”ti",
  "tika-abh01t4:87_1": "etassa ayaṁ sambandhoti attho. Ko panāyaṁ sambandhoti? Yena vacanāni aññamaññaṁ sambajjhanti,",
  "tika-abh01t4:87_2": "taṁ pubbāparavacane payojanaṁ sambandho. Idha ca sabbārammaṇatādidassanaṁ “rūpārammaṇaṁ",
  "tika-abh01t4:87_3": "vā…pe… dhammārammaṇaṁ vā”ti etassa anantaraṁ “yaṁ yaṁ vā panā”ti etassa vacane payojanaṁ",
  "tika-abh01t4:87_4": "yojanā daṭṭhabbaṁ. Tattha “rūpārammaṇaṁ vā…pe… dhammārammaṇaṁ vā ārabbhā”ti ettakena",
  "tika-abh01t4:87_5": "āpannaṁ dosaṁ dassetvā tannivattanavasena “yaṁ yaṁ vā panā”ti etassa payojanaṁ dassetuṁ",
  "tika-abh01t4:87_6": "“heṭṭhā”tiādimāha. Dutiye atthavikappe “yaṁ yaṁ vāpanā”ti etena appadhānampi rūpādiṁ",
  "tika-abh01t4:87_7": "ākaḍḍhati. Na hi padhānassa cittassa attanoyeva ārammaṇabhāvo atthīti. Heṭṭhā vuttanayenāti",
  "tika-abh01t4:87_8": "sabbārammaṇatādinayena. “Heṭṭhā gahitameva gahitanti vatvā tassa vacane payojanaṁ",
  "tika-abh01t4:87_9": "dassetuṁ ‘rūpaṁ vā…pe… idaṁ vā idaṁ vā ārabbhā’ti kathetuṁ idaṁ vutta”nti vuttaṁ.",
  "tika-abh01t4:87_10": "Tattha idaṁ vā idaṁ vāti etaṁ sabbārammaṇatādiṁ sandhāya kathitanti veditabbaṁ.",
  "tika-abh01t4:88": "Dhammuddesavārakathā",
  "tika-abh01t4:89": "Phassapañcamakarāsivaṇṇanā",
  "tika-abh01t4:90": "Ācariyānanti revatācariyassa. Na panetaṁ sārato daṭṭhabbaṁ. Na hi phassādīnaṁ kāmāvacarādibhāvadassanatthaṁ idamāraddhaṁ, kintu tasmiṁ samaye phassādisabhāvadassanatthanti.",
  "tika-abh01t4:91_0": "Cittassa paṭhamābhinipātattāti sabbe cetasikā cittāyattā cittakiriyābhāvena vuccantīti",
  "tika-abh01t4:91_1": "phasso “cittassa paṭhamābhinipāto”ti vutto. Kāmaṁ uppannaphasso puggalo cittacetasikarāsi",
  "tika-abh01t4:91_2": "vā ārammaṇena phuṭṭho phassasahajātāya vedanāya taṁsamakālameva vedeti, phasso pana",
  "tika-abh01t4:91_3": "obhāsassa padīpo viya vedanādīnaṁ paccayaviseso hotīti purimakālo viya vutto. Gopānasīnaṁ",
  "tika-abh01t4:91_4": "upari tiriyaṁ ṭhapitakaṭṭhaṁ pakkhapāso. Kaṭṭhadvayādi viya ekadesena ekapassena",
  "tika-abh01t4:91_5": "anallīyamānopi rūpena saha phassassa sāmaññaṁ anallīyamānaṁ saṅghaṭṭanameva, na visayabhāvo,",
  "tika-abh01t4:91_6": "saṅghaṭṭanañca phassassa cittārammaṇānaṁ sannipatanabhāvo eva. Vatthārammaṇasannipātena",
  "tika-abh01t4:91_7": "sampajjatīti saṅghaṭṭanasampattiko phasso. Pāṇidvayassa sannipāto viya cittārammaṇasannipāto",
  "tika-abh01t4:91_8": "phasso cittassa ārammaṇe sannipatitappavattiyā paccayo hotīti kiccaṭṭheneva rasena",
  "tika-abh01t4:91_9": "saṅghaṭṭanaraso. Tathā paccayabhāvo hi tassa phassassa saṅghaṭṭanakiccanti. Yathā",
  "tika-abh01t4:91_10": "hi pāṇiyā pāṇimhi saṅghaṭṭanaṁ tabbisesabhūtā rūpadhammā, evaṁ cittassa ārammaṇe",
  "tika-abh01t4:91_11": "saṅghaṭṭanaṁ tabbisesabhūto eko cetasikadhammo daṭṭhabbo. Citteyevāti etena cetasikasabhāvataṁ",
  "tika-abh01t4:91_12": "vatthārammaṇehi asaṁsaṭṭhaṁ saṅghaṭṭanaṁ vedanāya dasseti, na pana vatthunissayataṁ",
  "tika-abh01t4:91_13": "paṭikkhipati. Tassa phassassa kāraṇabhūto tadanurūpo samannāhāro tajjāsamannāhāro.",
  "tika-abh01t4:91_14": "Indriyassa tadabhimukhabhāvo āvajjanāya ca ārammaṇakaraṇaṁ visayassa parikkhatatā",
  "tika-abh01t4:91_15": "abhisaṅkhatatā viññāṇassa visayabhāvakaraṇanti attho.",
  "tika-abh01t4:92_0": "Sukhavedanāyameva labbhati assādabhāvatoti adhippāyo. Vissavitāyāti arahatāya. Anekatthattā",
  "tika-abh01t4:92_1": "hi dhātūnaṁ arahattho vipubbo susaddo. Vissavaṁ vā sajanaṁ vasitā kāmakāritā vissavitā.",
  "tika-abh01t4:92_2": "Ārammaṇarasekadesameva anubhavantīti idaṁ phusanādikiccaṁ ekadesānubhavanamiva hotīti",
  "tika-abh01t4:92_3": "katvā vuttaṁ. Vedayitasabhāvo eva hi anubhavananti. Phusanādibhāvena vā ārammaṇaggahaṇaṁ",
  "tika-abh01t4:92_4": "ekadesānubhavanaṁ, vedayitabhāvena gahaṇaṁ yathākāmaṁ sabbānubhavanaṁ. Evaṁ sabhāvāneva",
  "tika-abh01t4:92_5": "tāni gahaṇānīti na vedanāya viya phassādīnampi yathāsakakiccakaraṇena sāmibhāvānubhavanaṁ",
  "tika-abh01t4:92_6": "codetabbaṁ. Ayaṁ idhāti etena pañcasu vedanāsu imasmiṁ citte adhippetaṁ somanassavedanaṁ",
  "tika-abh01t4:92_7": "vadati, tasmā asomanassavedanaṁ apanetvā gahitāya somanassavedanāya samānā iṭṭhākārasambhogarasatā vuttāti veditabbā.",
  "tika-abh01t4:93_0": "Nimittena punasañjānanakiccā paccābhiññāṇarasā. Punasañjānanassa paccayo punasañjānanapaccayo,",
  "tika-abh01t4:93_1": "tadeva nimittaṁ puna…pe… nimittaṁ, tassa karaṇaṁ puna…pe… karaṇaṁ. Punasañjānanapaccayabhūtaṁ",
  "tika-abh01t4:93_2": "vā nimittakaraṇaṁ puna…pe… karaṇaṁ, tadassā kiccanti attho. Punasañjānanapaccayanimittakaraṇaṁ",
  "tika-abh01t4:93_3": "nimittakārikāya nimittena sañjānantiyā ca sabbāya saññāya samānaṁ veditabbaṁ. Ñāṇameva",
  "tika-abh01t4:93_4": "anuvattati, tasmā abhinivesakārikā viparītaggāhikā ca na hotīti adhippāyo. Etenupāyena",
  "tika-abh01t4:93_5": "samādhisampayuttāya aciraṭṭhānatā ca na hotīti daṭṭhabbā.",
  "tika-abh01t4:94_0": "Abhisandahatīti pabandhati pavatteti. Cetanābhāvo byāpārabhāvo. Diguṇussāhāti na",
  "tika-abh01t4:94_1": "diguṇaṁ vīriyayogaṁ sandhāya vuttaṁ, attano eva pana byāpārakiccassa mahantabhāvaṁ",
  "tika-abh01t4:94_2": "dīpeti. Ussāhanabhāvenāti ādarabhāvena. Sā hi sayaṁ ādarabhūtā sampayutte ādarayatīti.",
  "tika-abh01t4:95_0": "Vijānanaṁ ārammaṇassa upaladdhi. Sandahanaṁ cittantarassa anuppabandhanaṁ. Cakkhunā",
  "tika-abh01t4:95_1": "hi diṭṭhanti cakkhunā daṭṭhabbaṁ. Yathā “diṭṭhaṁ sutaṁ mutaṁ viññāta”nti daṭṭhabbādi",
  "tika-abh01t4:95_2": "vuccati, evamidhāpi veditabbaṁ. Cakkhunā hītiādīsu cakkhunā…pe… manasā dvārenāti",
  "tika-abh01t4:95_3": "attho. Nagaraguttikassa viya cittassa ārammaṇavibhāvanamattaṁ upadhāraṇamattaṁ upaladdhimattaṁ",
  "tika-abh01t4:95_4": "kiccaṁ, ārammaṇapaṭivedhanapaccābhiññāṇādi pana kiccaṁ paññāsaññādīnanti veditabbaṁ.",
  "tika-abh01t4:95_5": "Purimaniddiṭṭhanti samayavavatthāne niddiṭṭhaṁ. Bhāvento viya na na uppajjati, kintu",
  "tika-abh01t4:95_6": "uppajjatīti dassetuṁ “cittaṁ hotī”ti vuttanti etaṁ hoti-saddassa uppajjati-saddassa",
  "tika-abh01t4:95_7": "ca samānatthatte sati yujjeyya, tadatthatte ca tattha uppannaṁ hotīti na vucceyya.",
  "tika-abh01t4:95_8": "Na hi yuttaṁ uppannaṁ uppajjatīti vattuṁ. Cittassa ca uppannatā samayavavatthāne",
  "tika-abh01t4:95_9": "vuttā evāti kiṁ tassa puna uppattidassanena. Yena ca samayavavatthānaṁ kataṁ, tassa",
  "tika-abh01t4:95_10": "niddeso na na sakkā kātunti kiṁ taṁ niddesatthaṁ uddesena dutiyena, niddeseneva ca",
  "tika-abh01t4:95_11": "phassādīhi ca aññattaṁ cittassa sijjhatīti kiṁ tadatthena puna vacanena, aññappayojanattā",
  "tika-abh01t4:95_12": "pana purimassa cittavacanassa pacchimaṁ vuttaṁ. Purimañhi samayavavatthānatthameva",
  "tika-abh01t4:95_13": "vuttaṁ, na vavatthitasamaye vijjamānadhammadassanatthaṁ, itarañca tasmiṁ samaye vijjamānadhammadassanatthaṁ",
  "tika-abh01t4:95_14": "vuttaṁ, na samayavavatthānatthaṁ, na ca aññadatthaṁ vacanaṁ aññadatthaṁ vadati, na",
  "tika-abh01t4:95_15": "ca lesena vuttoti katvā mahākāruṇiko atthaṁ pākaṭaṁ na karotīti.",
  "tika-abh01t4:96": "Phassapañcamakarāsivaṇṇanā niṭṭhitā.",
  "tika-abh01t4:97": "Jhānaṅgarāsivaṇṇanā",
  "tika-abh01t4:98_0": "Vitakketīti dhammato aññassa kattunivattanatthaṁ dhammameva kattāraṁ niddisati. Tassa",
  "tika-abh01t4:98_1": "pana vasavattibhāvanivāraṇatthaṁ “vitakkanaṁ vā”ti bhāvaniddeso. Rūpaṁ rūpanti pathavī",
  "tika-abh01t4:98_2": "pathavīti vā ākoṭento viya hotīti ākoṭanalakkhaṇo. Ādito, abhimukhaṁ vā hananaṁ āhananaṁ,",
  "tika-abh01t4:98_3": "parito, parivattetvā vā āhananaṁ pariyāhananaṁ. Vicārato oḷārikaṭṭhena vicārasseva",
  "tika-abh01t4:98_4": "pubbaṅgamaṭṭhena anuravato oḷāriko tassa ca pubbaṅgamo ghaṇṭābhighāto viya hoti vitakko.",
  "tika-abh01t4:98_5": "So yathā ghaṇṭābhighāto paṭhamābhinipāto hoti, evaṁ ārammaṇābhimukhaniropanaṭṭhena",
  "tika-abh01t4:98_6": "paṭhamābhinipāto hoti. Vipphāravāti vicalanayutto. Anuppabandhena pavattiyanti upacāre",
  "tika-abh01t4:98_7": "vā appanāyaṁ vā santānena pavattiyaṁ. Tattha hi vitakko niccalo hutvā ārammaṇaṁ anupavisitvā",
  "tika-abh01t4:98_8": "pavattati. Maṇḍalanti khalamaṇḍalaṁ.",
  "tika-abh01t4:99_0": "Piṇayatīti tappeti, vaḍḍheti vā. Pharaṇarasāti paṇītarūpehi kāyassa byāpanarasā.",
  "tika-abh01t4:99_1": "Udaggabhāvo odagyaṁ. Khuddikā lahuṁ lomahaṁsanamattaṁ katvā bhinnā na puna uppajjati.",
  "tika-abh01t4:99_2": "Khaṇikā bahulaṁ uppajjati. Ubbegato pharaṇā niccalattā ciraṭṭhitikattā ca paṇītatarā.",
  "tika-abh01t4:99_3": "Passaddhiyā nimittabhāvena gabbhaṁ gaṇhantī. Appanāsampayuttāva pīti appanāsamādhipūrikāti",
  "tika-abh01t4:99_4": "katvā sā ṭhapitā. Itarā dve khaṇikopacārasamādhipūrikā pītī.",
  "tika-abh01t4:100_0": "Samādhicittenāti samādhisahitacittena. Avisāro attano eva avisaraṇasabhāvo. Avikkhepo",
  "tika-abh01t4:100_1": "sampayuttānaṁ avikkhittatā. Yena sampayuttā avikkhittā honti, so dhammo avikkhepoti.",
  "tika-abh01t4:100_2": "Visesatoti yebhuyyena. Sukhavirahitopi hi atthi samādhīti. Padīpanidassanena santānaṭṭhitibhāvaṁ samādhissa dasseti.",
  "tika-abh01t4:101": "Jhānaṅgarāsivaṇṇanā niṭṭhitā.",
  "tika-abh01t4:102": "Indriyarāsivaṇṇanā",
  "tika-abh01t4:103_0": "Saddahanti etāyāti saddahanakiriyāya pavattamānānaṁ dhammānaṁ tattha ādhipaccabhāvena",
  "tika-abh01t4:103_1": "saddhāya paccayataṁ dasseti. Tassā hi dhammānaṁ tathāpaccayabhāve sati “puggalo saddahatī”ti",
  "tika-abh01t4:103_2": "vohāro hoti. Pasādanīyaṭṭhānesu pasādassa paṭipakkhabhūtaṁ akusalaṁ assaddhiyaṁ micchādhimokkho",
  "tika-abh01t4:103_3": "ca. Pasādabhūto nicchayo vatthugato adhimokkhalakkhaṇaṁ, na yevāpanakādhimokkhoti.",
  "tika-abh01t4:103_4": "Indaṭṭhaṁ kāretīti “maṁ antarena tumhākaṁ adhimuccanaṁ natthi, mayā saddahathā”ti",
  "tika-abh01t4:103_5": "viya attānaṁ anuvatteti sampayuttadhamme. Evaṁ sesesupi. Pakkhandananti saṁsīdanaṁ.",
  "tika-abh01t4:103_6": "Paṅko kaddamato ghanībhūto hoti. Paṇakaṁ picchilaṁ udakamalaṁ. Pītaṁ udakaṁ. Okappanalakkhaṇāti",
  "tika-abh01t4:103_7": "anupavisitvā evametanti kappanalakkhaṇā. Akalusabhāvo akālusiyaṁ, anāvilabhāvoti",
  "tika-abh01t4:103_8": "attho. Buddhādivatthūni saddheyyāni. Sappurisūpasevanasaddhammasavanayonisomanasikāradhammānudhammapaṭipattiyo",
  "tika-abh01t4:103_9": "sotāpattiyaṅgāni. Kusaladhammānaṁ ādāne hattho viya, sabbasampattinipphādane vittaṁ",
  "tika-abh01t4:103_10": "viya, amatakasiphalaphalane bījaṁ viya daṭṭhabbā.",
  "tika-abh01t4:104_0": "Vīrabhāvoti yena vīro nāma hoti, so dhammoti attho. Anubalappadānaṁ paggaho. Maggo",
  "tika-abh01t4:104_1": "gantabbo hoti, maggo gato, kammaṁ kattabbaṁ, kammaṁ kataṁ, appamattako ābādho uppanno,",
  "tika-abh01t4:104_2": "gilānā vuṭṭhito hoti aciravuṭṭhito gelaññā, gāmaṁ vā nigamaṁ vā piṇḍāya caranto na",
  "tika-abh01t4:104_3": "labhati lūkhassa vā paṇītassa vā bhojanassa yāvadatthaṁ pāripūriṁ, labhati…pe… pāripūrinti",
  "tika-abh01t4:104_4": "etāni anurūpapaccavekkhaṇāsahitāni aṭṭha vīriyārambhavatthūni taṁmūlakāni vā paccavekkhaṇāni.",
  "tika-abh01t4:105_0": "Cirakatādiārammaṇaṁ upagantvā ṭhānaṁ, anissajjanaṁ vā ārammaṇassa upaṭṭhānaṁ. Udake",
  "tika-abh01t4:105_1": "alābu viya ārammaṇaṁ pilavitvā gantuṁ appadānaṁ pāsāṇassa viya niccalassa ārammaṇassa",
  "tika-abh01t4:105_2": "ṭhapanaṁ sāraṇaṁ asammuṭṭhatākaraṇaṁ apilāpanaṁ. Apilāpe karoti apilāpeti. Gatiyoti",
  "tika-abh01t4:105_3": "nipphattiyo sambhavato phalato ca. Aparo nayoti rasādidassanatthaṁ āraddhaṁ. Sammosapaccanīkaṁ",
  "tika-abh01t4:105_4": "kiccaṁ asammoso, na sammosābhāvamattaṁ. Satiyā vatthubhūtā kāyādayo kāyādisatipaṭṭhānā,",
  "tika-abh01t4:105_5": "satiyoyeva vā purimā pacchimānaṁ padaṭṭhānaṁ.",
  "tika-abh01t4:106_0": "Vikkhepassa uddhaccassa. Paññāpetīti pakārehi jānāpeti. Ekālokā hotīti vipassanupakkilesobhāsaṁ",
  "tika-abh01t4:106_1": "sandhāyāha. Manate vijānāti etenāti vā mano, evañca katvā “manañca paṭicca dhamme",
  "tika-abh01t4:106_2": "cā”ti kāraṇabhāvena mano vutto. Sabbo hi mano attano anantarassa viññāṇassa kāraṇanti.",
  "tika-abh01t4:106_3": "Vijānātīti paricchinnopaladdhivasena jānāti, na saññāpaññā viya sañjānanapaṭivijjhanavasena.",
  "tika-abh01t4:107_0": "Pītisomanassasampayogatoti vutte yena yogā sumano hoti, taṁ somanassanti vuccatīti",
  "tika-abh01t4:107_1": "pītiyā ca somanassabhāvo āpajjati, tasmā vināpi kāyena vatthunā sātavedanāsampayogatoti",
  "tika-abh01t4:107_2": "yojetabbaṁ. Evañca nippītikaṁ somanassañca saṅgahitaṁ hoti, pītiupalakkhitaṁ vā somanassaṁ",
  "tika-abh01t4:107_3": "sappītikaṁ nippītikañca somanassanti attho daṭṭhabbo.",
  "tika-abh01t4:108_0": "Pavattasantatādhipateyyanti pavattasaṅkhātāya santatiyā adhipatibhūtaṁ. Jīvitindriyassa",
  "tika-abh01t4:108_1": "hi attano vijjamānakkhaṇe anupālentassa anantarañca sānupālanānaṁ uppattiyā hetubhūtassa",
  "tika-abh01t4:108_2": "vasena pavattaṁ ciraṭṭhitikaṁ hoti, taṁtaṁkammavisesena visesayuttaṁ yāva cuti avisesena",
  "tika-abh01t4:108_3": "vā yāva parinibbānaṁ avicchinnaṁ pavattati jīvamānatāvisesayuttañcāti rūpārūpajīvitindriyānaṁ",
  "tika-abh01t4:108_4": "samānalakkhaṇādiṁ vattuṁ “attanā avinibhuttadhammāna”nti āha. Anupāletabbānaṁ atthikkhaṇeyeva.",
  "tika-abh01t4:108_5": "Asati hi anupāletabbe uppalādimhi kiṁ udakaṁ anupāleyyāti. Tassa tassāti anupālanādikassa.",
  "tika-abh01t4:108_6": "Sādhanatoti sādhanena. Taṁsādhanañca jīvamānavisesapaccayabhāvato.",
  "tika-abh01t4:109": "Indriyarāsivaṇṇanā niṭṭhitā.",
  "tika-abh01t4:110": "Maggaṅgarāsivaṇṇanā",
  "tika-abh01t4:111": "Sammāti aviparītaniyyānikabhāvena. Pasatthatā ca evameva daṭṭhabbā.",
  "tika-abh01t4:112": "Balarāsivaṇṇanā",
  "tika-abh01t4:113_0": "Assaddhiyeti assaddhiyakāraṇā. Ubhayapadavasenāti saddhāpadaṁ balapadanti evamādipadadvayavasena.",
  "tika-abh01t4:113_1": "Niyakajjhattaṁ jātiādisamuṭṭhānaṁ etissāti ajjhattasamuṭṭhānā. Garunā kismiñci vutte",
  "tika-abh01t4:113_2": "gāravavasena patissavanaṁ patissavo, saha patissavena sappatissavaṁ, patissavabhūtaṁ",
  "tika-abh01t4:113_3": "taṁsabhāgañca yaṁkiñci gāravanti attho. Jātiādimahattapaccavekkhaṇena uppajjamānā",
  "tika-abh01t4:113_4": "ca hirī tattha gāravavasena pavattatīti “sappatissavalakkhaṇā”ti vuccati. Vajjaṁ",
  "tika-abh01t4:113_5": "bhāyati tañca bhayato passatīti vajjabhīrukabhayadassāvī. Evaṁsabhāvaṁ ottappaṁ.",
  "tika-abh01t4:113_6": "Hirī pāpadhamme gūthaṁ viya passati, ottappaṁ uṇhaṁ viya. Dāyajjaṁ navalokuttaradhammādi.",
  "tika-abh01t4:113_7": "Ajjhattasamuṭṭhānāditā ca hirīottappānaṁ tattha tattha pākaṭabhāvena vuttā, na pana",
  "tika-abh01t4:113_8": "tesaṁ kadāci aññamaññaṁ vippayogā. Na hi lajjanaṁ nibbhayaṁ pāpabhayaṁ vā alajjanaṁ hotīti.",
  "tika-abh01t4:114": "Mūlarāsivaṇṇanā",
  "tika-abh01t4:115_0": "Agedho anabhijjhanaṁ anabhikaṅkhanaṁ. Anallīno bhāvo adhippāyo etassāti anallīnabhāvo,",
  "tika-abh01t4:115_1": "evañhi upamāya sameti. Anukūlamitto anuvattako. Vinayarasoti vinayanaraso. Adoso",
  "tika-abh01t4:115_2": "dussīlyamalassāti idaṁ dussīlyassa dosasamuṭṭhānataṁ dosūpanissayatañca sandhāya",
  "tika-abh01t4:115_3": "vuttaṁ. Abhāvanāyāti “tattha jātānaṁ dhammānaṁ anativattanaṭṭhena bhāvanāindriyānaṁ",
  "tika-abh01t4:115_4": "ekarasaṭṭhena bhāvanā tadupagavīriyavāhanaṭṭhena bhāvanā āsevanaṭṭhena bhāvanā”ti",
  "tika-abh01t4:115_5": "evaṁ vuttāya paññāsādhanāya bhāvanāya appavatti, tappaṭipakkhabhūtā vā akusalā abhāvanā.",
  "tika-abh01t4:115_6": "Nigguṇepi guṇaggahaṇaṁ adhikaggahaṇaṁ. Vijjamānampi guṇaṁ viddhaṁsetvā gahaṇaṁ ūnaggahaṇaṁ.",
  "tika-abh01t4:115_7": "Catuvipallāsaggahaṇaṁ viparītaggahaṇaṁ.",
  "tika-abh01t4:116_0": "Yāthāvasabhāveti “ettako etassa guṇo, ettako doso”ti guṇadosānaṁ sabhāve “jarādhammo",
  "tika-abh01t4:116_1": "jīrati, taṁ kutettha labbhā mā jīrī”ti evamādipaccavekkhaṇasambhavato. Alobhena ca",
  "tika-abh01t4:116_2": "gahaṭṭhānaṁ khettavatthādīsu vivādābhāvato. Amohena pabbajitānaṁ diṭṭhigatavivādābhāvato.",
  "tika-abh01t4:116_3": "Kāmarāgābhinivesavinibandhā hi gahaṭṭhā gahaṭṭhehi vivadanti, diṭṭhirāgābhinivesavinibandhā",
  "tika-abh01t4:116_4": "samaṇā samaṇehīti. Rāgavasena mittasanthavo dosavasena virodho ca tabbisesena upagamāpagamā,",
  "tika-abh01t4:116_5": "ārammaṇe vā rūpādimhi anurodhavirodhā. Amajjhattabhāvassa paṭighānunayasaṅkhātassa",
  "tika-abh01t4:116_6": "mohena pavatti. Sukhavipariṇāme dukkhasamāyoge ca paṭighapavattiyaṁ vedanāpariggaho",
  "tika-abh01t4:116_7": "na sijjhatīti adosānubhāvena vedanāsatipaṭṭhānaṁ sijjhati. Dibbavihārassāti catunnaṁ",
  "tika-abh01t4:116_8": "jhānānaṁ. Ariyavihāro phalasamāpatti. Mohena avicārento udāsīnapakkhesupi sattasaṅkhāresu",
  "tika-abh01t4:116_9": "sabbesu abhisaṅgaṁ karotīti amūḷhassa tadabhāvo veditabbo. Dukkhadassanassa āsannapaṭipakkhattā",
  "tika-abh01t4:116_10": "dosassa tappaṭipakkhena adosena dukkhadassanaṁ hoti.",
  "tika-abh01t4:117": "Kammapatharāsivaṇṇanā",
  "tika-abh01t4:118": "Sukhādīni attano na byāpādeti na vināseti parassa cāti daṭṭhabbaṁ. Kammapathatātaṁsabhāgatāhi kammapathavasena.",
  "tika-abh01t4:119": "Passaddhādiyugalavaṇṇanā",
  "tika-abh01t4:120_0": "Daratho sārambho, dukkhadomanassapaccayānaṁ uddhaccādikānaṁ kilesānaṁ catunnaṁ vā",
  "tika-abh01t4:120_1": "khandhānaṁ etaṁ adhivacanaṁ. Uddhaccappadhānā kilesā uddhaccādikilesā, uddhaccaṁ",
  "tika-abh01t4:120_2": "vā ādiṁ katvā sabbakilese saṅgaṇhāti. Suvaṇṇavisuddhi viyāti yathā suvaṇṇavisuddhi",
  "tika-abh01t4:120_3": "alaṅkāravikativiniyogakkhamā, evaṁ ayampi hitakiriyāviniyogakkhamā.",
  "tika-abh01t4:121_0": "Samaṁ, samantato vā pakārehi jānanaṁ sampajaññaṁ. Cetiyavandanādiatthaṁ abhikkamādīsu",
  "tika-abh01t4:121_1": "atthānatthapariggaṇhanaṁ sātthakasampajaññaṁ. Sati ca atthe sappāyāsappāyarūpādipariggaṇhanaṁ",
  "tika-abh01t4:121_2": "sappāyasampajaññaṁ. Gocaragāmābhikkamanādīsu kammaṭṭhānāvijahanaṁ gocarasampajaññaṁ.",
  "tika-abh01t4:121_3": "Abhikkamanādīnaṁ dhātuādivasena pavicayo asammohasampajaññaṁ. Sabbakammaṭṭhānabhāvanānuyuttānaṁ",
  "tika-abh01t4:121_4": "sabbayogīnaṁ sabbadā upakārakā ime dve dhammā pāripanthakaharaṇato bhāvanāvaḍḍhanato",
  "tika-abh01t4:121_5": "ca. Yathāha “dve dhammā bahukārā sati ca sampajaññañcā”ti. Yuge naddhā viyāti yuganaddhā,",
  "tika-abh01t4:121_6": "aññamaññaṁ nimittabhāvena samaṁ pavattāti attho. “Puna caparaṁ, āvuso, bhikkhu samathavipassanaṁ",
  "tika-abh01t4:121_7": "yuganaddhaṁ bhāvetī”ti hi sutte etesaṁ yuganaddhatā vuttā. Sabbakusaladhammesu līnuddhaccābhāvo",
  "tika-abh01t4:121_8": "etehi dvīhi samaṁ yuttehīti “vīriyasamādhiyojanatthāyā”ti āha, yogavacanatthāyāti attho.",
  "tika-abh01t4:122": "Yevāpanakavaṇṇanā",
  "tika-abh01t4:123_0": "Rūpābhāvenāti ruppanābhāvena. Dhammāti etassa attho sabhāvato upalabbhamānāti. Mettāpubbabhāgoti",
  "tika-abh01t4:123_1": "appanāppattāya mettāya pubbabhāgo, parikammamettā etasmiṁ citte atthīti attho. Virativasenāti",
  "tika-abh01t4:123_2": "vacīpavattiyā na pūreti, kintu viratiyogenāti attho. Apaṇṇakaṅgānīti aviraddhaṅgāni.",
  "tika-abh01t4:123_3": "Yathā tathā vā ārammaṇe vinicchayanaṁ adhimuccanaṁ. Na hi anadhimuccanto pāṇātipātādīsu",
  "tika-abh01t4:123_4": "dānādīsu vā pavattati, saddhā pana pasādanīyesu pasādādhimokkhoti ayametesaṁ viseso.",
  "tika-abh01t4:123_5": "Dārakassa viya ito cito ca saṁsappanassa karissāmi na karissāmīti avinicchayassa",
  "tika-abh01t4:123_6": "paṭipakkhakiriyā asaṁsappanaṁ. Purimamanatoti bhavaṅgato. Visadisaṁ vīthijavanaṁ",
  "tika-abh01t4:123_7": "manaṁ karotīti manasikārasāmaññena vīthijavanapaṭipādake dasseti. Tesu dhammesūti",
  "tika-abh01t4:123_8": "cittacetasikadhammesu. Atadārammaṇattepi hi tesu samappavattesu udāsīnabhāvato tatramajjhattatāti",
  "tika-abh01t4:123_9": "vuccati. Alīnānuddhatappavattipaccayattā ūnādhikanivāraṇarasā. Kāyaduccaritādivatthūnanti",
  "tika-abh01t4:123_10": "pāṇādīnaṁ. Amaddanā maddanapaṭipakkhabhāvova.",
  "tika-abh01t4:124_0": "Taṁtaṁrāsikiccavasena vibhāgarahitā avibhattikā. Etthāti etesu savibhattikesu dutiyaṭṭhānādīsupi",
  "tika-abh01t4:124_1": "bhājiyamānesu apubbaṁ natthīti attho. Padaṁ pūritanti jhānādipadaṁ pañcakādivasena",
  "tika-abh01t4:124_2": "pūritaṁ. Pañca hi aṅgāni jhānapadassa attho, tesu ekasmiñca ūne jhānapadaṁ ūnaṁ hotīti.",
  "tika-abh01t4:124_3": "Padasamūho padakoṭṭhāso vā taṁ tameva vā padaṁ, avuttaṁ hāpitaṁ nāma hotīti vuttaṁ",
  "tika-abh01t4:124_4": "“pūrita”nti. Vuttasmiññeva vuccamāne anekesaṁ purisasaddānaṁ viya koci sambandho",
  "tika-abh01t4:124_5": "natthīti maññamāno āha “ananusandhikā kathā”ti. Antarantarā vuttasmiññeva vuccamāne",
  "tika-abh01t4:124_6": "anukkamena dhammā kathitā na hontīti āha “uppaṭipāṭiyā”ti. Phassapañcamakarāsi sabbacittuppādasādhāraṇavasena",
  "tika-abh01t4:124_7": "catukkhandhatappaccayasaṅgahavasena ca vutto. Yathāvuttesu pana rāsīsu ekarāsikiccassapi",
  "tika-abh01t4:124_8": "abhāvā chandādayo yevāpanakavasena vuttā. Vuttānampi ca dhammānaṁ yathā vedanādīnaṁ",
  "tika-abh01t4:124_9": "jhānaṅgādibhāvo vutto, na evaṁ sovacassatākalyāṇamittatādiviseso vuttoti tassa saṅgaṇhanatthaṁ",
  "tika-abh01t4:124_10": "keci dhamme visuṁ ṭhapetvā te ca tañca visesaṁ “ye vā panā”ti āha. Veneyyajjhāsayavasena",
  "tika-abh01t4:124_11": "vā sāvasese dhamme vatvā “ye vā panā”ti vuttaṁ.",
  "tika-abh01t4:125": "Yevāpanakavaṇṇanā niṭṭhitā.",
  "tika-abh01t4:126": "Dhammuddesavārakathāvaṇṇanā niṭṭhitā."
}