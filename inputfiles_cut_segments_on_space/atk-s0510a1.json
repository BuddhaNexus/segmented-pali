{
  "atk-s0510a1:0": "1. Buddhavaggo",
  "atk-s0510a1:1": "Abbhantaranidānavaṇṇanā",
  "atk-s0510a1:2": "5.",
  "atk-s0510a1:3": "“Atha buddhāpadānāni, suṇātha suddhamānasā;",
  "atk-s0510a1:4": "Tiṁsapāramisampuṇṇā, dhammarājā asaṅkhiyā”ti. –",
  "atk-s0510a1:5": "Ettha athāti adhikārantarūpadassanatthe nipātapadaṁ, vibhattiyuttāyuttanipātadvayesu vibhattiyuttanipātapadaṁ. Atha vā –",
  "atk-s0510a1:6": "“Adhikāre maṅgale ceva, nipphannatthevadhāraṇe;",
  "atk-s0510a1:7": "Anantarepagamane, atha-saddo pavattati”.",
  "atk-s0510a1:8": "Tathā hi –",
  "atk-s0510a1:9": "“Adhikiccaṁ adhiṭṭhānaṁ, adhiatthaṁ vibhāsati;",
  "atk-s0510a1:10": "Seṭṭhajeṭṭhakabhāvena, adhikāro vidhīyate”ti. –",
  "atk-s0510a1:11_0": "Vuttattā buddhānaṁ samattiṁsapāramidhammānaṁ adhikiccato, seṭṭhajeṭṭhato adhikāraṭṭhena",
  "atk-s0510a1:11_1": "atha-saddena yuttamapadānānīti. Tividhabodhisattānaṁ pūjāmaṅgalasabhāvato “pūjā ca",
  "atk-s0510a1:11_2": "pūjaneyyānaṁ, etaṁ maṅgalamuttama”nti vacanato maṅgalaṭṭhena atha-saddena yuttamapadānānīti.",
  "atk-s0510a1:11_3": "Buddhādīnaṁ bhagavantānaṁ sampattikiccassa arahattamaggena nipphannato nipphannaṭṭhena",
  "atk-s0510a1:11_4": "atha-saddena yuttamapadānānīti. Buddhādīnaṁ arahattamaggādikusalato aññakusalānaṁ",
  "atk-s0510a1:11_5": "abhāvato avadhāraṇaṭṭhena nivāraṇaṭṭhena atha-saddena yuttamapadānānīti. Khuddakapāṭhasaṅgahānantaraṁ",
  "atk-s0510a1:11_6": "saṅgahitanti anantaraṭṭhena atha-saddena yuttamapadānānīti. Ito khuddakapāṭhato paṭṭhāyāti",
  "atk-s0510a1:11_7": "apagamanaṭṭhena atha-saddena yuttamapadānānīti.",
  "atk-s0510a1:12_0": "Buddhoti ettha bujjhitā saccānīti buddho, bodhetā pajāyāti buddho, sabbaññutāya buddho,",
  "atk-s0510a1:12_1": "sabbadassāvitāya buddho, anaññaneyyatāya buddho, visavitāya buddho, khīṇāsavasaṅkhātena",
  "atk-s0510a1:12_2": "buddho, nirupakkilesasaṅkhātena buddho, pabbajjāsaṅkhātena buddho, adutiyaṭṭhena",
  "atk-s0510a1:12_3": "buddho, taṇhāpahānaṭṭhena buddho, ekāyanamaggaṁ gatoti buddho, eko anuttaraṁ sammāsambodhiṁ",
  "atk-s0510a1:12_4": "abhisambuddhoti buddho, abuddhivihatattā buddhipaṭilābhā buddho, buddhi buddhaṁ bodhoti",
  "atk-s0510a1:12_5": "anatthantarametaṁ. Yathā nīlādivaṇṇayogato paṭo “nīlo paṭo, ratto paṭo”ti vuccati,",
  "atk-s0510a1:12_6": "evaṁ buddhaguṇayogato buddho. Atha vā “bodhi”vuccati catūsu maggesu ñāṇaṁ, tena ñāṇena",
  "atk-s0510a1:12_7": "sakaladiyaḍḍhasahassakilesārigaṇe khepetvā nibbānādhigamanato ñāṇaṁ “bodhī”ti vuccati.",
  "atk-s0510a1:12_8": "Tena sampayutto samaṅgīpuggalo buddho. Teneva ñāṇena paccekabuddhopi sabbakilese",
  "atk-s0510a1:12_9": "khepetvā nibbānamadhigacchati. Buddhānaṁ pana catūsu asaṅkhyeyyesu kappasatasahassesu",
  "atk-s0510a1:12_10": "ca pāramiyo pūretvā bodhiñāṇassādhigatattā ca indriyaparopariyattañāṇamahākaruṇāsamāpattiñāṇayamakapāṭihīrañāṇasabbaññutaññāṇa-",
  "atk-s0510a1:12_11": "anāvaraṇaāsayānusayādiasādhāraṇañāṇānaṁ samadhigatattā ca ekāyapi dhammadesanāya",
  "atk-s0510a1:12_12": "asaṅkhyeyyāsattanikāye dhammāmataṁ pāyetvā nibbānassa pāpanato ca tadeva ñāṇaṁ buddhānamevādhikabhāvato",
  "atk-s0510a1:12_13": "tesameva sambuddhānaṁ apadānaṁ kāraṇaṁ buddhāpadānaṁ. Tañhi duvidhaṁ kusalākusalavasena.",
  "atk-s0510a1:12_14": "Paccekabuddhā pana na tathā kātuṁ samatthā, annādipaccayadāyakānaṁ saṅgahaṁ karontāpi –",
  "atk-s0510a1:13": "“Icchitaṁ patthitaṁ tuyhaṁ, khippameva samijjhatu;",
  "atk-s0510a1:14": "Pūrentu cittasaṅkappā, cando pannaraso yathā.",
  "atk-s0510a1:15": "“Icchitaṁ patthitaṁ tuyhaṁ, khippameva samijjhatu;",
  "atk-s0510a1:16": "Pūrentu cittasaṅkappā, maṇi jotiraso yathā”ti. –",
  "atk-s0510a1:17_0": "Imāhi dvīhiyeva gāthāhi dhammaṁ desenti. Desentāpi asaṅkhyeyyasattanikāye bodhetuṁ",
  "atk-s0510a1:17_1": "na sakkuṇanti, tasmā na sabbaññubuddhasadisā hutvā pāṭiekkaṁ visuṁ buddhāti paccekabuddhā.",
  "atk-s0510a1:17_2": "Tesaṁ apadānaṁ kāraṇaṁ paccekabuddhāpadānaṁ.",
  "atk-s0510a1:18_0": "Ciraṁ ṭhitāti therā. Atha vā thiratarasīlācāramaddavādiguṇehi yuttāti therā. Atha",
  "atk-s0510a1:18_1": "vā thiravarasīlasamādhipaññāvimuttivimuttiñāṇadassanaguṇehi yuttāti therā. Atha vā",
  "atk-s0510a1:18_2": "thiratarasaṅkhātapaṇītānuttarasantinibbānamadhigatāti therā, therānaṁ apadānāni therāpadānāni.",
  "atk-s0510a1:18_3": "Tathā tādiguṇehi yuttāti therī, therīnaṁ apadānāni therīpadānāni. Tesu buddhāpadāne",
  "atk-s0510a1:18_4": "pañceva apadānāni, pañceva suttantā. Tenāhu porāṇā –",
  "atk-s0510a1:19": "“Pañceva apadānāni, pañca suttāni yassa ca;",
  "atk-s0510a1:20": "Idaṁ buddhāpadānanti, paṭhamaṁ anulomato”ti.",
  "atk-s0510a1:21": "Paccekabuddhāpadānepi pañceva apadānāni, pañceva suttantā. Tenāhu porāṇā –",
  "atk-s0510a1:22": "“Pañceva apadānāni, pañca suttāni yassa ca;",
  "atk-s0510a1:23": "Idaṁ paccekabuddhāpadānanti, dutiyaṁ anulomato”ti.",
  "atk-s0510a1:24": "Therāpadānesu dasādhikapañcasatāpadānāni, vaggato ekapaññāsa vaggā. Tenāhu porāṇā –",
  "atk-s0510a1:25": "“Pañcasatadasapadānāni, ekapaññāsa vaggato;",
  "atk-s0510a1:26": "Idaṁ therāpadānanti, tatiyaṁ anulomato”ti.",
  "atk-s0510a1:27": "Therīapadānesu cattālīsaṁ apadānāni, vaggato caturo vaggā. Tenāhu porāṇā –",
  "atk-s0510a1:28": "“Cattālīsaṁpadānāni, catuvaggāni yassa ca;",
  "atk-s0510a1:29": "Idaṁ therīpadānanti, catutthaṁ anulomato”ti.",
  "atk-s0510a1:30_0": "Apadānanti ettha apadāna-saddo kāraṇagahaṇaapagamanapaṭipāṭiakkosanādīsu dissati.",
  "atk-s0510a1:30_1": "Tathā hi esa “khattiyānaṁ apadānaṁ, brāhmaṇānaṁ apadāna”ntiādīsu kāraṇe dissati,",
  "atk-s0510a1:30_2": "khattiyānaṁ kāraṇaṁ brāhmaṇānaṁ kāraṇanti attho. “Upāsakānaṁ apadāna”ntiādīsu gahaṇe",
  "atk-s0510a1:30_3": "dissati, saṁsuṭṭhu gahaṇanti attho. “Vāṇijānaṁ apadānaṁ, suddānaṁ apadāna”ntiādīsu",
  "atk-s0510a1:30_4": "apagamane dissati, tato tato tesaṁ apagamananti attho. “Piṇḍapātiko bhikkhu sapadānacāravasena",
  "atk-s0510a1:30_5": "piṇḍāya caratī”tiādīsu paṭipāṭiyā dissati, gharapaṭipāṭiyā caratīti attho. “Apagatā",
  "atk-s0510a1:30_6": "ime sāmaññā, apagatā ime brahmaññāti apadānetī”tiādīsu akkosane dissati, akkosati",
  "atk-s0510a1:30_7": "paribhāsatīti attho. Idha pana kāraṇe dissati. Tasmā buddhānaṁ apadānāni buddhāpadāni,",
  "atk-s0510a1:30_8": "buddhakāraṇānīti attho. Gaṅgāvālukūpamānaṁ anekesaṁ buddhānaṁ dānapāramitādisamattiṁsapāramitā",
  "atk-s0510a1:30_9": "kāraṇanti daṭṭhabbaṁ. Atha adhikārādīsu yuttaapadānāni suddhamānasā suṇāthāti sambandho.",
  "atk-s0510a1:31_0": "Tattha suddhamānasāti arahattamaggañāṇena diyaḍḍhakilesasahassaṁ khepetvā ṭhitattā",
  "atk-s0510a1:31_1": "suddhamānasā parisuddhacittā suddhahadayā pañcasatā khīṇāsavā imasmiṁ dhammasabhāye",
  "atk-s0510a1:31_2": "sannisinnā suṇātha, ohitasotā manasi karothāti attho.",
  "atk-s0510a1:32_0": "Ettha pana “apadānānī”ti avatvā paccekabuddhāpadānatherāpadānatherīapadānesu vijjamānesupi",
  "atk-s0510a1:32_1": "“atha buddhāpadānānī”ti vacanaṁ khandhayamakaāyatanadhātusaccasaṅkhāraanusayayamakesu",
  "atk-s0510a1:32_2": "vijjamānesupi padhānavasena ādivasena ca “mūlayamaka”nti vacanaṁ viya, terasasaṅghādisesadveaniyatatiṁsanissaggiyesu",
  "atk-s0510a1:32_3": "vijjamānesupi padhānavasena ādivasena ca “pārājikakaṇḍo”ti vacanaṁ viya ca idhāpi",
  "atk-s0510a1:32_4": "padhānavasena ādivasena ca vuttanti daṭṭhabbaṁ.",
  "atk-s0510a1:33_0": "“Sammāsambuddhāpadānānī”ti vattabbe “vaṇṇāgamo…pe… pañcavidhaṁ nirutta”nti niruttinayena",
  "atk-s0510a1:33_1": "vā “tesu vuddhilopāgamavikāraviparītādesā cā”ti suttena vā tatiyatthavācakassa sammātinipātapadassa,",
  "atk-s0510a1:33_2": "sayaṁsaddatthavācakassa sa-ntiupasaggapadassa ca lopaṁ katvā kitantavācībuddhasaddameva",
  "atk-s0510a1:33_3": "gahetvā gāthābandhasukhatthaṁ “buddhāpadānānī”ti vuttaṁ. Tasmā sammāsambuddhāpadānānīti attho.",
  "atk-s0510a1:34": "Iti visuddhajanavilāsiniyā apadāna-aṭṭhakathāya",
  "atk-s0510a1:35": "Abbhantaranidānavaṇṇanā niṭṭhitā.",
  "atk-s0510a1:36": "1. Buddhaapadānavaṇṇanā",
  "atk-s0510a1:37": "Idāni abbhantaranidānānantaraṁ apadānaṭṭhakathaṁ kathetukāmo –",
  "atk-s0510a1:38": "“Sapadānaṁ apadānaṁ, vicitranayadesanaṁ;",
  "atk-s0510a1:39": "Yaṁ khuddakanikāyasmiṁ, saṅgāyiṁsu mahesayo;",
  "atk-s0510a1:40": "Tassa dāni anuppatto, atthasaṁvaṇṇanākkamo”ti.",
  "atk-s0510a1:41_0": "Tattha yaṁ apadānaṁ tāva “sakalaṁ buddhavacanaṁ ekavimuttirasa”nti vuttattā ekarase",
  "atk-s0510a1:41_1": "saṅgahaṁ gacchati, dhammavinayavasena dvidhāsaṅgahe dhamme saṅgahaṁ gacchati, paṭhamamajjhimapacchimabuddhavacanesu",
  "atk-s0510a1:41_2": "majjhimabuddhavacane saṅgahaṁ gacchati, vinayābhidhammasuttantapiṭakesu suttantapiṭake",
  "atk-s0510a1:41_3": "saṅgahaṁ gacchati, dīghanikāyamajjhimasaṁyuttaaṅguttarakhuddakanikāyesu pañcasu khuddakanikāye",
  "atk-s0510a1:41_4": "saṅgahaṁ gacchati, suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ abbhutadhammaṁ",
  "atk-s0510a1:41_5": "vedallanti navasu sāsanaṅgesu gāthāya saṅgahitaṁ.",
  "atk-s0510a1:42": "“Dvāsīti buddhato gaṇhiṁ, dvesahassāni bhikkhuto;",
  "atk-s0510a1:43": "Caturāsītisahassāni, yeme dhammā pavattino”ti. –",
  "atk-s0510a1:44": "Evaṁ vuttacaturāsītisahassadhammakkhandhesu katipayadhammakkhandhasaṅgahitaṁ hotīti.",
  "atk-s0510a1:45_0": "Idāni taṁ apadānaṁ dassento “tiṁsapāramisampuṇṇā, dhammarājā asaṅkhiyā”ti āha. Tattha",
  "atk-s0510a1:45_1": "dasapāramitāva pacchimamajjhimukkaṭṭhavasena dasapāramīdasaupapāramīdasaparamatthapāramīnaṁ",
  "atk-s0510a1:45_2": "vasena samattiṁsapāramī. Tāhi saṁsuṭṭhu puṇṇā sampuṇṇā samannāgatā samaṅgībhūtā ajjhāpannā",
  "atk-s0510a1:45_3": "saṁyuttāti tiṁsapāramisampuṇṇā. Sakalalokattayavāsine sattanikāye mettākaruṇāmuditāupekkhāsaṅkhātāhi",
  "atk-s0510a1:45_4": "catūhi brahmavihārasamāpattīhi vā phalasamāpattivihārena vā ekacittabhāvena attano",
  "atk-s0510a1:45_5": "ca kāye rañjenti allīyāpentīti rājāno, dhammena rājāno dhammarājā, itthambhūtā buddhā.",
  "atk-s0510a1:45_6": "Dasasataṁ sahassaṁ dasasahassaṁ satasahassaṁ dasasatasahassaṁ koṭi pakoṭi koṭippakoṭi",
  "atk-s0510a1:45_7": "nahutaṁ ninnahutaṁ akkhobhiṇi bindu abbudaṁ nirabbudaṁ ahahaṁ ababaṁ aṭaṭaṁ sogandhikaṁ",
  "atk-s0510a1:45_8": "uppalaṁ kumudaṁ puṇḍarikaṁ padumaṁ kathānaṁ mahākathānaṁ asaṅkhyeyyānaṁ vasena asaṅkhiyā",
  "atk-s0510a1:45_9": "saṅkhārahitā dhammarājāno atītā vigatā niruddhā abbhatthaṁ gatāti adhippāyo.",
  "atk-s0510a1:46_0": "6. Tesu atītabuddhesu katādhikārañca attanā bodhisattabhūtena cakkavattiraññā hutvā",
  "atk-s0510a1:46_1": "katasambhārañca ānandattherena puṭṭho bhagavā “sambodhiṁ buddhaseṭṭhāna”ntiādimāha.",
  "atk-s0510a1:46_2": "Bho ānanda, mama apadānaṁ suṇohīti adhippāyo. Ānanda, ahaṁ pubbe bodhisambhārapūraṇakāle",
  "atk-s0510a1:46_3": "cakkavattirājā hutvā seṭṭhānaṁ pasaṭṭhānaṁ paṭividdhacatusaccānaṁ buddhānaṁ sambodhiṁ",
  "atk-s0510a1:46_4": "catusaccamaggañāṇaṁ sabbaññutaññāṇaṁ vā sirasā abhivādayeti sambandho. Sasaṅghe sāvakasaṅghasahite",
  "atk-s0510a1:46_5": "lokanāyake lokajeṭṭhe buddhe dasahi aṅgulīhi ubhohi hatthapuṭehi namassitvā vanditvā",
  "atk-s0510a1:46_6": "sirasā sīsena abhivādaye ādarena thomanaṁ katvā paṇāmaṁ karomīti attho.",
  "atk-s0510a1:47_0": "7.Yāvatā buddhakhettesūti dasasahassacakkavāḷesu buddhakhettesu, ākāsaṭṭhā ākāsagatā,",
  "atk-s0510a1:47_1": "bhūmaṭṭhā bhūmitalagatā, veḷuriyādayo satta ratanā asaṅkhiyā saṅkhārahitā, yāvatā",
  "atk-s0510a1:47_2": "yattakā, vijjanti. Tāni sabbāni manasā cittena samāhare, saṁ suṭṭhu cittena adhiṭṭhahitvā",
  "atk-s0510a1:47_3": "āharissāmīti attho, mama pāsādassa sāmantā rāsiṁ karomīti attho.",
  "atk-s0510a1:48_0": "8.Tattha rūpiyabhūmiyanti tasmiṁ anekabhūmimhi pāsāde rūpiyamayaṁ rajatamayaṁ bhūmiṁ",
  "atk-s0510a1:48_1": "nimmitanti attho. Ahaṁ ratanamayaṁ sattahi ratanehi nimmitaṁ anekasatabhūmikaṁ pāsādaṁ",
  "atk-s0510a1:48_2": "ubbiddhaṁ uggataṁ nabhamuggataṁ ākāse jotamānaṁ māpayinti attho.",
  "atk-s0510a1:49_0": "9. Tameva pāsādaṁ vaṇṇento “vicittathambha”ntyādimāha. Vicittehi anekehi masāragallādivaṇṇehi",
  "atk-s0510a1:49_1": "thambhehi ussāpitaṁ sukataṁ suṭṭhu kataṁ lakkhaṇayuttaṁ ārohapariṇāhavasena suṭṭhu",
  "atk-s0510a1:49_2": "vibhattaṁ anekakoṭisatagghanatoraṇanimmitattā mahārahaṁ. Punapi kiṁ visiṭṭhaṁ? Kanakamayasaṅghāṭaṁ",
  "atk-s0510a1:49_3": "suvaṇṇehi katatulāsaṅghāṭavalayehi yuttaṁ, tattha ussāpitakontehi ca chattehi ca",
  "atk-s0510a1:49_4": "maṇḍitaṁ sobhitaṁ pāsādanti sambandho.",
  "atk-s0510a1:50_0": "10. Punapi pāsādasseva sobhaṁ vaṇṇento “paṭhamā veḷuriyā bhūmī”tyādimāha. Tassa anekasatabhūmipāsādassa",
  "atk-s0510a1:50_1": "subhā iṭṭhā kantā manāpā abbhasamā valāhakapaṭalasadisā vimalā nimmalā veḷuriyamaṇimayā",
  "atk-s0510a1:50_2": "nīlavaṇṇā paṭhamā bhūmi ahosīti attho. Jalajanaḷinapadumehi ākiṇṇā samaṅgībhūtā varāya",
  "atk-s0510a1:50_3": "uttamāya kañcanabhūmiyā suvaṇṇabhūmiyāva sobhatīti attho.",
  "atk-s0510a1:51_0": "11. Tasseva pāsādassa kāci bhūmi pavāḷaṁsā pavāḷakoṭṭhāsā pavāḷavaṇṇā, kāci bhūmi",
  "atk-s0510a1:51_1": "lohitakā lohitavaṇṇā, kāci bhūmi subhā manoharā indagopakavaṇṇābhā rasmiyo niccharamānā,",
  "atk-s0510a1:51_2": "kāci bhūmi dasa disā obhāsatīti attho.",
  "atk-s0510a1:52_0": "12. Tasmiṁyeva pāsāde niyyūhā niggatapamukhasālā ca suvibhattā suṭṭhu vibhattā koṭṭhāsato",
  "atk-s0510a1:52_1": "visuṁ visuṁ katā sīhapañjarā sīhadvārā ca. Caturo vedikāti catūhi vedikāvalayehi",
  "atk-s0510a1:52_2": "jālakavāṭehi ca manoramā manaallīyanakā gandhāveḷā gandhadāmā ca olambantīti attho.",
  "atk-s0510a1:53_0": "13. Tasmiṁyeva pāsāde sattaratanabhūsitā sattaratanehi sobhitā kūṭāgārā. Kiṁ bhūtā?",
  "atk-s0510a1:53_1": "Nīlā nīlavaṇṇā, pītā pītavaṇṇā suvaṇṇavaṇṇā, lohitakā lohitakavaṇṇā rattavaṇṇā, odātā",
  "atk-s0510a1:53_2": "odātavaṇṇā setavaṇṇā, suddhakāḷakā amissakāḷavaṇṇā, kūṭāgāravarūpetā kūṭāgāravarehi",
  "atk-s0510a1:53_3": "kaṇṇikakūṭāgāravarehi upeto samannāgato so pāsādoti attho.",
  "atk-s0510a1:54_0": "14. Tasmiṁyeva pāsāde olokamayā uddhammukhā padumā supupphitā padumā sobhanti, sīhabyagghādīhi",
  "atk-s0510a1:54_1": "vāḷamigagaṇehi ca haṁsakoñcamayūrādipakkhisamūhehi ca sobhito so pāsādoti attho.",
  "atk-s0510a1:54_2": "Atiucco hutvā nabhamuggatattā nakkhattatārakāhi ākiṇṇo candasūrehi candasūriyarūpehi",
  "atk-s0510a1:54_3": "ca maṇḍito so pāsādoti attho.",
  "atk-s0510a1:55_0": "15. So eva cakkavattissa pāsādo hemajālena suvaṇṇajālena sañchannā, soṇṇakiṅkaṇikāyuto",
  "atk-s0510a1:55_1": "suvaṇṇakiṅkaṇikajālehi yuto samannāgatoti attho. Manoramā manallīyanakā soṇṇamālā",
  "atk-s0510a1:55_2": "suvaṇṇapupphapantiyo vātavegena vātappahārena kūjanti saddaṁ karontīti attho.",
  "atk-s0510a1:56_0": "16.Mañjeṭṭhakaṁ mañjiṭṭhavaṇṇaṁ, lohitakaṁ lohitavaṇṇaṁ, pītakaṁ pītavaṇṇaṁ, haripiñjaraṁ",
  "atk-s0510a1:56_1": "jambonadasuvaṇṇavaṇṇaṁ pañjaravaṇṇañca dhajaṁ nānāraṅgehi anekehi vaṇṇehi, sampītaṁ",
  "atk-s0510a1:56_2": "rañjitaṁ dhajaṁ, ussitaṁ tasmiṁ pāsāde ussāpitaṁ. Dhajamālinīti liṅgavipallāsavasena",
  "atk-s0510a1:56_3": "vuttaṁ, dhajamālāyutto so pāsādoti attho.",
  "atk-s0510a1:57_0": "17. Tasmiṁ pāsāde attharaṇādayo vaṇṇento “na naṁ bahū”tyādimāha. Tattha naṁ pāsādaṁ",
  "atk-s0510a1:57_1": "bahūhi avijjamānaṁ nāma natthīti attho, nānāsayanavicittā anekehi attharaṇehi vicittā",
  "atk-s0510a1:57_2": "sobhitā mañcapīṭhādisayanā anekasatā anekasatasaṅkhyā, kiṁ bhūtā? Phalikā phalikamaṇimayā",
  "atk-s0510a1:57_3": "phalikāhi katā, rajatāmayā rajatehi katā, maṇimayā nīlamaṇīhi katā, lohitaṅgā rattajātimaṇīhi",
  "atk-s0510a1:57_4": "katā, masāragallamayā kabaravaṇṇamaṇīhi katā, saṇhakāsikasanthatā saṇhehi sukhumehi",
  "atk-s0510a1:57_5": "kāsikavatthehi atthatā.",
  "atk-s0510a1:58_0": "18.Pāvurāti pāvuraṇā. Kīdisā? Kambalā lomasuttehi katā, dukūlā dukūlapaṭehi katā,",
  "atk-s0510a1:58_1": "cīnā cīnapaṭehi katā, pattuṇṇā pattuṇṇadese jātapaṭehi katā, paṇḍu paṇḍuvaṇṇā, vicittattharaṇaṁ",
  "atk-s0510a1:58_2": "anekehi attharaṇehi pāvuraṇehi ca vicittaṁ, sabbaṁ sayanaṁ, manasā cittena, ahaṁ paññapesinti attho.",
  "atk-s0510a1:59_0": "19. Tadeva pāsādaṁ vaṇṇento “tāsu tāsveva bhūmīsū”tiādimāha. Tattha ratanakūṭalaṅkatanti",
  "atk-s0510a1:59_1": "ratanamayakūṭehi ratanakaṇṇikāhi alaṅkataṁ sobhitanti attho. Maṇiverocanā ukkāti",
  "atk-s0510a1:59_2": "verocanamaṇīhi rattamaṇīhi katā, ukkā daṇḍapadīpā. Dhārayantā sutiṭṭhareti ākāse",
  "atk-s0510a1:59_3": "suṭṭhu dhārayantā gaṇhantā anekasatajanā suṭṭhu tiṭṭhantīti attho.",
  "atk-s0510a1:60_0": "20. Puna tadeva pāsādaṁ vaṇṇento “sobhanti esikāthambhā”tiādimāha. Tattha esikāthambhā",
  "atk-s0510a1:60_1": "nāma nagaradvāre sobhanatthāya nikhātā thambhā, subhā iṭṭhā, kañcanatoraṇā suvaṇṇamayā,",
  "atk-s0510a1:60_2": "jambonadā jambonadasuvaṇṇamayā ca, sāramayā khadirarukkhasāramayā ca rajatamayā ca",
  "atk-s0510a1:60_3": "toraṇā sobhanti, esikā ca toraṇā ca taṁ pāsādaṁ sobhayantīti attho.",
  "atk-s0510a1:61_0": "21. Tasmiṁ pāsāde suvibhattā anekā sandhī kavāṭehi ca aggaḷehi ca cittitā sobhitā",
  "atk-s0510a1:61_1": "sandhiparikkhepā sobhayantīti attho, ubhatoti tassa pāsādassa ubhosu passesu, puṇṇaghaṭā",
  "atk-s0510a1:61_2": "anekehi padumehi anekehi ca uppalehi, saṁyutā puṇṇā taṁ pāsādaṁ sobhayantīti attho.",
  "atk-s0510a1:62_0": "22-23. Evaṁ pāsādassa sobhaṁ vaṇṇetvā ratanamayaṁ pāsādañca sakkārasammānañca pakāsento",
  "atk-s0510a1:62_1": "“atīte sabbabuddhe cā”tiādimāha. Tattha atīteti atikkante vigate kāle jāte bhūte,",
  "atk-s0510a1:62_2": "sasaṅghe sāvakasamūhasahite, sabbe lokanāyake buddhe sabhāvena pakativaṇṇena rūpena",
  "atk-s0510a1:62_3": "saṇṭhānena ca, sasāvake sāvakasahite, buddhe nimminitvā yena dvārena pāsādo pavisitabbo",
  "atk-s0510a1:62_4": "hoti, tena dvārena pavisitvā sasāvakā sabbe buddhā sabbasoṇṇamaye sakalasuvaṇṇamaye,",
  "atk-s0510a1:62_5": "pīṭhe nisinnā ariyamaṇḍalā ariyasamūhā ahesunti attho.",
  "atk-s0510a1:63_0": "24-25.Etarahi vattamāne kāle anuttarā uttaravirahitā ye ca buddhāatthi saṁvijjanti,",
  "atk-s0510a1:63_1": "te ca paccekabuddhe anekasate sayambhū sayameva bhūte aññācariyarahite, aparājite",
  "atk-s0510a1:63_2": "khandhakilesābhisaṅkhāramaccudevaputtamārehi aparājite, jayamāpanne santappesinti",
  "atk-s0510a1:63_3": "attho. Bhavanaṁ mayhaṁ pāsādaṁ atītakāle ca vattamānakāle ca, sabbe buddhā samāruhuṁ",
  "atk-s0510a1:63_4": "saṁ suṭṭhu āruhiṁsūti attho.",
  "atk-s0510a1:64_0": "26.Ye dibbā divi bhavā dibbā devaloke jātā, ye ca bahū kapparukkhā atthi. Ye ca mānusā",
  "atk-s0510a1:64_1": "manusse jātā ye ca bahū kapparukkhā atthi, tato sabbaṁ dussaṁ samāhantvā saṁ suṭṭhu",
  "atk-s0510a1:64_2": "āharitvā tecīvarāni kāretvā te paccekabuddhe ticīvarehi acchādemīti sambandho.",
  "atk-s0510a1:65_0": "27. Evaṁ ticīvarehi acchādetvā pārupāpetvā tesaṁ nisinnānaṁ paccekabuddhānaṁ sampannaṁ",
  "atk-s0510a1:65_1": "madhuraṁ khajjaṁ khāditabbaṁ pūvādi kiñci, madhuraṁ bhojjaṁ bhuñjitabbaṁ āhārañca,",
  "atk-s0510a1:65_2": "madhuraṁ sāyanīyaṁ lehanīyañca, sampannaṁ madhuraṁ pivitabbaṁ aṭṭhapānañca, bhojanaṁ",
  "atk-s0510a1:65_3": "bhuñjitabbaṁ āhārañca, subhe sundare maṇimaye selamaye patte saṁ suṭṭhu pūretvā adāsiṁ",
  "atk-s0510a1:65_4": "paṭiggahāpesinti attho.",
  "atk-s0510a1:66_0": "28.Sabbe te ariyamaṇḍalā sabbe te ariyasamūhā, dibbacakkhu samā hutvā maṭṭhāti dibbacakkhusamaṅgino",
  "atk-s0510a1:66_1": "hutvā maṭṭhā kilesehi rahitattā siliṭṭhā sobhamānā cīvarasaṁyutā ticīvarehi samaṅgībhūtā",
  "atk-s0510a1:66_2": "madhurasakkharāhi ca telena ca madhuphāṇitehi ca paramannena uttamena annena ca mayā",
  "atk-s0510a1:66_3": "tappitā appitā paripūritā ahesunti attho.",
  "atk-s0510a1:67_0": "29. Te evaṁ santappitā ariyamaṇḍalā ratanagabbhaṁ sattahi ratanehi nimmitagabbhaṁ",
  "atk-s0510a1:67_1": "gehaṁ, pavisitvā guhāsayā guhāyaṁ sayamānā, kesarīva kesarasīhā iva, mahārahamhi",
  "atk-s0510a1:67_2": "sayane anagghe mañce, sīhaseyyamakappayuṁ yathā sīho migarājā dakkhiṇapassena sayanto",
  "atk-s0510a1:67_3": "pāde pādaṁ accādhāya dakkhiṇahatthaṁ sīsūpadhānaṁ katvā vāmahatthaṁ ujukaṁ ṭhapetvā",
  "atk-s0510a1:67_4": "vāladhiṁ antarasatthiyaṁ katvā niccalo sayati, evaṁ seyyaṁ kappayuṁ kariṁsūti attho.",
  "atk-s0510a1:68": "30. Te evaṁ sīhaseyyaṁ kappetvā sampajānā satisampajaññasampannā. Samuṭṭhāya saṁ suṭṭhu uṭṭhahitvā sayane pallaṅkamābhujuṁ ūrubaddhāsanaṁ kariṁsūti attho.",
  "atk-s0510a1:69_0": "31.Gocaraṁsabbabuddhānanti sabbesaṁ atītānāgatānaṁ buddhānaṁ gocaraṁ ārammaṇabhūtaṁ",
  "atk-s0510a1:69_1": "jhānaratisamappitā jhānaratiyā saṁ suṭṭhu appitā samaṅgībhūtā ahesunti attho, aññe",
  "atk-s0510a1:69_2": "dhammāni desentīti tesu paccekabuddhesu aññe ekacce dhamme desenti, aññe ekacce iddhiyā",
  "atk-s0510a1:69_3": "paṭhamādijjhānakīḷāya kīḷanti ramanti.",
  "atk-s0510a1:70_0": "32.Aññe ekacce abhiññā pañca abhiññāyo vasibhāvitā vasīkariṁsu, pañcasu abhiññāsu",
  "atk-s0510a1:70_1": "āvajjanasamāpajjanavuṭṭhānaadhiṭṭhānapaccavekkhaṇasaṅkhātāhi pañcavasitāhi vasībhāvaṁ",
  "atk-s0510a1:70_2": "itā gatā pattā abhiññāyo, appenti samāpajjanti. Aññe ekacce anekasahassiyo vikubbanāni",
  "atk-s0510a1:70_3": "ekopi hutvā bahudhā hoti, bahudhāpi hutvā eko hotīti evamādīni iddhivikubbanāni vikubbanti karontīti attho.",
  "atk-s0510a1:71_0": "33.Buddhāpi buddheti evaṁ sannipatitesu paccekabuddhesu sabbaññutaññāṇassa visayaṁ",
  "atk-s0510a1:71_1": "ārammaṇabhūtaṁ pañhaṁ buddhā buddhe pucchantīti attho. Te buddhā atthagambhīratāya",
  "atk-s0510a1:71_2": "gambhīraṁ nipuṇaṁ sukhumaṁ, ṭhānaṁ kāraṇaṁ, paññāya vinibujjhare visesena niravasesato bujjhanti.",
  "atk-s0510a1:72_0": "34. Tadā mama pāsāde sannipatitā sāvakāpi buddhe pañhaṁ pucchanti, buddhā sāvake",
  "atk-s0510a1:72_1": "sisse pañhaṁ pucchanti, te buddhā ca sāvakā ca aññamaññaṁ pañhaṁ pucchitvā aññamaññaṁ",
  "atk-s0510a1:72_2": "byākaronti vissajjenti.",
  "atk-s0510a1:73_0": "35. Puna te sabbe ekato dassento “buddhā paccekabuddhā cā”tiādimāha. Tattha buddhā",
  "atk-s0510a1:73_1": "sammāsambuddhā, paccekabuddhā ca sāvakā ca sissā paricārakā nissitakā ete sabbe,",
  "atk-s0510a1:73_2": "sakāya sakāya ratiyā ramamānā sallīnā mama pāsāde abhiramantīti attho.",
  "atk-s0510a1:74_0": "36. Evaṁ tasmiṁ vejayantapāsāde paccekabuddhānaṁ ācārasampattiṁ dassetvā idāni attano",
  "atk-s0510a1:74_1": "ānubhāvaṁ dassento so tilokavijayo cakkavattirājā “chattā tiṭṭhantu ratanā”tiādimāha.",
  "atk-s0510a1:74_2": "Tattha ratanā sattaratanamayā, chattā kañcanāveḷapantikā suvaṇṇajālehi olambitā tiṭṭhantu.",
  "atk-s0510a1:74_3": "Muttājālaparikkhittā muttājālehi parivāritā, sabbe chattā mama matthake muddhani,",
  "atk-s0510a1:74_4": "dhārentūti cintitamatteyeva chattā pātubhūtā hontīti attho.",
  "atk-s0510a1:75_0": "37.Soṇṇatārakacittitā suvaṇṇatārakāhi daddallamānā celavitānā bhavantu nibbattantu.",
  "atk-s0510a1:75_1": "Vicittā anekavaṇṇā, malyavitatā pupphapatthaṭā, sabbe anekavitānā, matthake nisīdanaṭṭhānassa",
  "atk-s0510a1:75_2": "uparibhāge dhārentūti attho.",
  "atk-s0510a1:76_0": "38-40.Malyadāmehi anekasugandhapupphadāmehi vitatā parikiṇṇā, gandhadāmehi candanakuṅkumatagarādisugandhadāmehi,",
  "atk-s0510a1:76_1": "sobhitā pokkharaṇīti sambandho. Dussadāmehi pattuṇṇacīnādianagghadussadāmehi, parikiṇṇā",
  "atk-s0510a1:76_2": "sattaratanadāmehi bhūsitā alaṅkatā pokkharaṇī, pupphābhikiṇṇā campakasaḷalasogandhikādisugandhapupphehi",
  "atk-s0510a1:76_3": "abhikiṇṇā suṭṭhu vicittā sobhitā. Punarapi kiṁ bhūtā pokkharaṇī? Surabhigandhasugandhehi",
  "atk-s0510a1:76_4": "bhūsitā vāsitā. Samantato gandhapañcaṅgulalaṅkatā pañcahi aṅgulehi limpitagandhehi",
  "atk-s0510a1:76_5": "alaṅkatā, hemacchadanachāditā suvaṇṇachadanehi suvaṇṇavitānehi chāditā, pāsādassa",
  "atk-s0510a1:76_6": "cātuddisā pokkharaṇiyo padumehi ca uppalehi ca suṭṭhu santhatā patthaṭā suvaṇṇarūpe",
  "atk-s0510a1:76_7": "suvaṇṇavaṇṇā, khāyantu, padmareṇurajuggatā padumareṇūhi dhūlīhi ca ākiṇṇā pokkharaṇiyo sobhantūti attho.",
  "atk-s0510a1:77_0": "41. Mama vejayantapāsādassa samantato pādapā campakādayo rukkhā sabbe pupphantu ete",
  "atk-s0510a1:77_1": "puppharukkhā. Sayameva pupphā muñcitvā vigaḷitvā gantvā bhavanaṁ okiruṁ, okiṇṇā pāsādassa",
  "atk-s0510a1:77_2": "upari karontūti attho.",
  "atk-s0510a1:78_0": "42.Tattha tasmiṁ mama vejayantapāsāde sikhino mayūrā naccantū, dibbahaṁsā devatāhaṁsā,",
  "atk-s0510a1:78_1": "pakūjare saddaṁ karontu, karavīkā ca madhurasaddā kokilā gāyantu gītavākyaṁ karontu,",
  "atk-s0510a1:78_2": "apare anuttā ca dijasaṅghā pakkhino samūhā pāsādassa samantato madhuraravaṁ ravantūti attho.",
  "atk-s0510a1:79_0": "43.Pāsādassa samantako sabbā ātatavitatādayo bheriyo vajjantu haññantu, sabbā tā",
  "atk-s0510a1:79_1": "anekatantiyo vīṇā rasantu saddaṁ karontu, sabbā anekappakārā saṅgītiyo pāsādassa",
  "atk-s0510a1:79_2": "samantato vattantu pavattantu gāyantūti attho.",
  "atk-s0510a1:80_0": "44-5.Yāvatā yattake ṭhāne buddhakhettamhi dasasahassicakkavāḷe tato pare cakkavāḷe,",
  "atk-s0510a1:80_1": "jotisampannā pabhāsampannā acchinnā mahantā samantato ratanāmayā sattahi ratanehi",
  "atk-s0510a1:80_2": "katā khacitā soṇṇapallaṅkā suvaṇṇapallaṅkā tiṭṭhantu, pāsādassa samantato dīparukkhā",
  "atk-s0510a1:80_3": "padīpadhāraṇā telarukkhā jalantu, padīpehi pajjalantu, dasasahassiparamparā dasasahassīnaṁ",
  "atk-s0510a1:80_4": "paramparā dasasahassiyo ekapajjotā ekapadīpā viya bhavantu ujjotantūti attho.",
  "atk-s0510a1:81_0": "46. Naccagītesu chekā gaṇikā naccitthiyo ca lāsikā mukhena saddakārikā ca pāsādassa",
  "atk-s0510a1:81_1": "samantato naccantu, accharāgaṇā devitthisamūhā naccantu, nānāraṅgā anekavaṇṇā nānāraṅgamaṇḍalā",
  "atk-s0510a1:81_2": "pāsādassa samantato naccantu, padissantu pākaṭā hontūti attho.",
  "atk-s0510a1:82_0": "47. Tadā ahaṁ tilokavijayo nāma cakkavattirājā hutvā sakalacakkavāḷe dumagge rukkhagge",
  "atk-s0510a1:82_1": "pabbatagge himavantacakkavāḷapabbatādīnaṁ agge sinerūpabbatamuddhani ca sabbaṭṭhānesu",
  "atk-s0510a1:82_2": "vicittaṁ anekavaṇṇavicittaṁ pañcavaṇṇikaṁ nīlapītādipañcavaṇṇaṁ sabbaṁ dhajaṁ ussāpemīti attho.",
  "atk-s0510a1:83_0": "48.Narā lokantarā narā ca nāgalokato nāgā ca devalokato gandhabbā ca devā ca sabbe",
  "atk-s0510a1:83_1": "upentu upagacchantu, te narādayo namassantā mama namakkāraṁ karontā pañjalikā katahatthapuṭā",
  "atk-s0510a1:83_2": "mama vejayantaṁ pāsādaṁ parivārayunti attho.",
  "atk-s0510a1:84_0": "49. Evaṁ so tilokavijayo cakkavattirājā pāsādassa ca attano ca ānubhāvaṁ vaṇṇetvā",
  "atk-s0510a1:84_1": "idāni attanā sampattikatapuññaphalaṁ samādapento “yaṁ kiñci kusalaṁ kamma”ntiādimāha.",
  "atk-s0510a1:84_2": "Yaṁ kiñci kusalakammasaṅkhātaṁ kiriyaṁ kattabbaṁ atthi, taṁ sabbaṁ mama mayā kāyena",
  "atk-s0510a1:84_3": "vā vācāya vā manasā vā tīhi dvārehi kataṁ tidase sukataṁ suṭṭhu kataṁ, tāvatiṁsabhavane",
  "atk-s0510a1:84_4": "uppajjanārahaṁ katanti attho.",
  "atk-s0510a1:85_0": "50. Puna samādapento “ye sattā saññino”tiādimāha. Tattha ye sattā manussā vā devā",
  "atk-s0510a1:85_1": "vā brahmāno vā saññino saññāsahitā atthi, ye ca sattā asaññino saññārahitā asaññā",
  "atk-s0510a1:85_2": "sattā santi, te sabbe sattā mayhaṁ mayā kataṁ puññaphalaṁ, bhāgī bhavantu puññavantā hontūti attho.",
  "atk-s0510a1:86_0": "51. Punapi samādapento bodhisatto “yesaṁ kata”ntiādimāha. Mayā kataṁ puññaṁ yehi",
  "atk-s0510a1:86_1": "naranāgagandhabbadevehi suviditaṁ ñātaṁ, tesaṁ mayā dinnaṁ puññaphalaṁ, tasmiṁ mayā",
  "atk-s0510a1:86_2": "kate puññe dinnabhāvaṁ ye narādayo na jānanti, devā gantvā tesaṁ taṁ nivedayuṁ ārocayunti attho.",
  "atk-s0510a1:87": "52.Sabbalokamhiye sattā āhāranissitā jīvanti, te sabbe sattā manuññaṁ bhojanaṁ sabbaṁ mama cetasā mama cittena labhantu, mama puññiddhiyā labhantūti attho.",
  "atk-s0510a1:88": "53.Manasā pasannena cittena yaṁ dānaṁ mayā dinnaṁ tasmiṁ dāne cittena pasādaṁ āvahiṁ uppādesiṁ. Sabbasambuddhā ca paccekā paṭiekkā jinasāvakā ca mayā cakkavattiraññā pūjitā.",
  "atk-s0510a1:89_0": "54.Sukatena tena kammena saddahitvā katena kusalakammena, cetanāpaṇidhīhi ca cittena",
  "atk-s0510a1:89_1": "katapatthanāhi ca, mānusaṁ dehaṁ manussasarīraṁ, jahitvā chaḍḍetvā, ahaṁ tāvatiṁsaṁ",
  "atk-s0510a1:89_2": "devalokaṁ agacchiṁ agamāsiṁ, suttappabuddho viya tattha uppajjinti attho.",
  "atk-s0510a1:90_0": "55. Tato tilokavijayo cakkavattirājā kālaṅkato, tato paṭṭhāya āgate duve bhave dve",
  "atk-s0510a1:90_1": "jātiyo pajānāmi devatte devattabhāve mānuse manussattabhāve ca, tato jātidvayato",
  "atk-s0510a1:90_2": "aññaṁ gatiṁ aññaṁ upapattiṁ na jānāmi na passāmi, manasā cittena patthanāphalaṁ patthitapatthanāphalanti attho.",
  "atk-s0510a1:91_0": "56.Devānaṁ adhiko homīti yadi devesu jāto, āyuvaṇṇabalatejehi devānaṁ adhiko jeṭṭho",
  "atk-s0510a1:91_1": "seṭṭho ahosinti attho. Yadi manussesu jāto, manujādhipo manussānaṁ adhipati issaro",
  "atk-s0510a1:91_2": "bhavāmi, tathā rājabhūto abhirūpena rūpasampattiyā ca lakkhaṇena ārohapariṇāhādilakkhaṇena",
  "atk-s0510a1:91_3": "ca sampanno sampuṇṇo uppannuppannabhave paññāya paramatthajānanapaññāya asamo samarahito,",
  "atk-s0510a1:91_4": "mayā sadiso koci natthīti attho.",
  "atk-s0510a1:92_0": "57. Mayā katapuññasambhārena puññaphalena uppannuppannabhave seṭṭhaṁ pasaṭṭhaṁ madhuraṁ",
  "atk-s0510a1:92_1": "vividhaṁ anekappakāraṁ bhojanañca anappakaṁ bahusattaratanañca vividhāni, anekappakārāni",
  "atk-s0510a1:92_2": "pattuṇṇakoseyyādivatthāni ca nabhā ākāsato maṁ mama santikaṁ khippaṁ sīghaṁ upenti upagacchanti.",
  "atk-s0510a1:93_0": "58-66.Pathabyā pathaviyā pabbate ca ākāse ca udake ca vane ca yaṁ yaṁ yattha yattha",
  "atk-s0510a1:93_1": "hatthaṁ pasāremi nikkhipāmi, tato tato dibbā bhakkhā dibbā āhārā maṁ mama santikaṁ",
  "atk-s0510a1:93_2": "upenti upagacchanti, pātubhavantīti attho. Tathā yathākkamaṁ sabbe ratanā. Sabbe",
  "atk-s0510a1:93_3": "candanādayo gandhā. Sabbe yānā vāhanā. Sabbe campakanāgapunnāgādayo mālā pupphā.",
  "atk-s0510a1:93_4": "Sabbe alaṅkārā ābharaṇā. Sabbā dibbakaññā. Sabbe madhusakkharā. Sabbe pūpādayo khajjā",
  "atk-s0510a1:93_5": "khāditabbā maṁ mama santikaṁ upenti upagacchanti.",
  "atk-s0510a1:94_0": "67-68.Sambodhivarapattiyāti uttamacatumaggañāṇapattiyā pāpuṇanatthāya. Mayā yaṁ uttamadānaṁ",
  "atk-s0510a1:94_1": "kataṁ pūritaṁ, tena uttamadānena selasaṅkhātaṁ pabbataṁ sakalaṁ ekaninnādaṁ karonto",
  "atk-s0510a1:94_2": "bahalaṁ giraṁ puthulaṁ ghosaṁ gajjento, sadevakaṁ lokaṁ sakalaṁ manussadevalokaṁ",
  "atk-s0510a1:94_3": "hāsayanto somanassappattaṁ karonto loke sakalalokattaye vivaṭṭacchado buddho ahaṁ bhavāmīti attho.",
  "atk-s0510a1:95_0": "69.Disā dasavidhā loketi cakkavāḷaloke dasavidhā dasakoṭṭhāsā disā honti, tattha",
  "atk-s0510a1:95_1": "koṭṭhāse yāyato yāyantassa gacchantassa antakaṁ natthīti attho, cakkavattikāle tasmiṁ",
  "atk-s0510a1:95_2": "mayā gatagataṭṭhāne disābhāge vā buddhakhettā buddhavisayā asaṅkhiyā saṅkhārahitā.",
  "atk-s0510a1:96_0": "70.Pabhā pakittitāti tadā cakkavattirājakāle mayhaṁ pabhā cakkaratanamaṇiratanādīnaṁ",
  "atk-s0510a1:96_1": "pabhā ālokā yamakā yugaḷayugaḷā hutvā raṁsivāhanā raṁsiṁ muñcamānā pakittitā pākaṭā,",
  "atk-s0510a1:96_2": "etthantare dasasahassicakkavāḷantare raṁsijālaṁ raṁsisamūhaṁ, āloko vipulo bahutaro",
  "atk-s0510a1:96_3": "bhave ahosīti attho.",
  "atk-s0510a1:97": "71.Ettake lokadhātumhīti dasasahassicakkavāḷesu sabbe janā maṁ passantu dakkhantūti attho. Sabbe devā yāva brahmanivesanā yāva brahmalokā maṁ anuvattantu anukūlā bhavantu.",
  "atk-s0510a1:98_0": "72.Visiṭṭhamadhunādenāti visaṭṭhena madhurena nādena, amatabherimāhaninti amatabheriṁ",
  "atk-s0510a1:98_1": "devadundubhiṁ pahariṁ, etthantare etasmiṁ dasasahassicakkavāḷabbhantare sabbe janā",
  "atk-s0510a1:98_2": "mana madhuraṁ giraṁ saddaṁ suṇantu manasi karontu.",
  "atk-s0510a1:99_0": "73.Dhammameghena vassante dhammadesanāmayena nādena tabbohāraparamatthagambhīramadhurasukhumatthavasse",
  "atk-s0510a1:99_1": "vassante vassamāne sammāsambuddhānubhāvena sabbe bhikkhubhikkhunīādayo anāsavā nikkilesā",
  "atk-s0510a1:99_2": "hontu bhavantu. Yettha pacchimakā sattāti ettha etesu rāsibhūtesu catūsu parisasattesu",
  "atk-s0510a1:99_3": "ye sattā pacchimakā guṇavasena heṭṭhimakā, te sabbe sotāpannā bhavantūti adhippāyo.",
  "atk-s0510a1:100_0": "74. Tadā tilokavijayacakkavattirājakāle dātabbakaṁ dātabbayuttakaṁ, dānaṁ katvā,",
  "atk-s0510a1:100_1": "asesato nissesena, sīlaṁ sīlapāramiṁ, pūretvā nekkhamme nekkhammapāramitāya, pāramiṁ",
  "atk-s0510a1:100_2": "koṭiṁ patvā, uttamaṁ sambodhiṁ catumaggañāṇaṁ, patto bhavāmi bhaveyyaṁ.",
  "atk-s0510a1:101_0": "75.Paṇḍite paññavante medhāvino paripucchitvā “kiṁ, bhante, kattabbaṁ? Kiṁ na kattabbaṁ?",
  "atk-s0510a1:101_1": "Kiṁ kusalaṁ? Kiṁ akusalaṁ? Kiṁ katvā saggamokkhadvayassa bhāgī hotī”ti pucchitvā,",
  "atk-s0510a1:101_2": "evaṁ paññāpāramiṁ pūretvāti attho. Katvā vīriyamuttamanti uttamaṁ seṭṭhaṁ ṭhānanisajjādīsu",
  "atk-s0510a1:101_3": "avicchinnaṁ vīriyaṁ katvā, vīriyapāramiṁ pūretvāti attho. Sakalaviruddhajanehi kataanādarādhivāsanākhantiyā",
  "atk-s0510a1:101_4": "pāramiṁ koṭiṁ gantvā khantipāramiṁ pūretvā uttamaṁ sambodhiṁ uttamaṁ sambuddhattaṁ",
  "atk-s0510a1:101_5": "patto bhavāmi bhaveyyaṁ.",
  "atk-s0510a1:102_0": "76.Katvā daḷhamadhiṭṭhānanti “mama sarīrajīvitesu vinassantesupi puññakammato na",
  "atk-s0510a1:102_1": "viramissāmī”ti acalavasena daḷhaṁ adhiṭṭhānapāramiṁ katvā “sīse chijjamānepi musāvādaṁ",
  "atk-s0510a1:102_2": "na kathessāmī”ti saccapāramitāya koṭiṁ pūriya pūretvā “sabbe sattā sukhī averā”tiādinā",
  "atk-s0510a1:102_3": "mettāpāramitāya koṭiṁ patvā uttamaṁ sambodhiṁ pattoti attho.",
  "atk-s0510a1:103_0": "77. Sajīvakājīvakavatthūnaṁ lābhe ca tesaṁ alābhe ca kāyikacetasikasukhe ceva tathā",
  "atk-s0510a1:103_1": "dukkhe ca sādarajanehi kate, sammāne ceva omāne, ca sabbattha samako samānamānaso",
  "atk-s0510a1:103_2": "upekkhāpāramiṁ pūretvā uttamaṁ sambodhiṁ patto pāpuṇeyyanti attho.",
  "atk-s0510a1:104_0": "78.Kosajjaṁ kusītabhāvaṁ, bhayato bhayavasena “apāyadukkhabhāgī”ti disvā ñatvā akosajjaṁ",
  "atk-s0510a1:104_1": "akusītabhāvaṁ alīnavuttiṁ, vīriyaṁ khemato khemavasena “nibbānagāmī”ti disvā ñatvā",
  "atk-s0510a1:104_2": "āraddhavīriyā hotha bhavatha. Esā buddhānusāsanī esā buddhānaṁ anusiṭṭhi.",
  "atk-s0510a1:105_0": "79.Vivādaṁ bhayato disvāti vivādaṁ kalahaṁ bhayato disvā “apāyabhāgī”ti disvā ñatvā",
  "atk-s0510a1:105_1": "avivādaṁ vivādato viramaṇaṁ “nibbānappattī”ti, khemato disvā ñatvā samaggā ekaggacittā",
  "atk-s0510a1:105_2": "sakhilā siliṭṭhā mettāya dhuragatāya sobhamānā hothāti attho. Esā kathā mantanā udīraṇā",
  "atk-s0510a1:105_3": "buddhānaṁ anusāsanī ovādadānaṁ.",
  "atk-s0510a1:106_0": "80.Pamādaṁ ṭhānanisajjādīsu sativippavāsena viharaṇaṁ bhayato “nibbattanibbattaṭṭhānesu",
  "atk-s0510a1:106_1": "dukkhitadurūpaappannapānatādisaṁvattanakaṁ apāyādigamanañcā”ti disvā ñatvā, appamādaṁ",
  "atk-s0510a1:106_2": "sabbakiriyāsu satiyā viharaṇaṁ, khemato vaḍḍhito “nibbānasampāpuṇana”nti disvā paccakkhato",
  "atk-s0510a1:106_3": "ñatvā aṭṭhaṅgikaṁ maggaṁ sammādiṭṭhi sammāsaṅkappo sammāvācā sammākammanto sammāājīvo",
  "atk-s0510a1:106_4": "sammāvāyāmo sammāsati sammāsamādhīti aṭṭhaavayavaṁ sammāsambodhiyā maggaṁ adhigamūpāyaṁ",
  "atk-s0510a1:106_5": "bhāvetha vaḍḍhetha manasi karotha, esā kathā bhāsanā udīraṇā buddhānusāsanī buddhānaṁ anusiṭṭhīti attho.",
  "atk-s0510a1:107_0": "81.Samāgatā bahū buddhāti anekasatasahassasaṅkhyā paccekabuddhā samāgatā rāsibhūtā,",
  "atk-s0510a1:107_1": "sabbaso sabbappakārena arahantā ca khīṇāsavā anekasatasahassā samāgatā rāsibhūtā.",
  "atk-s0510a1:107_2": "Tasmā te buddhe ca arahante ca vandamāne vandanārahe namassatha aṅgapaccaṅganamakkārena",
  "atk-s0510a1:107_3": "namassatha vandatha.",
  "atk-s0510a1:108_0": "82.Evaṁ iminā mayā vuttappakārena acintiyā cintetuṁ asakkuṇeyyā, buddhā, buddhadhammāti",
  "atk-s0510a1:108_1": "buddhehi desitā cattāro satipaṭṭhānā…pe… aṭṭhaṅgiko maggo, pañcakkhandhā, hetupaccayo",
  "atk-s0510a1:108_2": "ārammaṇapaccayotiādayo dhammā, buddhānaṁ vā sabhāvā acintiyā cintetuṁ asakkuṇeyyā,",
  "atk-s0510a1:108_3": "acintiye cintāvisayātikkante pasannānaṁ devamanussānaṁ vipāko devamanussasampattinibbānasampattisaṅkhāto",
  "atk-s0510a1:108_4": "cintetuṁ asakkuṇeyyo saṅkhyātikkanto hoti bhavati.",
  "atk-s0510a1:109_0": "Iti ettāvatā ca yathā addhānagāmino “maggaṁ no ācikkhā”ti puṭṭhena “vāmaṁ muñcitvā",
  "atk-s0510a1:109_1": "dakkhiṇaṁ gaṇhathā”ti vutte tena maggena gāmanigamarājadhānīsu kattabbakiccaṁ niṭṭhāpetvā",
  "atk-s0510a1:109_2": "puna muñcitena aparena vāmamaggena gatāpi gāmanigamādīsu kattabbakiccaṁ niṭṭhāpenti,",
  "atk-s0510a1:109_3": "evameva buddhāpadānaṁ kusalāpadānavasena niṭṭhāpetvā tadeva akusalāpadānavasena vitthāretuṁ idaṁ pañhakammaṁ –",
  "atk-s0510a1:110": "“Dukkarañca abbhakkhānaṁ, abbhakkhānaṁ punāparaṁ;",
  "atk-s0510a1:111": "Abbhakkhānaṁ silāvedho, sakalikāpi ca vedanā.",
  "atk-s0510a1:112": "“Nāḷāgiri sattacchedo, sīsadukkhaṁ yavakhādanaṁ;",
  "atk-s0510a1:113": "Piṭṭhidukkhamatīsāro, ime akusalakāraṇā”ti.",
  "atk-s0510a1:114_0": "Attha paṭhamapañhe – dukkaranti chabbassāni dukkarakārikā. Atīte kassapasammāsambuddhakāle",
  "atk-s0510a1:114_1": "bodhisatto jotipālo nāma brāhmaṇamāṇavo hutvā nibbatto brāhmaṇajātivasena sāsane",
  "atk-s0510a1:114_2": "appasanno tassa bhagavato pilotikakammanissandena “kassapo bhagavā”ti sutvā “kuto",
  "atk-s0510a1:114_3": "muṇḍakassa samaṇassa bodhi, bodhi paramadullabhā”ti āha. So tena kammanissandena",
  "atk-s0510a1:114_4": "anekajātisatesu narakādidukkhamanubhavitvā tasseva bhagavato anantaraṁ teneva laddhabyākaraṇena",
  "atk-s0510a1:114_5": "kammena jātisaṁsāraṁ khepetvā pariyosāne vessantarattabhāvaṁ patvā tato cuto tusitabhavane",
  "atk-s0510a1:114_6": "nibbatto. Devatāyācanena tato cavitvā sakyakule nibbatto ñāṇassa paripākattā sakalajambudīparajjaṁ",
  "atk-s0510a1:114_7": "pahāya anomānadītīre sunisitenāsinā samakuṭakesakalāpaṁ chinditvā brahmunā ānīte",
  "atk-s0510a1:114_8": "iddhimaye kappassa saṇṭhānakāle padumagabbhe nibbatte aṭṭha parikkhāre paṭiggahetvā",
  "atk-s0510a1:114_9": "pabbajitvā bodhiñāṇadassanassa tāva aparipakkattā buddhabhāvāya maggāmaggaṁ ajānitvā",
  "atk-s0510a1:114_10": "chabbassāni uruvelajanapade ekāhāraekālopaekapuggalaekamaggaekāsanabhojanavasena",
  "atk-s0510a1:114_11": "aṭṭhicammanahārusesaṁ nimmaṁsarudhirapetarūpasadisasarīro padhānasutte vuttanayeneva",
  "atk-s0510a1:114_12": "padhānaṁ mahāvīriyaṁ dukkarakārikaṁ akāsi. So imaṁ dukkarakārikaṁ “sambodhiyā maggaṁ",
  "atk-s0510a1:114_13": "na hotī”ti cintetvā gāmanigamarājadhānīsu paṇītāhāraṁ paribhuñjitvā pīṇindriyo paripuṇṇadvattiṁsamahāpurisalakkhaṇo",
  "atk-s0510a1:114_14": "kamena bodhimaṇḍamupagantvā pañca māre jinitvā buddho jātoti.",
  "atk-s0510a1:115": "“Avacāhaṁ jotipālo, sugataṁ kassapaṁ tadā;",
  "atk-s0510a1:116": "Kuto nu bodhi muṇḍassa, bodhi paramadullabhā.",
  "atk-s0510a1:117": "“Tena kammavipākena, acariṁ dukkaraṁ bahuṁ;",
  "atk-s0510a1:118": "Chabbassānuruvelāyaṁ, tato bodhimapāpuṇiṁ.",
  "atk-s0510a1:119": "“Nāhaṁ etena maggena, pāpuṇiṁ bodhimuttamaṁ;",
  "atk-s0510a1:120": "Kummaggena gavesissaṁ, pubbakammena vārito.",
  "atk-s0510a1:121": "“Puññapāpaparikkhīṇo, sabbasantāpavajjito;",
  "atk-s0510a1:122": "Asoko anupāyāso, nibbāyissamanāsavo”ti. ;",
  "atk-s0510a1:123_0": "Dutiyapañhe – abbhakkhānanti abhi akkhānaṁ paribhāsanaṁ. Atīte kira bodhisatto suddakule",
  "atk-s0510a1:123_1": "jāto apākaṭo appasiddho munāḷi nāma dhutto hutvā paṭivasati. Tadā mahiddhiko mahānubhāvo",
  "atk-s0510a1:123_2": "surabhi nāma paccekabuddho kenaci karaṇīyena tassa samīpaṭṭhānaṁ pāpuṇi. So taṁ disvāva",
  "atk-s0510a1:123_3": "“dussīlo pāpadhammo ayaṁ samaṇo”tiādinā abbhācikkhi. So tena akusalanissandena narakādīsu",
  "atk-s0510a1:123_4": "anekavassasahassāni dukkhamanubhavitvā imasmiṁ pacchimattabhāve yadā titthiyā paṭhamataraṁ",
  "atk-s0510a1:123_5": "bhagavato tusitabhavane vasanasamaye ca pākaṭā hutvā sakalajanaṁ vañcetvā dvāsaṭṭhidiṭṭhiyo",
  "atk-s0510a1:123_6": "dīpetvā vicaranti, tadā tusitapurā cavitvā sakyarājakule nibbattitvā kamena buddho",
  "atk-s0510a1:123_7": "jāto. Titthiyā sūriyuggamane khajjopanakā viya vihatalābhasakkārā bhagavati āghātaṁ",
  "atk-s0510a1:123_8": "bandhitvā vicaranti. Tasmiṁ samaye rājagahaseṭṭhi gaṅgāya jālaṁ bandhitvā kīḷanto",
  "atk-s0510a1:123_9": "rattacandanaghaṭikaṁ disvā amhākaṁ gehe candanāni bahūni, imaṁ bhamaṁ āropetvā tena",
  "atk-s0510a1:123_10": "bhamakārehi pattaṁ likhāpetvā veḷuparamparāya laggetvā “ye imaṁ pattaṁ iddhiyā āgantvā",
  "atk-s0510a1:123_11": "gaṇhanti, tesaṁ bhattiko bhavissāmī”ti bheriṁ carāpesi.",
  "atk-s0510a1:124_0": "Tadā titthiyā “naṭṭhamhā dāni naṭṭhamhā dānī”ti mantetvā nigaṇṭho nāṭaputto sakaparisaṁ",
  "atk-s0510a1:124_1": "evamāha – “ahaṁ veḷusamīpaṁ gantvā ākāse ullaṅganākāraṁ karomi, ‘tumhe chavadārumayaṁ",
  "atk-s0510a1:124_2": "pattaṁ paṭicca mā iddhiṁ karothā’ti maṁ khandhe gahetvā vārethā”ti, te tathā gantvā tathā akaṁsu.",
  "atk-s0510a1:125_0": "Tadā piṇḍolabhāradvājo ca moggallāno ca tigāvute selapabbatamatthake ṭhatvā piṇḍapātagaṇhanatthāya",
  "atk-s0510a1:125_1": "cīvaraṁ pārupantā taṁ kolāhalaṁ suṇiṁsu. Tesu moggallāno piṇḍolabhāradvājaṁ “tvaṁ",
  "atk-s0510a1:125_2": "ākāsena gantvā taṁ pattaṁ gaṇhāhī”ti āha. So “bhante, tumheyeva bhagavatā iddhimantānaṁ",
  "atk-s0510a1:125_3": "aggaṭṭhāne ṭhapitā, tumheva gaṇhathā”ti āha. Tathāpi “mayā āṇatto tvameva gaṇhāhī”ti",
  "atk-s0510a1:125_4": "āṇatto attanā ṭhitaṁ tigāvutaṁ selapabbataṁ pādatale laggetvā ukkhaliyā pidhānaṁ",
  "atk-s0510a1:125_5": "viya sakalarājagahanagaraṁ chādesi, tadā nagaravāsino phaḷikapabbate āvutaṁ rattasuttamiva",
  "atk-s0510a1:125_6": "taṁ theraṁ passitvā “bhante bhāradvāja, amhe rakkhathā”ti ugghosayiṁsu, bhītā suppādīni",
  "atk-s0510a1:125_7": "sīse akaṁsu. Tadā thero taṁ pabbataṁ ṭhitaṭṭhāne vissajjetvā iddhiyā gantvā taṁ pattaṁ",
  "atk-s0510a1:125_8": "aggahesi, tadā nagaravāsino mahākolāhalamakaṁsu.",
  "atk-s0510a1:126_0": "Bhagavā veḷuvanārāme nisinno taṁ saddaṁ sutvā “kiṁ eso saddo”ti ānandaṁ pucchi. “Bhāradvājena,",
  "atk-s0510a1:126_1": "bhante, pattassa gahitattā santuṭṭhā nagaravāsino ukkuṭṭhisaddamakaṁsū”ti āha. Tadā",
  "atk-s0510a1:126_2": "bhagavā āyatiṁ parūpavādamocanatthaṁ taṁ pattaṁ āharāpetvā bhedāpetvā añjanupapisanaṁ",
  "atk-s0510a1:126_3": "katvā bhikkhūnaṁ dāpesi, dāpetvā ca pana “na, bhikkhave, iddhivikubbanā kātabbā,",
  "atk-s0510a1:126_4": "yo kareyya, āpatti dukkaṭassā”ti sikkhāpadaṁ paññāpesi.",
  "atk-s0510a1:127_0": "Tato titthiyā “samaṇena kira gotamena sāvakānaṁ sikkhāpadaṁ paññattaṁ, te jīvitahetupi",
  "atk-s0510a1:127_1": "taṁ nātikkamanti, mayaṁ iddhipāṭihāriyaṁ karissāmā”ti tattha tattha rāsibhūtā kolāhalamakaṁsu.",
  "atk-s0510a1:127_2": "Atha rājā bimbisāro taṁ sutvā bhagavato santikaṁ gantvā vanditvā ekamantaṁ nisinno",
  "atk-s0510a1:127_3": "bhagavantamevamāha – “titthiyā, bhante, ‘iddhipāṭihāriyaṁ karissāmā’ti ugghosentī”ti.",
  "atk-s0510a1:127_4": "“Ahampi, mahārāja, karissāmī”ti. “Nanu, bhante, bhagavatā sāvakānaṁ sikkhāpadaṁ paññatta”nti.",
  "atk-s0510a1:127_5": "“Tameva, mahārāja, pucchissāmi, tavuyyāne ambaphalādīni khādantānaṁ ‘ettako daṇḍo’ti",
  "atk-s0510a1:127_6": "daṇḍaṁ ṭhapento tavāpi ekato katvā ṭhapesī”ti. “Na mayhaṁ, bhante, daṇḍo”ti. “Evaṁ,",
  "atk-s0510a1:127_7": "mahārāja, na mayhaṁ sikkhāpadaṁ paññattaṁ atthī”ti. “Kattha, bhante, pāṭihāriyaṁ",
  "atk-s0510a1:127_8": "bhavissatī”ti? “Sāvatthiyā samīpe kaṇḍambarukkhamūle, mahārājā”ti. “Sādhu, bhante,",
  "atk-s0510a1:127_9": "taṁ passissāmā”ti. Tato titthiyā “kaṇḍambarukkhamūle kira pāṭihāriyaṁ bhavissatī”ti",
  "atk-s0510a1:127_10": "sutvā nagarassa sāmantā ambarukkhe chedāpesuṁ, nāgarā mahāaṅgaṇaṭṭhāne mañcātimañcaṁ",
  "atk-s0510a1:127_11": "aṭṭādayo bandhiṁsu, sakalajambudīpavāsino rāsibhūtā puratthimadisāyameva dvādasayojanāni",
  "atk-s0510a1:127_12": "pharitvā aṭṭhaṁsu. Sesadisāsupi tadanurūpenākārena sannipatiṁsu.",
  "atk-s0510a1:128_0": "Bhagavāpi kāle sampatte āsāḷhipuṇṇamāsiyaṁ pātova kattabbakiccaṁ niṭṭhāpetvā taṁ",
  "atk-s0510a1:128_1": "ṭhānaṁ gantvā nisīdi. Tasmiṁ khaṇe kaṇḍo nāma uyyānapālo kipillikapuṭe supakkaṁ ambaphalaṁ",
  "atk-s0510a1:128_2": "disvā “sacāhaṁ imaṁ rañño dadeyyaṁ, kahāpaṇādisāraṁ labheyyaṁ, bhagavato upanāmite",
  "atk-s0510a1:128_3": "pana idhalokaparalokesu sampatti bhavissatī”ti bhagavato upanāmesi. Bhagavā taṁ paṭiggahetvā",
  "atk-s0510a1:128_4": "ānandattheraṁ āṇāpesi – “imaṁ phalaṁ madditvā pānaṁ dehī”ti. Thero tathā akāsi. Bhagavā",
  "atk-s0510a1:128_5": "ambarasaṁ pivitvā ambaṭṭhiṁ uyyānapālassa datvā “imaṁ ropehī”ti āha. So vālukaṁ viyūhitvā",
  "atk-s0510a1:128_6": "taṁ ropesi, ānandatthero kuṇḍikāya udakaṁ āsiñci. Tasmiṁ khaṇe ambaṅkuro uṭṭhahitvā",
  "atk-s0510a1:128_7": "mahājanassa passantasseva sākhāviṭapapupphaphalapallavabharito paññāyittha. Patitaṁ",
  "atk-s0510a1:128_8": "ambaphalaṁ khādantā sakalajambudīpavāsino khayaṁ pāpetuṁ nāsakkhiṁsu.",
  "atk-s0510a1:129_0": "Atha bhagavā puratthimacakkavāḷato yāva pacchimacakkavāḷaṁ, tāva imasmiṁ cakkavāḷe",
  "atk-s0510a1:129_1": "mahāmerumuddhani ratanacaṅkamaṁ māpetvā anekaparisāhi sīhanādaṁ nadāpento dhammapadaṭṭhakathāyaṁ",
  "atk-s0510a1:129_2": "vuttanayena mahāiddhipāṭihāriyaṁ katvā titthiye madditvā te vippakāraṁ pāpetvā pāṭihīrāvasāne",
  "atk-s0510a1:129_3": "purimabuddhāciṇṇavasena tāvatiṁsabhavanaṁ gantvā tattha vassaṁvuṭṭho nirantaraṁ temāsaṁ",
  "atk-s0510a1:129_4": "abhidhammaṁ desetvā mātuppamukhānaṁ anekadevatānaṁ sotāpattimaggādhigamanaṁ katvā,",
  "atk-s0510a1:129_5": "vuṭṭhavasso devorohanaṁ katvā anekadevabrahmagaṇaparivuto saṅkassapuradvāraṁ oruyha",
  "atk-s0510a1:129_6": "lokānuggahaṁ akāsi. Tadā bhagavato lābhasakkāro jambudīpamajjhottharamāno pañcamahāgaṅgā viya ahosi.",
  "atk-s0510a1:130_0": "Atha titthiyā parihīnalābhasakkārā dukkhī dummanā pattakkhandhā adhomukhā nisīdiṁsu.",
  "atk-s0510a1:130_1": "Tadā tesaṁ upāsikā ciñcamāṇavikā nāma ativiya rūpaggappattā te tathā nisinne disvā",
  "atk-s0510a1:130_2": "“kiṁ, bhante, evaṁdukkhī dummanā nisinnā”ti pucchi. “Kiṁ pana tvaṁ, bhagini, appossukkāsī”ti?",
  "atk-s0510a1:130_3": "“Kiṁ, bhante”ti? “Bhagini, samaṇassa gotamassa uppādakālato paṭṭhāya mayaṁ hatalābhasakkārā,",
  "atk-s0510a1:130_4": "nagaravāsino amhe na kiñci maññantī”ti. “Mayā ettha kiṁ kātabba”nti? “Tayā samaṇassa",
  "atk-s0510a1:130_5": "gotamassa avaṇṇaṁ uppādetuṁ vaṭṭatī”ti. Sā “na mayhaṁ bhāro”ti vatvā tattha ussāhaṁ",
  "atk-s0510a1:130_6": "karontī vikāle jetavanavihāraṁ gantvā titthiyānaṁ upassaye vasitvā pāto nagaravāsīnaṁ",
  "atk-s0510a1:130_7": "gandhādīni gahetvā bhagavantaṁ vandanatthāya gamanasamaye jetavanā viya nikkhantā,",
  "atk-s0510a1:130_8": "“kattha sayitā”ti puṭṭhā “kiṁ tumhākaṁ mama sayitaṭṭhānenā”ti vatvā pakkāmi. Sā kamena",
  "atk-s0510a1:130_9": "gacchante kāle pucchitā “samaṇenāhaṁ gotamena ekagandhakuṭiyaṁ sayitvā nikkhantā”ti",
  "atk-s0510a1:130_10": "āha. Taṁ bālaputhujjanā saddahiṁsu, paṇḍitā sotāpannādayo na saddahiṁsu. Ekadivasaṁ",
  "atk-s0510a1:130_11": "sā dārumaṇḍalaṁ udare bandhitvā upari rattapaṭaṁ paridahitvā gantvā sarājikāya parisāya",
  "atk-s0510a1:130_12": "dhammadesanatthāya nisinnaṁ bhagavantaṁ evamāha – “bho samaṇa, tvaṁ dhammaṁ desesi,",
  "atk-s0510a1:130_13": "tuyhaṁ paṭicca uppannadārakagabbhiniyā mayhaṁ lasuṇamaricādīni na vicāresī”ti? “Tathābhāvaṁ,",
  "atk-s0510a1:130_14": "bhagini, tvañceva pajānāsi, ahañcā”ti. Sā “evameva methunasaṁsaggasamayaṁ dveyeva",
  "atk-s0510a1:130_15": "jānanti, na aññe”ti āha.",
  "atk-s0510a1:131_0": "Tasmiṁ khaṇe sakkassa paṇḍukambalasilāsanaṁ uṇhākāraṁ dassesi. Sakko āvajjento taṁ",
  "atk-s0510a1:131_1": "kāraṇaṁ ñatvā dve devaputte āṇāpesi – “tumhesu eko mūsikavaṇṇaṁ māpetvā tassā dārumaṇḍalassa",
  "atk-s0510a1:131_2": "bandhanaṁ chindatu, eko vātamaṇḍalaṁ samuṭṭhāpetvā pārutapaṭaṁ uddhaṁ khipatū”ti.",
  "atk-s0510a1:131_3": "Te gantvā tathā akaṁsu. Dārumaṇḍalaṁ patamānaṁ tassā pādapiṭṭhiṁ bhindi. Dhammasabhāyaṁ",
  "atk-s0510a1:131_4": "sannipatitā puthujjanā sabbe “are, duṭṭhacori, tvaṁ evarūpassa lokattayasāmino evarūpaṁ",
  "atk-s0510a1:131_5": "abbhakkhānaṁ akāsī”ti uṭṭhahitvā ekekamuṭṭhipahāraṁ datvā sabhāya nīhariṁsu, dassanātikkantāya",
  "atk-s0510a1:131_6": "pathavī vivaramadāsi. Tasmiṁ khaṇe avīcito jālā uṭṭhahitvā kuladattikena rattakambaleneva",
  "atk-s0510a1:131_7": "taṁ acchādetvā avīcimhi pakkhipi, bhagavato lābhasakkāro atirekataro ahosi. Tena vuttaṁ –",
  "atk-s0510a1:132": "“Sabbābhibhussa buddhassa, nando nāmāsi sāvako;",
  "atk-s0510a1:133": "Taṁ abbhakkhāya niraye, ciraṁ saṁsaritaṁ mayā.",
  "atk-s0510a1:134": "“Dasavassasahassāni, niraye saṁsariṁ ciraṁ;",
  "atk-s0510a1:135": "Manussabhāvaṁ laddhāhaṁ, abbhakkhānaṁ bahuṁ labhiṁ.",
  "atk-s0510a1:136": "“Tena kammāvasesena, ciñcamāṇavikā mamaṁ;",
  "atk-s0510a1:137": "Abbhācikkhi abhūtena, janakāyassa aggato”ti. ;",
  "atk-s0510a1:138_0": "Tatiyapañhe – abbhakkhānanti abhi akkhānaṁ akkosanaṁ. Atīte kira bodhisatto apākaṭajātiyaṁ",
  "atk-s0510a1:138_1": "uppanno munāḷi nāma dhutto hutvā dujjanasaṁsaggabalena surabhiṁ nāma paccekabuddhaṁ",
  "atk-s0510a1:138_2": "“dussīlo pāpadhammo ayaṁ bhikkhū”ti akkosi. So tena akusalena vacīkammena bahūni",
  "atk-s0510a1:138_3": "vassasahassāni niraye paccitvā imasmiṁ pacchimattabhāve dasapāramitāsaṁsiddhibalena",
  "atk-s0510a1:138_4": "buddho jāto lābhaggayasaggappatto ahosi. Puna titthiyā ussāhajātā – “kathaṁ nu kho",
  "atk-s0510a1:138_5": "samaṇassa gotamassa ayasaṁ uppādessāmā”ti dukkhī dummanā nisīdiṁsu. Tadā sundarī",
  "atk-s0510a1:138_6": "nāmekā paribbājikā te upasaṅkamitvā vanditvā ṭhitā tuṇhībhūte kiñci avadante disvā",
  "atk-s0510a1:138_7": "“kiṁ mayhaṁ doso”ti pucchi. “Samaṇena gotamena amhe viheṭhiyamāne tvaṁ appossukkā",
  "atk-s0510a1:138_8": "viharissasi, idaṁ tava doso”ti. “Evamahaṁ tattha kiṁ karissāmī”ti? “Tvaṁ samaṇassa",
  "atk-s0510a1:138_9": "gotamassa avaṇṇaṁ uppādetuṁ sakkhissasī”ti? “Sakkhissāmi, ayyā”ti vatvā tato paṭṭhāya",
  "atk-s0510a1:138_10": "vuttanayena diṭṭhadiṭṭhānaṁ “samaṇena gotamena ekagandhakuṭiyaṁ sayitvā nikkhantā”ti",
  "atk-s0510a1:138_11": "vatvā akkosati paribhāsati. Titthiyāpi “passatha, bho, samaṇassa gotamassa kamma”nti",
  "atk-s0510a1:138_12": "akkosanti paribhāsanti. Vuttañhetaṁ –",
  "atk-s0510a1:139": "“Munāḷi nāmahaṁ dhutto, pubbe aññāsu jātisu;",
  "atk-s0510a1:140": "Paccekabuddhaṁ surabhiṁ, abbhācikkhiṁ adūsakaṁ.",
  "atk-s0510a1:141": "“Tena kammavipākena, niraye saṁsariṁ ciraṁ;",
  "atk-s0510a1:142": "Bahū vassasahassāni, dukkhaṁ vedesi vedanaṁ.",
  "atk-s0510a1:143": "“Tena kammāvasesena, idha pacchimake bhave;",
  "atk-s0510a1:144": "Abbhakkhānaṁ mayā laddhaṁ, sundarikāya kāraṇā”ti. ;",
  "atk-s0510a1:145_0": "Catutthapañhe – abbhakkhānaṁ abhi visesena akkosanaṁ paribhāsanaṁ. Atīte kira bodhisatto",
  "atk-s0510a1:145_1": "brāhmaṇakule uppanno bahussuto bahūhi sakkato pūjito tāpasapabbajjaṁ pabbajitvā himavante",
  "atk-s0510a1:145_2": "vanamūlaphalāhāro bahumāṇave mante vācento vāsaṁ kappesi. Eko pañcābhiññāaṭṭhasamāpattilābhī",
  "atk-s0510a1:145_3": "tāpaso tassa santikaṁ agamāsi. So taṁ disvāva issāpakato taṁ adūsakaṁ isiṁ “kāmabhogī",
  "atk-s0510a1:145_4": "kuhako ayaṁ isī”ti abbhācikkhi, attano sisse ca āha – “ayaṁ isi evarūpo anācārako”ti.",
  "atk-s0510a1:145_5": "Tepi tatheva akkosiṁsu paribhāsiṁsu. So tena akusalakammavipākena vassasahassāni",
  "atk-s0510a1:145_6": "niraye dukkhamanubhavitvā imasmiṁ pacchimattabhāve buddho hutvā lābhaggayasaggappatto",
  "atk-s0510a1:145_7": "ākāse puṇṇacando viya pākaṭo jāto. Tatheva titthiyā abbhakkhānenapi asantuṭṭhā punapi",
  "atk-s0510a1:145_8": "sundariyā abbhakkhānaṁ kāretvā surādhutte pakkosāpetvā lañjaṁ datvā “tumhe sundariṁ",
  "atk-s0510a1:145_9": "māretvā jetavanadvārasamīpe mālākacavarena chādethā”ti āṇāpesuṁ. Te tathā kariṁsu.",
  "atk-s0510a1:145_10": "Tato titthiyā “sundariṁ na passāmā”ti rañño ārocesuṁ. Rājā “pariyesathā”ti āha. Te",
  "atk-s0510a1:145_11": "attanā pātitaṭṭhānato gahetvā mañcakaṁ āropetvā rañño dassetvā “passatha, bho, samaṇassa",
  "atk-s0510a1:145_12": "gotamassa sāvakānaṁ kamma”nti bhagavato bhikkhusaṅghassa ca sakalanagare avaṇṇaṁ",
  "atk-s0510a1:145_13": "ugghosentā vicariṁsu. Sundariṁ āmakasusāne aṭṭake ṭhapesuṁ. Rājā “sundarimārake pariyesathā”ti",
  "atk-s0510a1:145_14": "āṇāpesi. Tadā dhuttā suraṁ pivitvā “tvaṁ sundariṁ māresi, tvaṁ māresī”ti kalahaṁ",
  "atk-s0510a1:145_15": "kariṁsu. Rājapurisā te dhutte gahetvā rañño dassesuṁ. Rājā “kiṁ, bhaṇe, tumhehi sundarī",
  "atk-s0510a1:145_16": "māritā”ti? “Āma, devā”ti. “Kehi āṇattā”ti? “Titthiyehi, devā”ti. Rājā titthiye āharāpetvā",
  "atk-s0510a1:145_17": "bandhāpetvā “gacchatha, bhaṇe, ‘buddhassa avaṇṇatthāya amhehi sayameva sundarī mārāpitā,",
  "atk-s0510a1:145_18": "bhagavā tassa sāvakā ca akārakā’ti ugghosathā”ti āha. Te tathā akaṁsu. Sakalanagaravāsino",
  "atk-s0510a1:145_19": "nikkaṅkhā ahesuṁ. Rājā titthiye ca dhutte ca mārāpetvā chaḍḍāpeti. Tato bhagavato",
  "atk-s0510a1:145_20": "bhiyyosomattāya lābhasakkāro vaḍḍhi. Tena vuttaṁ –",
  "atk-s0510a1:146": "“Brāhmaṇo sutavā āsiṁ, ahaṁ sakkatapūjito;",
  "atk-s0510a1:147": "Mahāvane pañcasate, mante vācemi māṇave.",
  "atk-s0510a1:148": "“Tatthāgato isi bhīmo, pañcābhiñño mahiddhiko;",
  "atk-s0510a1:149": "Tañcāhaṁ āgataṁ disvā, abbhācikkhiṁ adūsakaṁ.",
  "atk-s0510a1:150": "“Tatohaṁ avacaṁ sisse, kāmabhogī ayaṁ isi;",
  "atk-s0510a1:151": "Mayhampi bhāsamānassa, anumodiṁsu māṇavā.",
  "atk-s0510a1:152": "“Tato māṇavakā sabbe, bhikkhamānaṁ kule kule;",
  "atk-s0510a1:153": "Mahājanassa āhaṁsu, kāmabhogī ayaṁ isi.",
  "atk-s0510a1:154": "“Tena kammavipākena, pañcabhikkhusatā ime;",
  "atk-s0510a1:155": "Abbhakkhānaṁ labhuṁ sabbe, sundarikāya kāraṇā”ti. ;",
  "atk-s0510a1:156_0": "Pañcame pañhe – silāvedhoti āhatacitto silaṁ pavijjhi. Atīte kira bodhisatto ca kaniṭṭhabhātā",
  "atk-s0510a1:156_1": "ca ekapituputtā ahesuṁ. Te pitu accayena dāse paṭicca kalahaṁ karontā aññamaññaṁ",
  "atk-s0510a1:156_2": "viruddhā ahesuṁ. Bodhisatto attano balavabhāvena kaniṭṭhabhātaraṁ ajjhottharitvā",
  "atk-s0510a1:156_3": "tassupari pāsāṇaṁ pavijjhesi. So tena kammavipākena narakādīsu anekavassasahassāni",
  "atk-s0510a1:156_4": "dukkhamanubhavitvā imasmiṁ pacchimattabhāve buddho jāto. Devadatto rāhulakumārassa",
  "atk-s0510a1:156_5": "mātulo pubbe serivāṇijakāle bodhisattena saddhiṁ vāṇijo ahosi, te ekaṁ paṭṭanagāmaṁ",
  "atk-s0510a1:156_6": "patvā “tvaṁ ekavīthiṁ gaṇhāhi, ahampi ekavīthiṁ gaṇhāmī”ti dvepi paviṭṭhā. Tesu devadattassa",
  "atk-s0510a1:156_7": "paviṭṭhavīthiyaṁ jiṇṇaseṭṭhibhariyā ca nattā ca dveyeva ahesuṁ, tesaṁ mahantaṁ suvaṇṇathālakaṁ",
  "atk-s0510a1:156_8": "malaggahitaṁ bhājanantare ṭhapitaṁ hoti, taṁ suvaṇṇathālakabhāvaṁ ajānantī “imaṁ",
  "atk-s0510a1:156_9": "thālakaṁ gahetvā piḷandhanaṁ dethā”ti āha. So taṁ gahetvā sūciyā lekhaṁ kaḍḍhitvā",
  "atk-s0510a1:156_10": "suvaṇṇathālakabhāvaṁ ñatvā “thokaṁ datvā gaṇhissāmī”ti cintetvā gato. Atha bodhisattaṁ",
  "atk-s0510a1:156_11": "dvārasamīpaṁ āgataṁ disvā “nattā, ayye, mayhaṁ kacchapuṭaṁ piḷandhanaṁ dethā”ti.",
  "atk-s0510a1:156_12": "Sā taṁ pakkosāpetvā nisīdāpetvā taṁ thālakaṁ datvā “imaṁ gahetvā mayhaṁ nattāya kacchapuṭaṁ",
  "atk-s0510a1:156_13": "piḷandhanaṁ dethā”ti. Bodhisatto taṁ gahetvā suvaṇṇathālakabhāvaṁ ñatvā “tena vañcitā”ti",
  "atk-s0510a1:156_14": "ñatvā attano pasibbakāya ṭhapitaaṭṭhakahāpaṇe avasesabhaṇḍañca datvā kacchapuṭaṁ",
  "atk-s0510a1:156_15": "piḷandhanaṁ kumārikāya hatthe piḷandhāpetvā agamāsi. So vāṇijo punāgantvā pucchi.",
  "atk-s0510a1:156_16": "“Tāta, tvaṁ na gaṇhittha, mayhaṁ putto idañcidañca datvā taṁ gahetvā gato”ti. So",
  "atk-s0510a1:156_17": "taṁ sutvāva hadayena phālitena viya dhāvitvā anubandhi. Bodhisatto nāvaṁ āruyha pakkhandi.",
  "atk-s0510a1:156_18": "So “tiṭṭha, mā palāyi mā palāyī”ti vatvā “nibbattanibbattabhave taṁ nāsetuṁ samattho",
  "atk-s0510a1:156_19": "bhaveyya”nti patthanaṁ akāsi.",
  "atk-s0510a1:157_0": "So patthanāvasena anekesu jātisatasahassesu aññamaññaṁ viheṭhetvā imasmiṁ attabhāve",
  "atk-s0510a1:157_1": "sakyakule nibbattitvā kamena bhagavati sabbaññutaṁ patvā rājagahe viharante anuruddhādīhi",
  "atk-s0510a1:157_2": "saddhiṁ bhagavato santikaṁ gantvā pabbajitvā jhānalābhī hutvā pākaṭo bhagavantaṁ",
  "atk-s0510a1:157_3": "varaṁ yāci – “bhante, sabbo bhikkhusaṅgho piṇḍapātikādīni terasa dhutaṅgāni samādiyatu,",
  "atk-s0510a1:157_4": "sakalo bhikkhusaṅgho mama bhāro hotū”ti. Bhagavā na anujāni. Devadatto veraṁ bandhitvā",
  "atk-s0510a1:157_5": "parihīnajjhāno bhagavantaṁ māretukāmo ekadivasaṁ vebhārapabbatapāde ṭhitassa bhagavato",
  "atk-s0510a1:157_6": "upari ṭhito pabbatakūṭaṁ paviddhesi. Bhagavato ānubhāvena aparo pabbatakūṭo taṁ patamānaṁ",
  "atk-s0510a1:157_7": "sampaṭicchi. Tesaṁ ghaṭṭanena uṭṭhitā papaṭikā āgantvā bhagavato pādapiṭṭhiyaṁ pahari. Tena vuttaṁ –",
  "atk-s0510a1:158": "“Vemātubhātaraṁ pubbe, dhanahetu haniṁ ahaṁ;",
  "atk-s0510a1:159": "Pakkhipiṁ giriduggasmiṁ, silāya ca apiṁsayiṁ.",
  "atk-s0510a1:160": "“Tena kammavipākena, devadatto silaṁ khipi;",
  "atk-s0510a1:161": "Aṅguṭṭhaṁ piṁsayī pāde, mama pāsāṇasakkharā”ti. ;",
  "atk-s0510a1:162_0": "Chaṭṭhapañhe – sakalikāvedhoti sakalikāya ghaṭṭanaṁ. Atīte kira bodhisatto ekasmiṁ",
  "atk-s0510a1:162_1": "kule nibbatto daharakāle mahāvīthiyaṁ kīḷamāno vīthiyaṁ piṇḍāya caramānaṁ paccekabuddhaṁ",
  "atk-s0510a1:162_2": "disvā “ayaṁ muṇḍako samaṇo kuhiṁ gacchatī”ti pāsāṇasakalikaṁ gahetvā tassa pādapiṭṭhiyaṁ",
  "atk-s0510a1:162_3": "khipi. Pādapiṭṭhicammaṁ chinditvā ruhiraṁ nikkhami. So tena pāpakammena anekavassasahassāni",
  "atk-s0510a1:162_4": "niraye mahādukkhaṁ anubhavitvā buddhabhūtopi kammapilotikavasena pādapiṭṭhiyaṁ pāsāṇasakalikaghaṭṭanena",
  "atk-s0510a1:162_5": "ruhiruppādaṁ labhi. Tena vuttaṁ –",
  "atk-s0510a1:163": "“Purehaṁ dārako hutvā, kīḷamāno mahāpathe;",
  "atk-s0510a1:164": "Paccekabuddhaṁ disvāna, magge sakalikaṁ khipiṁ.",
  "atk-s0510a1:165": "“Tena kammavipākena, idha pacchimake bhave;",
  "atk-s0510a1:166": "Vadhatthaṁ maṁ devadatto, abhimāre payyojayī”ti. ;",
  "atk-s0510a1:167_0": "Sattamapañhe – nāḷāgirīti dhanapālako hatthī māraṇatthāya pesito. Atīte kira bodhisatto",
  "atk-s0510a1:167_1": "hatthigopako hutvā nibbatto hatthiṁ āruyha vicaramāno mahāpathe paccekabuddhaṁ disvā",
  "atk-s0510a1:167_2": "“kuto āgacchati ayaṁ muṇḍako”ti āhatacitto khilajāto hatthinā āsādesi. So tena kammena",
  "atk-s0510a1:167_3": "apāyesu anekavassasahassāni dukkhaṁ anubhavitvā pacchimattabhāve buddho jāto. Devadatto",
  "atk-s0510a1:167_4": "ajātasatturājānaṁ sahāyaṁ katvā “tvaṁ, mahārāja, pitaraṁ ghātetvā rājā hohi, ahaṁ",
  "atk-s0510a1:167_5": "buddhaṁ māretvā buddho bhavissāmī”ti saññāpetvā ekadivasaṁ rañño anuññātāya hatthisālaṁ",
  "atk-s0510a1:167_6": "gantvā – “sve tumhe nāḷāgiriṁ soḷasasurāghaṭe pāyetvā bhagavato piṇḍāya caraṇavelāyaṁ",
  "atk-s0510a1:167_7": "pesethā”ti hatthigopake āṇāpesi. Sakalanagaraṁ mahākolāhalaṁ ahosi, “buddhanāgena",
  "atk-s0510a1:167_8": "hatthināgassa yuddhaṁ passissāmā”ti ubhato rājavīthiyaṁ mañcātimañcaṁ bandhitvā pātova",
  "atk-s0510a1:167_9": "sannipatiṁsu. Bhagavāpi katasarīrapaṭijaggano bhikkhusaṅghaparivuto rājagahaṁ piṇḍāya",
  "atk-s0510a1:167_10": "pāvisi. Tasmiṁ khaṇe vuttaniyāmeneva nāḷāgiriṁ vissajjesuṁ. So vīthicaccarādayo vidhamento",
  "atk-s0510a1:167_11": "āgacchati. Tadā ekā itthī dārakaṁ gahetvā vīthito vīthiṁ gacchati, hatthī taṁ itthiṁ",
  "atk-s0510a1:167_12": "disvā anubandhi. Bhagavā “nāḷāgiri, na taṁ hanatthāya pesito, idhāgacchāhī”ti āha.",
  "atk-s0510a1:167_13": "So taṁ saddaṁ sutvā bhagavantābhimukho dhāvi. Bhagavā aparimāṇesu cakkavāḷesu anantasattesu",
  "atk-s0510a1:167_14": "pharaṇārahaṁ mettaṁ ekasmiṁyeva nāḷāgirimhi phari. So bhagavato mettāya phuṭo nibbhayo",
  "atk-s0510a1:167_15": "hutvā bhagavato pādamūle nipati. Bhagavā tassa matthake hatthaṁ ṭhapesi. Tadā devabrahmādayo",
  "atk-s0510a1:167_16": "acchariyabbhutajātacittā pupphaparāgādīhi pūjesuṁ. Sakalanagare jaṇṇukamattā dhanarāsayo",
  "atk-s0510a1:167_17": "ahesuṁ. Rājā “pacchimadvāre dhanāni nagaravāsīnaṁ hontu, puratthimadvāre dhanāni",
  "atk-s0510a1:167_18": "rājabhaṇḍāgāre hontū”ti bheriṁ carāpesi. Sabbe tathā kariṁsu. Tadā nāḷāgiri dhanapālo",
  "atk-s0510a1:167_19": "nāma ahosi. Bhagavā veḷuvanārāmaṁ agamāsi. Tena vuttaṁ –",
  "atk-s0510a1:168": "“Hatthāroho pure āsiṁ, paccekamunimuttamaṁ;",
  "atk-s0510a1:169": "Piṇḍāya vicarantaṁ taṁ, āsādesiṁ gajenahaṁ.",
  "atk-s0510a1:170": "“Tena kammavipākena, bhanto nāḷāgirī gajo;",
  "atk-s0510a1:171": "Giribbaje puravare, dāruṇo samupāgamī”ti. ;",
  "atk-s0510a1:172_0": "Aṭṭhamapañhe – satthacchedoti satthena gaṇḍaphālanaṁ kuṭhārāya satthena chedo. Atīte",
  "atk-s0510a1:172_1": "kira bodhisatto paccantadese rājā ahosi. So dujjanasaṁsaggavasena paccantadese vāsavasena",
  "atk-s0510a1:172_2": "ca dhutto sāhasiko ekadivasaṁ khaggahattho pattikova nagare vicaranto nirāparādhe",
  "atk-s0510a1:172_3": "jane khaggena phālento agamāsi. So tena pāpakammavipākena bahūni vassasahassāni niraye",
  "atk-s0510a1:172_4": "paccitvā tiracchānādīsu dukkhamanubhavitvā pakkāvasesena pacchimattabhāve buddhabhūtopi",
  "atk-s0510a1:172_5": "heṭṭhā vuttanayena devadattena khittapāsāṇasakkhalikapahārena uṭṭhitagaṇḍo ahosi.",
  "atk-s0510a1:172_6": "Jīvako mettacittena taṁ gaṇḍaṁ phālesi. Vericittassa devadattassa ruhiruppādakammaṁ",
  "atk-s0510a1:172_7": "anantarikaṁ ahosi, mettacittassa jīvakassa gaṇḍaphālanaṁ puññameva ahosi. Tena vuttaṁ –",
  "atk-s0510a1:173": "“Rājāhaṁ pattiko āsiṁ, sattiyā purise haniṁ;",
  "atk-s0510a1:174": "Tena kammavipākena, niraye paccisaṁ bhusaṁ.",
  "atk-s0510a1:175": "“Kammuno tassa sesena, idāni sakalaṁ mama;",
  "atk-s0510a1:176": "Pāde chaviṁ pakappesi, na hi kammaṁ vinassatī”ti. ;",
  "atk-s0510a1:177_0": "Navame pañhe – “sīsadukkhanti sīsābādho sīsavedanā. Atīte kira bodhisatto kevaṭṭagāme",
  "atk-s0510a1:177_1": "kevaṭṭo hutvā nibbatti. So ekadivasaṁ kevaṭṭapurisehi saddhiṁ macchamāraṇaṭṭhānaṁ",
  "atk-s0510a1:177_2": "gantvā macche mārente disvā tattha somanassaṁ uppādesi, sahagatāpi tatheva somanassaṁ",
  "atk-s0510a1:177_3": "uppādayiṁsu. So tena akusalakammena caturāpāye dukkhamanubhavitvā imasmiṁ pacchimattabhāve",
  "atk-s0510a1:177_4": "tehi purisehi saddhiṁ sakyarājakule nibbattitvā kamena buddhattaṁ pattopi sayaṁ sīsābādhaṁ",
  "atk-s0510a1:177_5": "paccanubhosi. Te ca sakyarājāno dhammapadaṭṭhakathāyaṁ vuttanayena viḍaḍūbhasaṅgāme",
  "atk-s0510a1:177_6": "sabbe vināsaṁ pāpuṇiṁsu. Tena vuttaṁ –",
  "atk-s0510a1:178": "“Ahaṁ kevaṭṭagāmasmiṁ, ahuṁ kevaṭṭadārako;",
  "atk-s0510a1:179": "Macchake ghātite disvā, janayiṁ somanassakaṁ.",
  "atk-s0510a1:180": "“Tena kammavipākena, sīsadukkhaṁ ahū mama;",
  "atk-s0510a1:181": "Sabbe sakkā ca haññiṁsu, yadā hani viṭaṭūbho”ti. ;",
  "atk-s0510a1:182_0": "Dasamapañhe – yavakhādananti verañjāyaṁ yavataṇḍulakhādanaṁ. Atīte kira bodhisatto",
  "atk-s0510a1:182_1": "aññatarasmiṁ kule nibbatto jātivasena ca andhabālabhāvena ca phussassa bhagavato",
  "atk-s0510a1:182_2": "sāvake madhurannapāne sālibhojanādayo ca bhuñjamāne disvā “are muṇḍakasamaṇā, yavaṁ",
  "atk-s0510a1:182_3": "khādatha, mā sālibhojanaṁ bhuñjathā”ti akkosi. So tena akusalakammavipākena anekavassasahassāni",
  "atk-s0510a1:182_4": "caturāpāye dukkhamanubhavitvā imasmiṁ pacchimattabhāve kamena buddhattaṁ patvā lokasaṅgahaṁ",
  "atk-s0510a1:182_5": "karonto gāmanigamarājadhānīsu caritvā ekasmiṁ samaye verañjabrāhmaṇagāmasamīpe sākhāviṭapasampannaṁ",
  "atk-s0510a1:182_6": "pucimandarukkhamūlaṁ pāpuṇi. Verañjabrāhmaṇo bhagavantaṁ upasaṅkamitvā anekapariyāyena",
  "atk-s0510a1:182_7": "bhagavantaṁ jinituṁ asakkonto sotāpanno hutvā “bhante, idheva vassaṁ upagantuṁ vaṭṭatī”ti",
  "atk-s0510a1:182_8": "ārocesi. Bhagavā tuṇhībhāvena adhivāsesi. Atha punadivasato paṭṭhāya māro pāpimā",
  "atk-s0510a1:182_9": "sakalaverañjabrāhmaṇagāmavāsīnaṁ mārāvaṭṭanaṁ akāsi. Piṇḍāya paviṭṭhassa bhagavato",
  "atk-s0510a1:182_10": "mārāvaṭṭanavasena ekopi kaṭacchubhikkhāmattaṁ dātā nāhosi. Bhagavā tucchapattova",
  "atk-s0510a1:182_11": "bhikkhusaṅghaparivuto punāgañchi. Tasmiṁ evaṁ āgate tattheva nivuṭṭhā assavāṇijā",
  "atk-s0510a1:182_12": "taṁ divasaṁ dānaṁ datvā tato paṭṭhāya bhagavantaṁ pañcasatabhikkhuparivāraṁ nimantetvā",
  "atk-s0510a1:182_13": "pañcannaṁ assasatānaṁ bhattato vibhāgaṁ katvā yavaṁ koṭṭetvā bhikkhūnaṁ pattesu pakkhipiṁsu.",
  "atk-s0510a1:182_14": "Sakalassa sahassacakkavāḷadevatā sujātāya pāyāsapacanadivase viya dibbojaṁ pakkhipiṁsu.",
  "atk-s0510a1:182_15": "Bhagavā paribhuñji, evaṁ temāsaṁ yavaṁ paribhuñji. Temāsaccayena mārāvaṭṭane vigate",
  "atk-s0510a1:182_16": "pavāraṇādivase verañjo brāhmaṇo saritvā mahāsaṁvegappatto buddhappamukhassa bhikkhusaṅghassa",
  "atk-s0510a1:182_17": "mahādānaṁ datvā vanditvā khamāpesi. Tena vuttaṁ –",
  "atk-s0510a1:183": "“Phussassāhaṁ pāvacane, sāvake paribhāsayiṁ;",
  "atk-s0510a1:184": "Yavaṁ khādatha bhuñjatha, mā ca bhuñjatha sālayo.",
  "atk-s0510a1:185": "“Tena kammavipākena, temāsaṁ khāditaṁ yavaṁ;",
  "atk-s0510a1:186": "Nimantito brāhmaṇena, verañjāyaṁ vasiṁ tadā”ti. ;",
  "atk-s0510a1:187_0": "Ekādasamapañhe – piṭṭhidukkhanti piṭṭhiābādho. Atīte kira bodhisatto gahapatikule",
  "atk-s0510a1:187_1": "nibbatto thāmasampanno kiñci rassadhātuko ahosi. Tena samayena eko mallayuddhayodho",
  "atk-s0510a1:187_2": "sakalajambudīpe gāmanigamarājadhānīsu mallayuddhe vattamāne purise pātetvā jayappatto",
  "atk-s0510a1:187_3": "kamena bodhisattassa vasananagaraṁ patvā tasmimpi jane pātetvā gantumāraddho. Tadā",
  "atk-s0510a1:187_4": "bodhisatto “mayhaṁ vasanaṭṭhāne esa jayaṁ patvā gacchatī”ti tattha nagaramaṇḍalamāgamma",
  "atk-s0510a1:187_5": "appoṭetvā āgaccha mayā saddhiṁ yujjhitvā gacchāti. So hasitvā “ahaṁ mahante purise",
  "atk-s0510a1:187_6": "pātesiṁ, ayaṁ rassadhātuko vāmanako mama ekahatthassāpi nappahotī”ti appoṭetvā naditvā",
  "atk-s0510a1:187_7": "āgacchi. Te ubhopi aññamaññaṁ hatthaṁ parāmasiṁsu, bodhisatto taṁ ukkhipitvā ākāse",
  "atk-s0510a1:187_8": "bhamitvā bhūmiyaṁ pātento khandhaṭṭhiṁ bhinditvā pātesi. Sakalanagaravāsino ukkuṭṭhiṁ",
  "atk-s0510a1:187_9": "karontā appoṭetvā vatthābharaṇādīhi bodhisattaṁ pūjesuṁ. Bodhisatto taṁ mallayodhaṁ",
  "atk-s0510a1:187_10": "ujuṁ sayāpetvā khandhaṭṭhiṁ ujukaṁ katvā “gaccha ito paṭṭhāya evarūpaṁ mā karosī”ti",
  "atk-s0510a1:187_11": "vatvā uyyojesi. So tena kammavipākena nibbattanibbattabhave sarīrasīsādi dukkhamanubhavitvā",
  "atk-s0510a1:187_12": "imasmiṁ pacchimattabhāve buddhabhūtopi piṭṭhirujādidukkhamanubhosi. Tasmā kadāci",
  "atk-s0510a1:187_13": "piṭṭhidukkhe uppanne sāriputtamoggallāne “ito paṭṭhāya dhammaṁ desethā”ti vatvā sayaṁ",
  "atk-s0510a1:187_14": "sugatacīvaraṁ paññāpetvā sayati, kammapilotikaṁ nāma buddhamapi na muñcati. Vuttañhetaṁ –",
  "atk-s0510a1:188": "“Nibbuddhe vattamānamhi, mallaputtaṁ niheṭhayiṁ;",
  "atk-s0510a1:189": "Tena kammavipākena, piṭṭhidukkhaṁ ahū mamā”ti. ;",
  "atk-s0510a1:190_0": "Dvādasamapañhe – atisāroti lohitapakkhandikāvirecanaṁ. Atīte kira bodhisatto gahapatikule",
  "atk-s0510a1:190_1": "nibbatto vejjakammena jīvikaṁ kappesi. So ekaṁ seṭṭhiputtaṁ rogena vicchitaṁ tikicchanto",
  "atk-s0510a1:190_2": "bhesajjaṁ katvā tikicchitvā tassa deyyadhammadāne pamādamāgamma aparaṁ osadhaṁ datvā",
  "atk-s0510a1:190_3": "vamanavirecanaṁ akāsi. Seṭṭhi bahudhanaṁ adāsi. So tena kammavipākena nibbattanibbattabhave",
  "atk-s0510a1:190_4": "lohitapakkhandikābādhena vicchito ahosi. Imasmimpi pacchimattabhāve parinibbānasamaye",
  "atk-s0510a1:190_5": "cundena kammāraputtena pacitasūkaramaddavassa sakalacakkavāḷadevatāhi pakkhittadibbojena",
  "atk-s0510a1:190_6": "āhārena saha bhuttakkhaṇe lohitapakkhandikāvirecanaṁ ahosi. Koṭisatasahassānaṁ hatthīnaṁ",
  "atk-s0510a1:190_7": "balaṁ khayamagamāsi. Bhagavā visākhapuṇṇamāyaṁ kusinārāyaṁ parinibbānatthāya gacchanto",
  "atk-s0510a1:190_8": "anekesu ṭhānesu nisīdanto pipāsito pānīyaṁ pivitvā mahādukkhena kusināraṁ patvā paccūsasamaye",
  "atk-s0510a1:190_9": "parinibbāyi. Kammapilotikaṁ evarūpaṁ lokattayasāmimpi na vijahati. Tena vuttaṁ –",
  "atk-s0510a1:191": "“Tikicchako ahaṁ āsiṁ, seṭṭhiputtaṁ virecayiṁ;",
  "atk-s0510a1:192": "Tena kammavipākena, hoti pakkhandikā mamāti.",
  "atk-s0510a1:193": "“Evaṁ jino viyākāsi, bhikkhusaṅghassa aggato;",
  "atk-s0510a1:194": "Sabbābhiññābalappatto, anotatte mahāsare”ti. ;",
  "atk-s0510a1:195_0": "Evaṁ paṭiññātapañhānaṁ, mātikāṭhapanavasena akusalāpadānaṁ samattaṁ nāma hotīti vuttaṁ",
  "atk-s0510a1:195_1": "itthaṁ sudanti itthaṁ iminā pakārena heṭṭhā vuttanayena. Sudanti nipāto padapūraṇatthe",
  "atk-s0510a1:195_2": "āgato. Bhagavā bhāgyasampanno pūritapāramimahāsatto –",
  "atk-s0510a1:196": "“Bhāgyavā bhaggavā yutto, bhagehi ca vibhattavā;",
  "atk-s0510a1:197": "Bhattavā vantagamano, bhavesu bhagavā tato”ti. –",
  "atk-s0510a1:198_0": "Evamādiguṇayutto devātidevo sakkātisakko brahmātibrahmā buddhātibuddho so mahākāruṇiko",
  "atk-s0510a1:198_1": "bhagavā attano buddhacariyaṁ buddhakāraṇaṁ sambhāvayamāno pākaṭaṁ kurumāno buddhāpadāniyaṁ",
  "atk-s0510a1:198_2": "nāma buddhakāraṇapakāsakaṁ nāma dhammapariyāyaṁ dhammadesanaṁ suttaṁ abhāsittha kathesīti.",
  "atk-s0510a1:199": "Iti visuddhajanavilāsiniyā apadāna-aṭṭhakathāya",
  "atk-s0510a1:200": "Buddhaapadānasaṁvaṇṇanā samattā.",
  "atk-s0510a1:201": "2.Paccekabuddhaapadānavaṇṇanā",
  "atk-s0510a1:202_0": "Tato anantaraṁ apadānaṁ saṅgāyanto “paccekabuddhāpadānaṁ, āvuso ānanda, bhagavatā",
  "atk-s0510a1:202_1": "kattha paññatta”nti puṭṭho “atha paccekabuddhāpadānaṁ suṇāthā”ti āha. Tesaṁ apadānattho heṭṭhā vuttoyeva.",
  "atk-s0510a1:203_0": "83. “Suṇāthā”ti vuttapadaṁ uppattinibbattivasena pakāsento “tathāgataṁ jetavane vasanta”ntiādimāha.",
  "atk-s0510a1:203_1": "Tattha jetakumārassa nāmavasena tathāsaññite vihāre catūhi iriyāpathavihārehi dibbabrahmaariyavihārehi",
  "atk-s0510a1:203_2": "vā vasantaṁ viharantaṁ yathā purimakā vipassiādayo buddhā samattiṁsapāramiyo pūretvā",
  "atk-s0510a1:203_3": "āgatā, tathā amhākampi bhagavā āgatoti tathāgato. Taṁ tathāgataṁ jetavane vasantanti",
  "atk-s0510a1:203_4": "sambandho. Vedehamunīti vedeharaṭṭhe jātā vedehī, vedehiyā putto vedehiputto. Monaṁ",
  "atk-s0510a1:203_5": "vuccati ñāṇaṁ, tena ito gato pavattoti muni. Vedehiputto ca so muni ceti “vedehiputtamunī”ti",
  "atk-s0510a1:203_6": "vattabbe “vaṇṇāgamo”tiādinā niruttinayena i-kārassa attaṁ putta-saddassa ca lopaṁ",
  "atk-s0510a1:203_7": "katvā “vedehamunī”ti vuttaṁ. “Etadaggaṁ, bhikkhave, mama sāvakānaṁ bhikkhūnaṁ satimantānaṁ",
  "atk-s0510a1:203_8": "dhitimantānaṁ gatimantānaṁ bahussutānaṁ upaṭṭhākānaṁ yadidaṁ ānando”ti etadagge ṭhapito",
  "atk-s0510a1:203_9": "āyasmā ānando nataṅgo namanakāyaṅgo añjaliko hutvā “bhante, paccekabuddhā nāma kīdisā",
  "atk-s0510a1:203_10": "hontī”ti apucchīti sambandho. Te paccekabuddhā kehi hetubhi kehi kāraṇehi bhavanti",
  "atk-s0510a1:203_11": "uppajjanti. Vīrāti bhagavantaṁ ālapati.",
  "atk-s0510a1:204_0": "84-85. Tato paraṁ vissajjitākāraṁ dassento “tadāha sabbaññuvaro mahesī”tiādimāha.",
  "atk-s0510a1:204_1": "Sabbaṁ atītādibhedaṁ hatthāmalakaṁ viya jānātīti sabbaññū, sabbaññū ca so varo uttamo",
  "atk-s0510a1:204_2": "ceti sabbaññuvaro. Mahantaṁ sīlakkhandhaṁ, samādhikkhandhaṁ, paññākkhandhaṁ, vimuttikkhandhaṁ,",
  "atk-s0510a1:204_3": "mahantaṁ vimuttiñāṇadassanakkhandhaṁ esati gavesatīti mahesi. Ānandabhaddaṁ madhurena",
  "atk-s0510a1:204_4": "sarena tadā tasmiṁ pucchitakāle āha kathesīti sambandho. Bho ānanda, ye paccekabuddhā",
  "atk-s0510a1:204_5": "pubbabuddhesu pubbesu atītabuddhesu katādhikārā katapuññasambhārā jinasāsanesu aladdhamokkhā",
  "atk-s0510a1:204_6": "appattanibbānā. Te sabbe paccekabuddhā dhīrā idha imasmiṁ loke saṁvegamukhena ekapuggalaṁ",
  "atk-s0510a1:204_7": "padhānaṁ katvā paccekabuddhā jātāti attho. Sutikkhapaññā suṭṭhu tikkhapaññā. Vināpi",
  "atk-s0510a1:204_8": "buddhehi buddhānaṁ ovādānusāsanīhi rahitā api. Parittakenapi appamattakenapi ārammaṇenapaccekabodhiṁ",
  "atk-s0510a1:204_9": "paṭiekkaṁ bodhiṁ sammāsambuddhānantaraṁ bodhiṁ anupāpuṇanti paṭivijjhanti.",
  "atk-s0510a1:205_0": "86.Sabbamhilokamhi sakalasmiṁ lokattaye mamaṁ ṭhapetvā maṁ vihāya pacekabuddhehi",
  "atk-s0510a1:205_1": "samova sadiso eva natthi, tesaṁ mahāmunīnaṁ paccekabuddhānaṁ imaṁ vaṇṇaṁ imaṁ guṇaṁ",
  "atk-s0510a1:205_2": "padesamattaṁ saṅkhepamattaṁ ahaṁ tumhākaṁ sādhu sādhukaṁ vakkhāmi kathessāmīti attho.",
  "atk-s0510a1:206_0": "87. Anācariyakā hutvā sayameva buddhānaṁ attanāva paṭividdhānaṁ isīnaṁ antare mahāisīnaṁ",
  "atk-s0510a1:206_1": "madhūvakhuddaṁ khuddakamadhupaṭalaṁ iva sādhūni madhurāni vākyāni udānavacanāni anuttaraṁ",
  "atk-s0510a1:206_2": "uttaravirahitaṁ bhesajaṁ osadhaṁ nibbānaṁ patthayantā icchantā sabbe tumhe supasannacittā",
  "atk-s0510a1:206_3": "suppasannamanā suṇātha manasi karothāti attho.",
  "atk-s0510a1:207_0": "88-89.Paccekabuddhānaṁ samāgatānanti rāsibhūtānaṁ uppannānaṁ paccekabuddhānaṁ. Ariṭṭho,",
  "atk-s0510a1:207_1": "upariṭṭho, tagarasikhi, yasassī, sudassano, piyadassī, gandhāro, piṇḍolo, upāsabho,",
  "atk-s0510a1:207_2": "nitho, tatho, sutavā, bhāvitatto, sumbho, subho, methulo, aṭṭhamo, sumedho, anīgho,",
  "atk-s0510a1:207_3": "sudāṭho, hiṅgu, hiṅgo, dvejālino, aṭṭhako, kosalo, subāhu, upanemiso, nemiso, santacitto,",
  "atk-s0510a1:207_4": "sacco, tatho, virajo, paṇḍito, kālo, upakālo, vijito, jito, aṅgo, paṅgo, guttijjito,",
  "atk-s0510a1:207_5": "passī, jahī, upadhiṁ, dukkhamūlaṁ, aparājito, sarabhaṅgo, lomahaṁso, uccaṅgamāyo,",
  "atk-s0510a1:207_6": "asito, anāsavo, manomayo, mānacchido, bandhumā, tadādhimutto, vimalo, ketumā, kotumbaraṅgo,",
  "atk-s0510a1:207_7": "mātaṅgo, ariyo, accuto, accutagāmi, byāmako, sumaṅgalo, dibbilo cātiādīnaṁ paccekabuddhasatānaṁ",
  "atk-s0510a1:207_8": "yāni apadānāni paramparaṁ paccekaṁ byākaraṇāni yo ca ādīnavo yañca virāgavatthuṁ",
  "atk-s0510a1:207_9": "anallīyanakāraṇaṁ yathā ca yena kāraṇena bodhiṁ anupāpuṇiṁsu catumaggañāṇaṁ paccakkhaṁ",
  "atk-s0510a1:207_10": "kariṁsu. Sarāgavatthusūti suṭṭhu allīyitabbavatthūsu vatthukāmakilesakāmesu virāgasaññī",
  "atk-s0510a1:207_11": "virattasaññavanto rattamhi lokamhi allīyanasabhāvaloke viratacittā anallīyanamanā",
  "atk-s0510a1:207_12": "hitvā papañceti rāgo papañcaṁ doso papañcaṁ sabbakilesā papañcāti papañcasaṅkhāte",
  "atk-s0510a1:207_13": "kilese hitvā jiya phanditānīti phanditāni dvāsaṭṭhi diṭṭhigatāni jinitvā tatheva",
  "atk-s0510a1:207_14": "tena kāraṇena evaṁ bodhiṁ anupāpuṇiṁsu paccekabodhiñāṇaṁ paccakkhaṁ kariṁsūti attho.",
  "atk-s0510a1:208_0": "90-91.Sabbesu bhūtesu nidhāya daṇḍanti tajjanaphālanavadhabandhanaṁ nidhāya ṭhapetvā",
  "atk-s0510a1:208_1": "tesaṁ sabbasattānaṁ antare aññataraṁ kañci ekampi sattaṁ aviheṭhayaṁ aviheṭhayanto",
  "atk-s0510a1:208_2": "adukkhāpento mettena cittena “sabbe sattā sukhitā hontū”ti mettāsahagatena cetasā",
  "atk-s0510a1:208_3": "hitānukampī hitena anukampanasabhāvo. Atha vā sabbesu bhūtesu nidhāya daṇḍanti sabbesūti",
  "atk-s0510a1:208_4": "sabbena sabbaṁ sabbathā sabbaṁ asesaṁ nissesaṁ pariyādiyanavacanametaṁ. Bhūtesūti",
  "atk-s0510a1:208_5": "bhūtā vuccanti tasā ca thāvarā ca. Yesaṁ tasiṇā taṇhā appahīnā, yesañca bhayabheravā",
  "atk-s0510a1:208_6": "appahīnā, te tasā. Kiṁ kāraṇā vuccanti tasā? Tasanti uttasanti paritasanti bhāyanti",
  "atk-s0510a1:208_7": "santāsaṁ āpajjanti, taṁ kāraṇā vuccanti tasā. Yesaṁ tasiṇā taṇhā pahīnā, yesañca",
  "atk-s0510a1:208_8": "bhayabheravā pahīnā, te thāvarā. Kiṁ kāraṇā vuccanti thāvarā? Thiranti na tasanti",
  "atk-s0510a1:208_9": "na uttasanti na paritasanti na bhāyanti na santāsaṁ āpajjanti, taṁ kāraṇā vuccanti thāvarā.",
  "atk-s0510a1:209_0": "Tayo daṇḍā – kāyadaṇḍo, vacīdaṇḍo, manodaṇḍoti. Tividhaṁ kāyaduccaritaṁ kāyadaṇḍo,",
  "atk-s0510a1:209_1": "catubbidhaṁ vacīduccaritaṁ vacīdaṇḍo, tividhaṁ manoduccaritaṁ manodaṇḍo. Sabbesu",
  "atk-s0510a1:209_2": "sakalesu bhūtesu sattesu taṁ tividhaṁ daṇḍaṁ nidhāya nidahitvā oropayitvā samoropayitvā",
  "atk-s0510a1:209_3": "nikkhipitvā paṭippassambhetvā hiṁsanatthaṁ agahetvāti sabbesu bhūtesu nidhāya daṇḍaṁ.",
  "atk-s0510a1:209_4": "Aviheṭhayaṁ aññatarampi tesanti ekamekampi sattaṁ pāṇinā vā leḍḍunā vā daṇḍena vā",
  "atk-s0510a1:209_5": "satthena vā anduyā vā rajjuyā vā aviheṭhayanto, sabbepi satte pāṇinā vā leḍḍunā vā",
  "atk-s0510a1:209_6": "daṇḍena vā satthena vā anduyā vā rajjuyā vā aviheṭhayaṁ aviheṭhayanto aññatarampi",
  "atk-s0510a1:209_7": "tesaṁ. Na puttamiccheyya kuto sahāyanti nāti paṭikkhepo. Puttanti cattāro puttā atrajo",
  "atk-s0510a1:209_8": "putto, khettajo, dinnako, antevāsiko putto. Sahāyanti sahāyo vuccati yena saha āgamanaṁ",
  "atk-s0510a1:209_9": "phāsu, gamanaṁ phāsu, ṭhānaṁ phāsu, nisajjā phāsu, ālapanaṁ phāsu, sallapanaṁ phāsu,",
  "atk-s0510a1:209_10": "samullapanaṁ phāsu. Na puttamiccheyya kuto sahāyanti puttampi na iccheyya na sādiyeyya",
  "atk-s0510a1:209_11": "na pattheyya na pihayeyya nābhijappeyya, kuto mittaṁ vā sandiṭṭhaṁ vā sambhattaṁ",
  "atk-s0510a1:209_12": "vā sahāyaṁ vā iccheyya sādiyeyya pattheyya pihayeyya abhijappeyyāti na puttamiccheyya",
  "atk-s0510a1:209_13": "kuto sahāyaṁ. Eko care khaggavisāṇakappoti so paccekasambuddho pabbajjāsaṅkhātena",
  "atk-s0510a1:209_14": "eko, adutiyaṭṭhena eko, taṇhāya pahānaṭṭhena eko, ekantavītarāgoti eko, ekantavītadosoti",
  "atk-s0510a1:209_15": "eko, ekantavītamohoti eko, ekantanikkilesoti eko, ekāyanamaggaṁ gatoti eko, eko anuttaraṁ",
  "atk-s0510a1:209_16": "paccekasambodhiṁ abhisambuddhoti eko.",
  "atk-s0510a1:210_0": "Kathaṁ so paccekasambuddho pabbajjāsaṅkhātena eko? So hi paccekasambuddho sabbaṁ",
  "atk-s0510a1:210_1": "gharāvāsapalibodhaṁ chinditvā, puttadārapalibodhaṁ chinditvā, ñātipalibodhaṁ, mittāmaccapalibodhaṁ,",
  "atk-s0510a1:210_2": "sannidhipalibodhaṁ chinditvā kesamassuṁ ohāretvā kāsāyāni vatthāni acchādetvā agārasmā",
  "atk-s0510a1:210_3": "nikkhamma anagāriyaṁ pabbajitvā akiñcanabhāvaṁ upagantvā ekova carati viharati iriyati",
  "atk-s0510a1:210_4": "vattati pāleti yapeti yāpetīti evaṁ so paccekasambuddho pabbajjāsaṅkhātena eko.",
  "atk-s0510a1:211_0": "Kathaṁ so paccekasambuddho adutiyaṭṭhena eko? So evaṁ pabbajito samāno eko araññavanapatthāni",
  "atk-s0510a1:211_1": "pantāni senāsanāni paṭisevati appasaddāni appanigghosāni vijanavātāni manussarāhasseyyakāni",
  "atk-s0510a1:211_2": "paṭisallānasāruppāni. So eko tiṭṭhati, eko gacchati, eko nisīdati, eko seyyaṁ kappeti,",
  "atk-s0510a1:211_3": "eko gāmaṁ piṇḍāya pavisati, eko paṭikkamati, eko raho nisīdati, eko caṅkamati, eko",
  "atk-s0510a1:211_4": "carati viharati iriyati vattati pāleti yapeti yāpetīti evaṁ so adutiyaṭṭhena eko.",
  "atk-s0510a1:212_0": "Kathaṁ so paccekasambuddho taṇhāya pahānaṭṭhena eko? So eko adutiyo appamatto ātāpī",
  "atk-s0510a1:212_1": "pahitatto viharanto mahāpadhānaṁ padahanto māraṁ sasenakaṁ namuciṁ kaṇhaṁ pamattabandhuṁ",
  "atk-s0510a1:212_2": "vidhametvā ca taṇhājāliniṁ visaritaṁ visattikaṁ pajahi vinodesi byantiṁ akāsi anabhāvaṁ gamesi.",
  "atk-s0510a1:213": "“Taṇhādutiyo puriso, dīghamaddhāna saṁsaraṁ;",
  "atk-s0510a1:214": "Itthabhāvaññathābhāvaṁ, saṁsāraṁ nātivattati.",
  "atk-s0510a1:215": "“Etamādīnavaṁ ñatvā, taṇhaṁ dukkhassa sambhavaṁ;",
  "atk-s0510a1:216": "Vītataṇho anādāno, sato bhikkhu paribbaje”ti. –",
  "atk-s0510a1:217": "Evaṁ so paccekasambuddho taṇhāya pahānaṭṭhena eko.",
  "atk-s0510a1:218_0": "Kathaṁ so paccekasambuddho ekantavītarāgoti eko? Rāgassa pahīnattā ekantavītarāgoti",
  "atk-s0510a1:218_1": "eko, dosassa pahīnattā ekantavītadosoti eko, mohassa pahīnattā ekantavītamohoti eko,",
  "atk-s0510a1:218_2": "kilesānaṁ pahīnattā ekantanikkilesoti eko, evaṁ so paccekasambuddho ekantavītarāgoti eko.",
  "atk-s0510a1:219_0": "Kathaṁ so paccekasambuddho ekāyanamaggaṁ gatoti eko? Ekāyanamaggo vuccati cattāro",
  "atk-s0510a1:219_1": "satipaṭṭhānā, cattāro sammappadhānā, cattāro iddhipādā, pañcindriyāni, pañca balāni,",
  "atk-s0510a1:219_2": "satta bojjhaṅgā, ariyo aṭṭhaṅgiko maggo.",
  "atk-s0510a1:220": "“Ekāyanaṁ jātikhayantadassī, maggaṁ pajānāti hitānukampī;",
  "atk-s0510a1:221": "Etena maggena tariṁsu pubbe, tarissanti ye ca taranti ogha”nti. –",
  "atk-s0510a1:222": "Evaṁ so ekāyanamaggaṁ gatoti eko.",
  "atk-s0510a1:223_0": "Kathaṁ so paccekasambuddho eko anuttaraṁ paccekasambodhiṁ abhisambuddhoti eko? Bodhi",
  "atk-s0510a1:223_1": "vuccati catūsu maggesu ñāṇaṁ. Paññā paññindriyaṁ paññābalaṁ dhammavicayasambojjhaṅgo",
  "atk-s0510a1:223_2": "vīmaṁsā vipassanā sammādiṭṭhi. So paccekasambuddho tena paccekabodhiñāṇena “sabbe",
  "atk-s0510a1:223_3": "saṅkhārā aniccā”ti bujjhi, “sabbe saṅkhārā dukkhā”ti bujjhi, “sabbe dhammā anattā”ti",
  "atk-s0510a1:223_4": "bujjhi. “Avijjāpaccayā saṅkhārā”ti bujjhi, “saṅkhārapaccayā viññāṇa”nti bujjhi, “viññāṇapaccayā",
  "atk-s0510a1:223_5": "nāmarūpa”nti bujjhi, “nāmarūpapaccayā saḷāyatana”nti bujjhi, “saḷāyatanapaccayā phasso”ti",
  "atk-s0510a1:223_6": "bujjhi, “phassapaccayā vedanā”ti bujjhi, “vedanāpaccayā taṇhā”ti bujjhi, “taṇhāpaccayā",
  "atk-s0510a1:223_7": "upādāna”nti bujjhi, “upādānapaccayā bhavo”ti bujjhi, “bhavapaccayā jātī”ti bujjhi,",
  "atk-s0510a1:223_8": "“jātipaccayā jarāmaraṇa”nti bujjhi. “Avijjānirodhā saṅkhāranirodho”ti bujjhi, “saṅkhāranirodhā",
  "atk-s0510a1:223_9": "viññāṇanirodho”ti bujjhi…pe… “bhavanirodhā jātinirodho”ti bujjhi, “jātinirodhā jarāmaraṇanirodho”ti",
  "atk-s0510a1:223_10": "bujjhi. “Idaṁ dukkha”nti bujjhi, “ayaṁ dukkhasamudayo”ti bujjhi, “ayaṁ dukkhanirodho”ti",
  "atk-s0510a1:223_11": "bujjhi, “ayaṁ dukkhanirodhagāminipaṭipadā”ti bujjhi. “Ime āsavā”ti bujjhi, “ayaṁ",
  "atk-s0510a1:223_12": "āsavasamudayo”ti bujjhi…pe… “paṭipadā”ti bujjhi, “ime dhammā abhiññeyyā”ti bujjhi,",
  "atk-s0510a1:223_13": "“ime dhammā pahātabbā”ti bujjhi, “ime dhammā sacchikātabbā”ti bujjhi, “ime dhammā",
  "atk-s0510a1:223_14": "bhāvetabbā”ti bujjhi. Channaṁ phassāyatanānaṁ samudayañca atthaṅgamañca assādañca",
  "atk-s0510a1:223_15": "ādīnavañca nissaraṇañca bujjhi, pañcannaṁ upādānakkhandhānaṁ samudayañca…pe… nissaraṇañca",
  "atk-s0510a1:223_16": "bujjhi, catunnaṁ mahābhūtānaṁ samudayañca atthaṅgamañca assādañca ādīnavañca nissaraṇañca",
  "atk-s0510a1:223_17": "bujjhi, “yaṁ kiñci samudayadhammaṁ, sabbaṁ taṁ nirodhadhamma”nti bujjhi.",
  "atk-s0510a1:224_0": "Atha vā yaṁ bujjhitabbaṁ anubujjhitabbaṁ paṭibujjhitabbaṁ sambujjhitabbaṁ adhigantabbaṁ",
  "atk-s0510a1:224_1": "phassitabbaṁ sacchikātabbaṁ, sabbaṁ taṁ tena paccekabodhiñāṇena bujjhi anubujjhi",
  "atk-s0510a1:224_2": "paṭibujjhi sambujjhi adhigañchi phassesi sacchākāsīti, evaṁ so paccekasambuddho eko",
  "atk-s0510a1:224_3": "anuttaraṁ paccekasambodhiṁ abhisambuddhoti eko.",
  "atk-s0510a1:225_0": "Careti aṭṭha cariyāyo – iriyāpathacariyā, āyatanacariyā, saticariyā, samādhicariyā,",
  "atk-s0510a1:225_1": "ñāṇacariyā, maggacariyā, patticariyā, lokatthacariyā. Iriyāpathacariyāti catūsu iriyāpathesu,",
  "atk-s0510a1:225_2": "āyatanacariyāti chasu ajjhattikabāhiresu āyatanesu, saticariyāti catūsu satipaṭṭhānesu,",
  "atk-s0510a1:225_3": "samādhicariyāti catūsu jhānesu, ñāṇacariyāti catūsu ariyasaccesu, maggacariyāti catūsu",
  "atk-s0510a1:225_4": "ariyamaggesu, patticariyāti catūsu sāmaññaphalesu, lokatthacariyāti tathāgatesu arahantesu",
  "atk-s0510a1:225_5": "sammāsambuddhesu, padesato paccekasambuddhesu, padesato sāvakesu.",
  "atk-s0510a1:226_0": "Iriyāpathacariyā ca paṇidhisampannānaṁ, āyatanacariyā ca indriyesu guttadvārānaṁ,",
  "atk-s0510a1:226_1": "saticariyā ca appamādavihārīnaṁ, samādhicariyā ca adhicittamanuyuttānaṁ, ñāṇacariyā",
  "atk-s0510a1:226_2": "ca buddhisampannānaṁ, maggacariyā ca sammāpaṭipannānaṁ, patticariyā ca adhigataphalānaṁ,",
  "atk-s0510a1:226_3": "lokatthacariyā ca tathāgatānaṁ arahantānaṁ sammāsambuddhānaṁ, padesato paccekasambuddhānaṁ,",
  "atk-s0510a1:226_4": "padesato sāvakānaṁ. Imā aṭṭha cariyāyo.",
  "atk-s0510a1:227_0": "Aparāpi aṭṭha cariyāyo – adhimuccanto saddhāya carati, paggaṇhanto vīriyena carati,",
  "atk-s0510a1:227_1": "upaṭṭhapento satiyā carati, avikkhepaṁ karonto samādhinā carati, pajānanto paññāya",
  "atk-s0510a1:227_2": "carati, vijānanto viññāṇacariyāya carati, evaṁ paṭipannassa kusalā dhammā āyatananti",
  "atk-s0510a1:227_3": "āyatanacariyāya carati. Evaṁ paṭipanno visesamadhigacchatīti visesacariyāya carati. Imā aṭṭha cariyāyo.",
  "atk-s0510a1:228_0": "Aparāpi aṭṭha cariyāyo – dassanacariyā ca sammādiṭṭhiyā, abhiniropanacariyā ca sammāsaṅkappassa,",
  "atk-s0510a1:228_1": "pariggahacariyā ca sammāvācāya, samuṭṭhānacariyā ca sammākammantassa, vodānacariyā",
  "atk-s0510a1:228_2": "ca sammāājīvassa, paggahacariyā ca sammāvāyāmassa, upaṭṭhānacariyā ca sammāsatiyā,",
  "atk-s0510a1:228_3": "avikkhepacariyā ca sammāsamādhissa. Imā aṭṭha cariyāyo.",
  "atk-s0510a1:229_0": "Khaggavisāṇakappoti yathā khaggassa nāma visāṇaṁ ekameva hoti, adutiyaṁ, evameva",
  "atk-s0510a1:229_1": "so paccekasambuddho takkappo tassadiso tappaṭibhāgo. Yathā atiloṇaṁ vuccati loṇakappo,",
  "atk-s0510a1:229_2": "atitittakaṁ vuccati tittakappo, atimadhuraṁ vuccati madhurakappo, atiuṇhaṁ vuccati",
  "atk-s0510a1:229_3": "aggikappo, atisītaṁ vuccati himakappo, mahāudakakkhandho vuccati samuddakappo, mahābhiññābalappatto",
  "atk-s0510a1:229_4": "sāvako vuccati satthukappoti. Evameva so paccekasambuddho khaggavisāṇakappo, khaggavisāṇasadiso",
  "atk-s0510a1:229_5": "khaggavisāṇapaṭibhāgo eko adutiyo muttabandhano sammā loke carati viharati iriyati",
  "atk-s0510a1:229_6": "vattati pāleti yapeti yāpetīti eko care khaggavisāṇakappo. Tenāhu paccekasambuddhā –",
  "atk-s0510a1:230": "“Sabbesu bhūtesu nidhāya daṇḍaṁ, aviheṭhayaṁ aññatarampi tesaṁ;",
  "atk-s0510a1:231": "Na puttamiccheyya kuto sahāyaṁ, eko care khaggavisāṇakappo.",
  "atk-s0510a1:232": "“Saṁsaggajātassa bhavanti snehā, snehanvayaṁ dukkhamidaṁ pahoti;",
  "atk-s0510a1:233": "Ādīnavaṁ snehajaṁ pekkhamāno; Eko care khaggavisāṇakappo.",
  "atk-s0510a1:234": "“Mitte suhajje anukampamāno, hāpeti atthaṁ paṭibaddhacitto;",
  "atk-s0510a1:235": "Etaṁ bhayaṁ santhave pekkhamāno, eko care khaggavisāṇakappo.",
  "atk-s0510a1:236": "“Vaṁso visālova yathā visatto, puttesu dāresu ca yā apekkhā;",
  "atk-s0510a1:237": "Vaṁse kaḷīrova asajjamāno, eko care khaggavisāṇakappo.",
  "atk-s0510a1:238": "“Migo araññamhi yathā abaddho, yenicchakaṁ gacchati gocarāya;",
  "atk-s0510a1:239": "Viññū naro seritaṁ pekkhamāno, eko care khaggavisāṇakappo.",
  "atk-s0510a1:240": "“Āmantanā hoti sahāyamajjhe, vāse ca ṭhāne gamane cārikāya;",
  "atk-s0510a1:241": "Anabhijjhitaṁ seritaṁ pekkhamāno, eko care khaggavisāṇakappo.",
  "atk-s0510a1:242": "“Khiḍḍā ratī hoti sahāyamajjhe, puttesu pemaṁ vipulañca hoti;",
  "atk-s0510a1:243": "Piyavippayogaṁ vijigucchamāno, eko care khaggavisāṇakappo.",
  "atk-s0510a1:244": "“Cātuddiso appaṭigho ca hoti, santussamāno itarītarena;",
  "atk-s0510a1:245": "Parissayānaṁ sahitā achambhī, eko care khaggavisāṇakappo.",
  "atk-s0510a1:246": "“Dussaṅgahā pabbajitāpi eke, atho gahaṭṭhā gharamāvasantā;",
  "atk-s0510a1:247": "Appossukko paraputtesu hutvā, eko care khaggavisāṇakappo.",
  "atk-s0510a1:248": "“Oropayitvā gihibyañjanāni, sañchinnapatto yathā koviḷāro;",
  "atk-s0510a1:249": "Chetvāna vīro gihibandhanāni, eko care khaggavisāṇakappo.",
  "atk-s0510a1:250": "“Sace labhetha nipakaṁ sahāyaṁ, saddhiṁ caraṁ sādhuvihāridhīraṁ;",
  "atk-s0510a1:251": "Abhibhuyya sabbāni parissayāni, careyya tenattamano satīmā.",
  "atk-s0510a1:252": "“No ce labhetha nipakaṁ sahāyaṁ, saddhiṁ caraṁ sādhuvihāridhīraṁ;",
  "atk-s0510a1:253": "Rājāva raṭṭhaṁ vijitaṁ pahāya, eko care mātaṅgaraññeva nāgo.",
  "atk-s0510a1:254": "“Addhā pasaṁsāma sahāyasampadaṁ, seṭṭhā samā sevitabbā sahāyā;",
  "atk-s0510a1:255": "Ete aladdhā anavajjabhojī, eko care khaggavisāṇakappo.",
  "atk-s0510a1:256": "“Disvā suvaṇṇassa pabhassarāni, kammāraputtena suniṭṭhitāni;",
  "atk-s0510a1:257": "Saṅghaṭṭamānāni duve bhujasmiṁ, eko care khaggavisāṇakappo.",
  "atk-s0510a1:258": "“Evaṁ dutīyena sahā mamassa, vācābhilāpo abhisajjanā vā;",
  "atk-s0510a1:259": "Etaṁ bhayaṁ āyatiṁ pekkhamāno, eko care khaggavisāṇakappo.",
  "atk-s0510a1:260": "“Kāmā hi citrā madhurā manoramā, virūparūpena mathenti cittaṁ;",
  "atk-s0510a1:261": "Ādīnavaṁ kāmaguṇesu disvā, eko care khaggavisāṇakappo.",
  "atk-s0510a1:262": "“Ītī ca gaṇḍo ca upaddavo ca, rogo ca sallañca bhayañca metaṁ;",
  "atk-s0510a1:263": "Etaṁ bhayaṁ kāmaguṇesu disvā, eko care khaggavisāṇakappo.",
  "atk-s0510a1:264": "“Sītañca uṇhañca khudaṁ pipāsaṁ, vātātape ḍaṁsasarīsape ca;",
  "atk-s0510a1:265": "Sabbānipetāni abhibbhavitvā, eko care khaggavisāṇakappo.",
  "atk-s0510a1:266": "“Nāgova yūthāni vivajjayitvā, sañjātakhandho padumī uḷāro;",
  "atk-s0510a1:267": "Yathābhirantaṁ viharaṁ araññe, eko care khaggavisāṇakappo.",
  "atk-s0510a1:268": "“Aṭṭhānataṁ saṅgaṇikāratassa, yaṁ phassaye sāmayikaṁ vimuttiṁ;",
  "atk-s0510a1:269": "Ādiccabandhussa vaco nisamma, eko care khaggavisāṇakappo.",
  "atk-s0510a1:270": "“Diṭṭhīvisūkāni upātivatto, patto niyāmaṁ paṭiladdhamaggo;",
  "atk-s0510a1:271": "Uppannañāṇomhi anaññaneyyo, eko care khaggavisāṇakappo.",
  "atk-s0510a1:272": "“Nillolupo nikkuho nippipāso, nimmakkha niddhantakasāvamoho;",
  "atk-s0510a1:273": "Nirāsayo sabbaloke bhavitvā, eko care khaggavisāṇakappo.",
  "atk-s0510a1:274": "“Pāpaṁ sahāyaṁ parivajjayetha, anatthadassiṁ visame niviṭṭhaṁ;",
  "atk-s0510a1:275": "Sayaṁ na seve pasutaṁ pamattaṁ, eko care khaggavisāṇakappo.",
  "atk-s0510a1:276": "“Bahussutaṁ dhammadharaṁ bhajetha, mittaṁ uḷāraṁ paṭibhānavantaṁ;",
  "atk-s0510a1:277": "Aññāya atthāni vineyya kaṅkhaṁ, eko care khaggavisāṇakappo.",
  "atk-s0510a1:278": "“Khiḍḍaṁ ratiṁ kāmasukhañca loke, analaṅkaritvā anapekkhamāno;",
  "atk-s0510a1:279": "Vibhūsaṭṭhānā virato saccavādī, eko care khaggavisāṇakappo.",
  "atk-s0510a1:280": "“Puttañca dāraṁ pitarañca mātaraṁ, dhanāni dhaññāni ca bandhavāni;",
  "atk-s0510a1:281": "Hitvāna kāmāni yathodhikāni, eko care khaggavisāṇakappo.",
  "atk-s0510a1:282": "“Saṅgo eso parittamettha sokhyaṁ, appassādo dukkhamevettha bhiyyo;",
  "atk-s0510a1:283": "Gaḷo eso iti ñatvā matimā, eko care khaggavisāṇakappo.",
  "atk-s0510a1:284": "“Sandālayitvāna saṁyojanāni, jālaṁva bhetvā salilambucārī,",
  "atk-s0510a1:285": "Aggīva daḍḍhaṁ anivattamāno, eko care khaggavisāṇakappo.",
  "atk-s0510a1:286": "“Okkhittacakkhū na ca pādalolo, guttindriyo rakkhitamānasāno;",
  "atk-s0510a1:287": "Anavassuto apariḍayhamāno, eko care khaggavisāṇakappo.",
  "atk-s0510a1:288": "“Ohārayitvā gihibyañjanāni, sañchannapatto yathā pārichatto;",
  "atk-s0510a1:289": "Kāsāyavattho abhinikkhamitvā, eko care khaggavisāṇakappo.",
  "atk-s0510a1:290": "“Rasesu gedhaṁ akaraṁ alolo, anaññaposī sapadānacārī;",
  "atk-s0510a1:291": "Kule kule appaṭibaddhacitto, eko care khaggavisāṇakappo.",
  "atk-s0510a1:292": "“Pahāya pañcāvaraṇāni cetaso, upakkilese byapanujja sabbe;",
  "atk-s0510a1:293": "Anissito chejja sinehadosaṁ, eko care khaggavisāṇakappo.",
  "atk-s0510a1:294": "“Vipiṭṭhikatvāna sukhañca dukkhaṁ, pubbeva somanassadomanassaṁ;",
  "atk-s0510a1:295": "Laddhānupekkhaṁ samathaṁ visuddhaṁ, eko care khaggavisāṇakappo.",
  "atk-s0510a1:296": "“Āraddhavīriyo paramatthapattiyā, alīnacitto akusītavutti;",
  "atk-s0510a1:297": "Daḷhanikkamo thāmabalūpapanno, eko care khaggavisāṇakappo.",
  "atk-s0510a1:298": "“Paṭisallānaṁ jhānamariñcamāno, dhammesu niccaṁ anudhammacārī;",
  "atk-s0510a1:299": "Ādīnavaṁ sammasitā bhavesu, eko care khaggavisāṇakappo.",
  "atk-s0510a1:300": "“Taṇhakkhayaṁ patthayamappamatto, aneḷamūgo sutavā satīmā;",
  "atk-s0510a1:301": "Saṅkhātadhammo niyato padhānavā, eko care khaggavisāṇakappo.",
  "atk-s0510a1:302": "“Sīhova saddesu asantasanto, vātova jālamhi asajjamāno;",
  "atk-s0510a1:303": "Padumaṁva toyena alimpamāno, eko care khaggavisāṇakappo.",
  "atk-s0510a1:304": "“Sīho yathā dāṭhabalī pasayha, rājā migānaṁ abhibhuyya cārī;",
  "atk-s0510a1:305": "Sevetha pantāni senāsanāni, eko care khaggavisāṇakappo.",
  "atk-s0510a1:306": "“Mettaṁ upekkhaṁ karuṇaṁ vimuttiṁ, āsevamāno muditañca kāle;",
  "atk-s0510a1:307": "Sabbena lokena avirujjhamāno, eko care khaggavisāṇakappo.",
  "atk-s0510a1:308": "“Rāgañca dosañca pahāya mohaṁ, sandālayitvāna saṁyojanāni;",
  "atk-s0510a1:309": "Asantasaṁ jīvitasaṅkhayamhi, eko care khaggavisāṇakappo.",
  "atk-s0510a1:310": "“Bhajanti sevanti ca kāraṇatthā, nikkāraṇā dullabhā ajja mittā;",
  "atk-s0510a1:311": "Attatthapaññā asucīmanussā, eko care khaggavisāṇakappo”ti.",
  "atk-s0510a1:312_0": "Tattha sabbesu bhūtesūti khaggavisāṇapaccekabuddhāpadānasuttaṁ. Kā uppatti? Sabbasuttānaṁ",
  "atk-s0510a1:312_1": "catubbidhā uppatti – attajjhāsayato, parajjhāsayato, aṭṭhuppattito, pucchāvasitoti.",
  "atk-s0510a1:312_2": "Tattha khaggavisāṇasuttassa avisesena pucchāvasito uppatti. Visesena pana yasmā ettha",
  "atk-s0510a1:312_3": "kāci gāthā tena tena paccekabuddhena puṭṭhena vuttā, kāci apuṭṭhena attanā adhigatamagganayānurūpaṁ",
  "atk-s0510a1:312_4": "udānaṁyeva udānentena, tasmā kāyaci gāthāya pucchāvasito, kāyaci attajjhāsayato uppatti.",
  "atk-s0510a1:312_5": "Tattha yā ayaṁ avisesena pucchāvasito uppatti, sā ādito pabhuti evaṁ veditabbā –",
  "atk-s0510a1:313_0": "Ekaṁ samayaṁ bhagavā sāvatthiyaṁ viharati. Atha kho āyasmato ānandassa rahogatassa",
  "atk-s0510a1:313_1": "paṭisallīnassa evaṁ cetaso parivitakko udapādi – “buddhānaṁ patthanā ca abhinīhāro",
  "atk-s0510a1:313_2": "ca dissati, tathā sāvakānaṁ, paccekabuddhānaṁ na dissati, yaṁnūnāhaṁ bhagavantaṁ",
  "atk-s0510a1:313_3": "upasaṅkamitvā puccheyya”nti? So paṭisallānā vuṭṭhito bhagavantaṁ upasaṅkamitvā yathākkamena",
  "atk-s0510a1:313_4": "etamatthaṁ pucchi. Athassa bhagavā pubbayogāvacarasuttaṁ abhāsi –",
  "atk-s0510a1:314_0": "“Pañcime, ānanda, ānisaṁsā pubbayogāvacare diṭṭheva dhamme paṭikacceva aññaṁ ārādheti.",
  "atk-s0510a1:314_1": "No ce diṭṭheva dhamme paṭikacceva aññaṁ ārādheti, atha maraṇakāle aññaṁ ārādheti.",
  "atk-s0510a1:314_2": "Atha devaputto samāno aññaṁ ārādheti. Atha buddhānaṁ sammukhībhāve khippābhiñño hoti.",
  "atk-s0510a1:314_3": "Atha pacchime kāle paccekasambuddho hotī”ti.",
  "atk-s0510a1:315": "Evaṁ vatvā puna āha –",
  "atk-s0510a1:316": "“Paccekasambuddhā nāma, ānanda, abhinīhārasampannā pubbayogāvacarā honti, tasmā paccekabuddhabuddhasāvakānaṁ sabbesaṁ patthanā ca abhinīhāro ca icchitabbo”ti.",
  "atk-s0510a1:317_0": "So āha – “buddhānaṁ, bhante, patthanā kīva ciraṁ vaṭṭatī”ti. Buddhānaṁ, ānanda, heṭṭhimaparicchedena",
  "atk-s0510a1:317_1": "cattāri asaṅkhyeyyāni kappasatasahassañca, majjhimaparicchedena aṭṭha asaṅkhyeyyāni",
  "atk-s0510a1:317_2": "kappasatasahassañca, uparimaparicchedena soḷasa asaṅkhyeyyāni kappasatasahassañca.",
  "atk-s0510a1:317_3": "Ete ca bhedā paññādhikasaddhādhikavīriyādhikānaṁ vasena ñātabbā. Paññādhikānañhi",
  "atk-s0510a1:317_4": "saddhā mandā hoti, paññā tikkhā. Saddhādhikānaṁ paññā majjhimā hoti, saddhā tikkhā.",
  "atk-s0510a1:317_5": "Vīriyādhikānaṁ saddhā paññā mandā hoti, vīriyaṁ tikkhanti. Appatvā pana cattāri asaṅkhyeyyāni",
  "atk-s0510a1:317_6": "kappasatasahassañca divase divase vessantaradānasadisaṁ dānaṁ dentopi tadanurūpe",
  "atk-s0510a1:317_7": "sīlādipāramidhamme ācinantopi antarā buddho bhavissatīti netaṁ ṭhānaṁ vijjati. Kasmā?",
  "atk-s0510a1:317_8": "Ñāṇaṁ gabbhaṁ na gaṇhāti, vepullaṁ nāpajjati, paripākaṁ na gacchatīti. Yathā nāma",
  "atk-s0510a1:317_9": "timāsacatumāsapañcamāsaccayena nipphajjanakaṁ sassaṁ taṁ taṁ kālaṁ appatvā divase",
  "atk-s0510a1:317_10": "divase satakkhattuṁ sahassakkhattuṁ keḷāyantopi udakena siñcantopi antarā pakkhena",
  "atk-s0510a1:317_11": "vā māsena vā nipphādessatīti netaṁ ṭhānaṁ vijjati. Kasmā? Sassaṁ gabbhaṁ na gaṇhāti,",
  "atk-s0510a1:317_12": "vepullaṁ nāpajjati, paripākaṁ na gacchatīti. Evamevaṁ appatvā cattāri asaṅkhyeyyāni",
  "atk-s0510a1:317_13": "kappasatasahassañca antarā buddho bhavissatīti netaṁ ṭhānaṁ vijjati. Tasmā yathāvuttameva",
  "atk-s0510a1:317_14": "kālaṁ pāramipūraṇaṁ kātabbaṁ ñāṇaparipākatthāya. Ettakenāpi ca kālena buddhattaṁ",
  "atk-s0510a1:317_15": "patthayato abhinīhārakaraṇe aṭṭha sampattiyo icchitabbā. Ayañhi –",
  "atk-s0510a1:318": "“Manussattaṁ liṅgasampatti, hetu satthāradassanaṁ;",
  "atk-s0510a1:319": "Pabbajjā guṇasampatti, adhikāro ca chandatā;",
  "atk-s0510a1:320": "Aṭṭhadhammasamodhānā, abhinīhāro samijjhati”. ;",
  "atk-s0510a1:321_0": "Abhinīhāroti mūlapaṇidhānassetaṁ adhivacanaṁ. Tattha manussattanti manussajāti. Aññatra",
  "atk-s0510a1:321_1": "hi manussajātiyā avasesajātīsu devajātiyampi ṭhitassa paṇidhi na ijjhati, tattha",
  "atk-s0510a1:321_2": "ṭhitena pana buddhattaṁ patthayantena dānādīni puññakammāni katvā manussattaṁyeva",
  "atk-s0510a1:321_3": "patthetabbaṁ, tattha ṭhatvā paṇidhi kātabbo. Evañhi samijjhati. Liṅgasampattīti purisabhāvo.",
  "atk-s0510a1:321_4": "Mātugāmanapuṁsakaubhatobyañjanakānañhi manussajātiyaṁ ṭhitānampi paṇidhi na ijjhati.",
  "atk-s0510a1:321_5": "Tattha ṭhitena pana buddhattaṁ patthentena dānādīni puññakammāni katvā purisabhāvoyeva",
  "atk-s0510a1:321_6": "patthetabbo, tattha ṭhatvā paṇidhi kātabbo. Evañhi samijjhati. Hetūti arahattassa",
  "atk-s0510a1:321_7": "upanissayasampatti. Yo hi tasmiṁ attabhāve vāyamanto arahattaṁ pāpuṇituṁ samattho,",
  "atk-s0510a1:321_8": "tassa paṇidhi samijjhati, no itarassa yathā sumedhapaṇḍitassa. So hi dīpaṅkarapādamūle",
  "atk-s0510a1:321_9": "pabbajitvā tenattabhāvena arahattaṁ pāpuṇituṁ samattho ahosi. Satthāradassananti",
  "atk-s0510a1:321_10": "buddhānaṁ sammukhādassanaṁ. Evañhi ijjhati, no aññathā yathā sumedhapaṇḍitassa. So",
  "atk-s0510a1:321_11": "hi dīpaṅkaraṁ sammukhā disvā paṇidhiṁ akāsi. Pabbajjāti anagāriyabhāvo. So ca kho",
  "atk-s0510a1:321_12": "sāsane vā kammavādikiriyavāditāpasaparibbājakanikāye vā vaṭṭati yathā sumedhapaṇḍitassa.",
  "atk-s0510a1:321_13": "So hi sumedho nāma tāpaso hutvā paṇidhiṁ akāsi. Guṇasampattīti jhānādiguṇapaṭilābho.",
  "atk-s0510a1:321_14": "Pabbajitassapi hi guṇasampannasseva ijjhati, no itarassa yathā sumedhapaṇḍitassa.",
  "atk-s0510a1:321_15": "So hi pañcābhiñño ca aṭṭhasamāpattilābhī ca hutvā paṇidhesi. Adhikāroti adhikakāro,",
  "atk-s0510a1:321_16": "pariccāgoti attho. Jīvitādipariccāgañhi katvā paṇidahatoyeva ijjhati, no itarassa",
  "atk-s0510a1:321_17": "yathā sumedhapaṇḍitassa. So hi –",
  "atk-s0510a1:322": "“Akkamitvāna maṁ buddho, saha sissehi gacchatu;",
  "atk-s0510a1:323": "Mā naṁ kalale akkamittha, hitāya me bhavissatī”ti. ;",
  "atk-s0510a1:324_0": "Evaṁ attapariccāgaṁ katvā paṇidhesi. Chandatāti kattukamyatā. Sā yassa balavatī hoti,",
  "atk-s0510a1:324_1": "tassa ijjhati paṇidhi. Sā ca sace koci vadeyya “ko cattāri asaṅkhyeyyāni kappasatasahassañca",
  "atk-s0510a1:324_2": "niraye paccitvā buddhattaṁ icchatī”ti. Taṁ sutvā yo “aha”nti vattuṁ ussahati, tassa",
  "atk-s0510a1:324_3": "balavatīti veditabbā. Tathā yadi koci vadeyya “ko sakalacakkavāḷaṁ vītaccikānaṁ aṅgārānaṁ",
  "atk-s0510a1:324_4": "pūraṁ akkamitvā buddhattaṁ icchati, ko sakalacakkavāḷaṁ sattisūlehi ākiṇṇaṁ akkamanto",
  "atk-s0510a1:324_5": "atikkamitvā buddhattaṁ icchati, ko sakalacakkavāḷaṁ samatittikaṁ udakapuṇṇaṁ uttaritvā",
  "atk-s0510a1:324_6": "buddhattaṁ icchati, ko sakalacakkavāḷaṁ nirantaraṁ veḷugumbasañchannaṁ maddanto atikkamitvā",
  "atk-s0510a1:324_7": "buddhattaṁ icchatī”ti, taṁ sutvā yo “aha”nti vattuṁ ussahati, tassa balavatīti veditabbā.",
  "atk-s0510a1:324_8": "Evarūpena ca kattukamyatāchandena samannāgato sumedhapaṇḍito paṇidhesīti.",
  "atk-s0510a1:325_0": "Evaṁ samiddhābhinīhāro ca bodhisatto imāni aṭṭhārasa abhabbaṭṭhānāni na upeti. So",
  "atk-s0510a1:325_1": "hi tato pabhuti na jaccandho hoti na jaccapadhiro, na ummattako, na eḷamugo, na pīṭhasappi,",
  "atk-s0510a1:325_2": "na milakkhesu uppajjati, na dāsiyā kucchimhi nibbattati, na niyatamicchādiṭṭhiko",
  "atk-s0510a1:325_3": "hoti, nāssa liṅgaṁ parivattati, na pañcānantariyakammāni karoti, na kuṭṭhī hoti,",
  "atk-s0510a1:325_4": "na tiracchānayoniyaṁ vaṭṭakato pacchimattabhāvo hatthito adhikattabhāvo hoti, na",
  "atk-s0510a1:325_5": "khuppipāsikanijjhāmataṇhikapetesu uppajjati, na kālakañcikāsuresu, na avīciniraye,",
  "atk-s0510a1:325_6": "na lokantarikesu uppajjati. Kāmāvacaresu pana na māro hoti, rūpāvacaresu na asaññībhave,",
  "atk-s0510a1:325_7": "na suddhāvāsesu uppajjati, na arūpabhavesu, na aññaṁ cakkavāḷaṁ saṅkamati.",
  "atk-s0510a1:326": "Yā cimā ussāho ca ummaṅgo ca avatthānañca hitacariyā cāti catasso buddhabhūmiyo, tāhi samannāgato hoti. Tattha –",
  "atk-s0510a1:327": "“Ussāho vīriyaṁ vuttaṁ, ummaṅgo paññā pavuccati;",
  "atk-s0510a1:328": "Avatthānaṁ adhiṭṭhānaṁ, hitacariyā mettābhāvanā”ti. –",
  "atk-s0510a1:329_0": "Veditabbā. Ye ca ime nekkhammajjhāsayo, pavivekajjhāsayo, alobhajjhāsayo, adosajjhāsayo,",
  "atk-s0510a1:329_1": "amohajjhāsayo, nissaraṇajjhāsayoti cha ajjhāsayā bodhiparipākāya saṁvattanti, yehi",
  "atk-s0510a1:329_2": "samannāgatattā nekkhammajjhāsayā ca bodhisattā kāmesu dosadassāvino, pavivekajjhāsayā",
  "atk-s0510a1:329_3": "ca bodhisattā saṅgaṇikāya dosadassāvino, alobhajjhāsayā ca bodhisattā lobhe dosadassāvino,",
  "atk-s0510a1:329_4": "adosajjhāsayā ca bodhisattā dose dosadassāvino, amohajjhāsayā ca bodhisattā mohe",
  "atk-s0510a1:329_5": "dosadassāvino, nissaraṇajjhāsayā ca bodhisattā sabbabhavesu dosadassāvinoti vuccanti,",
  "atk-s0510a1:329_6": "tehi ca samannāgato hoti.",
  "atk-s0510a1:330_0": "Paccekabuddhānaṁ pana kīva ciraṁ patthanā vaṭṭatīti? Paccekabuddhānaṁ dve asaṅkhyeyyāni",
  "atk-s0510a1:330_1": "kappasatasahassañca, tato oraṁ na sakkā, pubbe vuttanayenevettha kāraṇaṁ veditabbaṁ.",
  "atk-s0510a1:330_2": "Ettakenāpi ca kālena paccekabuddhattaṁ patthayato abhinīhārakaraṇe pañca sampattiyo",
  "atk-s0510a1:330_3": "icchitabbā. Tesañhi –",
  "atk-s0510a1:331": "“Manussattaṁ liṅgasampatti, vigatāsavadassanaṁ;",
  "atk-s0510a1:332": "Adhikāro ca chandatā, ete abhinīhārakāraṇā”.",
  "atk-s0510a1:333": "Tattha vigatāsavadassananti buddhapaccekabuddhabuddhasāvakānaṁ yassa kassaci dassananti attho. Sesaṁ vuttanayameva.",
  "atk-s0510a1:334_0": "Atha “sāvakānaṁ patthanā kittakaṁ vaṭṭatī”ti? Dvinnaṁ aggasāvakānaṁ ekaṁ asaṅkhyeyyaṁ",
  "atk-s0510a1:334_1": "kappasatasahassañca, asītimahāsāvakānaṁ kappasatasahassameva. Tathā buddhassa mātāpitūnaṁ",
  "atk-s0510a1:334_2": "upaṭṭhākassa puttassa cāti, tato oraṁ na sakkā, tattha kāraṇaṁ vuttanayameva. Imesaṁ",
  "atk-s0510a1:334_3": "pana sabbesampi adhikāro ca chandatāti dvaṅgasamannāgatoyeva abhinīhāro hoti.",
  "atk-s0510a1:335_0": "Evaṁ imāya patthanāya iminā ca abhinīhārena yathāvuttappabhedaṁ kālaṁ pāramiyo pūretvā",
  "atk-s0510a1:335_1": "buddhā loke uppajjantā khattiyakule vā brāhmaṇakule vā uppajjanti, paccekabuddhā",
  "atk-s0510a1:335_2": "khattiyabrāhmaṇagahapatikulānaṁ aññatarasmiṁ, aggasāvakā pana buddhā viya khattiyabrāhmaṇakulesveva.",
  "atk-s0510a1:335_3": "Sabbabuddhā saṁvaṭṭamāne kappe na uppajjanti, vivaṭṭamāne kappe uppajjanti, tathā",
  "atk-s0510a1:335_4": "paccekabuddhā. Te pana buddhānaṁ uppajjanakāle na uppajjanti. Buddhā sayañca bujjhanti,",
  "atk-s0510a1:335_5": "pare ca bodhenti. Paccekabuddhā sayameva bujjhanti, na pare bodhenti. Attharasameva",
  "atk-s0510a1:335_6": "paṭivijjhanti, na dhammarasaṁ. Na hi te lokuttaradhammaṁ paññattiṁ āropetvā desetuṁ",
  "atk-s0510a1:335_7": "sakkonti, mūgena diṭṭhasupino viya vanacarakena nagare sāyitabyañjanaraso viya ca",
  "atk-s0510a1:335_8": "nesaṁ dhammābhisamayo hoti. Sabbaṁ iddhisamāpattipaṭisambhidāpabhedaṁ pāpuṇanti.",
  "atk-s0510a1:335_9": "Guṇavisiṭṭhatāya buddhānaṁ heṭṭhā sāvakānaṁ upari honti, na aññe pabbājetvā ābhisamācārikaṁ",
  "atk-s0510a1:335_10": "sikkhāpenti, “cittasallekho kātabbo, vosānaṁ nāpajjitabba”nti iminā uddesena uposathaṁ",
  "atk-s0510a1:335_11": "karonti, ajja uposathoti vacanamattena vā, uposathaṁ karontā ca gandhamādane mañjūsakarukkhamūle",
  "atk-s0510a1:335_12": "ratanamāḷe sannipatitvā karontīti. Evaṁ bhagavā āyasmato ānandassa paccekabuddhānaṁ",
  "atk-s0510a1:335_13": "sabbākāraparipūraṁ patthanañca abhinīhārañca kathetvā idāni imāya patthanāya iminā",
  "atk-s0510a1:335_14": "ca abhinīhārena samudāgate te te paccekabuddhe kathetuṁ “sabbesu bhūtesu nidhāya",
  "atk-s0510a1:335_15": "daṇḍa”ntiādinā nayena imaṁ khaggavisāṇasuttaṁ abhāsi. Ayaṁ tāva avisesena pucchāvasito",
  "atk-s0510a1:335_16": "khaggavisāṇasuttassa uppatti.",
  "atk-s0510a1:336_0": "Idāni visesena vattabbā. Tattha imissā tāva gāthāya evaṁ uppatti veditabbā – ayaṁ",
  "atk-s0510a1:336_1": "kira paccekabuddho paccekabodhisattabhūmiṁ ogāhanto dve asaṅkhyeyyāni kappasatasahassañca",
  "atk-s0510a1:336_2": "pāramiyo pūretvā kassapassa bhagavato sāsane pabbajitvā āraññiko hutvā gatapaccāgatavattaṁ",
  "atk-s0510a1:336_3": "pūrento samaṇadhammaṁ akāsi. Etaṁ kira vattaṁ aparipūretvā paccekabodhiṁ pāpuṇanto",
  "atk-s0510a1:336_4": "nāma natthi. Kiṁ panetaṁ gatapaccāgatavattaṁ nāma? Haraṇapaccāharaṇanti. Taṁ yathā",
  "atk-s0510a1:336_5": "vibhūtaṁ hoti, tathā kathessāma.",
  "atk-s0510a1:337_0": "Idha ekacco bhikkhu harati na paccāharati, ekacco paccāharati na harati, ekacco neva",
  "atk-s0510a1:337_1": "harati na paccāharati, ekacco harati ca paccāharati ca. Tattha yo bhikkhu pageva",
  "atk-s0510a1:337_2": "vuṭṭhāya cetiyaṅgaṇabodhiyaṅgaṇavattaṁ katvā bodhirukkhe udakaṁ āsiñcitvā pānīyaghaṭaṁ",
  "atk-s0510a1:337_3": "pūretvā pānīyamāḷe ṭhapetvā ācariyavattaṁ upajjhāyavattaṁ katvā dveasīti khandhakavattāni",
  "atk-s0510a1:337_4": "ca cuddasa mahāvattāni samādāya vattati. So sarīraparikammaṁ katvā senāsanaṁ pavisitvā",
  "atk-s0510a1:337_5": "yāva bhikkhācāravelā, tāva vivittāsane vītināmetvā velaṁ ñatvā nivāsetvā kāyabandhanaṁ",
  "atk-s0510a1:337_6": "bandhitvā uttarāsaṅgaṁ katvā saṅghāṭiṁ khandhe karitvā pattaṁ aṁse ālaggetvā kammaṭṭhānaṁ",
  "atk-s0510a1:337_7": "manasi karonto cetiyaṅgaṇaṁ gantvā cetiyañca bodhiñca vanditvā gāmasamīpe cīvaraṁ",
  "atk-s0510a1:337_8": "pārupitvā pattaṁ ādāya gāmaṁ piṇḍāya pavisati. Evaṁ paviṭṭho ca lābhī bhikkhu puññavā",
  "atk-s0510a1:337_9": "upāsakehi sakkato garukato upaṭṭhākakule vā paṭikkamanasālāyaṁ vā paṭikkamitvā upāsakehi",
  "atk-s0510a1:337_10": "taṁ taṁ pañhaṁ pucchiyamāno tesaṁ pañhavissajjanena dhammadesanāvikkhepena ca taṁ",
  "atk-s0510a1:337_11": "manasikāraṁ chaḍḍetvā nikkhamati. Vihāraṁ āgatopi bhikkhūhi pañhaṁ puṭṭho katheti,",
  "atk-s0510a1:337_12": "dhammaṁ bhaṇati, taṁ taṁ byāpārañca āpajjati. Pacchābhattampi purimayāmampi majjhimayāmampi",
  "atk-s0510a1:337_13": "evaṁ bhikkhūhi saddhiṁ papañcetvā kāyaduṭṭhullābhibhūto pacchimayāmepi sayati, neva",
  "atk-s0510a1:337_14": "kammaṭṭhānaṁ manasi karoti. Ayaṁ vuccati “harati na paccāharatī”ti.",
  "atk-s0510a1:338_0": "Yo pana byādhibahulo hoti, bhuttāhāro paccūsasamaye na sammā pariṇamati. Pageva vuṭṭhāya",
  "atk-s0510a1:338_1": "yathāvuttaṁ vattaṁ kātuṁ na sakkoti kammaṭṭhānaṁ vā manasi kātuṁ, aññadatthu yāguṁ",
  "atk-s0510a1:338_2": "vā khajjakaṁ vā bhesajjaṁ vā bhattaṁ vā patthayamāno kālasseva pattacīvaramādāya",
  "atk-s0510a1:338_3": "gāmaṁ pavisati. Tattha yāguṁ vā khajjakaṁ vā bhesajjaṁ vā bhattaṁ vā laddhā pattaṁ",
  "atk-s0510a1:338_4": "nīharitvā bhattakiccaṁ niṭṭhāpetvā paññattāsane nisinno kammaṭṭhānaṁ manasi karitvā",
  "atk-s0510a1:338_5": "visesaṁ patvā vā apatvā vā vihāraṁ āgantvā teneva manasikārena viharati. Ayaṁ vuccati",
  "atk-s0510a1:338_6": "“paccāharati na haratī”ti. Edisā hi bhikkhū yāguṁ pivitvā vipassanaṁ vaḍḍhetvā buddhasāsane",
  "atk-s0510a1:338_7": "arahattaṁ pattā gaṇanapathaṁ vītivattā, sīhaḷadīpeyeva tesu tesu gāmesu āsanasālāyaṁ",
  "atk-s0510a1:338_8": "taṁ āsanaṁ natthi, yattha bhikkhū nisinnā yāguṁ pivitvā arahattaṁ appattā.",
  "atk-s0510a1:339_0": "Yo pana pamādavihārī hoti nikkhittadhuro, sabbavattāni bhinditvā pañcavidhacetokhilavinibandhanabaddhacitto",
  "atk-s0510a1:339_1": "viharanto kammaṭṭhānamanasikāramananuyutto gāmaṁ piṇḍāya pavisitvā gihīhi saddhiṁ",
  "atk-s0510a1:339_2": "kathāpapañcena papañcito tucchakova nikkhamati. Ayaṁ vuccati “neva harati na paccāharatī”ti.",
  "atk-s0510a1:340_0": "Yo pana pageva vuṭṭhāya purimanayeneva sabbavattāni paripūretvā yāva bhikkhācāravelā,",
  "atk-s0510a1:340_1": "tāva pallaṅkaṁ ābhujitvā kammaṭṭhānaṁ manasi karoti. Kammaṭṭhānaṁ nāma duvidhaṁ –",
  "atk-s0510a1:340_2": "sabbatthakañca pārihāriyañca. Tattha sabbatthakaṁ nāma mettā ca maraṇānussati ca.",
  "atk-s0510a1:340_3": "Tañhi sabbattha atthayitabbaṁ icchitabbanti “sabbatthaka”nti vuccati. Mettā nāma",
  "atk-s0510a1:340_4": "āvāsādīsu sabbattha icchitabbā. Āvāsesu hi mettāvihārī bhikkhu sabrahmacārīnaṁ piyo",
  "atk-s0510a1:340_5": "hoti manāpo, tena phāsu asaṅghaṭṭho viharati. Devatāsu mettāvihārī devatāhi rakkhitagopito",
  "atk-s0510a1:340_6": "sukhaṁ viharati. Rājarājamahāmattādīsu mettāvihārī tehi mamāyito sukhaṁ viharati.",
  "atk-s0510a1:340_7": "Gāmanigamādīsu mettāvihārī sabbattha bhikkhācariyādīsu manussehi sakkato garukato",
  "atk-s0510a1:340_8": "sukhaṁ viharati. Maraṇānussatibhāvanāya jīvitanikantiṁ pahāya appamatto viharati.",
  "atk-s0510a1:341_0": "Yaṁ pana sadā pariharitabbaṁ cariyānukūlena gahitaṁ. Taṁ dasāsubhakasiṇānussatīsu",
  "atk-s0510a1:341_1": "aññataraṁ, catudhātuvavatthānameva vā, taṁ sadā pariharitabbato rakkhitabbato bhāvetabbato",
  "atk-s0510a1:341_2": "ca “pārihāriya”nti vuccati, mūlakammaṭṭhānantipi tadeva. Atthakāmā hi kulaputtā sāsane",
  "atk-s0510a1:341_3": "pabbajitvā dasapi vīsampi tiṁsampi cattālīsampi paññāsampi satampi ekato vasantā",
  "atk-s0510a1:341_4": "katikavattaṁ katvā viharanti – “āvuso, tumhe na iṇaṭṭā na bhayaṭṭā na jīvikāpakatā",
  "atk-s0510a1:341_5": "pabbajitā, dukkhā muccitukāmā panettha pabbajitā. Tasmā gamane uppannakilese gamaneyeva",
  "atk-s0510a1:341_6": "niggaṇhatha, ṭhāne, nisajjāya, sayane uppannakilese sayaneyeva niggaṇhathā”ti.",
  "atk-s0510a1:342_0": "Te evaṁ katikavattaṁ katvā bhikkhācāraṁ gacchantā aḍḍhausabhausabhaaḍḍhagāvutagāvutantaresu",
  "atk-s0510a1:342_1": "pāsāṇā honti, tāya saññāya kammaṭṭhānaṁ manasikarontāva gacchanti. Sace kassaci gamane",
  "atk-s0510a1:342_2": "kileso uppajjati, so tattheva naṁ niggaṇhāti. Tathā asakkonto tiṭṭhati, athassa pacchato",
  "atk-s0510a1:342_3": "āgacchantopi tiṭṭhati. So “ayaṁ bhikkhu tuyhaṁ uppannaṁ vitakkaṁ jānāti, ananucchavikaṁ",
  "atk-s0510a1:342_4": "te eta”nti attānaṁ paṭicodetvā vipassanaṁ vaḍḍhetvā tattheva ariyabhūmiṁ okkamati.",
  "atk-s0510a1:342_5": "Tathā asakkonto nisīdati. Athassa pacchato āgacchantopi nisīdatīti. Soyeva nayo ariyabhūmiṁ",
  "atk-s0510a1:342_6": "okkamituṁ asakkontopi taṁ kilesaṁ vikkhambhetvā kammaṭṭhānaṁ manasikarontova gacchati,",
  "atk-s0510a1:342_7": "na kammaṭṭhānavippayuttena cittena pādaṁ uddharati. Uddharati ce, paṭinivattitvā",
  "atk-s0510a1:342_8": "purimapadeseyeva tiṭṭhati. Ālindakavāsī mahāphussadevatthero viya.",
  "atk-s0510a1:343_0": "So kira ekūnavīsativassāni gatapaccāgatavattaṁ pūrento evaṁ vihāsi. Manussāpi sudaṁ",
  "atk-s0510a1:343_1": "antarāmagge kasantā ca vapantā ca maddantā ca kammāni karontā ca theraṁ tathā gacchantaṁ",
  "atk-s0510a1:343_2": "disvā “ayaṁ thero punappunaṁ nivattitvā gacchati, kiṁ nu kho maggamūḷho, udāhu kiñci",
  "atk-s0510a1:343_3": "pamuṭṭho”ti samullapanti. So taṁ anādiyitvā kammaṭṭhānayuttena citteneva samaṇadhammaṁ",
  "atk-s0510a1:343_4": "karonto vīsativassabbhantare arahattaṁ pāpuṇi. Arahattapattadivaseyevassa caṅkamanakoṭiyaṁ",
  "atk-s0510a1:343_5": "adhivatthā devatā aṅgulīhi dīpaṁ ujjāletvā aṭṭhāsi, cattāropi mahārājāno sakko ca",
  "atk-s0510a1:343_6": "devānamindo brahmā ca sahampati upaṭṭhānaṁ āgamiṁsu. Tañca obhāsaṁ disvā vanavāsī",
  "atk-s0510a1:343_7": "mahātissatthero taṁ dutiyadivase pucchi – “rattibhāge āyasmato santike obhāso ahosi,",
  "atk-s0510a1:343_8": "kiṁ so”ti? Thero vikkhepaṁ karonto “obhāso nāma dīpobhāsopi hoti maṇiobhāsopī”ti",
  "atk-s0510a1:343_9": "evamādimāha. So “paṭicchādetha tumhe”ti nibaddho “āmā”ti paṭijānitvā ārocesi.",
  "atk-s0510a1:344_0": "Kāḷavallimaṇḍapavāsī mahānāgatthero viya ca. Sopi kira gatapaccāgatavattaṁ pūrento",
  "atk-s0510a1:344_1": "“paṭhamaṁ tāva bhagavato mahāpadhānaṁ pūjessāmī”ti satta vassāni ṭhānacaṅkamameva",
  "atk-s0510a1:344_2": "adhiṭṭhāsi, puna soḷasa vassāni gatapaccāgatavattaṁ pūretvā arahattaṁ pāpuṇi. Evaṁ",
  "atk-s0510a1:344_3": "kammaṭṭhānamanuyuttacitteneva pādaṁ uddharanto vippayuttena cittena uddhaṭe paṭinivattanto",
  "atk-s0510a1:344_4": "gāmasamīpaṁ gantvā “gāvī nu kho pabbajito nu kho”ti āsaṅkanīyappadese ṭhatvā saṅghāṭiṁ",
  "atk-s0510a1:344_5": "pārupitvā pattaṁ gahetvā gāmadvāraṁ patvā kacchakantarato udakaṁ gahetvā gaṇḍūsaṁ",
  "atk-s0510a1:344_6": "katvā gāmaṁ pavisati “bhikkhaṁ vā dātuṁ vandituṁ vā upagate manusse ‘dīghāyukā hothā’ti",
  "atk-s0510a1:344_7": "vacanamattenāpi mā me kammaṭṭhānavikkhepo ahosī”ti. Sace pana naṁ “ajja, bhante,",
  "atk-s0510a1:344_8": "kiṁ sattamī, udāhu aṭṭhamī”ti divasaṁ pucchanti, udakaṁ gilitvā āroceti. Sace divasapucchakā",
  "atk-s0510a1:344_9": "na honti, nikkhamanavelāyaṁ gāmadvāre niṭṭhubhitvāva yāti.",
  "atk-s0510a1:345_0": "Sīhaḷadīpe kalambatitthavihāre vassūpagatā paññāsa bhikkhū viya ca. Te kira vassūpanāyikauposathadivase",
  "atk-s0510a1:345_1": "katikavattaṁ akaṁsu – “arahattaṁ appatvā na aññamaññaṁ ālapissāmā”ti. Gāmañca piṇḍāya",
  "atk-s0510a1:345_2": "pavisantā gāmadvāre udakagaṇḍūsaṁ katvā pavisiṁsu, divase pucchite udakaṁ gilitvā",
  "atk-s0510a1:345_3": "ārocesuṁ, apucchite gāmadvāre niṭṭhubhitvā vihāraṁ āgamaṁsu. Tattha manussā niṭṭhubhanaṭṭhānaṁ",
  "atk-s0510a1:345_4": "disvā jāniṁsu – “ajja eko āgato, ajja dve”ti. Evañca cintesuṁ – “kiṁ nu kho ete amheheva",
  "atk-s0510a1:345_5": "saddhiṁ na sallapanti, udāhu aññamaññampi, yadi aññamaññampi na sallapanti, addhā",
  "atk-s0510a1:345_6": "vivādajātā bhavissanti, handa nesaṁ aññamaññaṁ khamāpessāmā”ti. Sabbe vihāraṁ agamaṁsu.",
  "atk-s0510a1:345_7": "Tattha paññāsāya bhikkhūsu vassaṁ upagatesu dve bhikkhū ekokāse nāddasaṁsu. Tato",
  "atk-s0510a1:345_8": "tesu yo cakkhumā puriso, so evamāha – “na, bho, kalahakārakānaṁ vasanokāso īdiso",
  "atk-s0510a1:345_9": "hoti, susammaṭṭhaṁ cetiyaṅgaṇaṁ bodhiyaṅgaṇaṁ, sunikkhittā sammajjaniyo, sūpaṭṭhapitaṁ",
  "atk-s0510a1:345_10": "pānīyaparibhojanīya”nti, te tato nivattā. Tepi bhikkhū antovasseyeva vipassanaṁ vaḍḍhetvā",
  "atk-s0510a1:345_11": "arahattaṁ patvā mahāpavāraṇāya visuddhipavāraṇaṁ pavāresuṁ.",
  "atk-s0510a1:346_0": "Evaṁ kāḷavallimaṇḍapavāsī mahānāgatthero viya kalambatitthavihāre vassūpagatā bhikkhū",
  "atk-s0510a1:346_1": "viya ca kammaṭṭhānayutteneva cittena pādaṁ uddharanto gāmasamīpaṁ gantvā udakagaṇḍūsaṁ",
  "atk-s0510a1:346_2": "katvā vīthiyo sallakkhetvā yattha surāsoṇḍadhuttādayo kalahakārakā caṇḍahatthiassādayo",
  "atk-s0510a1:346_3": "vā natthi, taṁ vīthiṁ paṭipajjati. Tattha ca piṇḍāya caranto na turitaturito javena",
  "atk-s0510a1:346_4": "gacchati, javanapiṇḍapātikadhutaṅgaṁ nāma natthi, visamabhūmibhāgappattaṁ pana udakabharitasakaṭamiva",
  "atk-s0510a1:346_5": "niccalo hutvā gacchati. Anugharaṁ paviṭṭho ca dātukāmaṁ vā adātukāmaṁ vā sallakkhetuṁ",
  "atk-s0510a1:346_6": "tadanurūpaṁ kālaṁ āgamento bhikkhaṁ gahetvā patirūpe okāse nisīditvā kammaṭṭhānaṁ",
  "atk-s0510a1:346_7": "manasikaronto āhāre paṭikkūlasaññaṁ upaṭṭhapetvā akkhabbhañjanavaṇālepanaputtamaṁsūpamāvasena",
  "atk-s0510a1:346_8": "paccavekkhanto aṭṭhaṅgasamannāgataṁ āhāraṁ āhāreti neva davāya na madāya…pe… bhuttāvī",
  "atk-s0510a1:346_9": "ca udakakiccaṁ katvā muhuttaṁ bhattakilamathaṁ vinodetvā yathā purebhattaṁ, evaṁ",
  "atk-s0510a1:346_10": "pacchābhattaṁ, purimayāmaṁ pacchimayāmañca kammaṭṭhānaṁ manasi karoti. Ayaṁ vuccati",
  "atk-s0510a1:346_11": "“harati ca paccāharati cā”ti. Evametaṁ haraṇapaccāharaṇaṁ gatapaccāgatavattanti vuccati.",
  "atk-s0510a1:347_0": "Etaṁ pūrento yadi upanissayasampanno hoti, paṭhamavaye eva arahattaṁ pāpuṇāti. No",
  "atk-s0510a1:347_1": "ce paṭhamavaye pāpuṇāti, atha majjhimavaye pāpuṇāti. No ce majjhimavaye pāpuṇāti,",
  "atk-s0510a1:347_2": "atha maraṇasamaye pāpuṇāti. No ce maraṇasamaye pāpuṇāti, atha devaputto hutvā pāpuṇāti.",
  "atk-s0510a1:347_3": "No ce devaputto hutvā pāpuṇāti, atha paccekasambuddho hutvā parinibbāti. No ce paccekasambuddho",
  "atk-s0510a1:347_4": "hutvā parinibbāti, atha buddhānaṁ sammukhībhāve khippābhiñño hoti seyyathāpi thero",
  "atk-s0510a1:347_5": "bāhiyo, mahāpañño vā hoti seyyathāpi thero sāriputtoti.",
  "atk-s0510a1:348_0": "Ayaṁ pana paccekabodhisatto kassapassa bhagavato sāsane pabbajitvā āraññiko hutvā",
  "atk-s0510a1:348_1": "vīsati vassasahassāni etaṁ gatapaccāgatavattaṁ pūretvā kālaṁ katvā kāmāvacaradevaloke",
  "atk-s0510a1:348_2": "uppajji. Tato cavitvā bārāṇasirañño aggamahesiyā kucchimhi paṭisandhiṁ aggahesi.",
  "atk-s0510a1:348_3": "Kusalā itthiyo tadaheva gabbhasaṇṭhānaṁ jānanti. Sā ca tāsaṁ aññatarā, tasmā esāpi",
  "atk-s0510a1:348_4": "taṁ gabbhapatiṭṭhānaṁ rañño nivedesi. Dhammatā esā, yaṁ puññavante satte gabbhe uppanne",
  "atk-s0510a1:348_5": "mātugāmo gabbhaparihāraṁ labhati. Tasmā rājā tassā gabbhaparihāraṁ adāsi. Sā tato",
  "atk-s0510a1:348_6": "pabhuti nāccuṇhaṁ kiñci ajjhoharituṁ labhati, nātisītaṁ nāccambilaṁ nātiloṇaṁ nātikaṭukaṁ",
  "atk-s0510a1:348_7": "nātitittakaṁ. Accuṇhe hi mātarā ajjhohaṭe gabbhassa lohakumbhivāso viya hoti, atisīte",
  "atk-s0510a1:348_8": "lokantarikavāso viya, accambilaloṇakaṭukatittakesu bhuttesu satthena phāletvā ambilādīhi",
  "atk-s0510a1:348_9": "sittāni viya dārakassa aṅgāni tibbavedanāni honti. Aticaṅkamanaṭṭhānanisajjasayanatopi",
  "atk-s0510a1:348_10": "naṁ nivārenti “kucchigatassa sañcalanadukkhaṁ mā ahosī”ti. Mudukattharaṇatthatāya",
  "atk-s0510a1:348_11": "bhūmiyā caṅkamanādīni mattāya kātuṁ labhati, vaṇṇagandhādisampannaṁ sāduṁ sappāyaṁ",
  "atk-s0510a1:348_12": "annapānaṁ bhuñjituṁ labhati. Pariggahetvāva naṁ caṅkamāpenti nisīdāpenti vuṭṭhāpenti.",
  "atk-s0510a1:349_0": "Sā evaṁ parihariyamānā gabbhaparipākakāle sūtigharaṁ pavisitvā paccūsasamaye puttaṁ",
  "atk-s0510a1:349_1": "vijāyi pakkatelamadditamanosilāpiṇḍisadisaṁ dhaññapuññalakkhaṇūpetaṁ. Tato naṁ pañcamadivase",
  "atk-s0510a1:349_2": "alaṅkatapaṭiyattaṁ rañño dassesuṁ, rājā tuṭṭho chasaṭṭhiyā dhātīhi upaṭṭhāpesi. So",
  "atk-s0510a1:349_3": "sabbasampattīhi vaḍḍhamāno nacirasseva viññutaṁ pāpuṇi. Soḷasavassuddesikaṁ naṁ rājā",
  "atk-s0510a1:349_4": "rajjena abhisiñci, vividhanāṭakāhi ca upaṭṭhāpesi. Abhisitto rājaputto rajjaṁ kāresi",
  "atk-s0510a1:349_5": "nāmena brahmadatto, sakalajambudīpe vīsatiyā nagarasahassesu. Jambudīpe kira pubbe",
  "atk-s0510a1:349_6": "caturāsīti nagarasatasahassāni ahesuṁ, tāni parihāyantāni saṭṭhi ahesuṁ, tato parihāyantāni",
  "atk-s0510a1:349_7": "cattālīsaṁ, sabbaparihāyanakāle pana vīsatisahassāni honti. Ayañca brahmadatto sabbaparihāyanakāle",
  "atk-s0510a1:349_8": "uppajji, tenassa vīsati nagarasahassāni ahesuṁ vīsati pāsādasahassāni, vīsati hatthisahassāni,",
  "atk-s0510a1:349_9": "vīsati assasahassāni, vīsati rathasahassāni, vīsati pattisahassāni, vīsati itthisahassāni",
  "atk-s0510a1:349_10": "orodhā ca nāṭakitthiyo ca, vīsati amaccasahassāni.",
  "atk-s0510a1:350_0": "So mahārajjaṁ kārayamānoyeva kasiṇaparikammaṁ katvā pañca abhiññāyo, aṭṭha samāpattiyo",
  "atk-s0510a1:350_1": "ca nibbattesi. Yasmā pana abhisittaraññā nāma avassaṁ aṭṭakaraṇe nisīditabbaṁ, tasmā",
  "atk-s0510a1:350_2": "ekadivasaṁ pageva pātarāsaṁ bhuñjitvā vinicchayaṭṭhāne nisīdi. Tattha uccāsaddamahāsaddaṁ",
  "atk-s0510a1:350_3": "akaṁsu, so “ayaṁ saddo samāpattiyā upakkileso”ti pāsādatalaṁ abhiruhitvā “samāpattiṁ",
  "atk-s0510a1:350_4": "appemī”ti nisinno nāsakkhi appetuṁ rajjavikkhepena samāpatti parihīnā. Tato cintesi",
  "atk-s0510a1:350_5": "– “kiṁ rajjaṁ varaṁ, udāhu samaṇadhammo”ti? Tato “rajjasukhaṁ parittaṁ anekādīnavaṁ,",
  "atk-s0510a1:350_6": "samaṇadhammasukhaṁ pana vipulaṁ anekānisaṁsaṁ uttamapurisehi sevitañcā”ti ñatvā aññataraṁ",
  "atk-s0510a1:350_7": "amaccaṁ āṇāpesi “imaṁ rajjaṁ dhammena samena anusāsa, mā kho adhammakāraṁ kāresī”ti",
  "atk-s0510a1:350_8": "sabbaṁ tassa niyyātetvā pāsādaṁ abhiruhitvā samāpattisukhena vītināmesi, na koci",
  "atk-s0510a1:350_9": "upasaṅkamituṁ labhati aññatra mukhadhovanadantakaṭṭhadāyakabhattanīhārakādīhi.",
  "atk-s0510a1:351_0": "Tato addhamāsamatte vītikkante mahesī pucchi – “rājā uyyānagamanabaladassananāṭakādīsu",
  "atk-s0510a1:351_1": "katthaci na dissati, kuhiṁ gato”ti? Tassā tamatthaṁ ārocesuṁ. Sā amaccassa pāhesi",
  "atk-s0510a1:351_2": "– “rajje paṭicchite ahampi paṭicchitā homi, etu mayā saddhiṁ saṁvāsaṁ kappetū”ti.",
  "atk-s0510a1:351_3": "So ubho kaṇṇe thaketvā “asavanīyameta”nti paṭikkhipi. Sā punapi dvattikkhattuṁ pesetvā",
  "atk-s0510a1:351_4": "anicchamānaṁ santajjāpesi “yadi na karosi, ṭhānāpi taṁ cāvemi. Jīvitāpi taṁ voropemī”ti.",
  "atk-s0510a1:351_5": "So bhīto “mātugāmo nāma daḷhanicchayo, kadāci evampi kārāpeyyā”ti. Ekadivasaṁ raho",
  "atk-s0510a1:351_6": "gantvā tāya saddhiṁ sirisayane saṁvāsaṁ kappesi. Sā puññavatī sukhasamphassā, so",
  "atk-s0510a1:351_7": "tassā samphassarāgena ratto tattha abhikkhaṇaṁ saṅkitasaṅkitova agamāsi. Anukkamena",
  "atk-s0510a1:351_8": "attano gharasāmiko viya nibbisaṅko pavisitumāraddho.",
  "atk-s0510a1:352_0": "Tato rājamanussā taṁ pavattiṁ rañño ārocesuṁ. Rājā na saddahati. Dutiyampi tatiyampi",
  "atk-s0510a1:352_1": "ārocesuṁ, tato rājā nilīno sayameva disvā sabbe amacce sannipātāpetvā ārocesi. Te",
  "atk-s0510a1:352_2": "“ayaṁ rājāparādhiko hatthacchedaṁ arahati, pādacchedaṁ arahatī”ti yāva sūle uttāsanaṁ,",
  "atk-s0510a1:352_3": "tāva sabbakammakāraṇāni niddisiṁsu. Rājā “etassa vadhabandhanatāḷane mayhaṁ vihiṁsā",
  "atk-s0510a1:352_4": "uppajjeyya, jīvitā voropane pāṇātipāto bhaveyya, dhanaharaṇe adinnādānaṁ bhaveyya,",
  "atk-s0510a1:352_5": "alaṁ evarūpehi katehi, imaṁ mama rajjā nikkaḍḍhathā”ti āha. Amaccā taṁ nibbisayaṁ",
  "atk-s0510a1:352_6": "akaṁsu. So attano dhanasārañca puttadārañca gahetvā paravisayaṁ agamāsi. Tattha rājā",
  "atk-s0510a1:352_7": "sutvā “kiṁ āgatosī”ti pucchi. “Deva, icchāmi taṁ upaṭṭhātu”nti. So taṁ sampaṭicchi.",
  "atk-s0510a1:352_8": "Amacco katipāhaccayena laddhavissāso taṁ rājānaṁ etadavoca – “mahārāja, amakkhikaṁ",
  "atk-s0510a1:352_9": "madhuṁ passāmi, taṁ khādanto natthī”ti. Rājā “kiṁ etaṁ uppaṇḍetukāmo bhaṇatī”ti na",
  "atk-s0510a1:352_10": "suṇāti. So antaraṁ labhitvā punapi suṭṭhutaraṁ vaṇṇetvā avoca. Rājā “kiṁ eta”nti",
  "atk-s0510a1:352_11": "pucchi. “Bārāṇasirajjaṁ, devā”ti. Rājā “kiṁ maṁ netvā māretukāmosī”ti āha. So “mā,",
  "atk-s0510a1:352_12": "deva, evaṁ avaca, yadi na saddahasi, manusse pesehī”ti. So manusse pesesi. Te gantvā",
  "atk-s0510a1:352_13": "gopuraṁ khaṇitvā rañño sayanaghare uṭṭhahiṁsu.",
  "atk-s0510a1:353_0": "Rājā disvā “kissa āgatatthā”ti pucchi. “Corā mayaṁ, mahārājā”ti. Rājā tesaṁ dhanaṁ",
  "atk-s0510a1:353_1": "dāpetvā “mā puna evaṁ akatthā”ti ovaditvā vissajjesi. Te āgantvā tassa rañño ārocesuṁ.",
  "atk-s0510a1:353_2": "So punapi dvattikkhattuṁ tatheva vīmaṁsitvā “sīlavā rājā”ti caturaṅginiṁ senaṁ sannayhitvā",
  "atk-s0510a1:353_3": "sīmantare ekaṁ nagaraṁ upagamma tattha amaccassa pāhesi “nagaraṁ vā me dehi, yuddhaṁ",
  "atk-s0510a1:353_4": "vā”ti. So brahmadattassa rañño tamatthaṁ ārocāpesi – “āṇāpetu, deva, ‘kiṁ yujjhāmi,",
  "atk-s0510a1:353_5": "udāhu nagaraṁ demī”’ti. Rājā “na yujjhitabbaṁ, nagaraṁ datvā idhāgacchā”ti pesesi.",
  "atk-s0510a1:353_6": "So tathā akāsi. Paṭirājāpi taṁ nagaraṁ gahetvā avasesanagaresupi tatheva dūtaṁ pesesi.",
  "atk-s0510a1:353_7": "Tepi amaccā tatheva brahmadattassa ārocetvā tena “na yujjhitabbaṁ, idhāgantabba”nti",
  "atk-s0510a1:353_8": "vuttā bārāṇasiṁ āgamaṁsu.",
  "atk-s0510a1:354_0": "Tato amaccā brahmadattaṁ āhaṁsu – “mahārāja, tena saha yujjhamā”ti. Rājā “mama pāṇātipāto",
  "atk-s0510a1:354_1": "bhavissatī”ti vāresi. Amaccā “mayaṁ, mahārāja, taṁ jīvaggāhaṁ gahetvā idheva ānessāmā”ti",
  "atk-s0510a1:354_2": "nānāupāyehi rājānaṁ saññāpetvā “ehi, mahārājā”ti gantumāraddhā. Rājā “sace sattamāraṇappaharaṇavilumpanakammaṁ",
  "atk-s0510a1:354_3": "na karotha, gacchāmī”ti bhaṇati. Amaccā “na, deva, karoma, bhayaṁ dassetvā palāpemā”ti",
  "atk-s0510a1:354_4": "caturaṅginiṁ senaṁ sannayhitvā ghaṭesu dīpe pakkhipitvā rattiṁ gacchiṁsu. Paṭirājā",
  "atk-s0510a1:354_5": "taṁ divasaṁ bārāṇasisamīpe nagaraṁ gahetvā idāni kinti rattiṁ sannāhaṁ mocāpetvā",
  "atk-s0510a1:354_6": "pamatto niddaṁ okkami saddhiṁ balakāyena. Tato amaccā brahmadattarājānaṁ ādāya paṭirañño",
  "atk-s0510a1:354_7": "khandhāvāraṁ gantvā sabbaghaṭehi dīpe nīharāpetvā ekapajjotaṁ katvā ukkuṭṭhiṁ akaṁsu.",
  "atk-s0510a1:354_8": "Paṭirañño amacco mahābalakāyaṁ disvā bhīto attano rājānaṁ upasaṅkamitvā “uṭṭhehi",
  "atk-s0510a1:354_9": "amakkhikaṁ madhuṁ khādāhī”ti mahāsaddaṁ akāsi. Tathā dutiyopi tatiyopi. Paṭirājā",
  "atk-s0510a1:354_10": "tena saddena paṭibujjhitvā bhayaṁ santāsaṁ āpajji. Ukkuṭṭhisatāni pavattiṁsu. So",
  "atk-s0510a1:354_11": "“paravacanaṁ saddahitvā amittahatthaṁ pattomhī”ti sabbarattiṁ taṁ taṁ vippalapitvā",
  "atk-s0510a1:354_12": "dutiyadivase “dhammiko rājā, uparodhaṁ na kareyya gantvā khamāpemī”ti cintetvā rājānaṁ",
  "atk-s0510a1:354_13": "upasaṅkamitvā jaṇṇukehi patiṭṭhahitvā “khama, mahārāja, mayhaṁ aparādha”nti āha.",
  "atk-s0510a1:354_14": "Rājā taṁ ovaditvā “uṭṭhehi, khamāmi te”ti āha. So raññā evaṁ vuttamatteyeva paramassāsappatto",
  "atk-s0510a1:354_15": "ahosi. Bārāṇasirañño samīpeyeva janapade rajjaṁ labhi. Te aññamaññaṁ sahāyakā ahesuṁ.",
  "atk-s0510a1:355_0": "Atha brahmadatto dvepi senā sammodamānā ekato ṭhitā disvā “mamevekassa cittānurakkhaṇāya",
  "atk-s0510a1:355_1": "asmiṁ mahājanakāye khuddakamakkhikāya pivanamattampi lohitabindu na uppannaṁ, aho",
  "atk-s0510a1:355_2": "sādhu, aho suṭṭhu, sabbe sattā sukhitā hontu, averā hontu, abyāpajjā hontū”ti mettājhānaṁ",
  "atk-s0510a1:355_3": "uppādetvā tadeva pādakaṁ katvā saṅkhāre sammasitvā paccekabodhiñāṇaṁ sacchikatvā",
  "atk-s0510a1:355_4": "sayambhutaṁ pāpuṇi. Taṁ maggaphalasukhena sukhitaṁ hatthikkhandhe nisinnaṁ amaccā",
  "atk-s0510a1:355_5": "paṇipātaṁ katvā āhaṁsu – “yānakālo, mahārāja, vijitabalakāyassa sakkāro kātabbo,",
  "atk-s0510a1:355_6": "parājitabalakāyassa bhattaparibbayo dātabbo”ti. So āha – “nāhaṁ, bhaṇe, rājā, paccekabuddho",
  "atk-s0510a1:355_7": "nāmāha”nti. “Kiṁ devo bhaṇati, na edisā paccekabuddhā hontī”ti. “Kīdisā, bhaṇe, paccekabuddhā”ti?",
  "atk-s0510a1:355_8": "“Paccekabuddhā nāma dvaṅgulakesamassū aṭṭhaparikkhārayuttā bhavantī”ti. So dakkhiṇahatthena",
  "atk-s0510a1:355_9": "sīsaṁ parāmasi, tāvadeva gihiliṅgaṁ antaradhāyi, pabbajitaveso pāturahosi. Dvaṅgulakesamassu",
  "atk-s0510a1:355_10": "aṭṭhaparikkhārasamannāgato vassasatikattherasadiso ahosi. So catutthajjhānaṁ samāpajjitvā",
  "atk-s0510a1:355_11": "hatthikkhandhato vehāsaṁ abbhuggantvā padumapupphe nisīdi. Amaccā vanditvā “kiṁ,",
  "atk-s0510a1:355_12": "bhante, kammaṭṭhānaṁ, kathaṁ adhigatosī”ti pucchiṁsu. So yato assa mettājhānakammaṭṭhānaṁ",
  "atk-s0510a1:355_13": "ahosi, tañca vipassanaṁ vipassitvā adhigato, tasmā tamatthaṁ dassento udānagāthañca",
  "atk-s0510a1:355_14": "byākaraṇagāthañca imaṁyeva gāthaṁ abhāsi “sabbesu bhūtesu nidhāya daṇḍa”nti.",
  "atk-s0510a1:356_0": "Tattha sabbesūti anavasesesu. Bhūtesūti sattesu. Ayamettha saṅkhepo, vitthāraṁ pana",
  "atk-s0510a1:356_1": "ratanasuttavaṇṇanāyaṁ vakkhāma. Nidhāyāti nikkhipitvā. Daṇḍanti kāyavacīmanodaṇḍaṁ,",
  "atk-s0510a1:356_2": "kāyaduccaritādīnametaṁ adhivacanaṁ. Kāyaduccaritañhi daṇḍayatīti daṇḍaṁ, bādheti",
  "atk-s0510a1:356_3": "anayabyasanaṁ pāpetīti vuttaṁ hoti. Evaṁ vacīduccaritaṁ manoduccaritañca. Paharaṇadaṇḍo",
  "atk-s0510a1:356_4": "eva vā daṇḍo, taṁ nidhāyātipi vuttaṁ hoti. Aviheṭhayanti aviheṭhayanto. Aññatarampīti",
  "atk-s0510a1:356_5": "yaṁkiñci ekampi. Tesanti tesaṁ sabbabhūtānaṁ. Na puttamiccheyyāti atrajo, khettajo,",
  "atk-s0510a1:356_6": "dinnako, antevāsikoti imesu catūsu puttesu yaṁkiñci puttaṁ na iccheyya. Kuto sahāyanti",
  "atk-s0510a1:356_7": "sahāyaṁ pana iccheyyāti kuto eva etaṁ.",
  "atk-s0510a1:357_0": "Ekoti pabbajjāsaṅkhātena eko, adutiyaṭṭhena eko, taṇhāya pahānaṭṭhena eko, ekantavigatakilesoti",
  "atk-s0510a1:357_1": "eko, eko paccekasambodhiṁ abhisambuddhoti eko. Samaṇasahassassāpi hi majjhe vattamāno",
  "atk-s0510a1:357_2": "gihisaṁyojanassa chinnattā eko, evaṁ pabbajjāsaṅkhātena eko. Eko tiṭṭhati, eko gacchati,",
  "atk-s0510a1:357_3": "eko nisīdati, eko seyyaṁ kappeti, eko iriyati vattatīti evaṁ adutiyaṭṭhena eko.",
  "atk-s0510a1:358": "“Taṇhādutiyo puriso, dīghamaddhānasaṁsaraṁ;",
  "atk-s0510a1:359": "Itthabhāvaññathābhāvaṁ, saṁsāraṁ nātivattati.",
  "atk-s0510a1:360": "“Etamādīnavaṁ ñatvā, taṇhaṁ dukkhassa sambhavaṁ;",
  "atk-s0510a1:361": "Vītataṇho anādāno, sato bhikkhu paribbaje”ti. –",
  "atk-s0510a1:362_0": "Evaṁ taṇhāpahānaṭṭhena eko. Sabbakilesāssa pahīnā ucchinnamūlā tālāvatthukatā anabhāvaṁkatā",
  "atk-s0510a1:362_1": "āyatiṁ anuppādadhammāti evaṁ ekantavigatakilesoti eko. Anācariyako hutvā sayambhū",
  "atk-s0510a1:362_2": "sāmaṁyeva paccekasambodhiṁ abhisambuddhoti evaṁ eko paccekasambodhiṁ abhisambuddhoti eko.",
  "atk-s0510a1:363_0": "Careti yā imā aṭṭha cariyāyo. Seyyathidaṁ – paṇidhisampannānaṁ catūsu iriyāpathesu",
  "atk-s0510a1:363_1": "iriyāpathacariyā, indriyesu guttadvārānaṁ chasu ajjhattikāyatanesu āyatanacariyā,",
  "atk-s0510a1:363_2": "appamādavihārīnaṁ catūsu satipaṭṭhānesu saticariyā, adhicittamanuyuttānaṁ catūsu",
  "atk-s0510a1:363_3": "jhānesu samādhicariyā, buddhisampannānaṁ catūsu ariyasaccesu ñāṇacariyā, sammāpaṭipannānaṁ",
  "atk-s0510a1:363_4": "catūsu ariyasaccesu maggacariyā, adhigatapphalānaṁ catūsu sāmaññaphalesu patticariyā,",
  "atk-s0510a1:363_5": "tiṇṇaṁ buddhānaṁ sabbasattesu lokatthacariyā, tattha padesato paccekabuddhabuddhasāvakānanti.",
  "atk-s0510a1:363_6": "Yathāha – “cariyāti aṭṭha cariyāyo iriyāpathacariyā”ti vitthāro. Tāhi cariyāhi samannāgato",
  "atk-s0510a1:363_7": "bhaveyyāti attho. Atha vā yā imā adhimuccanto saddhāya carati, paggaṇhanto vīriyena",
  "atk-s0510a1:363_8": "carati, upaṭṭhahanto satiyā carati, avikkhitto samādhinā carati, pajānanto paññāya",
  "atk-s0510a1:363_9": "carati, vijānanto viññāṇena carati, evaṁ paṭipannassa kusalā dhammā āyatantīti āyatanacariyāya",
  "atk-s0510a1:363_10": "carati, evaṁ paṭipanno visesaṁ adhigacchatīti visesacariyāya caratīti evaṁ aparāpi",
  "atk-s0510a1:363_11": "aṭṭha cariyāyo vuttā, tāhipi samannāgato bhaveyyāti attho. Khaggavisāṇakappoti ettha",
  "atk-s0510a1:363_12": "khaggavisāṇaṁ nāma khaggamigasiṅgaṁ. Kappa-saddassa atthaṁ vitthārato maṅgalasuttavaṇṇanāyaṁ",
  "atk-s0510a1:363_13": "pakāsayissāma, idha panāyaṁ “satthukappena vata, bho, kira sāvakena saddhiṁ mantayamānā”ti",
  "atk-s0510a1:363_14": "evamādīsu viya paṭibhāgo veditabbo. Khaggavisāṇakappoti khaggavisāṇasadisoti vuttaṁ",
  "atk-s0510a1:363_15": "hoti. Ayaṁ tāvettha padato atthavaṇṇanā.",
  "atk-s0510a1:364_0": "Adhippāyānusandhito pana evaṁ veditabbo – yvāyaṁ vuttappakāro daṇḍo bhūtesu pavattiyamāno",
  "atk-s0510a1:364_1": "ahito hoti, taṁ tesu appavattanena tappaṭipakkhabhūtāya mettāya parahitūpasaṁhārena",
  "atk-s0510a1:364_2": "ca sabbesu bhūtesu nidhāya daṇḍaṁ, nihitadaṇḍattā eva ca yathā anihitadaṇḍā sattā",
  "atk-s0510a1:364_3": "bhūtāni daṇḍena vā satthena vā pāṇinā vā leḍḍunā vā viheṭhayanti, tathā aviheṭhayaṁ,",
  "atk-s0510a1:364_4": "aññatarampi tesaṁ imaṁ mettākammaṭṭhānamāgamma yadeva tattha vedanāgataṁ saññāsaṅkhāraviññāṇagataṁ",
  "atk-s0510a1:364_5": "tañca tadanusāreneva tadaññañca saṅkhāragataṁ vipassitvā imaṁ paccekabodhiṁ adhigatomhīti",
  "atk-s0510a1:364_6": "ayaṁ tāva adhippāyo.",
  "atk-s0510a1:365_0": "Ayaṁ pana anusandhi – evaṁ vutte te amaccā āhaṁsu – “idāni, bhante, kuhiṁ gacchathā”ti?",
  "atk-s0510a1:365_1": "Tato tena “pubbe paccekabuddhā kattha vasantī”ti āvajjetvā ñatvā “gandhamādanapabbate”ti",
  "atk-s0510a1:365_2": "vutte puna āhaṁsu – “amhe dāni, bhante, pajahatha na icchathā”ti. Atha paccekasambuddho",
  "atk-s0510a1:365_3": "āha “na puttamiccheyyā”ti sabbaṁ. Tatrādhippāyo – ahaṁ idāni atrajādīsu yaṁkiñci",
  "atk-s0510a1:365_4": "puttampi na iccheyyaṁ, kuto pana tumhādisaṁ sahāyaṁ. Tasmā tumhesupi yo mayā saddhiṁ",
  "atk-s0510a1:365_5": "gantuṁ mādiso vā hotuṁ icchati, so eko care khaggavisāṇakappo. Atha vā tehi “amhe",
  "atk-s0510a1:365_6": "dāni, bhante, pajahatha na icchathā”ti vutte so paccekasambuddho “na puttamiccheyya",
  "atk-s0510a1:365_7": "kuto sahāya”nti vatvā attano yathāvuttenatthena ekacariyāya guṇaṁ disvā pamudito",
  "atk-s0510a1:365_8": "pītisomanassajāto imaṁ udānaṁ udānesi – “eko care khaggavisāṇakappo”ti. Evaṁ vatvā",
  "atk-s0510a1:365_9": "pekkhamānasseva mahājanassa ākāse uppatitvā gandhamādanaṁ agamāsi.",
  "atk-s0510a1:366_0": "Gandhamādano nāma himavati cūḷakāḷapabbataṁ mahākāḷapabbataṁ nāgapaliveṭhanaṁ candagabbhaṁ",
  "atk-s0510a1:366_1": "sūriyagabbhaṁ suvaṇṇapassaṁ himavantapabbatanti satta pabbate atikkamma hoti. Tattha",
  "atk-s0510a1:366_2": "nandamūlakaṁ nāma pabbhāraṁ paccekabuddhānaṁ vasanokāso, tisso ca guhāyo – suvaṇṇaguhā,",
  "atk-s0510a1:366_3": "maṇiguhā, rajataguhāti. Tattha maṇiguhādvāre mañjūsako nāma rukkho yojanaṁ ubbedhena,",
  "atk-s0510a1:366_4": "yojanaṁ vitthārena. So yattakāni udake vā thale vā pupphāni, sabbāni tāni pupphayati,",
  "atk-s0510a1:366_5": "visesena paccekabuddhāgamanadivase. Tassūparito sabbaratanamāḷo hoti. Tattha sammajjanakavāto",
  "atk-s0510a1:366_6": "kacavaraṁ chaḍḍeti, samakaraṇavāto sabbaratanamayavālukaṁ samaṁ karoti, siñcanakavāto",
  "atk-s0510a1:366_7": "anotattadahato ānetvā udakaṁ siñcati, sugandhakaraṇavāto himavantato sabbesaṁ sugandharukkhānaṁ",
  "atk-s0510a1:366_8": "gandhe āneti, ocinakavāto pupphāni ocinitvā pāteti, santharakavāto sabbattha santharati.",
  "atk-s0510a1:366_9": "Sadā supaññattāneva cettha āsanāni honti, yesu paccekabuddhuppādadivase, uposathadivase",
  "atk-s0510a1:366_10": "ca sabbe paccekabuddhā sannipatitvā nisīdanti. Ayaṁ tattha pakati. Ayaṁ paccekabuddho",
  "atk-s0510a1:366_11": "tattha gantvā paññattāsane nisīdati. Tato sace tasmiṁ kāle aññepi paccekabuddhā saṁvijjanti,",
  "atk-s0510a1:366_12": "tepi taṅkhaṇeyeva sannipatitvā paññattāsanesu nisīdanti. Nisīditvā ca kiñcideva samāpattiṁ",
  "atk-s0510a1:366_13": "samāpajjitvā vuṭṭhahanti. Tato saṅghatthero adhunāgatapaccekabuddhaṁ sabbesaṁ anumodanatthāya",
  "atk-s0510a1:366_14": "“kathamadhigata”nti evaṁ kammaṭṭhānaṁ pucchati, tadāpi so tameva attano udānabyākaraṇagāthaṁ",
  "atk-s0510a1:366_15": "bhāsati. Puna bhagavāpi āyasmatā ānandena puṭṭho tameva gāthaṁ bhāsati. Ānandopi",
  "atk-s0510a1:366_16": "saṅgītiyanti evaṁ ekekā gāthā paccekasambodhiabhisambuddhaṭṭhāne, mañjūsakamāḷe,",
  "atk-s0510a1:366_17": "ānandena pucchitakāle, saṅgītiyanti catukkhattuṁ bhāsitā hotīti.",
  "atk-s0510a1:367": "Paṭhamagāthāvaṇṇanā niṭṭhitā.",
  "atk-s0510a1:368_0": "92.Saṁsaggajātassāti gāthā kā uppatti? Ayampi paccekabodhisatto kassapassa bhagavato",
  "atk-s0510a1:368_1": "sāsane vīsati vassasahassāni purimanayeneva samaṇadhammaṁ karonto kasiṇaparikammaṁ",
  "atk-s0510a1:368_2": "katvā paṭhamaṁ jhānaṁ nibbattetvā nāmarūpaṁ vavatthapetvā lakkhaṇasammasanaṁ katvā",
  "atk-s0510a1:368_3": "ariyamaggaṁ anadhigamma brahmaloke nibbatti. So tato cuto bārāṇasirañño aggamahesiyā",
  "atk-s0510a1:368_4": "kucchimhi uppajjitvā purimanayeneva vaḍḍhamāno yato pabhuti “ayaṁ itthī, ayaṁ puriso”ti",
  "atk-s0510a1:368_5": "visesaṁ aññāsi. Tadupādāya itthīnaṁ hatthe na ramati, ucchādananhāpanamaṇḍanādimattampi",
  "atk-s0510a1:368_6": "na sādiyati. Taṁ purisā eva posenti. Thaññapāyanakāle dhātiyo kañcukaṁ paṭimuñcitvā",
  "atk-s0510a1:368_7": "purisavesena thaññaṁ pāyenti. So itthīnaṁ gandhaṁ ghāyitvā saddaṁ vā sutvā rodati,",
  "atk-s0510a1:368_8": "viññutaṁ pattopi itthiyo passituṁ na icchati. Tena taṁ anitthigandhotveva sañjāniṁsu.",
  "atk-s0510a1:369_0": "Tasmiṁ soḷasavassuddesike jāte rājā “kulavaṁsaṁ saṇṭhapessāmī”ti nānākulehi tassa",
  "atk-s0510a1:369_1": "anurūpā kaññāyo ānetvā aññataraṁ amaccaṁ āṇāpesi “kumāraṁ ramāpehī”ti. Amacco upāyena",
  "atk-s0510a1:369_2": "taṁ ramāpetukāmo tassa avidūre sāṇipākāraṁ parikkhipāpetvā nāṭakāni payojāpesi. Kumāro",
  "atk-s0510a1:369_3": "gītavāditasaddaṁ sutvā “kasseso saddo”ti āha. Amacco “taveso, deva, nāṭakitthīnaṁ",
  "atk-s0510a1:369_4": "saddo, puññavantānaṁ īdisāni nāṭakāni honti. Abhirama, deva, mahāpuññosi tva”nti",
  "atk-s0510a1:369_5": "āha. Kumāro amaccaṁ daṇḍena tāḷāpetvā nikkaḍḍhāpesi. So rañño ārocesi. Rājā kumārassa",
  "atk-s0510a1:369_6": "mātarā saha gantvā kumāraṁ khamāpetvā puna amaccaṁ āṇāpesi. Kumāro tehi atinippīḷiyamāno",
  "atk-s0510a1:369_7": "seṭṭhasuvaṇṇaṁ datvā suvaṇṇakāre āṇāpesi “sundaraṁ itthirūpaṁ karothā”ti. Te vissakammunā",
  "atk-s0510a1:369_8": "nimmitasadisaṁ sabbālaṅkāravibhūsitaṁ itthirūpaṁ karitvā dassesuṁ. Kumāro disvā vimhayena",
  "atk-s0510a1:369_9": "sīsaṁ cāletvā mātāpitūnaṁ pesesi – “yadi īdisiṁ itthiṁ labhissāmi, gaṇhissāmī”ti.",
  "atk-s0510a1:369_10": "Mātāpitaro “amhākaṁ putto mahāpuñño, avassaṁ tena saha katapuññā kāci dārikā loke",
  "atk-s0510a1:369_11": "uppannā bhavissatī”ti taṁ suvaṇṇarūpaṁ rathaṁ āropetvā amaccānaṁ appesuṁ – “gacchatha,",
  "atk-s0510a1:369_12": "īdisiṁ dārikaṁ gavesathā”ti. Te taṁ gahetvā soḷasamahājanapade vicarantā taṁ taṁ",
  "atk-s0510a1:369_13": "gāmaṁ gantvā udakatitthādīsu yattha yattha janasamūhaṁ passanti, tattha tattha devataṁ",
  "atk-s0510a1:369_14": "viya suvaṇṇarūpaṁ ṭhapetvā nānāpupphavatthālaṅkārehi pūjaṁ katvā vitānaṁ bandhitvā",
  "atk-s0510a1:369_15": "ekamantaṁ tiṭṭhanti “yadi kenaci evarūpā diṭṭhapubbā bhavissati, so kathaṁ samuṭṭhāpessatī”ti?",
  "atk-s0510a1:369_16": "Etenupāyena aññatra maddaraṭṭhā sabbajanapade āhiṇḍitvā taṁ “khuddakaraṭṭha”nti avamaññamānā",
  "atk-s0510a1:369_17": "tattha paṭhamaṁ agantvā nivattiṁsu.",
  "atk-s0510a1:370_0": "Tato nesaṁ etadahosi – “maddaraṭṭhampi tāva gacchāma, mā no bārāṇasiṁ paviṭṭhepi",
  "atk-s0510a1:370_1": "rājā puna pesesī”ti maddaraṭṭhe sāgalanagaraṁ agamaṁsu. Sāgalanagare ca maddavo nāma",
  "atk-s0510a1:370_2": "rājā. Tassa dhītā soḷasavassuddesikā abhirūpā ahosi. Tassā vaṇṇadāsiyo nhānodakatthāya",
  "atk-s0510a1:370_3": "titthaṁ gacchanti. Tattha amaccehi ṭhapitaṁ taṁ suvaṇṇarūpaṁ dūratova disvā “amhe",
  "atk-s0510a1:370_4": "udakatthāya pesetvā rājaputtī sayameva āgatā”ti bhaṇantiyo samīpaṁ gantvā “nāyaṁ",
  "atk-s0510a1:370_5": "sāminī, amhākaṁ sāminī ito abhirūpatarā”ti āhaṁsu. Amaccā taṁ sutvā rājānaṁ upasaṅkamitvā",
  "atk-s0510a1:370_6": "anurūpena nayena dārikaṁ yāciṁsu. Sopi adāsi. Te bārāṇasirañño pāhesuṁ – “laddhā,",
  "atk-s0510a1:370_7": "deva, kumārikā, sāmaṁ āgacchatha, udāhu amheva ānemā”ti. So “mayi āgacchante janapadapīḷā",
  "atk-s0510a1:370_8": "bhavissati, tumheva naṁ ānethā”ti pesesi.",
  "atk-s0510a1:371_0": "Amaccāpi dārikaṁ gahetvā nagarā nikkhamitvā kumārassa pāhesuṁ – “laddhā suvaṇṇarūpasadisā",
  "atk-s0510a1:371_1": "kumārikā”ti. Kumāro sutvāva rāgena abhibhūto paṭhamajjhānā parihāyi. So dūtaparamparāya",
  "atk-s0510a1:371_2": "pesesi – “sīghaṁ ānetha, sīghaṁ ānethā”ti. Te sabbattha ekarattivāsena bārāṇasiṁ",
  "atk-s0510a1:371_3": "patvā bahinagare ṭhitā rañño pesesuṁ – “ajjeva pavisitabbaṁ, no”ti. Rājā “seṭṭhakulā",
  "atk-s0510a1:371_4": "ānītā dārikā, maṅgalakiriyaṁ katvā mahāsakkārena pavesessāma, uyyānaṁ tāva naṁ nethā”ti",
  "atk-s0510a1:371_5": "āha. Te tathā akaṁsu. Sā accantasukhumālā kumārikā yānugghāṭena ubbāḷhā addhānaparissamena",
  "atk-s0510a1:371_6": "uppannavātarogā milātamālā viya hutvā rattibhāge kālamakāsi. Amaccā “sakkārā paribhaṭṭhamhā”ti",
  "atk-s0510a1:371_7": "parideviṁsu. Rājā ca nāgarā ca “kulavaṁso vinaṭṭho”ti parideviṁsu. Sakalanagaraṁ",
  "atk-s0510a1:371_8": "kolāhalaṁ ahosi. Kumārassa sutamatteyeva mahāsoko udapādi.",
  "atk-s0510a1:372_0": "Tato kumāro sokassa mūlaṁ khanituṁ āraddho. So evaṁ cintesi – “ayaṁ soko nāma na",
  "atk-s0510a1:372_1": "ajātassa hoti, jātassa pana hoti. Tasmā jātiṁ paṭicca soko. Jāti pana kiṁ paṭiccāti?",
  "atk-s0510a1:372_2": "Bhavaṁ paṭicca jātī”ti. Evaṁ pubbabhāvanānubhāvena yoniso manasikaronto anulomapaṭilomaṁ",
  "atk-s0510a1:372_3": "paṭiccasamuppādaṁ disvā puna anulomañca saṅkhāre sammasanto tattheva nisinno paccekasambodhiṁ",
  "atk-s0510a1:372_4": "sacchākāsi. Amaccā taṁ maggaphalasukhena sukhitaṁ santindriyaṁ santamānasaṁ nisinnaṁ",
  "atk-s0510a1:372_5": "disvā paṇipātaṁ katvā āhaṁsu – “mā soci, deva, mahanto jambudīpo, aññaṁ tato sundarataraṁ",
  "atk-s0510a1:372_6": "kaññaṁ ānessāmā”ti. So āha – “na socāmi, nissoko paccekabuddho aha”nti. Ito paraṁ",
  "atk-s0510a1:372_7": "sabbaṁ vuttapurimagāthāsadisameva ṭhapetvā gāthāvaṇṇanaṁ.",
  "atk-s0510a1:373_0": "Gāthāvaṇṇanā pana evaṁ veditabbā – saṁsaggajātassāti jātasaṁsaggassa. Tattha dassanasavanakāyasamullapanasambhogasaṁsaggavasena",
  "atk-s0510a1:373_1": "pañcavidho saṁsaggo. Tattha aññamaññaṁ disvā cakkhuviññāṇavīthivasena uppannarāgo",
  "atk-s0510a1:373_2": "dassanasaṁsaggo nāma. Tattha sīhaḷadīpe kāḷadīghavāpī gāme piṇḍāya carantaṁ kalyāṇavihāravāsidīghabhāṇakadaharabhikkhuṁ",
  "atk-s0510a1:373_3": "disvā paṭibaddhacittā kenaci upāyena taṁ alabhitvā kālaṅkatā kuṭumbiyadhītā ca tassā",
  "atk-s0510a1:373_4": "nivāsanacoḷakhaṇḍaṁ disvā “evarūpaṁ vatthaṁ dhāriniyā nāma saddhiṁ saṁvāsaṁ nālabhi”nti",
  "atk-s0510a1:373_5": "phalitahadayo kālaṅkato. So eva daharo ca nidassanaṁ.",
  "atk-s0510a1:374_0": "Parehi pana kathiyamānaṁ rūpādisampattiṁ attanā vā hasitalapitagītasaddaṁ sutvā sotaviññāṇavīthivasena",
  "atk-s0510a1:374_1": "uppannarāgo savanasaṁsaggo nāma. Tatrāpi girigāmavāsikammāradhītāya pañcahi kumārikāhi",
  "atk-s0510a1:374_2": "saddhiṁ padumassaraṁ gantvā nhatvā mālaṁ āropetvā uccāsaddena gāyantiyā saddaṁ sutvā",
  "atk-s0510a1:374_3": "ākāsena gacchanto kāmarāgena visesā parihāyitvā byasanaṁ patto pañcaggaḷaleṇavāsī",
  "atk-s0510a1:374_4": "tissadaharo nidassanaṁ.",
  "atk-s0510a1:375_0": "Aññamaññaṁ aṅgaparāmasanena uppannarāgo kāyasaṁsaggo nāma. Dhammabhāsanadaharabhikkhu",
  "atk-s0510a1:375_1": "ca rājadhītā cettha nidassanaṁ. Mahāvihāre kira daharabhikkhu dhammaṁ bhāsati. Tattha",
  "atk-s0510a1:375_2": "mahājano āgato, rājāpi aggamahesiyā rājadhītāya ca saddhiṁ agamāsi. Tato rājadhītāya",
  "atk-s0510a1:375_3": "tassa rūpañca sarañca āgamma balavarāgo uppanno, tassa daharassāpi. Taṁ disvā rājā",
  "atk-s0510a1:375_4": "sallakkhetvā sāṇipākārena parikkhipāpesi. Te aññamaññaṁ parāmasitvā āliṅgiṁsu. Puna",
  "atk-s0510a1:375_5": "sāṇipākāraṁ apanetvā passantā dvepi kālaṅkateyeva addasaṁsūti.",
  "atk-s0510a1:376_0": "Aññamaññaṁ ālapanasamullapanavasena uppannarāgo pana samullapanasaṁsaggo nāma. Bhikkhu",
  "atk-s0510a1:376_1": "bhikkhunīhi saddhiṁ paribhogakaraṇe uppannarāgo sambhogasaṁsaggo nāma. Dvīsupi etesu",
  "atk-s0510a1:376_2": "pārājikappatto bhikkhu ca bhikkhunī ca nidassanaṁ. Maricavaṭṭināmamahāvihāramahe",
  "atk-s0510a1:376_3": "kira duṭṭhagāmaṇiabhayarājā mahādānaṁ paṭiyādetvā ubhatosaṅghaṁ parivisati. Tattha",
  "atk-s0510a1:376_4": "uṇhayāguyā dinnāya saṅghanavakasāmaṇerī anādhārakassa saṅghanavakassa sāmaṇerassa",
  "atk-s0510a1:376_5": "dantavalayaṁ datvā samullapanamakāsi. Te ubhopi upasampajjitvā saṭṭhivassā hutvā",
  "atk-s0510a1:376_6": "paratīraṁ gatā aññamaññaṁ samullapanena pubbasaññaṁ paṭilabhitvā tāvadeva sañjātasinehā",
  "atk-s0510a1:376_7": "sikkhāpadaṁ vītikkamitvā pārājikā ahesunti. Evaṁ pañcavidhe saṁsagge yena kenaci",
  "atk-s0510a1:376_8": "saṁsaggena jātasaṁsaggassa bhavati sneho, purimarāgapaccayo balavarāgo uppajjati.",
  "atk-s0510a1:376_9": "Tato snehanvayaṁ dukkhamidaṁ pahoti tameva snehaṁ anugacchantaṁ sandiṭṭhikasamparāyikaṁ",
  "atk-s0510a1:376_10": "sokaparidevādinānappakārakaṁ idaṁ dukkhaṁ pahoti pabhavati jāyati.",
  "atk-s0510a1:377_0": "Apare “ārammaṇe cittassa vossaggo saṁsaggo”ti bhaṇanti. Tato sneho, snehadukkhamidanti.",
  "atk-s0510a1:377_1": "Evamatthappabhedaṁ imaṁ aḍḍhagāthaṁ vatvā so paccekabuddho āha – “svāyaṁ yamidaṁ",
  "atk-s0510a1:377_2": "snehanvayaṁ sokādidukkhaṁ pahoti, tameva snehaṁ anugatassa dukkhassa mūlaṁ khananto",
  "atk-s0510a1:377_3": "paccekabodhiṁ adhigato”ti.",
  "atk-s0510a1:378_0": "Evaṁ vutte te amaccā āhaṁsu – “amhehi dāni, bhante, kiṁ kattabba”nti? Tato so āha",
  "atk-s0510a1:378_1": "– “tumhe vā aññataro vā imamhā dukkhā muccitukāmo, so sabbopi ādīnavaṁ snehajaṁ pekkhamāno,",
  "atk-s0510a1:378_2": "eko care khaggavisāṇakappo”ti. Ettha ca yaṁ taṁ “snehanvayaṁ dukkhamidaṁ pahotī”ti",
  "atk-s0510a1:378_3": "vuttaṁ, tadeva sandhāya “ādīnavaṁ snehajaṁ pekkhamāno”ti idaṁ vuttanti veditabbaṁ.",
  "atk-s0510a1:378_4": "Atha vā yathāvuttena saṁsaggena ‘saṁsaggajātassa bhavati sneho, snehanvayaṁ dukkhamidaṁ",
  "atk-s0510a1:378_5": "pahoti’, evaṁ yathābhūtaṁ ādīnavaṁ snehajaṁ pekkhamāno ahamadhigatoti evaṁ sambandhitvā",
  "atk-s0510a1:378_6": "catutthapādo pubbe vuttanayeneva snehavasena vuttoti veditabbo. Tato paraṁ sabbaṁ",
  "atk-s0510a1:378_7": "purimagāthāya vuttasadisamevāti.",
  "atk-s0510a1:379": "Saṁsaggagāthāvaṇṇanā niṭṭhitā.",
  "atk-s0510a1:380_0": "93.Mitte suhajjeti kā uppatti? Ayaṁ paccekabodhisatto purimagāthāya vuttanayeneva",
  "atk-s0510a1:380_1": "uppajjitvā bārāṇasiyaṁ rajjaṁ kārento paṭhamajjhānaṁ nibbattetvā “kiṁ samaṇadhammo",
  "atk-s0510a1:380_2": "varo, rajjaṁ vara”nti vīmaṁsitvā amaccānaṁ rajjaṁ niyyātetvā samaṇadhammaṁ akāsi.",
  "atk-s0510a1:380_3": "Amaccā “dhammena samena karothā”ti vuttāpi lañjaṁ gahetvā adhammena karonti. Te lañjaṁ",
  "atk-s0510a1:380_4": "gahetvā sāmike parājayantā ekadā aññataraṁ rājavallabhaṁ parājesuṁ. So rañño bhattakārakehi",
  "atk-s0510a1:380_5": "saddhiṁ pavisitvā sabbaṁ ārocesi. Rājā dutiyadivase sayaṁ vinicchayaṭṭhānaṁ agamāsi.",
  "atk-s0510a1:380_6": "Tato mahājanā – “amaccā, deva, sāmike asāmike karontī”ti uccāsaddaṁ karontā mahāyuddhaṁ",
  "atk-s0510a1:380_7": "viya akaṁsu. Atha rājā vinicchayaṭṭhānā vuṭṭhāya pāsādaṁ abhiruhitvā samāpattiṁ appetuṁ",
  "atk-s0510a1:380_8": "nisinno. Tena saddena vikkhittacitto na sakkoti appetuṁ. So “kiṁ me rajjena, samaṇadhammo",
  "atk-s0510a1:380_9": "vara”nti rajjasukhaṁ pahāya puna samāpattiṁ nibbattetvā pubbe vuttanayeneva vipassitvā",
  "atk-s0510a1:380_10": "paccekasambodhiṁ sacchākāsi. Kammaṭṭhānañca pucchito imaṁ gāthaṁ abhāsi.",
  "atk-s0510a1:381_0": "Tattha mettāyanavasena mittā. Suhadayabhāvena suhajjā. Keci ekantahitakāmatāya mittāva",
  "atk-s0510a1:381_1": "honti na suhajjā. Keci gamanāgamanaṭṭhānanisajjāsamullāpādīsu, hadayasukhajananena",
  "atk-s0510a1:381_2": "suhajjāva honti, na mittā. Keci tadubhayavasena suhajjā ceva mittā ca honti. Te duvidhā",
  "atk-s0510a1:381_3": "agāriyā ca anagāriyā ca. Tattha agāriyā tividhā honti upakāro samānasukhadukkho anukampakoti.",
  "atk-s0510a1:381_4": "Anagāriyā visesena atthakkhāyino eva. Te catūhi aṅgehi samannāgatā honti. Yathāha –",
  "atk-s0510a1:382_0": "“Catūhi kho, gahapatiputta, ṭhānehi upakāro mitto suhado veditabbo. Pamattaṁ rakkhati,",
  "atk-s0510a1:382_1": "pamattassa sāpateyyaṁ rakkhati, bhītassa saraṇaṁ hoti, uppannesu kiccakaraṇīyesu",
  "atk-s0510a1:382_2": "taddiguṇaṁ bhogaṁ anuppadeti”.",
  "atk-s0510a1:383": "Tathā –",
  "atk-s0510a1:384_0": "“Catūhi kho, gahapatiputta, ṭhānehi samānasukhadukkho mitto suhado veditabbo. Guyhamassa",
  "atk-s0510a1:384_1": "ācikkhati, guyhamassa parigūhati, āpadāsu na vijahati, jīvitaṁpissa atthāya pariccattaṁ hoti”.",
  "atk-s0510a1:385": "Tathā –",
  "atk-s0510a1:386": "“Catūhi kho, gahapatiputta, ṭhānehi anukampako mitto suhado veditabbo. Abhavenassa na nandati, bhavenassa nandati, avaṇṇaṁ bhaṇamānaṁ nivāreti, vaṇṇaṁ bhaṇamānaṁ pasaṁsati”.",
  "atk-s0510a1:387": "Tathā –",
  "atk-s0510a1:388": "“Catūhi kho, gahapatiputta, ṭhānehi atthakkhāyī mittā suhado veditabbo. Pāpā nivāreti, kalyāṇe niveseti, assutaṁ sāveti, saggassa maggaṁ ācikkhatī”ti.",
  "atk-s0510a1:389": "Tesvidha agāriyā adhippetā, atthato pana sabbepi yujjanti. Te mitte suhajje anukampamānoti anudayamāno, tesaṁ sukhaṁ upasaṁharitukāmo dukkhaṁ apaharitukāmo ca.",
  "atk-s0510a1:390_0": "Hāpeti atthanti diṭṭhadhammikasamparāyikaparamatthavasena tividhaṁ, tathā attatthaparatthaubhayatthavasenāpi",
  "atk-s0510a1:390_1": "tividhaṁ atthaṁ laddhavināsanena aladdhānuppādanenāti dvidhāpi hāpeti vināseti. Paṭibaddhacittoti",
  "atk-s0510a1:390_2": "“ahaṁ imaṁ vinā na jīvāmi, esa me gati, esa me parāyaṇa”nti evaṁ attānaṁ nīce ṭhāne",
  "atk-s0510a1:390_3": "ṭhapentopi paṭibaddhacitto hoti. “Ime maṁ vinā na jīvanti, ahaṁ tesaṁ gati, ahaṁ",
  "atk-s0510a1:390_4": "tesaṁ parāyaṇa”nti evaṁ attānaṁ ucce ṭhāne ṭhapentopi paṭibaddhacitto hoti. Idha",
  "atk-s0510a1:390_5": "pana evaṁ paṭibaddhacitto adhippeto. Etaṁ bhayanti etaṁ atthahāpanabhayaṁ, attano",
  "atk-s0510a1:390_6": "samāpattihāniṁ sandhāyāha. Santhaveti tividho santhavo taṇhādiṭṭhimittasanthavavasena.",
  "atk-s0510a1:390_7": "Tattha aṭṭhasatapabhedāpi taṇhā taṇhāsanthavo, dvāsaṭṭhibhedāpi diṭṭhi diṭṭhisanthavo,",
  "atk-s0510a1:390_8": "paṭibaddhacittatāya mittānukampanā mittasanthavo. Tesu so idha adhippeto. Tena hissa",
  "atk-s0510a1:390_9": "samāpatti parihīnā. Tenāha – “etaṁ bhayaṁ santhave pekkhamāno ahaṁ adhigato”ti. Sesaṁ vuttasadisamevāti.",
  "atk-s0510a1:391": "Mittasuhajjagāthāvaṇṇanā niṭṭhitā.",
  "atk-s0510a1:392_0": "94.Vaṁso visāloti kā uppatti? Pubbe kira kassapassa bhagavato sāsane tayo paccekabodhisattā",
  "atk-s0510a1:392_1": "pabbajitvā vīsati vassasahassāni gatapaccāgatavattaṁ pūretvā devaloke uppannā. Tato",
  "atk-s0510a1:392_2": "cavitvā tesaṁ jeṭṭhako bārāṇasirājakule nibbatto, itare dve paccantarājakulesu. Te",
  "atk-s0510a1:392_3": "ubhopi kammaṭṭhānaṁ uggahetvā rajjaṁ pahāya pabbajitvā anukkamena paccekabuddhā hutvā",
  "atk-s0510a1:392_4": "nandamūlakapabbhāre vasantā ekadivasaṁ samāpattito vuṭṭhāya “mayaṁ kiṁ kammaṁ katvā",
  "atk-s0510a1:392_5": "imaṁ lokuttarasukhaṁ anuppattā”ti āvajjetvā paccavekkhamānā kassapabuddhakāle attano",
  "atk-s0510a1:392_6": "attano cariyaṁ addasaṁsu. Tato “tatiyo kuhi”nti āvajjentā bārāṇasirajjaṁ kārentaṁ",
  "atk-s0510a1:392_7": "disvā tassa guṇe saritvā “so pakatiyāva appicchatādiguṇasamannāgato hoti, amhākaṁyeva",
  "atk-s0510a1:392_8": "ovādako vattā vacanakkhamo pāpagarahī, handa, naṁ ārammaṇaṁ dassetvā ārocemā”ti okāsaṁ",
  "atk-s0510a1:392_9": "gavesantā taṁ ekadivasaṁ sabbālaṅkāravibhūsitaṁ uyyānaṁ gacchantaṁ disvā ākāsenāgantvā",
  "atk-s0510a1:392_10": "uyyānadvāre veḷugumbamūle aṭṭhaṁsu. Mahājano atitto rājadassanena rājānaṁ ulloketi.",
  "atk-s0510a1:392_11": "Tato rājā “atthi nu kho koci mama dassane byāpāraṁ na karotī”ti olokento paccekabuddhe",
  "atk-s0510a1:392_12": "addakkhi. Saha dassaneneva cassa tesu sineho uppajji. So hatthikkhandhā oruyha santena",
  "atk-s0510a1:392_13": "ācārena upasaṅkamitvā “bhante, kiṁ nāma tumhe”ti pucchi. Te “mayaṁ, mahārāja, asajjamānā",
  "atk-s0510a1:392_14": "nāmā”ti āhaṁsu. “Bhante, asajjamānāti etassa ko attho”ti? “Alagganattho, mahārājā”ti.",
  "atk-s0510a1:392_15": "Tato veḷugumbaṁ dassetvā āhaṁsu – “seyyathāpi, mahārāja, imaṁ veḷugumbaṁ sabbaso",
  "atk-s0510a1:392_16": "mūlakhandhasākhānusākhāhi saṁsibbitvā ṭhitaṁ asihattho puriso mūle chetvā āviñchanto",
  "atk-s0510a1:392_17": "na sakkuṇeyya uddharituṁ, evameva tvaṁ anto ca bahi ca jaṭāya jaṭito āsattavisatto",
  "atk-s0510a1:392_18": "tattha vilaggo. Seyyathāpi vā panassa vemajjhagatopi ayaṁ vaṁsakaḷīro asañjātasākhattā",
  "atk-s0510a1:392_19": "kenaci alaggova ṭhito, sakkā ca pana agge vā mūle vā chetvā uddharituṁ, evameva mayaṁ",
  "atk-s0510a1:392_20": "katthaci asajjamānā sabbā disā gacchāmā”ti tāvadeva catutthajjhānaṁ samāpajjitvā",
  "atk-s0510a1:392_21": "passato eva rañño ākāsena nandamūlakapabbhāraṁ agamaṁsu. Tato rājā cintesi – “kadā",
  "atk-s0510a1:392_22": "nu kho ahampi evaṁ asajjamāno bhaveyya”nti tattheva ṭhito vipassanto paccekabodhiṁ",
  "atk-s0510a1:392_23": "sacchākāsi. Purimanayeneva kammaṭṭhānaṁ pucchito imaṁ gāthaṁ abhāsi.",
  "atk-s0510a1:393_0": "Tattha vaṁsoti veḷu. Visāloti vitthiṇṇo. Va-kāro avadhāraṇattho, eva-kāro vā ayaṁ,",
  "atk-s0510a1:393_1": "sandhivasena ettha e-kāro naṭṭhā. Tassa parapadena sambandho. Taṁ pacchā yojessāma.",
  "atk-s0510a1:393_2": "Yathāti paṭibhāge. Visattoti laggo jaṭito saṁsibbito. Puttesu dāresu cāti puttadhītubhariyāsu.",
  "atk-s0510a1:393_3": "Yā apekkhāti yā taṇhā yo sineho. Vaṁsakkaḷīrova asajjamānoti vaṁsakaḷīro viya alaggamāno.",
  "atk-s0510a1:393_4": "Kiṁ vuttaṁ hoti? Yathā vaṁso visālo visatto eva hoti, puttesu dāresu ca yā apekkhā,",
  "atk-s0510a1:393_5": "sāpi evaṁ tāni vatthūni, saṁsibbitvā ṭhitattā visattā eva. Svāhaṁ tāya apekkhāya",
  "atk-s0510a1:393_6": "apekkhavā visālo vaṁso viya visattoti evaṁ apekkhāya ādīnavaṁ disvā taṁ apekkhaṁ",
  "atk-s0510a1:393_7": "maggañāṇena chindanto ayaṁ vaṁsakaḷīrova rūpādīsu vā lābhādīsu vā kāmabhavādīsu vā",
  "atk-s0510a1:393_8": "diṭṭhādīsu vā taṇhāmānadiṭṭhivasena asajjamāno paccekabodhiṁ adhigatoti. Sesaṁ purimanayeneva veditabbaṁ.",
  "atk-s0510a1:394": "Vaṁsakkaḷīragāthāvaṇṇanā niṭṭhitā.",
  "atk-s0510a1:395_0": "95.Migoaraññamhīti kā uppatti? Eko kira bhikkhu kassapassa bhagavato sāsane yogāvacaro",
  "atk-s0510a1:395_1": "kālaṁ katvā bārāṇasiyaṁ seṭṭhikule uppanno aḍḍhe mahaddhane mahābhoge. So subhago",
  "atk-s0510a1:395_2": "ahosi, tato paradāriko hutvā kālaṅkato niraye nibbatto tattha paccitvā pakkāvasesena",
  "atk-s0510a1:395_3": "seṭṭhibhariyāya kucchimhi itthī hutvā paṭisandhiṁ gaṇhi. Nirayato āgatānaṁ sattānaṁ",
  "atk-s0510a1:395_4": "gattāni uṇhāni honti. Tena seṭṭhibhariyā ḍayhamānena udarena kicchena kasirena taṁ",
  "atk-s0510a1:395_5": "gabbhaṁ dhāretvā kālena dārikaṁ vijāyi. Sā jātadivasato pabhuti mātāpitūnaṁ sesabandhuparijanānañca",
  "atk-s0510a1:395_6": "dessā ahosi. Vayappattā ca yamhi kule dinnā, tatthāpi sāmikasassusasurānaṁ dessāva",
  "atk-s0510a1:395_7": "ahosi appiyā amanāpā. Atha nakkhatte ghosite seṭṭhiputto tāya saddhiṁ kīḷituṁ anicchanto",
  "atk-s0510a1:395_8": "vesiṁ ānetvā kīḷati. Sā taṁ dāsīnaṁ santikā sutvā seṭṭhiputtaṁ upasaṅkamitvā nānappakārehi",
  "atk-s0510a1:395_9": "anunayitvā ca āha – “ayyaputta, itthī nāma sacepi dasannaṁ rājūnaṁ kaniṭṭhā hoti,",
  "atk-s0510a1:395_10": "cakkavattino vā dhītā, tathāpi sāmikassa pesanakarā hoti. Sāmike anālapante sūle",
  "atk-s0510a1:395_11": "āropitā viya dukkhaṁ paṭisaṁvedeti. Sace ahaṁ anuggahārahā anuggahetabbā, no ce,",
  "atk-s0510a1:395_12": "vissajjetabbā. Attano ñātikulaṁ gamissāmī”ti. Seṭṭhiputto – “hotu, bhadde, mā soci",
  "atk-s0510a1:395_13": "kīḷanasajjā hohi, nakkhattaṁ kīḷissāmā”ti āha. Seṭṭhidhītā tāvattakena sallāpamattena",
  "atk-s0510a1:395_14": "ussāhajātā “sve nakkhattaṁ kīḷissāmī”ti bahuṁ khajjabhojjaṁ paṭiyādeti. Seṭṭhiputto",
  "atk-s0510a1:395_15": "dutiyadivase anārocetvāva kīḷanaṭṭhānaṁ gato. Sā “idāni pesessati, idāni pesessatī”ti",
  "atk-s0510a1:395_16": "maggaṁ olokentī nisinnā ussūraṁ disvā manusse pesesi. Te paccāgantvā “seṭṭhiputto",
  "atk-s0510a1:395_17": "gato”ti ārocesuṁ. Sā taṁ sabbaṁ paṭiyāditaṁ ādāya yānaṁ abhiruhitvā uyyānaṁ gantuṁ āraddhā.",
  "atk-s0510a1:396_0": "Atha nandamūlakapabbhāre paccekasambuddho sattame divase nirodhā vuṭṭhāya nāgalatādantakaṭṭhaṁ",
  "atk-s0510a1:396_1": "khāditvā anotattadahe mukhaṁ dhovitvā “kattha ajja bhikkhaṁ carissāmā”ti āvajjento",
  "atk-s0510a1:396_2": "taṁ seṭṭhidhītaraṁ disvā “mayi imissā saddhākāraṁ kāretvā taṁ kammaṁ parikkhayaṁ",
  "atk-s0510a1:396_3": "gamissatī”ti ñatvā pabbhārasamīpe saṭṭhiyojanamanosilātale ṭhatvā pattacīvaramādāya",
  "atk-s0510a1:396_4": "abhiññāpādakaṁ jhānaṁ samāpajjitvā ākāsenāgantvā tassā paṭipathe oruyha bārāṇasiṁ",
  "atk-s0510a1:396_5": "abhimukho agamāsi. Taṁ disvāva dāsiyo seṭṭhidhītāya ārocesuṁ. Sā yānā oruyha sakkaccaṁ",
  "atk-s0510a1:396_6": "vanditvā pattaṁ sabbarasasampannena khādanīyena bhojanīyena pūretvā padumapupphena",
  "atk-s0510a1:396_7": "paṭicchādetvā heṭṭhāpi padumapupphaṁ katvā pupphakalāpaṁ hatthena gahetvā paccekabuddhassa",
  "atk-s0510a1:396_8": "hatthe pattaṁ datvā vanditvā pupphakalāpahatthā patthanaṁ akāsi – “bhante, yathā",
  "atk-s0510a1:396_9": "idaṁ pupphaṁ, evāhaṁ yattha yattha upapajjāmi, tattha tattha mahājanassa piyā bhaveyyaṁ",
  "atk-s0510a1:396_10": "manāpā”ti. Evaṁ patthetvā dutiyampi patthesi – “bhante, dukkho gabbhavāso, taṁ anupagamma",
  "atk-s0510a1:396_11": "padumapupphe eva paṭisandhi bhaveyyā”ti. Tatiyampi patthesi – “bhante, jeguccho mātugāmo,",
  "atk-s0510a1:396_12": "cakkavattidhītāpi paravasaṁ gacchati. Tasmā ahaṁ itthibhāvaṁ anupagamma puriso bhaveyya”nti.",
  "atk-s0510a1:396_13": "Catutthampi patthesi – “bhante, imaṁ saṁsāradukkhaṁ atikkamma pariyosāne tumhehi",
  "atk-s0510a1:396_14": "pattaṁ amataṁ pāpuṇeyya”nti. Evaṁ caturo paṇidhī katvā taṁ padumapupphakalāpaṁ pūjetvā",
  "atk-s0510a1:396_15": "pañcapatiṭṭhitena vanditvā “pupphasadiso eva me gandho ceva vaṇṇo ca hotū”ti imaṁ",
  "atk-s0510a1:396_16": "pañcamaṁ paṇidhiṁ akāsi.",
  "atk-s0510a1:397": "Tato paccekabuddho pattañca pupphakalāpañca gahetvā ākāse ṭhatvā –",
  "atk-s0510a1:398": "“Icchitaṁ patthitaṁ tuyhaṁ, khippameva samijjhatu;",
  "atk-s0510a1:399": "Sabbe pūrentu saṅkappā, cando pannaraso yathā”ti. –",
  "atk-s0510a1:400_0": "Imāya gāthāya seṭṭhidhītāya anumodanaṁ katvā “seṭṭhidhītā maṁ gacchantaṁ passatū”ti",
  "atk-s0510a1:400_1": "adhiṭṭhahitvā ākāsena nandamūlakapabbhāraṁ agamāsi. Seṭṭhidhītāya taṁ passantiyā",
  "atk-s0510a1:400_2": "mahatī pīti uppajji. Bhavantare kataṁ akusalaṁ kammaṁ anokāsatāya parikkhīṇaṁ ciñcambiladhotatambalohabhājanamiva",
  "atk-s0510a1:400_3": "suddhā jātā. Tāvadevassā patikule ñātikule ca sabbo jano tuṭṭho. “Kiṁ karomā”ti piyavacanāni",
  "atk-s0510a1:400_4": "ca paṇṇākārāni ca pesesi. Sāmikopi manusse pesesi – “seṭṭhidhītaraṁ sīghaṁ ānetha,",
  "atk-s0510a1:400_5": "ahaṁ vissaritvā uyyānaṁ āgato”ti. Tato pabhuti ca naṁ ure vilittacandanaṁ viya āmuttamuttāhāraṁ",
  "atk-s0510a1:400_6": "viya pupphamālā viya ca piyāyanto parihari. Sā tattha yāvatāyukaṁ issariyabhogayuttasukhaṁ",
  "atk-s0510a1:400_7": "anubhavitvā kālaṁ katvā purisabhāvena devaloke padumapupphe uppajji. So devaputto",
  "atk-s0510a1:400_8": "gacchantopi padumapupphagabbhe eva gacchati, tiṭṭhantopi nisīdantopi sayantopi padumapupphagabbheyeva",
  "atk-s0510a1:400_9": "sayati. “Mahāpadumadevaputto”ti ca naṁ vohariṁsu. Evaṁ so tena iddhānubhāvena anulomapaṭilomaṁ",
  "atk-s0510a1:400_10": "cha devaloke eva saṁsarati.",
  "atk-s0510a1:401_0": "Tena ca samayena bārāṇasirañño vīsati itthisahassāni honti. Tāsu ekāpi puttaṁ na",
  "atk-s0510a1:401_1": "labhati. Amaccā rājānaṁ viññāpesuṁ – “deva, kulavaṁsānupālako putto icchitabbo, atraje",
  "atk-s0510a1:401_2": "avijjamāne khettajopi kulavaṁsadharo hotī”ti. Atha rājā “ṭhapetvā mahesiṁ avasesā",
  "atk-s0510a1:401_3": "itthiyo sattāhaṁ dhammanāṭakaṁ karothā”ti yathākāmaṁ bahi carāpesi, tathāpi puttaṁ",
  "atk-s0510a1:401_4": "nālattha. Puna amaccā āhaṁsu – “mahārāja, mahesī nāma puññena ca paññāya ca sabbaitthīnaṁ",
  "atk-s0510a1:401_5": "aggā, appeva nāma devo mahesiyā kucchimhi puttaṁ labheyyā”ti. Rājā mahesiyā etamatthaṁ",
  "atk-s0510a1:401_6": "ārocesi. Sā āha – “mahārāja, yā itthī sīlavatī saccavādinī, sā puttaṁ labheyya, hirottapparahitāya",
  "atk-s0510a1:401_7": "kuto putto”ti pāsādaṁ abhiruhitvā pañca sīlāni samādiyitvā punappunaṁ āvajjesi, sīlavatiyā",
  "atk-s0510a1:401_8": "rājadhītāya pañca sīlāni āvajjentiyā puttapatthanācitte uppannamatte sakkassa āsanaṁ saṁkampi.",
  "atk-s0510a1:402_0": "Atha sakko āvajjento etamatthaṁ viditvā – “sīlavatiyā rājadhītāya puttavaraṁ demī”ti",
  "atk-s0510a1:402_1": "ākāsenāgantvā deviyā sammukhe ṭhito “kiṁ varesi, devī”ti? “Puttaṁ, mahārājā”ti. “Dammi",
  "atk-s0510a1:402_2": "te, devi, puttaṁ, mā cintayī”ti vatvā devalokaṁ gantvā “atthi nu kho ettha khīṇāyuko”ti",
  "atk-s0510a1:402_3": "āvajjento “ayaṁ mahāpadumo uparidevalokaṁ gantukāmo ca bhavissatī”ti ñatvā tassa",
  "atk-s0510a1:402_4": "vimānaṁ gantvā “tāta mahāpaduma, manussalokaṁ gacchāhī”ti yāci. So “mā evaṁ, mahārāja,",
  "atk-s0510a1:402_5": "bhaṇa, jegucchito manussaloko”ti. “Tāta, tvaṁ manussaloke puññaṁ katvā idhūpapanno,",
  "atk-s0510a1:402_6": "tattheva ṭhatvā pāramiyo pūretabbā, gaccha, tātā”ti. “Dukkho, mahārāja, gabbhavāso,",
  "atk-s0510a1:402_7": "na sakkomi tattha vasitu”nti. “Tāta, te gabbhavāso natthi, tathā hi tvaṁ kammamakāsi,",
  "atk-s0510a1:402_8": "yathā padumagabbheyeva nibbattissasi, gaccha, tātā”ti punappunaṁ vuccamāno adhivāsesi.",
  "atk-s0510a1:403_0": "So devalokā cavitvā bārāṇasirañño uyyāne silāpaṭṭapokkharaṇiyaṁ padumagabbhe nibbatto.",
  "atk-s0510a1:403_1": "Tañca rattiṁ paccūsasamaye mahesī supinantena vīsatiitthisahassaparivutā uyyānaṁ",
  "atk-s0510a1:403_2": "gantvā silāpaṭṭapokkharaṇiyaṁ padumagabbhe puttaṁ laddhā viya ahosi. Sā pabhātāya",
  "atk-s0510a1:403_3": "rattiyā sīlāni rakkhamānā tattha gantvā ekaṁ padumapupphaṁ addasa, taṁ neva tīre",
  "atk-s0510a1:403_4": "hoti na gambhīre. Saha dassaneneva cassā tattha puttasineho uppajji. Sā sayaṁ eva",
  "atk-s0510a1:403_5": "otaritvā taṁ pupphaṁ aggahesi, pupphe gahitamatteyeva pattāni vikasiṁsu. Tattha suvaṇṇapaṭimaṁ",
  "atk-s0510a1:403_6": "viya dārakaṁ addasa, disvāva “putto me laddho”ti saddaṁ nicchāresi. Mahājano sādhukārasahassāni",
  "atk-s0510a1:403_7": "pavattesi. Rañño ca pesesi. Rājā sutvā “kattha laddho”ti pucchitvā laddhokāsaṁ sutvā",
  "atk-s0510a1:403_8": "“uyyānañca pokkharaṇiyaṁ padumañca amhākaṁyeva, tasmā amhākaṁ khette jātattā khettajo",
  "atk-s0510a1:403_9": "nāmāyaṁ putto”ti vatvā nagaraṁ pavesetvā vīsatisahassaitthiyo dhātikiccaṁ kāresi.",
  "atk-s0510a1:403_10": "Yā yā kumārassa ruciṁ ñatvā patthitaṁ patthitaṁ khādanīyaṁ khādāpeti, sā sā sahassaṁ",
  "atk-s0510a1:403_11": "labhati. Sakalabārāṇasī calitā, sabbo jano kumārassa paṇṇākārasahassāni pesesi. Kumāro",
  "atk-s0510a1:403_12": "taṁ taṁ atinetvā “imaṁ khāda, imaṁ bhuñjā”ti vuccamāno bhojanena ubbāḷho ukkaṇṭhito",
  "atk-s0510a1:403_13": "hutvā gopuradvāraṁ gantvā lākhāguḷakena kīḷati.",
  "atk-s0510a1:404_0": "Tadā aññataro paccekabuddho bārāṇasiṁ nissāya isipatane vasati. So kālasseva vuṭṭhāya",
  "atk-s0510a1:404_1": "senāsanavattasarīraparikammamanasikārādīni sabbakiccāni katvā paṭisallānā vuṭṭhito",
  "atk-s0510a1:404_2": "“ajja kattha bhikkhaṁ gahessāmī”ti āvajjento kumārassa sampattiṁ disvā “esa pubbe",
  "atk-s0510a1:404_3": "kiṁ kammaṁ karī”ti vīmaṁsanto “mādisassa piṇḍapātaṁ datvā catasso patthanā patthesi,",
  "atk-s0510a1:404_4": "tattha tisso siddhā, ekā tāva na sijjhati, tassa upāyena ārammaṇaṁ dassemī”ti bhikkhācāravasena",
  "atk-s0510a1:404_5": "kumārassa santikaṁ agamāsi. Kumāro taṁ disvā “samaṇa, mā idha āgacchi, ime hi tampi",
  "atk-s0510a1:404_6": "‘imaṁ khāda, imaṁ bhuñjā’ti vadeyyu”nti āha. So ekavacaneneva tato nivattitvā attano",
  "atk-s0510a1:404_7": "senāsanaṁ agamāsi. Kumāro parijanaṁ āha – “ayaṁ samaṇo mayā vuttamattova nivatto,",
  "atk-s0510a1:404_8": "kuddho nu kho mamā”ti. So tehi “pabbajitā nāma na kodhaparāyaṇā honti, parena pasannamanena",
  "atk-s0510a1:404_9": "yaṁ dinnaṁ, tena yāpentī”ti vuccamānepi “duṭṭho evarūpo nāma samaṇo, khamāpessāmi",
  "atk-s0510a1:404_10": "na”nti mātāpitūnaṁ ārocetvā hatthiṁ abhiruhitvā mahatā rājānubhāvena isipatanaṁ gantvā",
  "atk-s0510a1:404_11": "migayūthaṁ disvā pucchi – “kinnāmete”ti? “Ete, sāmi, migā nāmā”ti. “Etesaṁ ‘imaṁ",
  "atk-s0510a1:404_12": "khādatha, imaṁ bhuñjatha, imaṁ sāyathā’ti vatvā paṭijaggantā atthī”ti? “Natthi, sāmi,",
  "atk-s0510a1:404_13": "yattha tiṇodakaṁ sulabhaṁ tattha vasantī”ti.",
  "atk-s0510a1:405_0": "Kumāro “yathā ime arakkhiyamānāva yattha icchanti, tattha vasanti, kadā nu kho ahampi",
  "atk-s0510a1:405_1": "evaṁ vaseyya”nti etaṁ ārammaṇaṁ aggahesi. Paccekabuddhopi tassa āgamanaṁ ñatvā senāsanamaggañca",
  "atk-s0510a1:405_2": "caṅkamanañca sammajjitvā maṭṭhaṁ katvā ekadvattikkhattuṁ caṅkamitvā padanikkhepaṁ",
  "atk-s0510a1:405_3": "dassetvā divāvihārokāsañca paṇṇasālañca sammajjitvā maṭṭhaṁ katvā pavisanapadanikkhepaṁ",
  "atk-s0510a1:405_4": "dassetvā nikkhamanapadanikkhepaṁ adassetvā aññatra agamāsi. Kumāro tattha gantvā",
  "atk-s0510a1:405_5": "taṁ padesaṁ sammajjitvā maṭṭhakataṁ disvā “vasati maññe ettha so paccekabuddho”ti",
  "atk-s0510a1:405_6": "parijanena bhāsitaṁ sutvā āha – “pātopi so samaṇo dussati, idāni hatthiassādīhi attano",
  "atk-s0510a1:405_7": "okāsaṁ akkantaṁ disvā suṭṭhutaraṁ dusseyya, idheva tumhe tiṭṭhathā”ti hatthikkhandhā",
  "atk-s0510a1:405_8": "oruyha ekakova senāsanaṁ paviṭṭho vattasīsena susammaṭṭhokāse padanikkhepaṁ disvā",
  "atk-s0510a1:405_9": "“so dānāyaṁ samaṇo ettha caṅkamanto na vaṇijjādikammaṁ cintesi, addhāyaṁ attano hitameva",
  "atk-s0510a1:405_10": "cintesi maññe”ti pasannamānaso caṅkamaṁ abhiruhitvā dūrīkataputhuvitakko gantvā pāsāṇaphalake",
  "atk-s0510a1:405_11": "nisīditvā sañjātaekaggo hutvā paṇṇasālaṁ pavisitvā vipassanto paccekabodhiñāṇaṁ adhigantvā",
  "atk-s0510a1:405_12": "purimanayeneva purohitena kammaṭṭhānaṁ pucchito gaganatale nisinno imaṁ gāthamabhāsi.",
  "atk-s0510a1:406_0": "Tattha migoti dve migā – eṇīmigo ca pasadamigo ca. Apica sabbesaṁ āraññikānaṁ catuppadānaṁ",
  "atk-s0510a1:406_1": "etaṁ adhivacanaṁ. Idha pana pasadamigo adhippetoti vadanti. Araññamhīti gāmañca gāmūpacārañca",
  "atk-s0510a1:406_2": "ṭhapetvā avasesaṁ araññaṁ, idha pana uyyānaṁ adhippetaṁ, tasmā “uyyānamhī”ti vuttaṁ",
  "atk-s0510a1:406_3": "hoti. Yathāti paṭibhāge. Abaddhoti rajjubandhanādīhi abaddho, etena vissatthacariyaṁ",
  "atk-s0510a1:406_4": "dīpeti. Yenicchakaṁ gacchati vocarāyāti yena yena disābhāgena gantumicchati, tena",
  "atk-s0510a1:406_5": "tena disābhāgena gocarāya gacchati. Vuttampi cetaṁ bhagavatā –",
  "atk-s0510a1:407_0": "“Seyyathāpi, bhikkhave, āraññako migo araññe pavane caramāno vissattho gacchati,",
  "atk-s0510a1:407_1": "vissattho tiṭṭhati, vissattho nisīdati, vissattho seyyaṁ kappeti. Taṁ kissa hetu?",
  "atk-s0510a1:407_2": "Anāpāthagato, bhikkhave, luddassa, evameva kho, bhikkhave, bhikkhu vivicceva kāmehi…pe…",
  "atk-s0510a1:407_3": "paṭhamaṁ jhānaṁ upasampajja viharati. Ayaṁ vuccati, bhikkhave, bhikkhu antamakāsi",
  "atk-s0510a1:407_4": "māraṁ apadaṁ, vadhitvā māracakkhuṁ adassanaṁ gato pāpimato”ti vitthāro.",
  "atk-s0510a1:408_0": "Seritanti sacchandavuttitaṁ aparāyattataṁ vā, idaṁ vuttaṁ hoti – yathā migo araññamhi",
  "atk-s0510a1:408_1": "abaddho yenicchakaṁ gacchati gocarāya, tathā kadā nu kho ahampi taṇhābandhanaṁ chinditvā",
  "atk-s0510a1:408_2": "evaṁ gaccheyyanti. Viññū paṇḍito naro seritaṁ pekkhamāno eko careti.",
  "atk-s0510a1:409": "Migoaraññagāthāvaṇṇanā niṭṭhitā.",
  "atk-s0510a1:410_0": "96.Āmantanā hotīti kā uppatti? Bārāṇasirañño kira mahāupaṭṭhānasamaye amaccā upasaṅkamiṁsu.",
  "atk-s0510a1:410_1": "Tesu eko amacco “deva, sotabbaṁ atthī”ti ekamantaṁ gamanaṁ yāci. So uṭṭhāyāsanā agamāsi.",
  "atk-s0510a1:410_2": "Puna eko mahāupaṭṭhāne nisinnaṁ yāci, eko hatthikkhandhe nisinnaṁ, eko assapiṭṭhiyaṁ",
  "atk-s0510a1:410_3": "nisinnaṁ, eko suvaṇṇarathe nisinnaṁ, eko sivikāya nisīditvā uyyānaṁ gacchantaṁ yāci.",
  "atk-s0510a1:410_4": "Rājā tato orohitvā agamāsi. Aparo janapadacārikaṁ gacchantaṁ yāci, tassapi vacanaṁ",
  "atk-s0510a1:410_5": "sutvā hatthikkhandhato oruyha ekamantaṁ agamāsi. Evaṁ so tehi nibbinno hutvā pabbaji.",
  "atk-s0510a1:410_6": "Amaccā issariyena vaḍḍhanti. Tesu eko gantvā rājānaṁ āha – “asukaṁ nāma, mahārāja,",
  "atk-s0510a1:410_7": "janapadaṁ mayhaṁ dehī”ti. Rājā taṁ “itthannāmo bhuñjatī”ti bhaṇati. So rañño vacanaṁ",
  "atk-s0510a1:410_8": "anādiyitvā “gacchāmahaṁ taṁ janapadaṁ gahetvā bhuñjāmī”ti tattha gantvā kalahaṁ katvā",
  "atk-s0510a1:410_9": "puna ubhopi rañño santikaṁ āgantvā aññamaññassa dosaṁ ārocenti. Rājā “na sakkā ime",
  "atk-s0510a1:410_10": "tosetu”nti tesaṁ lobhe ādīnavaṁ disvā vipassanto paccekabodhiṁ sacchākāsi. So purimanayena imaṁ udānaṁ abhāsi.",
  "atk-s0510a1:411_0": "Tassattho – sahāyamajjhe ṭhitassa divāseyyasaṅkhāte vāse ca, mahāupaṭṭhānasaṅkhāte",
  "atk-s0510a1:411_1": "ṭhāne ca, uyyānagamanasaṅkhāte gamane ca, janapadacārikasaṅkhātāya cārikāya ca, “idaṁ",
  "atk-s0510a1:411_2": "me suṇa, idaṁ me dehī”tiādinā nayena tathā tathā āmantanā hoti, tasmā ahaṁ tattha",
  "atk-s0510a1:411_3": "nibbijjitvā yāyaṁ ariyajanasevitā anekānisaṁsā ekantasukhā, evaṁ santepi lobhābhibhūtehi",
  "atk-s0510a1:411_4": "sabbakāpurisehi anabhipatthitā pabbajjā, taṁ anabhijjhitaṁ paresaṁ avasavattanena",
  "atk-s0510a1:411_5": "bhabbapuggalavasena seritañca pekkhamāno vipassanaṁ ārabhitvā anukkamena paccekabodhiṁ",
  "atk-s0510a1:411_6": "adhigatosmi. Sesaṁ vuttanayamevāti.",
  "atk-s0510a1:412": "Āmantanāgāthāvaṇṇanā niṭṭhitā.",
  "atk-s0510a1:413_0": "97.Khiḍḍāratīti kā uppatti? Bārāṇasiyaṁ kira ekaputtakabrahmadatto nāma rājā ahosi.",
  "atk-s0510a1:413_1": "So tassa ekaputtako piyo ahosi manāpo pāṇasamo, rājā sabbairiyāpathesu puttakaṁ gahetvāva",
  "atk-s0510a1:413_2": "vattati. So ekadivasaṁ uyyānaṁ gacchanto taṁ ṭhapetvā gato. Kumāropi taṁ divasaṁyeva",
  "atk-s0510a1:413_3": "uppannena byādhinā mato. Amaccā “puttasinehena rañño hadayampi phaleyyā”ti anārocetvāva",
  "atk-s0510a1:413_4": "naṁ jhāpesuṁ. Rājā uyyāne surāmadena matto puttaṁ neva sarati, tathā dutiyadivasepi",
  "atk-s0510a1:413_5": "nhānabhojanavelāsu. Atha bhuttāvī nisinno saritvā “puttaṁ me ānethā”ti āha. Tassa",
  "atk-s0510a1:413_6": "anurūpena vidhānena taṁ pavattiṁ ārocesuṁ. Tato sokābhibhūto nisinno evaṁ yoniso",
  "atk-s0510a1:413_7": "manasākāsi – “imasmiṁ sati idaṁ hoti, imassuppādā idaṁ uppajjatī”ti. Evaṁ anukkamena",
  "atk-s0510a1:413_8": "anulomapaṭilomaṁ paṭiccasamuppādaṁ sammasanto paccekasambodhiṁ sacchākāsi. Sesaṁ",
  "atk-s0510a1:413_9": "saṁsaggagāthāvaṇṇanāyaṁ vuttasadisameva ṭhapetvā gāthāyatthavaṇṇanaṁ.",
  "atk-s0510a1:414_0": "Atthavaṇṇanā pana – khiḍḍāti kīḷanā. Sā duvidhā hoti kāyikā ca vācasikā ca. Tattha",
  "atk-s0510a1:414_1": "kāyikā nāma hatthīhipi kīḷanti, assehipi rathehipi dhanūhipi tharūhipīti evamādi.",
  "atk-s0510a1:414_2": "Vācasikā nāma gītaṁ silokabhaṇanaṁ mukhabheriālambarabherīti evamādi. Ratīti pañcakāmaguṇarati.",
  "atk-s0510a1:414_3": "Vipulanti yāva aṭṭhimiñjaṁ ahacca ṭhānena sakalattabhāvabyāpakaṁ. Sesaṁ pākaṭameva.",
  "atk-s0510a1:414_4": "Anusandhiyojanāpi cettha saṁsaggagāthāya vuttanayeneva veditabbā, tato parañca sabbaṁ.",
  "atk-s0510a1:415": "Khiḍḍāratigāthāvaṇṇanā niṭṭhitā.",
  "atk-s0510a1:416_0": "98.Cātuddisoti kā uppatti? Pubbe kira kassapassa bhagavato sāsane pañca paccekabodhisattā",
  "atk-s0510a1:416_1": "pabbajitvā vīsati vassasahassāni gatapaccāgatavattaṁ pūretvā devaloke nibbattā. Tato",
  "atk-s0510a1:416_2": "cavitvā tesaṁ jeṭṭhako bārāṇasirājā ahosi, sesā pākatikarājāno. Te cattāropi kammaṭṭhānaṁ",
  "atk-s0510a1:416_3": "uggaṇhitvā rajjaṁ pahāya pabbajitvā anukkamena paccekabuddhā hutvā nandamūlakapabbhāre",
  "atk-s0510a1:416_4": "vasantā ekadivasaṁ samāpattito vuṭṭhāya vaṁsakkaḷīragāthāyaṁ vuttanayeneva attano",
  "atk-s0510a1:416_5": "kammañca sahāyañca āvajjetvā ñatvā bārāṇasirañño upāyena ārammaṇaṁ dassetuṁ okāsaṁ",
  "atk-s0510a1:416_6": "gavesanti. So ca rājā tikkhattuṁ rattiyā ubbijjati, bhīto vissaraṁ karoti, mahātale",
  "atk-s0510a1:416_7": "dhāvati. Purohitena kālasseva vuṭṭhāya sukhaseyyaṁ pucchitopi “kuto me, ācariya,",
  "atk-s0510a1:416_8": "sukha”nti sabbaṁ taṁ pavattiṁ ārocesi. Purohitopi “ayaṁ rogo na sakkā yena kenaci",
  "atk-s0510a1:416_9": "uddhaṁ virecanādinā bhesajjakammena vinetuṁ, mayhaṁ pana khādanūpāyo uppanno”ti cintetvā",
  "atk-s0510a1:416_10": "“rajjahānijīvitantarāyādīnaṁ pubbanimittaṁ etaṁ, mahārājā”ti rājānaṁ suṭṭhutaraṁ",
  "atk-s0510a1:416_11": "ubbejetvā “tassa vūpasamanatthaṁ ettake ca ettake ca hatthiassarathādayo hiraññasuvaṇṇañca",
  "atk-s0510a1:416_12": "dakkhiṇaṁ datvā yañño yajitabbo”ti yaññayajane samādapesi.",
  "atk-s0510a1:417_0": "Tato paccekabuddhā anekāni pāṇasahassāni yaññatthāya sampiṇḍiyamānāni disvā “etasmiṁ",
  "atk-s0510a1:417_1": "kamme kate dubbodhaneyyo bhavissati, handa naṁ paṭikacceva gantvā pekkhāmā”ti vaṁsakkaḷīragāthāyaṁ",
  "atk-s0510a1:417_2": "vuttanayena āgantvā piṇḍāya caramānā rājaṅgaṇe paṭipāṭiyā agamaṁsu. Rājā sīhapañjare",
  "atk-s0510a1:417_3": "ṭhito rājaṅgaṇaṁ olokayamāno te addakkhi, saha dassaneneva cassa sineho uppajji.",
  "atk-s0510a1:417_4": "Tato te pakkosāpetvā ākāsatale paññattāsane nisīdāpetvā sakkaccaṁ bhojetvā katabhattakicce",
  "atk-s0510a1:417_5": "“ke tumhe”ti pucchi. “Mayaṁ, mahārāja, cātuddisā nāmā”ti. “Bhante, cātuddisāti imassa",
  "atk-s0510a1:417_6": "ko attho”ti? “Catūsu disāsu katthaci kutoci bhayaṁ vā cittutrāso vā amhākaṁ natthi,",
  "atk-s0510a1:417_7": "mahārājā”ti. “Bhante, tumhākaṁ taṁ bhayaṁ kiṁ kāraṇā na hotī”ti? “Mayaṁ, mahārāja,",
  "atk-s0510a1:417_8": "mettaṁ bhāvema, karuṇaṁ bhāvema, muditaṁ bhāvema, upekkhaṁ bhāvema. Tena no taṁ bhayaṁ",
  "atk-s0510a1:417_9": "na hotī”ti vatvā uṭṭhāyāsanā attano vasanaṭṭhānaṁ agamaṁsu.",
  "atk-s0510a1:418_0": "Tato rājā cintesi – “ime samaṇā ‘mettādibhāvanāya bhayaṁ na hotī’ti bhaṇanti, brāhmaṇā",
  "atk-s0510a1:418_1": "pana anekasahassapāṇavadhaṁ vaṇṇayanti, kesaṁ nu kho vacanaṁ sacca”nti? Athassa etadahosi",
  "atk-s0510a1:418_2": "– “samaṇā suddhena asuddhaṁ dhovanti, brāhmaṇā pana asuddhena asuddhaṁ. Na sakkā",
  "atk-s0510a1:418_3": "kho pana asuddhena asuddhaṁ dhovituṁ, pabbajitānaṁ eva vacanaṁ sacca”nti. So “sabbe",
  "atk-s0510a1:418_4": "sattā sukhitā hontū”tiādinā nayena mettādayo cattāropi brahmavihāre bhāvetvā hitapharaṇena",
  "atk-s0510a1:418_5": "cittena amacce āṇāpesi – “sabbe pāṇe muñcatha, sītāni pānīyāni pivantu, haritāni",
  "atk-s0510a1:418_6": "tiṇāni khādantu, sīto ca vāto tesaṁ upavāyatū”ti. Te tathā akaṁsu.",
  "atk-s0510a1:419_0": "Tato rājā “kalyāṇamittānaṁ vacanena pāpakammato muttomhī”ti tattheva nisinno vipassitvā",
  "atk-s0510a1:419_1": "paccekabodhiṁ sacchākāsi. Amaccehi ca bhojanavelāyaṁ “bhuñja, mahārāja, kālo”ti vutte",
  "atk-s0510a1:419_2": "“nāhaṁ rājā”ti purimanayeneva sabbaṁ vatvā imaṁ udānabyākaraṇagāthaṁ abhāsi.",
  "atk-s0510a1:420_0": "Tattha cātuddisoti catūsu disāsu yathāsukhavihārī, “ekaṁ disaṁ pharitvā viharatī”tiādinā",
  "atk-s0510a1:420_1": "vā nayena brahmavihārabhāvanāya pharitā catasso disā assa santīti cātuddiso. Tāsu",
  "atk-s0510a1:420_2": "catūsu disāsu katthaci satte vā saṅkhāre vā bhayena na paṭihanatīti appaṭigho. Santussamānoti",
  "atk-s0510a1:420_3": "dvādasavidhassa santosassa vasena santussako ca. Itarītarenāti uccāvacena paccayena.",
  "atk-s0510a1:420_4": "Parissayānaṁ sahitā achambhīti ettha parissayanti kāyacittāni, parihāpenti vā tesaṁ",
  "atk-s0510a1:420_5": "sampattiṁ, tāni vā paṭicca sayantīti parissayā, bāhirānaṁ sīhabyagghādīnaṁ abbhantarānañca",
  "atk-s0510a1:420_6": "kāmacchandādīnaṁ kāyacittupaddavānaṁ etaṁ adhivacanaṁ. Te parissaye adhivāsanakhantiyā",
  "atk-s0510a1:420_7": "ca vīriyādīhi dhammehi ca sahatīti parissayānaṁ sahitā. Thaddhabhāvakarabhayābhāvena",
  "atk-s0510a1:420_8": "achambhī. Kiṁ vuttaṁ hoti? Yathā te cattāro samaṇā, evaṁ itarītarena paccayena santussamāno",
  "atk-s0510a1:420_9": "ettha paṭipattipadaṭṭhāne santose ṭhito catūsu disāsu mettādibhāvanāya cātuddiso,",
  "atk-s0510a1:420_10": "sattasaṅkhāresu paṭihananabhayābhāvena appaṭigho ca hoti. So cātuddisattā vuttappakārānaṁ",
  "atk-s0510a1:420_11": "parissayānaṁ sahitā, appaṭighattā achambhī ca hotīti evaṁ paṭipattiguṇaṁ disvā yoniso",
  "atk-s0510a1:420_12": "paṭipajjitvā paccekabodhiṁ adhigatomhīti. Atha vā te samaṇā viya santussamāno itarītarena",
  "atk-s0510a1:420_13": "vuttanayena cātuddiso hotīti ñatvā evaṁ cātuddisabhāvaṁ patthayanto yoniso paṭipajjitvā",
  "atk-s0510a1:420_14": "adhigatomhi. Tasmā aññopi īdisaṁ ṭhānaṁ patthayanto cātuddisatāya parissayānaṁ sahitā",
  "atk-s0510a1:420_15": "appaṭighatāya ca achambhī hutvā eko care khaggavisāṇakappoti. Sesaṁ vuttanayamevāti.",
  "atk-s0510a1:421": "Cātuddisagāthāvaṇṇanā niṭṭhitā.",
  "atk-s0510a1:422_0": "99.Dussaṅgahāti kā uppatti? Bārāṇasirañño kira aggamahesī kālamakāsi. Tato vītivattesu",
  "atk-s0510a1:422_1": "sokadivasesu ekadivasaṁ amaccā “rājūnaṁ nāma tesu tesu kiccesu aggamahesī avassaṁ",
  "atk-s0510a1:422_2": "icchitabbā, sādhu devo aññampi deviṁ ānetū”ti yāciṁsu. Rājā “tena hi, bhaṇe, jānāthā”ti",
  "atk-s0510a1:422_3": "āha. Te pariyesantā sāmantarajje rājā mato, tassa devī rajjaṁ anusāsati, sā ca gabbhinī",
  "atk-s0510a1:422_4": "ahosi, amaccā “ayaṁ rañño anurūpā”ti ñatvā taṁ yāciṁsu. Sā “gabbhinī nāma manussānaṁ",
  "atk-s0510a1:422_5": "amanāpā hoti. Sace āgametha, yāva vijāyāmi, evaṁ sādhu. No ce, aññaṁ pariyesathā”ti",
  "atk-s0510a1:422_6": "āha. Te raññopi etamatthaṁ ārocesuṁ. Rājā “gabbhinīpi hotu, ānethā”ti āha. Te ānesuṁ.",
  "atk-s0510a1:422_7": "Rājā taṁ abhisiñcitvā sabbaṁ mahesiyā bhogaṁ adāsi, tassā parijanānañca nānāvidhehi",
  "atk-s0510a1:422_8": "paṇṇākārehi saṅgaṇhāti. Sā kālena puttaṁ vijāyi. Rājā taṁ attano puttaṁ viya sabbiriyāpathesu",
  "atk-s0510a1:422_9": "aṅke ca ure ca katvā viharati. Tadā deviyā parijanā cintesuṁ – “rājā ativiya saṅgaṇhāti,",
  "atk-s0510a1:422_10": "kumāre ativissāsaṁ karoti, handa, naṁ paribhindissāmā”ti.",
  "atk-s0510a1:423_0": "Tato kumāraṁ āhaṁsu – “tvaṁ, tāta, amhākaṁ rañño putto, na imassa rañño putto. Mā",
  "atk-s0510a1:423_1": "ettha vissāsaṁ āpajjī”ti. Atha kumāro “ehi puttā”ti raññā vuccamānopi hatthena ākaḍḍhiyamānopi",
  "atk-s0510a1:423_2": "pubbe viya rājānaṁ na allīyati. Rājā “kiṁ kāraṇa”nti vīmaṁsanto taṁ pavattiṁ ñatvā",
  "atk-s0510a1:423_3": "“ete mayā saṅgahitāpi paṭikkūlavuttino evā”ti nibbijjitvā rajjaṁ pahāya pabbajito.",
  "atk-s0510a1:423_4": "“Rājā pabbajito”ti amaccaparijanāpi bahū pabbajiṁsu. Saparijano rājā pabbajitopi",
  "atk-s0510a1:423_5": "manussā paṇīte paccaye upanenti, rājā paṇīte paccaye yathāvuḍḍhaṁ dāpesi. Tattha",
  "atk-s0510a1:423_6": "ye sundaraṁ labhanti, te tussanti. Itare ujjhāyanti “mayaṁ pariveṇādīni sammajjantā",
  "atk-s0510a1:423_7": "sabbakiccāni karonti, lūkhabhattaṁ jiṇṇavatthañca labhāmā”ti. So tampi ñatvā “ime",
  "atk-s0510a1:423_8": "yathāvuḍḍhaṁ dīyamānāpi ujjhāyanti, aho dussaṅgahā parisā”ti pattacīvaramādāya ekova",
  "atk-s0510a1:423_9": "araññaṁ pavisitvā vipassanaṁ ārabhitvā paccekabodhiṁ sacchākāsi. Tattha āgatehi ca",
  "atk-s0510a1:423_10": "kammaṭṭhānaṁ pucchito imaṁ gāthamabhāsi. Sā atthato pākaṭā eva. Ayaṁ pana yojanā",
  "atk-s0510a1:423_11": "– dussaṅgahā pabbajitāpi eke, ye asantosābhibhūtā, tathāvidhā eva ca atho gahaṭṭhā",
  "atk-s0510a1:423_12": "gharamāvasantā. Etāhaṁ dussaṅgahabhāvaṁ jigucchanto vipassanaṁ ārabhitvā adhigatoti.",
  "atk-s0510a1:423_13": "Sesaṁ purimanayeneva veditabbanti.",
  "atk-s0510a1:424": "Dussaṅgahagāthāvaṇṇanā niṭṭhitā.",
  "atk-s0510a1:425_0": "100.Oropayitvāti kā uppatti? Bārāṇasiyaṁ kira cātumāsikabrahmadatto nāma rājā gimhānaṁ",
  "atk-s0510a1:425_1": "paṭhame māse uyyānaṁ gato. Tattha ramaṇīye bhūmibhāge nīlaghanapattasañchannaṁ koviḷārarukkhaṁ",
  "atk-s0510a1:425_2": "disvā “koviḷāramūle mama sayanaṁ paññāpethā”ti vatvā uyyāne kīḷitvā sāyanhasamayaṁ",
  "atk-s0510a1:425_3": "tattha seyyaṁ kappesi. Puna gimhānaṁ majjhime māse uyyānaṁ gato, tadā koviḷāro pupphito",
  "atk-s0510a1:425_4": "hoti, tadāpi tatheva akāsi. Punapi gimhānaṁ pacchime māse gato, tadā koviḷāro sañchinnapatto",
  "atk-s0510a1:425_5": "sukkharukkho viya hoti, tadāpi rājā adisvāva taṁ rukkhaṁ pubbaparicayena tattheva",
  "atk-s0510a1:425_6": "seyyaṁ āṇāpesi. Amaccā jānantāpi rañño āṇattiyā tattha sayanaṁ paññāpesuṁ. So uyyāne",
  "atk-s0510a1:425_7": "kīḷitvā sāyanhasamaye tattha seyyaṁ kappento taṁ rukkhaṁ disvā “are, ayaṁ pubbe sañchannapatto",
  "atk-s0510a1:425_8": "maṇimayo viya abhirūpadassano ahosi, tato maṇivaṇṇasākhantare ṭhapitapavāḷaṅkurasadisehi",
  "atk-s0510a1:425_9": "pupphehi sassirikadassano ahosi, muttajālasadisavālikākiṇṇo cassa heṭṭhābhūmibhāgo",
  "atk-s0510a1:425_10": "bandhanā pavuttapupphasañchanno rattakambalasanthato viya ahosi. So nāmajja sukkharukkho",
  "atk-s0510a1:425_11": "viya sākhāmattāvaseso ṭhito, aho jarāya upahato koviḷāro”ti cintetvā “anupādiṇṇampi",
  "atk-s0510a1:425_12": "tāya jarāya haññati, kimaṅgaṁ pana upādiṇṇa”nti aniccasaññaṁ paṭilabhi. Tadanusāreneva",
  "atk-s0510a1:425_13": "sabbasaṅkhāre dukkhato anattato ca vipassantova “aho vatāhampi sañchinnapatto koviḷāro",
  "atk-s0510a1:425_14": "viya apagatagihibyañjano bhaveyya”nti patthayamāno anupubbena tasmiṁ sayanatale dakkhiṇena",
  "atk-s0510a1:425_15": "passena nipannoyeva vipassitvā paccekabodhiṁ sacchākāsi. Tato gamanakāle amaccehi",
  "atk-s0510a1:425_16": "“kālo, deva, gantu”nti vutte “nāhaṁ rājā”tiādīni vatvā purimanayeneva imaṁ gāthamabhāsi.",
  "atk-s0510a1:426_0": "Tattha oropayitvāti apanetvā. Gihibyañjanānīti kesamassuodātavatthālaṅkāramālāgandhavilepanaputtadāradāsidāsādīni.",
  "atk-s0510a1:426_1": "Etāni gihibhāvaṁ byañjayanti, tasmā “gihibyañjanānī”ti vuccanti. Sañchinnapattoti",
  "atk-s0510a1:426_2": "patitapatto. Chetvānāti maggañāṇena chinditvā. Vīroti maggavīriyena samannāgato.",
  "atk-s0510a1:426_3": "Gihibandhanānīti kāmabandhanāni. Kāmā hi gihīnaṁ bandhanāni. Ayaṁ tāva padattho.",
  "atk-s0510a1:426_4": "Ayaṁ pana adhippāyo – “aho vatāhampi oropayitvā gihibyañjanāni sañchinnapatto yathā",
  "atk-s0510a1:426_5": "koviḷāro bhaveyya”nti evaṁ cintayamāno vipassanaṁ ārabhitvā adhigatoti. Sesaṁ purimanayeneva veditabbanti.",
  "atk-s0510a1:427": "Koviḷāragāthāvaṇṇanā niṭṭhitā.",
  "atk-s0510a1:428": "Paṭhamavaggo niṭṭhito.",
  "atk-s0510a1:429_0": "101-2.Sacelabhethāti kā uppatti? Pubbe kira kassapassa bhagavato sāsane dve paccekabodhisattā",
  "atk-s0510a1:429_1": "pabbajitvā vīsati vassasahassāni gatapaccāgatavattaṁ pūretvā devaloke uppannā. Tato",
  "atk-s0510a1:429_2": "cavitvā tesaṁ jeṭṭhako bārāṇasirañño putto, kaniṭṭho purohitassa putto ahosi. Te",
  "atk-s0510a1:429_3": "ekadivasaṁyeva paṭisandhiṁ gahetvā ekadivasameva mātu kucchito nikkhamitvā sahapaṁsukīḷakā",
  "atk-s0510a1:429_4": "sahāyakā ahesuṁ. Purohitaputto paññavā ahosi. So rājaputtaṁ āha – “samma, tvaṁ tava",
  "atk-s0510a1:429_5": "pituno accayena rajjaṁ labhissasi, ahaṁ purohitaṭṭhānaṁ, susikkhitena ca rajjaṁ anusāsituṁ",
  "atk-s0510a1:429_6": "sakkā, ehi sippaṁ uggaṇhissāmā”ti. Tato ubhopi yaññopacitā hutvā gāmanigamādīsu bhikkhaṁ",
  "atk-s0510a1:429_7": "caramānā paccantajanapadagāmaṁ gatā. Tañca gāmaṁ pañca paccekabuddhā bhikkhācāravelāya",
  "atk-s0510a1:429_8": "pavisiṁsu. Tattha manussā paccekabuddhe disvā ussāhajātā āsanāni paññāpetvā paṇītaṁ",
  "atk-s0510a1:429_9": "khādanīyaṁ vā bhojanīyaṁ vā upanāmetvā pūjenti. Tesaṁ etadahosi – “amhehi sadisā",
  "atk-s0510a1:429_10": "uccākulikā nāma natthi, api ca panime manussā yadi icchanti, amhākaṁ bhikkhaṁ denti,",
  "atk-s0510a1:429_11": "yadi nicchanti, na denti, imesaṁ pana pabbajitānaṁ evarūpaṁ sakkāraṁ karonti, addhā",
  "atk-s0510a1:429_12": "ete kiñci sippaṁ jānanti, handa, nesaṁ santike sippaṁ uggaṇhāmā”ti. Te manussesu",
  "atk-s0510a1:429_13": "paṭikkantesu okāsaṁ labhitvā “yaṁ, bhante, tumhe sippaṁ jānātha, taṁ amhehi sikkhāpethā”ti",
  "atk-s0510a1:429_14": "yāciṁsu. Paccekabuddhā “na sakkā apabbajitena sikkhitu”nti āhaṁsu. Te pabbajjaṁ yācitvā",
  "atk-s0510a1:429_15": "pabbajiṁsu. Tato nesaṁ paccekabuddhā “evaṁ vo nivāsetabbaṁ, evaṁ pārupitabba”ntiādinā",
  "atk-s0510a1:429_16": "nayena ābhisamācārikaṁ ācikkhitvā “imassa sippassa ekībhāvābhirati nipphatti, tasmā",
  "atk-s0510a1:429_17": "ekeneva nisīditabbaṁ, ekena caṅkamitabbaṁ, ekena ṭhātabbaṁ, ekena sayitabba”nti pāṭiyekkaṁ",
  "atk-s0510a1:429_18": "paṇṇasālaṁ adaṁsu, tato te attano attano paṇṇasālaṁ pavisitvā nisīdiṁsu. Purohitaputto",
  "atk-s0510a1:429_19": "nisinnakālato pabhuti cittasamādhānaṁ laddhā jhānaṁ paṭilabhi. Rājaputto muhutteneva",
  "atk-s0510a1:429_20": "ukkaṇṭhito tassa santikaṁ āgato. So taṁ disvā “kiṁ, sammā”ti pucchi. “Ukkaṇṭhitomhī”ti",
  "atk-s0510a1:429_21": "āha. “Tena hi idha nisīdā”ti. So tattha muhuttaṁ nisīditvā āha – “imassa kira, samma,",
  "atk-s0510a1:429_22": "sippassa ekībhāvābhirati nipphattī”ti? Purohitaputto “evaṁ, samma, tena hi tvaṁ attano",
  "atk-s0510a1:429_23": "nisinnokāsaṁ eva gaccha, uggaṇhissāmi imassa sippassa nipphatti”nti āha. So gantvā",
  "atk-s0510a1:429_24": "punapi muhuttakeneva ukkaṇṭhito purimanayeneva tikkhattuṁ āgato.",
  "atk-s0510a1:430_0": "Tato naṁ purohitaputto tatheva uyyojetvā tasmiṁ gate cintesi – “ayaṁ attano ca kammaṁ",
  "atk-s0510a1:430_1": "hāpeti mama ca, idhābhikkhaṇaṁ āgacchatī”ti. So paṇṇasālato nikkhamma araññaṁ paviṭṭho.",
  "atk-s0510a1:430_2": "Itaro attano paṇṇasālāyeva nisinno punapi muhuttakeneva ukkaṇṭhito tassa santikaṁ",
  "atk-s0510a1:430_3": "āgantvā ito cito ca maggantopi taṁ adisvā cintesi – “yo gahaṭṭhakāle paṇṇākāraṁ ādāya",
  "atk-s0510a1:430_4": "āgatopi maṁ daṭṭhuṁ na labhati, so dāni mayi āgate dassanampi adātukāmo apakkami.",
  "atk-s0510a1:430_5": "Aho are, citta, na lajjasi, yaṁ maṁ catukkhattuṁ idhānesi, na so dāni te vase vattissāmi,",
  "atk-s0510a1:430_6": "aññadatthu taṁyeva mama vase vattāpessāmī”ti attano senāsanaṁ pavisitvā vipassanaṁ",
  "atk-s0510a1:430_7": "ārabhitvā paccekabodhiṁ sacchikatvā ākāsena nandamūlakapabbhāraṁ agamāsi. Itaropi",
  "atk-s0510a1:430_8": "araññaṁ pavisitvā vipassanaṁ ārabhitvā paccekabodhiṁ sacchikatvā tattheva agamāsi.",
  "atk-s0510a1:430_9": "Te ubhopi manosilātale nisīditvā pāṭiyekkaṁ pāṭiyekkaṁ imā udānagāthāyo abhāsiṁsu.",
  "atk-s0510a1:431_0": "Tattha nipakanti pakatinipakaṁ paṇḍitaṁ kasiṇaparikammādikusalaṁ. Sādhuvihārinti",
  "atk-s0510a1:431_1": "appanāvihārena vā upacārena vā samannāgataṁ. Dhīranti dhitisampannaṁ. Tattha nipakattena",
  "atk-s0510a1:431_2": "dhitisampadā vuttā. Idha pana dhitisampannamevāti attho. Dhiti nāma asithilaparakkamatā,",
  "atk-s0510a1:431_3": "“kāmaṁ taco ca nhāru cā”ti evaṁ pavattavīriyassetaṁ adhivacanaṁ. Apica dhikkatapāpotipi",
  "atk-s0510a1:431_4": "dhīro. Rājāva raṭṭhaṁ vijitaṁ pahāyāti yathā pakatirājā “vijitaṁ raṭṭhaṁ anatthāvaha”nti",
  "atk-s0510a1:431_5": "ñatvā rajjaṁ pahāya eko carati, evaṁ bālasahāyaṁ pahāya eko care. Atha vā rājāva",
  "atk-s0510a1:431_6": "raṭṭhanti yathā sutasomo rājā raṭṭhaṁ vijitaṁ pahāya eko cari, yathā ca mahājanako",
  "atk-s0510a1:431_7": "rājā, evaṁ eko carīti ayampi tassa attho. Sesaṁ vuttānusārena sakkā jānitunti na vitthāritanti.",
  "atk-s0510a1:432": "Sahāyagāthāvaṇṇanā niṭṭhitā.",
  "atk-s0510a1:433_0": "103.Addhā pasaṁsāmāti imissā gāthāya yāva ākāsatale paññattāsane paccekabuddhānaṁ",
  "atk-s0510a1:433_1": "nisajjā, tāva cātuddisagāthāya uppattisadisā eva uppatti. Ayaṁ pana viseso – yathā",
  "atk-s0510a1:433_2": "so rājā rattiyā tikkhattuṁ ubbijji, na tathā ayaṁ, nevassa yañño paccupaṭṭhito ahosi.",
  "atk-s0510a1:433_3": "So ākāsatale paññattesu āsanesu paccekabuddhe nisīdāpetvā “ke tumhe”ti pucchi. “Mayaṁ,",
  "atk-s0510a1:433_4": "mahārāja, anavajjabhojino nāmā”ti. “Bhante, anavajjabhojinoti imassa ko attho”ti?",
  "atk-s0510a1:433_5": "“Sundaraṁ vā asundaraṁ vā laddhā nibbikārā bhuñjāma, mahārājā”ti. Taṁ sutvā rañño",
  "atk-s0510a1:433_6": "etadahosi – “yaṁnūnāhaṁ ime upaparikkheyyaṁ ‘edisā vā no vā”’ti? Taṁ divasaṁ kaṇājakena",
  "atk-s0510a1:433_7": "bilaṅgadutiyena parivisi. Taṁ paccekabuddhā amataṁ viya nibbikārā bhuñjiṁsu. Rājā",
  "atk-s0510a1:433_8": "“ime paṭiññātattā ekadivasaṁ nibbikārā honti, puna sve jānissāmī”ti svātanāya nimantesi.",
  "atk-s0510a1:433_9": "Dutiyadivasepi tathevākāsi. Tepi tatheva paribhuñjiṁsu. Atha rājā “sundaraṁ datvā",
  "atk-s0510a1:433_10": "vīmaṁsissāmī”ti punapi nimantetvā dve divase mahāsakkāraṁ katvā paṇītena ativicitrena",
  "atk-s0510a1:433_11": "khādanīyena bhojanīyena parivisi. Tepi tatheva nibbikārā paribhuñjitvā rañño maṅgalaṁ",
  "atk-s0510a1:433_12": "vatvā pakkamiṁsu. Rājā acirapakkantesu tesu “anavajjabhojino ete, aho vatāhampi anavajjabhojī",
  "atk-s0510a1:433_13": "bhaveyya”nti cintetvā mahārajjaṁ pahāya pabbajjaṁ samādāya vipassanaṁ ārabhitvā paccekabuddho",
  "atk-s0510a1:433_14": "hutvā mañjūsakarukkhamūle paccekabuddhānaṁ majjhe attano ārammaṇaṁ vibhāvento imaṁ",
  "atk-s0510a1:433_15": "gāthamabhāsi. Sā padatthato uttānameva. Kevalaṁ pana sahāyasampadanti ettha asekhehi",
  "atk-s0510a1:433_16": "sīlādikkhandhehi sampannā sahāyā eva sahāyasampadāti veditabbā.",
  "atk-s0510a1:434_0": "Ayaṁ panettha yojanā – yā ayaṁ vuttā sahāyasampadā, taṁ sahāyasampadaṁ addhā pasaṁsāma,",
  "atk-s0510a1:434_1": "ekaṁseneva thomemāti vuttaṁ hoti. Kathaṁ? Seṭṭhā samā sevitabbā sahāyāti. Kasmā?",
  "atk-s0510a1:434_2": "Attano sīlādīhi seṭṭhe sevamānassa sīlādayo dhammā anuppannā uppajjanti, uppannā",
  "atk-s0510a1:434_3": "ca vuddhiṁ virūḷhiṁ vepullaṁ pāpuṇanti. Same sevamānassa aññamaññaṁ sādhāraṇena kukkuccassa",
  "atk-s0510a1:434_4": "vinodanena ca laddhā na parihāyanti. Ete pana sahāyake seṭṭhe ca same ca aladdhā",
  "atk-s0510a1:434_5": "kuhanādimicchājīvaṁ pahāya dhammena samena uppannaṁ bhojanaṁ bhuñjanto tattha ca",
  "atk-s0510a1:434_6": "paṭighānunayaṁ anuppādento anavajjabhojī hutvā atthakāmo kulaputto eko care khaggavisāṇakappo.",
  "atk-s0510a1:434_7": "Ahampi evaṁ caranto imaṁ sampattiṁ adhigatomhīti.",
  "atk-s0510a1:435": "Addhāpasaṁsāgāthāvaṇṇanā niṭṭhitā.",
  "atk-s0510a1:436_0": "104.Disvā suvaṇṇassāti kā uppatti? Aññataro kira bārāṇasiyaṁ rājā gimhasamaye divāseyyaṁ",
  "atk-s0510a1:436_1": "upagato ahosi, santike cassa vaṇṇadāsī gosītacandanaṁ pisati. Tassā ekabāhāya ekaṁ",
  "atk-s0510a1:436_2": "suvaṇṇavalayaṁ, ekabāhāya dve. Tāni saṅghaṭṭenti, itaraṁ na saṅghaṭṭati. Rājā taṁ",
  "atk-s0510a1:436_3": "disvā “evameva gaṇavāse saṅghaṭṭanā, ekavāse asaṅghaṭṭanā”ti cintetvā punappunaṁ",
  "atk-s0510a1:436_4": "dāsiṁ olokesi. Tena ca samayena sabbālaṅkāravibhūsitā devī taṁ bījayantī ṭhitā hoti.",
  "atk-s0510a1:436_5": "Sā “vaṇṇadāsiyā paṭibaddhacitto maññe rājā”ti cintetvā taṁ dāsiṁ uṭṭhāpetvā sayameva",
  "atk-s0510a1:436_6": "pisitumāraddhā. Athassā ca ubhosu bāhāsu aneke suvaṇṇavalayā, te saṅghaṭṭayantā mahāsaddaṁ",
  "atk-s0510a1:436_7": "janayiṁsu. Rājā atisuṭṭhutaraṁ nibbindo dakkhiṇapassena nipannoyeva vipassanaṁ ārabhitvā",
  "atk-s0510a1:436_8": "paccekabodhiṁ sacchākāsi. Taṁ anuttarasukhena sukhitaṁ nipannaṁ candanahatthā devī",
  "atk-s0510a1:436_9": "upasaṅkamitvā “ālimpāmi, mahārājā”ti āha. So “apehi, mā ālimpāhī”ti āha. Sā “kissa,",
  "atk-s0510a1:436_10": "mahārājā”ti? So “nāhaṁ, rājā”ti. Evametesaṁ kathāsallāpaṁ sutvā amaccā upasaṅkamiṁsu,",
  "atk-s0510a1:436_11": "tehipi mahārājavādena ālapito “nāhaṁ, bhaṇe, rājā”ti āha. Sesaṁ paṭhamagāthāya vuttasadisameva.",
  "atk-s0510a1:437_0": "Ayaṁ pana gāthāvaṇṇanā – tattha disvāti oloketvā. Suvaṇṇassāti kañcanassa. “Valayānī”ti",
  "atk-s0510a1:437_1": "pāṭhaseso. Sāvasesapadattho hi ayaṁ attho. Pabhassarānīti pabhāsanasīlāni, jutimantānīti",
  "atk-s0510a1:437_2": "vuttaṁ hoti. Sesaṁ uttānapadatthameva. Ayaṁ pana yojanā – disvā bhujasmiṁ suvaṇṇassa",
  "atk-s0510a1:437_3": "valayāni “gaṇavāse sati saṅghaṭṭanā, ekavāse asaṅghaṭṭanā”ti evaṁ cintetvā vipassanaṁ",
  "atk-s0510a1:437_4": "ārabhitvā adhigatomhīti. Sesaṁ suviññeyyamevāti.",
  "atk-s0510a1:438": "Suvaṇṇavalayagāthāvaṇṇanā niṭṭhitā.",
  "atk-s0510a1:439_0": "105.Evaṁ dutiyenāti kā uppatti? Aññataro kira bārāṇasirājā daharova pabbajitukāmo",
  "atk-s0510a1:439_1": "amacce āṇāpesi – “deviṁ gahetvā rajjaṁ pariharatha, ahaṁ pabbajissāmī”ti. Amaccā",
  "atk-s0510a1:439_2": "– “mahārāja, arājakaṁ rajjaṁ amhehi na sakkā rakkhituṁ sāmantarājāno āgamma vilumpissanti,",
  "atk-s0510a1:439_3": "yāva ekopi putto uppajjati, tāva āgamehī”ti saññāpesuṁ. Muducitto rājā adhivāsesi.",
  "atk-s0510a1:439_4": "Atha devī gabbhaṁ gaṇhi. Rājā puna te āṇāpesi – “devī gabbhinī, puttaṁ jātaṁ rajje",
  "atk-s0510a1:439_5": "abhisiñcitvā rajjaṁ pariharatha, ahaṁ pabbajissāmī”ti. Amaccā “dujjānaṁ, mahārāja,",
  "atk-s0510a1:439_6": "etaṁ, yaṁ devī puttaṁ vā vijāyissati, dhītaraṁ vāti, tāva vijāyanakālaṁ āgamehī”ti",
  "atk-s0510a1:439_7": "punapi rājānaṁ saññāpesuṁ. Atha sā puttaṁ vijāyi. Tadāpi rājā tatheva amacce āṇāpesi.",
  "atk-s0510a1:439_8": "Amaccā punapi rājānaṁ – “āgamehi, mahārāja, yāva paṭibalo hotī”ti bahūhi kāraṇehi",
  "atk-s0510a1:439_9": "saññāpesuṁ. Tato kumāre paṭibale jāte amacce sannipātāpetvā “paṭibalo dāni ayaṁ,",
  "atk-s0510a1:439_10": "taṁ rajje abhisiñcitvā paṭipajjathā”ti amaccānaṁ okāsaṁ adatvā antarāpaṇato kāsāyavatthādayo",
  "atk-s0510a1:439_11": "sabbaparikkhāre āharāpetvā antepure eva pabbajitvā mahājanako viya nikkhamitvā gato.",
  "atk-s0510a1:439_12": "Sabbaparijano nānappakāraṁ paridevamāno rājānaṁ anubandhi. So rājā yāva attano rajjasīmā,",
  "atk-s0510a1:439_13": "tāva gantvā kattaradaṇḍena lekhaṁ ākaḍḍhitvā – “ayaṁ lekhā nātikkamitabbā”ti āha.",
  "atk-s0510a1:439_14": "Mahājano lekhāya sīsaṁ katvā bhūmiyaṁ nipanno paridevamāno “tuyhaṁ dāni, tāta, rañño",
  "atk-s0510a1:439_15": "āṇā, kiṁ karissatī”ti kumāraṁ lekhaṁ atikkamāpesi. Kumāro “tāta, tātā”ti dhāvitvā",
  "atk-s0510a1:439_16": "rājānaṁ sampāpuṇi. Rājā kumāraṁ disvā “etaṁ mahājanaṁ pariharanto rajjaṁ kāresiṁ,",
  "atk-s0510a1:439_17": "kiṁ dāni ekaṁ dārakaṁ pariharituṁ na sakkhissa”nti kumāraṁ gahetvā araññaṁ paviṭṭho,",
  "atk-s0510a1:439_18": "tattha pubbapaccekabuddhehi vasitapaṇṇasālaṁ disvā vāsaṁ kappesi saddhiṁ puttena.",
  "atk-s0510a1:440_0": "Tato kumāro varasayanādīsu kataparicayo tiṇasanthārake vā rajjumañcake vā sayamāno",
  "atk-s0510a1:440_1": "rodati. Sītavātādīhi phuṭṭho samāno – “sītaṁ tāta uṇhaṁ tāta makasā tāta ḍaṁsanti.",
  "atk-s0510a1:440_2": "Chātomhi tāta, pipāsitomhi tātā”ti vadati. Rājā taṁ saññāpentoyeva rattiṁ vītināmesi.",
  "atk-s0510a1:440_3": "Divāpissa piṇḍāya caritvā bhattaṁ upanāmesi, kumāro missakabhattaṁ kaṅguvarakamuggādibahulaṁ",
  "atk-s0510a1:440_4": "acchādentampi taṁ jighacchāvasena bhuñjamāno katipāhaccayena uṇhe ṭhapitapadumaṁ",
  "atk-s0510a1:440_5": "viya milāyi. Rājā pana paṭisaṅkhānabalena nibbikāro bhuñjati. Tato so kumāraṁ saññāpento",
  "atk-s0510a1:440_6": "āha – “nagare, tāta, paṇītāhāro labbhati, tattha gacchāmā”ti. Kumāro “āma, tātā”ti.",
  "atk-s0510a1:440_7": "Tato naṁ purakkhatvā āgatamaggeneva nivatti. Kumāramātāpi devī “na dāni rājā kumāraṁ",
  "atk-s0510a1:440_8": "gaṇhitvā araññe ciraṁ vasissati, katipāheneva nivattissatī”ti cintetvā raññā kattaradaṇḍena",
  "atk-s0510a1:440_9": "likhitaṭṭhāneyeva vatiṁ kārāpetvā vāsaṁ kappesi. Rājā tassā vatiyā avidūre ṭhatvā",
  "atk-s0510a1:440_10": "“ettha te, tāta, mātā nisinnā, gacchāhī”ti pesesi. Yāva so taṁ ṭhānaṁ pāpuṇāti, tāva",
  "atk-s0510a1:440_11": "udikkhanto aṭṭhāsi – “mā heva naṁ koci viheṭheyyā”ti. Kumāro mātu santikaṁ dhāvanto agamāsi.",
  "atk-s0510a1:441_0": "Ārakkhapurisā kumāraṁ āgacchantaṁ disvā deviyā ārocesi. Devī vīsatināṭakitthisahassaparivutā",
  "atk-s0510a1:441_1": "paccuggantvā paṭiggahesi. Rañño ca pavattiṁ pucchi. “Pacchato āgacchatī”ti sutvā",
  "atk-s0510a1:441_2": "manusse pesesi. Rājāpi tāvadeva sakavasanaṭṭhānaṁ agamāsi. Manussā rājānaṁ adisvā",
  "atk-s0510a1:441_3": "nivattiṁsu. Tato devī nirāsāva hutvā puttaṁ gahetvā nagaraṁ gantvā rajje abhisiñci.",
  "atk-s0510a1:441_4": "Rājāpi attano vasanaṭṭhāne nisinno vipassitvā paccekabodhiṁ patvā mañjūsakarukkhamūle",
  "atk-s0510a1:441_5": "paccekabuddhānaṁ majjhe imaṁ udānagāthaṁ abhāsi. Sā atthato uttānā eva.",
  "atk-s0510a1:442_0": "Ayaṁ panetthādhippāyo – yvāyaṁ ekena dutiyena kumārena sītuṇhādīhi nivedentena sahavāsena",
  "atk-s0510a1:442_1": "taṁ saññāpentassa mama vācābhilāpo tasmiṁ sinehavasena abhisajjanā vā jātā. Sacāhaṁ",
  "atk-s0510a1:442_2": "imaṁ na pariccajāmi, tato āyatimpi tatheva hessati, yathā idāni, evaṁ dutiyena saha",
  "atk-s0510a1:442_3": "mamassa vācābhilāpo abhisajjanā vā. “Ubhayampetaṁ antarāyakaraṁ visesādhigamassā”ti",
  "atk-s0510a1:442_4": "etaṁbhayaṁ āyatiṁ pekkhamāno taṁ chaḍḍetvā yoniso paṭipajjitvā paccekabodhimadhigatomhīti.",
  "atk-s0510a1:442_5": "Sesaṁ vuttanayamevāti.",
  "atk-s0510a1:443": "Āyatibhayagāthāvaṇṇanā niṭṭhitā.",
  "atk-s0510a1:444_0": "106.Kāmā hi citrāti kā uppatti? Bārāṇasiyaṁ kira seṭṭhiputto daharova seṭṭhiṭṭhānaṁ",
  "atk-s0510a1:444_1": "labhi. Tassa tiṇṇaṁ utūnaṁ anucchavikā tayo pāsādā ahesuṁ. So sabbasampattīhi devakumāro",
  "atk-s0510a1:444_2": "viya paricāreti. Atha so daharova samāno “pabbajissāmī”ti mātāpitaro āpucchi, te",
  "atk-s0510a1:444_3": "naṁ nivārenti. So tatheva nibandhati. Punapi naṁ mātāpitaro “tvaṁ, tāta, sukhumālo,",
  "atk-s0510a1:444_4": "dukkarā pabbajjā, khuradhārāya upari caṅkamanasadisā”ti nānappakārehi nivārenti.",
  "atk-s0510a1:444_5": "So tatheva nibandhati. Te cintesuṁ – “sacāyaṁ pabbajati, amhākaṁ domanassaṁ hoti.",
  "atk-s0510a1:444_6": "Sace naṁ nivārema, etassa domanassaṁ hoti. Apica amhākaṁ domanassaṁ hotu, mā ca etassā”ti",
  "atk-s0510a1:444_7": "anujāniṁsu. Tato so sabbaṁ parijanaṁ paridevamānaṁ anādiyitvā isipatanaṁ gantvā paccekabuddhānaṁ",
  "atk-s0510a1:444_8": "santike pabbaji. Tassa uḷārasenāsanaṁ na pāpuṇāti, mañcake taṭṭikaṁ attharitvā sayi.",
  "atk-s0510a1:444_9": "So varasayane kataparicayo sabbarattiṁ atidukkhito ahosi. Pabhāte sarīraparikammaṁ",
  "atk-s0510a1:444_10": "katvā pattacīvaramādāya paccekabuddhehi saddhiṁ piṇḍāya pāvisi. Tattha vuḍḍhā aggāsanañca",
  "atk-s0510a1:444_11": "aggapiṇḍañca labhanti, navakā yaṁkiñcideva āsanalūkhaṁ bhojanañca. So tena lūkhabhojanenāpi",
  "atk-s0510a1:444_12": "atidukkhito ahosi. So katipāhaṁyeva kiso dubbaṇṇo hutvā nibbijji, yathā taṁ aparipakkagate",
  "atk-s0510a1:444_13": "samaṇadhamme. Tato mātāpitūnaṁ dūtaṁ pesetvā uppabbaji. So katipāhaṁyeva balaṁ gahetvā",
  "atk-s0510a1:444_14": "punapi pabbajitukāmo ahosi, tato dutiyampi pabbajitvā punapi uppabbaji. Tatiyavāre",
  "atk-s0510a1:444_15": "pana pabbajitvā sammā paṭipanno vipassitvā paccekabodhiṁ sacchikatvā imaṁ udānagāthaṁ",
  "atk-s0510a1:444_16": "vatvā puna paccekabuddhānaṁ majjhe imameva byākaraṇagāthampi abhāsi.",
  "atk-s0510a1:445_0": "Tattha kāmāti dve kāmā vatthukāmo ca kilesakāmo ca. Tattha vatthukāmo nāma piyarūpādiārammaṇadhammo,",
  "atk-s0510a1:445_1": "kilesakāmo nāma sabbo rāgappabhedo. Idha pana vatthukāmo adhippeto. Rūpādianekappakāravasena",
  "atk-s0510a1:445_2": "citrā. Lokassādavasena madhurā. Bālaputhujjanānaṁ manaṁ ramāpentīti manoramā. Virūparūpenāti",
  "atk-s0510a1:445_3": "vividhena rūpena, anekavidhena sabhāvenāti vuttaṁ hoti. Te hi rūpādivasena citrā,",
  "atk-s0510a1:445_4": "rūpādīsupi nīlādivasena vividharūpā. Evaṁ tena tena virūparūpena tathā tathā assādaṁ",
  "atk-s0510a1:445_5": "dassetvā mathenti cittaṁ, pabbajjāya abhiramituṁ na dentīti. Sesamettha pākaṭameva.",
  "atk-s0510a1:445_6": "Nigamanampi dvīhi tīhi vā padehi yojetvā purimagāthāsu vuttanayeneva veditabbanti.",
  "atk-s0510a1:446": "Kāmagāthāvaṇṇanā niṭṭhitā.",
  "atk-s0510a1:447_0": "107.Ītī cāti kā uppatti? Bārāṇasiyaṁ kira rañño gaṇḍo udapādi, bāḷhā vedanā vaḍḍhanti.",
  "atk-s0510a1:447_1": "Vejjā “satthakammena vinā phāsu na hotī”ti bhaṇanti. Rājā tesaṁ abhayaṁ datvā satthakammaṁ",
  "atk-s0510a1:447_2": "kārāpesi. Te taṁ phāletvā pubbalohitaṁ nīharitvā nivedanaṁ katvā vaṇaṁ pilotikena",
  "atk-s0510a1:447_3": "bandhiṁsu. Lūkhamaṁsāhāresu ca naṁ sammā ovadiṁsu. Rājā lūkhabhojanena kisasarīro",
  "atk-s0510a1:447_4": "ahosi, gaṇḍo cassa milāyi. So phāsukasaññī hutvā siniddhāhāraṁ bhuñji, tena sañjātabalo",
  "atk-s0510a1:447_5": "visayeyeva paṭisevi, tassa gaṇḍo purimasabhāvameva sampāpuṇi. Evaṁ yāva tikkhattuṁ",
  "atk-s0510a1:447_6": "satthakammaṁ kārāpetvā vejjehi parivajjito nibbinditvā mahārajjaṁ pahāya pabbajitvā",
  "atk-s0510a1:447_7": "araññaṁ pavisitvā vipassanaṁ ārabhitvā sattahi vassehi paccekabodhiṁ sacchikatvā",
  "atk-s0510a1:447_8": "imaṁ udānagāthaṁ bhāsitvā nandamūlakapabbhāraṁ agamāsi.",
  "atk-s0510a1:448_0": "Tattha etīti īti, āgantukānaṁ akusalabhāgīnaṁ byasanahetūnaṁ etaṁ adhivacanaṁ. Tasmā",
  "atk-s0510a1:448_1": "kāmaguṇāpi ete anekabyasanāvahaṭṭhena anatthānaṁ sannipātaṭṭhena ca īti. Gaṇḍopi",
  "atk-s0510a1:448_2": "asuciṁ paggharati, uddhumātaparipakkaparibhinno hoti. Tasmā ete kilesāsucipaggharaṇato",
  "atk-s0510a1:448_3": "uppādajarābhaṅgehi uddhumātaparipakkaparibhinnabhāvato ca gaṇḍo. Upaddavatīti upaddavo,",
  "atk-s0510a1:448_4": "anatthaṁ janento abhibhavati ajjhottharatīti attho, rāgagaṇḍādīnametamadhivacanaṁ.",
  "atk-s0510a1:448_5": "Tasmā kāmaguṇāpete aviditanibbānatthāvahahetutāya sabbupaddavakammaparivatthutāya",
  "atk-s0510a1:448_6": "ca upaddavo. Yasmā panete kilesāturabhāvaṁ janentā sīlasaṅkhātaṁ ārogyaṁ loluppaṁ",
  "atk-s0510a1:448_7": "vā uppādentā pākatikameva ārogyaṁ vilumpanti, tasmā iminā ārogyavilumpanaṭṭhena rogo.",
  "atk-s0510a1:448_8": "Abbhantaramanupaviṭṭhaṭṭhena pana antotudanaṭṭhena ca dunnīharaṇīyaṭṭhena ca sallaṁ.",
  "atk-s0510a1:448_9": "Diṭṭhadhammikasamparāyikabhayāvahanato bhayaṁ. Me etanti metaṁ. Sesamettha pākaṭameva.",
  "atk-s0510a1:448_10": "Nigamanampi vuttanayeneva veditabbanti.",
  "atk-s0510a1:449": "Ītigāthāvaṇṇanā niṭṭhitā.",
  "atk-s0510a1:450_0": "108.Sītañcāti kā uppatti? Bārāṇasiyaṁ kira sītālukabrahmadatto nāma rājā ahosi. So",
  "atk-s0510a1:450_1": "pabbajitvā araññe tiṇakuṭikāya viharati. Tasmiñca padese sīte sītaṁ, uṇhe daṇhameva",
  "atk-s0510a1:450_2": "hoti abbhokāsattā padesassa. Gocaragāme bhikkhā yāvadatthaṁ na labbhati, pānīyampi",
  "atk-s0510a1:450_3": "dullabhaṁ, vātātapaḍaṁsasarīsapāpi bādhenti. Tassa etadahosi – “ito aḍḍhayojanamatte",
  "atk-s0510a1:450_4": "sampanno padeso, tattha sabbepi ete parissayā natthi, yaṁnūnāhaṁ tattha gaccheyyaṁ,",
  "atk-s0510a1:450_5": "phāsukaṁ viharantena sakkā sukhamadhigantu”nti? Tassa puna ahosi – “pabbajitā nāma",
  "atk-s0510a1:450_6": "na paccayagiddhā honti, evarūpañca cittaṁ attano vase vattāpenti, na cittassa vase",
  "atk-s0510a1:450_7": "vattanti, nāhaṁ gamissāmī”ti evaṁ paccavekkhitvā na agamāsi. Evaṁ yāvatatiyakaṁ uppannacittaṁ",
  "atk-s0510a1:450_8": "paccavekkhitvā nivattesi. Tato tattheva satta vassāni vasitvā sammā paṭipajjamāno",
  "atk-s0510a1:450_9": "paccekabodhiṁ sacchikatvā imaṁ udānagāthaṁ bhāsitvā nandamūlakapabbhāraṁ agamāsi.",
  "atk-s0510a1:451_0": "Tattha sītañcāti sītaṁ duvidhaṁ abbhantaradhātukkhobhapaccayañca bāhiradhātukkhobhapaccayañca,",
  "atk-s0510a1:451_1": "tathā uṇhampi. Ḍaṁsāti piṅgalamakkhikā. Sarīsapāti ye keci dīghajātikā sarantā gacchanti.",
  "atk-s0510a1:451_2": "Sesaṁ pākaṭameva. Nigamanampi vuttanayeneva veditabbanti.",
  "atk-s0510a1:452": "Sītālukagāthāvaṇṇanā niṭṭhitā.",
  "atk-s0510a1:453_0": "109.Nāgovāti kā uppatti? Bārāṇasiyaṁ kira aññataro rājā vīsati vassāni rajjaṁ kāretvā",
  "atk-s0510a1:453_1": "kālaṅkato niraye vīsati vassāni eva paccitvā, himavantappadese hatthiyoniyaṁ uppajjitvā",
  "atk-s0510a1:453_2": "sañjātakkhandho padumavaṇṇasakalasarīro uḷāro yūthapati mahānāgo ahosi. Tassa obhaggobhaggasākhābhaṅgāni",
  "atk-s0510a1:453_3": "hatthichāpāva khādanti, ogāhepi naṁ hatthiniyo kaddamena vilimpiṁsu, sabbaṁ pālileyyakanāgasseva",
  "atk-s0510a1:453_4": "ahosi. So yūthā nibbijjitvā pakkāmi. Tato naṁ padānusārena yūthā anubandhanti, evaṁ",
  "atk-s0510a1:453_5": "yāvatatiyaṁ pakkantampi anubandhiṁsuyeva. Tato cintesi “idāni mayhaṁ nattako bārāṇasiyaṁ",
  "atk-s0510a1:453_6": "rajjaṁ kāreti, yaṁnūnāhaṁ attano purimajātiyā uyyānaṁ gaccheyyaṁ. Tatra so maṁ rakkhissatī”ti.",
  "atk-s0510a1:453_7": "Tato rattiyaṁ niddupagate yūthe yūthaṁ pahāya tameva uyyānaṁ pāvisi. Uyyānapālo disvā",
  "atk-s0510a1:453_8": "rañño ārocesi. Rājā “hatthiṁ gahessāmī”ti senāya parivāresi. Hatthī rājānameva abhimukho",
  "atk-s0510a1:453_9": "gacchati. Rājā “maṁ abhimukho etī”ti khurappaṁ sannayhitvā aṭṭhāsi. Tato hatthī “vijjheyyāpi",
  "atk-s0510a1:453_10": "maṁ eso”ti mānusikāya vācāya “brahmadatta, mā maṁ vijjha, ahaṁ te ayyako”ti āha.",
  "atk-s0510a1:453_11": "Rājā “kiṁ bhaṇasī”ti sabbaṁ pucchi. Hatthīpi rajje ca narake ca hatthiyoniyañca pavattiṁ",
  "atk-s0510a1:453_12": "sabbaṁ ārocesi. Rājā “sundaraṁ mā bhāyi, mā kañci bhiṁsāpehī”ti hatthino vaṭṭañca",
  "atk-s0510a1:453_13": "ārakkhake ca hatthibhaṇḍe ca upaṭṭhāpesi.",
  "atk-s0510a1:454_0": "Athekadivasaṁ rājā hatthikkhandhavaragato “ayaṁ vīsati vassāni rajjaṁ kāretvā niraye",
  "atk-s0510a1:454_1": "paccitvā pakkāvasesena tiracchānayoniyaṁ uppanno, tatthāpi gaṇasaṁvāsasaṅghaṭṭanaṁ",
  "atk-s0510a1:454_2": "asahanto idhāgatosi, aho dukkhova gaṇasaṁvāso, ekībhāvo eva pana sukho”ti cintetvā",
  "atk-s0510a1:454_3": "tattheva vipassanaṁ ārabhitvā paccekabodhiṁ sacchākāsi. Taṁ lokuttarasukhena sukhitaṁ",
  "atk-s0510a1:454_4": "amaccā upasaṅkamitvā paṇipātaṁ katvā “yānakālo, mahārājā”ti āhaṁsu. Tato “nāhaṁ,",
  "atk-s0510a1:454_5": "rājā”ti vatvā purimanayeneva imaṁ gāthamabhāsi. Sā padatthato pākaṭā eva.",
  "atk-s0510a1:455_0": "Ayaṁ panettha adhippāyayojanā – sā ca kho yuttivaseneva, na anussavavasena. Yathā",
  "atk-s0510a1:455_1": "ayaṁ hatthī ariyakantesu sīlesu dantattā adantabhūmiṁ nāgacchatīti vā, sarīramahantatāya",
  "atk-s0510a1:455_2": "vā nāgo, evaṁ kudāssu nāmāhampi ariyakantesu sīlesu dantattā adantabhūmiṁ nāgamanena,",
  "atk-s0510a1:455_3": "āgumakaraṇena, puna itthattaṁ anāgamanena ca guṇasarīramahantatāya vā nāgo bhaveyyaṁ.",
  "atk-s0510a1:455_4": "Yathā cesa yūthāni vivajjayitvā ekacariyasukhena yathābhirantaṁ viharaṁ araññe eko",
  "atk-s0510a1:455_5": "care khaggavisāṇakappo, kudāssu nāmāhampi evaṁ gaṇaṁ vivajjetvā ekavihārasukhena",
  "atk-s0510a1:455_6": "yathābhirantaṁ viharaṁ araññe attano yathā yathā sukhaṁ, tathā tathā yattakaṁ vā",
  "atk-s0510a1:455_7": "icchāmi, tattakaṁ araññe nivāsaṁ eko care khaggavisāṇakappo eko careyyanti attho.",
  "atk-s0510a1:455_8": "Yathā cesa susaṇṭhitakkhandhamahantatāya sañjātakkhandho, kudāssu nāmāhampi evaṁ",
  "atk-s0510a1:455_9": "asekhasīlakkhandhamahantatāya sañjātakkhandho bhaveyyaṁ. Yathā cesa padumasadisagattatāya",
  "atk-s0510a1:455_10": "vā, padumakule uppannatāya vā padumī, kudāssu nāmāhampi evaṁ padumasadisaujukatāya",
  "atk-s0510a1:455_11": "vā, ariyajātipadume uppannatāya vā padumī bhaveyyaṁ. Yathā cesa thāmabalādīhi uḷāro,",
  "atk-s0510a1:455_12": "kudāssu nāmāhampi evaṁ parisuddhakāyasamācāratādīhi sīlasamādhinibbedhikapaññādīhi",
  "atk-s0510a1:455_13": "vā uḷāro bhaveyyanti. Evaṁ cintento vipassanaṁ ārabhitvā paccekabodhiṁ adhigatomhīti.",
  "atk-s0510a1:456": "Nāgagāthāvaṇṇanā niṭṭhitā.",
  "atk-s0510a1:457_0": "110.Aṭṭhānatanti kā uppatti? Bārāṇasirañño kira putto daharo eva samāno pabbajitukāmo",
  "atk-s0510a1:457_1": "mātāpitaro yāci. Mātāpitaro naṁ nivārenti. So nivāriyamānopi nibandhatiyeva “pabbajissāmī”ti.",
  "atk-s0510a1:457_2": "Tato pubbe vuttaseṭṭhiputtaṁ viya sabbaṁ vatvā anujāniṁsu. “Pabbajitvā ca uyyāneyeva",
  "atk-s0510a1:457_3": "vasitabba”nti paṭijānāpesuṁ, so tathā akāsi. Tassa mātā pātova vīsatisahassanāṭakitthiparivutā",
  "atk-s0510a1:457_4": "uyyānaṁ gantvā puttaṁ yāguṁ pāyetvā antarā khajjakādīni ca khādāpetvā yāva majjhanhikasamayā",
  "atk-s0510a1:457_5": "tena saddhiṁ samullapitvā nagaraṁ pavisati. Pitāpi majjhanhike āgantvā taṁ bhojetvā",
  "atk-s0510a1:457_6": "attanāpi bhuñjitvā divasaṁ tena saddhiṁ samullapitvā sāyanhasamayaṁ paṭijagganakapurise",
  "atk-s0510a1:457_7": "ṭhapetvā nagaraṁ pavisati. So evaṁ rattindivaṁ avivitto viharati.",
  "atk-s0510a1:458_0": "Tena kho pana samayena ādiccabandhu nāma paccekabuddho nandamūlakapabbhāre viharati.",
  "atk-s0510a1:458_1": "So āvajjento taṁ addasa – “ayaṁ kumāro pabbajituṁ asakkhi, jaṭaṁ chindituṁ na sakkotī”ti.",
  "atk-s0510a1:458_2": "Tato paraṁ āvajji – “attano dhammatāya nibbijjissati nu kho, no”ti. Atha “dhammatāya",
  "atk-s0510a1:458_3": "nibbindanto aticiraṁ bhavissatī”ti ñatvā “tassa ārammaṇaṁ dassessāmī”ti purimanayeneva",
  "atk-s0510a1:458_4": "manosilātalato āgantvā uyyāne aṭṭhāsi. Rājaparisā disvā “paccekabuddho āgato, mahārājā”ti",
  "atk-s0510a1:458_5": "ārocesi. Rājā “idāni me putto paccekabuddhena saddhiṁ anukkaṇṭhito vasissatī”ti pamuditamano",
  "atk-s0510a1:458_6": "hutvā paccekabuddhaṁ sakkaccaṁ upaṭṭhahitvā tattheva vāsaṁ yācitvā paṇṇasālādivāvihāracaṅkamādisabbaṁ",
  "atk-s0510a1:458_7": "kāretvā vāsesi. So tattha vasanto ekadivasaṁ okāsaṁ labhitvā kumāraṁ pucchi – “kosi",
  "atk-s0510a1:458_8": "tva”nti? “Ahaṁ pabbajito”ti. “Pabbajitā nāma na īdisā hontī”ti. Atha “bhante, kīdisā",
  "atk-s0510a1:458_9": "honti, kiṁ mayhaṁ ananucchavika”nti vutte “tvaṁ attano ananucchavikaṁ na pekkhasi,",
  "atk-s0510a1:458_10": "nanu te mātā vīsatisahassitthīti saddhiṁ pubbaṇhasamaye āgacchantī uyyānaṁ avivittaṁ",
  "atk-s0510a1:458_11": "karoti, pitā cassa mahatā balakāyena sāyanhasamaye jagganakaparisā sakalaṁ rattiṁ,",
  "atk-s0510a1:458_12": "pabbajitā nāma tava sadisā na honti, īdisā pana hontī”ti tattha ṭhitasseva iddhiyā",
  "atk-s0510a1:458_13": "himavante aññataraṁ vihāraṁ dassesi. So tattha paccekabuddhe ālambanaphalakaṁ nissāya",
  "atk-s0510a1:458_14": "ṭhite ca caṅkamante ca rajanakakammasūcikammādīni karonte ca disvā āha – “tumhe idha",
  "atk-s0510a1:458_15": "nāgacchatha, pabbajjā ca tumhehi anuññātā”ti ? “Āma, pabbajjā anuññātā, pabbajitakālato",
  "atk-s0510a1:458_16": "paṭṭhāya samaṇā nāma attano nissaraṇaṁ kātuṁ, padesañca icchitaṁ patthitaṁ gantuṁ",
  "atk-s0510a1:458_17": "labhanti, ettakaṁva vaṭṭatī”ti vatvā ākāse ṭhatvā aṭṭhāna taṁ saṅgaṇikāratassa, yaṁ",
  "atk-s0510a1:458_18": "phassaye sāmayikaṁ vimuttinti imaṁ upaḍḍhugāthaṁ vatvā dissamānoyeva ākāsena nandamūlakapabbhāraṁ",
  "atk-s0510a1:458_19": "agamāsi. Evaṁ gate paccekabuddhe so attano paṇṇasālaṁ pavisitvā nipajji. Ārakkhapurisopi",
  "atk-s0510a1:458_20": "“sayito kumāro, idāni kuhiṁ gamissatī”ti pamatto niddaṁ okkami. So tassa pamattabhāvaṁ",
  "atk-s0510a1:458_21": "ñatvā pattacīvaramādāya araññaṁ pāvisi. Tatra ca ṭhito vipassanaṁ ārabhitvā paccekabodhiṁ",
  "atk-s0510a1:458_22": "sacchikatvā paccekabuddhaṭṭhānaṁ gato. Tatra ca “kathamadhigata”nti pucchito ādiccabandhunā",
  "atk-s0510a1:458_23": "vuttaṁ upaḍḍhagāthaṁ paripuṇṇaṁ katvā abhāsi.",
  "atk-s0510a1:459_0": "Tassattho – aṭṭhāna tanti aṭṭhānaṁ taṁ, akāraṇaṁ tanti vuttaṁ hoti. Anunāsikalopo",
  "atk-s0510a1:459_1": "kato “ariyasaccāna dassana”ntiādīsu viya. Saṅgaṇikāratassāti gaṇābhiratassa. Yanti",
  "atk-s0510a1:459_2": "kāraṇavacanametaṁ “yaṁ hirīyati hirīyitabbenā”tiādīsu viya. Phassayeti adhigacche.",
  "atk-s0510a1:459_3": "Sāmayikaṁ vimuttinti lokiyasamāpattiṁ. Sā hi appitappitasamaye eva paccatthikehi",
  "atk-s0510a1:459_4": "vimuccanato “sāmayikā vimuttī”ti vuccati. Taṁ sāmayikaṁ vimuttiṁ. Aṭṭhānaṁ taṁ, na",
  "atk-s0510a1:459_5": "taṁ kāraṇaṁ vijjati saṅgaṇikāratassa, yena kāraṇena vimuttiṁ phassaye iti etaṁ ādiccabandhussa",
  "atk-s0510a1:459_6": "paccekabuddhassa vaco nisamma saṅgaṇikāratiṁ pahāya yoniso paṭipajjanto adhigatomhīti",
  "atk-s0510a1:459_7": "āha. Sesaṁ vuttanayamevāti.",
  "atk-s0510a1:460": "Aṭṭhānagāthāvaṇṇanā niṭṭhitā.",
  "atk-s0510a1:461": "Dutiyavaggo niṭṭhito.",
  "atk-s0510a1:462_0": "111.Diṭṭhīvisūkānīti kā uppatti? Aññataro kira bārāṇasirājā rahogato cintesi – “yathā",
  "atk-s0510a1:462_1": "sītādīnaṁ paṭighātakāni uṇhādīni atthi, atthi nu kho evaṁ vaṭṭapaṭighātakaṁ vivaṭṭaṁ,",
  "atk-s0510a1:462_2": "no”ti? So amacce pucchi – “vivaṭṭaṁ jānāthā”ti? Te “jānāma, mahārājā”ti āhaṁsu. Rājā",
  "atk-s0510a1:462_3": "“kiṁ ta”nti? Tato “antavā loko”tiādinā nayena sassatucchedaṁ kathesuṁ. Rājā “ime",
  "atk-s0510a1:462_4": "na jānanti, sabbepime diṭṭhigatikā”ti sayameva tesaṁ vilomatañca ayuttatañca disvā",
  "atk-s0510a1:462_5": "“vaṭṭapaṭighātakaṁ vivaṭṭaṁ atthi, taṁ gavesitabba”nti cintetvā rajjaṁ pahāya pabbajitvā",
  "atk-s0510a1:462_6": "vipassanto paccekabodhiṁ sacchākāsi. Imañca udānagāthaṁ abhāsi paccekabuddhānaṁ majjhe byākaraṇagāthañca.",
  "atk-s0510a1:463_0": "Tassattho – diṭṭhīvisūkānīti dvāsaṭṭhidiṭṭhigatāni. Tāni hi maggasammādiṭṭhiyā visūkaṭṭhena",
  "atk-s0510a1:463_1": "vijjhanaṭṭhena vilomaṭṭhena ca visūkāni, evaṁ diṭṭhiyā visūkāni, diṭṭhi eva vā visūkāni",
  "atk-s0510a1:463_2": "diṭṭhivisūkāni. Upātivattoti dassanamaggena atikkanto. Patto niyāmanti avinipātadhammatāya",
  "atk-s0510a1:463_3": "sambodhiparāyaṇatāya ca niyatabhāvaṁ adhigato, sammattaniyāmasaṅkhātaṁ vā paṭhamamagganti.",
  "atk-s0510a1:463_4": "Ettāvatā paṭhamamaggakiccanipphatti ca tassa paṭilābho ca vutto. Idāni paṭiladdhamaggoti",
  "atk-s0510a1:463_5": "iminā sesamaggapaṭilābhaṁ dasseti. Uppannañāṇomhīti uppannapaccekabodhiñāṇo amhi.",
  "atk-s0510a1:463_6": "Etena phalaṁ dasseti. Anaññaneyyoti aññehi idaṁ saccanti na netabbo. Etena sayambhutaṁ",
  "atk-s0510a1:463_7": "dasseti, patte vā paccekabodhiñāṇe aññaneyyatāya abhāvā sayaṁvasitaṁ. Samathavipassanāya",
  "atk-s0510a1:463_8": "vā diṭṭhivisūkāni upātivatto, ādimaggena niyāmaṁ patto, sesehi paṭiladdhamaggo, phalañāṇena",
  "atk-s0510a1:463_9": "uppannañāṇo, taṁ sabbaṁ attanāva adhigatoti anaññaneyyoti. Sesaṁ vuttanayeneva veditabbanti.",
  "atk-s0510a1:464": "Diṭṭhīvisūkagāthāvaṇṇanā niṭṭhitā.",
  "atk-s0510a1:465_0": "112.Nillolupoti kā uppatti? Bārāṇasirañño kira sūdo antarabhattaṁ pacitvā upanāmesi",
  "atk-s0510a1:465_1": "manuññadassanaṁ sādurasaṁ “appeva nāma me rājā dhanamanuppādeyyā”ti. Taṁ rañño gandheneva",
  "atk-s0510a1:465_2": "bhottukamyataṁ janesi, mukhe kheḷaṁ uppādeti. Paṭhamakabaḷe pana mukhe pakkhittamatte",
  "atk-s0510a1:465_3": "sattarasaharaṇisahassāni amateneva phusitāni ahesuṁ. Sūdo “idāni me dassati, idāni",
  "atk-s0510a1:465_4": "me dassatī”ti cintesi. Rājāpi “sakkārāraho sūdo”ti cintesi, “rasaṁ sāyitvā pana sakkarontaṁ",
  "atk-s0510a1:465_5": "maṁ pāpako kittisaddo abbhuggaccheyya ‘lolo ayaṁ rājā rasagaruko”’ti na kiñci abhaṇi.",
  "atk-s0510a1:465_6": "Evaṁ yāva bhojanapariyosānaṁ, tāva sūdo “idāni dassati, idāni dassatī”ti cintesi.",
  "atk-s0510a1:465_7": "Rājāpi avaṇṇabhayena na kiñci abhaṇi. Tato sūdo “natthi maññe imassa rañño jivhāviññāṇa”nti.",
  "atk-s0510a1:465_8": "Dutiyadivase asādurasaṁ upanāmesi. Rājā bhuñjanto “niggahāraho vata, bho, ajja sūdo”ti",
  "atk-s0510a1:465_9": "jānantopi pubbe viya paccavekkhitvā avaṇṇabhayena na kiñci abhaṇi. Tato sūdo “rājā",
  "atk-s0510a1:465_10": "neva sundaraṁ nāsundaraṁ jānātī”ti cintetvā sabbaṁ paribbayaṁ attanāva gahetvā kiñcideva",
  "atk-s0510a1:465_11": "pacitvā rañño deti. Rājā “aho vata lobho, ahaṁ nāma vīsati nagarasahassāni bhuñjanto",
  "atk-s0510a1:465_12": "imassa lobhena bhattamattampi na labhāmī”ti nibbijjitvā rajjaṁ pahāya pabbajitvā",
  "atk-s0510a1:465_13": "vipassanto paccekabodhiṁ sacchākāsi. Purimanayeneva imaṁ gāthaṁ abhāsi.",
  "atk-s0510a1:466_0": "Tattha nillolupoti alolupo. Yo hi rasataṇhābhibhūto hoti, so bhusaṁ luppati punappunaṁ",
  "atk-s0510a1:466_1": "luppati, tena “lolupo”ti vuccati. Tasmā esa taṁ paṭikkhipanto “nillolupo”ti āha.",
  "atk-s0510a1:466_2": "Nikkuhoti ettha kiñcāpi yassa tividhaṁ kuhanavatthu natthi, so “nikkuho”ti vuccati.",
  "atk-s0510a1:466_3": "Imissā pana gāthāya manuññabhojanādīsu vimhayamanāpajjanato nikkuhoti ayamadhippāyo.",
  "atk-s0510a1:466_4": "Nippipāsoti ettha pātumicchā pipāsā, tassā abhāvena nippipāso, sādurasalobhena bhottukamyatāvirahitoti",
  "atk-s0510a1:466_5": "attho. Nimmakkhoti ettha paraguṇavināsanalakkhaṇo makkho, tassa abhāvena nimmakkho.",
  "atk-s0510a1:466_6": "Attano gihikāle sūdassa guṇamakkhanābhāvaṁ sandhāyāha. Niddhantakasāvamohoti ettha",
  "atk-s0510a1:466_7": "rāgādayo tayo kāyaduccaritādīni ca tīṇīti cha dhammā yathāsambhavaṁ appasannaṭṭhena",
  "atk-s0510a1:466_8": "sakabhāvaṁ vijahāpetvā parabhāvaṁ gaṇhāpanaṭṭhena kasaṭaṭṭhena ca “kasāvā”ti veditabbā. Yathāha –",
  "atk-s0510a1:467": "“Tattha katame tayo kasāvā? Rāgakasāvo, dosakasāvo, mohakasāvo. Ime tayo kasāvā. Tattha katame aparepi tayo kasāvā? Kāyakasāvo, vacīkasāvo, manokasāvo”ti.",
  "atk-s0510a1:468_0": "Tesu mohaṁ ṭhapetvā pañcannaṁ kasāvānaṁ tesañca sabbesaṁ mūlabhūtassa mohassa niddhantattā",
  "atk-s0510a1:468_1": "niddhantakasāvamoho. Tiṇṇaṁ eva vā kāyavacīmanokasāvānaṁ mohassa ca niddhantattā",
  "atk-s0510a1:468_2": "niddhantakasāvamoho. Itaresu nillolupatādīhi rāgakasāvassa, nimmakkhatāya dosakasāvassa",
  "atk-s0510a1:468_3": "niddhantabhāvo siddho eva. Nirāsayoti nittaṇho. Sabbaloke bhavitvāti sakalaloke,",
  "atk-s0510a1:468_4": "tīsu bhavesu dvādasasu vā āyatanesu bhavavibhavataṇhāvirahito hutvāti attho. Sesaṁ",
  "atk-s0510a1:468_5": "vuttanayeneva veditabbaṁ. Atha vā tayopi pāde vatvā eko careti eko carituṁ sakkuṇeyyāti",
  "atk-s0510a1:468_6": "evampettha sambandho kātabbo.",
  "atk-s0510a1:469": "Nillolupagāthāvaṇṇanā niṭṭhitā.",
  "atk-s0510a1:470_0": "113.Pāpaṁ sahāyanti kā uppatti? Bārāṇasiyaṁ kira aññataro rājā mahaccarājānubhāvena",
  "atk-s0510a1:470_1": "nagaraṁ padakkhiṇaṁ karonto manusse koṭṭhāgārato purāṇadhaññādīni bahiddhā nīharante",
  "atk-s0510a1:470_2": "disvā “kiṁ, bhaṇe, ida”nti amacce pucchi. Amaccā “idāni, mahārāja, navadhaññādīni",
  "atk-s0510a1:470_3": "uppajjissanti, tesaṁ okāsaṁ kātuṁ ime manussā purāṇadhaññādīni chaḍḍentī”ti āhaṁsu.",
  "atk-s0510a1:470_4": "Rājā “kiṁ, bhaṇe, itthāgārabalakāyādīnaṁ vattaṁ paripuṇṇa”nti āha. “Āma, mahārāja,",
  "atk-s0510a1:470_5": "paripuṇṇa”nti. “Tena hi, bhaṇe, dānasālaṁ kāretha, dānaṁ dassāmi, mā imāni dhaññāni",
  "atk-s0510a1:470_6": "anupakārāni vinassantū”ti. Tato naṁ aññataro diṭṭhigatiko amacco “mahārāja, natthi",
  "atk-s0510a1:470_7": "dinna”nti ārabbha yāva “bāle ca paṇḍite ca sandhāvitvā saṁsaritvā dukkhassantaṁ karissantī”ti",
  "atk-s0510a1:470_8": "vatvā nivāresi. Rājā dutiyampi tatiyampi koṭṭhāgāre vilumpante disvā tatheva āṇāpesi.",
  "atk-s0510a1:470_9": "Sopi tatiyampi naṁ “mahārāja, dattupaññattaṁ yadidaṁ dāna”ntiādīni vatvā nivāresi.",
  "atk-s0510a1:470_10": "So “are, ahaṁ attano santakampi na labhāmi dātuṁ, kiṁ me imehi pāpasahāyehī”ti nibbinno",
  "atk-s0510a1:470_11": "rajjaṁ pahāya pabbajitvā vipassanto paccekabodhiṁ sacchākāsi. Tañca pāpasahāyaṁ garahanto",
  "atk-s0510a1:470_12": "imaṁ udānagāthamāha.",
  "atk-s0510a1:471_0": "Tassāyaṁ saṅkhepattho – yvāyaṁ dasavatthukāya pāpadiṭṭhiyā samannāgatattā pāpo, paresampi",
  "atk-s0510a1:471_1": "anatthaṁ passatīti anatthadassī, kāyaduccaritādimhi ca visame niviṭṭho, taṁ atthakāmo",
  "atk-s0510a1:471_2": "kulaputto pāpaṁ sahāyaṁ parivajjayetha, anatthadassiṁ visame niviṭṭhaṁ. Sayaṁ na",
  "atk-s0510a1:471_3": "seveti attano vasena taṁ na seveyya. Yadi pana parassa vaso hoti, kiṁ sakkā kātunti",
  "atk-s0510a1:471_4": "vuttaṁ hoti. Pasutanti pasaṭaṁ, diṭṭhivasena tattha tattha lagganti attho. Pamattanti",
  "atk-s0510a1:471_5": "kāmaguṇesu vossaṭṭhacittaṁ, kusalabhāvanārahitaṁ vā. Taṁ evarūpaṁ sahāyaṁ na seve",
  "atk-s0510a1:471_6": "na bhaje na payirupāse, aññadatthu eko care khaggavisāṇakappoti.",
  "atk-s0510a1:472": "Pāpasahāyagāthāvaṇṇanā niṭṭhitā.",
  "atk-s0510a1:473_0": "114.Bahussutanti kā uppatti? Pubbe kira kassapassa bhagavato sāsane aṭṭha paccekabodhisattā",
  "atk-s0510a1:473_1": "pabbajitvā gatapaccāgatavattaṁ pūretvā devaloke uppannātiādi sabbaṁ anavajjabhojīgāthāya",
  "atk-s0510a1:473_2": "vuttasadisameva. Ayaṁ pana viseso – paccekabuddhe nisīdāpetvā rājā āha – “ke tumhe”ti?",
  "atk-s0510a1:473_3": "Te āhaṁsu – “mayaṁ, mahārāja, bahussutā nāmā”ti. Rājā “ahaṁ sutabrahmadatto nāma,",
  "atk-s0510a1:473_4": "sutena tittiṁ na gacchāmi, handa, nesaṁ santike vicitranayadhammadesanaṁ sossāmī”ti",
  "atk-s0510a1:473_5": "attamano dakkhiṇodakaṁ datvā parivisitvā bhattakiccapariyosāne saṅghattherassa santike",
  "atk-s0510a1:473_6": "nisīditvā “dhammakathaṁ, bhante, kathethā”ti āha. So “sukhito hotu, mahārāja, rāgakkhayo",
  "atk-s0510a1:473_7": "hotū”ti vatvā uṭṭhito. Rājā “ayaṁ na bahussuto, dutiyo bahussuto bhavissati, sve",
  "atk-s0510a1:473_8": "tassa vicitradhammadesanaṁ sossāmī”ti svātanāya nimantesi. Evaṁ yāva sabbesaṁ paṭipāṭi",
  "atk-s0510a1:473_9": "gacchati, tāva nimantesi, te sabbepi “dosakkhayo hotu, mohakkhayo, gatikkhayo, bhavakkhayo,",
  "atk-s0510a1:473_10": "vaṭṭakkhayo, upadhikkhayo, taṇhakkhayo hotū”ti evaṁ ekekapadaṁ visesetvā sesaṁ paṭhamasadisameva vatvā uṭṭhahiṁsu.",
  "atk-s0510a1:474_0": "Tato rājā – “ime ‘bahussutā maya’nti bhaṇanti, na ca tesaṁ vicitrakathā, kimetehi",
  "atk-s0510a1:474_1": "vutta”nti tesaṁ vacanatthaṁ upaparikkhitumāraddho. Atha “rāgakkhayo hotū”ti upaparikkhanto",
  "atk-s0510a1:474_2": "“rāge khīṇe dosopi mohopi aññataraññatarepi kilesā khīṇā hontī”ti ñatvā attamano",
  "atk-s0510a1:474_3": "ahosi “nippariyāyabahussutā ime samaṇā. Yathāpi hi purisena mahāpathaviṁ vā ākāsaṁ",
  "atk-s0510a1:474_4": "vā aṅguliyā niddisantena na aṅgulimattova padeso niddiṭṭho hoti. Api ca kho pana",
  "atk-s0510a1:474_5": "sakalapathavī ākāsā eva niddiṭṭhā honti. Evaṁ imehi ekekaṁ atthaṁ niddisantehi aparimāṇā",
  "atk-s0510a1:474_6": "atthā niddiṭṭhā hontī”ti. Tato so “kudāssu nāmāhampi evaṁ bahussuto bhavissāmī”ti",
  "atk-s0510a1:474_7": "tathārūpaṁ bahussutabhāvaṁ patthento rajjaṁ pahāya pabbajitvā vipassanto paccekabodhiṁ",
  "atk-s0510a1:474_8": "sacchikatvā imaṁ udānagāthamabhāsi.",
  "atk-s0510a1:475_0": "Tatthāyaṁ saṅkhepattho – bahussutanti duvidho bahussuto tīsu piṭakesu atthato nikhilo",
  "atk-s0510a1:475_1": "pariyattibahussuto ca, maggaphalavijjābhiññāpaṭivedhako paṭivedhabahussuto ca. Āgatāgamo",
  "atk-s0510a1:475_2": "dhammadharo. Uḷārehi pana kāyavacīmanokammehi samannāgato uḷāro. Yuttapaṭibhāno ca",
  "atk-s0510a1:475_3": "muttapaṭibhāno ca yuttamuttapaṭibhāno ca paṭibhānavā. Pariyattiparipucchādhigamavasena",
  "atk-s0510a1:475_4": "vā tividho paṭibhānavā veditabbo. Yassa hi pariyatti paṭibhāti, so pariyattipaṭibhānavā.",
  "atk-s0510a1:475_5": "Yassa atthañca ñāṇañca lakkhaṇañca ṭhānāṭṭhānañca paripucchantassa paripucchā paṭibhāti,",
  "atk-s0510a1:475_6": "so paripucchāpaṭibhānavā. Yassa maggādayo paṭividdhā honti, so adhigamapaṭibhānavā.",
  "atk-s0510a1:475_7": "Taṁ evarūpaṁ bahussutaṁ dhammadharaṁ bhajetha mittaṁ uḷāraṁ paṭibhānavantaṁ. Tato",
  "atk-s0510a1:475_8": "tassānubhāvena attatthaparatthaubhayatthabhedato vā diṭṭhadhammikasamparāyikaparamatthabhedato",
  "atk-s0510a1:475_9": "vā anekappakārāni aññāya atthāni, tato “ahosiṁ nu kho ahaṁ atītamaddhāna”ntiādīsu",
  "atk-s0510a1:475_10": "kaṅkhāṭṭhāniyesu vineyya kaṅkhaṁ vicikicchaṁ vinetvā vināsetvā evaṁ katasabbakicco",
  "atk-s0510a1:475_11": "eko care khaggavisāṇakappoti.",
  "atk-s0510a1:476": "Bahussutagāthāvaṇṇanā niṭṭhitā.",
  "atk-s0510a1:477_0": "115.Khiḍḍaṁ ratinti kā uppatti? Bārāṇasiyaṁ kira vibhūsakabrahmadatto nāma rājā pātova",
  "atk-s0510a1:477_1": "yāguṁ vā bhattaṁ vā bhuñjitvā nānāvidhavibhūsanehi attānaṁ vibhūsāpetvā mahāādāse",
  "atk-s0510a1:477_2": "sakalaṁ sarīraṁ disvā yaṁ na icchati, taṁ apanetvā aññena vibhūsanena vibhūsāpeti.",
  "atk-s0510a1:477_3": "Tassa ekadivasaṁ evaṁ karontassa bhattavelā majjhanhikā sampattā. Vippakatavibhūsitova",
  "atk-s0510a1:477_4": "dussapaṭṭena sīsaṁ veṭhetvā bhuñjitvā divāseyyaṁ upagañchi. Punapi uṭṭhahitvā tatheva",
  "atk-s0510a1:477_5": "karoto sūriyo oggato. Evaṁ dutiyadivasepi tatiyadivasepi. Athassa evaṁ maṇḍanappasutassa",
  "atk-s0510a1:477_6": "piṭṭhirogo udapādi. Tassa etadahosi – “aho re, ahaṁ sabbathāmena vibhūsantopi imasmiṁ",
  "atk-s0510a1:477_7": "kappake vibhūsane asantuṭṭho lobhaṁ uppādesiṁ, lobho ca nāmesa apāyagamanīyo dhammo,",
  "atk-s0510a1:477_8": "handāhaṁ lobhaṁ niggaṇhāmī”ti rajjaṁ pahāya pabbajitvā vipassanto paccekabodhiṁ sacchikatvā",
  "atk-s0510a1:477_9": "imaṁ udānagāthamabhāsi.",
  "atk-s0510a1:478_0": "Tattha khiḍḍā ca rati ca pubbe vuttāva. Kāmasukhanti vatthukāmasukhaṁ. Vatthukāmāpi",
  "atk-s0510a1:478_1": "hi sukhassa visayādibhāvena “sukha”nti vuccanti. Yathāha – “atthi rūpaṁ sukhaṁ sukhānupatita”nti.",
  "atk-s0510a1:478_2": "Evametaṁ khiḍḍaṁ ratiṁ kāmasukhañca imasmiṁ okāsaloke analaṅkaritvā alanti akatvā,",
  "atk-s0510a1:478_3": "etaṁ tappakanti vā sārabhūtanti vā evaṁ aggahetvā. Anapekkhamānoti tena analaṅkaraṇena",
  "atk-s0510a1:478_4": "anapekkhaṇasīlo apihāluko nittaṇho. Vibhūsaṭṭhānā virato saccavādīti tattha vibhūtā",
  "atk-s0510a1:478_5": "duvidhā – agārikavibhūsā ca anagārikavibhūsā ca. Sāṭakaveṭhanamālāgandhādivibhūsā",
  "atk-s0510a1:478_6": "agārikavibhūsā nāma. Pattamaṇḍanādivibhūsā anagārikavibhūsā. Vibhūsā eva vibhūsaṭṭhānaṁ,",
  "atk-s0510a1:478_7": "tasmā vibhūsaṭṭhānā tividhāya viratiyā virato. Avitathavacanato saccavādīti evamattho daṭṭhabbo.",
  "atk-s0510a1:479": "Vibhūsaṭṭhānagāthāvaṇṇanā niṭṭhitā.",
  "atk-s0510a1:480_0": "116.Puttañcadāranti kā uppatti? Bārāṇasiyaṁ kira rañño putto daharakāleyeva abhisitto",
  "atk-s0510a1:480_1": "rajjaṁ kāresi. So paṭhamagāthāya vuttapaccekabodhisatto viya rajjasiriṁ anubhavanto",
  "atk-s0510a1:480_2": "ekadivasaṁ cintesi – “ahaṁ rajjaṁ kārento bahūnaṁ dukkhaṁ karomi, kiṁ me ekabhattatthāya",
  "atk-s0510a1:480_3": "iminā pāpena, handa, sukhamuppādemī”ti rajjaṁ pahāya pabbajitvā vipassanto paccekabodhiṁ",
  "atk-s0510a1:480_4": "sacchikatvā imaṁ udānagāthaṁ abhāsi.",
  "atk-s0510a1:481_0": "Tattha dhanānīti muttāmaṇiveḷuriyasaṅkhasilāpavāḷarajatajātarūpādīni ratanāni. Dhaññānīti",
  "atk-s0510a1:481_1": "sālivīhiyavagodhumakaṅguvarakakudrūsakappabhedāni satta sesāparaṇṇāni ca. Bandhavānīti",
  "atk-s0510a1:481_2": "ñātibandhugottabandhumittabandhusippabandhuvasena catubbidhabandhave. Yathodhikānīti",
  "atk-s0510a1:481_3": "sakasakaodhivasena ṭhitāniyeva. Sesaṁ vuttanayamevāti.",
  "atk-s0510a1:482": "Puttadāragāthāvaṇṇanā niṭṭhitā.",
  "atk-s0510a1:483_0": "117.Saṅgo esoti kā uppatti? Bārāṇasiyaṁ kira pādalolabrahmadatto nāma rājā ahosi.",
  "atk-s0510a1:483_1": "So pātova yāguṁ vā bhattaṁ vā bhuñjitvā tīsu pāsādesu tividhāni nāṭakāni passati.",
  "atk-s0510a1:483_2": "Tividhā nāma nāṭakā pubbarājato āgataṁ, anantararājato āgataṁ, attano kāle uṭṭhitanti.",
  "atk-s0510a1:483_3": "So ekadivasaṁ pātova daharanāṭakapāsādaṁ gato. Tā nāṭakitthiyo “rājānaṁ ramāpessāmā”ti",
  "atk-s0510a1:483_4": "sakkassa devānamindassa accharāyo viya atimanoharaṁ naccagītavāditaṁ payojesuṁ. Rājā",
  "atk-s0510a1:483_5": "“anacchariyametaṁ daharāna”nti asantuṭṭho hutvā majjhimanāṭakapāsādaṁ gato, tāpi",
  "atk-s0510a1:483_6": "nāṭakitthiyo tatheva akaṁsu. So tatthapi tatheva asantuṭṭho hutvā mahallakanāṭakapāsādaṁ",
  "atk-s0510a1:483_7": "gato, tāpi tatheva akaṁsu. Rājā dve tayo rājaparivaṭṭe atītānaṁ tāsaṁ mahallakabhāvena",
  "atk-s0510a1:483_8": "aṭṭhikīḷanasadisaṁ naccaṁ disvā gītañca amadhuraṁ sutvā punadeva daharanāṭakapāsādaṁ,",
  "atk-s0510a1:483_9": "puna majjhimanāṭakapāsādanti evampi vicaritvā katthaci asantuṭṭho cintesi – “imā",
  "atk-s0510a1:483_10": "nāṭakitthiyo sakkaṁ devānamindaṁ accharāyo viya maṁ ramāpetukāmā sabbathāmena naccagītavāditaṁ",
  "atk-s0510a1:483_11": "payojesuṁ. Svāhaṁ katthaci asantuṭṭho lobhaṁ vaḍḍhemi. Lobho ca nāmesa apāyagamanīyo",
  "atk-s0510a1:483_12": "dhammo, handāhaṁ lobhaṁ niggaṇhāmī”ti rajjaṁ pahāya pabbajitvā vipassanto paccekabodhiṁ",
  "atk-s0510a1:483_13": "sacchikatvā imaṁ udānagāthaṁ abhāsi.",
  "atk-s0510a1:484_0": "Tassattho – saṅgo esoti attano upabhogaṁ niddisati. So hi sajjanti tattha pāṇino",
  "atk-s0510a1:484_1": "kaddame paviṭṭho hatthī viyāti saṅgo. Parittamettha sokhyanti ettha pañcakāmaguṇūpabhogakāle",
  "atk-s0510a1:484_2": "viparītasaññāya uppādetabbato kāmāvacaradhammapariyāpannato vā lāmakaṭṭhena sokhyaṁ",
  "atk-s0510a1:484_3": "parittaṁ, vijjuppabhāya obhāsitanaccadassanasukhaṁ iva ittaraṁ, tāvakālikanti vuttaṁ",
  "atk-s0510a1:484_4": "hoti. Appassādo dukkhamevettha bhiyyoti ettha ca yvāyaṁ “yaṁ kho, bhikkhave, ime",
  "atk-s0510a1:484_5": "pañca kāmaguṇe paṭicca uppajjati sukhaṁ somanassaṁ, ayaṁ kāmānaṁ assādo”ti vutto,",
  "atk-s0510a1:484_6": "so yamidaṁ “ko ca, bhikkhave, kāmānaṁ ādīnavo, idha, bhikkhave, kulaputto yena sippaṭṭhānena",
  "atk-s0510a1:484_7": "jīvikaṁ kappeti, yadi muddāya yadi gaṇanāyā”ti evamādinā nayenettha dukkhaṁ vuttaṁ,",
  "atk-s0510a1:484_8": "taṁ upanidhāya appo udakabindumatto hoti, atha kho dukkhameva bhiyyo bahu, catūsu",
  "atk-s0510a1:484_9": "samuddesu udakasadisaṁ hoti. Tena vuttaṁ “appassādo dukkhamevettha bhiyyo”ti. Gaḷo",
  "atk-s0510a1:484_10": "esoti assādaṁ dassetvā ākaḍḍhanavasena baḷiso viya eso, yadidaṁ pañcakāmaguṇā. Iti",
  "atk-s0510a1:484_11": "ñatvā matimāti evaṁ jānitvā buddhimā paṇḍito puriso sabbametaṁ pahāya eko care khaggavisāṇakappoti.",
  "atk-s0510a1:485": "Saṅgagāthāvaṇṇanā niṭṭhitā.",
  "atk-s0510a1:486_0": "118.Sandālayitvānāti kā uppatti? Bārāṇasiyaṁ kira anivattabrahmadatto nāma rājā ahosi.",
  "atk-s0510a1:486_1": "So saṅgāmaṁ otiṇṇo ajinitvā aññaṁ vā kiccaṁ āraddho aniṭṭhapetvā na nivattati, tasmā",
  "atk-s0510a1:486_2": "naṁ evaṁ sañjāniṁsu. So ekadivasaṁ uyyānaṁ gacchati. Tena ca samayena davaḍāho uṭṭhāsi.",
  "atk-s0510a1:486_3": "So aggi sukkhāni ceva haritāni ca tiṇādīni dahanto anivattamāno eva gacchati. Rājā",
  "atk-s0510a1:486_4": "taṁ disvā tappaṭibhāganimittaṁ uppādesi. “Yathāyaṁ davaḍāho, evameva ekādasavidho",
  "atk-s0510a1:486_5": "aggi sabbe satte dahanto anivattamāno gacchati mahādukkhaṁ uppādento, kudāssu nāmāhampi",
  "atk-s0510a1:486_6": "imassa dukkhassa nivattanatthaṁ ayaṁ aggi viya ariyamaggañāṇagginā kilese dahanto",
  "atk-s0510a1:486_7": "anivattamāno gaccheyya”nti? Tato muhuttaṁ gantvā kevaṭṭe addasa nadiyaṁ macche gaṇhante.",
  "atk-s0510a1:486_8": "Tesaṁ jālantare paviṭṭho eko mahāmaccho jālaṁ bhetvā palāyi. Te “maccho jālaṁ bhetvā",
  "atk-s0510a1:486_9": "gato”ti saddamakaṁsu. Rājā tampi vacanaṁ sutvā tappaṭibhāganimittaṁ uppādesi – “kudāssu",
  "atk-s0510a1:486_10": "nāmāhampi ariyamaggañāṇena taṇhādiṭṭhijālaṁ bhetvā asajjamāno gaccheyya”nti? So rajjaṁ",
  "atk-s0510a1:486_11": "pahāya pabbajitvā vipassanaṁ ārabhitvā paccekabodhiṁ sacchākāsi, imañca udānagāthamabhāsi.",
  "atk-s0510a1:487_0": "Tassā dutiyapāde jālanti suttamayaṁ vuccati. Ambūti udakaṁ, tattha caratīti ambucārī,",
  "atk-s0510a1:487_1": "macchassetaṁ adhivacanaṁ. Salile ambucārī salilambucārī. Tasmiṁ nadīsalile jālaṁ",
  "atk-s0510a1:487_2": "bhetvā gataambucārīvāti vuttaṁ hoti. Tatiyapāde daḍḍhanti daḍḍhaṭṭhānaṁ vuccati.",
  "atk-s0510a1:487_3": "Yathā aggi daḍḍhaṭṭhānaṁ puna na nivattati, na tattha bhiyyo āgacchati, evaṁ maggañāṇagginā",
  "atk-s0510a1:487_4": "daḍḍhakāmaguṇaṭṭhānaṁ anivattamāno tattha bhiyyo anāgacchantoti vuttaṁ hoti. Sesaṁ vuttanayamevāti.",
  "atk-s0510a1:488": "Sandālagāthāvaṇṇanā niṭṭhitā.",
  "atk-s0510a1:489_0": "119.Okkhittacakkhūti kā uppatti? Bārāṇasiyaṁ kira cakkhulolabrahmadatto nāma rājā",
  "atk-s0510a1:489_1": "pādalolabrahmadatto viya nāṭakadassanaṁ anuyutto hoti. Ayaṁ pana viseso – so asantuṭṭho",
  "atk-s0510a1:489_2": "tattha tattha gacchati. Ayaṁ taṁ taṁ nāṭakaṁ disvā atīva abhinanditvā nāṭakadassanaparivattanena",
  "atk-s0510a1:489_3": "taṇhaṁ vaḍḍhento vicarati. So kira nāṭakadassanatthaṁ āgataṁ aññataraṁ kuṭumbiyabhariyaṁ",
  "atk-s0510a1:489_4": "disvā rāgaṁ uppādesi. Tato saṁvegaṁ āpajjitvā puna “are, ahaṁ imaṁ taṇhaṁ vaḍḍhento",
  "atk-s0510a1:489_5": "apāyaparipūrako bhavissāmi, handa, naṁ niggaṇhāmī”ti pabbajitvā vipassanto paccekabodhiṁ",
  "atk-s0510a1:489_6": "sacchikatvā attano purimapaṭipattiṁ garahanto tappaṭipakkhaguṇadīpikaṁ imaṁ udānagāthaṁ abhāsi.",
  "atk-s0510a1:490_0": "Tattha okkhittacakkhūti heṭṭhākhittacakkhu, sattagīvaṭṭhikāni paṭipāṭiyā ṭhapetvā",
  "atk-s0510a1:490_1": "parivajjanagahetabbadassanatthaṁ yugamattaṁ pekkhamānoti vuttaṁ hoti. Na tu hanukaṭṭhinā",
  "atk-s0510a1:490_2": "hadayaṭṭhiṁ saṅghaṭṭento. Evañhi okkhittacakkhutā na samaṇasāruppā hoti. Na ca pādaloloti",
  "atk-s0510a1:490_3": "ekassa dutiyo, dvinnaṁ tatiyoti evaṁ gaṇamajjhaṁ pavisitukāmatāya kaṇḍūyamānapādo",
  "atk-s0510a1:490_4": "viya abhavanto, dīghacārikaanivattacārikavirato. Guttindriyoti chasu indriyesu idha",
  "atk-s0510a1:490_5": "manindriyassa visuṁ vuttattā vuttāvasesavasena ca gopitindriyo. Rakkhitamānasānoti",
  "atk-s0510a1:490_6": "mānasaṁ eva mānasānaṁ, taṁ rakkhitamassāti rakkhitamānasāno. Yathā kilesehi na viluppati,",
  "atk-s0510a1:490_7": "evaṁ rakkhitacittoti vuttaṁ hoti. Anavassutoti imāya paṭipattiyā tesu tesu ārammaṇesu",
  "atk-s0510a1:490_8": "kilesaanvassavavirahito. Apariḍayhamānoti kilesaggīhi apariḍayhamāno. Bahiddhā vā",
  "atk-s0510a1:490_9": "anavassuto, ajjhattaṁ apariḍayhamāno. Sesaṁ vuttanayamevāti.",
  "atk-s0510a1:491": "Okkhittacakkhugāthāvaṇṇanā niṭṭhitā.",
  "atk-s0510a1:492_0": "120.Ohārayitvāti kā uppatti? Bārāṇasiyaṁ kira aññopi cātumāsikabrahmadatto nāma rājā",
  "atk-s0510a1:492_1": "catumāse catumāse uyyānakīḷaṁ gacchati. So ekadivasaṁ gimhānaṁ majjhimamāse uyyānaṁ",
  "atk-s0510a1:492_2": "pavisanto uyyānadvāre pattasañchannaṁ pupphālaṅkatasākhāviṭapaṁ pāricchattakakoviḷāraṁ",
  "atk-s0510a1:492_3": "disvā ekaṁ pupphaṁ gahetvā uyyānaṁ pāvisi. Tato “raññā aggapupphaṁ gahita”nti aññataropi",
  "atk-s0510a1:492_4": "amacco hatthikkhandhe ṭhito ekameva pupphaṁ aggahesi. Etenevupāyena sabbo balakāyo",
  "atk-s0510a1:492_5": "aggahesi. Pupphehi anassādentā pattampi gaṇhiṁsu. So rukkho nippattapuppho khandhamattova",
  "atk-s0510a1:492_6": "ahosi. Rājā sāyanhasamaye uyyānā nikkhamanto taṁ disvā “kiṁ kato ayaṁ rukkho, mamāgamanavelāya",
  "atk-s0510a1:492_7": "maṇivaṇṇasākhantaresu pavāḷasadisapupphālaṅkato ahosi, idāni nippattapuppho jāto”ti",
  "atk-s0510a1:492_8": "cintento tasseva avidūre apupphitarukkhaṁ sañchannapalāsaṁ addasa. Disvā cassa etadahosi",
  "atk-s0510a1:492_9": "– “ayaṁ rukkho pupphabharitasākhattā bahujanassa lobhanīyo ahosi, tena muhutteneva",
  "atk-s0510a1:492_10": "byasanaṁ patto. Ayaṁ panañño alobhanīyattā tatheva ṭhito. Idañcāpi rajjaṁ pupphitarukkho",
  "atk-s0510a1:492_11": "viya lobhanīyaṁ, bhikkhubhāvo pana apupphitarukkho viya alobhanīyo. Tasmā yāva idampi",
  "atk-s0510a1:492_12": "ayaṁ rukkho viya na viluppati, tāva ayamañño sañchannapatto yathā pāricchattako,",
  "atk-s0510a1:492_13": "evaṁ kāsāvena sañchanno hutvā pabbajeyya”nti. So rajjaṁ pahāya pabbajitvā vipassanto",
  "atk-s0510a1:492_14": "paccekabodhiṁ sacchikatvā imaṁ udānagāthaṁ abhāsi.",
  "atk-s0510a1:493": "Tattha kāsāyavattho abhinikkhamitvāti imassa pādassa gehā nikkhamitvā kāsāyavatthanivattho hutvāti evamattho veditabbo. Sesaṁ vuttanayeneva sakkā viññātunti na vitthāritanti.",
  "atk-s0510a1:494": "Pāricchattakagāthāvaṇṇanā niṭṭhitā.",
  "atk-s0510a1:495": "Tatiyavaggo niṭṭhito.",
  "atk-s0510a1:496_0": "121.Rasesūti kā uppatti? Aññataro kira bārāṇasirājā uyyāne amaccaputtehi parivuto",
  "atk-s0510a1:496_1": "silāpaṭṭapokkharaṇiyaṁ kīḷati. Tassa sūdo sabbamaṁsānaṁ rasaṁ gahetvā atīva susaṅkhataṁ",
  "atk-s0510a1:496_2": "amatakappaṁ antarabhattaṁ pacitvā upanāmesi. So tattha gedhamāpanno kassaci kiñci",
  "atk-s0510a1:496_3": "adatvā attanāva bhuñji. Udakaṁ kīḷanto ativikāle nikkhanto sīghaṁ sīghaṁ bhuñji.",
  "atk-s0510a1:496_4": "Yehi saddhiṁ pubbe bhuñjati, na tesaṁ kañci sari. Atha pacchā paṭisaṅkhānaṁ uppādetvā",
  "atk-s0510a1:496_5": "“aho! Mayā pāpaṁ kataṁ, yvāyaṁ rasataṇhābhibhūto sabbajanaṁ vissaritvā ekakova bhuñjiṁ,",
  "atk-s0510a1:496_6": "handa, naṁ rasataṇhaṁ niggaṇhāmī”ti rajjaṁ pahāya pabbajitvā vipassanto paccekabodhiṁ",
  "atk-s0510a1:496_7": "sacchikatvā attano purimapaṭipattiṁ garahanto tappaṭipakkhaguṇadīpikaṁ imaṁ udānagāthaṁ abhāsi.",
  "atk-s0510a1:497_0": "Tattha rasesūti ambilamadhuratittakakaṭukaloṇakhārikakasāvādibhedesu sāyanīyesu.",
  "atk-s0510a1:497_1": "Gedhaṁ akaranti giddhiṁ akaronto, taṇhaṁ anuppādentoti vuttaṁ hoti. Aloloti “idaṁ",
  "atk-s0510a1:497_2": "sāyissāmi, idaṁ sāyissāmī”ti evaṁ rasavisesesu anākulo. Anaññaposīti posetabbakasaddhivihārikādivirahito.",
  "atk-s0510a1:497_3": "Kāyasandhāraṇamattena santuṭṭhoti vuttaṁ hoti. Yathā vā pubbe uyyāne rasesu gedhakaraṇasīlo",
  "atk-s0510a1:497_4": "aññaposī āsiṁ, evaṁ ahutvā yāya taṇhāya lolo hutvā rasesu gedhaṁ karoti, taṁ taṇhaṁ",
  "atk-s0510a1:497_5": "hitvā āyatiṁ taṇhāmūlakassa aññassa attabhāvassānibbattāpanena anaññaposīti vuttaṁ",
  "atk-s0510a1:497_6": "hoti. Atha vā atthabhañjanakaṭṭhena kilesā “aññe”ti vuccanti, tesaṁ aposanena anaññaposīti",
  "atk-s0510a1:497_7": "ayamettha attho. Sapadānacārīti avokkammacārī anupubbacārī, gharapaṭipāṭiṁ achaḍḍetvā",
  "atk-s0510a1:497_8": "aḍḍhakulañca daliddakulañca nirantaraṁ piṇḍāya pavisamānoti attho. Kule kule appaṭibaddhacittoti",
  "atk-s0510a1:497_9": "khattiyakulādīsu yattha katthaci kilesavasena alaggacitto, candopamo niccanavako",
  "atk-s0510a1:497_10": "hutvāti attho. Sesaṁ vuttanayamevāti.",
  "atk-s0510a1:498": "Rasagedhagāthāvaṇṇanā niṭṭhitā.",
  "atk-s0510a1:499_0": "122.Pahāya pañcāvaraṇānīti kā uppatti? Bārāṇasiyaṁ kira aññataro rājā paṭhamajjhānalābhī",
  "atk-s0510a1:499_1": "ahosi. So jhānānurakkhaṇatthaṁ rajjaṁ pahāya pabbajitvā vipassanto paccekabodhiṁ",
  "atk-s0510a1:499_2": "patvā attano paṭipattisampadaṁ dīpento imaṁ udānagāthaṁ abhāsi.",
  "atk-s0510a1:500_0": "Tattha pañcāvaraṇānīti pañca nīvaraṇāni eva, tāni uragasutte atthato vuttāni. Tāni",
  "atk-s0510a1:500_1": "pana yasmā abbhādayo viya candasūriye ceto āvaranti, tasmā “āvaraṇāni cetaso”ti vuttāni.",
  "atk-s0510a1:500_2": "Tāni upacārena vā appanāya vā pahāya vijahitvāti attho. Upakkileseti upagamma cittaṁ",
  "atk-s0510a1:500_3": "vibādhente akusaladhamme, vatthopamādīsu vutte abhijjhādayo vā. Byapanujjāti panuditvā,",
  "atk-s0510a1:500_4": "vipassanāmaggena pajahitvāti attho. Sabbeti anavasese. Evaṁ samathavipassanāsampanno",
  "atk-s0510a1:500_5": "paṭhamamaggena diṭṭhinissayassa pahīnattā anissito, sesamaggehi chetvā tedhātukaṁ",
  "atk-s0510a1:500_6": "sinehadosaṁ, taṇhārāganti vuttaṁ hoti. Sineho eva hi guṇapaṭipakkhato sinehadosoti",
  "atk-s0510a1:500_7": "vutto. Sesaṁ vuttanayamevāti.",
  "atk-s0510a1:501": "Āvaraṇagāthāvaṇṇanā niṭṭhitā.",
  "atk-s0510a1:502_0": "123.Vipiṭṭhikatvānāti kā uppatti? Bārāṇasiyaṁ kira aññataro rājā catutthajjhānalābhī",
  "atk-s0510a1:502_1": "ahosi. Sopi jhānānurakkhaṇatthaṁ rajjaṁ pahāya pabbajitvā vipassanto paccekabodhiṁ",
  "atk-s0510a1:502_2": "sacchikatvā attano paṭipattisampadaṁ dīpento imaṁ udānagāthaṁ abhāsi.",
  "atk-s0510a1:503_0": "Tattha vipiṭṭhikatvānāti piṭṭhito katvā, chaḍḍetvā vijahitvāti attho. Sukhañca dukkhanti",
  "atk-s0510a1:503_1": "kāyikaṁ sātāsātaṁ. Somanassadomanassanti cetasikaṁ sātāsātaṁ. Upekkhanti catutthajjhānupekkhaṁ.",
  "atk-s0510a1:503_2": "Samathanti catutthajjhānasamādhiṁ eva. Visuddhanti pañcanīvaraṇavitakkavicārapītisukhasaṅkhātehi",
  "atk-s0510a1:503_3": "navahi paccanīkadhammehi vimuttattā atisuddhaṁ, niddhantasuvaṇṇamiva vigatūpakkilesanti attho.",
  "atk-s0510a1:504_0": "Ayaṁ pana yojanā – vipiṭṭhikatvāna sukhañca dukkhañca pubbeva, paṭhamajjhānūpacāreyeva",
  "atk-s0510a1:504_1": "dukkhaṁ tatiyajjhānūpacāreyeva sukhanti adhippāyo. Puna ādito vuttaṁ ca-kāraṁ parato",
  "atk-s0510a1:504_2": "netvā “somanassaṁ domanassañca vipiṭṭhikatvāna pubbevā”ti adhikāro. Tena somanassaṁ",
  "atk-s0510a1:504_3": "catutthajjhānūpacāre, domanassañca dutiyajjhānūpacāreyevāti dīpeti. Etāni hi etesaṁ",
  "atk-s0510a1:504_4": "pariyāyato pahānaṭṭhānāni. Nippariyāyato pana dukkhassa paṭhamajjhānaṁ, domanassassa",
  "atk-s0510a1:504_5": "dutiyajjhānaṁ, sukhassa tatiyajjhānaṁ, somanassassa catutthajjhānaṁ pahānaṭṭhānaṁ.",
  "atk-s0510a1:504_6": "Yathāha – “paṭhamaṁ jhānaṁ upasampajja viharati etthuppannaṁ dukkhindriyaṁ aparisesaṁ",
  "atk-s0510a1:504_7": "nirujjhatī”tiādikaṁ sabbaṁ aṭṭhasāliniyā dhammasaṅgahaṭṭhakathāyaṁ vuttaṁ. Yathā",
  "atk-s0510a1:504_8": "pubbevāti tīsu paṭhamajjhānādīsu dukkhadomanassasukhāni vipiṭṭhikatvā evamettha catutthajjhāne",
  "atk-s0510a1:504_9": "somanassaṁ vipiṭṭhikatvā imāya paṭipadāya laddhānupekkhaṁ samathaṁ visuddhaṁ eko",
  "atk-s0510a1:504_10": "careti. Sesaṁ vuttanayamevāti.",
  "atk-s0510a1:505": "Vipiṭṭhigāthāvaṇṇanā niṭṭhitā.",
  "atk-s0510a1:506_0": "124.Āraddhavīriyoti kā uppatti? Aññataro kira paccantarājā sahassayodhabalakāyo rajjena",
  "atk-s0510a1:506_1": "khuddako, paññāya mahanto ahosi. So ekadivasaṁ “kiñcāpi ahaṁ khuddako rajjena, paññavatā",
  "atk-s0510a1:506_2": "pana sakkā sakalajambudīpaṁ gahetu”nti cintetvā sāmantarañño dūtaṁ pāhesi – “sattāhabbhantare",
  "atk-s0510a1:506_3": "me rajjaṁ vā detu yuddhaṁ vā”ti. Tato so attano amacce sannipātāpetvā āha – “mayā",
  "atk-s0510a1:506_4": "tumhe anāpucchāyeva sāhasaṁ kammaṁ kataṁ, amukassa rañño evaṁ pesitaṁ, kiṁ kātabba”nti?",
  "atk-s0510a1:506_5": "Te āhaṁsu – “sakkā, mahārāja, so dūto nivattetu”nti. “Na sakkā, gato bhavissatī”ti.",
  "atk-s0510a1:506_6": "“Yadi evaṁ vināsitamhā tayā, tena hi dukkhaṁ aññassa satthena marituṁ, handa, mayaṁ",
  "atk-s0510a1:506_7": "aññamaññaṁ paharitvā marāma, attānaṁ paharitvā marāma, ubbandhāma, visaṁ khādāmā”ti.",
  "atk-s0510a1:506_8": "Evaṁ etesu ekameko maraṇameva saṁvaṇṇeti. Tato rājā “kiṁ me imehi, atthi, bhaṇe,",
  "atk-s0510a1:506_9": "mayhaṁ yodhā”ti āha. Atha “ahaṁ mahārāja yodho, ahaṁ mahārāja yodho”ti yodhasahassaṁ uṭṭhahi.",
  "atk-s0510a1:507_0": "Rājā “ete upaparikkhissāmī”ti mahantaṁ citakaṁ sajjāpetvā āha – “mayā, bhaṇe, idaṁ",
  "atk-s0510a1:507_1": "sāhasaṁ kataṁ, taṁ me amaccā paṭikkosanti, svāhaṁ citakaṁ pavisissāmi. Ko mayā saddhiṁ",
  "atk-s0510a1:507_2": "pavisissati, kena mayhaṁ jīvitaṁ pariccatta”nti? Evaṁ vutte pañcasatā yodhā uṭṭhahiṁsu",
  "atk-s0510a1:507_3": "“mayaṁ, mahārāja, pavisissāmā”ti. Tato rājā itare pañcasate āha – “tumhe dāni, tātā,",
  "atk-s0510a1:507_4": "kiṁ karissathā”ti? Te āhaṁsu – “nāyaṁ, mahārāja, purisakāro, itthicariyā esā, apica",
  "atk-s0510a1:507_5": "mahārājena paṭirañño dūto pesito, te mayaṁ tena raññā saddhiṁ yujjhitvā marissāmā”ti.",
  "atk-s0510a1:507_6": "Tato rājā “pariccattaṁ tumhehi mama jīvita”nti caturaṅginiṁ senaṁ sannayhitvā tena",
  "atk-s0510a1:507_7": "yodhasahassena parivuto gantvā rajjasīmāya nisīdi.",
  "atk-s0510a1:508_0": "Sopi paṭirājā taṁ pavattiṁ sutvā “are, so khuddakarājā mama dāsassāpi nappahotī”ti",
  "atk-s0510a1:508_1": "dussitvā sabbaṁ balakāyaṁ ādāya yujjhituṁ nikkhami. Khuddakarājā taṁ abbhuyyātaṁ",
  "atk-s0510a1:508_2": "disvā balakāyaṁ āha – “tātā, tumhe na bahukā, sabbe sampiṇḍitvā asicammaṁ gahetvā",
  "atk-s0510a1:508_3": "sīghaṁ imassa rañño purato ujukaṁ eva gacchathā”ti. Te tathā akaṁsu. Athassa sā senā",
  "atk-s0510a1:508_4": "dvidhā bhinditvā antaramadāsi. Te taṁ rājānaṁ jīvaggāhaṁ gahetvā attano rañño “taṁ",
  "atk-s0510a1:508_5": "māressāmī”ti āgacchantassa adaṁsu. Paṭirājā taṁ abhayaṁ yāci. Rājā tassa abhayaṁ",
  "atk-s0510a1:508_6": "datvā sapathaṁ kārāpetvā attano vase katvā tena saha aññaṁ rājānaṁ abbhuggantvā tassa",
  "atk-s0510a1:508_7": "rajjasīmāya ṭhatvā pesesi – “rajjaṁ vā me detu yuddhaṁ vā”ti. So “ahaṁ ekayuddhampi",
  "atk-s0510a1:508_8": "na sahāmī”ti rajjaṁ niyyādesi. Etenupāyena sabbe rājāno gahetvā ante bārāṇasirājānampi aggahesi.",
  "atk-s0510a1:509_0": "So ekasatarājaparivuto sakalajambudīparajjaṁ anusāsanto cintesi – “ahaṁ pubbe khuddako",
  "atk-s0510a1:509_1": "ahosiṁ, somhi idāni attano ñāṇasampattiyā sakalajambudīpamaṇḍalassa issaro rājā jāto.",
  "atk-s0510a1:509_2": "Taṁ kho pana me ñāṇaṁ lokiyavīriyasampayuttaṁ, neva nibbidāya na virāgāya saṁvattati,",
  "atk-s0510a1:509_3": "yaṁnūnāhaṁ iminā ñāṇena lokuttaradhammaṁ gaveseyya”nti. Tato bārāṇasirañño rajjaṁ",
  "atk-s0510a1:509_4": "datvā puttadārañca sakajanapadeyeva ṭhapetvā sabbaṁ pahāya pabbajitvā vipassanaṁ",
  "atk-s0510a1:509_5": "ārabhitvā paccekabodhiṁ sacchikatvā attano vīriyasampattiṁ dīpento imaṁ udānagāthaṁ abhāsi.",
  "atk-s0510a1:510_0": "Tattha āraddhaṁ vīriyaṁ assāti āraddhavīriyo. Etena attano mahāvīriyataṁ dasseti.",
  "atk-s0510a1:510_1": "Paramattho vuccati nibbānaṁ, paramatthassa patti paramatthapatti, tassā paramatthapattiyā.",
  "atk-s0510a1:510_2": "Etena vīriyārambhena pattabbaṁ phalaṁ dasseti. Alīnacittoti etena vīriyūpatthambhānaṁ",
  "atk-s0510a1:510_3": "cittacetasikānaṁ alīnataṁ dasseti. Akusītavuttīti etena ṭhānacaṅkamādīsu kāyassa",
  "atk-s0510a1:510_4": "anavasīdanaṁ dasseti. Daḷhanikkamoti etena “kāmaṁ taco ca nhāru cā”ti evaṁ pavattaṁ",
  "atk-s0510a1:510_5": "padahanavīriyaṁ dasseti, yaṁ taṁ anupubbasikkhādīsu padahanto “kāyena ceva paramatthasaccaṁ",
  "atk-s0510a1:510_6": "sacchikarotī”ti vuccati. Atha vā etena maggasampayuttaṁ vīriyaṁ dasseti. Tampi daḷhañca",
  "atk-s0510a1:510_7": "bhāvanāpāripūrigatattā, nikkamo ca sabbaso paṭipakkhā nikkhantattā, tasmā taṁsamaṅgīpuggalopi",
  "atk-s0510a1:510_8": "daḷho nikkamo assāti “daḷhanikkamo”ti vuccati. Thāmabalūpapannoti maggakkhaṇe kāyathāmena",
  "atk-s0510a1:510_9": "ca ñāṇabalena ca upapanno. Atha vā thāmabhūtena balena upapanno, thirañāṇabalūpapannoti",
  "atk-s0510a1:510_10": "vuttaṁ hoti. Etena tassa vīriyassa vipassanāñāṇasampayogaṁ dīpento yogapadhānabhāvaṁ",
  "atk-s0510a1:510_11": "sādheti. Pubbabhāgamajjhimaukkaṭṭhavīriyavasena vā tayopi pādā yojetabbā. Sesaṁ vuttanayamevāti.",
  "atk-s0510a1:511": "Āraddhavīriyagāthāvaṇṇanā niṭṭhitā.",
  "atk-s0510a1:512_0": "125.Paṭisallānanti kā uppatti? Imissā gāthāya āvaraṇagāthāya viya uppatti, natthi",
  "atk-s0510a1:512_1": "koci viseso. Atthavaṇṇanāya panassā paṭisallānanti tehi tehi sattasaṅkhārehi paṭinivattitvā",
  "atk-s0510a1:512_2": "sallānaṁ, ekamantasevitā ekībhāvo kāyavivekoti attho. Jhānanti paccanīkajhāpanato",
  "atk-s0510a1:512_3": "ārammaṇalakkhaṇūpanijjhānato ca cittaviveko vuccati. Tattha aṭṭha samāpattiyo nīvaraṇādipaccanīkajhāpanato",
  "atk-s0510a1:512_4": "kasiṇādiārammaṇūpanijjhānato ca “jhāna”nti vuccati. Vipassanāmaggaphalāni sattasaññādipaccanīkajhāpanato",
  "atk-s0510a1:512_5": "lakkhaṇūpanijjhānato ca “jhāna”ni vuccati. Idha pana ārammaṇūpanijjhānameva adhippetaṁ.",
  "atk-s0510a1:512_6": "Evametaṁ paṭisallānañca jhānañca ariñcamāno ajahamāno anissajjamāno. Dhammesūti vipassanūpagesu",
  "atk-s0510a1:512_7": "pañcakkhandhādidhammesu. Niccanti satataṁ samitaṁ abbokiṇṇaṁ. Anudhammacārīti te",
  "atk-s0510a1:512_8": "dhamme ārabbha pavattanena anugataṁ vipassanādhammaṁ caramāno. Atha vā dhammesūti",
  "atk-s0510a1:512_9": "ettha dhammāti navalokuttaradhammā, tesaṁ dhammānaṁ anulomo dhammoti anudhammo, vipassanāyetaṁ",
  "atk-s0510a1:512_10": "adhivacanaṁ. Tattha “dhammānaṁ niccaṁ anudhammacārī”ti vattabbe gāthābandhasukhatthaṁ",
  "atk-s0510a1:512_11": "vibhattibyattayena “dhammesū”ti vuttaṁ siyā. Ādīnavaṁ sammasitā bhavesūti tāya anudhammacāritāsaṅkhātāya",
  "atk-s0510a1:512_12": "vipassanāya aniccākārādidosaṁ tīsu bhavesu samanupassanto evaṁ imāya kāyacittavivekasikhāpattavipassanāsaṅkhātāya",
  "atk-s0510a1:512_13": "paṭipadāya adhigatoti vattabbo eko careti evaṁ yojanā veditabbā.",
  "atk-s0510a1:513": "Paṭisallānagāthāvaṇṇanā niṭṭhitā.",
  "atk-s0510a1:514_0": "126.Taṇhakkhayanti kā uppatti? Aññataro kira bārāṇasirājā mahaccarājānubhāvena nagaraṁ",
  "atk-s0510a1:514_1": "padakkhiṇaṁ karoti. Tassa sarīrasobhāya āvajjitahadayā sattā purato gacchantāpi nivattitvā",
  "atk-s0510a1:514_2": "tameva ullokenti, pacchato gacchantāpi, ubhohi passehi gacchantāpi. Pakatiyā eva",
  "atk-s0510a1:514_3": "hi buddhadassane puṇṇacandasamuddarājadassane ca atitto loko. Atha aññatarā kuṭumbiyabhariyāpi",
  "atk-s0510a1:514_4": "uparipāsādagatā sīhapañjaraṁ vivaritvā olokayamānā aṭṭhāsi. Rājā taṁ disvā paṭibaddhacitto",
  "atk-s0510a1:514_5": "hutvā amaccaṁ āṇāpesi – “jānāhi tāva, bhaṇe, ‘ayaṁ itthī sasāmikā vā asāmikā vā”’ti?",
  "atk-s0510a1:514_6": "So ñatvā “sasāmikā, devā”ti ārocesi. Atha rājā cintesi – “imā vīsatisahassanāṭakitthiyo",
  "atk-s0510a1:514_7": "devaccharāyo viya maṁ eva ekaṁ abhiramāpenti, so dānāhaṁ etāpi atussitvā parassa",
  "atk-s0510a1:514_8": "itthiyā taṇhaṁ uppādesiṁ. Sā uppannā apāyameva ākaḍḍhatī”ti taṇhāya ādīnavaṁ disvā",
  "atk-s0510a1:514_9": "“handa, naṁ niggaṇhāmī”ti rajjaṁ pahāya pabbajitvā vipassanto paccekabodhiṁ sacchikatvā",
  "atk-s0510a1:514_10": "imaṁ udānagāthaṁ abhāsi.",
  "atk-s0510a1:515_0": "Tattha taṇhakkhayanti nibbānaṁ, evaṁ diṭṭhādīnavāya vā taṇhāya appavattiṁ. Appamattoti",
  "atk-s0510a1:515_1": "sātaccakārī, sakkaccakārī. Aneḷamūgoti alālāmukho. Atha vā aneḷo ca amūgo ca, paṇḍito",
  "atk-s0510a1:515_2": "byattoti vuttaṁ hoti. Hitasukhasampāpakaṁ sutamassa atthīti sutavā, āgamasampannoti",
  "atk-s0510a1:515_3": "vuttaṁ hoti. Satīmāti cirakatādīnaṁ anussaritā. Saṅkhātadhammoti dhammūpaparikkhāya",
  "atk-s0510a1:515_4": "pariññātadhammo. Niyatoti ariyamaggena niyatabhāvappatto. Padhānavāti sammappadhānavīriyasampanno.",
  "atk-s0510a1:515_5": "Uppaṭipāṭiyā esa pāṭho yojetabbo. Evameva tehi appamādādīhi samannāgato niyāmasampāpakena",
  "atk-s0510a1:515_6": "padhānena padhānavā, tena padhānena sampattaniyāmato niyato, tato arahattappattiyā",
  "atk-s0510a1:515_7": "saṅkhātadhammo. Arahā hi puna saṅkhātabbābhāvato “saṅkhātadhammo”ti vuccati. Yathāha",
  "atk-s0510a1:515_8": "– “ye ca saṅkhātadhammāse, ye ca sekhā puthū idhā”ti. Sesaṁ vuttanayamevāti.",
  "atk-s0510a1:516": "Taṇhakkhayagāthāvaṇṇanā niṭṭhitā.",
  "atk-s0510a1:517_0": "127.Sīhovāti kā uppatti? Aññatarassa kira bārāṇasirañño dūre uyyānaṁ hoti, so pageva",
  "atk-s0510a1:517_1": "uṭṭhāya uyyānaṁ gacchanto antarāmagge yānā oruyha udakaṭṭhānaṁ upagato “mukhaṁ dhovissāmī”ti.",
  "atk-s0510a1:517_2": "Tasmiñca padese sīhī sīhapotakaṁ janetvā gocarāya gatā. Rājapuriso taṁ disvā “sīhapotako,",
  "atk-s0510a1:517_3": "devā”ti ārocesi. Rājā “sīho kira kassaci na bhāyatī”ti taṁ upaparikkhituṁ bheriādīni",
  "atk-s0510a1:517_4": "ākoṭāpesi, sīhapotako taṁ saddaṁ sutvāpi tatheva sayi. Atha yāvatatiyaṁ ākoṭāpesi.",
  "atk-s0510a1:517_5": "So tatiyavāre sīsaṁ ukkhipitvā sabbaṁ parisaṁ oloketvā tatheva sayi. Atha rājā “yāvassa",
  "atk-s0510a1:517_6": "mātā nāgacchati, tāva gacchāmā”ti vatvā gacchanto cintesi – “tadahujātopi sīhapotako",
  "atk-s0510a1:517_7": "na santasati na bhāyati, kudāssu nāmāhampi taṇhādiṭṭhiparitāsaṁ chaḍḍetvā na santaseyyaṁ",
  "atk-s0510a1:517_8": "na bhāyeyya”nti? So taṁ ārammaṇaṁ gahetvā gacchanto puna kevaṭṭehi macche gahetvā",
  "atk-s0510a1:517_9": "sākhāsu bandhitvā pasārite jāle vātaṁ asaṅgaṁyeva gacchamānaṁ disvā tasmiṁ nimittaṁ",
  "atk-s0510a1:517_10": "aggahesi – “kudāssu nāmāhampi taṇhādiṭṭhimohajālaṁ phāletvā evaṁ asajjamāno gaccheyya”nti?",
  "atk-s0510a1:518_0": "Atha uyyānaṁ gantvā silāpaṭṭapokkharaṇiyā tīre nisinno vātabbhāhatāni padumāni onamitvā",
  "atk-s0510a1:518_1": "udakaṁ phusitvā vātavigame puna yathāṭhāne ṭhitāni udakena anupalittāni disvā tasmiṁ",
  "atk-s0510a1:518_2": "nimittaṁ aggahesi – “kudāssu nāmāhampi yathā etāni udake jātāni udakena anupalittāni",
  "atk-s0510a1:518_3": "tiṭṭhanti. Evaṁ loke jāto lokena anupalitto tiṭṭheyya”nti. So punappunaṁ “yathā sīho",
  "atk-s0510a1:518_4": "vāto padumāni, evaṁ asantasantena asajjamānena anupalittena bhavitabba”nti cintetvā",
  "atk-s0510a1:518_5": "rajjaṁ pahāya pabbajitvā vipassanto paccekabodhiṁ sacchikatvā imaṁ udānagāthaṁ abhāsi.",
  "atk-s0510a1:519_0": "Tattha sīhoti cattāro sīhā – tiṇasīho, paṇḍusīho, kāḷasīho, kesarasīhoti. Tesaṁ kesarasīho",
  "atk-s0510a1:519_1": "aggamakkhāyati. So idha adhippeto. Vāto puratthimādivasena anekavidho. Padumaṁ rattasetādivasena.",
  "atk-s0510a1:519_2": "Tesu yo koci vāto yaṁ kiñci padumañca vaṭṭatiyeva. Tattha yasmā santāso nāma attasinehena",
  "atk-s0510a1:519_3": "hoti, attasineho ca nāma taṇhālepo, sopi diṭṭhisampayuttena vā diṭṭhivippayuttena",
  "atk-s0510a1:519_4": "vā lobhena hoti, sopi ca taṇhāyeva. Sajjanaṁ pana tattha upaparikkhādivirahitassa",
  "atk-s0510a1:519_5": "mohena hoti, moho ca avijjā. Tattha samathena taṇhāya pahānaṁ, vipassanāya avijjāya.",
  "atk-s0510a1:519_6": "Tasmā samathena attasinehaṁ pahāya sīhova saddesu aniccadukkhādīsu asantasanto, vipassanāya",
  "atk-s0510a1:519_7": "mohaṁ pahāya vātova jālamhi khandhāyatanādīsu asajjamāno, samatheneva lobhaṁ lobhasampayuttadiṭṭhiñca",
  "atk-s0510a1:519_8": "pahāya, padumaṁva toyena sabbabhavabhogalobhena alippamāno. Ettha ca samathassa sīlaṁ",
  "atk-s0510a1:519_9": "padaṭṭhānaṁ, samatho samādhissa, samādhi vipassanāyāti evaṁ dvīsu dhammesu siddhesu",
  "atk-s0510a1:519_10": "tayo khandhā siddhāva honti. Tattha sīlakkhandhena sūro hoti. So sīhova saddesu āghātavatthūsu",
  "atk-s0510a1:519_11": "kujjhitukāmatāya na santasati, paññākkhandhena paṭividdhasabhāvo vātova jālamhi khandhādidhammabhede",
  "atk-s0510a1:519_12": "na sajjati, samādhikkhandhena vītarāgo padumaṁva toyena rāgena na lippati. Evaṁ samathavipassanāhi",
  "atk-s0510a1:519_13": "sīlasamādhipaññākkhandhehi ca yathāsambhavaṁ taṇhāvijjānaṁ tiṇṇañca akusalamūlānaṁ",
  "atk-s0510a1:519_14": "pahānavasena asantasanto asajjamāno alippamāno ca veditabbo. Sesaṁ vuttanayamevāti.",
  "atk-s0510a1:520": "Sīhādigāthāvaṇṇanā niṭṭhitā.",
  "atk-s0510a1:521_0": "128.Sīho yathāti kā uppatti? Aññataro kira bārāṇasirājā paccantaṁ kupitaṁ vūpasametuṁ",
  "atk-s0510a1:521_1": "gāmānugāmimaggaṁ chaḍḍetvā ujuṁ aṭavimaggaṁ gahetvā mahatiyā senāya gacchati. Tena",
  "atk-s0510a1:521_2": "ca samayena aññatarasmiṁ pabbatapāde sīho bālasūriyātapaṁ tappamāno nipanno hoti.",
  "atk-s0510a1:521_3": "Taṁ disvā rājapurisā rañño ārocesuṁ. Rājā “sīho kira na santasatī”ti bheripaṇavādisaddaṁ",
  "atk-s0510a1:521_4": "kārāpesi, sīho tatheva nipajji. Dutiyampi kārāpesi, sīho tatheva nipajji. Tatiyampi",
  "atk-s0510a1:521_5": "kārāpesi, tadā “sīho mama paṭisattu atthī”ti catūhi pādehi suppatiṭṭhitaṁ patiṭṭhahitvā",
  "atk-s0510a1:521_6": "sīhanādaṁ nadi. Taṁ sutvā hatthārohādayo hatthiādīhi orohitvā tiṇagahanāni paviṭṭhā,",
  "atk-s0510a1:521_7": "hatthiassagaṇā disāvidisā palātā. Rañño hatthīpi rājānaṁ gahetvā vanagahanāni pothayamāno",
  "atk-s0510a1:521_8": "palāyi. Rājā taṁ sandhāretuṁ asakkonto rukkhasākhāya olambitvā pathaviṁ patitvā ekapadikamaggena",
  "atk-s0510a1:521_9": "gacchanto paccekabuddhānaṁ vasanaṭṭhānaṁ pāpuṇi. Tattha paccekabuddhe pucchi – “api,",
  "atk-s0510a1:521_10": "bhante, saddamassutthā”ti? “Āma, mahārājā”ti. “Kassa saddaṁ, bhante”ti? “Paṭhamaṁ",
  "atk-s0510a1:521_11": "bherisaṅkhādīnaṁ, pacchā sīhassā”ti. “Na bhāyittha, bhante”ti. “Na mayaṁ, mahārāja,",
  "atk-s0510a1:521_12": "kassaci saddassa bhāyāmā”ti. “Sakkā pana, bhante, mayhampi edisaṁ kātu”nti? “Sakkā,",
  "atk-s0510a1:521_13": "mahārāja, sace pabbajissasī”ti. “Pabbajāmi, bhante”ti. Tato naṁ pabbājetvā pubbe",
  "atk-s0510a1:521_14": "vuttanayeneva ābhisamācārikaṁ sikkhāpesuṁ. Sopi pubbe vuttanayeneva vipassanto paccekabodhiṁ",
  "atk-s0510a1:521_15": "sacchikatvā imaṁ udānagāthaṁ abhāsi.",
  "atk-s0510a1:522_0": "Tattha sahanā ca hananā ca sīghajavattā ca sīho. Kesarasīhova idha adhippeto. Dāṭhā",
  "atk-s0510a1:522_1": "balamassa atthīti dāṭhabalī. Pasayha abhibhuyyāti ubhayaṁ cārī-saddena saha yojetabbaṁ",
  "atk-s0510a1:522_2": "pasayhacārī abhibhuyyacārīti. Tattha pasayha niggahetvā caraṇena pasayhacārī, abhibhavitvā",
  "atk-s0510a1:522_3": "santāsetvā vasīkatvā caraṇena abhibhuyyacārī. Svāyaṁ kāyabalena pasayhacārī, tejasā",
  "atk-s0510a1:522_4": "abhibhuyyacārī, tattha sace koci vadeyya – “kiṁ pasayha abhibhuyya cārī”ti, tato",
  "atk-s0510a1:522_5": "migānanti sāmivacanaṁ upayogatthe katvā “mige pasayha abhibhuyya cārī”ti paṭivattabbaṁ.",
  "atk-s0510a1:522_6": "Pantānīti dūrāni. Senāsanānīti vasanaṭṭhānāni. Sesaṁ vuttanayeneva sakkā jānitunti na vitthāritanti.",
  "atk-s0510a1:523": "Dāṭhabalīgāthāvaṇṇanā niṭṭhitā.",
  "atk-s0510a1:524_0": "129.Mettaṁ upekkhanti kā uppatti? Aññataro kira rājā mettādijhānalābhī ahosi. So",
  "atk-s0510a1:524_1": "“jhānasukhantarāyo rajja”nti jhānānurakkhaṇatthaṁ rajjaṁ pahāya pabbajitvā vipassanto",
  "atk-s0510a1:524_2": "paccekabodhiṁ sacchikatvā imaṁ udānagāthaṁ abhāsi.",
  "atk-s0510a1:525_0": "Tattha “sabbe sattā sukhitā bhavantū”tiādinā nayena hitasukhūpanayanakāmatā mettā.",
  "atk-s0510a1:525_1": "“Aho vata imamhā dukkhā mucceyyu”ntiādinā nayena ahitadukkhāpanayanakāmatā karuṇā.",
  "atk-s0510a1:525_2": "“Modanti vata bhonto sattā, modanti sādhu suṭṭhū”tiādinā nayena hitasukhāvippayogakāmatā",
  "atk-s0510a1:525_3": "muditā. “Paññāyissanti sakena kammenā”ti sukhadukkhaajjhupekkhanatā upekkhā. Gāthābandhasukhatthaṁ",
  "atk-s0510a1:525_4": "pana uppaṭipāṭiyā mettaṁ vatvā upekkhā vuttā, muditā ca pacchā. Vimuttinti catassopi",
  "atk-s0510a1:525_5": "etā attano paccanīkadhammehi vimuttattā vimuttiyo. Tena vuttaṁ – “mettaṁ upekkhaṁ",
  "atk-s0510a1:525_6": "karuṇaṁ vimuttiṁ, āsevamāno muditañca kāle”ti.",
  "atk-s0510a1:526_0": "Tattha āsevamānoti tisso tikacatukkajjhānavasena, upekkhaṁ catutthajjhānavasena bhāvayamāno.",
  "atk-s0510a1:526_1": "Kāleti mettaṁ āsevitvā tato vuṭṭhāya karuṇaṁ, tato vuṭṭhāya muditaṁ, tato itarato",
  "atk-s0510a1:526_2": "vā nippītikajjhānato vuṭṭhāya upekkhaṁ āsevamāno eva “kāle āsevamāno”ti vuccati,",
  "atk-s0510a1:526_3": "āsevituṁ vā phāsukakāle. Sabbena lokena avirujjhamānoti dasasu disāsu sabbena sattalokena",
  "atk-s0510a1:526_4": "avirujjhamāno. Mettādīnañhi bhāvitattā sattā appaṭikūlā honti, sattesu ca virodhibhūto",
  "atk-s0510a1:526_5": "paṭigho vūpasammati. Tena vuttaṁ – “sabbena lokena avirujjhamāno”ti. Ayamettha saṅkhepo,",
  "atk-s0510a1:526_6": "vitthāro pana mettādikathā aṭṭhasāliniyā dhammasaṅgahaṭṭhakathāyaṁ vuttā. Sesaṁ vuttasadisamevāti.",
  "atk-s0510a1:527": "Appamaññāgāthāvaṇṇanā niṭṭhitā.",
  "atk-s0510a1:528_0": "130.Rāgañca dosañcāti kā uppatti? Rājagahaṁ kira nissāya mātaṅgo nāma paccekabuddho",
  "atk-s0510a1:528_1": "viharati sabbapacchimo paccekabuddhānaṁ. Atha amhākaṁ bodhisatte uppanne devatāyo",
  "atk-s0510a1:528_2": "bodhisattassa pūjanatthāya āgacchantiyo taṁ disvā “mārisā, mārisā, buddho loke uppanno”ti",
  "atk-s0510a1:528_3": "bhaṇiṁsu. So nirodhā vuṭṭhahanto taṁ sutvā attano jīvitakkhayaṁ disvā himavante mahāpapāto",
  "atk-s0510a1:528_4": "nāma pabbato paccekabuddhānaṁ parinibbānaṭṭhānaṁ. Tattha ākāsena gantvā pubbe parinibbutapaccekabuddhassa",
  "atk-s0510a1:528_5": "aṭṭhisaṅghātaṁ papāte pakkhipitvā silātale nisīditvā imaṁ udānagāthaṁ abhāsi.",
  "atk-s0510a1:529_0": "Tattha rāgadosamohā uragasutte vuttāva. Saṁyojanānīti dasa saṁyojanāni, tāni ca tena",
  "atk-s0510a1:529_1": "tena maggena sandālayitvā. Asantasaṁ jīvitasaṅkhayamhīti jīvitasaṅkhayo vuccati cuticittassa",
  "atk-s0510a1:529_2": "paribhedo. Tasmiñca jīvitasaṅkhaye jīvitanikantiyā pahīnattā asantasanti. Ettāvatā",
  "atk-s0510a1:529_3": "sopādisesaṁ nibbānadhātuṁ attano dassetvā gāthāpariyosāne anupādisesāya nibbānadhātuyā parinibbāyīti.",
  "atk-s0510a1:530": "Jīvitasaṅkhayagāthāvaṇṇanā niṭṭhitā.",
  "atk-s0510a1:531_0": "131.Bhajantīti kā uppatti? Bārāṇasiyaṁ kira aññataro rājā ādigāthāya vuttappakārameva",
  "atk-s0510a1:531_1": "phītaṁ rajjaṁ samanusāsati. Tassa kharo ābādho uppajji, dukkhā vedanā pavattanti.",
  "atk-s0510a1:531_2": "Vīsatisahassitthiyo taṁ parivāretvā hatthapādasambāhanādīni karonti. Amaccā “na dānāyaṁ",
  "atk-s0510a1:531_3": "rājā jīvissati, handa, mayaṁ attano saraṇaṁ gavesāmā”ti cintetvā aññatarassa rañño",
  "atk-s0510a1:531_4": "santikaṁ gantvā upaṭṭhānaṁ yāciṁsu. Te tattha upaṭṭhahantiyeva, na kiñci labhanti.",
  "atk-s0510a1:531_5": "Rājā ābādhā vuṭṭhahitvā pucchi – “itthannāmo ca itthannāmo ca kuhi”nti? Tato taṁ",
  "atk-s0510a1:531_6": "pavattiṁ sutvāva sīsaṁ cāletvā tuṇhī ahosi. Tepi amaccā “rājā vuṭṭhito”ti sutvā tattha",
  "atk-s0510a1:531_7": "kiñci alabhamānā paramena pārijuññena pīḷitā punadeva āgantvā rājānaṁ vanditvā ekamantaṁ",
  "atk-s0510a1:531_8": "aṭṭhaṁsu. Tena ca raññā “kuhiṁ, tātā, tumhe gatā”ti vuttā āhaṁsu – “devaṁ dubbalaṁ",
  "atk-s0510a1:531_9": "disvā ājīvikabhayenamhā asukaṁ nāma janapadaṁ gatā”ti. Rājā sīsaṁ cāletvā cintesi",
  "atk-s0510a1:531_10": "– “yaṁnūnāhaṁ tameva ābādhaṁ dassessaṁ, kiṁ punapi evaṁ kareyyuṁ, no”ti? So pubbe",
  "atk-s0510a1:531_11": "rogena phuṭṭho viya bāḷhaṁ vedanaṁ dassento gilānālayaṁ akāsi. Itthiyo samparivāretvā",
  "atk-s0510a1:531_12": "pubbasadisameva sabbaṁ akaṁsu. Tepi amaccā tatheva puna bahutaraṁ janaṁ gahetvā pakkamiṁsu.",
  "atk-s0510a1:531_13": "Evaṁ rājā yāvatatiyaṁ sabbaṁ pubbasadisaṁ akāsi, tepi tatheva pakkamiṁsu. Tato catutthampi",
  "atk-s0510a1:531_14": "te āgate disvā rājā – “aho! Ime dukkaraṁ akaṁsu, ye maṁ byādhitaṁ pahāya anapekkhā",
  "atk-s0510a1:531_15": "pakkamiṁsū”ti nibbinno rajjaṁ pahāya pabbajitvā vipassanto paccekabodhiṁ sacchikatvā",
  "atk-s0510a1:531_16": "imaṁ udānagāthaṁ abhāsi.",
  "atk-s0510a1:532_0": "Tattha bhajantīti sarīrena allīyantā payirupāsanti. Sevantīti añjalikammādīhi kiṁkārapaṭissāvitāya",
  "atk-s0510a1:532_1": "ca paricaranti. Kāraṇaṁ attho etesanti kāraṇatthā, bhajanāya ca sevanāya ca nāññaṁ",
  "atk-s0510a1:532_2": "kāraṇamatthi, attho eva nesaṁ kāraṇaṁ, atthahetu sevantīti vuttaṁ hoti. Nikkāraṇādullabhā",
  "atk-s0510a1:532_3": "ajja mittāti “ito kiñci lacchāmā”ti evaṁ attapaṭilābhakāraṇena nikkāraṇā, kevalaṁ –",
  "atk-s0510a1:533": "“Upakāro ca yo mitto, yo mitto sukhadukkhako;",
  "atk-s0510a1:534": "Atthakkhāyī ca yo mitto, yo mitto anukampako”ti. –",
  "atk-s0510a1:535_0": "Evaṁ vuttena ariyena mittabhāvena samannāgatā dullabhā ajja mittā. Attaṭṭhapaññāti",
  "atk-s0510a1:535_1": "attani ṭhitā etesaṁ paññā. Attānameva oloketi, na aññanti attho. “Attatthapaññā”tipi",
  "atk-s0510a1:535_2": "pāṭho, tassa attano atthameva oloketi, na paratthanti attho. “Diṭṭhatthapaññā”ti",
  "atk-s0510a1:535_3": "ayampi kira porāṇapāṭho, tassa sampati diṭṭheyeva atthe etesaṁ paññā, na āyatinti",
  "atk-s0510a1:535_4": "attho. Diṭṭhadhammikatthaṁyeva oloketi, na samparāyikatthanti vuttaṁ hoti. Asucīti",
  "atk-s0510a1:535_5": "asucinā anariyena kāyavacīmanokammena samannāgatā.",
  "atk-s0510a1:536_0": "Khaggavisāṇakappoti khaggena rukkhādayo chindanto viya sakasiṅgena pabbatādayo cuṇṇavicuṇṇaṁ",
  "atk-s0510a1:536_1": "kurumāno vicaratīti khaggavisāṇo. Visasadisā āṇāti visāṇā. Khaggaṁ viyāti khaggaṁ.",
  "atk-s0510a1:536_2": "Khaggaṁ visāṇaṁ yassa migassa soyaṁ migo khaggavisāṇo, tassa khaggavisāṇassa kappo",
  "atk-s0510a1:536_3": "khaggavisāṇakappo. Khaggavisāṇasadiso paccekabuddho eko adutiyo asahāyo careyya vihareyya",
  "atk-s0510a1:536_4": "vatteyya yapeyya yāpeyyāti attho.",
  "atk-s0510a1:537_0": "132.Visuddhasīlāti visesena suddhasīlā, catupārisuddhiyā suddhasīlā. Suvisuddhapaññāti",
  "atk-s0510a1:537_1": "suṭṭhu visuddhapaññā, rāgādivirahitattā parisuddhamaggaphalapaṭisambhidādipaññā.",
  "atk-s0510a1:537_2": "Samāhitāti saṁ suṭṭhu āhitā, santike ṭhapitacittā. Jāgariyānuyuttāti jāgaraṇaṁ jāgaro,",
  "atk-s0510a1:537_3": "niddātikkamoti attho. Jāgarassa bhāvo jāgariyaṁ, jāgariye anuyuttā jāgariyānuyuttā.",
  "atk-s0510a1:537_4": "Vipassakāti “aniccaṁ dukkhaṁ anattā”ti visesena passanasīlā, vipassanaṁ paṭṭhapetvā",
  "atk-s0510a1:537_5": "viharantīti attho. Dhammavisesadassīti dasakusaladhammānaṁ catusaccadhammassa navalokuttaradhammassa",
  "atk-s0510a1:537_6": "vā visesena passanasīlā. Maggaṅgabojjhaṅgagateti sammādiṭṭhādīhi maggaṅgehi satisambojjhaṅgādīhi",
  "atk-s0510a1:537_7": "bojjhaṅgehi gate sampayutte ariyadhamme. Vijaññāti visesena jaññā, jānantāti attho.",
  "atk-s0510a1:538_0": "133.Suññatāppaṇihitañcānimittanti anattānupassanāvasena suññatavimokkhañca dukkhānupassanāvasena",
  "atk-s0510a1:538_1": "appaṇihitavimokkhañca, aniccānupassanāvasena animittavimokkhañca. Āsevayitvāti vaḍḍhetvā.",
  "atk-s0510a1:538_2": "Ye katasambhārā dhīrā janā jinasāsanamhi sāvakattaṁ sāvakabhāvaṁ na vajanti na pāpuṇanti,",
  "atk-s0510a1:538_3": "te dhīrā katasambhārā sayambhū sayameva bhūtā paccekajinā paccekabuddhā bhavanti.",
  "atk-s0510a1:539_0": "134. Kiṁ bhūtā? Mahantadhammā pūritamahāsambhārā bahudhammakāyā anekadhammasabhāvasarīrā.",
  "atk-s0510a1:539_1": "Punapi kiṁ bhūtā? Cittissarā cittagatikā jhānasampannāti attho. Sabbadukkhoghatiṇṇā",
  "atk-s0510a1:539_2": "sakalasaṁsāraoghaṁ tiṇṇā atikkantā udaggacittā kodhamānādikilesavirahitattā somanassacittā",
  "atk-s0510a1:539_3": "santamanāti attho. Paramatthadassī pañcakkhandhadvādasāyatanadvattiṁsākārasaccapaṭiccasamuppādādivasena",
  "atk-s0510a1:539_4": "paramatthaṁ uttamatthaṁ dassanasīlā. Acalābhītaṭṭhena sīhopamā sīhasadisāti attho.",
  "atk-s0510a1:539_5": "Khaggavisāṇakappā khaggavisāṇamigasiṅgasadisā gaṇasaṅgaṇikābhāvenāti attho.",
  "atk-s0510a1:540_0": "135.Santindriyāti cakkhundriyādīnaṁ sakasakārammaṇe appavattanato santasabhāvaindriyā.",
  "atk-s0510a1:540_1": "Santamanāti santacittā, nikkilesabhāvena santasabhāvacittasaṅkappāti attho. Samādhīti",
  "atk-s0510a1:540_2": "suṭṭhu ekaggacittā. Paccantasattesu patippacārāti paccantajanapadesu sattesu dayākaruṇādīhi",
  "atk-s0510a1:540_3": "paticaraṇasīlā. Dīpā parattha idha vijjalantāti sakalalokānuggahakaraṇena paraloke",
  "atk-s0510a1:540_4": "ca idhaloke ca vijjalantā dīpā padīpasadisāti attho. Paccekabuddhā satataṁ hitāmeti",
  "atk-s0510a1:540_5": "ime paccekabuddhā satataṁ sabbakālaṁ sakalalokahitāya paṭipannāti attho.",
  "atk-s0510a1:541_0": "136.Pahīnasabbāvaraṇājanindāti te paccekabuddhā janānaṁ indā uttamā kāmacchandanīvaraṇādīnaṁ",
  "atk-s0510a1:541_1": "sabbesaṁ pañcāvaraṇānaṁ pahīnattā pahīnasabbāvaraṇā. Ghanakañcanābhāti rattasuvaṇṇajambonadasuvaṇṇapabhā",
  "atk-s0510a1:541_2": "sadisaābhāvantāti attho. Nissaṁsayaṁ lokasudakkhiṇeyyāti ekantena lokassa sudakkhiṇāya",
  "atk-s0510a1:541_3": "aggadānassa paṭiggahetuṁ arahā yuttā, nikkilesattā sundaradānapaṭiggahaṇārahāti attho.",
  "atk-s0510a1:541_4": "Paccekabuddhā satatappitāmeti ime paccekañāṇādhigamā buddhā satataṁ niccakālaṁ appitā",
  "atk-s0510a1:541_5": "suhitā paripuṇṇā, sattāhaṁ nirāhārāpi nirodhasamāpattiphalasamāpattivasena paripuṇṇāti attho.",
  "atk-s0510a1:542": "137. Patiekā visuṁ sammāsambuddhato visadisā aññe asādhāraṇabuddhā paccekabuddhā. Atha vā –",
  "atk-s0510a1:543": "“Upasaggā nipātā ca, paccayā ca ime tayo;",
  "atk-s0510a1:544": "Nekenekatthavisayā, iti neruttikābravu”nti. –",
  "atk-s0510a1:545_0": "Vuttattā patisaddassa ekaupasaggatā pati padhāno hutvā sāmibhūto anekesaṁ dāyakānaṁ",
  "atk-s0510a1:545_1": "appamattakampi āhāraṁ paṭiggahetvā saggamokkhassa pāpuṇanato. Tathā hi annabhārassa",
  "atk-s0510a1:545_2": "bhattabhāgaṁ paṭiggahetvāpassantasseva bhuñjitvā devatāhi sādhukāraṁ dāpetvā tadaheva",
  "atk-s0510a1:545_3": "taṁ duggataṁ seṭṭhiṭṭhānaṁ pāpetvā koṭisaṅkhadhanuppādanena ca, khadiraṅgārajātake",
  "atk-s0510a1:545_4": "mārena nimmitakhadiraṅgārakūpopariuṭṭhitapadumakaṇṇikaṁ madditvā bodhisattena dinnaṁ",
  "atk-s0510a1:545_5": "piṇḍapātaṁ paṭiggahetvā tassa passantasseva ākāsagamanena somanassuppādanena ca,",
  "atk-s0510a1:545_6": "padumavatīaggamahesīputtānaṁ mahājanakarañño deviyā ārādhanena gandhamādanato ākāsena",
  "atk-s0510a1:545_7": "āgamma dānapaṭiggahaṇena mahājanakabodhisattassa ca deviyā ca somanassuppādanena",
  "atk-s0510a1:545_8": "ca, tathā abuddhuppāde chātakabhaye sakalajambudīpe uppanne bārāṇasiseṭṭhino chātakabhayaṁ",
  "atk-s0510a1:545_9": "paṭicca pūretvā rakkhite saṭṭhisahassakoṭṭhāgāre vīhayo khepetvā bhūmiyaṁ nikhātadhaññāni",
  "atk-s0510a1:545_10": "ca cāṭisahassesu pūritadhaññāni ca khepetvā sakalapāsādabhittīsu mattikāhi madditvā",
  "atk-s0510a1:545_11": "limpitadhaññāni ca khepetvā tadā nāḷimattamevāvasiṭṭhaṁ “idaṁ bhuñjitvā ajja marissāmā”ti",
  "atk-s0510a1:545_12": "cittaṁ uppādetvā sayantassa gandhamādanato eko paccekabuddho āgantvā gehadvāre aṭṭhāsi.",
  "atk-s0510a1:545_13": "Seṭṭhi taṁ disvā pasādaṁ uppādetvā jīvitaṁ pariccajamāno paccekabuddhassa patte okiri.",
  "atk-s0510a1:545_14": "Paccekabuddho vasanaṭṭhānaṁ gantvā attano ānubhāvena passantasseva seṭṭhissa pañcapaccekabuddhasatehi",
  "atk-s0510a1:545_15": "saha paribhuñji. Tadā bhattapacitaukkhaliṁ, pidahitvā ṭhapesuṁ.",
  "atk-s0510a1:546_0": "Niddamokkantassa seṭṭhino chātatte uppanne so vuṭṭhahitvā bhariyaṁ āha – “bhatte",
  "atk-s0510a1:546_1": "ācāmakabhattamattaṁ olokehī”ti. Susikkhitā sā “sabbaṁ dinnaṁ nanū”ti avatvā ukkhaliyā",
  "atk-s0510a1:546_2": "pidhānaṁ vivari. Sā ukkhali taṅkhaṇeva sumanapupphamakuḷasadisassa sugandhasālibhattassa",
  "atk-s0510a1:546_3": "pūritā ahosi. Sā ca seṭṭhi ca santuṭṭhā sayañca sakalagehavāsino ca sakalanagaravāsino",
  "atk-s0510a1:546_4": "ca bhuñjiṁsu. Dabbiyā gahitagahitaṭṭhānaṁ puna pūritaṁ. Sakalasaṭṭhisahassakoṭṭhāgāresu",
  "atk-s0510a1:546_5": "sugandhasāliyo pūresuṁ. Sakalajambudīpavāsino seṭṭhissa gehatoyeva dhaññabījāni gahetvā",
  "atk-s0510a1:546_6": "sukhitā jātā. Evamādīsu anekasattanikāyesu sukhotaraṇaparipālanasaggamokkhapāpanesu",
  "atk-s0510a1:546_7": "pati sāmibhūto buddhoti paccekabuddho. Paccekabuddhānaṁ subhāsitānīti paccekabuddhehi",
  "atk-s0510a1:546_8": "ovādānusāsanīvasena suṭṭhu bhāsitāni kathitāni vacanāni. Caranti lokamhi sadevakamhīti",
  "atk-s0510a1:546_9": "devalokasahite sattaloke caranti pavattantīti attho. Sutvā tathā ye na karonti bālāti",
  "atk-s0510a1:546_10": "tathārūpaṁ paccekabuddhānaṁ subhāsitavacanaṁ ye bālā janā na karonti na manasi karonti,",
  "atk-s0510a1:546_11": "te bālā dukkhesu saṁsāradukkhesu punappunaṁ uppattivasena caranti pavattanti, dhāvantīti attho.",
  "atk-s0510a1:547_0": "138.Paccekabuddhānaṁ subhāsitānīti suṭṭhu bhāsitāni caturāpāyato muccanatthāya bhāsitāni",
  "atk-s0510a1:547_1": "vacanāni. Kiṁ bhūtāni? Avassavantaṁ pagghantaṁ khuddaṁ madhuṁ yathā madhuravacanānīti",
  "atk-s0510a1:547_2": "attho. Ye paṭipattiyuttā paṇḍitajanāpi paṭipattīsu vuttānusārena pavattantā tathārūpaṁ",
  "atk-s0510a1:547_3": "madhuravacanaṁ sutvā vacanakarā bhavanti, te paṇḍitajanā saccadasā catusaccadassino",
  "atk-s0510a1:547_4": "sapaññā paññāsahitā bhavantīti attho.",
  "atk-s0510a1:548_0": "139.Paccekabuddhehijinehi bhāsitāti kilese jinanti jiniṁsūti jinā, tehi jinehi paccekabuddhehi",
  "atk-s0510a1:548_1": "vuttā bhāsitā kathitā. Kathā uḷārā ojavantā pākaṭā santi pavattanti. Tā, kathā sakyasīhena",
  "atk-s0510a1:548_2": "sakyarājavaṁsasīhena gotamena tathāgatena abhinikkhamitvā buddhabhūtena naruttamena",
  "atk-s0510a1:548_3": "narānaṁ uttamena seṭṭhena pakāsitā pākaṭīkatā desitāti sambandho. Kimatthanti āha",
  "atk-s0510a1:548_4": "“dhammavijānanattha”nti. Navalokuttaradhammaṁ visesena jānāpanatthanti attho.",
  "atk-s0510a1:549_0": "140.Lokānukampāya imāni tesanti lokānukampatāya lokassa anukampaṁ paṭicca imāni vacanāni",
  "atk-s0510a1:549_1": "imā gāthāyo. Tesaṁ paccekabuddhānaṁ vikubbitāni visesena kubbitāni bhāsitānīti attho.",
  "atk-s0510a1:549_2": "Saṁvegasaṅgamativaḍḍhanatthanti paṇḍitānaṁ saṁvegavaḍḍhanatthañca asaṅgavaḍḍhanatthaṁ",
  "atk-s0510a1:549_3": "ekībhāvavaḍḍhanatthañca mativaḍḍhanatthaṁ paññāvaḍḍhanatthañca sayambhusīhena anācariyakena",
  "atk-s0510a1:549_4": "hutvā sayameva bhūtena jātena paṭividdhena sīhena abhītena gotamena sammāsambuddhena",
  "atk-s0510a1:549_5": "imāni vacanāni pakāsitāni, imā gāthāyo pakāsitā vivaritā uttānīkatāti attho. Itīti",
  "atk-s0510a1:549_6": "parisamāpanatthe nipāto.",
  "atk-s0510a1:550": "Iti visuddhajanavilāsiniyā apadāna-aṭṭhakathāya",
  "atk-s0510a1:551": "Paccekabuddhāpadānasaṁvaṇṇanā samattā.",
  "atk-s0510a1:552": "3-1. Sāriputtattheraapadānavaṇṇanā",
  "atk-s0510a1:553_0": "Tadanantaraṁ therāpadānasaṅgahagāthāyo saṁvaṇṇetuṁ “atha therāpadānaṁ suṇāthā”ti",
  "atk-s0510a1:553_1": "āha. Atha-apadāna-saddānamattho heṭṭhā vuttova. Ettha thera-saddo panāyaṁ kālathirapaññattināmadheyyajeṭṭhādīsu",
  "atk-s0510a1:553_2": "anekesu atthesu vattati. Tathā hi “therovassikāni pūtīni cuṇṇakajātānī”tiādīsu kāle,",
  "atk-s0510a1:553_3": "therovassikāni cirakālaṁ ovassikānīti attho. “Theropi tāva mahā”iccādīsu thire thirasīloti",
  "atk-s0510a1:553_4": "attho. “Therako ayamāyasmā mahallako”tiādīsu paññattiyaṁ, lokapaññattimattoti attho.",
  "atk-s0510a1:553_5": "“Cundatthero phussatthero”tiādīsu nāmadheyye, evaṁ katanāmoti attho. “Thero cāyaṁ",
  "atk-s0510a1:553_6": "kumāro mama puttesū”tiādīsu jeṭṭhe, jeṭṭho kumāroti attho. Idha panāyaṁ kāle ca thire",
  "atk-s0510a1:553_7": "ca vattati. Tasmā ciraṁ kālaṁ ṭhitoti thero, thiratarasīlācāramaddavādiguṇābhiyutto",
  "atk-s0510a1:553_8": "vā theroti vuccati. Thero ca thero ceti therā, therānaṁ apadānaṁ kāraṇaṁ therāpadānaṁ,",
  "atk-s0510a1:553_9": "taṁ therāpadānaṁ suṇāthāti sambandho. Himavantassa avidūre, lambako nāma pabbatotiādi",
  "atk-s0510a1:553_10": "āyasmato sāriputtattherassa apadānaṁ, tassāyasmato mahāmoggallānattherassa ca vatthu evaṁ veditabbaṁ –",
  "atk-s0510a1:554_0": "Atīte kira ito kappato satasahassakappādhike ekaasaṅkhyeyyamatthake āyasmā sāriputto",
  "atk-s0510a1:554_1": "brāhmaṇamahāsālakule nibbattitvā nāmena saradamāṇavo nāma ahosi. Mahāmoggallāno gahapatimahāsālakule",
  "atk-s0510a1:554_2": "nibbattitvā nāmena sirivaḍḍhanakuṭumbiko nāma ahosi. Te ubhopi sahapaṁsukīḷanasahāyā",
  "atk-s0510a1:554_3": "ahesuṁ. Tesu saradamāṇavo pitu accayena kulasantakaṁ dhanaṁ paṭipajjitvā ekadivasaṁ",
  "atk-s0510a1:554_4": "rahogato cintesi – “imesaṁ sattānaṁ maraṇaṁ nāma ekantikaṁ, tasmā mayā ekaṁ pabbajjaṁ",
  "atk-s0510a1:554_5": "upagantvā vimokkhamaggo gavesitabbo”ti sahāyaṁ upasaṅkamitvā “samma, ahaṁ pabbajitukāmo.",
  "atk-s0510a1:554_6": "Kiṁ tvaṁ pabbajituṁ sakkhissasī”ti vatvā tena “na sakkhissāmī”ti vutte “hotu ahameva",
  "atk-s0510a1:554_7": "pabbajissāmī”ti ratanakoṭṭhāgārāni vivarāpetvā kapaṇaddhikādīnaṁ mahādānaṁ datvā",
  "atk-s0510a1:554_8": "pabbatapādaṁ gantvā isipabbajjaṁ pabbaji. Tassa pabbajitassa anupabbajjaṁ pabbajitā",
  "atk-s0510a1:554_9": "catusattatisahassamattā brāhmaṇaputtā ahesuṁ. So pañca abhiññāyo aṭṭha ca samāpattiyo",
  "atk-s0510a1:554_10": "nibbattetvā tesampi jaṭilānaṁ kasiṇaparikammaṁ ācikkhi. Te sabbepi pañcābhiññā aṭṭha",
  "atk-s0510a1:554_11": "ca samāpattiyo nibbattisuṁ.",
  "atk-s0510a1:555_0": "Tena samayena anomadassī nāma sammāsambuddho loke uppajjitvā pavattitavaradhammacakko",
  "atk-s0510a1:555_1": "satte saṁsāramahoghato tāretvā ekadivasaṁ saradatāpasassa ca antevāsikānañca saṅgahaṁ",
  "atk-s0510a1:555_2": "kattukāmo eko adutiyo pattacīvaramādāya ākāsena gantvā “buddhabhāvaṁ me jānātū”ti",
  "atk-s0510a1:555_3": "tāpasassa passantasseva ākāsato otaritvā pathaviyaṁ patiṭṭhāsi. Saradatāpaso satthu",
  "atk-s0510a1:555_4": "sarīre mahāpurisalakkhaṇāni upadhāretvā “sabbaññubuddhoyevāya”nti niṭṭhaṁ gantvā",
  "atk-s0510a1:555_5": "paccuggamanaṁ katvā āsanaṁ paññāpetvā adāsi. Nisīdi bhagavā paññatte āsane. Saradatāpaso",
  "atk-s0510a1:555_6": "satthu santike ekamantaṁ nisīdi.",
  "atk-s0510a1:556_0": "Tasmiṁ samaye tassa antevāsikā catusattatisahassamattā jaṭilā paṇītapaṇītāni ojavantāni",
  "atk-s0510a1:556_1": "phalāphalāni gahetvā āgatā satthāraṁ disvā sañjātapasādā attano ācariyassa satthu",
  "atk-s0510a1:556_2": "ca nisinnākāraṁ oloketvā “ācariya, mayaṁ pubbe ‘tumhehi mahantataro koci natthī’ti",
  "atk-s0510a1:556_3": "maññāma, ayaṁ pana puriso tumhehi mahantataro maññe”ti āhaṁsu. Kiṁ vadetha, tātā,",
  "atk-s0510a1:556_4": "sāsapena saddhiṁ aṭṭhasaṭṭhiyojanasatasahassubbedhaṁ sineruṁ samaṁ kātuṁ icchatha,",
  "atk-s0510a1:556_5": "sabbaññubuddhena maṁ tulaṁ mā karitthāti. Atha te tāpasā ācariyassa vacanaṁ sutvā",
  "atk-s0510a1:556_6": "“yāva mahā vatāyaṁ purisuttamo”ti sabbeva pādesu nipatitvā satthāraṁ vandiṁsu.",
  "atk-s0510a1:557_0": "Atha te ācariyo āha – “tātā, satthu anucchaviko no deyyadhammo natthi, satthā ca",
  "atk-s0510a1:557_1": "bhikkhācaravelāya idhāgato, handa, mayaṁ deyyadhammaṁ yathābalaṁ dassāma. Tumhehi",
  "atk-s0510a1:557_2": "yaṁ yaṁ paṇītaṁ phalāphalaṁ ābhataṁ, taṁ taṁ āharathā”ti āharāpetvā hatthe dhovitvā",
  "atk-s0510a1:557_3": "sayaṁ tathāgatassa patte patiṭṭhāpesi. Satthārā phalāphale paṭiggahitamatte devatā",
  "atk-s0510a1:557_4": "dibbojaṁ pakkhipiṁsu. Tāpaso udakampi sayameva parissāvetvā adāsi. Tato bhojanakiccaṁ",
  "atk-s0510a1:557_5": "niṭṭhāpetvā satthari nisinne sabbe antevāsike pakkosāpetvā satthu santike sāraṇīyaṁ",
  "atk-s0510a1:557_6": "kathaṁ kathento nisīdi. Satthā “dve aggasāvakā bhikkhusaṅghena saddhiṁ āgacchantū”ti",
  "atk-s0510a1:557_7": "cintesi. Tāvadeva satasahassakhīṇāsavaparivārā aggasāvakā āgantvā bhagavantaṁ vanditvā ekamantaṁ aṭṭhaṁsu.",
  "atk-s0510a1:558_0": "Tato saradatāpaso antevāsike āmantesi – “tātā, satthu bhikkhusaṅghassa ca pupphāsanena",
  "atk-s0510a1:558_1": "pūjā kātabbā, tasmā pupphāni āharathā”ti. Te tāvadeva iddhiyā vaṇṇagandhasampannāni",
  "atk-s0510a1:558_2": "pupphāni āharitvā buddhassa yojanappamāṇaṁ pupphāsanaṁ paññāpesuṁ, ubhinnaṁ aggasāvakānaṁ",
  "atk-s0510a1:558_3": "tigāvutaṁ, sesabhikkhūnaṁ aḍḍhayojanikādibhedaṁ, saṅghanavakassa usabhamattaṁ paññāpesuṁ.",
  "atk-s0510a1:558_4": "Evaṁ paññattesu āsanesu saradatāpaso tathāgatassa purato añjaliṁ paggayha “bhante,",
  "atk-s0510a1:558_5": "mayhaṁ anuggahatthāya imaṁ pupphāsanaṁ atiruhathā”ti āha. Nisīdi bhagavā pupphāsane.",
  "atk-s0510a1:558_6": "Satthari nisinne dve aggasāvakā sesabhikkhū ca attano attano pattāsane nisīdiṁsu.",
  "atk-s0510a1:558_7": "Satthā “tesaṁ mahapphalaṁ hotū”ti nirodhaṁ samāpajji. Satthu samāpannabhāvaṁ ñatvā",
  "atk-s0510a1:558_8": "dve aggasāvakāpi sesabhikkhūpi nirodhaṁ samāpajjiṁsu. Tāpaso sattāhaṁ nirantaraṁ",
  "atk-s0510a1:558_9": "satthu pupphacchattaṁ dhārento aṭṭhāsi. Itare vanamūlaphalaṁ paribhuñjitvā sesakāle",
  "atk-s0510a1:558_10": "añjaliṁ paggayha aṭṭhaṁsu. Satthā sattāhassa accayena nirodhato vuṭṭhahitvā aggasāvakaṁ",
  "atk-s0510a1:558_11": "nisabhattheraṁ āmantesi – “tāpasānaṁ pupphāsanānumodanaṁ karohī”ti. Thero sāvakapāramīñāṇe",
  "atk-s0510a1:558_12": "ṭhatvā tesaṁ pupphāsanānumodanaṁ akāsi. Tassa desanāvasāne satthā dutiyaṁ aggasāvakaṁ",
  "atk-s0510a1:558_13": "anomattheraṁ āmantesi – “tvampi imesaṁ dhammaṁ desehī”ti. Sopi tepiṭakaṁ buddhavacanaṁ",
  "atk-s0510a1:558_14": "sammasitvā tesaṁ dhammaṁ kathesi. Dvinnampi desanāya dhammābhisamayo nāhosi. Atha",
  "atk-s0510a1:558_15": "satthā buddhavisaye ṭhatvā dhammadesanaṁ ārabhi. Desanāvasāne ṭhapetvā saradatāpasaṁ",
  "atk-s0510a1:558_16": "avasesā sabbepi catusattatisahassajaṭilā arahattaṁ pāpuṇiṁsu. Satthā te “etha bhikkhavo”ti",
  "atk-s0510a1:558_17": "hatthaṁ pasāresi. Te tāvadeva antarahitatāpasavesā aṭṭhaparikkhāradharā saṭṭhivassikatthero viya ahesuṁ.",
  "atk-s0510a1:559_0": "Saradatāpaso pana “aho vatāhampi ayaṁ nisabhatthero viya anāgate ekassa buddhassa",
  "atk-s0510a1:559_1": "sāvako bhaveyya”nti desanākāle uppannaparivitakkatāya aññavihito hutvā maggaphalāni",
  "atk-s0510a1:559_2": "paṭivijjhituṁ nāsakkhi. Atha satthāraṁ vanditvā tathā paṇidhānaṁ akāsi. Satthā anantarāyena",
  "atk-s0510a1:559_3": "samijjhanabhāvaṁ disvā “ito kappasatasahassādhikaṁ ekaṁ asaṅkhyeyyaṁ atikkamitvā",
  "atk-s0510a1:559_4": "gotamassa nāma sammāsambuddhassa aggasāvako sāriputto nāma bhavissatī”ti byākaritvā",
  "atk-s0510a1:559_5": "dhammakathaṁ vatvā bhikkhusaṅghaparivāro ākāsaṁ pakkhandi. Saradatāpasopi sahāyassa",
  "atk-s0510a1:559_6": "sirivaḍḍhassa santikaṁ gantvā “samma, mayā anomadassissa bhagavato pādamūle anāgate",
  "atk-s0510a1:559_7": "uppajjanakassa gotamasammāsambuddhassa aggasāvakaṭṭhānaṁ patthitaṁ, tvampi tassa",
  "atk-s0510a1:559_8": "dutiyasāvakaṭṭhānaṁ patthehī”ti. Sirivaḍḍho taṁ upadesaṁ sutvā attano nivesanadvāre",
  "atk-s0510a1:559_9": "aṭṭhakarīsamattaṁ ṭhānaṁ samatalaṁ kāretvā lājapañcamāni pupphāni vikiritvā nīluppalacchadanaṁ",
  "atk-s0510a1:559_10": "maṇḍapaṁ kāretvā buddhāsanaṁ paññāpetvā bhikkhūnampi āsanāni paññāpetvā mahantaṁ",
  "atk-s0510a1:559_11": "sakkārasammānaṁ sajjetvā saradatāpasena satthāraṁ nimantāpetvā sattāhaṁ mahādānaṁ",
  "atk-s0510a1:559_12": "pavattetvā buddhappamukhaṁ bhikkhusaṅghaṁ mahārahehi vatthehi acchādetvā dutiyasāvakabhāvāya",
  "atk-s0510a1:559_13": "paṇidhānaṁ akāsi. Satthā tassa anantarāyena samijjhanabhāvaṁ disvā vuttanayena byākaritvā",
  "atk-s0510a1:559_14": "bhattānumodanaṁ katvā pakkāmi. Sirivaḍḍho haṭṭhapahaṭṭho yāvajīvaṁ kusalakammaṁ katvā",
  "atk-s0510a1:559_15": "dutiyacittavāre kāmāvacaradevaloke nibbatti. Saradatāpaso cattāro brahmavihāre bhāvetvā",
  "atk-s0510a1:559_16": "brahmaloke nibbatti.",
  "atk-s0510a1:560_0": "Tato paṭṭhāya tesaṁ ubhinnampi antarā kammaṁ na kathitaṁ. Amhākaṁ pana bhagavato",
  "atk-s0510a1:560_1": "uppattito puretarameva saradatāpaso rājagahassa avidūre upatissāgāme rūpasāriyā brāhmaṇiyā",
  "atk-s0510a1:560_2": "kucchimhi paṭisandhiṁ gaṇhi. Taṁdivasamevassa sahāyopi rājagahasseva avidūre kolitagāme",
  "atk-s0510a1:560_3": "moggaliyā brāhmaṇiyā kucchimhi paṭisandhiṁ gaṇhi. Tasmā moggallāno moggaliyā brāhmaṇiyā",
  "atk-s0510a1:560_4": "puttoti moggallāno. Moggaligottena jātoti vā moggallāno. Atha vā mātukumārikakāle",
  "atk-s0510a1:560_5": "tassā mātāpitūhi vuttaṁ – “mā uggali mā uggalī”ti vacanamupādāya “muggalī”ti nāmaṁ.",
  "atk-s0510a1:560_6": "Tassā muggaliyā puttoti moggallāno. Atha vā sotāpattimaggādimaggassa lābhe ādāne",
  "atk-s0510a1:560_7": "paṭivijjhane alaṁ samatthoti moggallānoti. Tāni kira dve kulāni yāva sattamā kulaparivaṭṭā",
  "atk-s0510a1:560_8": "ābaddhasahāyāneva. Tesaṁ dvinnaṁ ekadivasameva gabbhaparihāramadaṁsu. Dasamāsaccayena",
  "atk-s0510a1:560_9": "jātānampi tesaṁ chasaṭṭhi dhātiyo paṭṭhapesuṁ. Nāmaggahaṇadivase rūpasārībrāhmaṇiyā",
  "atk-s0510a1:560_10": "puttassa upatissagāme jeṭṭhakulassa puttattā upatissoti nāmaṁ kariṁsu. Itarassa kolitagāme",
  "atk-s0510a1:560_11": "jeṭṭhakulassa puttattā kolitoti nāmaṁ kariṁsu. Te ubhopi mahatā parivārena vaḍḍhantā",
  "atk-s0510a1:560_12": "vuddhimanvāya sabbasippānaṁ pāraṁ agamaṁsu.",
  "atk-s0510a1:561_0": "Athekadivasaṁ te rājagahe giraggasamajjaṁ passantā mahājanaṁ sannipatitaṁ disvā ñāṇassa",
  "atk-s0510a1:561_1": "paripākaṁ gatattā yoniso ummujjantā “sabbepime oraṁ vassasatāva maccumukhaṁ pavisantī”ti",
  "atk-s0510a1:561_2": "saṁvegaṁ paṭilabhitvā “amhehi mokkhadhammo pariyesitabbo, tañca pariyesantehi ekā",
  "atk-s0510a1:561_3": "pabbajjā laddhuṁ vaṭṭatī”ti nicchayaṁ katvā pañcamāṇavakasatehi saddhiṁ sañcayassa",
  "atk-s0510a1:561_4": "paribbājakassa santike pabbajiṁsu. Tesaṁ pabbajitakālato paṭṭhāya sañcayo lābhaggayasaggappatto",
  "atk-s0510a1:561_5": "ahosi. Te katipāheneva sabbaṁ sañcayassa samayaṁ parimajjitvā tattha sāraṁ adisvā",
  "atk-s0510a1:561_6": "tato nibbijjitvā tattha tattha paṇḍitasammate samaṇabrāhmaṇe pañhaṁ pucchanti, te",
  "atk-s0510a1:561_7": "tehi puṭṭhā na sampādenti. Aññadatthu teyeva tesaṁ pañhaṁ vissajjenti. Evaṁ te mokkhaṁ",
  "atk-s0510a1:561_8": "pariyesantā katikaṁ akaṁsu – “amhesu yo paṭhamaṁ amataṁ adhigacchati, so itarassa ārocetū”ti.",
  "atk-s0510a1:562_0": "Tena ca samayena amhākaṁ satthari paṭhamābhisambodhiṁ patvā pavattitavaradhammacakke",
  "atk-s0510a1:562_1": "anupubbena uruvelakassapādike sahassajaṭile dametvā rājagahe viharante ekadivasaṁ",
  "atk-s0510a1:562_2": "upatisso paribbājako paribbājakārāmaṁ gacchanto āyasmantaṁ assajittheraṁ rājagahe",
  "atk-s0510a1:562_3": "piṇḍāya carantaṁ disvā “na mayā evarūpo ākappasampanno pabbajito diṭṭhapubbo, santadhammena",
  "atk-s0510a1:562_4": "nāma ettha bhavitabba”nti sañjātapasādo pañhaṁ pucchituṁ āyasmantaṁ udikkhanto piṭṭhito",
  "atk-s0510a1:562_5": "piṭṭhito anubandhi. Theropi laddhapiṇḍapāto paribhuñjituṁ patirūpaṁ okāsaṁ gato.",
  "atk-s0510a1:562_6": "Paribbājako attano paribbājakapīṭhaṁ paññāpetvā adāsi. Bhattakiccapariyosāne cassa",
  "atk-s0510a1:562_7": "attano kuṇḍikāya udakaṁ adāsi. Evaṁ so ācariyavattaṁ katvā katabhattakiccena therena",
  "atk-s0510a1:562_8": "saddhiṁ paṭisanthāraṁ katvā – “ko vā te satthā, kassa vā tvaṁ dhammaṁ rocesī”ti pucchi.",
  "atk-s0510a1:562_9": "Thero sammāsambuddhaṁ apadisi. Puna tena “kiṁ vādī panāyasmato satthā”ti puṭṭho “imassa",
  "atk-s0510a1:562_10": "sāsanassa gambhīrataṁ dassessāmī”ti attano navakabhāvaṁ pavedetvā saṅkhepavasena",
  "atk-s0510a1:562_11": "cassa sāsanadhammaṁ kathento “ye dhammā hetuppabhavā”ti gāthamāha. Paribbājako paṭhamapadadvayameva",
  "atk-s0510a1:562_12": "sutvā sahassanayasampanne sotāpattimaggaphale patiṭṭhahi. Itaraṁ padadvayaṁ sotāpannakāle",
  "atk-s0510a1:562_13": "niṭṭhāsi. Gāthāpariyosāne pana sotāpanno hutvā uparivisese apavattante “bhavissati",
  "atk-s0510a1:562_14": "ettha kāraṇa”nti sallakkhetvā theraṁ āha – “mā, bhante, upari dhammadesanaṁ vaḍḍhayittha,",
  "atk-s0510a1:562_15": "ettakameva alaṁ, kahaṁ amhākaṁ satthā vasatī”ti? “Veḷuvane”ti. “Bhante, tumhe purato",
  "atk-s0510a1:562_16": "gacchatha, ahaṁ mayhaṁ sahāyassa katapaṭiññaṁ mocetvā taṁ gahetvā āgamissāmī”ti pañcapatiṭṭhitena",
  "atk-s0510a1:562_17": "vanditvā padakkhiṇaṁ katvā theraṁ uyyojetvā paribbājakārāmaṁ agamāsi.",
  "atk-s0510a1:563_0": "Kolitaparibbājako taṁ dūratova āgacchantaṁ disvā “mukhavaṇṇo na aññadivasesu viya",
  "atk-s0510a1:563_1": "addhānena amataṁ adhigataṁ bhavissatī”ti tenevassa visesādhigamaṁ sambhāvetvā amatādhigamaṁ",
  "atk-s0510a1:563_2": "pucchi. Sopissa “āvuso, amatamadhigata”nti paṭijānitvā tameva gāthaṁ abhāsi. Gāthāpariyosāne",
  "atk-s0510a1:563_3": "kolito sotāpattiphale patiṭṭhahitvā āha – “kahaṁ no satthā”ti? “Veḷuvane”ti. “Tena",
  "atk-s0510a1:563_4": "hi, āvuso, āyāma, satthāraṁ passissāmā”ti. Upatisso sabbakālampi ācariyapūjakova,",
  "atk-s0510a1:563_5": "tasmā sañcayassa satthu guṇe pakāsetvā tampi satthu santikaṁ netukāmo ahosi. So lābhāsāpakato",
  "atk-s0510a1:563_6": "antevāsikabhāvaṁ anicchanto “na sakkomi cāṭi hutvā udakasiñcanaṁ hotu”nti paṭikkhipi.",
  "atk-s0510a1:563_7": "Te anekehi kāraṇehi taṁ saññāpetuṁ asakkontā attano ovāde vattamānehi aḍḍhuteyyasatehi",
  "atk-s0510a1:563_8": "antevāsikehi saddhiṁ veḷuvanaṁ agamaṁsu. Satthā te dūratova āgacchante disvā “etaṁ",
  "atk-s0510a1:563_9": "me sāvakayugaṁ bhavissati, aggaṁ bhaddayuga”nti vatvā tesaṁ parisāya cariyavasena",
  "atk-s0510a1:563_10": "dhammaṁ desetvā arahatte patiṭṭhāpetvā ehibhikkhubhāvena upasampadaṁ adāsi. Yathā",
  "atk-s0510a1:563_11": "tesaṁ evaṁ aggasāvakānampi iddhimayapattacīvaraṁ āgatameva. Uparimaggattayakiccaṁ",
  "atk-s0510a1:563_12": "pana na niṭṭhāsi. Kasmā? Sāvakapāramīñāṇassa mahantatāya.",
  "atk-s0510a1:564_0": "Tesu āyasmā mahāmoggallāno pabbajitato sattame divase magadharaṭṭhe kallavālagāme",
  "atk-s0510a1:564_1": "samaṇadhammaṁ karonto thinamiddhe okkamante satthārā saṁvejito thinamiddhaṁ vinodetvā",
  "atk-s0510a1:564_2": "dhātukammaṭṭhānaṁ suṇanto eva uparimaggattayaṁ adhigantvā sāvakapāramīñāṇassa matthakaṁ",
  "atk-s0510a1:564_3": "pāpuṇi. Āyasmā sāriputto pabbajjāya addhamāsaṁ atikkamitvā satthārā saddhiṁ rājagahe",
  "atk-s0510a1:564_4": "sūkarakhataleṇe viharanto attano bhāgineyyassa dīghanakhaparibbājakassa vedanāpariggahasuttante",
  "atk-s0510a1:564_5": "desiyamāne desanānusārena ñāṇaṁ pesetvā parassa vaḍḍhitaṁ bhattaṁ bhuñjanto viya",
  "atk-s0510a1:564_6": "sāvakapāramīñāṇassa matthakaṁ pāpuṇi. Iti dvinnaṁ aggasāvakānaṁ satthu samīpe eva",
  "atk-s0510a1:564_7": "sāvakapāramīñāṇaṁ matthakaṁ pattaṁ.",
  "atk-s0510a1:565_0": "Evaṁ pattasāvakapāramīñāṇo āyasmā sāriputto “kena kammena ayaṁ sampatti laddhā”ti",
  "atk-s0510a1:565_1": "āvajjento taṁ ñatvā pītisomanassavasena udānaṁ udānento “himavantassa avidūre”tiādimāha. Tena vuttaṁ –",
  "atk-s0510a1:566": "141.",
  "atk-s0510a1:567": "“Himavantassa avidūre, lambako nāma pabbato;",
  "atk-s0510a1:568": "Assamo sukato mayhaṁ, paṇṇasālā sumāpitā”ti.",
  "atk-s0510a1:569_0": "Tattha himavantassāti himo assa atthīti himavā, tassa himavantassa avidūre samīpe,",
  "atk-s0510a1:569_1": "himālayapaṭibaddhavanehi attho. Lambako nāma pabbatoti evaṁnāmako paṁsumissakapabbato.",
  "atk-s0510a1:569_2": "Assamo sukato mayhanti tasmiṁ lambake pabbate mayhaṁ mamatthāya kato assamo araññavāso",
  "atk-s0510a1:569_3": "āsamantato samoti assamo. Natthi paviṭṭhānaṁ samo parissamo etthāti vā assamo, so",
  "atk-s0510a1:569_4": "itthambhūto araññavāso suṭṭhu kato, rattiṭṭhānadivāṭṭhānakuṭimaṇḍapādivasena sundarenākārena",
  "atk-s0510a1:569_5": "katoti attho. Paṇṇasālāti usīrapabbajādīhi paṇṇehi chāditā nivasanapaṇṇasālāti attho.",
  "atk-s0510a1:570": "142.",
  "atk-s0510a1:571": "“Uttānakūlā nadikā, supatitthā manoramā;",
  "atk-s0510a1:572": "Susuddhapulinākiṇṇā, avidūre mamassamaṁ”.",
  "atk-s0510a1:573_0": "Tattha uttānakūlāti agambhīrā nadī. Supatitthāti sundarapatitthā. Manoramā manallīnā",
  "atk-s0510a1:573_1": "manāpā. Susuddhapulinākiṇṇāti suṭṭhu dhavalamuttādalasadisavālukākiṇṇā gahanībhūtāti",
  "atk-s0510a1:573_2": "attho. Sā itthambhūtā nadikā kunnadī mamassamaṁ mayhaṁ assamassa avidūre samīpe ahosīti",
  "atk-s0510a1:573_3": "attho. “Assama”nti ca sattamyatthe upayogavacananti veditabbaṁ.",
  "atk-s0510a1:574": "143.",
  "atk-s0510a1:575": "“Asakkharā apabbhārā, sādu appaṭigandhikā;",
  "atk-s0510a1:576": "Sandatī nadikā tattha, sobhayantā mamassamaṁ”.",
  "atk-s0510a1:577_0": "Tattha asakkharāti “pulinākiṇṇā”ti vuttattā asakkharā sakkharavirahitā. Apabbhārāti",
  "atk-s0510a1:577_1": "pabbhāravirahitā, agambhīrakūlāti attho. Sādu appaṭigandhikāti sādurasodakā duggandharahitā",
  "atk-s0510a1:577_2": "mayhaṁ assamapadaṁ sobhayantī nadikā khuddakanadī sandati pavattatīti attho.",
  "atk-s0510a1:578": "144.",
  "atk-s0510a1:579": "“Kumbhīlā makarā cettha, susumārā ca kacchapā;",
  "atk-s0510a1:580": "Sandati nadikā tattha, sobhayantā mamassamaṁ”.",
  "atk-s0510a1:581_0": "Tattha kumbhīlamacchā makaramacchā ca susumārā caṇḍamacchā ca kacchapamacchā ca ettha",
  "atk-s0510a1:581_1": "etissaṁ nadiyaṁ kīḷantā ahesunti sambandho. Mamassamaṁ sobhayantā nadikā khuddakanadī",
  "atk-s0510a1:581_2": "sandati pavattatīti sambandho.",
  "atk-s0510a1:582": "145.",
  "atk-s0510a1:583": "“Pāṭhīnā pāvusā macchā, balajā muñjarohitā;",
  "atk-s0510a1:584": "Vaggaḷā papatāyantā, sobhayanti mamassamaṁ”.",
  "atk-s0510a1:585_0": "Pāṭhīnamacchā ca pāvusā macchā ca balajamacchā ca muñjamacchā rohitamacchā ca vaggaḷamacchā",
  "atk-s0510a1:585_1": "ca ete sabbe macchajātikā ito cito ca papatāyantā nadiyā saddhiṁ pavattantā mama",
  "atk-s0510a1:585_2": "assamapadaṁ sobhayantīti attho.",
  "atk-s0510a1:586": "146.",
  "atk-s0510a1:587": "“Ubho kūlesu nadiyā, pupphino phalino dumā;",
  "atk-s0510a1:588": "Ubhato abhilambantā, sobhayanti mamassamaṁ”.",
  "atk-s0510a1:589": "Tattha ubho kūlesūti tassā nadiyā ubhosu passesu dhuvapupphino dhuvaphalino rukkhā ubhato abhilambantā nadiyā ubho tīre heṭṭhā onamantā mama assamaṁ sobhayantīti attho.",
  "atk-s0510a1:590": "147.",
  "atk-s0510a1:591": "“Ambā sālā ca tilakā, pāṭalī sinduvārakā;",
  "atk-s0510a1:592": "Dibbagandhā sampavanti, pupphitā mama assame”.",
  "atk-s0510a1:593_0": "Tattha ambāti madhupiṇḍiambā ca sālarukkhā ca tilakarukkhā ca pāṭalirukkhā ca sinduvārakarukkhā",
  "atk-s0510a1:593_1": "ca ete rukkhā niccakālaṁ pupphitā pupphantā. Dibbā gandhā iva mama assame sugandhā",
  "atk-s0510a1:593_2": "sampavanti samantato pavāyantīti attho.",
  "atk-s0510a1:594": "148.",
  "atk-s0510a1:595": "“Campakā saḷalā nīpā, nāgapunnāgaketakā;",
  "atk-s0510a1:596": "Dibbagandhā sampavanti, pupphitā mama assame”.",
  "atk-s0510a1:597_0": "Tattha campakarukkhā ca saḷalarukkhā ca suvaṇṇavaṭṭalasadisapupphā nīparukkhā ca",
  "atk-s0510a1:597_1": "nāgarukkhā ca punnāgarukkhā ca sugandhayantā ketakarukkhā ca ete sabbe rukkhā dibbā",
  "atk-s0510a1:597_2": "gandhāriva mama assame pupphitā phullitā sampavanti sugandhaṁ suṭṭhu pavāyantīti attho.",
  "atk-s0510a1:598": "149.",
  "atk-s0510a1:599": "Asokā ca“adhimuttā asokā ca, bhaginīmālā ca pupphitā;",
  "atk-s0510a1:600": "Aṅkolā bimbijālā ca, pupphitā mama assame”.",
  "atk-s0510a1:601_0": "Tattha pupphitā adhimuttakarukkhā ca pupphitā asokarukkhā ca pupphitā bhaginīmālā",
  "atk-s0510a1:601_1": "ca pupphitā aṅkolā ca pupphitā bimbijālā ca ete rukkhā mama assame phullitā sobhayantīti sambandho.",
  "atk-s0510a1:602": "150.",
  "atk-s0510a1:603": "“Ketakā kandali ceva, godhukā tiṇasūlikā;",
  "atk-s0510a1:604": "Dibbagandhaṁ sampavantā, sobhayanti mamassamaṁ”.",
  "atk-s0510a1:605_0": "Tattha ketakāti sugandhaketakagacchā ca. Kandalirukkhā ca godhukarukkhā ca tiṇasūlikagacchā",
  "atk-s0510a1:605_1": "ca ete sabbe rukkhajātikā dibbagandhaṁ pavāyamānā mama assamaṁ sakalaṁ sobhayantīti attho.",
  "atk-s0510a1:606": "151.",
  "atk-s0510a1:607": "“Kaṇikārā kaṇṇikā ca, asanā ajjunā bahū;",
  "atk-s0510a1:608": "Dibbagandhaṁ sampavantā, sobhayanti mamassamaṁ”.",
  "atk-s0510a1:609": "Ete kaṇikārādayo rukkhā mama assamaṁ sakalaṁ sobhayantā dibbagandhaṁ sampavāyantīti sambandho.",
  "atk-s0510a1:610": "152.",
  "atk-s0510a1:611": "“Punnāgā giripunnāgā, koviḷārā ca pupphitā;",
  "atk-s0510a1:612": "Dibbagandhaṁ sampavantā, sobhayanti mamassamaṁ”.",
  "atk-s0510a1:613": "Punnāgādayo rukkhā dibbagandhaṁ pavāyamānā mama assamaṁ sobhayantīti attho.",
  "atk-s0510a1:614": "153.",
  "atk-s0510a1:615": "“Uddālakā ca kuṭajā, kadambā vakulā bahū;",
  "atk-s0510a1:616": "Dibbagandhaṁ sampavantā, sobhayanti mamassamaṁ”.",
  "atk-s0510a1:617": "Uddālakādayo rukkhā dibbagandhaṁ vāyamānā mama assamaṁ sobhayantīti sambandho.",
  "atk-s0510a1:618": "154.",
  "atk-s0510a1:619": "“Āḷakā isimuggā ca, kadalimātuluṅgiyo;",
  "atk-s0510a1:620": "Gandhodakena saṁvaḍḍhā, phalāni dhārayanti te”.",
  "atk-s0510a1:621": "Tattha ete āḷakādayo gacchā candanādisugandhagandhodakena vaḍḍhitvā suvaṇṇaphalāni dhārentā mama assamaṁ sobhayantīti attho.",
  "atk-s0510a1:622": "155.",
  "atk-s0510a1:623": "“Aññe pupphanti padumā, aññe jāyanti kesarī;",
  "atk-s0510a1:624": "Aññe opupphā padumā, pupphitā taḷāke tadā”.",
  "atk-s0510a1:625_0": "Tattha aññe pupphanti padumāti mama assamassa avidūre taḷāke aññe ekacce padumā pupphanti,",
  "atk-s0510a1:625_1": "ekacce kesarī padumā jāyanti nibbattanti, ekacce padumā opupphā vigalitapattakesarāti attho.",
  "atk-s0510a1:626": "156.",
  "atk-s0510a1:627": "“Gabbhaṁ gaṇhanti padumā, niddhāvanti muḷāliyo;",
  "atk-s0510a1:628": "Siṅghāṭipattamākiṇṇā, sobhanti taḷāke tadā”.",
  "atk-s0510a1:629_0": "Tattha gabbhaṁ gaṇhanti padumāti tadā tāpasena hutvā mama vasanasamaye ekacce padumā",
  "atk-s0510a1:629_1": "taḷākabbhantare makuḷapupphādayo gaṇhanti. Muḷāliyo padumamūlā niddhāvanti ito kaddamabbhantarato",
  "atk-s0510a1:629_2": "hatthidāṭhā viya gacchantīti attho. Pattapupphamākiṇṇā gahanībhūtā siṅghāṭiyo sobhayantīti attho.",
  "atk-s0510a1:630": "157.",
  "atk-s0510a1:631": "“Nayitā ambagandhī ca, uttalī bandhujīvakā;",
  "atk-s0510a1:632": "Dibbagandhā sampavanti, pupphitā taḷāke tadā”.",
  "atk-s0510a1:633_0": "Tadā mama vasanasamaye taḷākassa samīpe nayitā ca gacchā ambagandhī ca gacchā uttalī",
  "atk-s0510a1:633_1": "nāma gacchā ca bandhujīvakā ca ete sabbe gacchā pupphitā pupphadhāritā sugandhavāhakā",
  "atk-s0510a1:633_2": "taḷākaṁ sobhayantīti attho.",
  "atk-s0510a1:634": "158.",
  "atk-s0510a1:635": "“Pāṭhīnā pāvusā macchā, balajā muñjarohitā;",
  "atk-s0510a1:636": "Saṁgulā maggurā ceva, vasanti taḷāke tadā”.",
  "atk-s0510a1:637": "Tadā mama vasanasamaye nibbhītā pāṭhīnādayo macchā taḷāke vasantīti sambandho.",
  "atk-s0510a1:638": "159.",
  "atk-s0510a1:639": "“Kumbhīlā susumārā ca, tantigāhā ca rakkhasā;",
  "atk-s0510a1:640": "Oguhā ajagarā ca, vasanti taḷāke tadā”.",
  "atk-s0510a1:641": "Tadā mama vasanasamaye mama assamasamīpe taḷāke ete kumbhīlādayo macchā nibbhītā nirūpaddavā vasantīti sambandho.",
  "atk-s0510a1:642": "160.",
  "atk-s0510a1:643": "“Pārevatā ravihaṁsā, cakkavākā nadīcarā;",
  "atk-s0510a1:644": "Kokilā sukasāḷikā, upajīvanti taṁ saraṁ”.",
  "atk-s0510a1:645_0": "Tattha mama assamasamīpe saraṁ nissāya pārevatāpakkhī ca ravihaṁsāpakkhī ca nadīcarā",
  "atk-s0510a1:645_1": "cakkavākapakkhī ca kokilāpakkhī ca sukapakkhī ca sāḷikāpakkhī ca taṁ saraṁ upanissāya",
  "atk-s0510a1:645_2": "jīvantīti sambandho.",
  "atk-s0510a1:646": "161.",
  "atk-s0510a1:647": "“Kukutthakā kuḷīrakā, vane pokkharasātakā;",
  "atk-s0510a1:648": "Dindibhā suvapotā ca, upajīvanti taṁ saraṁ”.",
  "atk-s0510a1:649_0": "Tattha kukutthakāti evaṁnāmikā pakkhī ca. Kuḷīrakāti evaṁnāmikā pakkhī ca. Vane pokkharasātakā",
  "atk-s0510a1:649_1": "pakkhī ca dindibhā pakkhī ca suvapotā pakkhī ca ete sabbe pakkhino taṁ mama assamasamīpe",
  "atk-s0510a1:649_2": "saraṁ nissāya jīvantīti sambandho.",
  "atk-s0510a1:650": "162.",
  "atk-s0510a1:651": "“Haṁsā koñcā mayūrā ca, kokilā tambacūḷakā;",
  "atk-s0510a1:652": "Pammakā jīvaṁjīvā ca, upajīvanti taṁ saraṁ”.",
  "atk-s0510a1:653": "Sabbe ete haṁsādayo pakkhino taṁ saraṁ upanissāya jīvanti jīvikaṁ pālentīti attho.",
  "atk-s0510a1:654": "163.",
  "atk-s0510a1:655": "“Kosikā poṭṭhasīsā ca, kurarā senakā bahū;",
  "atk-s0510a1:656": "Mahākāḷā ca sakuṇā, upajīvanti taṁ saraṁ”.",
  "atk-s0510a1:657_0": "Tattha kosikā ca pakkhī poṭṭhasīsā ca pakkhī kurarā ca pakkhī senakā ca pakkhī mahākāḷā",
  "atk-s0510a1:657_1": "ca pakkhī thale bahū pakkhino taṁ saraṁ tassa sarassa samīpe jīvanti jīvikaṁ kappentīti attho.",
  "atk-s0510a1:658": "164.",
  "atk-s0510a1:659": "“Pasadā ca varāhā ca, camarā gaṇḍakā bahū;",
  "atk-s0510a1:660": "Rohiccā sukapotā ca, upajīvanti taṁ saraṁ”.",
  "atk-s0510a1:661": "Tattha pasadādayo ete migā taṁ saraṁ tasmiṁ sarasamīpe, bhummatthe upayogavacanaṁ, jīvitaṁ paripālentā viharantīti attho.",
  "atk-s0510a1:662": "165.",
  "atk-s0510a1:663": "“Sīhabyagghā ca dīpī ca, acchakokataracchakā;",
  "atk-s0510a1:664": "Tidhā pabhinnamātaṅgā, upajīvanti taṁ saraṁ”.",
  "atk-s0510a1:665": "Ete sīhādayo catuppadā sarasamīpe upaddavarahitā jīvantīti sambandho.",
  "atk-s0510a1:666": "166.",
  "atk-s0510a1:667": "“Kinnarā vānarā ceva, athopi vanakammikā;",
  "atk-s0510a1:668": "Cetā ca luddakā ceva, upajīvanti taṁ saraṁ”.",
  "atk-s0510a1:669": "Ettha ete evaṁnāmikā kinnarādayo sattā tasmiṁ sarasamīpe vasantīti attho.",
  "atk-s0510a1:670": "167.",
  "atk-s0510a1:671": "“Tindukāni piyālāni, madhukekā sumāriyo;",
  "atk-s0510a1:672": "Dhuvaṁ phalāni dhārenti, avidūre mamassamaṁ”.",
  "atk-s0510a1:673": "Tattha ete tindukādayo rukkhā dhuvaṁ hemantagimhavassānasaṅkhāte kālattaye mama assamato avidūre ṭhāne madhuraphalāni dhārentīti sambandho.",
  "atk-s0510a1:674": "168.",
  "atk-s0510a1:675": "“Kosambā saḷalā nimbā, sāduphalasamāyutā;",
  "atk-s0510a1:676": "Dhuvaṁ phalāni dhārenti, avidūre mamassamaṁ”.",
  "atk-s0510a1:677": "Tattha ete kosambādayo rukkhā sāraphalā madhuraphalā uttamaphalā samāyutā saṁ suṭṭhu āyutā samaṅgībhūtā niccaṁ phaladhārino mama assamasamīpe sobhantīti attho.",
  "atk-s0510a1:678": "169.",
  "atk-s0510a1:679": "“Harītakā āmalakā, ambajambuvibhītakā;",
  "atk-s0510a1:680": "Kolā bhallātakā billā, phalāni dhārayanti te”.",
  "atk-s0510a1:681": "Te harītakādayo rukkhā mama assamasamīpe jātā niccaṁ phalāni dhārayantīti sambandho.",
  "atk-s0510a1:682": "170.",
  "atk-s0510a1:683": "“Āluvā ca kaḷambā ca, biḷālītakkaḷāni ca;",
  "atk-s0510a1:684": "Jīvakā sutakā ceva, bahūkā mama assame”.",
  "atk-s0510a1:685": "Ete āluvādayo mūlaphalā khuddā madhurasā mama assamasamīpe bahū santīti sambandho.",
  "atk-s0510a1:686": "171.",
  "atk-s0510a1:687": "“Assamassāvidūramhi, taḷākāsuṁ sunimmitā;",
  "atk-s0510a1:688": "Acchodakā sītajalā, supatitthā manoramā”.",
  "atk-s0510a1:689_0": "Tattha assamassāvidūramhi assamassa samīpe sunimmitā suṭṭhu ārohanaorohanakkhamaṁ",
  "atk-s0510a1:689_1": "katvā nimmitā acchodakā vippasannodakā sītajalā sītodakā supatitthā sundaratitthā",
  "atk-s0510a1:689_2": "manoramā somanassakarā taḷākā āsuṁ ahesunti attho.",
  "atk-s0510a1:690": "172.",
  "atk-s0510a1:691": "“Padumuppalasañchannā, puṇḍarīkasamāyutā;",
  "atk-s0510a1:692": "Mandālakehi sañchannā, dibbagandhopavāyati”.",
  "atk-s0510a1:693": "Tattha padumehi ca uppalehi ca sañchannā paripuṇṇā puṇḍarīkehi samāyutā samaṅgībhūtā mandālakehi ca sañchannā gahanībhūtā taḷākā dibbagandhāni upavāyanti samantato vāyantīti attho.",
  "atk-s0510a1:694": "173.",
  "atk-s0510a1:695": "“Evaṁ sabbaṅgasampanne, pupphite phalite vane;",
  "atk-s0510a1:696": "Sukate assame ramme, viharāmi ahaṁ tadā”.",
  "atk-s0510a1:697_0": "Tattha evaṁ sabbaṅgasampanneti abbehi nadikādiavayavehi sampanne paripuṇṇe pupphaphalarukkhehi",
  "atk-s0510a1:697_1": "gahanībhūte vane sukate ramaṇīye assame araññāvāse tadā tāpasabhūtakāle ahaṁ viharāmīti attho.",
  "atk-s0510a1:698": "Ettāvatā assamasampattiṁ dassetvā idāni attano sīlādiguṇasampattiṁ dassento –",
  "atk-s0510a1:699": "174.",
  "atk-s0510a1:700": "“Sīlavā vatasampanno, jhāyī jhānarato sadā;",
  "atk-s0510a1:701": "Pañcābhiññābalappatto, suruci nāma tāpaso”ti. – āha;",
  "atk-s0510a1:702_0": "Tattha sīlavāti jhānasampayuttacatupārisuddhisīlasadisehi pañcahi sīlehi sampuṇṇoti",
  "atk-s0510a1:702_1": "attho. Vatasampannoti “ito paṭṭhāya gharāvāsaṁ pañca kāmaguṇe vā na sevissāmī”ti",
  "atk-s0510a1:702_2": "vatasamādānena sampanno. Jhāyīti lakkhaṇūpanijjhānaārammaṇūpanijjhānehi jhāyī jhāyanasīlo.",
  "atk-s0510a1:702_3": "Jhānaratoti etesu jhānesu rato allīno sadā sampuṇṇo. Pañcābhiññābalappattoti iddhividhadibbasotaparacittavijānanapubbenivāsānussatidibbacakkhusaṅkhātāhi",
  "atk-s0510a1:702_4": "pañcahi abhiññāhi visesapaññāhi balasampanno, paripuṇṇoti attho. Nāmena suruci nāma",
  "atk-s0510a1:702_5": "tāpaso hutvā viharāmīti sambandho.",
  "atk-s0510a1:703": "Ettakena attano guṇasampattiṁ dassetvā parisasampattiṁ dassento –",
  "atk-s0510a1:704": "175.",
  "atk-s0510a1:705": "“Catuvīsasahassāni, sissā mayhaṁ upaṭṭhahuṁ;",
  "atk-s0510a1:706": "Sabbe maṁ brāhmaṇā ete, jātimanto yasassino”ti. – ādimāha;",
  "atk-s0510a1:707": "Tattha ete sabbe catuvīsatisahassabrāhmaṇā mayhaṁ sissā jātimanto jātisampannā yasassino parivārasampannā maṁ upaṭṭhahunti sambandho.",
  "atk-s0510a1:708": "176.",
  "atk-s0510a1:709": "“Lakkhaṇe itihāse ca, sanighaṇḍusakeṭubhe;",
  "atk-s0510a1:710": "Padakā veyyākaraṇā, sadhamme pāramiṁ gatā”.",
  "atk-s0510a1:711_0": "Tattha lakkhaṇeti lakkhaṇasatthe. Sabbalokiyānaṁ itthipurisānaṁ “imehi lakkhaṇehi",
  "atk-s0510a1:711_1": "samannāgatā dukkhitā bhavanti, imehi sukhitā bhavantī”ti lakkhaṇaṁ jānāti. Tappakāsako",
  "atk-s0510a1:711_2": "gantho lakkhaṇaṁ, tasmiṁ lakkhaṇe ca. Itihāseti “itiha āsa itiha āsā”ti vuttavacanapaṭidīpake",
  "atk-s0510a1:711_3": "ganthe. Lakkhaṇe ca itihāse ca pāramiṁ pariyosānaṁ gatāti sambandho. Rukkhapabbatādīnaṁ",
  "atk-s0510a1:711_4": "nāmappakāsakaganthaṁ “nighaṇḍū”ti vuccati. Keṭūbheti kiriyākappavikappānaṁ kavīnaṁ",
  "atk-s0510a1:711_5": "upakārako gantho. Nighaṇḍuyā saha vattatīti sanighaṇḍu, keṭubhena saha vattatīti",
  "atk-s0510a1:711_6": "sakeṭubhaṁ, tasmiṁ sanighaṇḍusakeṭubhe vedattaye pāramiṁ gatāti sambandho. Padakāti",
  "atk-s0510a1:711_7": "nāmapadasamāsataddhitākhyātakitakādipadesu chekā. Veyyākaraṇāni candapāṇinīyakalāpādibyākaraṇe",
  "atk-s0510a1:711_8": "chekā. Sadhamme pāramiṁ gatāti attano dhamme brāhmaṇadhamme vedattaye pāramiṁ pariyosānaṁ gatā pattāti attho.",
  "atk-s0510a1:712": "177.",
  "atk-s0510a1:713": "“Uppātesu nimittesu, lakkhaṇesu ca kovidā;",
  "atk-s0510a1:714": "Pathabyā bhūmantalikkhe, mama sissā susikkhitā”.",
  "atk-s0510a1:715_0": "Tattha ukkāpātabhūmikampādikesu uppātesu ca subhanimittāsubhanimittesu ca itthilakkhaṇapurisalakkhaṇamahāpurisalakkhaṇesu",
  "atk-s0510a1:715_1": "ca kovidā chekā. Pathaviyā ca bhūmiyā ca sakalaloke ca antalikkhe ākāse cāti sabbattha",
  "atk-s0510a1:715_2": "mama sissā susikkhitā.",
  "atk-s0510a1:716": "178.",
  "atk-s0510a1:717": "“Appicchā nipakā ete, appāhārā alolupā;",
  "atk-s0510a1:718": "Lābhālābhena santuṭṭhā, parivārenti maṁ sadā”.",
  "atk-s0510a1:719_0": "Tattha appicchāti appakenāpi yāpentā. Nipakāti nepakkasaṅkhātāya paññāya samannāgatā.",
  "atk-s0510a1:719_1": "Appāhārāti ekāhārā ekabhattikāti attho. Alolupāti lolupataṇhāya appavattanakā. Lābhālābhenāti",
  "atk-s0510a1:719_2": "lābhena alābhena ca santuṭṭhā somanassā ete mama sissā sadā niccakālaṁ maṁ parivārenti",
  "atk-s0510a1:719_3": "upaṭṭhahantīti attho.",
  "atk-s0510a1:720": "179.",
  "atk-s0510a1:721": "“Jhāyī jhānaratā dhīrā, santacittā samāhitā;",
  "atk-s0510a1:722": "Ākiñcaññaṁ patthayantā, parivārenti maṁ sadā”.",
  "atk-s0510a1:723_0": "Tattha jhāyīti lakkhaṇūpanijjhānaārammaṇūpanijjhānehi samannāgatā. Jhāyanasīlā vā.",
  "atk-s0510a1:723_1": "Jhānaratāti tesu ca jhānesu ratā allīnā. Dhīrāti dhitisampannā. Santacittāti vūpasantamanā.",
  "atk-s0510a1:723_2": "Samāhitāti ekaggacittā. Ākiñcaññanti nippalibodhabhāvaṁ. Patthayantāti icchantā.",
  "atk-s0510a1:723_3": "Itthambhūtā me sissā sadā maṁ parivārentīti sambandho.",
  "atk-s0510a1:724": "180.",
  "atk-s0510a1:725": "“Abhiññāpāramippattā, pettike gocare ratā;",
  "atk-s0510a1:726": "Antalikkhacarā dhīrā, parivārenti maṁ sadā”.",
  "atk-s0510a1:727_0": "Tattha abhiññāpāramippattāti pañcasu abhiññāsu pāramiṁ pariyosānaṁ pattā pūritāti",
  "atk-s0510a1:727_1": "attho. Pettike gocare ratāti buddhānuññātāya aviññattiyā laddhe āhāre ratāti attho.",
  "atk-s0510a1:727_2": "Antalikkhacarāti antalikkhena ākāsena gacchantā āgacchantā cāti attho. Dhīrāti thirabhūtā",
  "atk-s0510a1:727_3": "sīhabyagghādiparissaye acchambhitasabhāvāti attho. Evaṁbhūtā mama tāpasā sadā maṁ",
  "atk-s0510a1:727_4": "parivārentīti attho.",
  "atk-s0510a1:728": "181.",
  "atk-s0510a1:729": "“Saṁvutā chasu dvāresu, anejā rakkhitindriyā;",
  "atk-s0510a1:730": "Asaṁsaṭṭhā ca te dhīrā, mama sissā durāsadā”.",
  "atk-s0510a1:731_0": "Tattha cakkhādīsu chasu dvāresu rūpādīsu chasu ārammaṇesu saṁvutā pihitā paṭicchannā,",
  "atk-s0510a1:731_1": "rakkhitagopitadvārāti attho. Anejā nittaṇhā rakkhitindriyā gopitacakkhādiindriyā",
  "atk-s0510a1:731_2": "asaṁsaṭṭhā ñātīhi gahaṭṭhehi amissībhūtāti attho. Durāsadāti duṭṭhu āsadā, āsādetuṁ",
  "atk-s0510a1:731_3": "ghaṭṭetuṁ asakkuṇeyyā ayoggāti attho.",
  "atk-s0510a1:732": "182.",
  "atk-s0510a1:733": "“Pallaṅkena nisajjāya, ṭhānacaṅkamanena ca;",
  "atk-s0510a1:734": "Vītināmenti te rattiṁ, mama sissā durāsadā”.",
  "atk-s0510a1:735": "Tattha mama sissā pallaṅkena ūrubaddhāsanena seyyaṁ vihāya nisajjāya ca ṭhānena ca caṅkamena ca sakalaṁ rattiṁ visesena atināmenti atikkāmentīti sambandho.",
  "atk-s0510a1:736": "183.",
  "atk-s0510a1:737": "“Rajanīye na rajjanti, dussanīye na dussare;",
  "atk-s0510a1:738": "Mohanīye na muyhanti, mama sissā durāsadā”.",
  "atk-s0510a1:739_0": "Te itthambhūtā mama sissā tāpasā rajanīye rajjitabbe vatthusmiṁ na rajjanti rajjaṁ",
  "atk-s0510a1:739_1": "na uppādenti. Dussanīye dussitabbe dosaṁ uppādetuṁ yutte vatthumhi na dussare dosaṁ",
  "atk-s0510a1:739_2": "na karonti. Mohanīye mohituṁ yutte vatthumhi na muyhanti mohaṁ na karonti, paññāsampayuttā bhavantīti attho.",
  "atk-s0510a1:740": "184.",
  "atk-s0510a1:741": "“Iddhiṁ vīmaṁsamānā te, vattanti niccakālikaṁ;",
  "atk-s0510a1:742": "Pathaviṁ te pakampenti, sārambhena durāsadā”.",
  "atk-s0510a1:743_0": "Te mama sissā “ekopi hutvā bahudhā hoti, bahudhāpi hutvā eko hotī”tiādikaṁ iddhivikubbanaṁ",
  "atk-s0510a1:743_1": "niccakālikaṁ vīmaṁsamānā vattantīti sambandho. Te mama sissā ākāsepi udakepi pathaviṁ",
  "atk-s0510a1:743_2": "nimminitvā iriyāpathaṁ pakampentīti attho. Sārambhena yugaggāhena kalahakaraṇena",
  "atk-s0510a1:743_3": "na āsādetabbāti attho.",
  "atk-s0510a1:744": "185.",
  "atk-s0510a1:745": "“Kīḷamānā ca te sissā, kīḷanti jhānakīḷitaṁ;",
  "atk-s0510a1:746": "Jambuto phalamānenti, mama sissā durāsadā”.",
  "atk-s0510a1:747_0": "Te mama sissā kīḷamānā paṭhamajjhānādikīḷaṁ kīḷanti laḷanti ramantīti attho. Jambutophalamānentīti",
  "atk-s0510a1:747_1": "himavantamhi satayojanubbedhajamburukkhato ghaṭappamāṇaṁ jambuphalaṁ iddhiyā gantvā ānentīti attho.",
  "atk-s0510a1:748": "186.",
  "atk-s0510a1:749": "“Aññe gacchanti goyānaṁ, aññe pubbavidehakaṁ;",
  "atk-s0510a1:750": "Aññe ca uttarakuruṁ, esanāya durāsadā”.",
  "atk-s0510a1:751_0": "Tesaṁ mama sissānaṁ antare aññe ekacce goyānaṁ aparagoyānaṁ dīpaṁ gacchanti, ekacce",
  "atk-s0510a1:751_1": "pubbavidehakaṁ dīpaṁ gacchanti, ekacce uttarakuruṁ dīpaṁ gacchanti, te durāsadā etesu",
  "atk-s0510a1:751_2": "ṭhānesu esanāya gavesanāya paccayapariyesanāya gacchantīti sambandho.",
  "atk-s0510a1:752": "187.",
  "atk-s0510a1:753": "“Purato pesenti khāriṁ, pacchato ca vajanti te;",
  "atk-s0510a1:754": "Catuvīsasahassehi, chāditaṁ hoti ambaraṁ”.",
  "atk-s0510a1:755_0": "Te mama sissā ākāsena gacchamānā khāriṁ tāpasaparikkhārabharitaṁ kājaṁ purato pesenti",
  "atk-s0510a1:755_1": "paṭhamaṁ abhimukhañca taṁ pesetvā sayaṁ tassa pacchato gacchantīti attho. Evaṁ gacchamānehi",
  "atk-s0510a1:755_2": "catuvīsasahassehi tāpasehi ambaraṁ ākāsatalaṁ chāditaṁ paṭicchannaṁ hotīti sambandho.",
  "atk-s0510a1:756": "188.",
  "atk-s0510a1:757": "“Aggipākī anaggī ca, dantodukkhalikāpi ca;",
  "atk-s0510a1:758": "Asmena koṭṭitā keci, pavattaphalabhojanā”.",
  "atk-s0510a1:759_0": "Tattha keci ekacce mama sissā aggipākī phalāphalapaṇṇādayo pacitvā khādanti, ekacce",
  "atk-s0510a1:759_1": "anaggī aggīhi apacitvā āmakameva khādanti, ekacce dantikā dantehiyeva tacaṁ uppāṭetvā",
  "atk-s0510a1:759_2": "khādanti. Ekacce udukkhalikā udukkhalehi koṭṭetvā khādanti. Ekacce asmena koṭṭitā",
  "atk-s0510a1:759_3": "pāsāṇena koṭṭetvā khādanti. Ekacce sayaṁpatitaphalāhārāti sambandho.",
  "atk-s0510a1:760": "189.",
  "atk-s0510a1:761": "“Udakorohaṇā keci, sāyaṁ pāto sucīratā;",
  "atk-s0510a1:762": "Toyābhisecanakarā, mama sissā durāsadā”.",
  "atk-s0510a1:763": "Durāsadā mama sissā keci sucīratā suddhikāmā sāyaṁ pāto ca udakorohaṇā udakapavesakāti attho. Keci toyābhisecanakarā udakena attani abhisiñcanakarāti attho.",
  "atk-s0510a1:764": "190.",
  "atk-s0510a1:765": "“Parūḷhakacchanakhalomā, paṅkadantā rajassirā;",
  "atk-s0510a1:766": "Gandhitā sīlagandhena, mama sissā durāsadā”.",
  "atk-s0510a1:767_0": "Tattha te durāsadā mama sissā kacchesu ubhayakacchesu ca hatthapādesu ca parūḷhā",
  "atk-s0510a1:767_1": "sañjātā, dīghanakhalomāti attho. Khurakammarahitattā amaṇḍitā apasādhitāti adhippāyo.",
  "atk-s0510a1:767_2": "Paṅkadantāti iṭṭhakacuṇṇakhīrapāsāṇacuṇṇādīhi dhavalamakatattā malaggahitadantāti",
  "atk-s0510a1:767_3": "attho. Rajassirāti telamakkhanādirahitattā dhūlīhi makkhitasīsāti attho. Gandhitā",
  "atk-s0510a1:767_4": "sīlagandhenāti jhānasamādhisamāpattīhi sampayuttasīlena samaṅgībhūtattā lokiyasīlagandhena",
  "atk-s0510a1:767_5": "sabbattha sugandhībhūtāti attho. Mama sissā durāsadāti imehi vuttappakāraguṇehi samannāgatattā",
  "atk-s0510a1:767_6": "āsādetuṁ ghaṭṭetuṁ asakkuṇeyyā mama sissāti sambandho.",
  "atk-s0510a1:768": "191.",
  "atk-s0510a1:769": "“Pātova sannipatitvā, jaṭilā uggatāpanā;",
  "atk-s0510a1:770": "Lābhālābhaṁ pakittetvā, gacchanti ambare tadā”.",
  "atk-s0510a1:771_0": "Tattha pātova sannipatitvāti sattamyatthe topaccayo, pātarāsakāleyeva mama santike",
  "atk-s0510a1:771_1": "rāsibhūtāti attho. Uggatāpanā pākaṭatapā patthaṭatapā jaṭilā jaṭādhārino tāpasā.",
  "atk-s0510a1:771_2": "Lābhālābhaṁ pakittetvā khuddake ca mahante ca lābhe pākaṭe katvā tadā tasmiṁ kāle",
  "atk-s0510a1:771_3": "ambare ākāsatale gacchantīti sambandho.",
  "atk-s0510a1:772_0": "192. Puna tesaṁyeva guṇe pakāsento etesaṁ pakkamantānantiādimāha. Tattha ākāse vā",
  "atk-s0510a1:772_1": "thale vā pakkamantānaṁ gacchantānaṁ etesaṁ tāpasānaṁ vākacīrajanito mahāsaddo pavattatīti",
  "atk-s0510a1:772_2": "attho. Muditā honti devatāti evaṁ mahāsaddaṁ pavattetvā gacchantānaṁ ajinacammasaddena",
  "atk-s0510a1:772_3": "santuṭṭhā “sādhu sādhu, ayyā”ti somanassajātā devatā muditā santuṭṭhā hontīti sambandho.",
  "atk-s0510a1:773_0": "193.Disodisanti te isayo antalikkhacarā ākāsacārino dakkhiṇādisānudisaṁ pakkamanti",
  "atk-s0510a1:773_1": "gacchantīti sambandho. Sake balenupatthaddhāti attano sarīrabalena vā jhānabalena",
  "atk-s0510a1:773_2": "vā samannāgatā yadicchakaṁ yattha yattha gantukāmā, tattha tattheva gacchantīti sambandho.",
  "atk-s0510a1:774_0": "194. Puna tesamevānubhāvaṁ pakāsento pathavīkampakā etetiādimāha. Tadā ete sabbattha",
  "atk-s0510a1:774_1": "icchācārā pathavīkampakā medanīsañcalanajātikā nabhacārino ākāsacārino. Uggatejāti",
  "atk-s0510a1:774_2": "uggatatejā patthaṭatejā duppasahā pasayha abhibhavitvā pavattituṁ asakkuṇeyyāti duppasahā.",
  "atk-s0510a1:774_3": "Sāgarova akhobhiyāti aññehi akhobhiyo anāluḷito sāgaro iva samuddo viya aññehi akhobhiyā",
  "atk-s0510a1:774_4": "kampetuṁ asakkuṇeyyā hontīti sambandho.",
  "atk-s0510a1:775_0": "195.Ṭhānacaṅkamino kecīti tesaṁ mama sissānaṁ antare ekacce isayo ṭhāniriyāpathacaṅkamaniriyāpathasampannā,",
  "atk-s0510a1:775_1": "ekacce isayo nesajjikā nisajjiriyāpathasampannā, ekacce isayo pavattabhojanā sayaṁpatitapaṇṇāhārā",
  "atk-s0510a1:775_2": "evarūpehi guṇehi yuttattā durāsadāti sambandho.",
  "atk-s0510a1:776_0": "196. Te sabbe thomento mettāvihārinotiādimāha. Tattha “aparimāṇesu cakkavāḷesu aparimāṇā",
  "atk-s0510a1:776_1": "sattā sukhī hontū”tiādinā sinehalakkhaṇāya mettāya pharitvā viharanti, attabhāvaṁ",
  "atk-s0510a1:776_2": "pavattentīti mettāvihārino ete mama sissāti attho. Sabbe te isayo sabbapāṇinaṁ sabbesaṁ",
  "atk-s0510a1:776_3": "sattānaṁ hitesī hitagavesakā. Anattukkaṁsakā attānaṁ na ukkaṁsakā amānino kassaci",
  "atk-s0510a1:776_4": "kañci puggalaṁ na vambhenti nīcaṁ katvā na maññantīti attho.",
  "atk-s0510a1:777_0": "197. Te mama sissā sīlasamādhisamāpattiguṇayuttattā sīharājā iva acchambhītā nibbhayā,",
  "atk-s0510a1:777_1": "gajarājā iva hatthirājā viya thāmavā sarīrabalajhānabalasampannā byaggharājā iva,",
  "atk-s0510a1:777_2": "durāsadā ghaṭṭetumasakkuṇeyyā mama santike āgacchantīti sambandho.",
  "atk-s0510a1:778_0": "198. Tato attano ānubhāvassa dassanalesena pakāsento vijjādharātiādimāha. Tattha",
  "atk-s0510a1:778_1": "mantasajjhāyādivijjādharā ca rukkhapabbatādīsu vasantā bhummadevatā ca bhūmaṭṭhathalaṭṭhā",
  "atk-s0510a1:778_2": "nāgā ca gandhabbadevā ca caṇḍā rakkhasā ca kumbhaṇḍā devā ca dānavā devā ca icchiticchitanimmānasamatthā",
  "atk-s0510a1:778_3": "garuḷā ca taṁ saraṁ upajīvantīti sambandho, tasmiṁ sare sarassa samīpe vasantīti attho.",
  "atk-s0510a1:779": "199. Punapi tesaṁyeva attano sissatāpasānaṁ guṇe vaṇṇento te jaṭā khāribharitātiādimāha. Taṁ sabbaṁ uttānatthameva. Khāribhāranti udañcanakamaṇḍaluādikaṁ tāpasaparikkhāraṁ.",
  "atk-s0510a1:780_0": "207. Punapi attano guṇe pakāsento uppāte supine cāpītiādimāha. Tattha brāhmaṇasippesu",
  "atk-s0510a1:780_1": "nipphattiṁ gatattā nakkhattapāṭhe ca chekattā “imassa rājakumārassa uppannanakkhattaṁ",
  "atk-s0510a1:780_2": "subhaṁ asubha”nti uppātalakkhaṇe ca supine ca pavattiṁ pucchitena “idaṁ supinaṁ subhaṁ,",
  "atk-s0510a1:780_3": "idaṁ asubha”nti supinanipphattikathane ca sabbesaṁ itthipurisānaṁ hatthapādalakkhaṇakathane",
  "atk-s0510a1:780_4": "ca suṭṭhu sikkhito sakalajambudīpe pavattamānaṁ mantapadaṁ lakkhaṇamantakoṭṭhāsaṁ",
  "atk-s0510a1:780_5": "sabbaṁ ahaṁ tadā mama tāpasakāle dhāremīti sambandho.",
  "atk-s0510a1:781_0": "208. Attano byākaraṇaṁ buddhaguṇapubbaṅgamaṁ pakāsento anomadassītiādimāha. Tattha",
  "atk-s0510a1:781_1": "na omakanti anomaṁ. Maṁsacakkhudibbacakkhusamantacakkhudhammacakkhubuddhacakkhūhi",
  "atk-s0510a1:781_2": "sabbasattānaṁ passanaṁ dassanaṁ nāma, anomaṁ dassanaṁ yassa bhagavato so bhagavā",
  "atk-s0510a1:781_3": "anomadassī. Bhāgyavantatādīhi kāraṇehi bhagavā lokassa jeṭṭhaseṭṭhattā lokajeṭṭho",
  "atk-s0510a1:781_4": "usabho nisabho āsabhoti tayo gavajeṭṭhakā. Tattha gavasatajeṭṭhako usabho, gavasahassajeṭṭhako",
  "atk-s0510a1:781_5": "nisabho, gavasatasahassajeṭṭhako āsabho, narānaṁ āsabho narāsabho paṭividdhasabbadhammo,",
  "atk-s0510a1:781_6": "sambuddho vivekakāmo ekībhāvaṁ icchanto himavantaṁ himālayapabbataṁ upāgamīti sambandho.",
  "atk-s0510a1:782": "209.Ajjhogāhetvā himavantanti himavantasamīpaṁ ogāhetvā pavisitvāti attho. Sesaṁ uttānatthameva.",
  "atk-s0510a1:783_0": "210-1.Jalitaṁ jalamānaṁ indīvarapupphaṁ iva, hutāsanaṁ homassa āsanaṁ, ādittaṁ ābhāyutaṁ",
  "atk-s0510a1:783_1": "aggikkhandhaṁ iva, gagane ākāse jotamānaṁ vijju iva, suṭṭhu phullaṁ sālarājaṁ iva,",
  "atk-s0510a1:783_2": "nisinnaṁ lokanāyakaṁ addasanti sambandho.",
  "atk-s0510a1:784_0": "213. Devānaṁ devo devadevo, taṁ devadevaṁ disvāna tassa lakkhaṇaṁ dvattiṁsamahāpurisalakkhaṇasañjānanakāraṇaṁ.",
  "atk-s0510a1:784_1": "“Buddho nu kho na vā buddho”ti upadhārayiṁ vicāresiṁ. Cakkhumaṁ pañcahi cakkhūhi",
  "atk-s0510a1:784_2": "cakkhumantaṁ jinaṁ kena kāraṇena passāmīti sambandho.",
  "atk-s0510a1:785_0": "214.Caraṇuttame uttamapādatale sahassārāni cakkalakkhaṇāni dissanti, ahaṁ tassa bhagavato",
  "atk-s0510a1:785_1": "tāni lakkhaṇāni disvā tathāgate niṭṭhaṁ gacchiṁ sanniṭṭhānaṁ agamāsi, nissandeho",
  "atk-s0510a1:785_2": "āsinti attho. Sesaṁ uttānatthameva.",
  "atk-s0510a1:786_0": "218.Sayambhū sayameva bhūtā. Amitodaya amitānaṁ aparimāṇānaṁ guṇānaṁ udaya uṭṭhānaṭṭhāna,",
  "atk-s0510a1:786_1": "idaṁ padadvayaṁ ālapanameva. Imaṁ lokaṁ imaṁ sattalokaṁ saṁ suṭṭhu uddharasi saṁsārato",
  "atk-s0510a1:786_2": "uddharitvā nibbānathalaṁ pāpesīti attho. Te sabbe sattā tava dassanaṁ āgamma āgantvā",
  "atk-s0510a1:786_3": "kaṅkhāsotaṁ vicikicchāmahoghaṁ taranti atikkamantīti sambandho.",
  "atk-s0510a1:787_0": "219. Bhagavantaṁ thomento tāpaso tuvaṁ satthātiādimāha. Tattha, bhante, sabbaññu",
  "atk-s0510a1:787_1": "tuvaṁ sadevakassa lokassa satthā ācariyo uttamaṭṭhena tvameva ketu ucco, sakalaloke",
  "atk-s0510a1:787_2": "pakāsanaṭṭhena tvameva dhajo, lokattaye uggatattā tvameva yūpo ussāpitathambhasadiso,",
  "atk-s0510a1:787_3": "pāṇinaṁ sabbasattānaṁ tvameva parāyaṇo uttamagamanīyaṭṭhānaṁ tvameva patiṭṭhā patiṭṭhaṭṭhānaṁ",
  "atk-s0510a1:787_4": "lokassa mohandhakāravidhamanato tvameva dīpo telapadīpo viya, dvipaduttamo dvipadānaṁ",
  "atk-s0510a1:787_5": "devabrahmamanussānaṁ uttamo seṭṭhoti sambandho.",
  "atk-s0510a1:788_0": "220. Puna bhagavantaṁyeva thomento sakkā samudde udakantiādimāha. Tattha caturāsītiyojanasahassagambhīre",
  "atk-s0510a1:788_1": "samudde udakaṁ āḷhakena pametuṁ minituṁ sakkā bhaveyya, bhante, sabbaññu tava ñāṇaṁ",
  "atk-s0510a1:788_2": "“ettakaṁ pamāṇa”nti pametave minituṁ na tveva sakkāti attho.",
  "atk-s0510a1:789": "221.Tulamaṇḍale tulapañjare ṭhapetvā pathaviṁ medaniṁ dhāretuṁ sakkā, bhante, sabbaññu tava ñāṇaṁ dhāretuṁ na tu eva sakkāti sambandho.",
  "atk-s0510a1:790": "222. Bhante, sabbaññu ākāso sakalantalikkhaṁ rajjuyā vā aṅgulena vā minituṁ sakkā bhaveyya, tava pana ñāṇaṁ ñāṇākāsaṁ na tu eva pametave minituṁ sakkāti attho.",
  "atk-s0510a1:791_0": "223.Mahāsamudde udakanti caturāsītiyojanasahassagambhīre sāgare akhilaṁ udakañca,",
  "atk-s0510a1:791_1": "catunahutādhikadviyojanasatasahassabahalaṁ akhilaṁ pathaviñca jahe jaheyya atikkameyya",
  "atk-s0510a1:791_2": "samaṁ kareyya buddhassa ñāṇaṁ upādāya gahetvā tuleyya samaṁ kareyya. Upamāto upamāvasena",
  "atk-s0510a1:791_3": "na yujjare na yojeyyuṁ. Ñāṇameva adhikanti attho.",
  "atk-s0510a1:792_0": "224.Cakkhuma pañcahi cakkhūhi cakkhumanta, ālapanametaṁ. Saha devehi pavattassa lokassa,",
  "atk-s0510a1:792_1": "bhummatthe sāmivacanaṁ. Sadevake lokasmiṁ antare yesaṁ yattakānaṁ sattānaṁ cittaṁ",
  "atk-s0510a1:792_2": "pavattati. Ete tattakā sacittakā sattā tava ñāṇamhi antojālagatā ñāṇajālasmiṁ anto",
  "atk-s0510a1:792_3": "paviṭṭhāti sambandho, ñāṇajālena sabbasatte passasīti attho.",
  "atk-s0510a1:793_0": "225. Bhante, sabbaññu sabbadhammajānanaka, tvaṁ yena ñāṇena catumaggasampayuttena",
  "atk-s0510a1:793_1": "sakalaṁ uttamaṁ bodhiṁ nibbānaṁ patto adhigato asi bhavasi, tena ñāṇena paratitthiye",
  "atk-s0510a1:793_2": "aññatitthiye maddasī abhibhavasīti sambandho.",
  "atk-s0510a1:794_0": "226. Tena tāpasena thomitākāraṁ pakāsentā dhammasaṅgāhakā therā imā gāthā thavitvānāti",
  "atk-s0510a1:794_1": "āhaṁsu. Tattha imā gāthāti ettakāhi gāthāhi thavitvāna thomanaṁ katvāna nāmena suruci",
  "atk-s0510a1:794_2": "nāma tāpaso sesaṭṭhakathāsu pana “saradamāṇavo”ti āgato. So aṭṭhakathānayato pāṭhoyeva",
  "atk-s0510a1:794_3": "pamāṇaṁ, atha vā sundarā ruci ajjhāsayo nibbānālayo assāti suruci. Sarati gacchati",
  "atk-s0510a1:794_4": "indriyadamanāya pavattatīti sarado, iti dvayampi tasseva nāmaṁ. So surucitāpaso ajinacammaṁ",
  "atk-s0510a1:794_5": "pattharitvāna pathaviyaṁ nisīdi, accāsannādayo cha nisajjadose vajjetvā sarado nisīdīti attho.",
  "atk-s0510a1:795_0": "227. Tattha nisinno tāpaso tassa bhagavato ñāṇameva thomento cullāsītisahassānītiādimāha.",
  "atk-s0510a1:795_1": "Tattha cullāsītisahassānīti caturāsītisahassāni, girirājā merupabbatarājā, mahaṇṇave",
  "atk-s0510a1:795_2": "sāgare ajjhogāḷho adhiogāḷho paviṭṭho, tāvadeva tattakāni caturāsītisahassāni accuggato",
  "atk-s0510a1:795_3": "atiuggato idāni pavuccatīti sambandho.",
  "atk-s0510a1:796": "228.Tāva accuggato tathā atiuggato neru, so mahāneru āyato uccato ca vitthārato ca evaṁ mahanto nerurājā koṭisatasahassiyo saṅkhāṇubhedena cuṇṇito cuṇṇavicuṇṇaṁ kato asi.",
  "atk-s0510a1:797_0": "229. Bhante, sabbaññu tava ñāṇaṁ lakkhe ṭhapiyamānamhi ñāṇe sataṁ vā sahassaṁ vā",
  "atk-s0510a1:797_1": "satasahassaṁ vā ekekaṁ binduṁ katvā ṭhapite tadeva mahānerussa cuṇṇaṁ khayaṁ gaccheyya,",
  "atk-s0510a1:797_2": "tava ñāṇaṁ pametave pamāṇaṁ kātuṁ eva na sakkāti sambandho.",
  "atk-s0510a1:798_0": "230.Sukhumacchikena sukhumacchiddena jālena yo sakalamahāsamudde udakaṁ parikkhipe",
  "atk-s0510a1:798_1": "samantato parikkhaṁ kareyya, evaṁ parikkhite ye keci pāṇā udake jātā sabbe te antojālagatā",
  "atk-s0510a1:798_2": "siyuṁ bhaveyyunti attho.",
  "atk-s0510a1:799_0": "231. Tamupameyyaṁ dassento tatheva hītiādimāha. Tattha yathā udajā pāṇā antojālagatā",
  "atk-s0510a1:799_1": "honti, tatheva mahāvīra mahābodhiadhigamāya vīriyakara. Ye keci puthu anekā titthiyā",
  "atk-s0510a1:799_2": "micchā titthakarā diṭṭhigahanapakkhandā diṭṭhisaṅkhātagahanaṁ paviṭṭhā parāmāsena",
  "atk-s0510a1:799_3": "sabhāvato parato āmasanalakkhaṇāya diṭṭhiyā mohitā pihitā santi.",
  "atk-s0510a1:800_0": "232. Tava suddhena nikkilesena ñāṇena anāvaraṇadassinā sabbadhammānaṁ āvaraṇarahitadassanasīlena",
  "atk-s0510a1:800_1": "ete sabbe titthiyā antojālagatā ñāṇajālassanto pavesitā vā tathevāti sambandho. Ñāṇaṁ",
  "atk-s0510a1:800_2": "te nātivattareti tava ñāṇaṁ te titthiyā nātikkamantīti attho.",
  "atk-s0510a1:801_0": "233. Evaṁ vuttathomanāvasāne bhagavato attano byākaraṇārabbhaṁ dassetuṁ bhagavā tamhi",
  "atk-s0510a1:801_1": "samayetiādimāha. Tattha yasmiṁ samaye tāpaso bhagavantaṁ thomesi, tasmiṁ thomanāya",
  "atk-s0510a1:801_2": "pariyosānakāle saṅkhyātikkantaparivāratāya mahāyaso anomadassī bhagavā kilesamārādīnaṁ",
  "atk-s0510a1:801_3": "jitattā jino. Samādhimhā appitasamādhito vuṭṭhahitvā sakalajambudīpaṁ dibbacakkhunā",
  "atk-s0510a1:801_4": "olokesīti sambandho.",
  "atk-s0510a1:802_0": "234-5. Tassa anomadassissa bhagavato munino monasaṅkhātena ñāṇena samannāgatassa",
  "atk-s0510a1:802_1": "nisabho nāma sāvako santacittehi vūpasantakilesamānasehi tādīhi iṭṭhāniṭṭhesu akampiyasabhāvattā,",
  "atk-s0510a1:802_2": "tādibhi khīṇāsavehi suddhehi parisuddhakāyakammādiyuttehi chaḷabhiññehi tādīhi aṭṭhahi",
  "atk-s0510a1:802_3": "lokadhammehi akampanasabhāvehi satasahassehi parivuto buddhassa cittaṁ, aññāya jānitvā",
  "atk-s0510a1:802_4": "lokanāyakaṁ upesi, tāvadeva samīpaṁ agamāsīti sambandho.",
  "atk-s0510a1:803_0": "236. Te tathā āgatā samānā tattha bhagavato samīpe. Antalikkhe ākāse ṭhitā bhagavantaṁ",
  "atk-s0510a1:803_1": "padakkhiṇaṁ akaṁsu. Te sabbe pañjalikā namassamānā ākāsato buddhassa santike otaruṁ",
  "atk-s0510a1:803_2": "orohiṁsūti sambandho.",
  "atk-s0510a1:804": "237. Puna byākaraṇadānassa pubbabhāgakāraṇaṁ pakāsento sitaṁ pātukarītiādimāha. Taṁ sabbaṁ uttānatthameva.",
  "atk-s0510a1:805_0": "241.Yo maṁ pupphenāti yo tāpaso mayi cittaṁ pasādetvā anekapupphena maṁ pūjesi, ñāṇañca",
  "atk-s0510a1:805_1": "me anu punappunaṁ thavi thomesi, tamahanti taṁ tāpasaṁ ahaṁ kittayissāmi pākaṭaṁ",
  "atk-s0510a1:805_2": "karissāmi, mama bhāsato bhāsantassa vacanaṁ suṇotha savanavisayaṁ karotha manasi karotha.",
  "atk-s0510a1:806_0": "250.Pacchimebhavasampatteti byākaraṇaṁ dadamāno bhagavā āha. Tattha pacchime pariyosānabhūte",
  "atk-s0510a1:806_1": "bhave sampatte sati. Manussattaṁ manussajātiṁ gamissati, manussaloke uppajjissatīti",
  "atk-s0510a1:806_2": "attho. Rūpasāradhanasāravayasārakulasārabhogasārapuññasārādīhi sārehi sāravantatāya",
  "atk-s0510a1:806_3": "sārī nāma brāhmaṇī kucchinā dhārayissati.",
  "atk-s0510a1:807_0": "253. Byākaraṇamūlamārabhi aparimeyye ito kappeti. Ettha dvinnaṁ aggasāvakānaṁ ekaṁ",
  "atk-s0510a1:807_1": "asaṅkhyeyyaṁ kappasatasahassañca pāramī pūritā, tathāpi gāthābandhasukhatthaṁ antarakappāni",
  "atk-s0510a1:807_2": "upādāya evaṁ vuttanti daṭṭhabbaṁ.",
  "atk-s0510a1:808_0": "254. “Sāriputtoti nāmena, hessati aggasāvako”ti byākaraṇamadāsi, byākaraṇaṁ datvā",
  "atk-s0510a1:808_1": "taṁ thomento so bhagavā ayaṁ bhāgīrathītiādimāha. Gaṅgā, yamunā, sarabhū, mahī, aciravatīti",
  "atk-s0510a1:808_2": "imāsaṁ pañcannaṁ gaṅgānaṁ antare ayaṁ bhāgīrathī nāma paṭhamamahāgaṅgā himavantā",
  "atk-s0510a1:808_3": "pabhāvitā himavantato āgatā anotattadahato pabhavā, mahodadhiṁ mahāudakakkhandhaṁ",
  "atk-s0510a1:808_4": "appayanti pāpuṇanti, mahāsamuddaṁ mahāsāgaraṁ appeti upagacchati yathā, tathā eva",
  "atk-s0510a1:808_5": "ayaṁ sāriputto sake tīsu visārado attano kule pavattamānesu tīsu vedesu visārado",
  "atk-s0510a1:808_6": "apakkhalitañāṇo patthaṭañāṇo. Paññāya pāramiṁ gantvā attano sāvakañāṇassa pariyosānaṁ",
  "atk-s0510a1:808_7": "gantvā, pāṇine sabbasatte tappayissati santappessati suhittabhāvaṁ karissatīti attho.",
  "atk-s0510a1:809_0": "257.Himavantamupādāyāti himālayapabbataṁ ādiṁ katvā mahodadhiṁ mahāsamuddaṁ udakabhāraṁ",
  "atk-s0510a1:809_1": "sāgaraṁ pariyosānaṁ katvā etthantare etesaṁ dvinnaṁ pabbatasāgarānaṁ majjhe yaṁ pulinaṁ",
  "atk-s0510a1:809_2": "yattakā vālukarāsi atthi, gaṇanāto gaṇanavasena asaṅkhiyaṁ saṅkhyātikkantaṁ.",
  "atk-s0510a1:810_0": "258.Tampi sakkā asesenāti taṁ pulinampi nisesena saṅkhātuṁ sakkā sakkuṇeyya bhaveyya,",
  "atk-s0510a1:810_1": "sā gaṇanā yathā hotīti sambandho. Tathā sāriputtassa paññāya anto pariyosānaṁ na",
  "atk-s0510a1:810_2": "tveva bhavissatīti attho.",
  "atk-s0510a1:811": "259.Lakkhe…pe…bhavissatīti lakkhe ñāṇalakkhe ñāṇassa ekasmiṁ kale ṭhapiyamānamhi ṭhapite sati gaṅgāya vālukā khīye parikkhayaṁ gaccheyyāti attho.",
  "atk-s0510a1:812_0": "260.Mahāsamuddeti caturāsītiyojanasahassagambhīre catumahāsāgare ūmiyo gāvutādibhedā",
  "atk-s0510a1:812_1": "taraṅgarāsayo gaṇanāto asaṅkhiyā saṅkhyāvirahitā yathā honti, tatheva sāriputtassa",
  "atk-s0510a1:812_2": "paññāya anto pariyosānaṁ na hessati na bhavissatīti sambandho.",
  "atk-s0510a1:813_0": "261. So evaṁ paññavā sāriputto gotamagottattā gotamaṁ sakyakule jeṭṭhakaṁ sakyapuṅgavaṁ",
  "atk-s0510a1:813_1": "sambuddhaṁ ārādhayitvā vattapaṭipattisīlācārādīhi cittārādhanaṁ katvā paññāya sāvakañāṇassa",
  "atk-s0510a1:813_2": "pāramiṁ pariyosānaṁ gantvā tassa bhagavato aggasāvako hessatīti sambandho.",
  "atk-s0510a1:814_0": "262. So evaṁ aggasāvakaṭṭhānaṁ patto sakyaputtena bhagavatā iṭṭhāniṭṭhesu akampiyasabhāvena",
  "atk-s0510a1:814_1": "pavattitaṁ pākaṭaṁ kataṁ dhammacakkaṁ saddhammaṁ anuvattessati avinassamānaṁ dhāressati.",
  "atk-s0510a1:814_2": "Dhammavuṭṭhiyo dhammadesanāsaṅkhātā vuṭṭhiyo vassento desento pakāsento vivaranto",
  "atk-s0510a1:814_3": "vibhajanto uttānīkaronto pavattissatīti attho.",
  "atk-s0510a1:815_0": "263. Gotamo sakyapuṅgavo bhagavā etaṁ sabbaṁ abhiññāya visesena ñāṇena jānitvā bhikkhusaṅghe",
  "atk-s0510a1:815_1": "ariyapuggalamajjhe nisīditvā aggaṭṭhāne sakalapaññādiguṇagaṇābhirame uccaṭṭhāne ṭhapessatīti sambandho.",
  "atk-s0510a1:816_0": "264. Evaṁ so laddhabyākaraṇo somanassappatto pītisomanassavasena udānaṁ udānento",
  "atk-s0510a1:816_1": "aho me sukataṁ kammantiādimāha. Tattha ahoti vimhayatthe nipāto. Anomadassissa bhagavato",
  "atk-s0510a1:816_2": "satthuno garuno sukataṁ suṭṭhu kataṁ saddahitvā kataṁ kammaṁ puññakoṭṭhāsaṁ aho vimhayaṁ",
  "atk-s0510a1:816_3": "acinteyyānubhāvanti attho. Yassa bhagavato ahaṁ kāraṁ puññasambhāraṁ katvā sabbattha",
  "atk-s0510a1:816_4": "sakalaguṇagaṇe pāramiṁ pariyosānaṁ gato paramaṁ koṭiṁ sampatto, so bhagavā aho vimhayoti sambandho.",
  "atk-s0510a1:817_0": "265.Aparimeyyeti saṅkhyātikkantakālasmiṁ kataṁ kusalakammaṁ, me mayhaṁ idha imasmiṁ",
  "atk-s0510a1:817_1": "pacchimattabhāve phalaṁ vipākaṁ dassesi. Sumutto suṭṭhu vimutto chekena dhanuggahena",
  "atk-s0510a1:817_2": "khitto saravego iva ahaṁ tena puññaphalena kilese jhāpayiṁ jhāpesinti attho.",
  "atk-s0510a1:818_0": "266. Attano eva vīriyaṁ pakāsento asaṅkhatantiādimāha. Tattha asaṅkhatanti na saṅkhataṁ,",
  "atk-s0510a1:818_1": "paccayehi samāgamma na katanti attho. Taṁ asaṅkhataṁ nibbānaṁ kilesakālussiyābhāvena",
  "atk-s0510a1:818_2": "acalaṁ katasambhārānaṁ patiṭṭhaṭṭhena padaṁ gavesanto pariyesanto sabbe titthiye",
  "atk-s0510a1:818_3": "sakale titthakare diṭṭhuppādake puggale vicinaṁ upaparikkhanto esāhaṁ eso ahaṁ bhave",
  "atk-s0510a1:818_4": "kāmabhavādike bhave saṁsariṁ paribbhaminti sambandho.",
  "atk-s0510a1:819_0": "267-8. Attano adhippāyaṁ pakāsento yathāpi byādhito posotiādimāha. Tattha byādhitoti",
  "atk-s0510a1:819_1": "byādhinā pīḷito poso puriso osadhaṁ pariyeseyya yathā, tathā ahaṁ asaṅkhataṁ amataṁ",
  "atk-s0510a1:819_2": "padaṁ nibbānaṁ gavesanto abbokiṇṇaṁ avicchinnaṁ nirantaraṁ, pañcasataṁ jātipañcasatesu",
  "atk-s0510a1:819_3": "attabhāvesu isipabbajjaṁ pabbajinti sambandho.",
  "atk-s0510a1:820": "271.Kutitthe sañcariṁ ahanti lāmake titthe gamanamagge ahaṁ sañcariṁ.",
  "atk-s0510a1:821_0": "272.Sāratthiko poso sāragavesī puriso. Kadaliṁ chetvāna phālayeti kadalikkhandhaṁ",
  "atk-s0510a1:821_1": "chetvā dvedhā phāleyya. Na tattha sāraṁ vindeyyāti phāletvā ca pana tattha kadalikkhandhe",
  "atk-s0510a1:821_2": "sāraṁ na vindeyya na labheyya, so puriso sārena rittako tucchoti sambandho.",
  "atk-s0510a1:822": "273. Yathā kadalikkhandho sārena ritto tuccho, tatheva tathā eva loke titthiyā nānādiṭṭhigatikā bahujjanā asaṅkhatena nibbānena rittā tucchāti sambandho. Seti nipātamattaṁ.",
  "atk-s0510a1:823_0": "274.Pacchimabhave pariyosānajātiyaṁ brahmabandhu brāhmaṇakule jāto ahaṁ ahosinti",
  "atk-s0510a1:823_1": "attho. Mahābhogaṁ chaḍḍetvānāti mahantaṁ bhogakkhandhaṁ kheḷapiṇḍaṁ iva chaḍḍetvā,",
  "atk-s0510a1:823_2": "anagāriyaṁ kasivāṇijjādikammavirahitaṁ tāpasapabbajjaṁ pabbajiṁ paṭipajjinti attho.",
  "atk-s0510a1:824": "Paṭhamabhāṇavāravaṇṇanā samattā.",
  "atk-s0510a1:825_0": "275-7.Ajjhāyako…pe… muniṁ mone samāhitanti monaṁ vuccati ñāṇaṁ, tena monena samannāgato",
  "atk-s0510a1:825_1": "muni, tasmiṁ mone sammā āhitaṁ ṭhapitaṁ samāhitaṁ cittanti attho. Āgusaṅkhātaṁ pāpaṁ",
  "atk-s0510a1:825_2": "na karotīti nāgo, assajitthero, taṁ mahānāgaṁ suṭṭhu phullaṁ vikasitapadumaṁ yathā",
  "atk-s0510a1:825_3": "virocamānanti attho.",
  "atk-s0510a1:826": "278-281.Disvā me…pe…pucchituṁ amataṁ padanti uttānatthameva.",
  "atk-s0510a1:827": "282.Vīthintareti vīthiantare anuppattaṁ sampattaṁ upagataṁ taṁ theraṁ upagantvāna samīpaṁ gantvā ahaṁ pucchinti sambandho.",
  "atk-s0510a1:828_0": "284.Kīdisaṁ te mahāvīrāti sakaladhitipurisasāsane arahantānamantare paṭhamaṁ dhammacakkapavattane,",
  "atk-s0510a1:828_1": "arahattappattamahāvīra, anujātaparivārabahulatāya mahāyasa te tava buddhassa kīdisaṁ",
  "atk-s0510a1:828_2": "sāsanaṁ dhammaṁ dhammadesanāsaṅkhātaṁ sāsananti sambandho. So bhadramukha, me mayhaṁ",
  "atk-s0510a1:828_3": "sādhu bhaddakaṁ sāsanaṁ kathayassu kathehīti attho.",
  "atk-s0510a1:829_0": "285. Tato kathitākāraṁ dassento so me puṭṭhotiādimāha. Tattha soti assajitthero,",
  "atk-s0510a1:829_1": "me mayā puṭṭho “sāsanaṁ kīdisa”nti kathito sabbaṁ kathaṁ kathesi. Sabbaṁ sāsanaṁ",
  "atk-s0510a1:829_2": "satthagambhīratāya gambhīraṁ desanādhammapaṭivedhagambhīratāya gambhīraṁ paramatthasaccavibhāvitādivasena",
  "atk-s0510a1:829_3": "nipuṇaṁ padaṁ nibbānaṁ taṇhāsallassa hantāraṁ vināsakaraṁ sabbassa saṁsāradukkhassa",
  "atk-s0510a1:829_4": "apanudanaṁ khepanakaraṁ dhammanti sambandho.",
  "atk-s0510a1:830_0": "286. Tena kathitākāraṁ dassento ye dhammātiādimāha. Hetuppabhavā hetuto kāraṇato",
  "atk-s0510a1:830_1": "uppannā jātā bhūtā sañjātā nibbattā abhinibbattā, ye dhammā ye sappaccayā sabhāvadhammā",
  "atk-s0510a1:830_2": "santi saṁvijjanti upalabhantīti sambandho. Tesaṁ dhammānaṁ hetuṁ kāraṇaṁ tathāgato",
  "atk-s0510a1:830_3": "āha kathesi. Tesañca yo nirodhoti tesaṁ hetudhammānaṁ yo nirodho nirujjhanasabhāvo,",
  "atk-s0510a1:830_4": "evaṁvādī mahāsamaṇoti sīlasamādhipaññādiguṇaparivāramahantatāya samitapāpattā viddhaṁsitapāpattā",
  "atk-s0510a1:830_5": "ca mahāsamaṇo bhagavā evaṁvādī hetuvūpasamanādivadanasīlo kathetāti attho.",
  "atk-s0510a1:831": "287. Tato vuttadhammaṁ sutvā attanā paccakkhakatappakāraṁ dassento sohantiādimāha. Taṁ uttānameva.",
  "atk-s0510a1:832_0": "289.Eseva dhammo yaditāvadevāti sacepi ito uttariṁ natthi, ettakameva idaṁ sotāpattiphalameva",
  "atk-s0510a1:832_1": "pattabbaṁ. Tathā eso eva dhammoti attho. Paccabyatha paṭividdhatha tumhe asokaṁ padaṁ",
  "atk-s0510a1:832_2": "nibbānaṁ. Amhehi nāma idaṁ padaṁ bahukehi kappanahutehi adiṭṭhameva abbhatītaṁ.",
  "atk-s0510a1:833_0": "290.Yvāhaṁdhammaṁ gavesantoti yo ahaṁ dhammaṁ santipadaṁ gavesanto pariyesanto kutitthe",
  "atk-s0510a1:833_1": "kucchitatitthe ninditabbatitthe sañcariṁ paribbhaminti attho. So me attho anuppattoti",
  "atk-s0510a1:833_2": "so pariyesitabbo attho mayā anuppatto sampatto, idāni pana me mayhaṁ nappamajjituṁ",
  "atk-s0510a1:833_3": "appamādena bhavituṁ kāloti attho.",
  "atk-s0510a1:834": "291. Ahaṁ assajinā therena tosito katasomanasso, acalaṁ niccalaṁ nibbānapadaṁ, patvāna pāpuṇitvā sahāyakaṁ kolitamāṇavaṁ gavesanto pariyesanto assamapadaṁ agamāsinti attho.",
  "atk-s0510a1:835_0": "292.Dūratova mamaṁ disvāti assamapadato dūratova āgacchantaṁ mamaṁ disvā susikkhito",
  "atk-s0510a1:835_1": "me mama sahāyo ṭhānanisajjādiiriyāpathehi sampanno samaṅgībhūto idaṁ upari vuccamānavacanaṁ",
  "atk-s0510a1:835_2": "abravi kathesīti attho.",
  "atk-s0510a1:836_0": "293. Bho sahāya, pasannamukhanettāsi pasannehi sobhanehi daddallamānehi mukhanettehi",
  "atk-s0510a1:836_1": "samannāgato asi. Munibhāvo iva te dissati paññāyati. Itthambhūto tvaṁ amatādhigato",
  "atk-s0510a1:836_2": "amataṁ nibbānaṁ adhigato asi, kacci accutaṁ nibbānapadaṁ adhigato adhigacchīti pucchāmīti attho.",
  "atk-s0510a1:837_0": "294.Subhānurūpoāyāsīti subhassa pasannavaṇṇassa anurūpo hutvā āyāsi āgacchasi. Āneñjakārito",
  "atk-s0510a1:837_1": "viyāti tomarādīhi kārito āneñjo hatthī viya dantova tīhi māsehi susikkhito iva bāhitapāpattā,",
  "atk-s0510a1:837_2": "brāhmaṇa dantadamatho sikkhitasikkho nibbānapade upasanto asīti pucchi.",
  "atk-s0510a1:838": "295. Tena puṭṭho amataṁ mayātiādimāha. Taṁ uttānatthameva.",
  "atk-s0510a1:839_0": "299.Apariyositasaṅkappoti “anāgate ekassa buddhassa aggasāvako bhaveyya”nti patthitapatthanāya",
  "atk-s0510a1:839_1": "koṭiṁ appattasaṅkappoti attho. Kutitthe agantabbamagge ahaṁ sañcariṁ paribbhamiṁ.",
  "atk-s0510a1:839_2": "Bhante gotama, lokajeṭṭha tava dassanaṁ āgamma patvā, mama saṅkappo mayhaṁ patthanā",
  "atk-s0510a1:839_3": "pūrito arahattamaggādhigamena sāvakapāramīñāṇassa pāpuṇanena paripuṇṇoti adhippāyo.",
  "atk-s0510a1:840_0": "300.Pathaviyaṁpatiṭṭhāyāti pathaviyaṁ nibbattā samaye hemantakāle pupphanti vikasanti,",
  "atk-s0510a1:840_1": "dibbagandhā sugandhā suṭṭhu pavanti pavāyanti, sabbapāṇinaṁ sabbe devamanusse tosenti",
  "atk-s0510a1:840_2": "somanassayutte karonti yathā.",
  "atk-s0510a1:841_0": "301.Tathevāhaṁ mahāvīrāti mahāvīriyavantasakyakulapasutamahāparivāra te tava sāsane",
  "atk-s0510a1:841_1": "patiṭṭhāya ahaṁ patiṭṭhahitvā pupphituṁ arahattamaggañāṇena vikasituṁ samayaṁ kālaṁ",
  "atk-s0510a1:841_2": "esāmi gavesāmi tathevāti sambandho.",
  "atk-s0510a1:842_0": "302.Vimuttipupphanti sabbakilesehi vimuccanato vimocanato vā vimutti arahattaphalavimuttisaṅkhātaṁ",
  "atk-s0510a1:842_1": "pupphaṁ esanto gavesento, tañca kho bhavasaṁsāramocanaṁ kāmabhavādibhavesu saṁsaraṇaṁ",
  "atk-s0510a1:842_2": "gamanaṁ bhavasaṁsāraṁ, tato mocanaṁ bhavasaṁsāramocanaṁ. Vimuttipupphalābhenāti vimuccanaṁ",
  "atk-s0510a1:842_3": "vimuccanti vā katasambhārā etāyāti vimutti, aggaphalaṁ. Pupphanti vikasanti veneyyā",
  "atk-s0510a1:842_4": "etenāti pupphaṁ. Vimutti eva pupphaṁ vimuttipupphaṁ. Labhanaṁ lābho, vimuttipupphassa",
  "atk-s0510a1:842_5": "lābho vimuttipupphalābho. Tena vimuttipupphalābhena adhigamanena sabbapāṇinaṁ sabbasatte",
  "atk-s0510a1:842_6": "tosemi somanassaṁ pāpemīti attho.",
  "atk-s0510a1:843_0": "303.“Yāvatābuddhakhettamhī”tiādīsu cakkhuma pañcahi cakkhūhi cakkhumanta yattake",
  "atk-s0510a1:843_1": "ṭhāne ratanasuttādīnaṁ parittānaṁ āṇā ānubhāvo pavattati, tattake satasahassakoṭicakkavāḷasaṅkhāte",
  "atk-s0510a1:843_2": "buddhakhette ṭhapetvāna mahāmuniṁ sammāsambuddhaṁ vajjetvā avasesesu sattesu añño",
  "atk-s0510a1:843_3": "koci tava puttassa tuyhaṁ puttena mayā paññāya sadiso samo natthīti sambandho. Sesaṁ uttānameva.",
  "atk-s0510a1:844_0": "308.Paṭipannāti catumaggasamaṅgino ca phalaṭṭhā arahattaphale ṭhitā ca sekhā phalasamaṅgino",
  "atk-s0510a1:844_1": "heṭṭhimehi tīhi phalehi samannāgatā ca ete aṭṭha ariyabhikkhū, uttamatthaṁ nibbānaṁ",
  "atk-s0510a1:844_2": "āsīsakā gavesakā, taṁ paññavantaṁ parivārenti sadā sabbakālaṁ sevanti bhajanti payirupāsantīti attho.",
  "atk-s0510a1:845": "310. Kāyavedanācittadhammānupassanāsaṅkhātānaṁ catunnaṁ satipaṭṭhānānaṁ kusalā chekā satisambojjhaṅgādīnaṁ sattannaṁ sambojjhaṅgānaṁ bhāvanāyavaḍḍhanāya ratā allīnā.",
  "atk-s0510a1:846": "314",
  "atk-s0510a1:847": ".Uḷurājāva tārakarājā iva ca sobhasi.",
  "atk-s0510a1:848_0": "315. Rukkhapabbataratanasattādayo dhāretīti dharaṇī, dharaṇiyaṁ ruhā sañjātā vaḍḍhitā",
  "atk-s0510a1:848_1": "cāti dharaṇīruhā rukkhā. Pathaviyaṁ patiṭṭhāya ruhanti vaḍḍhanti vuddhiṁ virūḷhiṁ",
  "atk-s0510a1:848_2": "āpajjanti. Vepullataṁ vipulabhāvaṁ paripūrabhāvaṁ pāpuṇanti, te rukkhā kamena phalaṁ",
  "atk-s0510a1:848_3": "dassayanti phaladhārino honti.",
  "atk-s0510a1:849_0": "317-9. Punapi bhagavantameva thomento sindhu sarassatītiādimāha. Tattha sindhuvādi",
  "atk-s0510a1:849_1": "nāma gaṅgā ca sarassatī nāma gaṅgā ca nandiyagaṅgā ca candabhāgāgaṅgā ca gaṅgā nāma",
  "atk-s0510a1:849_2": "gaṅgā ca yamunā nāma gaṅgā ca sarabhū nāma gaṅgā ca mahī nāma gaṅgā ca. Sandamānānaṁ",
  "atk-s0510a1:849_3": "gacchantīnaṁ etāsaṁ gaṅgānaṁ sāgarova samuddo eva sampaṭicchati paṭiggaṇhāti dhāreti.",
  "atk-s0510a1:849_4": "Tadā etā sabbagaṅgā purimaṁ nāmaṁ sindhuvādigaṅgātyādikaṁ purimaṁ nāmapaññattivohāraṁ",
  "atk-s0510a1:849_5": "jahanti chaḍḍenti sāgaroteva sāgaro iti eva ñāyati pākaṭā bhavati yathā. Tatheva",
  "atk-s0510a1:849_6": "tathā eva imecatubbaṇṇā khattiyabrāhmaṇavessasuddasaṅkhātā cattāro kulā tavantike",
  "atk-s0510a1:849_7": "tava antike samīpe pabbajitvā pattakāsāyacīvaradhārino paricarantā purimaṁ nāmaṁ",
  "atk-s0510a1:849_8": "khattiyādināmadheyyaṁ paññattivohāraṁ jahanti cajanti, buddhaputtāti buddhassa orasāti",
  "atk-s0510a1:849_9": "ñāyare pākaṭā bhaveyyuṁ.",
  "atk-s0510a1:850_0": "320-4.Cando candamaṇḍalo abbhā mahikā rajo dhumo rāhūti pañcahi upakkilesehi virahitattā",
  "atk-s0510a1:850_1": "vimalo vigatamalo nimmalo, ākāsadhātuyā ākāsagabbhe gacchaṁ gacchanto, sabbe tārakasamūhe",
  "atk-s0510a1:850_2": "ābhāya maddamāno loke atirocati daddallati yathā. Tatheva tathā eva tvaṁ…pe….",
  "atk-s0510a1:851_0": "325-7.Udake jātā udake saṁvaḍḍhā kumudā mandālakā ca bahū saṅkhātikkantā, toyena",
  "atk-s0510a1:851_1": "udakena kaddamakalalena ca upalimpanti allīyanti yathā, tatheva bahukā sattā aparimāṇā",
  "atk-s0510a1:851_2": "sattā loke jātā saṁvaḍḍhā rāgena ca dosena ca aṭṭitā bandhitā virūhare viruhanti.",
  "atk-s0510a1:851_3": "Kaddame kumudaṁ yathā viruhati sañjāyati. Kesarīti padumaṁ.",
  "atk-s0510a1:852_0": "329-30.Rammake māseti kattikamāse “komudiyā cātumāsiniyā”ti vuttattā. Vārijā padumapupphādayo",
  "atk-s0510a1:852_1": "bahū pupphā pupphanti vikasanti, taṁ māsaṁ taṁ kattikamāsaṁ nātivattanti vārijāti",
  "atk-s0510a1:852_2": "sambandho. Samayo pupphanāya soti so kattikamāso pupphanāya vikasanāya samayo kāloti",
  "atk-s0510a1:852_3": "attho. Yathā pupphanti tatheva tvaṁ, sakyaputta, pupphito vikasito asi. Pupphito",
  "atk-s0510a1:852_4": "te vimuttiyāti te tuyhaṁ sissā katasambhārā bhikkhū vimuttiyā arahattaphalañāṇena",
  "atk-s0510a1:852_5": "pupphito vikasito. Yathā vārijaṁ padumaṁ pupphanasamayaṁ nātikkamati, tathā te sāsanaṁ",
  "atk-s0510a1:852_6": "ovādānusāsaniṁ nātivattanti nātikkamantīti attho.",
  "atk-s0510a1:853_0": "333-4.Yathāpi selo himavāti himavā nāma selamayapabbato. Sabbapāṇinaṁ sabbesaṁ byādhitānaṁ",
  "atk-s0510a1:853_1": "sattānaṁ osadho osadhavanto sabbanāgānaṁ sabbaasurānaṁ sabbadevānañca ālayo agārabhūto",
  "atk-s0510a1:853_2": "yathā, tatheva tvaṁ, mahāvīra, sabbapāṇinaṁ jarābyādhimaraṇādīhi pamocanato osadho",
  "atk-s0510a1:853_3": "viya. Yathā so himavā nāgādīnaṁ ālayo, tathā tevijjāya ca chaḷabhiññāya ca iddhiyā",
  "atk-s0510a1:853_4": "ca pāramiṁ pariyosānaṁ gatā pattā tuvaṁ nissāya vasantīti sambandho. Heṭṭhā vā upari",
  "atk-s0510a1:853_5": "vā upamāupameyyavasena gāthānaṁ sambandhanayā suviññeyyāva.",
  "atk-s0510a1:854_0": "342.Āsayānusayaṁ ñatvāti ettha āsayoti ajjhāsayo cariyā, anusayoti thāmagatakileso.",
  "atk-s0510a1:854_1": "“Ayaṁ rāgacarito, ayaṁ dosacarito, ayaṁ mohacarito”tiādinā āsayañca anusayaṁ kilesapavattiñca",
  "atk-s0510a1:854_2": "jānitvāti attho. Indriyānaṁ balābalanti saddhindriyādīnaṁ pañcannaṁ indriyānaṁ tikkhindriyo",
  "atk-s0510a1:854_3": "mudindriyo svākāro dvākāro suviññāpayo duviññāpayoti evaṁ balābalaṁ jānitvā. Bhabbābhabbe",
  "atk-s0510a1:854_4": "viditvānāti “mayā desitaṁ dhammaṁ paṭivijjhituṁ ayaṁ puggalo bhabbo samattho, ayaṁ",
  "atk-s0510a1:854_5": "puggalo abhabbo”ti viditvā paccakkhaṁ katvā, bhante, sabbaññu tvaṁ cātuddīpikamahāmegho",
  "atk-s0510a1:854_6": "viya dhammadesanāsīhanādena abhītanādena gajjasi sakalaṁ cakkavāḷaṁ ekaninnādaṁ karosi.",
  "atk-s0510a1:855_0": "343-4.Cakkavāḷapariyantāti samantā cakkavāḷagabbhaṁ pūretvā parisā nisinnā bhaveyya.",
  "atk-s0510a1:855_1": "Te evaṁ nisinnā nānādiṭṭhī anekadassanagāhino vivadamānā dveḷhakajātā vivadanti,",
  "atk-s0510a1:855_2": "taṁ tesaṁ vimaticchedanāya dubuddhichindanatthāya sabbesaṁ sattānaṁ cittamaññāya",
  "atk-s0510a1:855_3": "cittācāraṁ ñatvā opammakusalo upamāupameyyesu dakkho tvaṁ, muni, ekaṁ pañhaṁ kathentova",
  "atk-s0510a1:855_4": "ekeneva pañhakathanena sakalacakkavāḷagabbhe nisinnānaṁ pāṇīnaṁ vimatiṁ saṁsayaṁ",
  "atk-s0510a1:855_5": "chindasi nikkaṅkhaṁ karotīti attho.",
  "atk-s0510a1:856_0": "345.Upadisasadisehevāti ettha udakassa upari dissanti pākaṭā hontīti upadisā, sevālā.",
  "atk-s0510a1:856_1": "Upadisehi sadisā upadisasadisā, manussā. Yathā hi upadisā sevālā udakaṁ adissamānaṁ",
  "atk-s0510a1:856_2": "katvā tassupari pattharitvā ṭhitā honti, tathā vasudhā pathavī tehi upadisasadisehi",
  "atk-s0510a1:856_3": "eva manussehi nirantaraṁ pattharitvā ṭhitehi pūritā bhaveyya. Te sabbeva pathaviṁ",
  "atk-s0510a1:856_4": "pūretvā ṭhitā manussā pañjalikā sirasi añjaliṁ paggahitā kittayuṁ lokanāyakaṁ lokanāyakassa",
  "atk-s0510a1:856_5": "buddhassa guṇaṁ katheyyuṁ.",
  "atk-s0510a1:857_0": "346.Te sabbe devamanussā kappaṁ vā sakalaṁ kappaṁ kittayantā guṇaṁ kathentāpi nānāvaṇṇehi",
  "atk-s0510a1:857_1": "nānappakārehi guṇehi kittayuṁ. Tathāpi te sabbe parimetuṁ guṇapamāṇaṁ kathetuṁ na",
  "atk-s0510a1:857_2": "pappeyyuṁ na sampāpuṇeyyuṁ na sakkuṇeyyuṁ. Appameyyo tathāgato sammāsambuddho aparimeyyo",
  "atk-s0510a1:857_3": "guṇātireko. Etena guṇamahantataṁ dīpeti.",
  "atk-s0510a1:858_0": "347.Sakena thāmena attano balena heṭṭhā upamāupameyyavasena jino jitakileso buddho",
  "atk-s0510a1:858_1": "mayā kittito thomito yathā ahosi, evameva sabbe devamanussā kappakoṭīpi kappakoṭisatepi",
  "atk-s0510a1:858_2": "kittentā pakittayuṁ katheyyunti attho.",
  "atk-s0510a1:859_0": "348. Punapi guṇānaṁ appamāṇataṁ dīpetuṁ sace hi koci devo vātiādimāha. Pūritaṁ parikaḍḍheyyāti",
  "atk-s0510a1:859_1": "mahāsamudde pūritaudakaṁ samantato ākaḍḍheyya. So puggalo vighātaṁ dukkhameva labheyya pāpuṇeyyāti attho.",
  "atk-s0510a1:860_0": "350.Vattemi jinasāsananti jinena bhāsitaṁ sakalaṁ piṭakattayaṁ vattemi pavattemi",
  "atk-s0510a1:860_1": "rakkhāmīti attho. Dhammasenāpatīti dhammena paññāya bhagavato catuparisasaṅkhātāya",
  "atk-s0510a1:860_2": "parisāya pati padhānoti dhammasenāpati. Sakyaputtassa bhagavato sāsane ajja imasmiṁ",
  "atk-s0510a1:860_3": "vattamānakāle cakkavattirañño jeṭṭhaputto viya sakalaṁ buddhasāsanaṁ pālemīti attho.",
  "atk-s0510a1:861_0": "352-3. Attano saṁsāraparibbhamaṁ dassento yo koci manujo bhārantiādimāha. Yo koci",
  "atk-s0510a1:861_1": "manujo mānuso bhāraṁ sīsabhāraṁ matthake sīse ṭhapetvā dhāreyya vaheyya, sadā sabbakālaṁ",
  "atk-s0510a1:861_2": "so manujo tena bhārena dukkhito pīḷito atibhūto assa bhaveyya. Bhāro bharitabhāro",
  "atk-s0510a1:861_3": "bharito atīva bhārito. Tathā tena pakārena ahaṁ rāgaggidosaggimohaggisaṅkhātehi tīhi",
  "atk-s0510a1:861_4": "aggīhi ḍayhamāno, giriṁ uddharito yathā mahāmerupabbataṁ uddharitvā ukkhipitvā sīse",
  "atk-s0510a1:861_5": "ṭhapito bhavabhārena bhavasaṁsāruppattibhārena, bharito dukkhito bhavesu saṁsariṁ",
  "atk-s0510a1:861_6": "paribbhaminti sambandho.",
  "atk-s0510a1:862_0": "354.Oropitoca me bhāroti idāni pabbajitakālato paṭṭhāya so bhavabhāro mayā oropito",
  "atk-s0510a1:862_1": "nikkhitto. Bhavā ugghāṭitā mayāti sabbe nava bhavā mayā viddhaṁsitā. Sakyaputtassa",
  "atk-s0510a1:862_2": "bhagavato sāsane yaṁ karaṇīyaṁ kattabbaṁ maggapaṭipāṭiyā kilesaviddhaṁsanakammaṁ",
  "atk-s0510a1:862_3": "atthi, taṁ sabbaṁ mayā katanti attho.",
  "atk-s0510a1:863_0": "355. Puna attano visesaṁ dassento yāvatā buddhakhettamhītiādimāha. Tattha yāvatā",
  "atk-s0510a1:863_1": "yattake dasasahassacakkavāḷasaṅkhāte buddhakhette sakyapuṅgavaṁ sakyakulajeṭṭhakaṁ",
  "atk-s0510a1:863_2": "bhagavantaṁ ṭhapetvā avasesasattesu kocipi paññāya me mayā samo natthīti dīpeti.",
  "atk-s0510a1:863_3": "Tenāha – “ahaṁ aggomhi paññāya, sadiso me na vijjatī”ti.",
  "atk-s0510a1:864": "356. Puna attano ānubhāvaṁ pakāsento samādhimhītyādimāha. Taṁ suviññeyyameva.",
  "atk-s0510a1:865_0": "360.Jhānavimokkhānakhippapaṭilābhīti paṭhamajjhānādīnaṁ jhānānaṁ lokato vimuccanato",
  "atk-s0510a1:865_1": "“vimokkha”nti saṅkhaṁ gatānaṁ aṭṭhannaṁ lokuttaravimokkhānañca khippalābhī sīghaṁ pāpuṇātīti attho.",
  "atk-s0510a1:866_0": "362. Evaṁ mahānubhāvassāpi attano sabrahmacārīsu gāravabahumānataṁ pakāsento uddhatavisovātiādimāha.",
  "atk-s0510a1:866_1": "Tattha uddhataviso uppāṭitaghoraviso sappo iva chinnavisāṇova chinditasiṅgo usabho",
  "atk-s0510a1:866_2": "iva ahaṁ idāni nikkhittamānadappova chaḍḍitagottamadādimānadappova gaṇaṁ saṅghassa",
  "atk-s0510a1:866_3": "santikaṁ garugāravena ādarabahumānena upemi upagacchāmi.",
  "atk-s0510a1:867_0": "363. Idāni attano paññāya mahattataṁ pakāsento yadirūpinītiādimāha. Evarūpā me mahatī",
  "atk-s0510a1:867_1": "paññā arūpinī samānā yadi rūpinī bhaveyya, tadā me mama paññā vasupatīnaṁ pathavissarānaṁ",
  "atk-s0510a1:867_2": "rājūnaṁ sameyya samā bhaveyyāti adhippāyo. Evaṁ attano paññāya mahattabhāvaṁ dassetvā",
  "atk-s0510a1:867_3": "tato pubbenivāsānussatiñāṇena pubbe kammaṁ saritvā anomadassissātiādimāha. Tattha",
  "atk-s0510a1:867_4": "anomadassissa bhagavato mayā katāya ñāṇathomanāya phalaṁ etaṁ mama paññāmahattanti attho.",
  "atk-s0510a1:868_0": "364.Pavattitaṁdhammacakkanti ettha cakka-saddo panāyaṁ “catucakkayāna”ntiādīsu vāhane",
  "atk-s0510a1:868_1": "vattati. “Pavattite ca pana bhagavatā dhammacakke”tiādīsu desanāyaṁ. “Cakkaṁ vattaya",
  "atk-s0510a1:868_2": "sabbapāṇina”ntiādīsu dānamayapuññakiriyāyaṁ. “Cakkaṁ vatteti ahoratta”ntiādīsu iriyāpathe.",
  "atk-s0510a1:868_3": "“Icchāhatassa posassa, cakkaṁ bhamati matthake”tiādīsu khuracakke “rājā cakkavattī",
  "atk-s0510a1:868_4": "cakkānubhāvena vattanako”tiādīsu ratanacakke. Idha panāyaṁ desanāyaṁ. Tādinā tādiguṇasamannāgatena",
  "atk-s0510a1:868_5": "sakyaputtena gotamasambuddhena pavattitaṁ desitaṁ piṭakattayasaṅkhātaṁ dhammacakkaṁ",
  "atk-s0510a1:868_6": "ahaṁ sammā aviparītena anuvattemi anugantvā vattemi, desemi desanaṁ karomi. Idaṁ",
  "atk-s0510a1:868_7": "anuvattanaṁ desitassa anugantvā pacchā desanaṁ purimabuddhānaṁ katāya ñāṇathomanāya phalanti sambandho.",
  "atk-s0510a1:869_0": "365. Tato sappurisūpanissayayonisomanasikārādipuññaphalaṁ dassento mā me kadāci pāpicchotiādimāha.",
  "atk-s0510a1:869_1": "Tattha pāpiccho lāmakāya icchāya samannāgato pāpacārī puggalo ca ṭhānanisajjādīsu",
  "atk-s0510a1:869_2": "vattapaṭivattakaraṇe kusīto ca jhānasamādhimaggabhāvanādīsu hīnavīriyo ca ganthadhuravipassanādhuravirahitattā",
  "atk-s0510a1:869_3": "appassuto ca ācariyupajjhāyādīsu ācāravirahitattā anācāro ca puggalo kadāci kāle",
  "atk-s0510a1:869_4": "katthaci ṭhāne me mayā saha sameto samāgato mā ahu mā bhavatūti sambandho.",
  "atk-s0510a1:870_0": "366.Bahussutoti pariyattipaṭivedhavasena duvidho bahussuto ca puggalo. Medhāvīti",
  "atk-s0510a1:870_1": "medhāya paññāya samannāgato ca. Sīlesu susamāhitoti catupārisuddhisīlamaggasampayuttasīlaaṭṭhaṅguposathasīlādīsu",
  "atk-s0510a1:870_2": "suṭṭhu āhito ṭhapitacitto ca. Cetosamathānuyuttoti cittassa ekībhāvamanuyutto ca",
  "atk-s0510a1:870_3": "puggalo. Api muddhani tiṭṭhatu evarūpo puggalo mayhaṁ muddhani sirasi api tiṭṭhatūti attho.",
  "atk-s0510a1:871": "367. Attano laddhaphalānisaṁsaṁ vatvā tatthaññe niyojento taṁ vo vadāmi bhaddantetiādimāha. Taṁ suviññeyyameva.",
  "atk-s0510a1:872_0": "368-9.Yamahanti yaṁ assajittheraṁ ahaṁ paṭhamaṁ ādimhi disvā sotāpattimaggapaṭilābhena",
  "atk-s0510a1:872_1": "sakkāyadiṭṭhādīnaṁ kilesānaṁ pahīnattā vimalo malarahito ahuṁ ahosi, so assajitthero",
  "atk-s0510a1:872_2": "me mayhaṁ ācariyo lokuttaradhammasikkhāpako ahuṁ. Ahaṁ tassa savanāya anusāsanena",
  "atk-s0510a1:872_3": "ajja dhammasenāpati ahuṁ. Sabbattha sabbesu guṇesu pāramiṁ patto pariyosānaṁ patto",
  "atk-s0510a1:872_4": "anāsavo nikkileso viharāmi.",
  "atk-s0510a1:873_0": "370. Attano ācariye sagāravaṁ dassento yo me ācariyotiādimāha. Yo assaji nāma thero",
  "atk-s0510a1:873_1": "satthu sāvako me mayhaṁ ācariyo āsi ahosi, so thero yassaṁ disāyaṁ yasmiṁ disābhāge",
  "atk-s0510a1:873_2": "vasati, ahaṁ taṁ disābhāgaṁ ussīsamhi sīsuparibhāge karomīti sambandho.",
  "atk-s0510a1:874_0": "371. Tato attano ṭhānantarappattabhāvaṁ dassento mama kammantiādimāha. Gotamo bhagavā",
  "atk-s0510a1:874_1": "sakyapuṅgavo sakyakulaketu sabbaññutaññāṇena mama pubbe katakammaṁ saritvāna ñatvā",
  "atk-s0510a1:874_2": "bhikkhusaṅghamajjhe nisinno aggaṭṭhāne aggasāvakaṭṭhāne maṁ ṭhapesīti sambandho.",
  "atk-s0510a1:875_0": "374. Atthapaṭisambhidā, dhammapaṭisambhidā, niruttipaṭisambhidā, paṭibhānapaṭisambhidāti",
  "atk-s0510a1:875_1": "imā catasso paṭisambhidā ca, tāsaṁ bhedo paṭisambhidāmagge vuttoyeva. Catumaggacatuphalavasena",
  "atk-s0510a1:875_2": "vā rūpārūpajhānavasena vā aṭṭha vimokkhā saṁsāravimuccanadhammā ca iddhividhādayo",
  "atk-s0510a1:875_3": "cha abhiññāyo ca sacchikatā paccakkhaṁ katā. Kataṁ buddhassa sāsananti buddhassa",
  "atk-s0510a1:875_4": "anusiṭṭhi ovādasaṅkhātaṁ sāsanaṁ kataṁ arahattamaggañāṇena nipphāditanti attho.",
  "atk-s0510a1:876_0": "Itthaṁ sudanti ettha itthanti nidassanatthe nipāto, iminā pakārenāti attho. Tena",
  "atk-s0510a1:876_1": "sakalasāriputtāpadānaṁ nidasseti. Sudanti padapūraṇe nipāto. Āyasmāti garugāravādhivacanaṁ.",
  "atk-s0510a1:876_2": "Sāriputtoti mātu nāmavasena katanāmadheyyo thero. Imā gāthāyoti imā sakalā sāriputtattherāpadānagāthāyo",
  "atk-s0510a1:876_3": "abhāsi kathesi. Itisaddo parisamāpanatthe nipāto, sakalaṁ sāriputtāpadānaṁ niṭṭhitanti attho.",
  "atk-s0510a1:877": "Sāriputtattheraapadānavaṇṇanā samattā.",
  "atk-s0510a1:878": "3-2. Mahāmoggallānattheraapadānavaṇṇanā",
  "atk-s0510a1:879_0": "Anomadassībhagavātyādikaṁ āyasmato moggallānattherassa apadānaṁ. Ayañca thero purimabuddhesu",
  "atk-s0510a1:879_1": "katādhikāro tattha tattha bhave vivaṭṭūpanissayāni puññāni upacinanto anomadassissa",
  "atk-s0510a1:879_2": "bhagavato kāletiādi sāriputtattherassa dhammasenāpatino vatthumhi vuttameva. Thero",
  "atk-s0510a1:879_3": "hi pabbajitadivasato paṭṭhāya sattame divase magadharaṭṭhe kallavālagāmakaṁ upanissāya",
  "atk-s0510a1:879_4": "samaṇadhammaṁ karonto thinamiddhe okkamante satthārā “moggallāna, mā tuccho tava",
  "atk-s0510a1:879_5": "vāyāmo”tiādinā saṁvejito thinamiddhaṁ vinodetvā bhagavatā vuccamānaṁ dhātukammaṭṭhānaṁ",
  "atk-s0510a1:879_6": "suṇanto eva vipassanāpaṭipāṭiyā uparimaggattayaṁ adhigantvā aggaphalakkhaṇe sāvakañāṇassa matthakaṁ pāpuṇi.",
  "atk-s0510a1:880_0": "375. Evaṁ dutiyasāvakabhāvaṁ patvā āyasmā mahāmoggallānatthero attano pubbakammaṁ",
  "atk-s0510a1:880_1": "saritvā somanassavasena pubbacariyaṁ apadānaṁ pakāsento anomadassī bhagavātiādimāha.",
  "atk-s0510a1:880_2": "Tattha na omaṁ alāmakaṁ dassanaṁ passanaṁ assāti anomadassī. Tassa hi dvattiṁsamahāpurisalakkhaṇapaṭimaṇḍitasarīrattā",
  "atk-s0510a1:880_3": "sakalaṁ divasaṁ sakalaṁ māsaṁ sakalaṁ saṁvaccharaṁ saṁvaccharasatasahassampi passantānaṁ",
  "atk-s0510a1:880_4": "devamanussānaṁ atittikaraṁ dassananti, anomaṁ alāmakaṁ nibbānaṁ dassanasīloti vā",
  "atk-s0510a1:880_5": "“anomadassī”ti laddhanāmo bhāgyavantatādīhi kāraṇehi bhagavā. Lokajeṭṭhoti sakalasattalokassa",
  "atk-s0510a1:880_6": "jeṭṭho padhāno. Āsabhasadisattā āsabho, narānaṁ āsabho narāsabho. So lokajeṭṭho narāsabho",
  "atk-s0510a1:880_7": "anomadassī bhagavā devasaṅghapurakkhato devasamūhehi parivārito. Himavantamhi vihāsīti sambandho.",
  "atk-s0510a1:881_0": "376. Yadā dutiyasāvakabhāvāya dutiyavāre patthanaṁ akāsi, tadā nāmena varuṇo nāma",
  "atk-s0510a1:881_1": "ahaṁ nāgarājā hutvā nibbatto ahosinti attho. Tena vuttaṁ – “varuṇo nāma nāmena, nāgarājā",
  "atk-s0510a1:881_2": "ahaṁ tadā”ti. Kāmarūpīti yadicchitakāmanimmānasīlo. Vikubbāmīti vividhaṁ iddhivikubbanaṁ",
  "atk-s0510a1:881_3": "karomi. Mahodadhinivāsahanti mañjerikā nāgā, bhūmigatā nāgā, pabbataṭṭhā nāgā, gaṅgāvaheyyā",
  "atk-s0510a1:881_4": "nāgā, sāmuddikā nāgāti imesaṁ nāgānaṁ antare sāmuddikanāgo ahaṁ mahodadhimhi samudde",
  "atk-s0510a1:881_5": "nivāsiṁ, vāsaṁ kappesinti attho.",
  "atk-s0510a1:882_0": "377.Saṅgaṇiyaṁ gaṇaṁ hitvāti niccaparivārabhūtaṁ sakaparivāraṁ nāgasamūhaṁ hitvā",
  "atk-s0510a1:882_1": "vinā hutvā. Tūriyaṁ paṭṭhapesahanti ahaṁ tūriyaṁ paṭṭhapesiṁ, vajjāpesinti attho.",
  "atk-s0510a1:882_2": "Sambuddhaṁ parivāretvāti anomadassisambuddhaṁ samantato sevamānā accharā nāgamāṇavikā",
  "atk-s0510a1:882_3": "vādesuṁ dibbavādehi gītā vākyādīhi vādesuṁ laddhānurūpato vajjesuṁ tadāti attho.",
  "atk-s0510a1:883_0": "378.Vajjamānesu tūresūti manussanāgatūriyesu pañcaṅgikesu vajjamānesu. Devā tūrāni",
  "atk-s0510a1:883_1": "vajjayunti cātumahārājikā devā dibbatūriyāni vajjiṁsu vādesunti attho. Ubhinnaṁ saddaṁ",
  "atk-s0510a1:883_2": "sutvānāti ubhinnaṁ devamanussānaṁ bherisaddaṁ sutvā. Tilokagarusamānopi buddho sampabujjhatha",
  "atk-s0510a1:883_3": "jānāti suṇātīti attho.",
  "atk-s0510a1:884_0": "379.Nimantetvāna sambuddhanti sasāvakasaṅghaṁ sambuddhaṁ svātanāya nimantetvā parivāretvā.",
  "atk-s0510a1:884_1": "Sakabhavananti attano nāgabhavanaṁ upāgamiṁ. Gantvā ca āsanaṁ paññapetvānāti rattiṭṭhānadivāṭṭhānakuṭimaṇḍapasayananisīdanaṭṭhānāni",
  "atk-s0510a1:884_2": "paññāpetvā sajjetvāti attho. Kālamārocayiṁ ahanti evaṁ katapubbavidhāno ahaṁ “kālo,",
  "atk-s0510a1:884_3": "bhante, niṭṭhitaṁ bhatta”nti kālaṁ ārocayiṁ viññāpesiṁ.",
  "atk-s0510a1:885": "380.Khīṇāsavasahassehīti tadā so bhagavā arahantasahassehi parivuto lokanāyako sabbā disā obhāsento me bhavanaṁ upāgami sampattoti attho.",
  "atk-s0510a1:886": "381. Attano bhavanaṁ paviṭṭhaṁ bhagavantaṁ bhojanākāraṁ dassento upaviṭṭhaṁ mahāvīrantiādimāha. Taṁ suviññeyyameva.",
  "atk-s0510a1:887": "386.Okkākakulasambhavoti okkākarañño paramparāgatarājakule uppanno sakalajambudīpe pākaṭarājakule uppanno vā gottena gottavasena gotamo nāma satthā manussaloke bhavissati.",
  "atk-s0510a1:888_0": "388.So pacchā pabbajitvānāti so nāgarājā pacchā pacchimabhave kusalamūlena puññasambhārena",
  "atk-s0510a1:888_1": "codito uyyojito sāsane pabbajitvā gotamassa bhagavato dutiyo aggasāvako hessatīti byākaraṇamakāsi.",
  "atk-s0510a1:889_0": "389.Āraddhavīriyoti ṭhānanisajjādīsu iriyāpathesu vīriyavā. Pahitattoti nibbāne pesitacitto.",
  "atk-s0510a1:889_1": "Iddhiyā pāramiṁ gatoti “etadaggaṁ, bhikkhave, mama sāvakānaṁ bhikkhūnaṁ iddhimantānaṁ",
  "atk-s0510a1:889_2": "yadidaṁ mahāmoggallāno”ti adhiṭṭhāniddhivikubbaniddhikammavipākajiddhiādīsu pāramiṁ",
  "atk-s0510a1:889_3": "pariyosānaṁ gato patto. Sabbāsaveti ā samantato savanato pavattanato “āsavā”ti laddhanāme",
  "atk-s0510a1:889_4": "kāmabhavadiṭṭhiavijjādhamme sabbe pariññāya samantato aññāya jānitvā pajahitvā anāsavo",
  "atk-s0510a1:889_5": "nikkileso. Nibbāyissatīti kilesakhandhaparinibbānena nibbāyissatīti sambandho.",
  "atk-s0510a1:890_0": "390. Evaṁ thero attano puññavasena laddhabyākaraṇaṁ vatvā puna pāpacariyaṁ pakāsento",
  "atk-s0510a1:890_1": "pāpamittopanissāyātiādimāha. Tattha pāpamitte pāpake lāmake mitte upanissāya nissaye",
  "atk-s0510a1:890_2": "katvā tehi saṁsaggo hutvāti attho.",
  "atk-s0510a1:891_0": "Tatrāyamanupubbī kathā – ekasmiṁ samaye titthiyā sannipatitvā mantesuṁ – “jānāthāvuso,",
  "atk-s0510a1:891_1": "kena kāraṇena samaṇassa gotamassa lābhasakkāro mahā hutvā nibbatto”ti? “Na jānāma”.",
  "atk-s0510a1:891_2": "“Tumhe pana na jānāthā”ti? “Āma, jānāma” – moggallānaṁ nāma ekaṁ bhikkhuṁ nissāya",
  "atk-s0510a1:891_3": "uppanno. So hi devalokaṁ gantvā devatāhi katakammaṁ pucchitvā āgantvā manussānaṁ",
  "atk-s0510a1:891_4": "kathesi – “idaṁ nāma katvā evarūpaṁ sampattiṁ labhantī”ti. Niraye nibbattānampi kammaṁ",
  "atk-s0510a1:891_5": "pucchitvā āgantvā manussānaṁ kathesi – “idaṁ nāma katvā evarūpaṁ dukkhaṁ anubhavantī”ti.",
  "atk-s0510a1:891_6": "Manussā tassa kathaṁ sutvā mahantaṁ lābhasakkāraṁ abhiharanti. Sace taṁ māretuṁ sakkhissāma,",
  "atk-s0510a1:891_7": "so lābhasakkāro amhākaṁ nibbattissati, attheso upāyoti sabbe ekacchandā hutvā “yaṁkiñci",
  "atk-s0510a1:891_8": "katvā taṁ māressāmā”ti attano upaṭṭhāke samādapetvā kahāpaṇasahassaṁ labhitvā purisaghātake",
  "atk-s0510a1:891_9": "core pakkosāpetvā “mahāmoggallānatthero nāma samaṇassa gotamassa sāvako kāḷasilāyaṁ",
  "atk-s0510a1:891_10": "vasati, tumhe tattha gantvā taṁ mārethā”ti tesaṁ taṁ sahassaṁ adaṁsu. Corā dhanalābhena",
  "atk-s0510a1:891_11": "sampaṭicchitvā “theraṁ māressāmā”ti gantvā tassa vasanaṭṭhānaṁ parivāresuṁ. Thero",
  "atk-s0510a1:891_12": "tehi parikkhittabhāvaṁ ñatvā kuñcikacchiddena nikkhamitvā pakkāmi. Corā taṁ divasaṁ",
  "atk-s0510a1:891_13": "theraṁ adisvā punekadivasaṁ tassa vasanaṭṭhānaṁ parikkhipiṁsu. Thero ñatvā kaṇṇikāmaṇḍalaṁ",
  "atk-s0510a1:891_14": "bhinditvā ākāsaṁ pakkhandi. Evaṁ te paṭhamamāsepi, majjhimamāsepi theraṁ gahetuṁ",
  "atk-s0510a1:891_15": "nāsakkhiṁsu. Pacchimamāse pana sampatte thero attanā katakammassa ākaḍḍhanabhāvaṁ",
  "atk-s0510a1:891_16": "ñatvā na apagacchi. Corā taṁ paharantā taṇḍulakamattāni aṭṭhīni karontā bhindiṁsu.",
  "atk-s0510a1:891_17": "Atha naṁ “mato”ti saññāya ekasmiṁ gumbapiṭṭhe khipitvā pakkamiṁsu.",
  "atk-s0510a1:892_0": "Thero, “satthāraṁ passitvā vanditvāva parinibbāyissāmī”ti attabhāvaṁ jhānaveṭhanena",
  "atk-s0510a1:892_1": "veṭhetvā ākāsena satthu santikaṁ gantvā satthāraṁ vanditvā “bhante, parinibbāyissāmī”ti",
  "atk-s0510a1:892_2": "āha. “Parinibbāyissasi, moggallānā”ti? “Āma, bhante”ti. “Kattha gantvā parinibbāyissasī”ti?",
  "atk-s0510a1:892_3": "“Kāḷasilāpadesaṁ, bhante”ti. “Tena hi, moggallāna, mayhaṁ dhammaṁ kathetvā yāhi.",
  "atk-s0510a1:892_4": "Tādisassa hi me sāvakassa na dāni dassanaṁ atthī”ti. So “evaṁ karissāmi, bhante”ti",
  "atk-s0510a1:892_5": "satthāraṁ vanditvā ākāsaṁ uppatitvā sāriputtatthero viya parinibbānadivase nānappakārā",
  "atk-s0510a1:892_6": "iddhiyo katvā dhammaṁ kathetvā satthāraṁ vanditvā kāḷasilāpadesaṁ gantvā parinibbāyi.",
  "atk-s0510a1:892_7": "“Theraṁ kira corā māresu”nti ayaṁ kathā sakalajambudīpe patthari.",
  "atk-s0510a1:893_0": "Rājā ajātasattu core pariyesanatthāya carapurise payojesi. Tesu coresu surāpāne suraṁ",
  "atk-s0510a1:893_1": "pivantesu maddesu eko ekassa piṭṭhiṁ paharitvā pātesi. So taṁ santajjento “ambho",
  "atk-s0510a1:893_2": "dubbinīta tvaṁ, kasmā me piṭṭhiṁ paharitvā pātesi, kiṁ pana, are duṭṭhacora, tayā",
  "atk-s0510a1:893_3": "mahāmoggallānatthero paṭhamaṁ pahato”ti āha. “Kiṁ pana tvaṁ mayā paṭhamaṁ pahatabhāvaṁ",
  "atk-s0510a1:893_4": "na jānāsī”ti? Evaṁ etesaṁ “mayā pahato, mayā pahato”ti vadantānaṁ sutvā te carapurisā",
  "atk-s0510a1:893_5": "sabbe te core gahetvā rañño ārocesuṁ. Rājā te core pakkosāpetvā pucchi – “tumhehi",
  "atk-s0510a1:893_6": "thero mārito”ti? “Āma, devā”ti. “Kehi tumhe uyyojitā”ti? “Naggasamaṇehi, devā”ti.",
  "atk-s0510a1:893_7": "Rājā pañcasate naggasamaṇe gāhāpetvā pañcasatehi corehi saddhiṁ rājaṅgaṇe nābhipamāṇesu",
  "atk-s0510a1:893_8": "āvāṭesu nikhaṇāpetvā palālehi paṭicchādetvā aggiṁ dāpesi. Atha nesaṁ jhāmabhāvaṁ",
  "atk-s0510a1:893_9": "jānitvā ayanaṅgalehi kasāpetvā sabbe khaṇḍākhaṇḍaṁ kārāpesi. Tadā bhikkhū dhammasabhāyaṁ",
  "atk-s0510a1:893_10": "kathaṁ samuṭṭhāpesuṁ – “mahāmoggallānatthero attano ananurūpamaraṇaṁ patto”ti. Satthā",
  "atk-s0510a1:893_11": "āgantvā “kāya nuttha, bhikkhave, etarahi kathāya sannisinnā”ti pucchitvā “imāya nāma,",
  "atk-s0510a1:893_12": "bhante”ti vutte “moggallānassa, bhikkhave, imasseva attabhāvassa ananurūpaṁ maraṇaṁ,",
  "atk-s0510a1:893_13": "pubbe pana tena katakammassa anurūpamevā”ti vatvā “kiṁ panassa, bhante, pubbakamma”nti",
  "atk-s0510a1:893_14": "puṭṭho taṁ vitthāretvā kathesi.",
  "atk-s0510a1:894_0": "Atīte, bhikkhave, bārāṇasiyaṁ eko kulaputto sayameva koṭṭanapacanādīni karonto mātāpitaro",
  "atk-s0510a1:894_1": "paṭijaggi. Athassa mātāpitaro “tāta, tvaṁ ekakova gehe ca araññe ca kammaṁ karonto",
  "atk-s0510a1:894_2": "kilamasi, ekaṁ te kumārikaṁ ānessāmā”ti vatvā “ammatātā, yāva tumhe jīvatha, tāva",
  "atk-s0510a1:894_3": "vo sahatthā upaṭṭhahissāmī”ti tena paṭikkhittāpi punappunaṁ yācitvā kumārikaṁ ānesuṁ.",
  "atk-s0510a1:894_4": "Sā katipāhameva te upaṭṭhahitvā pacchā tesaṁ dassanamapi anicchantī – “na sakkā tava",
  "atk-s0510a1:894_5": "mātāpitūhi saddhiṁ ekaṭṭhāne vasitu”nti ujjhāyitvā tasmiṁ attano kathaṁ aggaṇhante",
  "atk-s0510a1:894_6": "tassa bahigatakāle makacivākakhaṇḍāni ca yāgupheṇake ca gahetvā tattha tattha ākiritvā",
  "atk-s0510a1:894_7": "tenāgantvā “kiṁ ida”nti puṭṭhā “imesaṁ mahallakaandhānaṁ etaṁ kammaṁ, sabbaṁ gehaṁ",
  "atk-s0510a1:894_8": "kiliṭṭhā karontā vicaranti, na sakkā etehi saddhiṁ ekaṭṭhāne vasitu”nti evaṁ tāya",
  "atk-s0510a1:894_9": "punappunaṁ kathiyamānāya evarūpopi pūritapāramī satto mātāpitūhi saddhiṁ bhijji.",
  "atk-s0510a1:894_10": "So “hotu, jānissāmi nesaṁ kattabbakamma”nti te bhojetvā “ammatātā, asukaṭṭhāne nāma",
  "atk-s0510a1:894_11": "tumhākaṁ ñātakā āgamanaṁ paccāsīsanti, tattha gamissāmā”ti te yānakaṁ āropetvā ādāya",
  "atk-s0510a1:894_12": "gacchanto aṭavimajjhaṁ pattakāle “tāta, rasmiyo gaṇhatha, goṇā daṇḍasaññāya gamissanti,",
  "atk-s0510a1:894_13": "imasmiṁ ṭhāne corā vasanti, ahaṁ otaritvā carāmī”ti pitu hatthe rasmiyo datvā otaritvā",
  "atk-s0510a1:894_14": "gacchanto saddaṁ parivattetvā corānaṁ uṭṭhitasaddamakāsi. Mātāpitaro saddaṁ sutvā",
  "atk-s0510a1:894_15": "“corā uṭṭhitā”ti saññāya “tāta, corā uṭṭhitā, mahallakā mayaṁ, tvaṁ attānameva rakkhāhī”ti",
  "atk-s0510a1:894_16": "āhaṁsu. So mātāpitaro viravantepi corasaddaṁ karonto koṭṭetvā māretvā aṭaviyaṁ khipitvā paccāgami.",
  "atk-s0510a1:895_0": "Satthā idaṁ tassa pubbakammaṁ kathetvā “bhikkhave, moggallāno ettakaṁ kammaṁ katvā",
  "atk-s0510a1:895_1": "anekavassasatasahassāni niraye paccitvā tāva pakkāvasesena attabhāvasate evameva",
  "atk-s0510a1:895_2": "koṭṭetvā saṁcuṇṇo maraṇaṁ patto, evaṁ moggallānena attano kammānurūpameva maraṇaṁ",
  "atk-s0510a1:895_3": "laddhaṁ. Pañcahi corasatehi saddhiṁ pañcatitthiyasatānipi mama puttaṁ appaduṭṭhaṁ",
  "atk-s0510a1:895_4": "dussetvā anurūpameva maraṇaṁ labhiṁsu. Appaduṭṭhesu hi padussanto dasahi kāraṇehi",
  "atk-s0510a1:895_5": "anayabyasanaṁ pāpuṇātiyevā”ti anusandhiṁ ghaṭetvā dhammaṁ desento imā gāthā abhāsi –",
  "atk-s0510a1:896": "“Yo daṇḍena adaṇḍesu, appaduṭṭhesu dussati;",
  "atk-s0510a1:897": "Dasannamaññataraṁ ṭhānaṁ, khippameva nigacchati.",
  "atk-s0510a1:898": "“Vedanaṁ pharusaṁ jāniṁ, sarīrassa va bhedanaṁ;",
  "atk-s0510a1:899": "Garukaṁ vāpi ābādhaṁ, cittakkhepaṁ va pāpuṇe.",
  "atk-s0510a1:900": "“Rājato vā upasaggaṁ, abbhakkhānaṁ va dāruṇaṁ;",
  "atk-s0510a1:901": "Parikkhayaṁ va ñātīnaṁ, bhogānaṁ va pabhaṅgunaṁ.",
  "atk-s0510a1:902": "“Athavassa agārāni, aggi ḍahati pāvako;",
  "atk-s0510a1:903": "Kāyassa bhedā duppañño, nirayaṁ sopapajjatī”ti. ;",
  "atk-s0510a1:904_0": "393.Pavivekamanuyuttoti pakārena vivekaṁ ekībhāvaṁ anuyutto yojito yuttappayutto.",
  "atk-s0510a1:904_1": "Samādhibhāvanāratoti paṭhamajjhānādibhāvanāya rato allīno ca. Sabbāsave sakalakilese,",
  "atk-s0510a1:904_2": "pariññāya jānitvā pajahitvā, anāsavo nikkileso viharāmīti sambandho.",
  "atk-s0510a1:905": "394. Idāni attano puññasambhāravasena pubbacaritassa phalaṁ dassento dharaṇimpi sugambhīrantiādimāha.",
  "atk-s0510a1:906_0": "Tatrāyamanupubbīkathā – buddhena coditoti sammāsambuddhena codito uyyojito. Bhikkhusaṅghassa",
  "atk-s0510a1:906_1": "pekkhatoti mahato bhikkhusaṅghassa passantassa. Migāramātupāsādaṁ, pādaṅguṭṭhena",
  "atk-s0510a1:906_2": "kampayīti pubbārāme visākhāya mahāupāsikāya kāritaṁ sahassatthambhapaṭimaṇḍitaṁ mahāpāsādaṁ",
  "atk-s0510a1:906_3": "attano pādaṅguṭṭhena kampesiṁ. Ekasmiñhi samaye pubbārāme yathāvuttapāsāde bhagavati",
  "atk-s0510a1:906_4": "viharante sambahulā navakatarā bhikkhū uparipāsāde nisinnā satthārampi acintetvā",
  "atk-s0510a1:906_5": "tiracchānakathaṁ kathetumāraddhā. Taṁ sutvā bhagavā te saṁvejetvā attano dhammadesanāya",
  "atk-s0510a1:906_6": "bhājanabhūte kātukāmo āyasmantaṁ mahāmoggallānattheraṁ āmantesi – “passasi tvaṁ,",
  "atk-s0510a1:906_7": "moggallāna, nave bhikkhū tiracchānakathamanuyutte”ti taṁ sutvā thero satthu ajjhāsayaṁ",
  "atk-s0510a1:906_8": "ñatvā abhiññāpādakaṁ āpokasiṇārammaṇaṁ catutthajjhānaṁ samāpajjitvā vuṭṭhāya “pāsādassa",
  "atk-s0510a1:906_9": "patiṭṭhitokāsaṁ udakaṁ hotū”ti adhiṭṭhāya pāsādamatthake thupikaṁ pādaṅguṭṭhena pahari,",
  "atk-s0510a1:906_10": "pāsādo onamitvā ekena passena aṭṭhāsi. Punapi pahari, aparenapi passena aṭṭhāsi.",
  "atk-s0510a1:906_11": "Te bhikkhū bhītā saṁviggā pāsādassa patanabhayena tato nikkhamitvā bhagavato samīpe",
  "atk-s0510a1:906_12": "aṭṭhaṁsu. Satthā tesaṁ ajjhāsayaṁ oloketvā dhammaṁ desesi. Taṁ sutvā tesu keci sotāpattiphale",
  "atk-s0510a1:906_13": "patiṭṭhahiṁsu, keci sakadāgāmiphale, keci anāgāmiphale, keci arahattaphale patiṭṭhahiṁsu.",
  "atk-s0510a1:906_14": "Svāyamattho pāsādakampanasuttena dīpetabbo.",
  "atk-s0510a1:907_0": "Vejayantapāsādanti so vejayantapāsādo tāvatiṁsabhavane yojanasahassubbedho anekasahassaniyyūhakūṭāgārapaṭimaṇḍito",
  "atk-s0510a1:907_1": "devāsurasaṅgāme asure jinitvā sakke devānaminde nagaramajjhe ṭhite uṭṭhito vijayantena",
  "atk-s0510a1:907_2": "nibbattattā “vejayanto”ti laddhanāmo pāsādo, taṁ sandhāyāha – “vejayantapāsāda”nti,",
  "atk-s0510a1:907_3": "tampi ayaṁ thero pādaṅguṭṭhena kampeti. Ekasmiñhi samaye bhagavantaṁ pubbārāme viharantaṁ",
  "atk-s0510a1:907_4": "sakko devarājā upasaṅkamitvā taṇhāsaṅkhayavimuttiṁ pucchi. Tassa bhagavā vissajjesi.",
  "atk-s0510a1:907_5": "So taṁ sutvā attamano pamudito abhivādetvā padakkhiṇaṁ katvā attano devalokameva",
  "atk-s0510a1:907_6": "gato. Athāyasmā mahāmoggallāno evaṁ cintesi – “ayaṁ sakko bhagavantaṁ upasaṅkamitvā",
  "atk-s0510a1:907_7": "evarūpaṁ gambhīranibbānapaṭisaṁyuttaṁ pañhaṁ pucchi, bhagavatā ca pañho vissajjito,",
  "atk-s0510a1:907_8": "kiṁ nu kho jānitvā gato, udāhu ajānitvā. Yaṁnūnāhaṁ devalokaṁ gantvā tamatthaṁ jāneyya”nti?",
  "atk-s0510a1:907_9": "So tāvadeva tāvatiṁsabhavanaṁ gantvā sakkaṁ devānamindaṁ tamatthaṁ pucchi. Sakko",
  "atk-s0510a1:907_10": "dibbasampattiyā pamatto hutvā vikkhepaṁ akāsi. Thero tassa saṁvegajananatthaṁ vejayantapāsādaṁ",
  "atk-s0510a1:907_11": "pādaṅguṭṭhena kampesi. Tena vuttaṁ –",
  "atk-s0510a1:908": "“Yo vejayantapāsādaṁ, pādaṅguṭṭhena kampayi;",
  "atk-s0510a1:909": "Iddhibalenupatthaddho, saṁvejesi ca devatā”ti. ;",
  "atk-s0510a1:910_0": "Ayaṁ panattho – cūḷataṇhāsaṅkhayavimuttisuttena dīpetabbo. Kampitākāro heṭṭhā vuttoyeva.",
  "atk-s0510a1:910_1": "“Sakkaṁ so paripucchatī”ti yathāvuttameva therassa taṇhāsaṅkhayavimuttipucchaṁ sandhāya",
  "atk-s0510a1:910_2": "vuttaṁ. Tenāha – “apāvuso, jānāsi, taṇhakkhayavimuttiyo”ti? Tassa sakko viyākāsi.",
  "atk-s0510a1:910_3": "Idaṁ therena pāsādakampane kate saṁviggahadayena pamādaṁ pahāya yoniso manasi karitvā",
  "atk-s0510a1:910_4": "pañhassa byākatabhāvaṁ sandhāya vuttaṁ. Satthārā desitaniyāmeneva hi so tadā kathesi.",
  "atk-s0510a1:910_5": "Tenāha – “pañhaṁ puṭṭho yathātatha”nti. Tattha sakkaṁ so paripucchatīti sakkaṁ devarājaṁ",
  "atk-s0510a1:910_6": "mahāmoggallānatthero satthārā desitāya taṇhāsaṅkhayavimuttiyā sammadeva gahitabhāvaṁ",
  "atk-s0510a1:910_7": "pucchi. Atītatthe hi idaṁ vattamānavacanaṁ. Apāvuso, jānāsīti āvuso, api jānāsi,",
  "atk-s0510a1:910_8": "kiṁ jānāsi? Taṇhakkhayavimuttiyoti taṇhāsaṅkhayavimuttiyo satthārā tuyhaṁ desitā,",
  "atk-s0510a1:910_9": "tathā “kiṁ jānāsī”ti pucchati. Taṇhakkhayavimuttiyoti vā taṇhāsaṅkhayavimuttisuttassa desanaṁ pucchati.",
  "atk-s0510a1:911_0": "Brahmānanti mahābrahmānaṁ. Sudhammāyābhito sabhanti sudhammāya sabhāya. Ayaṁ pana",
  "atk-s0510a1:911_1": "brahmaloke sudhammā sabhā, na tāvatiṁsabhavane. Sudhammāsabhāvirahito devaloko nāma",
  "atk-s0510a1:911_2": "natthi. “Ajjāpi te, āvuso, sā diṭṭhi, yā te diṭṭhi pure ahū”ti imaṁ brahmalokaṁ upagantuṁ",
  "atk-s0510a1:911_3": "samattho natthi koci samaṇo vā brāhmaṇo vā. Satthu idhāgamanato pubbe yā tuyhaṁ diṭṭhi",
  "atk-s0510a1:911_4": "ahosi, kiṁ ajjāpi idānipi sā diṭṭhi na vigatāti? Passasi vītivattantaṁbrahmaloke",
  "atk-s0510a1:911_5": "pabhassaranti brahmaloke vītipatantaṁ mahākappinamahākassapādīhi sāvakehi parivāritassa",
  "atk-s0510a1:911_6": "tejodhātuṁ samāpajjitvā nisinnassa sasāvakassa bhagavato okāsaṁ passasīti attho.",
  "atk-s0510a1:911_7": "Ekasmiñhi samaye bhagavā brahmaloke sudhammāya sabhāya sannipatitvā sannisinnassa",
  "atk-s0510a1:911_8": "“atthi nu kho koci samaṇo vā brāhmaṇo vā evaṁmahiddhiko, so idha āgantuṁ sakkuṇeyyā”ti",
  "atk-s0510a1:911_9": "cintentassa brahmuno cittamaññāya tattha gantvā brahmuno matthake ākāse nisinno tejodhātuṁ",
  "atk-s0510a1:911_10": "samāpajjitvā obhāsaṁ muñcanto mahāmoggallānādīnaṁ āgamanaṁ cintesi. Saha cintanena",
  "atk-s0510a1:911_11": "tepi tattha gantvā satthāraṁ vanditvā satthu ajjhāsayaṁ ñatvā tejodhātuṁ samāpajjitvā",
  "atk-s0510a1:911_12": "paccekadisāsu nisīditvā obhāsaṁ vissajjesuṁ. Sakalabrahmaloko ekobhāso ahosi. Satthā",
  "atk-s0510a1:911_13": "brahmuno kallacittataṁ ñatvā catusaccapakāsanaṁ dhammaṁ desesi. Desanāpariyosāne",
  "atk-s0510a1:911_14": "anekāni brahmasahassāni maggaphalesu patiṭṭhahiṁsu. Taṁ sandhāya codento ajjāpi te,",
  "atk-s0510a1:911_15": "āvuso, sā diṭṭhīti gāthamāha. Ayaṁ panattho bakabrahmasuttena dīpetabbo. Vuttaṁ hetaṁ –",
  "atk-s0510a1:912_0": "“Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. Tena",
  "atk-s0510a1:912_1": "kho pana samayena aññatarassa brahmuno evarūpaṁ pāpakaṁ diṭṭhigataṁ uppannaṁ hoti",
  "atk-s0510a1:912_2": "– ‘natthi samaṇo vā brāhmaṇo vā yo idha āgaccheyyā’ti. Atha kho bhagavā tassa brahmuno",
  "atk-s0510a1:912_3": "cetasā cetoparivitakkamaññāya seyyathāpi nāma balavā puriso samiñjitaṁ vā bāhaṁ pasāreyya,",
  "atk-s0510a1:912_4": "pasāritaṁ vā bāhaṁ samiñjeyya; evameva jetavane antarahito tasmiṁ brahmaloke pāturahosi.",
  "atk-s0510a1:912_5": "Atha kho bhagavā tassa brahmuno uparivehāsaṁ pallaṅkena nisīdi tejodhātuṁ samāpajjitvā.",
  "atk-s0510a1:913_0": "“Atha kho āyasmato mahāmoggallānassa etadahosi ‘kahaṁ nu kho bhagavā etarahi viharatī’ti?",
  "atk-s0510a1:913_1": "Addasa kho āyasmā mahāmoggallāno bhagavantaṁ dibbena cakkhunā visuddhena atikkantamānusakena",
  "atk-s0510a1:913_2": "tassa brahmuno uparivehāsaṁ pallaṅkena nisinnaṁ tejodhātuṁ samāpannaṁ. Disvāna seyyathāpi",
  "atk-s0510a1:913_3": "nāma balavā puriso samiñjitaṁ vā bāhaṁ pasāreyya, pasāritaṁ vā bāhaṁ samiñjeyya;",
  "atk-s0510a1:913_4": "evameva jetavane antarahito tasmiṁ brahmaloke pāturahosi. Atha kho āyasmā mahāmoggallāno",
  "atk-s0510a1:913_5": "puratthimaṁ disaṁ nissāya tassa brahmuno uparivehāsaṁ pallaṅkena nisīdi tejodhātuṁ",
  "atk-s0510a1:913_6": "samāpajjitvā nīcataraṁ bhagavato.",
  "atk-s0510a1:914_0": "“Atha kho āyasmato mahākassapassa etadahosi – ‘kahaṁ nu kho bhagavā etarahi viharatī’ti?",
  "atk-s0510a1:914_1": "Addasa kho āyasmā mahākassapo bhagavantaṁ dibbena cakkhunā visuddhena atikkantamānusakena",
  "atk-s0510a1:914_2": "tassa brahmuno uparivehāsaṁ pallaṅkena nisinnaṁ tejodhātuṁ samāpannaṁ. Disvāna seyyathāpi",
  "atk-s0510a1:914_3": "nāma balavā puriso…pe… evameva jetavane antarahito tasmiṁ brahmaloke pāturahosi.",
  "atk-s0510a1:914_4": "Atha kho āyasmā mahākassapo dakkhiṇaṁ disaṁ nissāya tassa brahmuno uparivehāsaṁ pallaṅkena",
  "atk-s0510a1:914_5": "nisīdi tejodhātuṁ samāpajjitvā nīcataraṁ bhagavato.",
  "atk-s0510a1:915_0": "“Atha kho āyasmato mahākappinassa etadahosi – ‘kahaṁ nu kho bhagavā etarahi viharatī’ti?",
  "atk-s0510a1:915_1": "Addasa kho āyasmā mahākappino bhagavantaṁ dibbena cakkhunā visuddhena atikkantamānusakena",
  "atk-s0510a1:915_2": "tassa brahmuno uparivehāsaṁ pallaṅkena nisinnaṁ tejodhātuṁ samāpannaṁ. Disvāna seyyathāpi",
  "atk-s0510a1:915_3": "nāma balavā puriso…pe… evameva jetavane antarahito tasmiṁ brahmaloke pāturahosi.",
  "atk-s0510a1:915_4": "Atha kho āyasmā mahākappino pacchimaṁ disaṁ nissāya tassa brahmuno uparivehāsaṁ pallaṅkena",
  "atk-s0510a1:915_5": "nisīdi tejodhātuṁ samāpajjitvā nīcataraṁ bhagavato.",
  "atk-s0510a1:916_0": "“Atha kho āyasmato anuruddhassa etadahosi – ‘kahaṁ nu kho bhagavā etarahi viharatī’ti?",
  "atk-s0510a1:916_1": "Addasa kho āyasmā anuruddho bhagavantaṁ dibbena cakkhunā visuddhena atikkantamānusakena",
  "atk-s0510a1:916_2": "tassa brahmuno uparivehāsaṁ pallaṅkena nisinnaṁ tejodhātuṁ samāpannaṁ. Disvāna seyyathāpi",
  "atk-s0510a1:916_3": "nāma balavā puriso…pe… evameva jetavane antarahito tasmiṁ brahmaloke pāturahosi.",
  "atk-s0510a1:916_4": "Atha kho āyasmā anuruddho uttaraṁ disaṁ nissāya tassa brahmuno uparivehāsaṁ pallaṅkena",
  "atk-s0510a1:916_5": "nisīdi tejodhātuṁ samāpajjitvā nīcataraṁ bhagavato”.",
  "atk-s0510a1:917": "Atha kho āyasmā mahāmoggallāno taṁ brahmānaṁ gāthāya ajjhabhāsi –",
  "atk-s0510a1:918": "“Ajjāpi te āvuso sā diṭṭhi, yā te diṭṭhi pure ahu;",
  "atk-s0510a1:919": "Passasi vītivattantaṁ, brahmaloke pabhassara”nti.",
  "atk-s0510a1:920": "“Na me mārisa sā diṭṭhi, yā me diṭṭhi pure ahu;",
  "atk-s0510a1:921": "Passāmi vītivattantaṁ, brahmaloke pabhassaraṁ;",
  "atk-s0510a1:922": "Svāhaṁ ajja kathaṁ vajjaṁ, ahaṁ niccomhi sassato”ti.",
  "atk-s0510a1:923_0": "“Atha kho bhagavā taṁ brahmānaṁ saṁvejetvā seyyathāpi nāma balavā puriso…pe… evameva",
  "atk-s0510a1:923_1": "tasmiṁ brahmaloke antarahito jetavane pāturahosi. Atha kho so brahmā aññataraṁ brahmapārisajjaṁ",
  "atk-s0510a1:923_2": "āmantesi – ‘ehi tvaṁ, mārisa, yenāyasmā mahāmoggallāno tenupasaṅkama, upasaṅkamitvā",
  "atk-s0510a1:923_3": "āyasmantaṁ mahāmoggallānaṁ evaṁ vadehi – “atthi nu kho, mārisa moggallāna, aññepi",
  "atk-s0510a1:923_4": "tassa bhagavato sāvakā evaṁmahiddhikā evaṁmahānubhāvā seyyathāpi bhavaṁ moggallāno",
  "atk-s0510a1:923_5": "kassapo kappino anuruddho”ti? ‘Evaṁ, mārisā’ti kho so brahmapārisajjo tassa brahmuno",
  "atk-s0510a1:923_6": "paṭissutvā yenāyasmā mahāmoggallāno tenupasaṅkami, upasaṅkamitvā āyasmantaṁ mahāmoggallānaṁ",
  "atk-s0510a1:923_7": "etadavoca – ‘atthi nu kho, mārisa moggallāna, aññepi tassa bhagavato sāvakā evaṁmahiddhikā",
  "atk-s0510a1:923_8": "evaṁmahānubhāvā seyyathāpi bhavaṁ moggallāno kassapo kappino anuruddho’ti ? Atha",
  "atk-s0510a1:923_9": "kho āyasmā mahāmoggallāno taṁ brahmapārisajjaṁ gāthāya ajjhabhāsi –",
  "atk-s0510a1:924": "“Tevijjā iddhipattā ca, cetopariyāyakovidā;",
  "atk-s0510a1:925": "Khīṇāsavā arahanto, bahū buddhassa sāvakā”ti.",
  "atk-s0510a1:926_0": "“Atha kho so brahmapārisajjo āyasmato mahāmoggallānassa bhāsitaṁ abhinanditvā anumoditvā",
  "atk-s0510a1:926_1": "yena so brahmā tenupasaṅkami, upasaṅkamitvā taṁ brahmānaṁ etadavoca – ‘āyasmā mārisa",
  "atk-s0510a1:926_2": "mahāmoggallāno evamāha –",
  "atk-s0510a1:927": "“‘Tevijjā iddhipattā ca, cetopariyāyakovidā;",
  "atk-s0510a1:928": "Khīṇāsavā arahanto, bahū buddhassa sāvakā”’ti. –",
  "atk-s0510a1:929": "Idamavoca so brahmapārisajjo. Attamano ca so brahmā tassa brahmapārisajjassa bhāsitaṁ abhinandīti.",
  "atk-s0510a1:930": "Idaṁ sandhāya vuttaṁ – “ayaṁ panattho bakabrahmasuttena dīpetabbo”ti.",
  "atk-s0510a1:931_0": "Mahānerunokūṭanti kūṭasīsena sakalameva sinerupabbatarājaṁ vadasi. Vimokkhena apassayīti",
  "atk-s0510a1:931_1": "jhānavimokkhena nissayena abhiññāyena passayīti adhippāyo. Vananti jambudīpaṁ. So",
  "atk-s0510a1:931_2": "hi vanabāhullatāya “vana”nti vutto. Tenāha “jambumaṇḍassa issaro”ti. Pubbavidehānanti",
  "atk-s0510a1:931_3": "pubbavidehaṭṭhānañca pubbavidehanti attho. Ye ca bhūmisayā narāti bhūmisayā narā",
  "atk-s0510a1:931_4": "nāma aparagoyānauttarakurukā ca manussā. Te hi gehābhāvato “bhūmisayā”ti vuttā. Tepi",
  "atk-s0510a1:931_5": "sabbe apassayīti sambandho. Ayaṁ panattho nandopanandadamanena dīpetabbo – ekasmiṁ",
  "atk-s0510a1:931_6": "kira samaye anāthapiṇḍiko gahapati bhagavato dhammadesanaṁ sutvā “sve, bhante, pañcahi",
  "atk-s0510a1:931_7": "bhikkhusatehi saddhiṁ mayhaṁ gehe bhikkhaṁ gaṇhathā”ti nimantetvā pakkāmi. Taṁdivasañca",
  "atk-s0510a1:931_8": "bhagavato paccūsasamaye dasasahassilokadhātuṁ olokentassa nandopanando nāma nāgarājā",
  "atk-s0510a1:931_9": "ñāṇamukhe āpāthaṁ āgacchi. Bhagavā “ayaṁ nāgarājā mayhaṁ ñāṇamukhe āpāthaṁ āgacchati,",
  "atk-s0510a1:931_10": "kiṁ nu kho bhavissatī”ti āvajjento saraṇagamanassa upanissayaṁ disvā “ayaṁ micchādiṭṭhiko",
  "atk-s0510a1:931_11": "tīsu ratanesu appasanno, ko nu kho imaṁ micchādiṭṭhiko vimoceyyā”ti āvajjento mahāmoggallānattheraṁ",
  "atk-s0510a1:931_12": "addasa. Tato pabhātāya rattiyā sarīrapaṭijagganaṁ katvā āyasmantaṁ ānandaṁ āmantesi",
  "atk-s0510a1:931_13": "– “ānanda, pañcannaṁ bhikkhusatānaṁ ārocehi – ‘tathāgato devacārikaṁ gacchatī”’ti.",
  "atk-s0510a1:931_14": "Taṁdivasañca nandopanandassa āpānabhūmiṁ sajjayiṁsu. So dibbaratanapallaṅke dibbena",
  "atk-s0510a1:931_15": "setacchattena dhāriyamāno tividhanāṭakehi ceva nāgaparisāya ca parivuto dibbabhājanesu",
  "atk-s0510a1:931_16": "upaṭṭhāpitaannapānaṁ olokayamāno nisinno hoti. Atha kho bhagavā yathā nāgarājā passati,",
  "atk-s0510a1:931_17": "tathā katvā tassa vimānamatthakeneva pañcahi bhikkhusatehi saddhiṁ tāvatiṁsadevalokābhimukho pāyāsi.",
  "atk-s0510a1:932_0": "Tena kho pana samayena nandopanandassa nāgarājassa evarūpaṁ pāpakaṁ diṭṭhigataṁ uppannaṁ",
  "atk-s0510a1:932_1": "hoti “ime hi nāma muṇḍasamaṇakā amhākaṁ uparibhavanena devānaṁ tāvatiṁsānaṁ bhavanaṁ",
  "atk-s0510a1:932_2": "pavisantipi nikkhamantipi, na dāni ito paṭṭhāya imesaṁ amhākaṁ matthake pādapaṁsuṁ",
  "atk-s0510a1:932_3": "okirantānaṁ gantuṁ dassāmī”ti uṭṭhāya sinerupādaṁ gantvā taṁ attabhāvaṁ vijahitvā",
  "atk-s0510a1:932_4": "sineruṁ sattakkhattuṁ bhogehi parikkhipitvā upari phaṇaṁ katvā tāvatiṁsabhavanaṁ",
  "atk-s0510a1:932_5": "avakujjena phaṇena pariggahetvā adassanaṁ gamesi.",
  "atk-s0510a1:933_0": "Atha kho āyasmā raṭṭhapālo bhagavantaṁ etadavoca – “pubbe, bhante, imasmiṁ padese",
  "atk-s0510a1:933_1": "ṭhito sineruṁ passāmi, sineruparibhaṇḍaṁ passāmi, tāvatiṁsaṁ passāmi, vejayantaṁ",
  "atk-s0510a1:933_2": "passāmi, vejayantassa pāsādassa uparidhajaṁ passāmi. Ko nu kho, bhante, hetu ko paccayo,",
  "atk-s0510a1:933_3": "yaṁ etarahi neva sineruṁ passāmi…pe… na vejayantassa pāsādassa uparidhajaṁ passāmī”ti.",
  "atk-s0510a1:933_4": "“Ayaṁ, raṭṭhapāla, nandopanando nāma nāgarājā tumhākaṁ kupito sineruṁ sattakkhattuṁ",
  "atk-s0510a1:933_5": "bhogehi parikkhipitvā upari phaṇena paṭicchādetvā andhakāraṁ katvā ṭhito”ti. “Damemi",
  "atk-s0510a1:933_6": "naṁ, bhante”ti. Na bhagavā naṁ anujāni. Atha kho āyasmā bhaddiyo, āyasmā rāhuloti",
  "atk-s0510a1:933_7": "anukkamena sabbepi bhikkhū uṭṭhahiṁsu. Bhagavā anujāni.",
  "atk-s0510a1:934_0": "Avasāne mahāmoggallānatthero – “ahaṁ, bhante, damemi na”nti āha. “Damehi, moggallānā”ti",
  "atk-s0510a1:934_1": "bhagavā anujāni. Thero attabhāvaṁ vijahitvā mahantaṁ nāgarājavaṇṇaṁ abhinimminitvā",
  "atk-s0510a1:934_2": "nandopanandaṁ cuddasakkhattuṁ bhogehi parikkhipitvā tassa phaṇamatthake attano phaṇaṁ",
  "atk-s0510a1:934_3": "ṭhapetvā sinerunā saddhiṁ abhinippīḷesi. Nāgarājā dhūmāyi. Theropi “na tuyhaṁyeva",
  "atk-s0510a1:934_4": "sarīre dhūmo atthi, mayhampi atthī”ti dhūmāyi. Nāgarājassa dhūmo theraṁ na bādhati,",
  "atk-s0510a1:934_5": "therassa pana dhūmo nāgarājaṁ bādhati. Tato nāgarājā pajjali, theropi “na tuyhaṁyeva",
  "atk-s0510a1:934_6": "sarīre aggi atthi, mayhampi atthī”ti pajjali. Nāgarājassa tejo theraṁ na bādhati,",
  "atk-s0510a1:934_7": "therassa pana tejo nāgarājānaṁ bādhati. Nāgarājā – “ayaṁ maṁ sinerunā abhinippīḷetvā",
  "atk-s0510a1:934_8": "dhūmāyati ceva pajjalati cā”ti cintetvā “bho, tuvaṁ kosī”ti paṭipucchi. “Ahaṁ kho,",
  "atk-s0510a1:934_9": "nanda, moggallāno”ti. “Bhante, attano bhikkhubhāvena tiṭṭhāhī”ti.",
  "atk-s0510a1:935_0": "Thero taṁ attabhāvaṁ vijahitvā tassa dakkhiṇakaṇṇasotena pavisitvā vāmakaṇṇasotena",
  "atk-s0510a1:935_1": "nikkhami, vāmakaṇṇasotena pavisitvā dakkhiṇakaṇṇasotena nikkhami. Tathā dakkhiṇanāsasotena",
  "atk-s0510a1:935_2": "pavisitvā vāmanāsasotena nikkhami, vāmanāsasotena pavisitvā dakkhiṇanāsasotena nikkhami.",
  "atk-s0510a1:935_3": "Tato nāgarājā mukhaṁ vivari, thero mukhena pavisitvā antokucchiyaṁ pācīnena ca pacchimena",
  "atk-s0510a1:935_4": "ca caṅkamati. Bhagavā – “moggallāna, manasi karohi, mahiddhiko nāgo”ti āha. Thero",
  "atk-s0510a1:935_5": "“mayhaṁ kho, bhante, cattāro iddhipādā bhāvitā bahulīkatā yānīkatā vatthukatā anuṭṭhitā",
  "atk-s0510a1:935_6": "paricitā susamāraddhā, tiṭṭhatu, bhante, nandopanando, ahaṁ nandopanandasadisānaṁ",
  "atk-s0510a1:935_7": "nāgarājānaṁ satampi sahassampi dameyya”ntiādimāha.",
  "atk-s0510a1:936_0": "Nāgarājā cintesi – “pavisanto tāva me na diṭṭho, nikkhamanakāle dāni naṁ dāṭhantare",
  "atk-s0510a1:936_1": "pakkhipitvā khādissāmī”ti cintetvā “nikkhamatha, bhante, mā maṁ antokucchiyaṁ aparāparaṁ",
  "atk-s0510a1:936_2": "caṅkamanto bādhayitthā”ti āha. Thero nikkhamitvā bahi aṭṭhāsi. Nāgarājā “ayaṁ so”ti",
  "atk-s0510a1:936_3": "disvā nāsavātaṁ vissajji, thero catutthajjhānaṁ samāpajji, lomakūpampissa vāto cāletuṁ",
  "atk-s0510a1:936_4": "nāsakkhi. Avasesā bhikkhū kira ādito paṭṭhāya sabbapāṭihāriyāni kātuṁ sakkuṇeyyuṁ,",
  "atk-s0510a1:936_5": "imaṁ pana ṭhānaṁ patvā evaṁ khippanisantino hutvā samāpajjituṁ na sakkhissantīti",
  "atk-s0510a1:936_6": "nesaṁ bhagavā nāgarājadamanaṁ nānujāni.",
  "atk-s0510a1:937_0": "Nāgarājā “ahaṁ imassa samaṇassa nāsavātena lomakūpampi cāletuṁ nāsakkhi, mahiddhiko",
  "atk-s0510a1:937_1": "so samaṇo”ti cintesi. Thero attabhāvaṁ vijahitvā supaṇṇarūpaṁ abhinimminitvā supaṇṇavātaṁ",
  "atk-s0510a1:937_2": "dassento nāgarājānaṁ anubandhi. Nāgarājā taṁ attabhāvaṁ vijahitvā māṇavakavaṇṇaṁ",
  "atk-s0510a1:937_3": "abhinimminitvā “bhante, tumhākaṁ saraṇaṁ gacchāmī”ti vadanto therassa pāde vandi.",
  "atk-s0510a1:937_4": "Thero “satthā, nanda, āgato, ehi gamissāmā”ti nāgarājānaṁ dametvā nibbisaṁ katvā",
  "atk-s0510a1:937_5": "gahetvā bhagavato santikaṁ agamāsi. Nāgarājā bhagavantaṁ vanditvā “bhante, tumhākaṁ",
  "atk-s0510a1:937_6": "saraṇaṁ gacchāmī”ti āha. Bhagavā “sukhī hohi, nāgarājā”ti vatvā bhikkhusaṅghaparivuto",
  "atk-s0510a1:937_7": "anāthapiṇḍikassa nivesanaṁ agamāsi.",
  "atk-s0510a1:938_0": "Anāthapiṇḍiko “kiṁ, bhante, atidivā āgatatthā”ti āha. “Moggallānassa ca nandopanandassa",
  "atk-s0510a1:938_1": "ca saṅgāmo ahosī”ti. “Kassa pana, bhante, jayo, kassa parājayo”ti? “Moggallānassa",
  "atk-s0510a1:938_2": "jayo, nandassa parājayo”ti. Anāthapiṇḍiko “adhivāsetu me, bhante, bhagavā sattāhaṁ",
  "atk-s0510a1:938_3": "ekapaṭipāṭiyā bhattaṁ sattāhaṁ therassa sakkāraṁ karissāmī”ti vatvā sattāhaṁ buddhappamukhānaṁ",
  "atk-s0510a1:938_4": "pañcannaṁ bhikkhusatānaṁ mahāsakkāraṁ akāsi. Tena vuttaṁ – “nandopanandadamanena dīpetabbo”ti.",
  "atk-s0510a1:939": "Ekasmiñhi samaye pubbārāme visākhāya mahāupāsikāya kāritasahassagabbhapaṭimaṇḍite pāsāde bhagavati viharante…pe… saṁvejesi ca devatāti. Tena vuttaṁ –",
  "atk-s0510a1:940": "“Dharaṇimpi sugambhīraṁ, bahalaṁ duppadhaṁsiyaṁ;",
  "atk-s0510a1:941": "Vāmaṅguṭṭhena khobheyyaṁ, iddhiyā pāramiṁ gato”ti.",
  "atk-s0510a1:942": "Tattha iddhiyā pāramiṁ gatoti vikubbaniddhiādiiddhiyā pariyosānaṁ gato patto.",
  "atk-s0510a1:943_0": "395.Asmimānanti ahamasmi paññāsīlasamādhisampannotiādi asmimānaṁ na passāmi na akkhāmīti",
  "atk-s0510a1:943_1": "attho. Tadeva dīpento māno mayhaṁ na vijjatīti āha. Sāmaṇere upādāyāti sāmaṇere ādiṁ",
  "atk-s0510a1:943_2": "katvā sakale bhikkhusaṅghe garucittaṁ gāravacittaṁ ādarabahumānaṁ ahaṁ karomīti attho.",
  "atk-s0510a1:944_0": "396.Aparimeyye ito kappeti ito amhākaṁ uppannakappato antarakappādīhi aparimeyye",
  "atk-s0510a1:944_1": "ekaasaṅkhyeyyassa upari satasahassakappamatthaketi attho. Yaṁ kammamabhinīharinti",
  "atk-s0510a1:944_2": "aggasāvakabhāvassa padaṁ puññasampattiṁ pūresiṁ. Tāhaṁ bhūmimanuppattoti ahaṁ taṁ",
  "atk-s0510a1:944_3": "sāvakabhūmiṁ anuppatto āsavakkhayasaṅkhātaṁ nibbānaṁ patto asmi amhīti attho.",
  "atk-s0510a1:945_0": "397. Atthapaṭisambhidādayo catasso paṭisambhidā sotāpattimaggādayo aṭṭha vimokkhā",
  "atk-s0510a1:945_1": "iddhividhādayo cha abhiññāyo me mayā sacchikatā paccakkhaṁ katā. Buddhassa bhagavato",
  "atk-s0510a1:945_2": "ovādānusāsanīsaṅkhātaṁ sāsanaṁ mayā kataṁ sīlapaṭipattinipphādanavasena pariyosāpitanti attho.",
  "atk-s0510a1:946_0": "Itthanti iminā pakārena heṭṭhā vuttakkamena. Evaṁ so ekasseva anomadassībuddhassa",
  "atk-s0510a1:946_1": "santike dvikkhattuṁ byākaraṇaṁ labhi. Kathaṁ? Heṭṭhā vuttanayena seṭṭhi hutvā tassa",
  "atk-s0510a1:946_2": "bhagavato santike laddhabyākaraṇo tato cuto sāmuddike nāgabhavane nibbatto tasseva",
  "atk-s0510a1:946_3": "bhagavato santike dīghāyukabhāvena upahāraṁ katvā nimantetvā bhojetvā mahāpūjaṁ akāsi.",
  "atk-s0510a1:946_4": "Tadāpi bhagavā byākaraṇaṁ kathesi. Sudanti padapūraṇe nipāto. Āyasmāti piyavacanaṁ",
  "atk-s0510a1:946_5": "garugāravādhivacanaṁ. Mahāmoggallānatthero imā apadānagāthāyo abhāsittha kathesi.",
  "atk-s0510a1:946_6": "Itīti parisamāpanatthe nipāto.",
  "atk-s0510a1:947": "Mahāmoggallānattheraapadānavaṇṇanā samattā.",
  "atk-s0510a1:948": "3-3. Mahākassapattheraapadānavaṇṇanā",
  "atk-s0510a1:949_0": "Padumuttarassabhagavatotyādikaṁ āyasmato mahākassapattherassa apadānaṁ. Ayampi purimabuddhesu",
  "atk-s0510a1:949_1": "katādhikāro tattha tattha bhave vivaṭṭūpanissayāni puññasambhārāni upacinanto padumuttarabhagavato",
  "atk-s0510a1:949_2": "kāle haṁsavatīnagare vedeho nāma asītikoṭivibhavo kuṭumbiko ahosi. So buddhamāmako,",
  "atk-s0510a1:949_3": "dhammamāmako, saṅghamāmako, upāsako hutvā viharanto ekasmiṁ uposathadivase pātova",
  "atk-s0510a1:949_4": "subhojanaṁ bhuñjitvā uposathaṅgāni adhiṭṭhāya gandhapupphādīni gahetvā vihāraṁ gantvā",
  "atk-s0510a1:949_5": "satthāraṁ pūjetvā vanditvā ekamantaṁ nisīdi.",
  "atk-s0510a1:950_0": "Tasmiñca khaṇe satthā mahānisabhattheraṁ nāma tatiyasāvakaṁ “etadaggaṁ, bhikkhave,",
  "atk-s0510a1:950_1": "mama sāvakānaṁ bhikkhūnaṁ dhutavādānaṁ yadidaṁ nisabho”ti etadagge ṭhapesi. Upāsako",
  "atk-s0510a1:950_2": "taṁ sutvā pasanno dhammakathāvasāne mahājane uṭṭhāya gate satthāraṁ vanditvā “sve,",
  "atk-s0510a1:950_3": "bhante, mayhaṁ bhikkhaṁ adhivāsethā”ti nimantesi. “Mahā kho, upāsaka, bhikkhusaṅgho”ti.",
  "atk-s0510a1:950_4": "“Kittako, bhante”ti? “Aṭṭhasaṭṭhibhikkhusatasahassa”nti. “Bhante, ekaṁ sāmaṇerampi",
  "atk-s0510a1:950_5": "vihāre asesetvā mayhaṁ bhikkhaṁ gaṇhathā”ti. Satthā adhivāsesi. Upāsako satthu adhivāsanaṁ",
  "atk-s0510a1:950_6": "ñatvā gehaṁ gantvā mahādānaṁ sajjetvā punadivase satthu kālaṁ ārocāpesi. Satthā pattacīvaramādāya",
  "atk-s0510a1:950_7": "bhikkhusaṅghaparivuto upāsakassa gharaṁ gantvā paññattāsane nisinno dakkhiṇodakāvasāne",
  "atk-s0510a1:950_8": "yāguādīni sampaṭicchanto bhattavissaggaṁ akāsi. Upāsakopi satthu santike nisīdi.",
  "atk-s0510a1:951_0": "Tasmiṁ antare mahānisabhatthero piṇḍāya caranto tameva vīthiṁ paṭipajji. Upāsako",
  "atk-s0510a1:951_1": "disvā uṭṭhāya gantvā theraṁ vanditvā “pattaṁ, bhante, dethā”ti āha. Thero pattaṁ",
  "atk-s0510a1:951_2": "adāsi. “Bhante, idheva pavisatha, satthāpi gehe nisinno”ti. “Na vaṭṭissati, upāsakā”ti.",
  "atk-s0510a1:951_3": "So therassa pattaṁ gahetvā piṇḍapātassa pūretvā adāsi. Tato theraṁ anugantvā nivatto",
  "atk-s0510a1:951_4": "satthu santike nisīditvā evamāha – “mahānisabhatthero, bhante, ‘satthāpi gehe nisinno’ti",
  "atk-s0510a1:951_5": "vuttepi pavisituṁ na icchi. Atthi nu kho etassa tumhākaṁ guṇehi atirekaguṇo”ti? Buddhānañca",
  "atk-s0510a1:951_6": "vaṇṇamaccheraṁ nāma natthi, tasmā satthā evamāha – “upāsaka, mayaṁ bhikkhaṁ āgamayamānā",
  "atk-s0510a1:951_7": "gehe nisīdāma, so bhikkhu na evaṁ nisīditvā bhikkhaṁ udikkhati. Mayaṁ gāmantasenāsane",
  "atk-s0510a1:951_8": "vasāma, so araññeyeva vasati. Mayaṁ channe vasāma, so abbhokāseyeva vasatī”ti bhagavā",
  "atk-s0510a1:951_9": "“ayañca ayañcetassa guṇo”ti mahāsamuddaṁ pūrayamāno viya tassa guṇaṁ kathesi.",
  "atk-s0510a1:952_0": "Upāsakopi pakatiyā jalamānadīpo telena āsitto viya suṭṭhutaraṁ pasanno hutvā cintesi",
  "atk-s0510a1:952_1": "– “kiṁ mayhaṁ aññāya sampattiyā, yaṁnūnāhaṁ anāgate ekassa buddhassa santike dhutavādānaṁ",
  "atk-s0510a1:952_2": "aggabhāvatthāya patthanaṁ karissāmī”ti. So punapi satthāraṁ nimantetvā teneva niyāmena",
  "atk-s0510a1:952_3": "satta divase mahādānaṁ datvā sattame divase buddhappamukhassa mahābhikkhusaṅghassa",
  "atk-s0510a1:952_4": "ticīvarāni datvā satthu pādamūle nipajjitvā evamāha – “yaṁ me, bhante, satta divase",
  "atk-s0510a1:952_5": "dānaṁ dentassa mettaṁ kāyakammaṁ mettaṁ vacīkammaṁ mettaṁ manokammaṁ paccupaṭṭhitaṁ,",
  "atk-s0510a1:952_6": "imināhaṁ na aññaṁ devasampattiṁ vā sakkamārabrahmasampattiṁ vā patthemi, idaṁ pana",
  "atk-s0510a1:952_7": "me kammaṁ anāgate ekassa buddhassa santike mahānisabhattherena pattaṭṭhānantaraṁ",
  "atk-s0510a1:952_8": "pāpuṇanatthāya terasadhutaṅgadharānaṁ aggabhāvassa adhikāro hotū”ti. Satthā “mahantaṁ",
  "atk-s0510a1:952_9": "ṭhānaṁ iminā patthitaṁ, samijjhissati nu kho, no”ti olokento samijjhanabhāvaṁ disvā",
  "atk-s0510a1:952_10": "āha – “manāpaṁ te ṭhānaṁ patthitaṁ, anāgate satasahassakappāvasāne gotamo nāma buddho",
  "atk-s0510a1:952_11": "uppajjissati, tassa tvaṁ tatiyasāvako mahākassapatthero nāma bhavissasī”ti byākāsi.",
  "atk-s0510a1:952_12": "Taṁ sutvā upāsako “buddhānaṁ dve kathā nāma natthī”ti punadivase pattabbaṁ viya taṁ",
  "atk-s0510a1:952_13": "sampattiṁ amaññittha. So yāvatāyukaṁ dānaṁ datvā sīlaṁ samādāya rakkhitvā nānappakāraṁ",
  "atk-s0510a1:952_14": "puññakammaṁ katvā kālaṁkatvā sagge nibbatti.",
  "atk-s0510a1:953_0": "Tato paṭṭhāya devamanussesu sampattiṁ anubhavanto ito ekanavutikappe vipassisammāsambuddhe",
  "atk-s0510a1:953_1": "bandhumatīnagaraṁ upanissāya kheme migadāye viharante devalokā cavitvā aññatarasmiṁ",
  "atk-s0510a1:953_2": "parijiṇṇabrāhmaṇakule nibbatti. Tasmiñca kāle vipassī bhagavā sattame saṁvacchare",
  "atk-s0510a1:953_3": "dhammaṁ kathesi, mahantaṁ kolāhalaṁ ahosi. Sakalajambudīpe devatā “satthā dhammaṁ",
  "atk-s0510a1:953_4": "kathessatī”ti ārocesuṁ. Brāhmaṇo taṁ sāsanaṁ assosi. Tassa nivāsanasāṭako ekoyeva,",
  "atk-s0510a1:953_5": "tathā brāhmaṇiyā. Pārupanaṁ pana dvinnampi ekameva. So sakalanagare “ekasāṭakabrāhmaṇo”ti",
  "atk-s0510a1:953_6": "paññāyi. So brāhmaṇo kenacideva kiccena brāhmaṇānaṁ sannipāte sati brāhmaṇiṁ gehe",
  "atk-s0510a1:953_7": "ṭhapetvā sayaṁ taṁ vatthaṁ pārupitvā gacchati, brāhmaṇīnaṁ sannipāte sati sayaṁ gehe",
  "atk-s0510a1:953_8": "acchati, brāhmaṇī taṁ vatthaṁ pārupitvā gacchati. Tasmiṁ pana divase so brāhmaṇiṁ",
  "atk-s0510a1:953_9": "āha – “bhoti, kiṁ tvaṁ rattiṁ dhammaṁ suṇissasi, udāhu divā”ti? “Sāmi, ahaṁ mātugāmo",
  "atk-s0510a1:953_10": "bhīrukajātikā rattiṁ sotuṁ na sakkomi, divā sossāmī”ti taṁ brāhmaṇaṁ gehe ṭhapetvā",
  "atk-s0510a1:953_11": "taṁ vatthaṁ pārupitvā upāsikāhi saddhiṁ vihāraṁ gantvā satthāraṁ vanditvā ekamantaṁ",
  "atk-s0510a1:953_12": "nisinnā dhammaṁ sutvā upāsikāhi saddhiṁ agamāsi. Atha brāhmaṇo taṁ gehe ṭhapetvā",
  "atk-s0510a1:953_13": "taṁ vatthaṁ pārupitvā vihāraṁ gato.",
  "atk-s0510a1:954_0": "Tasmiñca samaye satthā parisamajjhe alaṅkatadhammāsane nisinno cittabījaniṁ gahetvā",
  "atk-s0510a1:954_1": "ākāsagaṅgaṁ otārento viya sineruṁ manthaṁ katvā sāgaraṁ nimmanthento viya ca dhammakathaṁ",
  "atk-s0510a1:954_2": "kathesi. Brāhmaṇassa parisapariyantena nisinnassa dhammaṁ suṇantassa paṭhamayāmeyeva",
  "atk-s0510a1:954_3": "sakalasarīraṁ pūrayamānā pañcavaṇṇā pīti uppajji. So pārutavatthaṁ saṅgharitvā “dasabalassa",
  "atk-s0510a1:954_4": "dassāmī”ti cintesi. Athassa ādīnavasahassaṁ dassayamānaṁ maccheraṁ uppajji. So “brāhmaṇiyā",
  "atk-s0510a1:954_5": "tuyhañca ekameva vatthaṁ, aññaṁ kiñci pārupanaṁ nāma natthi, apārupitvā bahi vicarituṁ",
  "atk-s0510a1:954_6": "na sakkomī”ti sabbathāpi adātukāmo ahosi. Athassa nikkhante paṭhame majjhimayāmeti",
  "atk-s0510a1:954_7": "tatheva pīti uppajji. So tatheva cintetvā tatheva adātukāmo ahosi. Athassa majjhime",
  "atk-s0510a1:954_8": "yāme nikkhante pacchimayāmepi tatheva pīti uppajji. Tadā so maccheraṁ jinitvā vatthaṁ",
  "atk-s0510a1:954_9": "saṅgharitvā satthu pādamūle ṭhapesi. Tato vāmahatthaṁ ābhujitvā dakkhiṇena hatthena",
  "atk-s0510a1:954_10": "apphoṭetvā “jitaṁ me, jitaṁ me”ti tikkhattuṁ nadi.",
  "atk-s0510a1:955_0": "Tasmiṁ samaye bandhumā rājā dhammāsanassa pacchato antosāṇiyaṁ nisinno dhammaṁ suṇāti.",
  "atk-s0510a1:955_1": "Rañño ca nāma “jitaṁ me”ti saddo amanāpo hoti. Rājā purisaṁ āṇāpesi “gaccha, bhaṇe,",
  "atk-s0510a1:955_2": "etaṁ puccha – ‘kiṁ so vadatī”’ti? Brāhmaṇo tenāgantvā pucchito “avasesā hatthiyānādīni",
  "atk-s0510a1:955_3": "āruyha asicammādīni gahetvā parasenaṁ jinanti, na taṁ acchariyaṁ. Ahaṁ pana pacchato",
  "atk-s0510a1:955_4": "āgacchantassa kūṭagoṇassa muggarena sīsaṁ bhinditvā taṁ palāpento viya maccheracittaṁ",
  "atk-s0510a1:955_5": "jinitvā pārutavatthaṁ dasabalassa adāsiṁ, taṁ me jitaṁ maccheraṁ acchariya”nti āha.",
  "atk-s0510a1:955_6": "So āgantvā taṁ pavattiṁ rañño ārocesi. Rājā “amhe, bhaṇe, dasabalassa anurūpaṁ na",
  "atk-s0510a1:955_7": "jānāma, brāhmaṇo jānātī”ti tassa pasīditvā vatthayugaṁ pesesi. Taṁ disvā brāhmaṇo",
  "atk-s0510a1:955_8": "cintesi – “rājā mayhaṁ tuṇhī nisinnassa paṭhamaṁ kiñci adatvā satthu guṇe kathentassa",
  "atk-s0510a1:955_9": "adāsi, satthu guṇe paṭicca idaṁ uppannaṁ, satthuyeva anucchavika”nti tampi vatthayugaṁ",
  "atk-s0510a1:955_10": "dasabalassa adāsi. Rājā “kiṁ brāhmaṇena kata”nti pucchitvā “tampi tena vatthayugaṁ",
  "atk-s0510a1:955_11": "tathāgatasseva dinna”nti sutvā aññānipi dve vatthayugāni pesesi, so tānipi satthu",
  "atk-s0510a1:955_12": "adāsi. Puna rājā ‘aññānipi cattārī’ti evaṁ vatvā yāva evaṁ dvattiṁsa vatthayugāni",
  "atk-s0510a1:955_13": "pesesi. Atha brāhmaṇo “idaṁ vaḍḍhetvā vaḍḍhetvā gahaṇaṁ viya hotī”ti attano atthāya",
  "atk-s0510a1:955_14": "ekaṁ, brāhmaṇiyā ekanti dve vatthayugāni gahetvā, tiṁsa yugāni tathāgatasseva adāsi.",
  "atk-s0510a1:955_15": "Tato paṭṭhāya ca so satthu vissāsiko jāto.",
  "atk-s0510a1:956_0": "Atha taṁ rājā ekadivasaṁ sītasamaye satthu santike dhammaṁ suṇantaṁ disvā satasahassagghanakaṁ",
  "atk-s0510a1:956_1": "attano pārutaṁ rattakambalaṁ datvā āha – “ito paṭṭhāya imaṁ pārupitvā dhammaṁ suṇāhī”ti.",
  "atk-s0510a1:956_2": "So “kiṁ me iminā kambalena imasmiṁ pūtikāye upanītenā”ti cintetvā antogandhakuṭiyaṁ",
  "atk-s0510a1:956_3": "tathāgatassa mañcassa upari vitānaṁ katvā agamāsi. Athekadivasaṁ rājā pātova vihāraṁ",
  "atk-s0510a1:956_4": "gantvā antogandhakuṭiyaṁ satthu santike nisīdi. Tasmiṁ khaṇe chabbaṇṇā buddharasmiyo",
  "atk-s0510a1:956_5": "kambale paṭihaññanti, kambalo ativiya virocittha. Rājā ullokento sañjānitvā āha –",
  "atk-s0510a1:956_6": "“amhākaṁ, bhante, esa kambalo, amhehi ekasāṭakabrāhmaṇassa dinno”ti. “Tumhehi, mahārāja,",
  "atk-s0510a1:956_7": "brāhmaṇo pūjito, brāhmaṇena mayaṁ pūjitā”ti. Rājā “brāhmaṇo yuttaṁ aññāsi, na maya”nti",
  "atk-s0510a1:956_8": "pasīditvā yaṁ manussānaṁ upakārabhūtaṁ, taṁ sabbaṁ aṭṭhaṭṭhakaṁ katvā sabbaṭṭhakaṁ",
  "atk-s0510a1:956_9": "nāma dānaṁ datvā purohitaṭṭhāne ṭhapesi. Sopi “aṭṭhaṭṭhakaṁ nāma catusaṭṭhi hotī”ti",
  "atk-s0510a1:956_10": "catusaṭṭhisalākabhattāni upaṭṭhapetvā yāvajīvaṁ dānaṁ datvā sīlaṁ rakkhitvā tato",
  "atk-s0510a1:956_11": "cuto sagge nibbatti.",
  "atk-s0510a1:957_0": "Puna tato cuto imasmiṁ kappe bhagavato koṇāgamanassa bhagavato kassapassa cāti dvinnaṁ",
  "atk-s0510a1:957_1": "antare bārāṇasiyaṁ kuṭumbiyakule nibbatto. So vaḍḍhimanvāya gharāvāsaṁ vasanto ekadivasaṁ",
  "atk-s0510a1:957_2": "araññe jaṅghavihāraṁ vicarati. Tasmiñca samaye paccekabuddho nadītīre cīvarakammaṁ",
  "atk-s0510a1:957_3": "karonto anuvāte appahonte saṅgharitvā ṭhapetumāraddho. So taṁ disvā “kasmā, bhante,",
  "atk-s0510a1:957_4": "saṅgharitvā ṭhapethā”ti āha. “Anuvāto nappahotī”ti. “Iminā, bhante, karothā”ti uttarisāṭakaṁ",
  "atk-s0510a1:957_5": "datvā “nibbattanibbattaṭṭhāne me kāci hāni mā hotū”ti patthanaṁ akāsi.",
  "atk-s0510a1:958_0": "Gharepissa bhaginiyā saddhiṁ bhariyāya kalahaṁ karontiyā paccekabuddho piṇḍāya pāvisi.",
  "atk-s0510a1:958_1": "Athassa bhaginī paccekabuddhassa piṇḍapātaṁ datvā tassa bhariyaṁ sandhāya – “evarūpaṁ",
  "atk-s0510a1:958_2": "bālaṁ yojanasate parivajjeyya”nti patthanaṁ ṭhapesi. Sā gehaṅgaṇe ṭhitā sutvā “imāya",
  "atk-s0510a1:958_3": "dinnabhattaṁ esa mā bhuñjatū”ti pattaṁ gahetvā bhattaṁ chaḍḍetvā kalalassa pūretvā",
  "atk-s0510a1:958_4": "adāsi. Itarā disvā “bāle, maṁ tāva akkosa vā pahara vā, evarūpassa pana dve asaṅkhyeyyāni",
  "atk-s0510a1:958_5": "pūritapāramissa paccekabuddhassa pattato bhattaṁ chaḍḍetvā kalalaṁ dātuṁ na yutta”nti",
  "atk-s0510a1:958_6": "āha. Athassa bhariyāya paṭisaṅkhānaṁ uppajji. Sā “tiṭṭhatha, bhante”ti kalalaṁ chaḍḍetvā",
  "atk-s0510a1:958_7": "pattaṁ dhovitvā gandhacuṇṇena ubbaṭṭetvā paṇītabhattassa catumadhurassa ca pūretvā",
  "atk-s0510a1:958_8": "upari āsittena padumagabbhavaṇṇena sappinā vijjotamānaṁ pattaṁ paccekabuddhassa hatthe",
  "atk-s0510a1:958_9": "ṭhapetvā “yathā ayaṁ piṇḍapāto obhāsajāto, evaṁ obhāsajātaṁ me sarīraṁ hotū”ti patthanaṁ",
  "atk-s0510a1:958_10": "akāsi. Paccekabuddho anumoditvā ākāsaṁ pakkhandi. Tepi dve jāyampatikā yāvatāyukaṁ",
  "atk-s0510a1:958_11": "ṭhatvā tato cutā sagge nibbattiṁsu. Puna tato cavitvā upāsako kassapasammāsambuddhakāle",
  "atk-s0510a1:958_12": "bārāṇasiyaṁ asītikoṭivibhavasampanne kule nibbatti, itarāpi tādisasseva seṭṭhino",
  "atk-s0510a1:958_13": "dhītā hutvā nibbatti, tassa vayappattassa tameva seṭṭhidhītaraṁ ānayiṁsu. Tassā pubbe",
  "atk-s0510a1:958_14": "aniṭṭhavipākassa pāpakammassa ānubhāvena patikulaṁ paviṭṭhamattāya ummārantarato",
  "atk-s0510a1:958_15": "paṭṭhāya sakalaṁ gehaṁ ugghāṭitavaccakūpo viya duggandhaṁ jātaṁ. Kumāro “kassāyaṁ",
  "atk-s0510a1:958_16": "gandho”ti pucchitvā “seṭṭhikaññāyā”ti sutvā “nīharatha na”nti tassāyeva kulagharaṁ",
  "atk-s0510a1:958_17": "pesesi. Sā teneva nīhārena sattasu ṭhānesu paṭinivatti.",
  "atk-s0510a1:959_0": "Tena samayena kassapadasabalo parinibbāyi. Tassa satasahasagghanikāhi suvaṇṇiṭṭhakāhi",
  "atk-s0510a1:959_1": "yojanubbedhaṁ cetiyaṁ ārabhiṁsu. Tasmiṁ cetiye kariyamāne sā seṭṭhidhītā cintesi",
  "atk-s0510a1:959_2": "– “ahaṁ sattasu ṭhānesu paṭinivattā, kiṁ me jīvitenā”ti attano ābharaṇabhaṇḍaṁ bhañjāpetvā",
  "atk-s0510a1:959_3": "suvaṇṇiṭṭhakaṁ kāresi ratanāyataṁ vidatthivitthiṇṇaṁ caturaṅgulubbedhaṁ. Tato haritālamanosilāpiṇḍaṁ",
  "atk-s0510a1:959_4": "gahetvā aṭṭha uppalapupphahatthake ādāya cetiyakaraṇaṭṭhānaṁ gatā. Tasmiñca khaṇe",
  "atk-s0510a1:959_5": "ekā iṭṭhakāpanti parikkhipitvā āgacchamānā ghaṭaniṭṭhakāya ūnā hoti. Seṭṭhidhītā",
  "atk-s0510a1:959_6": "vaḍḍhakiṁ āha “imaṁ me iṭṭhakaṁ ettha ṭhapethā”ti. “Amma bhaddake, kāle āgatāsi,",
  "atk-s0510a1:959_7": "sayameva ṭhapehī”ti. Sā āruyha telena haritālamanosilāpiṇḍaṁ yojetvā tena bandhanena",
  "atk-s0510a1:959_8": "iṭṭhakaṁ patiṭṭhapetvā upari aṭṭhahi uppalapupphahatthakehi pūjaṁ katvā vanditvā",
  "atk-s0510a1:959_9": "“nibbattanibbattaṭṭhāne me kāyato candanagandho vāyatu, mukhato uppalagandho”ti patthanaṁ",
  "atk-s0510a1:959_10": "katvā cetiyaṁ vanditvā padakkhiṇaṁ katvā gehaṁ agamāsi.",
  "atk-s0510a1:960_0": "Tasmiṁyeva khaṇe sā yassa seṭṭhiputtassa paṭhamaṁ gehaṁ nītā, tassa taṁ ārabbha sati",
  "atk-s0510a1:960_1": "udapādi. Nagarepi nakkhattaṁ saṅghuṭṭhaṁ hoti. So upaṭṭhāke āha “idha ānītā seṭṭhidhītā",
  "atk-s0510a1:960_2": "kuhi”nti? “Kulagehe, sāmī”ti. “Ānetha naṁ, nakkhattaṁ kīḷissāmī”ti. Te gantvā taṁ",
  "atk-s0510a1:960_3": "vanditvā ṭhitā. “Kiṁ, tātā, āgatatthā”ti tāya puṭṭhā tassā taṁ pavattiṁ ācikkhiṁsu.",
  "atk-s0510a1:960_4": "“Tātā, mayā ābharaṇabhaṇḍehi cetiyaṁ pūjitaṁ, ābharaṇaṁ me natthī”ti. Te gantvā seṭṭhiputtassa",
  "atk-s0510a1:960_5": "ārocesuṁ. “Ānetha naṁ, piḷandhanaṁ labhissatī”ti. Te taṁ ānayiṁsu. Tassā saha gehapavesanena",
  "atk-s0510a1:960_6": "sakalagehaṁ candanagandho ceva uppalagandho ca vāyi. Seṭṭhiputto taṁ pucchi – “bhadde,",
  "atk-s0510a1:960_7": "tava sarīrato paṭhamaṁ duggandho vāyi, idāni pana te sarīrato candanagandho, mukhato",
  "atk-s0510a1:960_8": "uppalagandho vāyati, kimeta”nti? Sā ādito paṭṭhāya attanā katakammaṁ ārocesi. Seṭṭhiputto",
  "atk-s0510a1:960_9": "“niyyānikaṁ vata buddhasāsana”nti pasīditvā yojanikaṁ suvaṇṇacetiyaṁ kambalakañcukena",
  "atk-s0510a1:960_10": "paṭicchādetvā tattha tattha rathacakkapamāṇehi suvaṇṇapadumehi alaṅkari. Tesaṁ dvādasahatthā olambakā honti.",
  "atk-s0510a1:961_0": "So tattha yāvatāyukaṁ ṭhatvā tato cuto sagge nibbattitvā, puna tato cavitvā bārāṇasito",
  "atk-s0510a1:961_1": "yojanamatte ṭhāne aññatarasmiṁ amaccakule nibbatti. Bhariyā panassa devalokato cavitvā",
  "atk-s0510a1:961_2": "rājakule jeṭṭharājadhītā hutvā nibbatti. Tesu vayappattesu kumārassa vasanagāme nakkhattaṁ",
  "atk-s0510a1:961_3": "saṅghuṭṭhaṁ. So mātaraṁ āha – “amma, sāṭakaṁ me dehi, nakkhattaṁ kīḷissāmī”ti. Sā",
  "atk-s0510a1:961_4": "dhotavatthaṁ nīharitvā adāsi. “Amma, thūlamida”nti āha. Sā aññaṁ nīharitvā adāsi.",
  "atk-s0510a1:961_5": "So tampi paṭikkhipi. Atha naṁ mātā āha – “tāta, yādise gehe mayaṁ jātā, natthi no",
  "atk-s0510a1:961_6": "ito sukhumatarassa paṭilābhāya puñña”nti. “Tena hi labhanaṭṭhānaṁ gacchāmi, ammā”ti.",
  "atk-s0510a1:961_7": "“Putta, ahaṁ ajjeva tuyhaṁ bārāṇasinagararajjapaṭilābhaṁ icchāmī”ti. So mātaraṁ vanditvā",
  "atk-s0510a1:961_8": "“gacchāmi, ammā”ti. “Gaccha, tātā”ti. So pana puññaniyāmena nikkhamitvā bārāṇasiṁ",
  "atk-s0510a1:961_9": "gantvā uyyāne maṅgalasilāpaṭṭe sasīsaṁ pārupitvā nipajji. So ca bārāṇasirañño kālaṅkatassa",
  "atk-s0510a1:961_10": "sattamo divaso hoti.",
  "atk-s0510a1:962_0": "Amaccā rañño sarīrakiccaṁ katvā rājaṅgaṇe nisīditvā mantayiṁsu – “rañño ekā dhītāva",
  "atk-s0510a1:962_1": "atthi, putto natthi, arājakaṁ rajjaṁ nassissati, ko rājā bhavituṁ arahatī”ti? “Tvaṁ",
  "atk-s0510a1:962_2": "hohi, tvaṁ hohī”ti. Purohito āha – “bahuṁ oloketuṁ na vaṭṭati, phussarathaṁ vissajjessāmā”ti.",
  "atk-s0510a1:962_3": "Te kumudavaṇṇe cattāro sindhave yojetvā pañcavidharājakakudhabhaṇḍaṁ setacchattañca",
  "atk-s0510a1:962_4": "tasmiṁ ṭhapetvā rathaṁ vissajjetvā pacchato tūriyāni paggaṇhāpesuṁ. Ratho pācīnadvārena",
  "atk-s0510a1:962_5": "nikkhamitvā uyyānābhimukho agamāsi. “Paricayena uyyānābhimukho gacchati, nivattemā”ti",
  "atk-s0510a1:962_6": "keci āhaṁsu. Purohito “mā nivattayitthā”ti āha. Ratho gantvā kumāraṁ padakkhiṇaṁ",
  "atk-s0510a1:962_7": "katvā āruhanasajjo hutvā aṭṭhāsi. Purohito pārupanakaṇṇaṁ apanetvā pādatalāni olokento",
  "atk-s0510a1:962_8": "“tiṭṭhatu ayaṁ dīpo, dvisahassaparittadīpavāresu catūsu mahādīpesu esa rajjaṁ kāretuṁ",
  "atk-s0510a1:962_9": "yutto”ti vatvā “tūriyāni paggaṇhathā”ti tikkhattuṁ tūriyāni paggaṇhāpeti.",
  "atk-s0510a1:963_0": "Atha kumāro mukhaṁ vivaritvā olokento “kena kammena āgatatthā”ti āha. “Deva, tumhākaṁ",
  "atk-s0510a1:963_1": "rajjaṁ pāpuṇātī”ti. “Rājā vo kaha”nti? “Devattaṁ gato, sāmī”ti. “Kati divasā atikkantā”ti",
  "atk-s0510a1:963_2": "? “Ajja sattamo divaso”ti. “Putto vā dhītā vā natthī”ti ? “Dhītā atthi, deva, putto",
  "atk-s0510a1:963_3": "natthī”ti. “Tena hi karissāmi rajja”nti. Te tāvadeva abhisekamaṇḍapaṁ kāretvā rājadhītaraṁ",
  "atk-s0510a1:963_4": "sabbālaṅkārehi alaṅkaritvā uyyānaṁ ānetvā kumārassa abhisekaṁ akaṁsu. Athassa katābhisekassa",
  "atk-s0510a1:963_5": "satasahassagghanakaṁ vatthaṁ upanayiṁsu. So “kimidaṁ, tātā”ti āha. “Nivāsanavatthaṁ,",
  "atk-s0510a1:963_6": "devā”ti. “Nanu, tātā, thūla”nti? “Manussaparibhogavatthesu ito mudutaraṁ natthi,",
  "atk-s0510a1:963_7": "devā”ti. “Tumhākaṁ rājā evarūpaṁ nivāsesī”ti? “Āma, devā”ti. “Na maññe puññavā tumhākaṁ",
  "atk-s0510a1:963_8": "rājā”ti “suvaṇṇabhiṅgāraṁ āharatha, labhissāmi vattha”nti suvaṇṇabhiṅgāraṁ āharāpetvā",
  "atk-s0510a1:963_9": "uṭṭhāya hatthe dhovitvā mukhaṁ vikkhāletvā hatthena udakaṁ gahetvā puratthimadisāyaṁ",
  "atk-s0510a1:963_10": "abbhukkiri. Ghanapathaviṁ bhinditvā aṭṭha kapparukkhā uṭṭhahiṁsu. Puna udakaṁ gahetvā",
  "atk-s0510a1:963_11": "dakkhiṇapacchimauttaradisāyanti evaṁ catūsu disāsu abbhukkiri. Sabbadisāsu aṭṭhaaṭṭhakaṁ",
  "atk-s0510a1:963_12": "katvā dvattiṁsa kapparukkhā uṭṭhahiṁsu. So ekaṁ dibbadussaṁ nivāsetvā ekaṁ pārupitvā",
  "atk-s0510a1:963_13": "“nandarañño vijite suttakantikā itthiyo ‘mā suttaṁ kantiṁsū’ti evaṁ bheriṁ carāpethā”ti",
  "atk-s0510a1:963_14": "vatvā chattaṁ ussāpetvā alaṅkatapaṭiyatto hatthikkhandhavaragato nagaraṁ pavisitvā",
  "atk-s0510a1:963_15": "pāsādaṁ abhiruyha mahāsampattiṁ anubhavi.",
  "atk-s0510a1:964_0": "Evaṁ gacchante kāle devī rañño sampattiṁ disvā “aho vata tapassī”ti kāruññākāraṁ",
  "atk-s0510a1:964_1": "dassesi. “Kimidaṁ, devī”ti puṭṭhā “atimahatī, deva, te sampatti, atīte buddhānaṁ",
  "atk-s0510a1:964_2": "saddahitvā katakalyāṇassa phalaṁ, idāni anāgatassa paccayaṁ puññaṁ na karothā”ti",
  "atk-s0510a1:964_3": "āha. Kassa dassāma, sīlavanto natthīti. “Asuñño, deva, jambudīpo arahantehi; tumhe,",
  "atk-s0510a1:964_4": "deva, dānaṁ sajjetha, ahaṁ arahante lacchāmī”ti āha. Punadivase rājā pācīnadvāre",
  "atk-s0510a1:964_5": "dānaṁ sajjāpesi. Devī pātova uposathaṅgāni adhiṭṭhāya uparipāsāde puratthābhimukhā",
  "atk-s0510a1:964_6": "urena nipajjitvā “sace etissāya disāya arahanto atthi, sve āgantvā amhākaṁ bhikkhaṁ",
  "atk-s0510a1:964_7": "gaṇhantū”ti āha. Tassaṁ disāyaṁ arahanto nāhesuṁ, taṁ sakkāraṁ kapaṇayācakānaṁ adaṁsu.",
  "atk-s0510a1:965_0": "Punadivase dakkhiṇadvāre sajjetvā tatheva dakkhiṇeyyaṁ nālattha, punadivasepi pacchimadvāre",
  "atk-s0510a1:965_1": "tatheva. Uttaradvāre sajjitadivasena pana deviyā tatheva nimantentiyā himavante vasantānaṁ",
  "atk-s0510a1:965_2": "padumavatiyā puttānaṁ pañcasatānaṁ paccekabuddhānaṁ jeṭṭhako mahāpadumapaccekabuddho",
  "atk-s0510a1:965_3": "bhātike āmantesi – “mārisā, nandarājā tumhe nimanteti, adhivāsetha tassā”ti. Te adhivāsetvā",
  "atk-s0510a1:965_4": "punadivase anotattadahe mukhaṁ dhovitvā ākāsenāgantvā uttaradvāre otariṁsu. Manussā",
  "atk-s0510a1:965_5": "disvā gantvā “pañcasatā, deva, paccekabuddhā āgatā”ti rañño ārocesuṁ. Rājā saddhiṁ",
  "atk-s0510a1:965_6": "deviyā gantvā vanditvā paccekabuddhe pāsādaṁ āropetvā tatra nesaṁ dānaṁ datvā bhattakiccāvasāne",
  "atk-s0510a1:965_7": "rājā saṅghattherassa, devī saṅghanavakassa pādamūle nipatitvā “ayyā, bhante, paccayehi",
  "atk-s0510a1:965_8": "na kilamissanti, mayañca puññena na parihāyissāmī, amhākaṁ yāvajīvaṁ idha nivāsāya",
  "atk-s0510a1:965_9": "paṭiññaṁ dethā”ti paṭiññaṁ kāretvā uyyāne pañca paṇṇasālāsatāni, pañca caṅkamanasatānīti",
  "atk-s0510a1:965_10": "sabbākārena nivāsanaṭṭhānāni sampādetvā tattha vasāpesuṁ.",
  "atk-s0510a1:966_0": "Evaṁ kāle gacchante rañño paccante kupite rājā “ahaṁ paccantaṁ vūpasametuṁ gacchāmi,",
  "atk-s0510a1:966_1": "tvaṁ paccekabuddhesu mā pamajjā”ti deviṁ ovaditvā gato. Tasmiṁ anāgateyeva paccekabuddhānaṁ",
  "atk-s0510a1:966_2": "āyusaṅkhārā khīṇā. Mahāpadumapaccekabuddho tiyāmarattiṁ jhānakīḷaṁ kīḷitvā aruṇuggamanasamaye",
  "atk-s0510a1:966_3": "ālambanaphalakaṁ ālambitvā ṭhitakova anupādisesāya nibbānadhātuyā parinibbāyi. Etenupāyena",
  "atk-s0510a1:966_4": "sesāpīti sabbeva parinibbutā. Punadivase devī paccekabuddhānaṁ nisīdanaṭṭhānāni sajjetvā",
  "atk-s0510a1:966_5": "pupphāni vikiritvā dhūpaṁ vāsetvā tesaṁ āgamanaṁ olokentī nisinnā āgamanaṁ adisvā",
  "atk-s0510a1:966_6": "purise pesesi – “gacchatha, tātā, jānātha kiṁ ayyānaṁ aphāsuka”nti? Te gantvā mahāpadumassa",
  "atk-s0510a1:966_7": "paṇṇasālāya dvāraṁ vivaritvā tattha taṁ apassantā caṅkamanaṁ gantvā ālambanaphalakaṁ",
  "atk-s0510a1:966_8": "nissāya ṭhitaṁ disvā vanditvā “kālo, bhante”ti āhaṁsu. Parinibbutasarīraṁ kiṁ kathessati,",
  "atk-s0510a1:966_9": "te “niddāyati maññe”ti vatvā piṭṭhipāde hatthena parāmasitvā pādānaṁ sītalatāya ceva",
  "atk-s0510a1:966_10": "thaddhatāya ca parinibbutabhāvaṁ ñatvā dutiyassa santikaṁ gantvā tatheva ñatvā puna",
  "atk-s0510a1:966_11": "tatiyassāti evaṁ sabbepi parinibbutabhāvaṁ ñatvā rājakulaṁ āgamiṁsu. “Kahaṁ, tātā,",
  "atk-s0510a1:966_12": "paccekabuddhā”ti puṭṭhā “parinibbutā, devī”ti āhaṁsu. Devī kandantī rodantī nikkhamitvā",
  "atk-s0510a1:966_13": "nāgarehi saddhiṁ tattha gantvā sādhukīḷitaṁ kāretvā paccekabuddhānaṁ sarīrakiccaṁ",
  "atk-s0510a1:966_14": "kāretvā dhātuyo gāhāpetvā cetiyaṁ patiṭṭhāpesi.",
  "atk-s0510a1:967_0": "Rājā paccantaṁ vūpasametvā āgato paccuggamanaṁ āgataṁ deviṁ pucchi – “kiṁ, bhadde,",
  "atk-s0510a1:967_1": "tvaṁ paccekabuddhesu na pamajjasi, nirogā ca ayyā”ti? “Parinibbutā, devā”ti. Taṁ",
  "atk-s0510a1:967_2": "sutvā rājā cintesi – “evarūpānampi paṇḍitānaṁ maraṇaṁ uppajjati, amhākaṁ kuto mokkhā”ti?",
  "atk-s0510a1:967_3": "So nagaraṁ apavisitvā uyyānameva gantvā jeṭṭhaputtaṁ pakkosāpetvā tassa rajjaṁ niyyātetvā",
  "atk-s0510a1:967_4": "sayaṁ samaṇapabbajjaṁ pabbaji. Devīpi “raññe pabbajite ahaṁ kiṁ karissāmī”ti tatheva",
  "atk-s0510a1:967_5": "uyyāne pabbaji. Dvepi jhānaṁ bhāvetvā tato cutā brahmaloke nibbattiṁsu.",
  "atk-s0510a1:968_0": "Tesu tattheva vasantesu amhākaṁ satthā loke uppajjitvā pavattitavaradhammacakko anupubbena",
  "atk-s0510a1:968_1": "rājagahaṁ pāpuṇi. Satthari tattha paṭivasante ayaṁ pippalimāṇavo magadharaṭṭhe mahātitthabrāhmaṇagāme",
  "atk-s0510a1:968_2": "kapilabrāhmaṇassa bhariyāya kucchimhi nibbatto. Ayaṁ bhaddakāpilānī maddaraṭṭhe sāgalanagare",
  "atk-s0510a1:968_3": "kosiyagottabrāhmaṇassa bhariyāya kucchimhi nibbattā. Tesaṁ anukkamena vaḍḍhamānānaṁ",
  "atk-s0510a1:968_4": "pippalimāṇavassa vīsatime, bhaddāya soḷasame vaye sampatte mātāpitaro puttaṁ oloketvā",
  "atk-s0510a1:968_5": "“tāta, tvaṁ vayappatto, kulavaṁsaṁ patiṭṭhapetuṁ yutto”ti ativiya nippīḷiyiṁsu. Māṇavo",
  "atk-s0510a1:968_6": "āha – “mayhaṁ sotapathe evarūpaṁ kathaṁ mā kathayittha, ahaṁ yāva tumhe dharatha,",
  "atk-s0510a1:968_7": "tāva paṭijaggissāmi, tumhākaṁ accayena nikkhamitvā pabbajissāmī”ti. Te katipāhaṁ",
  "atk-s0510a1:968_8": "atikkamitvā puna kathayiṁsu. Sopi puna paṭikkhipi. Tato paṭṭhāya mātā nirantaraṁ kathetiyeva.",
  "atk-s0510a1:969_0": "Māṇavo “mātaraṁ saññāpessāmī”ti rattasuvaṇṇassa nikkhasahassaṁ datvā suvaṇṇakārehi",
  "atk-s0510a1:969_1": "itthirūpakaṁ kāretvā tassa majjanaghaṭṭanādikammapariyosāne taṁ rattavatthaṁ nivāsetvā",
  "atk-s0510a1:969_2": "suvaṇṇasampannehi pupphehi ceva nānālaṅkārehi ca alaṅkārāpetvā “amma, evarūpaṁ ārammaṇaṁ",
  "atk-s0510a1:969_3": "labhanto gehe vasissāmi, alabhanto na vasissāmī”ti. Paṇḍitā brāhmaṇī cintesi – “mayhaṁ",
  "atk-s0510a1:969_4": "putto puññavā dinnadāno katābhinīhāro pubbe puññāni karonto na ekakova akāsi, addhā",
  "atk-s0510a1:969_5": "etena saha katapuññā suvaṇṇarūpakapaṭibhāgā bhavissatī”ti. Aṭṭha brāhmaṇe pakkosāpetvā",
  "atk-s0510a1:969_6": "sabbabhogehi santappetvā suvaṇṇarūpakaṁ rathe āropetvā “gacchatha, tātā, yattha amhehi",
  "atk-s0510a1:969_7": "jātigottabhogādisamānakule evarūpaṁ dārikaṁ passatha, tattha idameva suvaṇṇarūpakaṁ",
  "atk-s0510a1:969_8": "saccākāraṁ katvā dethā”ti uyyojesi.",
  "atk-s0510a1:970_0": "Te “amhākaṁ nāma etaṁ kamma”nti nikkhamitvā “kattha labhissāma, maddaraṭṭhaṁ nāma",
  "atk-s0510a1:970_1": "itthāgāraṁ, maddaraṭṭhaṁ gamissāmā”ti maddaraṭṭhe sāgalanagaraṁ agamaṁsu. Attha taṁ",
  "atk-s0510a1:970_2": "suvaṇṇarūpakaṁ nhānatitthe ṭhapetvā ekamantaṁ nisīdiṁsu. Atha bhaddāya dhātī bhaddaṁ",
  "atk-s0510a1:970_3": "nhāpetvā alaṅkaritvā sayaṁ nhāyituṁ udakatitthaṁ gantvā suvaṇṇarūpakaṁ disvā “kissāyaṁ",
  "atk-s0510a1:970_4": "avinītā idhāgantvā ṭhitā”ti piṭṭhipasse paharitvā suvaṇṇarūpakaṁ ñatvā “ayyadhītā",
  "atk-s0510a1:970_5": "meti saññaṁ uppādesi, ayaṁ pana ayyadhītāya nivāsanapaṭiggahitāyapi asadisā”ti āha.",
  "atk-s0510a1:970_6": "Atha naṁ te brāhmaṇā “evarūpā kira te sāmidhītā”ti pucchiṁsu. Sā “imāya suvaṇṇapaṭimāya",
  "atk-s0510a1:970_7": "sataguṇena sahassaguṇena mayhaṁ ayyadhītā abhirūpatarā”, tathā hi “appadīpepi dvādasahatthe",
  "atk-s0510a1:970_8": "gabbhe nisinnā sarīrobhāsena tamaṁ vidhamatī”ti āha. “Tena hi tassā mātāpitūnaṁ santikaṁ",
  "atk-s0510a1:970_9": "gacchāmā”ti suvaṇṇarūpakaṁ rathe āropetvā taṁ dhātiṁ anugantvā kosiyagottassa gharadvāre",
  "atk-s0510a1:970_10": "ṭhatvā āgamanaṁ ārocayiṁsu.",
  "atk-s0510a1:971_0": "Brāhmaṇo paṭisanthāraṁ katvā “kuto āgatatthā”ti pucchi. Te “magadharaṭṭhe mahātitthagāme",
  "atk-s0510a1:971_1": "kapilabrāhmaṇassa gharato iminā nāma kāraṇena āgatamhā”ti āhaṁsu. “Sādhu, tātā, amhehi",
  "atk-s0510a1:971_2": "samajātigottavibhavo so brāhmaṇo, dassāma dārika”nti paṇṇākāraṁ gaṇhi. Te kapilabrāhmaṇassa",
  "atk-s0510a1:971_3": "sāsanaṁ pahiṇiṁsu – “laddhā no bhaddā nāma dārikā, kattabbaṁ jānāthā”ti. Taṁ sāsanaṁ",
  "atk-s0510a1:971_4": "sutvā pippalimāṇavassa ārocayiṁsu “laddhā dārikā”ti. Pippalimāṇavo “ahaṁ ‘na labhissantī’ti",
  "atk-s0510a1:971_5": "cintesiṁ, ime ‘laddhā’ti pesenti, anatthiko hutvā paṇṇaṁ pesessāmī”ti rahogato paṇṇaṁ",
  "atk-s0510a1:971_6": "likhi “bhaddā attano jātigottabhogānurūpaṁ patiṁ labhatu, ahaṁ nikkhamitvā pabbajissāmi,",
  "atk-s0510a1:971_7": "mā pacchā vippaṭisārinī ahosī”ti. Bhaddāpi “asukassa kira maṁ dātukāmā”ti sutvā rahogatā",
  "atk-s0510a1:971_8": "paṇṇaṁ likhi – “ayyaputto attano jātigottabhogānurūpaṁ dārikaṁ labhatu, ahaṁ pabbajissāmi,",
  "atk-s0510a1:971_9": "mā pacchā vippaṭisārī bhavāhī”ti. Dvepi paṇṇāni antarāmagge samāgacchiṁsu. “Idaṁ",
  "atk-s0510a1:971_10": "kassa paṇṇa”nti? “Pippalimāṇavena bhaddāya pahita”nti. “Idaṁ kassā”ti? “Bhaddāya",
  "atk-s0510a1:971_11": "pippalimāṇavassa pahita”nti ca vutte te dvepi vācetvā “passatha dārakānaṁ kamma”nti",
  "atk-s0510a1:971_12": "phāletvā araññe chaḍḍetvā aññaṁ taṁsamānaṁ paṇṇaṁ likhitvā ito etto ca pesesuṁ. Iti",
  "atk-s0510a1:971_13": "kumārassa kumārikāya ca sadisaṁ paṇṇaṁ lokassādarahitamevāti anicchamānānampi tesaṁ",
  "atk-s0510a1:971_14": "dvinnaṁ samāgamo ahosi.",
  "atk-s0510a1:972_0": "Taṁdivasameva pippalimāṇavopi bhaddaṁ ekaṁ pupphadāmaṁ gaṇhāpesi. Bhaddāpi tāni sayanamajjhe",
  "atk-s0510a1:972_1": "ṭhapesi. Ubhopi bhuttasāyamāsā sayanaṁ āruhituṁ ārabhiṁsu. Tesu māṇavo dakkhiṇapassena",
  "atk-s0510a1:972_2": "sayanaṁ āruhi, bhaddā vāmapassena abhiruhitvā āha – “yassa passe pupphāni milāyanti,",
  "atk-s0510a1:972_3": "tassa rāgacittaṁ uppannanti vijānissāma, imaṁ pupphadāmaṁ na allīyitabba”nti. Te",
  "atk-s0510a1:972_4": "pana aññamaññaṁ sarīrasamphassabhayena sakalarattiṁ niddaṁ anokkamantāva vītināmesuṁ.",
  "atk-s0510a1:972_5": "Divā pana hasitamattampi nākaṁsu. Te lokāmisena asaṁsaṭṭhā yāva mātāpitaro dharanti,",
  "atk-s0510a1:972_6": "tāva kuṭumbaṁ avicāretvā tesu kālaṅkatesu vicārayiṁsu. Mahatī māṇavassa sampatti.",
  "atk-s0510a1:972_7": "Ekadivasaṁ sarīraṁ ubbaṭṭetvā chaḍḍetabbaṁ suvaṇṇacuṇṇaṁ eva magadhanāḷiyā dvādasanāḷimattaṁ",
  "atk-s0510a1:972_8": "laddhuṁ vaṭṭati. Yantabaddhāni saṭṭhi mahātaḷākāni, kammanto dvādasayojaniko, anurādhapurappamāṇā",
  "atk-s0510a1:972_9": "cuddasagāmā, cuddasa hatthānīkāni, cuddasa assānīkāni, cuddasa rathānīkāni.",
  "atk-s0510a1:973_0": "So ekadivasaṁ alaṅkataassaṁ āruyha mahājanaparivuto kammantaṭṭhānaṁ gantvā khettakoṭiyaṁ",
  "atk-s0510a1:973_1": "ṭhito naṅgalehi chinnaṭṭhānato kākādayo sakuṇe gaṇḍuppādādike pāṇake uddharitvā khādante",
  "atk-s0510a1:973_2": "disvā “tātā, ime kiṁ khādantī”ti pucchi. “Gaṇḍuppāde, ayyā”ti. “Etehi katapāpaṁ kassa",
  "atk-s0510a1:973_3": "hotī”ti? “Tumhākaṁ, ayyā”ti. So cintesi – “sace etehi katapāpaṁ mayhaṁ hoti, kiṁ",
  "atk-s0510a1:973_4": "me karissati sattaasītikoṭidhanaṁ, dvādasayojanakammanto kiṁ karissati, kiṁ yantabaddhāni",
  "atk-s0510a1:973_5": "taḷākāni, kiṁ cuddasa gāmāni, sabbametaṁ bhaddāya kāpilāniyā niyyātetvā nikkhamma pabbajissāmī”ti.",
  "atk-s0510a1:974_0": "Bhaddā kāpilānī tasmiṁ khaṇe antaravatthusmiṁ tayo tilakumbhe pattharitvā dhātīhi",
  "atk-s0510a1:974_1": "parivutā nisinnā kāke tilapāṇake khādamāne disvā “ammā, kiṁ ime khādantī”ti pucchi.",
  "atk-s0510a1:974_2": "“Pāṇake, ayye”ti. “Akusalaṁ kassa hotī”ti? “Tumhākaṁ, ayye”ti. Sā cintesi – “mayhaṁ",
  "atk-s0510a1:974_3": "catuhatthaṁ vatthaṁ nāḷikodanamattañca laddhuṁ vaṭṭati, yadi panetaṁ etehi kataṁ",
  "atk-s0510a1:974_4": "akusalaṁ mayhaṁ hoti, bhavasahassenapi vaṭṭato sīsaṁ ukkhipituṁ na sakkā, ayyaputte",
  "atk-s0510a1:974_5": "āgatamatteyeva sabbaṁ tassa niyyātetvā nikkhamma pabbajissāmī”ti.",
  "atk-s0510a1:975_0": "Māṇavo āgantvā nhatvā pāsādaṁ āruyha mahārahe pallaṅke nisīdi, athassa cakkavattino",
  "atk-s0510a1:975_1": "anucchavikabhojanaṁ upanayiṁsu. Dvepi bhuñjitvā parijane nikkhante rahogatā phāsukaṭṭhāne",
  "atk-s0510a1:975_2": "nisīdiṁsu. Tato māṇavo bhaddaṁ āha – “bhadde, imaṁ gharaṁ āgacchantī kittakaṁ dhanamāharasī”ti?",
  "atk-s0510a1:975_3": "“Pañcapaṇṇāsa sakaṭasahassāni, ayyā”ti. “Sabbaṁ taṁ, yā ca imasmiṁ ghare sattāsīti",
  "atk-s0510a1:975_4": "koṭiyo yantabaddhāni saṭṭhi taḷākānīti evamādibhedā sampatti atthi, taṁ sabbaṁ tuyheva",
  "atk-s0510a1:975_5": "niyyātemī”ti. “Tumhe pana kuhiṁ gacchatha, ayyā”ti? “Ahaṁ pabbajissāmī”ti. “Ayya,",
  "atk-s0510a1:975_6": "ahampi tumhākaṁ āgamanaṁ olokayamānā nisinnā, ahampi pabbajissāmī”ti. Tesaṁ ādittapaṇṇakuṭi",
  "atk-s0510a1:975_7": "viya tayo bhavā upaṭṭhahanti. Te “pabbajissāmā”ti vatvā antarāpaṇato kāsāyarasapītāni",
  "atk-s0510a1:975_8": "cīvarāni mattikāpatte ca āharāpetvā aññamaññaṁ kese ohāretvā “ye loke arahanto atthi,",
  "atk-s0510a1:975_9": "te uddissa amhākaṁ pabbajjā”ti pabbajitvā thavikāsu patte pakkhipitvā aṁse laggetvā",
  "atk-s0510a1:975_10": "pāsādato otariṁsu. Gehe dāsesu ca kammakāresu ca na koci sañjāni.",
  "atk-s0510a1:976_0": "Atha ne brāhmaṇagāmato nikkhamitvā dāsagāmadvārena gacchante ākappakutavasena dāsagāmavāsino",
  "atk-s0510a1:976_1": "sañjāniṁsu. Te rodantā pādesu patitvā “kiṁ amhe anāthe karotha, ayyā”ti āhaṁsu. “Mayaṁ,",
  "atk-s0510a1:976_2": "bhaṇe, ‘tayo bhavā ādittapaṇṇasālā viyā’ti pabbajimha, sace tumhesu ekekaṁ bhujissaṁ",
  "atk-s0510a1:976_3": "karoma, vassasatampi nappahoti. Tumheva tumhākaṁ sīsaṁ dhovitvā bhujissā hutvā jīvathā”ti",
  "atk-s0510a1:976_4": "vatvā tesaṁ rodantānaṁyeva pakkamiṁsu.",
  "atk-s0510a1:977_0": "Thero purato gacchanto nivattitvā olokento cintesi – “ayaṁ bhaddā kāpilānī sakalajambudīpagghanikā",
  "atk-s0510a1:977_1": "itthī mayhaṁ pacchato āgacchati, ṭhānaṁ kho panetaṁ vijjati, yaṁ kocideva evaṁ cinteyya",
  "atk-s0510a1:977_2": "‘ime pabbajitāpi vinā bhavituṁ na sakkonti, ananucchavikaṁ karontī’ti. Evaṁ koci",
  "atk-s0510a1:977_3": "pāpakena manasā padūsetvā apāyapūrako bhaveyya, imaṁ pahāya mayā gantuṁ vaṭṭatī”ti",
  "atk-s0510a1:977_4": "cittaṁ uppādetvā purato gacchanto dvedhāpathaṁ disvā tassa matthake aṭṭhāsi. Bhaddāpi",
  "atk-s0510a1:977_5": "āgantvā vanditvā aṭṭhāsi. Atha naṁ āha – “bhadde, tādisiṁ itthiṁ mama pacchato āgacchantiṁ",
  "atk-s0510a1:977_6": "disvā ‘ime pabbajitāpi vinā bhavituṁ na sakkontī’ti amhesu paduṭṭhacitto mahājano",
  "atk-s0510a1:977_7": "apāyapūrako bhaveyya. Imasmiṁ dvedhāpathe tvaṁ etaṁ gaṇha, ahaṁ ekena gamissāmī”ti.",
  "atk-s0510a1:977_8": "“Āma, ayya, mātugāmo ‘pabbajitānaṁ palibodho, pabbajitāpi vinā na bhavantī’ti amhākaṁ",
  "atk-s0510a1:977_9": "dosaṁ dasseyyu”nti tikkhattuṁ padakkhiṇaṁ katvā catūsu ṭhānesu pañcapatiṭṭhitena",
  "atk-s0510a1:977_10": "vanditvā dasanakhasamodhānasamujjalaṁ añjaliṁ paggayha “satasahassakappapamāṇe addhāne",
  "atk-s0510a1:977_11": "kato mittasanthavo ajja bhijjati, tumheva dakkhiṇā nāma, tumhākaṁ dakkhiṇamaggo vaṭṭati,",
  "atk-s0510a1:977_12": "mayaṁ mātugāmā nāma vāmajātikā, amhākaṁ vāmamaggo vaṭṭatī”ti vanditvā maggaṁ paṭipajji.",
  "atk-s0510a1:977_13": "Tesaṁ dvedhābhūtakāle ayaṁ mahāpathavī “ahaṁ cakkavāḷasinerupabbatādayo dhāretuṁ",
  "atk-s0510a1:977_14": "sakkontīpi tumhākaṁ guṇe dhāretuṁ na sakkomī”ti vadantī viya viravamānā akampittha.",
  "atk-s0510a1:977_15": "Ākāse asanisaddo viya pavatti, cakkavāḷapabbato unnādi.",
  "atk-s0510a1:978_0": "Sammāsambuddhopi veḷuvanamahāvihāre kuṭiyaṁ nisinno pathavīkampanasaddaṁ sutvā “kissa",
  "atk-s0510a1:978_1": "nu kho pathavī kampatī”ti āvajjento “pippalimāṇavo ca bhaddā ca kāpilānī maṁ uddissa",
  "atk-s0510a1:978_2": "appameyyaṁ sampattiṁ pahāya pabbajitā, tesaṁ viyogaṭṭhāne ubhinnaṁ guṇabalena ayaṁ",
  "atk-s0510a1:978_3": "pathavīkampo jāto, mayāpi etesaṁ saṅgahaṁ kātuṁ vaṭṭatī”ti gandhakuṭito nikkhamma",
  "atk-s0510a1:978_4": "sayameva pattacīvaramādāya asītimahātheresu kañci anāpucchā tigāvutamaggaṁ paccuggamanaṁ",
  "atk-s0510a1:978_5": "katvā rājagahassa ca nālandāya ca antare bahuputtanigrodhamūle pallaṅkaṁ ābhujitvā",
  "atk-s0510a1:978_6": "nisīdi. Nisinno pana aññatarapaṁsukūliko viya anisīditvā buddhavesaṁ gahetvā asītihatthā",
  "atk-s0510a1:978_7": "buddharaṁsiyo vissajjento nisīdi. Iti tasmiṁ khaṇe paṇṇacchattasakaṭacakkakūṭāgārādippamāṇā",
  "atk-s0510a1:978_8": "buddharaṁsiyo ito cito ca vippharantiyo vidhāvantiyo candasahassasūriyasahassauggamanakālaṁ",
  "atk-s0510a1:978_9": "viya kurumānā taṁ vanantaraṁ ekobhāsaṁ akaṁsu. Dvattiṁsamahāpurisalakkhaṇasiriyā",
  "atk-s0510a1:978_10": "samujjalatārāgaṇena viya gaganaṁ, supupphitakamalakuvalayena viya salilaṁ vanantaraṁ",
  "atk-s0510a1:978_11": "virocittha. Nigrodharukkhassa khandho pakatiyā seto hoti, pattāni nīlāni pakkāni",
  "atk-s0510a1:978_12": "rattāni. Tasmiṁ pana divase sabbo nigrodho suvaṇṇavaṇṇova ahosi.",
  "atk-s0510a1:979_0": "Mahākassapatthero taṁ disvā “ayaṁ amhākaṁ satthā bhavissati, imaṁ ahaṁ uddissa pabbajito”ti",
  "atk-s0510a1:979_1": "diṭṭhaṭṭhānato paṭṭhāya onato gantvā tīsu ṭhānesu vanditvā “satthā me, bhante, bhagavā,",
  "atk-s0510a1:979_2": "sāvakohamasmi, satthā me, bhante, bhagavā, sāvakohamasmī”ti āha. Atha naṁ bhagavā",
  "atk-s0510a1:979_3": "āha – “kassapa, sace tvaṁ imaṁ nipaccakāraṁ mahāpathaviyā kareyyāsi, sāpi dhāretuṁ",
  "atk-s0510a1:979_4": "na sakkuṇeyya. Tathāgatassa pana evaṁ guṇamahantataṁ jānatā tayā kato nipaccakāro",
  "atk-s0510a1:979_5": "mayhaṁ lomampi cāletuṁ na sakkoti. Nisīda, kassapa, dāyajjaṁ te dassāmī”ti. Athassa",
  "atk-s0510a1:979_6": "bhagavā tīhi ovādehi upasampadaṁ adāsi. Datvā ca bahuputtanigrodhamūlato nikkhamitvā",
  "atk-s0510a1:979_7": "theraṁ pacchāsamaṇaṁ katvā maggaṁ paṭipajji. Satthu sarīraṁ dvattiṁsamahāpurisalakkhaṇavicittaṁ,",
  "atk-s0510a1:979_8": "mahākassapassa sattamahāpurisalakkhaṇapaṭimaṇḍitaṁ, so kañcananāvāya pacchābaddho",
  "atk-s0510a1:979_9": "viya satthu padānupadikaṁ anugañchi. Satthā thokaṁ maggaṁ gantvā maggā okkamma aññatarasmiṁ",
  "atk-s0510a1:979_10": "rukkhamūle nisajjākāraṁ dassesi. Thero “satthā nisīditukāmo”ti ñatvā attano paṭapilotikaṁ",
  "atk-s0510a1:979_11": "saṅghāṭiṁ catugguṇaṁ katvā paññapesi.",
  "atk-s0510a1:980_0": "Satthā tattha nisīditvā hatthena cīvaraṁ parimajjanto “mudukā kho tyāyaṁ, kassapa,",
  "atk-s0510a1:980_1": "paṭapilotikā saṅghāṭī”ti āha. So “satthā me saṅghāṭiyā mudubhāvaṁ kathesi, pārupitukāmo",
  "atk-s0510a1:980_2": "bhavissatī”ti ñatvā “pārupatu, bhante, bhagavā saṅghāṭi”nti āha. “Kiṁ tvaṁ pārupissasi,",
  "atk-s0510a1:980_3": "kassapā”ti? “Tumhākaṁ nivāsanaṁ labhanto pārupissāmi, bhante”ti. “Kiṁ pana tvaṁ,",
  "atk-s0510a1:980_4": "kassapa, imaṁ paribhogajiṇṇaṁ paṁsukūlaṁ dhāretuṁ sakkhissasi, mayā hi imassa paṁsukūlassa",
  "atk-s0510a1:980_5": "gahitadivase udakapariyantaṁ katvā mahāpathavī kampi, imaṁ buddhaparibhogajiṇṇacīvaraṁ",
  "atk-s0510a1:980_6": "nāma na sakkā parittaguṇena dhāretuṁ, paṭibalenevidaṁ paṭipattipūraṇasamatthena jātipaṁsukūlikena",
  "atk-s0510a1:980_7": "dhāretuṁ vaṭṭatī”ti vatvā therena saddhiṁ cīvaraṁ parivattesi.",
  "atk-s0510a1:981_0": "Evaṁ cīvaraṁ parivattetvā therassa cīvaraṁ bhagavā pārupi, satthu cīvaraṁ thero.",
  "atk-s0510a1:981_1": "Tasmiṁ khaṇe acetanāpi ayaṁ mahāpathavī “dukkaraṁ, bhante, akattha, attano pārutacīvaraṁ",
  "atk-s0510a1:981_2": "sāvakena parivattitapubbaṁ nāma nāhosi, ahaṁ tumhākaṁ guṇaṁ dhāretuṁ na sakkomī”ti",
  "atk-s0510a1:981_3": "vadantī viya udakapariyantaṁ katvā kampi. Theropi “laddhaṁ me buddhānaṁ paribhogacīvaraṁ,",
  "atk-s0510a1:981_4": "kiṁ me idāni uttari kattabba”nti unnatiṁ akatvā satthu santikeyeva terasa dhutaguṇe",
  "atk-s0510a1:981_5": "samādāya sattadivasamattaṁ puthujjano ahosi. Aṭṭhame divase saha paṭisambhidāhi arahattaṁ",
  "atk-s0510a1:981_6": "pāpuṇi. Atha naṁ satthā “kassapo, bhikkhave, candūpamo kulāni upasaṅkamati, apakasseva",
  "atk-s0510a1:981_7": "kāyaṁ apakassa cittaṁ niccanavako kulesu appagabbho”ti evamādinā pasaṁsitvā aparabhāge",
  "atk-s0510a1:981_8": "ariyagaṇamajjhe nisinno “etadaggaṁ, bhikkhave, mama sāvakānaṁ bhikkhūnaṁ dhutavādānaṁ",
  "atk-s0510a1:981_9": "yadidaṁ mahākassapo”ti dhutavādānaṁ aggaṭṭhāne ṭhapesi.",
  "atk-s0510a1:982_0": "398. Evaṁ bhagavatā etadaggaṭṭhāne ṭhapito āyasmā mahākassapo mahāsāvakabhāvaṁ patto",
  "atk-s0510a1:982_1": "attano pubbakammaṁ saritvā somanassavasenaṁ pubbacaritāpadānaṁ pakāsento padumuttarassa",
  "atk-s0510a1:982_2": "bhagavatotiādimāha. Tattha padumuttarassāti tassa kira bhagavato mātukucchito nikkhamanakālato",
  "atk-s0510a1:982_3": "paṭṭhāya pādānaṁ nikkhepanasamaye akkantakkantapāde satasahassapattā padumā pathaviṁ",
  "atk-s0510a1:982_4": "bhinditvā uṭṭhahiṁsu. Tasmāssa taṁ nāmaṁ ahosi. Sakalasattanikāyesu ekekena satasatapuññe",
  "atk-s0510a1:982_5": "kate tassa puññassa sataguṇapuññānaṁ katattā bhagavatoti attho. Lokajeṭṭhassa tādinoti",
  "atk-s0510a1:982_6": "sattalokassa padhānabhūtassa iṭṭhāniṭṭhesu akampiyabhāvaṁ pattattā tādino. Nibbute",
  "atk-s0510a1:982_7": "lokanāthamhīti sattalokassa paṭisaraṇabhūte bhagavati khandhaparinibbānena parinibbute,",
  "atk-s0510a1:982_8": "adassanaṁ gateti attho. Pūjaṁ kubbanti santhunoti sadevakassa lokassa sāsanato “satthā”ti",
  "atk-s0510a1:982_9": "laddhanāmassa bhagavato sādhukīḷaṁ kīḷantā pūjaṁ karontīti sambandho.",
  "atk-s0510a1:983_0": "399.Aggiṁcinantī janatāti janasamūhā āḷāhanatthāya aggiṁ cinantā rāsiṁ karontā āsamantato",
  "atk-s0510a1:983_1": "moditā santuṭṭhā pakārena moditā santuṭṭhā pūjaṁ karontīti sambandho. Tesusaṁvegajātesūti",
  "atk-s0510a1:983_2": "tesu janasamūhesu saṁvegappattesu utrāsaṁ labhantesu me mayhaṁ pīti hāso udapajjatha pātubhavīti attho.",
  "atk-s0510a1:984_0": "400.Ñātimitte samānetvāti mama bandhusahāye samānetvā rāsiṁ katvā. Mahāvīro bhagavā",
  "atk-s0510a1:984_1": "parinibbuto adassanaṁ agamāsīti idaṁ vacanaṁ abraviṁ kathesinti sambandho. Handa",
  "atk-s0510a1:984_2": "pūjaṁ karomaseti handāti vossaggatthe nipāto, tena kāraṇena mayaṁ sabbe samāgatā",
  "atk-s0510a1:984_3": "pūjaṁ karomāti attho. Seti nipāto.",
  "atk-s0510a1:985_0": "401.Sādhūti te paṭissutvāti te mama ñātimittā sādhu iti sundaraṁ bhaddakaṁ iti paṭisuṇitvā",
  "atk-s0510a1:985_1": "mama vacanaṁ sampaṭichitvā me mayhaṁ bhiyyo atirekaṁ hāsaṁ pītiṁ janiṁsu uppādesunti attho.",
  "atk-s0510a1:986_0": "402. Tato attano katapuññasañcayaṁ dassento buddhasmiṁ lokanāthamhītiādimāha. Satahatthaṁ",
  "atk-s0510a1:986_1": "uggataṁ ubbiddhaṁ diyaḍḍhahatthasataṁ vitthataṁ, vimānaṁ nabhasi ākāse uggataṁ agghiyaṁ,",
  "atk-s0510a1:986_2": "sukataṁ sundarākārena kataṁ, katvā kāretvā ca puññasañcayaṁ puññarāsiṁ kāhāsiṁ akāsinti sambandho.",
  "atk-s0510a1:987_0": "403.Katvāna agghiyaṁ tatthāti tasmiṁ cetiyapūjanaṭṭhāne tālapantīhi tālapāḷīhi cittitaṁ",
  "atk-s0510a1:987_1": "sobhitaṁ agghiyaṁ katvāna kāretvā ca sakaṁ cittaṁ attano cittaṁ pasādetvā cetiyaṁ",
  "atk-s0510a1:987_2": "pūjayuttamanti uttamaṁ buddhadhātunidhāpitaṁ cetiyaṁ pūjayinti sambandho.",
  "atk-s0510a1:988_0": "404. Tassa cetiyassa mahimaṁ dassento aggikkhandhovātiādimāha. Tattha aggikkhandhovāti",
  "atk-s0510a1:988_1": "ākāse jalamāno aggikkhandhova aggirāsi iva taṁ cetiyaṁ sattahi ratanehi jalati phullito",
  "atk-s0510a1:988_2": "vikasitapuppho sālarukkharājā iva ākāse indalaṭṭhīva indadhanu iva ca catuddisā catūsu",
  "atk-s0510a1:988_3": "disāsu obhāsati vijjotatīti sambandho.",
  "atk-s0510a1:989_0": "405.Tatthacittaṁ pasādetvāti tasmiṁ jotamānadhātugabbhamhi cittaṁ manaṁ pasādetvā",
  "atk-s0510a1:989_1": "somanassaṁ katvā tena cittappasādena bahuṁ anekappakāraṁ kusalaṁ puññaṁ katvāna “dhātugabbhe",
  "atk-s0510a1:989_2": "ca sāsane ca ettakāni puññāni mayā katānī”ti evaṁ puññakammaṁ saritvāna kālaṁkatvā",
  "atk-s0510a1:989_3": "tidasaṁ tāvatiṁsabhavanaṁ suttappabuddho viya ahaṁ upapajjiṁ jātoti sambandho.",
  "atk-s0510a1:990_0": "406. Attano uppannadevaloke laddhasampattiṁ dassento sahassayuttantiādimāha. Tattha",
  "atk-s0510a1:990_1": "hayavāhiṁ sindhavasahassayojitaṁ dibbarathaṁ adhiṭṭhito. Sattahi bhūmīhi saṁ suṭṭhu",
  "atk-s0510a1:990_2": "uggataṁ ubbiddhaṁ uccaṁ mayhaṁ bhavanaṁ vimānaṁ ahosīti attho.",
  "atk-s0510a1:991_0": "407. Tasmiṁ vimāne sabbasovaṇṇamayā sakalasovaṇṇamayāni kūṭāgārasahassāni ahuṁ ahesunti",
  "atk-s0510a1:991_1": "attho. Sakatejena attano ānubhāvena sabbā dasa disā pabhāsayaṁ obhāsentāni jalanti",
  "atk-s0510a1:991_2": "vijjotantīti sambandho.",
  "atk-s0510a1:992_0": "408. Tasmiṁ mayhaṁ pātubhūtavimāne aññepi niyyūhā pamukhasālāyo santi vijjanti. Kiṁ",
  "atk-s0510a1:992_1": "bhūtā? Lohitaṅgamayā rattamaṇimayā tadā tepi niyyūhā catasso disā ābhāya pabhāya",
  "atk-s0510a1:992_2": "jotantīti sambandho.",
  "atk-s0510a1:993": "410.Sabbedeve sakalachadevaloke deve abhibhomi abhibhavāmi. Kassa phalanti ce? Mayā katassa puññakammassa idaṁ phalanti attho.",
  "atk-s0510a1:994_0": "411. Tato manussasampattiṁ dassento saṭṭhikappasahassamhītiādimāha. Tattha ito kappato",
  "atk-s0510a1:994_1": "heṭṭhā saṭṭhisahassakappamatthake cāturanto catumahādīpavanto vijitāvī sabbaṁ paccatthikaṁ",
  "atk-s0510a1:994_2": "vijitavanto ahaṁ ubbiddho nāma cakkavattī rājā hutvā pathaviṁ āvasiṁ rajjaṁ kāresinti sambandho.",
  "atk-s0510a1:995_0": "412-4.Tatheva bhaddake kappeti pañcabuddhapaṭimaṇḍitattā bhaddake nāma kappe. Tiṁsakkhattuṁ",
  "atk-s0510a1:995_1": "tiṁsajātiyā catudīpamhi issaro padhāno cakkaratanādīhi sattahi ratanehi sampanno",
  "atk-s0510a1:995_2": "samaṅgībhūto sakakammābhiraddho attano kamme dasa rājadhamme abhiraddho allīno cakkavattī",
  "atk-s0510a1:995_3": "rājā amhī ahosinti sambandho. Attano cakkavattikāle anubhūtasampattiṁ dassento “tatthāpi",
  "atk-s0510a1:995_4": "bhavanaṁ mayha”ntiādimāha. Tattha tasmiṁ cakkavattirajjamhi mayhaṁ bhavanaṁ mama",
  "atk-s0510a1:995_5": "pāsādaṁ indalaṭṭhīva uggataṁ ākāse ṭhitavijjotamānā vijjullatā iva uggataṁ sattabhūmikādibhedehi",
  "atk-s0510a1:995_6": "uccaṁ āyāmato dīghato ca uccato ca catuvīsatiyojanaṁ vitthārato dvādasayojanaṁ ahosīti",
  "atk-s0510a1:995_7": "sambandho. Sabbesaṁ janānaṁ manaṁ allīnabhāvena rammaṇaṁ nāma nagaraṁ ahosīti attho.",
  "atk-s0510a1:995_8": "Daḷhehi dvādasahatthehi vā tiṁsahatthehi vā uccehi pākāratoraṇehi sampannanti dasseti.",
  "atk-s0510a1:996_0": "415-20.Tadaḍḍhakaṁ tato aḍḍhakaṁ aḍḍhatiyasatayojananti attho. Pakkhittā paṇṇavīsatīti",
  "atk-s0510a1:996_1": "vīsatiāpaṇapakkhittaṁ nirantaraṁ vīthiparicchedanti attho. Brāhmaññakulasambhūtoti",
  "atk-s0510a1:996_2": "brāhmaṇakule sujāto. Sesaṁ vuttanayattā suviññeyyamevāti.",
  "atk-s0510a1:997": "Mahākassapattheraapadānavaṇṇanā samattā.",
  "atk-s0510a1:998": "3-4. Anuruddhattheraapadānavaṇṇanā",
  "atk-s0510a1:999_0": "Sumedhaṁbhagavantāhantiādikaṁ āyasmato anuruddhattherassa apadānaṁ. Ayampi purimabuddhesu",
  "atk-s0510a1:999_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a1:999_2": "bhagavato kāle vibhavasampanne kuṭumbikakule nibbatti. Vayappatto ekadivasaṁ vihāraṁ",
  "atk-s0510a1:999_3": "gantvā satthu santike dhammaṁ suṇanto satthārā ekaṁ bhikkhuṁ dibbacakkhukānaṁ aggaṭṭhāne",
  "atk-s0510a1:999_4": "ṭhapentaṁ disvā sayampi taṁ dānaṁ patthetvā satasahassabhikkhuparivārassa bhagavato",
  "atk-s0510a1:999_5": "sattāhaṁ mahādānaṁ pavattetvā sattame divase bhagavato bhikkhusaṅghassa ca uttamāni",
  "atk-s0510a1:999_6": "vatthāni datvā paṇidhānaṁ akāsi. Satthāpissa anantarāyena samijjhanabhāvaṁ disvā",
  "atk-s0510a1:999_7": "“anāgate gotamassa sammāsambuddhassa sāsane dibbacakkhukānaṁ aggo bhavissatī”ti byākāsi.",
  "atk-s0510a1:999_8": "Sopi tattha puññāni karonto satthari parinibbute sattayojanike kanakathūpe bahukaṁsapātiyo",
  "atk-s0510a1:999_9": "dīparukkhehi dīpakapallikāhi ca “dibbacakkhuñāṇassa upanissayo hotū”ti uḷāraṁ dīpapūjaṁ",
  "atk-s0510a1:999_10": "akāsi. Evaṁ yāvajīvaṁ puññāni katvā devamanussesu saṁsaranto kassapassa bhagavato",
  "atk-s0510a1:999_11": "kāle bārāṇasiyaṁ kuṭumbikagehe nibbattitvā viññutaṁ patto satthari parinibbute niṭṭhite",
  "atk-s0510a1:999_12": "yojanike kanakathūpe bahukaṁsapātiyo sappimaṇḍassa pūretvā majjhe ca ekekaṁ guḷapiṇḍaṁ",
  "atk-s0510a1:999_13": "ṭhapetvā mukhavaṭṭiyā mukhavaṭṭiṁ phusāpento cetiyaṁ parikkhipāpesi. Attanā gahitakaṁsapātiṁ",
  "atk-s0510a1:999_14": "sappimaṇḍassa pūretvā sahassavaṭṭiyo jālāpetvā sīse ṭhapetvā sabbarattiṁ cetiyaṁ anupariyāyi.",
  "atk-s0510a1:1000_0": "Evaṁ tasmimpi attabhāve yāvajīvaṁ kusalaṁ katvā devaloke nibbattitvā tattha yāvatāyukaṁ",
  "atk-s0510a1:1000_1": "ṭhatvā tato cuto anuppanne buddhe bārāṇasiyaṁyeva duggatakule nibbatti, “annabhāro”tissa",
  "atk-s0510a1:1000_2": "nāmaṁ ahosi. So sumanaseṭṭhissa nāma gehe kammaṁ karonto jīvati. Ekadivasaṁ so upariṭṭhaṁ",
  "atk-s0510a1:1000_3": "nāma paccekabuddhaṁ nirodhasamāpattito vuṭṭhāya gandhamādanapabbatato ākāsenāgantvā",
  "atk-s0510a1:1000_4": "bārāṇasīnagaradvāre otaritvā cīvaraṁ pārupitvā nagare piṇḍāya carantaṁ disvā pasannamānaso",
  "atk-s0510a1:1000_5": "pattaṁ gahetvā attano atthāya ṭhapitaṁ bhāgabhattaṁ patte pakkhipitvā paccekabuddhassa",
  "atk-s0510a1:1000_6": "dātukāmo ārabhi. Bhariyāpissa attano bhāgabhattañca tattheva pakkhipi. So taṁ netvā",
  "atk-s0510a1:1000_7": "paccekabuddhassa hatthe ṭhapesi. Paccekabuddho taṁ gahetvā anumodanaṁ katvā pakkāmi.",
  "atk-s0510a1:1000_8": "Taṁ divasaṁ sumanaseṭṭhissa chatte adhivatthā devatā – “aho dānaṁ, paramadānaṁ, upariṭṭhe",
  "atk-s0510a1:1000_9": "suppatiṭṭhita”nti mahāsaddena anumodi. Taṁ sutvā sumanaseṭṭhi – “evaṁ devatāya anumoditaṁ",
  "atk-s0510a1:1000_10": "idameva uttamadāna”nti cintetvā tattha pattiṁ yāci. Annabhāro pana tassa pattiṁ adāsi.",
  "atk-s0510a1:1000_11": "Tena pasannacitto sumanaseṭṭhi tassa sahassaṁ datvā “ito paṭṭhāya tuyhaṁ sahatthena",
  "atk-s0510a1:1000_12": "kammakaraṇakiccaṁ natthi, patirūpaṁ gehaṁ katvā niccaṁ vasāhī”ti āha.",
  "atk-s0510a1:1001_0": "Yasmā nirodhasamāpattito vuṭṭhitassa paccekabuddhassa dinnapiṇḍapāto taṁ divasameva",
  "atk-s0510a1:1001_1": "uḷāravipāko hoti, tasmā sumanaseṭṭhi rañño santikaṁ gacchanto taṁ gahetvā agamāsi.",
  "atk-s0510a1:1001_2": "Rājā pana taṁ ādaravasena olokesi. Seṭṭhi – “mahārāja, ayaṁ oloketabbayuttoyevā”ti",
  "atk-s0510a1:1001_3": "vatvā tadā tena katakammaṁ attanāpissa sahassadinnabhāvañca kathesi. Taṁ sutvā rājā",
  "atk-s0510a1:1001_4": "tassa tussitvā sahassaṁ datvā “asukasmiṁ ṭhāne gehaṁ katvā vasāhī”ti gehaṭṭhānamassa",
  "atk-s0510a1:1001_5": "āṇāpesi. Tassa taṁ ṭhānaṁ sodhāpentassa mahantā mahantā nidhikumbhiyo uṭṭhahiṁsu.",
  "atk-s0510a1:1001_6": "So tā disvā rañño ārocesi. Rājā sabbaṁ dhanaṁ uddharāpetvā rāsikataṁ disvā – “ettakaṁ",
  "atk-s0510a1:1001_7": "dhanaṁ imasmiṁ nagare kassa gehe atthī”ti pucchi. “Na kassaci, devā”ti. “Tena hi",
  "atk-s0510a1:1001_8": "ayaṁ annabhāro imasmiṁ nagare mahādhanaseṭṭhi nāma hotū”ti taṁ divasameva tassa seṭṭhichattaṁ ussāpesi.",
  "atk-s0510a1:1002_0": "So seṭṭhi hutvā yāvajīvaṁ kalyāṇakammaṁ katvā devaloke nibbatto, dīgharattaṁ devamanussesu",
  "atk-s0510a1:1002_1": "saṁsaritvā amhākaṁ bhagavato uppajjanakakāle kapilavatthunagare sukkodanasakkassa",
  "atk-s0510a1:1002_2": "gehe paṭisandhiṁ gaṇhi. Tassa jātassa anuruddhoti nāmaṁ akaṁsu. So mahānāmasakkassa",
  "atk-s0510a1:1002_3": "kaniṭṭhabhātā bhagavato cūḷapitu putto paramasukhumālo mahāpuñño ahosi. Suvaṇṇapātiyaṁyeva",
  "atk-s0510a1:1002_4": "cassa bhattaṁ uppajji. Athassa mātā ekadivasaṁ “mama putto natthīti padaṁ na jānāti,",
  "atk-s0510a1:1002_5": "taṁ jānāpessāmī”ti cintetvā ekaṁ suvaṇṇapātiṁ tucchakaṁyeva aññāya suvaṇṇapātiyā",
  "atk-s0510a1:1002_6": "pidahitvā tassa pesesi, antarāmagge devatā taṁ, dibbapūvehi pūresuṁ. Evaṁ mahāpuñño",
  "atk-s0510a1:1002_7": "tiṇṇaṁ utūnaṁ anucchavikesu tīsu pāsādesu alaṅkatanāṭakitthīhi parivuto devo viya",
  "atk-s0510a1:1002_8": "mahāsampattiṁ anubhavi.",
  "atk-s0510a1:1003_0": "Amhākampi bodhisatto tasmiṁ samaye tusitapurā cavitvā suddhodanamahārājassa aggamahesiyā",
  "atk-s0510a1:1003_1": "kucchimhi nibbattitvā anukkamena vuddhippatto ekūnatiṁsa vassāni agāramajjhe vasitvā",
  "atk-s0510a1:1003_2": "mahābhinikkhamanaṁ nikkhamitvā anukkamena paṭividdhasabbaññutaññāṇo bodhimaṇḍe sattasattāhaṁ",
  "atk-s0510a1:1003_3": "vītināmetvā isipatane migadāye dhammacakkaṁ pavattetvā lokānuggahaṁ karonto rājagahaṁ",
  "atk-s0510a1:1003_4": "gantvā veḷuvane vihāsi. Tadā suddhodanamahārājā – “putto kira me rājagahaṁ anuppatto;",
  "atk-s0510a1:1003_5": "gacchatha, bhaṇe, mama puttaṁ ānethā”ti sahassasahassaparivāre dasa amacce pesesi.",
  "atk-s0510a1:1003_6": "Te sabbe ehibhikkhupabbajjāya pabbajiṁsu. Tesu udāyittherena cārikāgamanaṁ āyācito",
  "atk-s0510a1:1003_7": "bhagavā vīsatisahassakhīṇāsavaparivuto rājagahato nikkhamitvā kapilavatthupuraṁ gantvā",
  "atk-s0510a1:1003_8": "ñātisamāgame anekāni pāṭihāriyāni dassetvā pāṭihāriyavicittaṁ dhammadesanaṁ kathetvā",
  "atk-s0510a1:1003_9": "mahājanaṁ amatapānaṁ pāyetvā dutiyadivase pattacīvaramādāya nagaradvāre ṭhatvā “kiṁ",
  "atk-s0510a1:1003_10": "nu kho kulanagaraṁ āgatānaṁ sabbabuddhānaṁ āciṇṇa”nti āvajjamāno “sapadānaṁ piṇḍāya",
  "atk-s0510a1:1003_11": "caraṇaṁ āciṇṇa”nti ñatvā sapadānaṁ piṇḍāya carati. Rājā “putto te piṇḍāya caratī”ti",
  "atk-s0510a1:1003_12": "sutvā turitaturito āgantvā antaravīthiyaṁ dhammaṁ sutvā attano nivesanaṁ pavesetvā",
  "atk-s0510a1:1003_13": "mahantaṁ sakkārasammānaṁ akāsi. Bhagavā tattha kattabbaṁ ñātisaṅgahaṁ katvā rāhulakumāraṁ",
  "atk-s0510a1:1003_14": "pabbājetvā nacirasseva kapilavatthunagarato mallaraṭṭhe cārikaṁ caramāno anupiyambavanaṁ pāpuṇi.",
  "atk-s0510a1:1004_0": "Tasmiṁ samaye suddhodanamahārājā sākiyagaṇaṁ sannipātetvā āha – “sace mama putto",
  "atk-s0510a1:1004_1": "agāraṁ ajjhāvasissa, rājā abhavissa cakkavattī sattaratanasampanno khattiyagaṇaparivāro,",
  "atk-s0510a1:1004_2": "nattāpi me rāhulakumāro khattiyagaṇena saddhiṁ taṁ parivāretvā acarissa, tumhepi",
  "atk-s0510a1:1004_3": "etamatthaṁ jānātha. Idāni pana mama putto buddho jāto, khattiyāvāssa parivārā hontu,",
  "atk-s0510a1:1004_4": "tumhe ekekakulato ekekaṁ dārakaṁ dethā”ti. Evaṁ vutte ekappahāreneva dveasītisahassakhattiyakumārā pabbajiṁsu.",
  "atk-s0510a1:1005_0": "Tasmiṁ samaye mahānāmo sakko kuṭumbasāmiko, so attano kaniṭṭhaṁ anuruddhaṁ sakkaṁ",
  "atk-s0510a1:1005_1": "upasaṅkamitvā etadavoca – “etarahi, tāta anuruddha, abhiññātā abhiññātā sakyakumārā",
  "atk-s0510a1:1005_2": "bhagavantaṁ pabbajitaṁ anupabbajanti, amhākañca kulā natthi koci agārasmā anagāriyaṁ",
  "atk-s0510a1:1005_3": "pabbajito, tena hi tvaṁ vā pabbajāhi, ahaṁ vā pabbajissāmī”ti. Taṁ sutvā anuruddho",
  "atk-s0510a1:1005_4": "gharāvāse ruciṁ akatvā attasattamo agārasmā anagāriyaṁ pabbajito. Tassa pabbajjānukkamo",
  "atk-s0510a1:1005_5": "saṅghabhedakakkhandhake āgatoyeva. Evaṁ anupiyaṁ gantvā pabbajitesu pana tesu tasmiṁyeva",
  "atk-s0510a1:1005_6": "antovasse bhaddiyatthero arahattaṁ pāpuṇi, anuruddhatthero dibbacakkhuṁ nibbattesi,",
  "atk-s0510a1:1005_7": "devadatto aṭṭha samāpattiyo nibbattesi, ānandatthero sotāpattiphale patiṭṭhāsi, bhagutthero",
  "atk-s0510a1:1005_8": "ca kimilatthero ca pacchā arahattaṁ pāpuṇiṁsu. Tesaṁ sabbesampi therānaṁ attano attano",
  "atk-s0510a1:1005_9": "āgataṭṭhānesu pubbapatthanābhinīhāro āvi bhavissati. Ayaṁ anuruddhatthero dhammasenāpatissa",
  "atk-s0510a1:1005_10": "santike kammaṭṭhānaṁ gahetvā cetiyaraṭṭhe pācīnavaṁsadāyaṁ gantvā samaṇadhammaṁ karonto",
  "atk-s0510a1:1005_11": "satta mahāpurisavitakke vitakkesi, aṭṭhame kilamati. Satthā “anuruddho aṭṭhame mahāpurisavitakke",
  "atk-s0510a1:1005_12": "kilamatī”ti ñatvā “tassa saṅkappaṁ pūressāmī”ti tattha gantvā paññattavarabuddhāsane",
  "atk-s0510a1:1005_13": "nisinno aṭṭhamaṁ mahāpurisavitakkaṁ pūretvā catupaccayasantosabhāvanārāmapaṭimaṇḍitaṁ",
  "atk-s0510a1:1005_14": "mahāariyavaṁsapaṭipadaṁ kathetvā ākāse uppatitvā bhesakalāvanameva gato.",
  "atk-s0510a1:1006_0": "Thero tathāgate gatamatteyeva tevijjo mahākhīṇāsavo hutvā “satthā mayhaṁ manaṁ jānitvā",
  "atk-s0510a1:1006_1": "āgantvā aṭṭhamaṁ mahāpurisavitakkaṁ pūretvā adāsi, so ca me manoratho matthakaṁ patto”ti",
  "atk-s0510a1:1006_2": "buddhānaṁ dhammadesanaṁ attano ca paṭivedhadhammaṁ ārabbha imā udānagāthā abhāsi –",
  "atk-s0510a1:1007": "“Mama saṅkappamaññāya, satthā loke anuttaro;",
  "atk-s0510a1:1008": "Manomayena kāyena, iddhiyā upasaṅkami.",
  "atk-s0510a1:1009": "“Yadā me ahu saṅkappo, tato uttari desayi;",
  "atk-s0510a1:1010": "Nippapañcarato buddho, nippapañcamadesayi.",
  "atk-s0510a1:1011": "“Tassāhaṁ dhammamaññāya, vihāsiṁ sāsane rato;",
  "atk-s0510a1:1012": "Tisso vijjā anuppattā, kataṁ buddhassa sāsana”nti. ;",
  "atk-s0510a1:1013": "Atha naṁ aparabhāge satthā jetavane mahāvihāre viharanto “dibbacakkhukānaṁ bhikkhūnaṁ anuruddho aggo”ti aggaṭṭhāne ṭhapesi.",
  "atk-s0510a1:1014_0": "421. Evaṁ so bhagavato santikā dibbacakkhukānaṁ aggaṭṭhānaṁ labhitvā attano pubbakammaṁ",
  "atk-s0510a1:1014_1": "saritvā somanassavasena pubbacaritāpadānaṁ pakāsento sumedhaṁ bhagavantāhantiādimāha.",
  "atk-s0510a1:1014_2": "Tattha sundarā upaṭṭhāpanapaññā maggaphalapaññā vipassanāpaññā catupaṭisambhidādisaṅkhātā",
  "atk-s0510a1:1014_3": "medhā yassa bhagavato so sumedho, taṁ sumedhaṁ bhāgyasampannattā bhagavantaṁ lokassa",
  "atk-s0510a1:1014_4": "jeṭṭhaṁ seṭṭhaṁ padhānabhūtaṁ saṁsārato paṭhamaṁ niggataṁ narānaṁ āsabhaṁ purecārikaṁ",
  "atk-s0510a1:1014_5": "vūpakaṭṭhaṁ vivekabhūtaṁ gaṇasaṅgaṇikārāmato apagataṁ viharantaṁ ahaṁ addasanti sambandho.",
  "atk-s0510a1:1015": "422. Sabbadhammānaṁ sayameva buddhattā sambuddhaṁ, upagantvāna samīpaṁ gantvāti attho. Añjaliṁ paggahetvānāti dasaṅgulipuṭaṁ muddhani katvāti attho. Sesaṁ uttānatthameva.",
  "atk-s0510a1:1016": "430.Divā rattiñca passāmīti tadā devaloke ca manussaloke ca uppannakāle maṁsacakkhunā samantato yojanaṁ passāmīti attho.",
  "atk-s0510a1:1017_0": "431.Sahassalokaṁ ñāṇenāti paññācakkhunā sahassacakkavāḷaṁ passāmīti attho. Satthu",
  "atk-s0510a1:1017_1": "sāsaneti idāni gotamassa bhagavato sāsane. Dīpadānassa dīpapūjāya idaṁ phalaṁ, iminā",
  "atk-s0510a1:1017_2": "phalena dibbacakkhuṁ anuppatto paṭiladdho uppādesinti attho.",
  "atk-s0510a1:1018": "Anuruddhattheraapadānavaṇṇanā samattā.",
  "atk-s0510a1:1019": "3-5. Puṇṇamantāṇiputtattheraapadānavaṇṇanā",
  "atk-s0510a1:1020_0": "Ajjhāyakomantadharotiādikaṁ āyasmato puṇṇassa mantāṇiputtattherassa apadānaṁ. Ayampi",
  "atk-s0510a1:1020_1": "purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a1:1020_2": "padumuttarassa bhagavato uppattito puretarameva haṁsavatīnagare brāhmaṇamahāsālakule",
  "atk-s0510a1:1020_3": "nibbattitvā anukkamena viññutaṁ patto. Aparabhāge padumuttare bhagavati uppajjitvā",
  "atk-s0510a1:1020_4": "bodhaneyyānaṁ dhammaṁ desente heṭṭhā vuttanayena mahājanena saddhiṁ vihāraṁ gantvā",
  "atk-s0510a1:1020_5": "parisapariyante nisīditvā dhammaṁ suṇanto satthāraṁ ekaṁ bhikkhuṁ dhammakathikānaṁ",
  "atk-s0510a1:1020_6": "aggaṭṭhāne ṭhapentaṁ disvā “mayāpi anāgate evarūpena bhavituṁ vaṭṭatī”ti cintetvā",
  "atk-s0510a1:1020_7": "desanāvasāne uṭṭhitāya parisāya satthāraṁ upasaṅkamitvā nimantetvā heṭṭhā vuttanayena",
  "atk-s0510a1:1020_8": "mahāsakkāraṁ katvā bhagavantaṁ evamāha – “bhante, ahaṁ iminā adhikārena na aññaṁ",
  "atk-s0510a1:1020_9": "sampattiṁ patthemi, yathā paneso bhikkhu sattamadivasamatthake tumhehi dhammakathikānaṁ",
  "atk-s0510a1:1020_10": "aggaṭṭhāne ṭhapito, evaṁ ahampi anāgate ekassa buddhassa sāsane dhammakathikānaṁ",
  "atk-s0510a1:1020_11": "aggo bhaveyya”nti patthanaṁ akāsi. Satthā anāgataṁ oloketvā tassa patthanāya samijjhanabhāvaṁ",
  "atk-s0510a1:1020_12": "disvā “anāgate kappasatasahassamatthake gotamo nāma buddho uppajjissati, tassa sāsane",
  "atk-s0510a1:1020_13": "pabbajitvā tvaṁ dhammakathikānaṁ aggo bhavissasī”ti byākāsi.",
  "atk-s0510a1:1021_0": "So yāvatāyukaṁ kalyāṇakammaṁ katvā tato cuto kappasatasahassaṁ puññasambhāraṁ sambharanto",
  "atk-s0510a1:1021_1": "devamanussesu saṁsaritvā amhākaṁ bhagavato kāle kapilavatthunagarassa avidūre doṇavatthunāmake",
  "atk-s0510a1:1021_2": "brāhmaṇagāme brāhmaṇamahāsālakule aññāsikoṇḍaññattherassa bhāgineyyo hutvā nibbatti.",
  "atk-s0510a1:1021_3": "Tassa puṇṇoti nāmaṁ akaṁsu. So satthari abhisambodhiṁ patvā pavattitavaradhammacakke",
  "atk-s0510a1:1021_4": "anukkamena rājagahaṁ upanissāya viharante aññāsikoṇḍaññassa santike pabbajitvā laddhūpasampado",
  "atk-s0510a1:1021_5": "padhānamanuyuñjanto sabbaṁ pabbajitakiccaṁ matthakaṁ pāpetvā “dasabalassa santikaṁ",
  "atk-s0510a1:1021_6": "gamissāmī”ti mātulattherena saddhiṁ satthu santikaṁ āgantvā kapilavatthusāmantāyeva",
  "atk-s0510a1:1021_7": "ohiyitvā yoniso manasikāre kammaṁ karonto nacirasseva vipassanaṁ ussukkāpetvā arahattaṁ pāpuṇi.",
  "atk-s0510a1:1022_0": "Tassa pana puṇṇattherassa santike pabbajitā kulaputtā pañcasatā ahesuṁ. Thero te",
  "atk-s0510a1:1022_1": "dasakathāvatthūhi ovadi. Tepi sabbe dasakathāvatthūhi ovaditā tassa ovāde ṭhatvā",
  "atk-s0510a1:1022_2": "arahattaṁ pāpuṇitvā attano pabbajitakiccaṁ matthakappattaṁ ñatvā upajjhāyaṁ upasaṅkamitvā",
  "atk-s0510a1:1022_3": "āhaṁsu – “bhante, mayaṁ pabbajitakiccassa matthakaṁ pattā, dasannañca kathāvatthūnaṁ",
  "atk-s0510a1:1022_4": "lābhino, samayo dāni no dasabalaṁ passitu”nti, thero tesaṁ vacanaṁ sutvā cintesi",
  "atk-s0510a1:1022_5": "– “mayhaṁ dasakathāvatthulābhitaṁ satthā jānāti. Ahaṁ dhammaṁ desento dasakathāvatthūni",
  "atk-s0510a1:1022_6": "amuñcitvāva desemi, mayi ca gacchante sabbepime bhikkhū maṁ parivāretvā gacchissanti,",
  "atk-s0510a1:1022_7": "evaṁ me gaṇena saddhiṁ gantvā ayuttaṁ dasabalaṁ passituṁ, ime tāva dasabalaṁ passituṁ",
  "atk-s0510a1:1022_8": "gacchantū”ti. Atha te evamāha – “āvuso, tumhe purato gantvā dasabalaṁ passatha, mama",
  "atk-s0510a1:1022_9": "vacanena tathāgatassa pāde vandatha, ahampi tumhākaṁ gatamaggena āgacchissāmī”ti.",
  "atk-s0510a1:1022_10": "Tepi therā sabbe dasabalassa jātibhūmiraṭṭhavāsino sabbe khīṇāsavā sabbe dasakathāvatthulābhino",
  "atk-s0510a1:1022_11": "upajjhāyassa ovādaṁ acchinditvā theraṁ vanditvā anupubbena cārikaṁ carantā saṭṭhiyojanamaggaṁ",
  "atk-s0510a1:1022_12": "atikkamma rājagahe veḷuvanamahāvihāraṁ gantvā dasabalassa pāde vanditvā ekamantaṁ",
  "atk-s0510a1:1022_13": "nisīdiṁsu. Āciṇṇaṁ kho panetaṁ buddhānaṁ bhagavantānaṁ āgantukehi bhikkhūhi saddhiṁ",
  "atk-s0510a1:1022_14": "paṭisammoditunti bhagavā tehi saddhiṁ “kacci, bhikkhave, khamanīya”ntiādinā nayena",
  "atk-s0510a1:1022_15": "madhurapaṭisanthāraṁ katvā “kuto ca tumhe, bhikkhave, āgatatthā”ti pucchitvā puna",
  "atk-s0510a1:1022_16": "tehi “jātibhūmito”ti vutte “ko nu kho, bhikkhave, jātibhūmiyaṁ jātibhūmakānaṁ bhikkhūnaṁ",
  "atk-s0510a1:1022_17": "sabrahmacārīnaṁ evaṁ sambhāvito ‘attanā ca appiccho appicchakathañca bhikkhūnaṁ kattā”’ti",
  "atk-s0510a1:1022_18": "dasakathāvatthulābhiṁ bhikkhuṁ pucchi. Tepi “puṇṇo nāma, bhante, āyasmā mantāṇiputto”ti ārocayiṁsu.",
  "atk-s0510a1:1023_0": "Tesaṁ kathaṁ sutvā āyasmā sāriputto theraṁ dassanakāmo ahosi. Atha satthā rājagahato",
  "atk-s0510a1:1023_1": "sāvatthiṁ agamāsi. Puṇṇattheropi dasabalassa tattha āgatabhāvaṁ sutvā “satthāraṁ",
  "atk-s0510a1:1023_2": "passissāmī”ti gantvā antogandhakuṭiyaṁyeva tathāgataṁ sampāpuṇi. Satthā tassa dhammaṁ",
  "atk-s0510a1:1023_3": "desesi. Thero dhammaṁ sutvā dasabalaṁ vanditvā paṭisallānatthāya andhavanaṁ gantvā",
  "atk-s0510a1:1023_4": "aññatarasmiṁ rukkhamūle divāvihāraṁ nisīdi. Sāriputtattheropi tassāgamanaṁ sutvā",
  "atk-s0510a1:1023_5": "sīsānulokiko gantvā okāsaṁ sallakkhetvā tasmiṁ rukkhamūle nisinnakaṁ upasaṅkamitvā",
  "atk-s0510a1:1023_6": "therena saddhiṁ sammoditvā taṁ visuddhikkamaṁ pucchi. Sopissa pucchitapucchitaṁ byākaronto",
  "atk-s0510a1:1023_7": "rathavinītūpamāya ativiya cittaṁ ārādhesi. Te aññamaññassa subhāsitaṁ samanumodiṁsu.",
  "atk-s0510a1:1024_0": "434. Atha naṁ satthā aparabhāge bhikkhusaṅghassa majjhe nisinno theraṁ “etadaggaṁ,",
  "atk-s0510a1:1024_1": "bhikkhave, mama sāvakānaṁ bhikkhūnaṁ dhammakathikānaṁ yadidaṁ puṇṇo”ti etadagge ṭhapesi.",
  "atk-s0510a1:1024_2": "So pubbakammaṁ saritvā somanassavasena pubbacaritāpadānaṁ vibhāvento ajjhāyakotiādimāha.",
  "atk-s0510a1:1024_3": "Tattha ajjhāyakoti anekabrāhmaṇānaṁ vācetā sikkhāpetā. Mantadharoti mantānaṁ dhāretāti",
  "atk-s0510a1:1024_4": "attho, vedasaṅkhātassa catutthavedassa sajjhāyanasavanadānānaṁ vasena dhāretāti vuttaṁ",
  "atk-s0510a1:1024_5": "hoti. Tiṇṇaṁ vedānanti iruvedayajuvedasāmavedasaṅkhātānaṁ tiṇṇaṁ vedānaṁ ñāṇena dhāretabbatā",
  "atk-s0510a1:1024_6": "“vedo”ti laddhanāmesu tīsu vedaganthesu pāraṁ pariyosānaṁ gatoti attho. Purakkhatomhi",
  "atk-s0510a1:1024_7": "sissehīti mama niccaparivārabhūtehi sissehi parivuto ahaṁ amhi. Upagacchiṁ naruttamanti",
  "atk-s0510a1:1024_8": "narānaṁ uttamaṁ bhagavantaṁ upasaṅkamiṁ, samīpaṁ gatoti attho. Sesaṁ suviññeyyameva.",
  "atk-s0510a1:1025_0": "438.Abhidhammanayaññūhanti ahaṁ tadā tassa buddhassa kāle abhidhammanayakovidoti",
  "atk-s0510a1:1025_1": "attho. Kathāvatthuvisuddhiyāti kathāvatthuppakaraṇe visuddhiyā cheko, appicchasantuṭṭhikathādīsu",
  "atk-s0510a1:1025_2": "dasasu kathāvatthūsu vā cheko, tāya kathāvatthuvisuddhiyā sabbesaṁ yatijanānaṁ paṇḍitānaṁ",
  "atk-s0510a1:1025_3": "viññāpetvāna bodhetvāna anāsavo nikkileso viharāmi vāsaṁ kappemi.",
  "atk-s0510a1:1026_0": "439.Ito pañcasate kappeti ito pañcabuddhapaṭimaṇḍitato bhaddakappato pañcasate kappe",
  "atk-s0510a1:1026_1": "suppakāsakā suṭṭhu pākaṭā cakkaratanādi sattahi ratanehi sampannā jambudīpādicatudīpamhi",
  "atk-s0510a1:1026_2": "issarā padhānā caturo cattāro cakkavattirājāno ahesunti attho. Sesaṁ vuttanayamevāti.",
  "atk-s0510a1:1027": "Puṇṇamantāṇiputtattheraapadānavaṇṇanā samattā.",
  "atk-s0510a1:1028": "3-6. Upālittheraapadānavaṇṇanā",
  "atk-s0510a1:1029_0": "Nagarehaṁsavatiyātiādikaṁ āyasmato upālittherassa apadānaṁ. Ayampi purimabuddhesu",
  "atk-s0510a1:1029_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a1:1029_2": "bhagavato kāle haṁsavatīnagare vibhavasampanne brāhmaṇakule nibbatto. Ekadivasaṁ",
  "atk-s0510a1:1029_3": "satthu santike dhammakathaṁ suṇanto satthāraṁ ekaṁ bhikkhuṁ vinayadharānaṁ aggaṭṭhāne",
  "atk-s0510a1:1029_4": "ṭhapentaṁ disvā satthu adhikārakammaṁ katvā taṁ ṭhānantaraṁ patthesi.",
  "atk-s0510a1:1030_0": "So yāvajīvaṁ kusalaṁ katvā devamanussesu saṁsaranto imasmiṁ buddhuppāde kappakagehe",
  "atk-s0510a1:1030_1": "nibbatto. Upālītissa nāmaṁ akaṁsu. So vayappatto anuruddhādīnaṁ channaṁ khattiyānaṁ",
  "atk-s0510a1:1030_2": "piyasahāyo hutvā tathāgate anupiyambavane viharante pabbajjāya nikkhamantehi chahi",
  "atk-s0510a1:1030_3": "khattiyehi saddhiṁ nikkhamitvā pabbaji. Tassa pabbajjāvidhānaṁ pāḷiyaṁ āgatameva.",
  "atk-s0510a1:1030_4": "So pabbajitvā upasampanno hutvā satthu santike kammaṭṭhānaṁ gahetvā “mayhaṁ, bhante,",
  "atk-s0510a1:1030_5": "araññavāsaṁ anujānāthā”ti āha. “Bhikkhu araññe vasantassa ekameva dhuraṁ vaḍḍhissati,",
  "atk-s0510a1:1030_6": "mayhaṁ pana santike vasantassa vipassanādhurañca ganthadhurañca paripūressatī”ti.",
  "atk-s0510a1:1030_7": "So satthu vacanaṁ sampaṭicchitvā vipassanāya kammaṁ karonto nacirasseva arahattaṁ",
  "atk-s0510a1:1030_8": "pāpuṇi. Satthāpi naṁ sayameva sakalaṁ vinayapiṭakaṁ uggaṇhāpesi. So aparabhāge bhārukacchavatthuṁ",
  "atk-s0510a1:1030_9": "ajjukavatthuṁ kumārakassapavatthunti imāni tīṇi vatthūni vinicchini. Satthā ekekasmiṁ",
  "atk-s0510a1:1030_10": "vinicchaye sādhukāraṁ datvā tayo vinicchaye aṭṭhuppattiṁ katvā theraṁ vinayadharānaṁ aggaṭṭhāne ṭhapesi.",
  "atk-s0510a1:1031_0": "441. Evaṁ so etadaggaṭṭhānaṁ patvā attano pubbakammaṁ saritvā somanassappatto taṁ",
  "atk-s0510a1:1031_1": "pubbacaritāpadānaṁ pakāsento nagare haṁsavatiyātiādimāha. Tattha haṁsavatiyāti haṁsāvaṭṭaākārena",
  "atk-s0510a1:1031_2": "vati pākāraparikkhepo yasmiṁ nagare, taṁ nagaraṁ haṁsavatī. Atha vā anekasaṅkhā haṁsā",
  "atk-s0510a1:1031_3": "taḷākapokkharaṇīsarapallalādīsu nivasantā ito cito ca vidhāvamānā vasanti etthāti",
  "atk-s0510a1:1031_4": "haṁsavatī, tassā haṁsavatiyā. Sujāto nāma brāhmaṇoti suṭṭhu jātoti sujāto, “akkhitto",
  "atk-s0510a1:1031_5": "anupakuṭṭho”ti vacanato agarahito hutvā jātoti attho. Asītikoṭinicayoti asītikoṭidhanarāsiko",
  "atk-s0510a1:1031_6": "pahūtadhanadhaññavā asaṅkhyeyyadhanadhaññavā brāhmaṇo sujāto nāma ahosinti sambandho.",
  "atk-s0510a1:1032_0": "442. Punapi tasseva mahantabhāvaṁ dassento ajjhāyakotiādimāha. Tattha ajjhāyakoti",
  "atk-s0510a1:1032_1": "paresaṁ vedattayādiṁ vācetā. Mantadharoti mantā vuccati paññā, athabbanavedabyākaraṇādijānanapaññavāti",
  "atk-s0510a1:1032_2": "attho. Tiṇṇaṁ vedāna pāragūti iruvedayajuvedasāmavedasaṅkhātānaṁ tiṇṇaṁ vedānaṁ pariyosānaṁ",
  "atk-s0510a1:1032_3": "pattoti attho. Lakkhaṇeti lakkhaṇasatthe, buddhapaccekabuddhacakkavattiitthipurisānaṁ",
  "atk-s0510a1:1032_4": "hatthapādādīsu dissamānalakkhaṇapakāsanakaganthe cāti attho. Itihāseti “itiha āsa",
  "atk-s0510a1:1032_5": "itiha āsā”ti porāṇakathāppakāsake ganthe. Sadhammeti sakadhamme brāhmaṇadhamme pāramiṁ",
  "atk-s0510a1:1032_6": "gato pariyosānaṁ koṭiṁ gato pattoti attho.",
  "atk-s0510a1:1033": "443.Paribbājāti ye nigaṇṭhasāvakā, te sabbe nānādiṭṭhikā tadā mahiyā pathavītale carantīti sambandho.",
  "atk-s0510a1:1034": "445. Yāva yattakaṁ kālaṁ jino nuppajjati, tāva tattakaṁ kālaṁ buddhoti vacanaṁ natthīti attho.",
  "atk-s0510a1:1035": "446.Accayena ahorattanti aho ca ratti ca ahorattaṁ, bahūnaṁ saṁvaccharānaṁ atikkamenāti attho. Sesaṁ suviññeyyameva.",
  "atk-s0510a1:1036": "454.Mantāṇiputtoti mantāṇīnāmāya kappakadhītuyā putto, māsapuṇṇatāya divasapuṇṇatāya puṇṇoti laddhanāmoti attho. Tassa satthussa sāvako hessati bhavissatīti sambandho.",
  "atk-s0510a1:1037_0": "455.Evaṁ kittayi so buddhoti so padumuttaro bhagavā evaṁ iminā pakārena sunandaṁ",
  "atk-s0510a1:1037_1": "sundarākārena somanassadāyakaṁ kittayi byākaraṇamadāsīti attho. Sabbaṁ janaṁ sakalajanasamūhaṁ",
  "atk-s0510a1:1037_2": "sādhukaṁ hāsayanto somanassaṁ karonto sakaṁ balaṁ attano balaṁ dassayanto pākaṭaṁ",
  "atk-s0510a1:1037_3": "karontoti sambandho.",
  "atk-s0510a1:1038_0": "456. Tato anantaraṁ attano ānubhāvaṁ aññāpadesena dassento katañjalītiādimāha. Tadā",
  "atk-s0510a1:1038_1": "tasmiṁ buddhuppādato purimakāle sunandaṁ tāpasaṁ katañjalipuṭā sabbe janā namassantīti",
  "atk-s0510a1:1038_2": "sambandho. Buddhe kāraṁ karitvānāti evaṁ so sabbajanapūjitopi samāno “pūjitomhī”ti",
  "atk-s0510a1:1038_3": "mānaṁ akatvā buddhasāsane adhikaṁ kiccaṁ katvā attano gatiṁ jātiṁ sodhesi parisuddhamakāsīti attho.",
  "atk-s0510a1:1039_0": "457.Sutvāna munino vacanti tassa sammāsambuddhassa vācaṁ, gāthābandhasukhatthaṁ ā-kārassa",
  "atk-s0510a1:1039_1": "rassaṁ katvā “vaca”nti vuttaṁ. “Anāgatamhi addhāne gotamo nāma nāmena satthā loke",
  "atk-s0510a1:1039_2": "bhavissatī”ti imaṁ munino vacanaṁ sutvā yathā yena pakārena gotamaṁ bhagavantaṁ passāmi,",
  "atk-s0510a1:1039_3": "tathā tena pakārena kāraṁ adhikakiccaṁ puññasambhāraṁ kassāmi karissāmīti me mayhaṁ",
  "atk-s0510a1:1039_4": "saṅkappo cetanāmanasikāro ahu ahosīti sambandho.",
  "atk-s0510a1:1040_0": "458.Evāhaṁ cintayitvānāti “ahaṁ kāraṁ karissāmī”ti evaṁ cintetvā. Kiriyaṁ cintayiṁ",
  "atk-s0510a1:1040_1": "mamāti “mayā kīdisaṁ puññaṁ kattabbaṁ nu kho”ti kiriyaṁ kattabbakiccaṁ cintayinti",
  "atk-s0510a1:1040_2": "attho. Kyāhaṁ kammaṁ ācarāmīti ahaṁ kīdisaṁ puññakammaṁ ācarāmi pūremi nu khoti attho.",
  "atk-s0510a1:1040_3": "Puññakkhette anuttareti uttaravirahite sakalapuññassa bhājanabhūte ratanattayeti attho.",
  "atk-s0510a1:1041_0": "459.Ayañca pāṭhiko bhikkhūti ayaṁ bhikkhu sarabhaññavasena ganthapāṭhapaṭhanato vācanato",
  "atk-s0510a1:1041_1": "“pāṭhiko”ti laddhanāmo bhikkhu. Buddhasāsane sabbesaṁ pāṭhīnaṁ pāṭhakavācakānaṁ antare",
  "atk-s0510a1:1041_2": "vinaye ca agganikkhitto aggo iti ṭhapito. Taṁ ṭhānaṁ tena bhikkhunā pattaṭṭhānantaraṁ",
  "atk-s0510a1:1041_3": "ahaṁ patthaye patthemīti attho.",
  "atk-s0510a1:1042_0": "460. Tato paraṁ attano puññakaraṇūpāyaṁ dassento idaṁ me amitaṁ bhogantiādimāha.",
  "atk-s0510a1:1042_1": "Me mayhaṁ amitaṁ pamāṇavirahitaṁ bhogarāsiṁ akkhobhaṁ khobhetuṁ asakkuṇeyyaṁ sāgarūpamaṁ",
  "atk-s0510a1:1042_2": "sāgarasadisaṁ tena bhogena tādisena dhanena buddhassa ārāmaṁ māpayeti sambandho.",
  "atk-s0510a1:1042_3": "Sesaṁ uttānatthameva.",
  "atk-s0510a1:1043": "474. Bhikkhusaṅghe nisīditvā sambuddho tena suṭṭhu māpitaṁ kāritaṁ saṅghārāmaṁ paṭiggahetvā tassārāmassānisaṁsadīpakaṁ idaṁ vacanaṁ abravi kathesīti sambandho.",
  "atk-s0510a1:1044_0": "475. Kathaṁ? Yo soti yo saṅghārāmadāyako tāpaso sumāpitaṁ kuṭileṇamaṇḍapapāsādahammiyapākārādinā",
  "atk-s0510a1:1044_1": "suṭṭhu sajjitaṁ saṅghārāmaṁ buddhassa pādāsi pa-kārena somanassasampayuttacittena",
  "atk-s0510a1:1044_2": "adāsi. Tamahaṁ kittayissāmīti taṁ tāpasaṁ ahaṁ pākaṭaṁ karissāmi, uttāniṁ karissāmīti",
  "atk-s0510a1:1044_3": "attho. Suṇātha mama bhāsatoti bhāsantassa mayhaṁ vacanaṁ suṇātha, ohitasotā avikkhittacittā",
  "atk-s0510a1:1044_4": "manasi karothāti attho.",
  "atk-s0510a1:1045": "476. Tena dinnārāmassa phalaṁ dassento hatthī assā rathā pattītiādimāha. Taṁ suviññeyyameva.",
  "atk-s0510a1:1046": "477.Saṅghārāmassidaṁ phalanti idaṁ āyatiṁ anubhavitabbasampattisaṅkhātaṁ iṭṭhaphalaṁ saṅghārāmadānassa phalaṁ vipākanti attho.",
  "atk-s0510a1:1047_0": "478.Chaḷāsītisahassānīti chasahassāni asītisahassāni samalaṅkatā suṭṭhu alaṅkatā",
  "atk-s0510a1:1047_1": "sajjitā nāriyo itthiyo vicittavatthābharaṇāti vicittehi anekarūpehi vatthehi ābharaṇehi",
  "atk-s0510a1:1047_2": "ca samannāgatā. Āmuttamaṇikuṇḍalāti olambitamuttāhāramaṇikañcitakaṇṇāti attho.",
  "atk-s0510a1:1048_0": "479. Tāsaṁ itthīnaṁ rūpasobhātisayaṁ vaṇṇento āḷārapamhātiādimāha. Tattha āḷārāni",
  "atk-s0510a1:1048_1": "mahantāni akkhīni maṇiguḷasadisāni yāsaṁ itthīnaṁ tā āḷārapamhā bhamarānamiva mandalocanāti",
  "atk-s0510a1:1048_2": "attho. Hasulā hāsapakati, līlāvilāsāti attho. Susaññāti sundarasaññitabbasarīrāvayavā.",
  "atk-s0510a1:1048_3": "Tanumajjhimāti khuddakaudarapadesā. Sesaṁ uttānameva.",
  "atk-s0510a1:1049_0": "484.Tassadhammesu dāyādoti tassa gotamassa bhagavato dhammesu dāyādo dhammakoṭṭhāsabhāgī.",
  "atk-s0510a1:1049_1": "Orasoti urasi jāto, sithiladhanitādidasavidhabyañjanabuddhisampannaṁ kaṇṭhatāluoṭṭhādipañcaṭṭhāne",
  "atk-s0510a1:1049_2": "ghaṭṭetvā desitadhammaṁ sutvā sotāpattimaggādimaggapaṭipāṭiyā sabbakilese khepetvā",
  "atk-s0510a1:1049_3": "arahatte ṭhitabhāvena urasi jātaputtoti attho. Dhammanimmitoti dhammena samena adaṇḍena",
  "atk-s0510a1:1049_4": "asatthena nimmito pākaṭo bhavissasīti attho. Upāli nāma nāmenāti kiñcāpi so mātu",
  "atk-s0510a1:1049_5": "nāmena mantāṇiputtanāmo, anuruddhādīhi pana saha gantvā pabbajitattā khattiyānaṁ",
  "atk-s0510a1:1049_6": "upasamīpe allīno yutto kāyacittehi samaṅgībhūtoti upālīti nāmena satthu sāvako hessati bhavissatīti attho.",
  "atk-s0510a1:1050_0": "485.Vinaye pāramiṁ patvāti vinayapiṭake koṭiṁ pariyosānaṁ patvā pāpuṇitvā. Ṭhānāṭṭhāne",
  "atk-s0510a1:1050_1": "ca kovidoti kāraṇākāraṇe ca dakkho chekoti attho. Jinasāsanaṁ dhārentoti jinena vuttānusāsaniṁ",
  "atk-s0510a1:1050_2": "jinassa piṭakattayaṁ vācanasavanacintanadhāraṇādivasena dhārento, sallakkhentoti",
  "atk-s0510a1:1050_3": "attho. Viharissatināsavoti nikkileso catūhi iriyāpathehi aparipatantaṁ attabhāvaṁ",
  "atk-s0510a1:1050_4": "harissati pavattessatīti attho.",
  "atk-s0510a1:1051_0": "487.Aparimeyyupādāyāti anekasatasahasse ādiṁ katvā. Patthemi tava sāsananti “gotamassa",
  "atk-s0510a1:1051_1": "bhagavato sāsane vinayadharānaṁ aggo bhaveyya”nti tuyhaṁ sāsanaṁ patthemi icchāmīti",
  "atk-s0510a1:1051_2": "attho. So me atthoti so etadaggaṭṭhānantarasaṅkhāto attho me mayā anuppattoti attho.",
  "atk-s0510a1:1051_3": "Sabbasaṁyojanakkhayoti sabbesaṁ saṁyojanānaṁ khayo mayā anuppattoti sambandho, nibbānaṁ adhigatanti attho.",
  "atk-s0510a1:1052": "488. Rājadaṇḍena tajjito pīḷito sūlāvuto sūle āvuto āvuṇito poso puriso sūle sātaṁ madhurasukhaṁ avindanto nānubhavanto parimuttiṁva parimocanameva icchati yathāti sambandho.",
  "atk-s0510a1:1053_0": "489-90.Mahāvīra vīrānamantare vīruttama ahaṁ bhavadaṇḍena jātidaṇḍena, tajjito pīḷito",
  "atk-s0510a1:1053_1": "kammasūlāvuto kusalākusalakammasūlasmiṁ āvuto santo saṁvijjamāno, pipāsāvedanāya",
  "atk-s0510a1:1053_2": "pipāsāturabhāvena aṭṭito abhibhūto dukkhāpito bhave sātaṁ saṁsāre madhuraṁ sukhaṁ",
  "atk-s0510a1:1053_3": "na vindāmi na labhāmi. Rāgaggidosaggimohaggisaṅkhātehi, narakaggikappuṭṭhānaggidukkhaggisaṅkhātehi",
  "atk-s0510a1:1053_4": "vā tīhi aggīhi ḍayhanto parimuttiṁ parimuccanupāyaṁ gavesāmi pariyesāmi tathevāti",
  "atk-s0510a1:1053_5": "sambandho. Yathā rājadaṇḍaṁ ito gato patto parimuttiṁ gavesati, tathā ahaṁ bhavadaṇḍappatto",
  "atk-s0510a1:1053_6": "parimuttiṁ gavesāmīti sambandho.",
  "atk-s0510a1:1054_0": "491-2. Puna saṁsārato mocanaṁ upamopameyyavasena dassento yathāvisādotiādimāha. Tattha",
  "atk-s0510a1:1054_1": "visena sappavisena ā samantato daṁsīyittha daṭṭho hotīti visādo, sappadaṭṭhoti attho.",
  "atk-s0510a1:1054_2": "Atha vā visaṁ halāhalavisaṁ adati gilatīti visādo, visakhādakoti attho. Yo puriso",
  "atk-s0510a1:1054_3": "visādo, tena tādisena visena paripīḷito, tassa visassa vighātāya vināsāya upāyanaṁ",
  "atk-s0510a1:1054_4": "upāyabhūtaṁ agadaṁ osadhaṁ gaveseyya pariyeseyya, taṁ gavesamāno visaghātakaṁ visanāsakaṁ",
  "atk-s0510a1:1054_5": "agadaṁ osadhaṁ passeyya dakkheyya. So taṁ attano diṭṭhaṁ osadhaṁ pivitvā visamhā",
  "atk-s0510a1:1054_6": "visato parimuttiyā parimocanakāraṇā sukhī assa bhaveyya yathāti sambandho.",
  "atk-s0510a1:1055_0": "493.Tathevāhanti yathā yena pakārena so naro visahato, savisena sappena daṭṭho visakhādako",
  "atk-s0510a1:1055_1": "vā osadhaṁ pivitvā sukhī bhaveyya, tatheva tena pakārena ahaṁ avijjāya mohena saṁ",
  "atk-s0510a1:1055_2": "suṭṭhu pīḷito. Saddhammāgadamesahanti ahaṁ saddhammasaṅkhātaṁ osadhaṁ esaṁ pariyesantoti attho.",
  "atk-s0510a1:1056_0": "494-5.Dhammāgadaṁ gavesantoti saṁsāradukkhavisassa vināsāya dhammosadhaṁ gavesanto.",
  "atk-s0510a1:1056_1": "Addakkhiṁ sakyasāsananti sakyavaṁsapabhavassa gotamassa sāsanaṁ saddakkhinti attho.",
  "atk-s0510a1:1056_2": "Aggaṁ sabbosadhānaṁ tanti sabbesaṁ osadhānaṁ antare taṁ sakyasāsanasaṅkhātaṁ dhammosadhaṁ",
  "atk-s0510a1:1056_3": "aggaṁ uttamanti attho. Sabbasallavinodananti rāgasallādīnaṁ sabbesaṁ sallānaṁ vinodanaṁ",
  "atk-s0510a1:1056_4": "vūpasamakaraṁ dhammosadhaṁ dhammasaṅkhātaṁ osadhaṁ pivitvā sabbaṁ visaṁ sakalasaṁsāradukkhavisaṁ",
  "atk-s0510a1:1056_5": "samūhaniṁ nāsesinti sambandho. Ajarāmaranti taṁ dukkhavisaṁ samūhanitvā ajaraṁ jarāvirahitaṁ",
  "atk-s0510a1:1056_6": "amaraṁ maraṇavirahitaṁ sītibhāvaṁ rāgapariḷāhādivirahitattā sītalabhūtaṁ nibbānaṁ",
  "atk-s0510a1:1056_7": "ahaṁ phassayiṁ paccakkhamakāsinti sambandho.",
  "atk-s0510a1:1057_0": "496. Puna kilesatamassa upamaṁ dassento yathā bhūtaṭṭitotiādimāha. Tattha yathā yena",
  "atk-s0510a1:1057_1": "pakārena bhūtaṭṭito bhūtena yakkhena aṭṭito pīḷito poso puriso bhūtaggāhena yakkhaggāhena",
  "atk-s0510a1:1057_2": "pīḷito dukkhito bhūtasmā yakkhaggāhato parimuttiyā mocanatthāya bhūtavejjaṁ gaveseyya.",
  "atk-s0510a1:1058_0": "497. Taṁ gavesamāno ca bhūtavijjāya suṭṭhu kovidaṁ chekaṁ bhūtavejjaṁ passeyya, so",
  "atk-s0510a1:1058_1": "bhūtavejjo tassa yakkhaggahitassa purisassa āvesabhūtaṁ vihane vināseyya, samūlañca",
  "atk-s0510a1:1058_2": "mūlena saha āyatiṁ anāsevakaṁ katvā vināsaye viddhaṁseyyāti sambandho.",
  "atk-s0510a1:1059_0": "498.Mahāvīra vīruttama tamaggāhena kilesandhakāraggāhena pīḷito ahaṁ tatheva tena",
  "atk-s0510a1:1059_1": "pakāreneva tamato kilesandhakārato parimuttiyā mocanatthāya ñāṇālokaṁ paññāālokaṁ",
  "atk-s0510a1:1059_2": "gavesāmīti sambandho.",
  "atk-s0510a1:1060_0": "499. Atha tadanantaraṁ kilesatamasodhanaṁ kilesandhakāranāsakaṁ sakyamuniṁ addasanti",
  "atk-s0510a1:1060_1": "attho. So sakyamuni me mayhaṁ tamaṁ andhakāraṁ kilesatimiraṁ bhūtavejjova bhūtakaṁ",
  "atk-s0510a1:1060_2": "yakkhaggahitaṁ iva vinodesi dūrī akāsīti sambandho.",
  "atk-s0510a1:1061_0": "500. So ahaṁ evaṁ vimutto saṁsārasotaṁ saṁsārapavāhaṁ saṁ suṭṭhu chindiṁ chedesiṁ,",
  "atk-s0510a1:1061_1": "taṇhāsotaṁ taṇhāmahoghaṁ nivārayiṁ niravasesaṁ appavattiṁ akāsinti attho. Bhavaṁ",
  "atk-s0510a1:1061_2": "ugghāṭayiṁ sabbanti kāmabhavādikaṁ sabbaṁ navabhavaṁ ugghāṭayiṁ vināsesinti attho.",
  "atk-s0510a1:1061_3": "Mūlato vināsento bhūtavejjo iva mūlato ugghāṭayinti sambandho.",
  "atk-s0510a1:1062_0": "501. Tato nibbānapariyesanāya upamaṁ dassento yathātiādimāha. Tattha garuṁ bhāriyaṁ",
  "atk-s0510a1:1062_1": "nāgaṁ gilatīti garuḷo. Garuṁ vā nāgaṁ lāti ādadātīti garuḷo, garuḷarājā. Attano bhakkhaṁ",
  "atk-s0510a1:1062_2": "sakagocaraṁ pannagaṁ pakārena parahatthaṁ na gacchatīti pannagoti laddhanāmaṁ nāgaṁ",
  "atk-s0510a1:1062_3": "gahaṇatthāya opatati avapatati, samantā samantato yojanasataṁ satayojanappamāṇaṁ",
  "atk-s0510a1:1062_4": "mahāsaraṁ mahāsamuddaṁ attano pakkhavātehi vikkhobheti āloḷeti yathāti sambandho.",
  "atk-s0510a1:1063_0": "502.So supaṇṇo vihaṅgamo vehāsagamanasīlo pannagaṁ nāmaṁ gahetvā adhosīsaṁ olambetvā",
  "atk-s0510a1:1063_1": "viheṭhayaṁ tattha tattha vividhena heṭhanena heṭhento ādāya daḷhaṁ gahetvā yena kāmaṁ",
  "atk-s0510a1:1063_2": "yattha gantukāmo, tattha pakkamati gacchatīti sambandho.",
  "atk-s0510a1:1064_0": "503. Bhante mahāvīra, yathā garuḷo balī balavā pannagaṁ gahetvā pakkamati, tathā",
  "atk-s0510a1:1064_1": "eva ahaṁ asaṅkhataṁ paccayehi akataṁ nibbānaṁ gavesanto paṭipattipūraṇavasena pariyesanto",
  "atk-s0510a1:1064_2": "dose sakaladiyaḍḍhakilesasahasse vikkhālayiṁ visesena samucchedappahānena sodhesiṁ ahanti sambandho.",
  "atk-s0510a1:1065_0": "504. Yathā garuḷo pannagaṁ gahetvā bhuñjitvā viharati, tathā ahaṁ dhammavaraṁ uttamadhammaṁ",
  "atk-s0510a1:1065_1": "diṭṭho passanto etaṁ santipadaṁ nibbānapadaṁ anuttaraṁ uttaravirahitaṁ maggaphalehi",
  "atk-s0510a1:1065_2": "ādāya gahetvā vaḷañjetvā viharāmīti sambandho.",
  "atk-s0510a1:1066_0": "505. Idāni nibbānassa dullabhabhāvaṁ dassento āsāvatī nāma latātiādimāha. Tattha",
  "atk-s0510a1:1066_1": "sabbesaṁ devānaṁ āsā icchā etissaṁ latāyaṁ atthīti āsāvatī nāma latā, cittalatāvane",
  "atk-s0510a1:1066_2": "anekavicittāhi latāhi gahanībhūte vane uyyāne jātā nibbattāti attho. Tassā latāya",
  "atk-s0510a1:1066_3": "vassasahassena vassasahassaccayena ekaṁ phalaṁ nibbattate ekaṁ phalaṁ gaṇhāti.",
  "atk-s0510a1:1067_0": "506.Taṁ devāti taṁ āsāvatiṁ lataṁ tāva dūraphalaṁ tattakaṁ cirakālaṁ atikkamitvā",
  "atk-s0510a1:1067_1": "phalaṁ gaṇhantaṁ saṁvijjamānaṁ devā tāvatiṁsadevatā payirupāsanti bhajanti, sā āsāvatī",
  "atk-s0510a1:1067_2": "nāma latuttamā latānaṁ antare uttamalatā evaṁ devānaṁ piyā ahosīti sambandho.",
  "atk-s0510a1:1068_0": "507.Satasahassupādāyāti satasahassasaṁvaccharaṁ ādiṁ katvā. Tāhaṁ paricare munīti",
  "atk-s0510a1:1068_1": "monaṁ vuccati ñāṇaṁ, bhante, muni ñāṇavanta sabbaññu, ahaṁ taṁ bhagavantaṁ paricare",
  "atk-s0510a1:1068_2": "payirupāsāmi. Sāyaṁpātaṁ namassāmīti sāyanhasamayañca pubbaṇhasamayañcāti dvikkhattuṁ",
  "atk-s0510a1:1068_3": "namassāmi paṇāmaṁ karomi. Yathā devā tāvatiṁsā devā viya āsāvatīlataṁ sāyaṁpātañca",
  "atk-s0510a1:1068_4": "payirupāsantīti sambandho.",
  "atk-s0510a1:1069_0": "508.Avañjhā pāricariyāti yasmā buddhadassanahetu nibbānappatti ahosi, tasmā buddhapāricariyā",
  "atk-s0510a1:1069_1": "vattapaṭipattikiriyā avañjhā atucchā namassanā paṇāmakiriyā ca amoghā atucchā. Tathā",
  "atk-s0510a1:1069_2": "hi dūrāgataṁ dūrato saṁsāraddhānato āgatampi, santaṁ saṁvijjamānaṁ khaṇoyaṁ ayaṁ",
  "atk-s0510a1:1069_3": "buddhuppādakkhaṇo na virādhayi nātikkami, maṁ atikkamitvā na gatoti attho.",
  "atk-s0510a1:1070_0": "509. Buddhadassanahetu nibbānappatto ahaṁ āyatiṁ uppajjanakabhave mama paṭisandhiṁ",
  "atk-s0510a1:1070_1": "vicinanto upaparikkhanto na passāmīti sambandho. Nirūpadhi khandhūpadhikilesūpadhīhi",
  "atk-s0510a1:1070_2": "virahito vippamutto sabbakilesehi vinābhūto upasanto kilesapariḷāhābhāvena santamānaso",
  "atk-s0510a1:1070_3": "carāmi ahanti sambandho.",
  "atk-s0510a1:1071_0": "510. Puna attano buddhadassanāya upamaṁ dassento yathāpi padumaṁ nāmātiādimāha. Sūriyaraṁsena",
  "atk-s0510a1:1071_1": "sūriyaraṁsisamphassena yathā padumaṁ nāma api pupphati vikasati mahāvīra vīruttama",
  "atk-s0510a1:1071_2": "ahaṁ tathā eva buddharaṁsena buddhena bhagavatā desitadhammaraṁsippabhāvena pupphitoti attho.",
  "atk-s0510a1:1072_0": "511-12. Puna buddhadassanena nibbānadassanaṁ dīpento yathā balākātiādimāha. Tattha",
  "atk-s0510a1:1072_1": "balākayonimhi balākajātiyaṁ sadā sabbasmiṁ kāle pumā puriso yathā na vijjati. Pume",
  "atk-s0510a1:1072_2": "avijjamāne kathaṁ balākānaṁ gabbhaggahaṇaṁ hotīti ce? Meghesu gajjamānesu saddaṁ",
  "atk-s0510a1:1072_3": "karontesu meghagajjanaṁ sutvā tā balākiniyo sadā sabbakāle gabbhaṁ gaṇhanti aṇḍaṁ",
  "atk-s0510a1:1072_4": "dhārentīti attho. Yāva yattakaṁ kālaṁ megho na gajjati megho saddaṁ na karoti, tāva",
  "atk-s0510a1:1072_5": "tattakaṁ kālaṁ ciraṁ cirakālena gabbhaṁ aṇḍaṁ dhārenti. Yadā yasmiṁ kāle megho pavassati",
  "atk-s0510a1:1072_6": "pakārena gajjitvā vassati vuṭṭhidhāraṁ paggharati, tadā tasmiṁ kāle bhārato gabbhadhāraṇato",
  "atk-s0510a1:1072_7": "parimuccanti aṇḍaṁ pātentīti attho.",
  "atk-s0510a1:1073_0": "513. Tato paraṁ upameyyasampadaṁ dassento padumuttarabuddhassātiādimāha. Padumuttarassa",
  "atk-s0510a1:1073_1": "buddhassa dhammameghena vohāraparamatthadesanāsaṅkhātameghena gajjato gajjantassa",
  "atk-s0510a1:1073_2": "desentassa dhammameghassa saddena ghosānusārena ahaṁ tadā dhammagabbhaṁ vivaṭṭūpanissayaṁ",
  "atk-s0510a1:1073_3": "dānasīlādipuññasambhāragabbhaṁ agaṇhiṁ gahesiṁ tathāti sambandho.",
  "atk-s0510a1:1074_0": "514.Satasahassupādāya kappasatasahassaṁ ādiṁ katvā puññagabbhaṁ dānasīlādipuññasambhāraṁ",
  "atk-s0510a1:1074_1": "ahaṁ dharemi pūremi. Yāva dhammamegho dhammadesanā na gajjati buddhena na desīyati,",
  "atk-s0510a1:1074_2": "tāva ahaṁ bhārato saṁsāragabbhabhārato nappamuccāmi na mocemi na visuṁ bhavāmīti sambandho.",
  "atk-s0510a1:1075_0": "515. Bhante, sakyamuni sakyavaṁsappabhava yadā yasmiṁ kāle suddhodanamahārājassa",
  "atk-s0510a1:1075_1": "tava pitu ramme ramaṇīye kapilavatthave kapilavatthunāmake nagare tuvaṁ dhammameghena",
  "atk-s0510a1:1075_2": "gajjati ghoseti, tadā tasmiṁ kāle ahaṁ bhārato saṁsāragabbhabhārato parimucciṁ mutto ahosinti sambandho.",
  "atk-s0510a1:1076_0": "516. Tato paraṁ attanā adhigate maggaphale dassento suññatantiādimāha. Tattha attaattaniyādīnaṁ",
  "atk-s0510a1:1076_1": "abhāvato suññataṁ vimokkhañca rāgadosamohasabbakilesanimittānaṁ abhāvato, animittaṁ",
  "atk-s0510a1:1076_2": "vimokkhañca taṇhāpaṇidhissa abhāvato, appaṇihitaṁ vimokkhañca ariyamaggaṁ adhigañchiṁ",
  "atk-s0510a1:1076_3": "bhāvesinti sambandho. Caturo ca phale sabbeti cattāri sāmaññaphalāni sabbāni sacchi",
  "atk-s0510a1:1076_4": "akāsinti attho. Dhammevaṁ vijaṭayiṁ ahanti ahaṁ evaṁ sabbadhamme jaṭaṁ gahanaṁ vijaṭayiṁ",
  "atk-s0510a1:1076_5": "viddhaṁsesinti attho.",
  "atk-s0510a1:1077": "Dutiyabhāṇavāravaṇṇanā samattā.",
  "atk-s0510a1:1078_0": "517. Tato paraṁ attanā adhigatavisesameva dassento aparimeyyupādāyātiādimāha. Tattha",
  "atk-s0510a1:1078_1": "na parimeyyoti aparimeyyo, saṁvaccharagaṇanavasena pametuṁ saṅkhātuṁ asakkuṇeyyoti",
  "atk-s0510a1:1078_2": "attho. Taṁ aparimeyyaṁ kappaṁ upādāya ādiṁ katvā tava sāsanaṁ tuyhaṁ sāsanaṁ “anāgate",
  "atk-s0510a1:1078_3": "gotamassa bhagavato sāsane vinayadharānaṁ aggo bhaveyya”nti evaṁ patthemi. Atītatthe",
  "atk-s0510a1:1078_4": "vattamānavacanaṁ, patthesinti attho. So me atthoti so patthanāsaṅkhāto attho me mayā",
  "atk-s0510a1:1078_5": "anuppatto nipphāditoti attho. Anuttaraṁ santipadaṁ nibbānaṁ anuppattaṁ adhigatanti sambandho.",
  "atk-s0510a1:1079_0": "518. So ahaṁ adhigatattā vinaye vinayapiṭake pāramiṁ patto pariyosānappatto. Yathāpi",
  "atk-s0510a1:1079_1": "pāṭhiko isīti yathā padumuttarassa bhagavato sāsane vinayadharānaṁ aggo isi bhikkhu",
  "atk-s0510a1:1079_2": "pāṭhiko pākaṭo ahosi, tathevāhanti attho. Na me samasamo atthīti vinayadhāritāya",
  "atk-s0510a1:1079_3": "me mayā samasamo samāno añño na atthīti attho. Sāsanaṁ ovādānusāsanīsaṅkhātaṁ sāsanaṁ",
  "atk-s0510a1:1079_4": "dhāremi pūremīti attho.",
  "atk-s0510a1:1080_0": "519. Punapi attano visesaṁ dassento vinaye khandhake cāpītiādimāha. Tattha vinayeti",
  "atk-s0510a1:1080_1": "ubhatovibhaṅge. Khandhaketi mahāvaggacūḷavagge. Tikacchede cāti tikasaṅghādisesatikapācittiyādike",
  "atk-s0510a1:1080_2": "ca. Pañcameti parivāre ca. Ettha etasmiṁ sakale vinayapiṭake mayhaṁ vimati dveḷhakaṁ",
  "atk-s0510a1:1080_3": "natthi na saṁvijjati. Akkhareti vinayapiṭakapariyāpanne a-kārādike akkhare. Byañjaneti",
  "atk-s0510a1:1080_4": "ka-kārādike byañjane vā me vimati saṁsayo natthīti sambandho.",
  "atk-s0510a1:1081_0": "520.Niggahepaṭikamme cāti pāpabhikkhūnaṁ niggahe ca sāpattikānaṁ bhikkhūnaṁ parivāsadānādike",
  "atk-s0510a1:1081_1": "paṭikamme ca ṭhānāṭṭhāne ca kāraṇe ca akāraṇe ca kovido chekoti attho. Osāraṇe ca",
  "atk-s0510a1:1081_2": "tajjanīyādikammassa paṭippassaddhivasena osāraṇe pavesane ca. Vuṭṭhāpane ca āpattito",
  "atk-s0510a1:1081_3": "vuṭṭhāpane nirāpattikaraṇe ca chekoti sambandho. Sabbattha pāramiṁ gatoti sabbasmiṁ",
  "atk-s0510a1:1081_4": "vinayakamme pariyosānaṁ patto, dakkho chekoti attho.",
  "atk-s0510a1:1082_0": "521.Vinaye khandhake cāpīti vuttappakāre vinaye ca khandhake ca, padaṁ suttapadaṁ",
  "atk-s0510a1:1082_1": "nikkhipitvā paṭṭhapetvā. Ubhato viniveṭhetvāti vinayato khandhakato cāti ubhayato",
  "atk-s0510a1:1082_2": "nibbattetvā vijaṭetvā nayaṁ āharitvā. Rasatoti kiccato. Osareyyaṁ osāraṇaṁ karomīti attho.",
  "atk-s0510a1:1083_0": "522.Niruttiyā ca kusaloti “rukkho paṭo kumbho mālā citta”ntiādīsu vohāresu cheko.",
  "atk-s0510a1:1083_1": "Atthānatthe ca kovidoti atthe vaḍḍhiyaṁ anatthe hāniyañca kovido dakkhoti attho.",
  "atk-s0510a1:1083_2": "Anaññātaṁ mayā natthīti vinayapiṭake sakale vā piṭakattaye mayā anaññātaṁ aviditaṁ",
  "atk-s0510a1:1083_3": "apākaṭaṁ kiñci natthīti attho. Ekaggo satthu sāsaneti buddhasāsane ahameva eko vinayadharānaṁ",
  "atk-s0510a1:1083_4": "aggo seṭṭho uttamoti attho.",
  "atk-s0510a1:1084_0": "523.Rūpadakkhe ahaṁ ajjāti ajja etarahi kāle sakyaputtassa bhagavato sāsane pāvacane",
  "atk-s0510a1:1084_1": "ahaṁ rūpadakkhe rūpadassane vinayavinicchayadassane sabbaṁ kaṅkhaṁ sakalaṁ saṁsayaṁ",
  "atk-s0510a1:1084_2": "vinodemi vināsemīti sambandho. Chindāmi sabbasaṁsayanti “ahosiṁ nu kho ahamatītamaddhāna”ntiādikaṁ",
  "atk-s0510a1:1084_3": "kālattayaṁ ārabbha uppannaṁ sabbaṁ soḷasavidhaṁ kaṅkhaṁ chindāmi vūpasamemi sabbaso",
  "atk-s0510a1:1084_4": "viddhaṁsemīti attho.",
  "atk-s0510a1:1085_0": "524.Padaṁ anupadañcāpīti padaṁ pubbapadañca anupadaṁ parapadañca akkharaṁ ekekamakkharañca",
  "atk-s0510a1:1085_1": "byañjanaṁ sithiladhanitādidasavidhaṁ byañjanavidhānañca. Nidāneti tena samayenātiādike",
  "atk-s0510a1:1085_2": "nidāne ca. Pariyosāneti nigamane. Sabbattha kovidoti sabbesu chasu ṭhānesu chekoti attho.",
  "atk-s0510a1:1086_0": "525. Tato paraṁ bhagavatoyeva guṇe pakāsento yathāpi rājā balavātiādimāha. Tattha",
  "atk-s0510a1:1086_1": "yathā balavā thāmabalasampanno senābalasampanno vā rājā, paraṁ paresaṁ paṭirājūnaṁ",
  "atk-s0510a1:1086_2": "senaṁ niggaṇhitvā nissesato gahetvā palāpetvā vā, tape tapeyya santapeyya dukkhāpeyya.",
  "atk-s0510a1:1086_3": "Vijinitvāna saṅgāmanti saṅgāmaṁ parasenāya samāgamaṁ yuddhaṁ vijinitvā visesena jinitvā",
  "atk-s0510a1:1086_4": "jayaṁ patvā. Nagaraṁ tattha māpayeti tattha tasmiṁ vijitaṭṭhāne nagaraṁ pāsādahammiyādivibhūsitaṁ",
  "atk-s0510a1:1086_5": "vasanaṭṭhānaṁ māpaye kārāpeyyāti attho.",
  "atk-s0510a1:1087_0": "526.Pākāraṁ parikhañcāpīti tattha māpitanagare pākāraṁ sudhādhavalaiṭṭhakāmayapākārañca",
  "atk-s0510a1:1087_1": "kārayeti sambandho. Parikhañcāpi kaddamaparikhaṁ, udakaparikhaṁ, sukkhaparikhañca",
  "atk-s0510a1:1087_2": "api kāraye. Esikaṁ dvārakoṭṭhakanti nagarasobhanatthaṁ ussāpitaesikāthambhañca mahantaṁ",
  "atk-s0510a1:1087_3": "koṭṭhakañca catubhūmakādidvārakoṭṭhakañca kāraye. Aṭṭālake ca vividheti catubhūmakādibhede",
  "atk-s0510a1:1087_4": "atiuccaaṭṭālake ca vividhe nānappakārake bahū kāraye kārāpeyyāti sambandho.",
  "atk-s0510a1:1088_0": "527.Siṅghāṭakaṁ caccarañcāti na kevalaṁ pākārādayo kāraye, siṅghāṭakaṁ catumaggasandhiñca",
  "atk-s0510a1:1088_1": "caccaraṁ antarāvīthiñca kārayeti sambandho. Suvibhattantarāpaṇanti suṭṭhu vibhattaṁ",
  "atk-s0510a1:1088_2": "vibhāgato koṭṭhāsavantaṁ antarāpaṇaṁ anekāpaṇasahassaṁ kārāpeyyāti attho. Kārayeyya",
  "atk-s0510a1:1088_3": "sabhaṁ tatthāti tasmiṁ māpitanagare sabhaṁ dhammādhikaraṇasālaṁ kāraye. Atthānatthavinicchayaṁ",
  "atk-s0510a1:1088_4": "vaḍḍhiñca avaḍḍhiñca vinicchayakaraṇatthaṁ vinicchayasālaṁ kārayeti sambandho.",
  "atk-s0510a1:1089_0": "528.Nigghātatthaṁ amittānanti paṭirājūnaṁ paṭibāhanatthaṁ. Chiddāchiddañca jānitunti",
  "atk-s0510a1:1089_1": "dosañca adosañca jānituṁ. Balakāyassa rakkhāyāti hatthiassarathapattisaṅkhātassa",
  "atk-s0510a1:1089_2": "balakāyassa senāsamūhassa ārakkhaṇatthāya so nagarasāmiko rājā, senāpaccaṁ senāpatiṁ",
  "atk-s0510a1:1089_3": "senānāyakaṁ mahāmattaṁ ṭhapeti ṭhānantare patiṭṭhapetīti attho.",
  "atk-s0510a1:1090_0": "529.Ārakkhatthāyabhaṇḍassāti jātarūparajatamuttāmaṇiādirājabhaṇḍassa ārakkhaṇatthāya",
  "atk-s0510a1:1090_1": "samantato gopanatthāya me mayhaṁ bhaṇḍaṁ mā vinassīti nidhānakusalaṁ rakkhaṇe kusalaṁ",
  "atk-s0510a1:1090_2": "chekaṁ naraṁ purisaṁ bhaṇḍarakkhaṁ bhaṇḍarakkhantaṁ so rājā bhaṇḍāgāre ṭhapetīti sambandho.",
  "atk-s0510a1:1091_0": "530.Mamatto hoti yo raññoti yo paṇḍito rañño mamatto māmako pakkhapāto hoti. Vuddhiṁ",
  "atk-s0510a1:1091_1": "yassa ca icchatīti assa rañño vuddhiñca virūḷhiṁ yo icchati kāmeti, tassa itthambhūtassa",
  "atk-s0510a1:1091_2": "paṇḍitassa rājā adhikaraṇaṁ vinicchayādhipaccaṁ deti mittassa mittabhāvassa paṭipajjitunti sambandho.",
  "atk-s0510a1:1092_0": "531.Uppātesūti ukkāpātadisāḍāhādiuppātesu ca. Nimittesūti mūsikacchinnādīsu “idaṁ",
  "atk-s0510a1:1092_1": "nimittaṁ subhaṁ, idaṁ nimittaṁ asubha”nti evaṁ nimittajānanasatthesu ca. Lakkhaṇesu",
  "atk-s0510a1:1092_2": "cāti itthipurisānaṁ hatthapādalakkhaṇajānanasatthesu ca kovidaṁ chekaṁ ajjhāyakaṁ",
  "atk-s0510a1:1092_3": "anekesaṁ sissānaṁ byākaraṇavācakaṁ mantadharaṁ vedattayasaṅkhātamantadhārakaṁ paṇḍitaṁ",
  "atk-s0510a1:1092_4": "so rājā porohicce purohitaṭṭhānantare ṭhapetīti sambandho.",
  "atk-s0510a1:1093_0": "532.Etehaṅgehi sampannoti etehi vuttappakārehi aṅgehi avayavehi sampanno samaṅgībhūto",
  "atk-s0510a1:1093_1": "so rājā “khattiyo”ti pavuccati kathīyatīti sambandho. Sadā rakkhanti rājānanti ete",
  "atk-s0510a1:1093_2": "senāpaccādayo amaccā sadā sabbakālaṁ taṁ rājānaṁ rakkhanti gopenti. Kimiva? Cakkavākova",
  "atk-s0510a1:1093_3": "dukkhitaṁ dukkhappattaṁ sakañātiṁ rakkhanto cakkavāko pakkhī ivāti attho.",
  "atk-s0510a1:1094_0": "533.Tatheva tvaṁ mahāvīrāti vīruttama, yathā so rājā senāpaccādiaṅgasampanno nagaradvāraṁ",
  "atk-s0510a1:1094_1": "thaketvā paṭivasati, tatheva tuvaṁ hatāmitto nihatapaccatthiko khattiyo iva sadevakassa",
  "atk-s0510a1:1094_2": "lokassa saha devehi pavattamānassa lokassa dhammarājā dhammena samena rājā dasapāramitādhammaparipūraṇena",
  "atk-s0510a1:1094_3": "rājabhūtattā “dhammarājā”ti pavuccati kathīyatīti sambandho.",
  "atk-s0510a1:1095_0": "534.Titthiye nīharitvānāti dhammarājabhāvena paṭipakkhabhūte sakalatitthiye nīharitvā",
  "atk-s0510a1:1095_1": "nissesena haritvā nibbisevanaṁ katvā sasenakaṁ dhārañcāpi senāya saha vasavattimārampi",
  "atk-s0510a1:1095_2": "nīharitvā. Tamandhakāraṁvidhamitvāti tamasaṅkhātaṁ mohandhakāraṁ vidhamitvā viddhaṁsetvā.",
  "atk-s0510a1:1095_3": "Dhammanagaraṁ sattatiṁsabodhipakkhiyadhammasaṅkhātaṁ, khandhāyatanadhātupaṭiccasamuppādabalabojjhaṅgagambhīranayasamantapaṭṭhānadhammasaṅkhātaṁ",
  "atk-s0510a1:1095_4": "vā nagaraṁ amāpayi nimmini patiṭṭhāpesīti attho.",
  "atk-s0510a1:1096_0": "535.Sīlaṁ pākārakaṁ tatthāti tasmiṁ patiṭṭhāpite dhammanagare catupārisuddhisīlaṁ",
  "atk-s0510a1:1096_1": "pākāraṁ. Ñāṇaṁ te dvārakoṭṭhakanti te tuyhaṁ sabbaññutaññāṇaāsayānusayañāṇaanāgataṁsañāṇaatītaṁsañāṇādikameva",
  "atk-s0510a1:1096_2": "ñāṇaṁ dvārakoṭṭhakanti attho. Saddhā te esikā vīrāti, bhante, asithilaparakkama te",
  "atk-s0510a1:1096_3": "tuyhaṁ dīpaṅkarapādamūlato pabhuti sabbaññutaññāṇakāraṇā saddahanasaddhā ussāpitaalaṅkāraalaṅkatathambhoti",
  "atk-s0510a1:1096_4": "attho. Dvārapālo ca saṁvaroti te tuyhaṁ chadvārikasaṁvaro rakkhāvaraṇagutti dvārapālo",
  "atk-s0510a1:1096_5": "dvārarakkhakoti attho.",
  "atk-s0510a1:1097_0": "536.Satipaṭṭhānamaṭṭālanti te tuyhaṁ catusatipaṭṭhānaaṭṭālamuṇḍacchadanaṁ. Paññā",
  "atk-s0510a1:1097_1": "te caccaraṁ muneti, bhante, mune ñāṇavanta te tuyhaṁ pāṭihāriyādianekavidhā paññā",
  "atk-s0510a1:1097_2": "caccaraṁ maggasamodhānaṁ nagaravīthīti attho. Iddhipādañca siṅghāṭanti tuyhaṁ chandavīriyacittavīmaṁsasaṅkhātā",
  "atk-s0510a1:1097_3": "cattāro iddhipādā siṅghāṭaṁ catumaggasanti. Dhammavīthi sumāpitanti sattatiṁsabodhipakkhiyadhammasaṅkhātāya",
  "atk-s0510a1:1097_4": "vīthiyā suṭṭhu māpitaṁ sajjitaṁ, taṁ dhammanagaranti attho.",
  "atk-s0510a1:1098_0": "537.Suttantaṁ abhidhammañcāti tava tuyhaṁ ettha dhammanagare suttantaṁ abhidhammaṁ",
  "atk-s0510a1:1098_1": "vinayañca kevalaṁ sakalaṁ suttageyyādikaṁ navaṅgaṁ buddhavacanaṁ dhammasabhā dhammādhikaraṇasālāti attho.",
  "atk-s0510a1:1099_0": "538.Suññataṁ animittañcāti anattānupassanāvasena paṭiladdhaṁ suññatavihārañca, aniccānupassanāvasena",
  "atk-s0510a1:1099_1": "paṭiladdhaṁ animittavihārañca. Vihārañcappaṇihitanti dukkhānupassanāvasena paṭiladdhaṁ",
  "atk-s0510a1:1099_2": "appaṇihitavihārañca. Āneñjañcāti acalaṁ aphanditaṁ catusāmaññaphalasaṅkhātaṁ āneñjavihārañca.",
  "atk-s0510a1:1099_3": "Nirodho cāti sabbadukkhanirodhaṁ nibbānañca. Esā dhammakuṭī tavāti esā sabbanavalokuttaradhammasaṅkhātā",
  "atk-s0510a1:1099_4": "tava tuyhaṁ dhammakuṭi vasanagehanti attho.",
  "atk-s0510a1:1100_0": "539.Paññāyaaggo nikkhittoti paññāvasena paññavantānaṁ aggo. Iti bhagavatā nikkhitto",
  "atk-s0510a1:1100_1": "ṭhapito thero paṭibhāne ca paññāya kattabbe kicce, yuttamuttapaṭibhāne vā kovido",
  "atk-s0510a1:1100_2": "cheko nāmena sāriputtoti pākaṭo tava tuyhaṁ dhammasenāpati tayā desitassa piṭakattayadhammasamūhassa",
  "atk-s0510a1:1100_3": "dhāraṇato pati padhāno hutvā senākiccaṁ karotīti attho.",
  "atk-s0510a1:1101_0": "540.Cutūpapātakusaloti bhante muni, cutūpapāte cutiyā upapattiyā ca kusalo cheko.",
  "atk-s0510a1:1101_1": "Iddhiyā pāramiṁ gatoti “ekopi hutvā bahudhā hoti, bahudhāpi hutvā eko hotī”tiādinā",
  "atk-s0510a1:1101_2": "vuttāya iddhippabhedāya pāramiṁ pariyosānaṁ gato patto nāmena kolito nāma moggallānatthero",
  "atk-s0510a1:1101_3": "porohicco tava tuyhaṁ purohitoti sambandho.",
  "atk-s0510a1:1102_0": "541.Porāṇakavaṁsadharoti bhante mune, ñāṇavantaṁ porāṇassa vaṁsassa dhārako, paramparajānanako",
  "atk-s0510a1:1102_1": "vā uggatejo pākaṭatejo, durāsado āsādetuṁ ghaṭṭetuṁ dukkho asakkuṇeyyoti attho. Dhutavādiguṇenaggoti",
  "atk-s0510a1:1102_2": "tecīvarikaṅgādīni terasa dhutaṅgāni vadati ovadatīti dhutavādīguṇena dhutaṅgaguṇena",
  "atk-s0510a1:1102_3": "aggo seṭṭho mahākassapatthero tava tuyhaṁ akkhadasso vohārakaraṇe padhānoti attho.",
  "atk-s0510a1:1103_0": "542.Bahussuto dhammadharoti bhante mune, bahūnaṁ caturāsītidhammakkhandhasahassānaṁ",
  "atk-s0510a1:1103_1": "sutattā bhagavatā bhikkhusaṅghato ca uggahitattā bahussuto anekesaṁ chasatasahassasaṅkhyānaṁ",
  "atk-s0510a1:1103_2": "āgamadhammānaṁ satipaṭṭhānādīnañca paramatthadhammānaṁ dhāraṇato dhammadharo ānando.",
  "atk-s0510a1:1103_3": "Sabbapāṭhī ca sāsaneti buddhasāsane sabbesaṁ pāṭhīnaṁ paṭhantānaṁ sajjhāyantānaṁ",
  "atk-s0510a1:1103_4": "bhikkhūnaṁ aggo seṭṭhoti sabbapāṭhī nāmena ānando nāma thero. Dhammārakkho tavāti",
  "atk-s0510a1:1103_5": "tava tuyhaṁ dhammassa piṭakattayadhammabhaṇḍassa ārakkho rakkhako pālako, dhammabhaṇḍāgārikoti attho.",
  "atk-s0510a1:1104_0": "543.Etesabbe atikkammāti bhagavā bhagyavā sammāsambuddho ete sāriputtādayo mahānubhāvepi",
  "atk-s0510a1:1104_1": "there atikkamma vajjetvā mamaṁyeva pamesi pamāṇaṁ akāsi, manasi akāsīti attho. Vinicchayaṁ",
  "atk-s0510a1:1104_2": "me pādāsīti vinayaññūhi paṇḍitehi desitaṁ pakāsitaṁ vinaye vinicchayaṁ dosavicāraṇaṁ",
  "atk-s0510a1:1104_3": "me mayhaṁ bhagavā pādāsi pakārena adāsi, mayhameva bhāraṁ akāsīti sambandho.",
  "atk-s0510a1:1105_0": "544.Yo koci vinaye pañhanti yo koci bhikkhu buddhasāvako vinayanissitaṁ pañhaṁ maṁ",
  "atk-s0510a1:1105_1": "pucchati, tattha tasmiṁ pucchitapañhe me mayhaṁ cintanā vimati kaṅkhā natthi. Tañhevatthaṁ",
  "atk-s0510a1:1105_2": "taṁ eva pucchitaṁ atthaṁ ahaṁ kathemīti sambandho.",
  "atk-s0510a1:1106_0": "545.Yāvatā buddhakhettamhīti yāvatā yattake ṭhāne buddhassa āṇākhette taṁ mahāmuniṁ",
  "atk-s0510a1:1106_1": "sammāsambuddhaṁ ṭhapetvā vinaye vinayapiṭake vinayavinicchayakaraṇe vā mādiso mayā",
  "atk-s0510a1:1106_2": "sadiso natthi, ahameva aggo, bhiyyo mamādhiko kuto bhavissatīti sambandho.",
  "atk-s0510a1:1107_0": "546.Bhikkhusaṅghe nisīditvā bhikkhusaṅghamajjhe nisinno gotamo bhagavā evaṁ gajjati",
  "atk-s0510a1:1107_1": "sīhanādaṁ karoti. Kathaṁ? Vinaye ubhatovibhaṅge, khandhakesu mahāvaggacūḷavaggesu,",
  "atk-s0510a1:1107_2": "ca-saddena parivāre, upālissa upālinā samo sadiso natthīti evaṁ gajjati.",
  "atk-s0510a1:1108_0": "547.Yāvatāti yattakaṁ buddhabhaṇitaṁ buddhena desitaṁ navaṅgaṁ suttageyyādisatthusāsanaṁ",
  "atk-s0510a1:1108_1": "satthunā pakāsitaṁ sabbaṁ vinayogadhaṁ taṁ vinaye antopaviṭṭhaṁ vinayamūlakaṁ iccevaṁ",
  "atk-s0510a1:1108_2": "passino passantassa.",
  "atk-s0510a1:1109_0": "548.Mama kammaṁ saritvānāti gotamo sakyapuṅgavo sakyavaṁsappadhāno, mama kammaṁ mayhaṁ",
  "atk-s0510a1:1109_1": "pubbapatthanākammaṁ atītaṁsañāṇena saritvāna paccakkhato ñatvā bhikkhusaṅghamajjhe",
  "atk-s0510a1:1109_2": "gato “etadaggaṁ, bhikkhave, mama sāvakānaṁ bhikkhūnaṁ vinayadharānaṁ yadidaṁ upālī”ti",
  "atk-s0510a1:1109_3": "maṁ etadagge ṭhāne ṭhapesīti sambandho.",
  "atk-s0510a1:1110": "549.Satasahassupādāyāti satasahassakappe ādiṁ katvā yaṁ imaṁ ṭhānaṁ apatthayiṁ patthesiṁ, so me attho mayā anuppatto adhigato paṭiladdho vinaye pāramiṁ gato koṭiṁ pattoti attho.",
  "atk-s0510a1:1111_0": "550.Sakyānaṁ sakyavaṁsarājūnaṁ nandijanano somanassakārako ahaṁ pure pubbe kappako",
  "atk-s0510a1:1111_1": "āsiṁ ahosiṁ, taṁ jātiṁ taṁ kulaṁ taṁ yoniṁ vijahitvā visesena jahitvā chaḍḍetvā mahesino",
  "atk-s0510a1:1111_2": "sammāsambuddhassa putto jāto sakyaputtoti saṅkhyaṁ gato sāsanadhāraṇatoti attho.",
  "atk-s0510a1:1112_0": "551. Tato paraṁ attano dāsakule nibbattanāpadānaṁ dassento ito dutiyake kappetiādimāha.",
  "atk-s0510a1:1112_1": "Tattha ito bhaddakappato heṭṭhā dutiye kappe nāmena añjaso nāma khattiyo eko rājā",
  "atk-s0510a1:1112_2": "anantatejo saṅkhyātikkantatejo amitayaso pamāṇātikkantaparivāro mahaddhano anekakoṭisatasahassadhanavā",
  "atk-s0510a1:1112_3": "bhūmipālo pathavīpālako rakkhako ahosīti sambandho.",
  "atk-s0510a1:1113_0": "552.Tassa raññoti tassa tādisassa rājino putto ahaṁ candano nāma khattiyo khattiyakumāro",
  "atk-s0510a1:1113_1": "ahosinti sambandho. So ahaṁ jātimadena ca yasamadena ca bhogamadena ca upatthaddho",
  "atk-s0510a1:1113_2": "thambhito unnatoti attho.",
  "atk-s0510a1:1114_0": "553.Nāgasatasahassānīti satasahassahatthino mātaṅgā mātaṅgakule jātā tidhā pabhinnā",
  "atk-s0510a1:1114_1": "akkhikaṇṇakosasaṅkhātehi tīhi ṭhānehi pabhinnā madagaḷitā sabbālaṅkārabhūsitā sabbehi",
  "atk-s0510a1:1114_2": "hatthālaṅkārehi alaṅkatā sadā sabbakālaṁ maṁ parivārentīti sambandho.",
  "atk-s0510a1:1115_0": "554.Sabalehi paretohanti tadā tasmiṁ kāle ahaṁ sabalehi attano senābalehi pareto",
  "atk-s0510a1:1115_1": "parivārito uyyānaṁ gantukāmako icchanto sirikaṁ nāma nāgaṁ hatthiṁ āruyha abhiruhitvā",
  "atk-s0510a1:1115_2": "nagarato nikkhaminti sambandho.",
  "atk-s0510a1:1116_0": "555.Caraṇena ca sampannoti sīlasaṁvarādipannarasacaraṇadhammena samannāgato guttadvāro",
  "atk-s0510a1:1116_1": "pihitacakkhādichadvāro susaṁvuto suṭṭhu rakkhitakāyacitto devalo nāma sambuddho paccekasambuddho,",
  "atk-s0510a1:1116_2": "mama mayhaṁ purato sammukhe āgacchi pāpuṇīti attho.",
  "atk-s0510a1:1117_0": "556.Pesetvāsirikaṁ nāganti taṁ āgataṁ paccekabuddhaṁ disvā ahaṁ sirikaṁ nāma nāgaṁ",
  "atk-s0510a1:1117_1": "abhimukhaṁ pesetvā buddhaṁ āsādayiṁ ghaṭṭesiṁ padussesinti attho. Tato sañjātakopo",
  "atk-s0510a1:1117_2": "soti tato tasmā mayā atīva pīḷetvā pesitattā so hatthināgo mayi sañjātakopo padaṁ",
  "atk-s0510a1:1117_3": "attano pādaṁ nuddharate na uddharati, niccalova hotīti attho.",
  "atk-s0510a1:1118_0": "557.Nāgaṁ duṭṭhamanaṁ disvāti duṭṭhamanaṁ kuddhacittaṁ nādaṁ disvā ahaṁ buddhe paccekabuddhe",
  "atk-s0510a1:1118_1": "kopaṁ akāsiṁ dosaṁ uppādesinti attho. Vihesayitvā sambuddhanti devalaṁ paccekasambuddhaṁ",
  "atk-s0510a1:1118_2": "vihesayitvā viheṭhetvā ahaṁ uyyānaṁ agamāsinti sambandho.",
  "atk-s0510a1:1119_0": "558.Sātaṁ tattha na vindāmīti tasmiṁ āsādane sātaṁ na vindāmi. Āsādananimittaṁ madhuraṁ",
  "atk-s0510a1:1119_1": "sukhaṁ na labhāmīti attho. Siro pajjalito yathāti siro mama sīsaṁ pajjalito yathā",
  "atk-s0510a1:1119_2": "pajjalamānaṁ viya hotīti attho. Pariḷāhena ḍayhāmīti paccekabuddhe kopassa katattā",
  "atk-s0510a1:1119_3": "pacchānutāpapariḷāhena ḍayhāmi uṇhacitto homīti attho.",
  "atk-s0510a1:1120_0": "559.Sasāgarantāti teneva pāpakammabalena sasāgarantā sāgarapariyosānā sakalamahāpathavī",
  "atk-s0510a1:1120_1": "me mayhaṁ ādittā viya jalitā viya hoti khāyatīti attho. Pitu santikupāgammāti evaṁ",
  "atk-s0510a1:1120_2": "bhaye uppanne ahaṁ attano pitu rañño santikaṁ upāgamma upagantvā idaṁ vacanaṁ abraviṁ kathesinti attho.",
  "atk-s0510a1:1121_0": "560.Āsīvisaṁvakupitanti āsīvisaṁ sabbaṁ kupitaṁ kuddhaṁ iva jalamānaṁ aggikkhandhaṁ",
  "atk-s0510a1:1121_1": "iva mattaṁ tidhā pabhinnaṁ dantiṁ dantavantaṁ kuñjaraṁ uttamaṁ hatthiṁ iva ca āgataṁ",
  "atk-s0510a1:1121_2": "yaṁ paccekabuddhaṁ sayambhuṁ sayameva buddhabhūtaṁ ahaṁ āsādayiṁ ghaṭṭesinti sambandho.",
  "atk-s0510a1:1122_0": "561.Āsādito mayā buddhoti so paccekabuddho mayā āsādito ghaṭṭito ghoro aññehi ghaṭṭetuṁ",
  "atk-s0510a1:1122_1": "asakkuṇeyyattā ghoro, uggatapo pākaṭatapo jino pañca māre jitavā evaṁguṇasampanno",
  "atk-s0510a1:1122_2": "paccekabuddho mayā ghaṭṭitoti attho. Purā sabbe vinassāmāti tasmiṁ paccekabuddhe",
  "atk-s0510a1:1122_3": "kataanādarena sabbe mayaṁ vinassāma vividhenākārena nassāma, bhasmā viya bhavāmāti",
  "atk-s0510a1:1122_4": "attho. Khamāpessāma taṁ muninti taṁ paccekabuddhaṁ muniṁ yāva na vinassāma, tāva",
  "atk-s0510a1:1122_5": "khamāpessāmāti sambandho.",
  "atk-s0510a1:1123_0": "562.No ce taṁ nijjhāpessāmāti attadantaṁ damitacittaṁ samāhitaṁ ekaggacittaṁ taṁ",
  "atk-s0510a1:1123_1": "paccekabuddhaṁ no ce nijjhāpessāma khamāpessāma. Orena sattadivasā sattadivasato",
  "atk-s0510a1:1123_2": "orabhāge sattadivase anatikkamitvā sampuṇṇaṁ raṭṭhaṁ me sabbaṁ vidhamissati vinassissati.",
  "atk-s0510a1:1124": "563.Sumekhalo kosiyo cāti ete sumekhalādayo cattāro rājāno isayo āsādayitvā ghaṭṭetvā anādaraṁ katvā saraṭṭhakā saha raṭṭhajanapadavāsīhi duggatā vināsaṁ gatāti attho.",
  "atk-s0510a1:1125_0": "564.Yadākuppanti isayoti yadā yasmiṁ kāle saññatā kāyasaññamādīhi saññatā santā brahmacārino",
  "atk-s0510a1:1125_1": "uttamacārino seṭṭhacārino isayo kuppanti domanassā bhavanti, tadā sasāgaraṁ sapabbataṁ",
  "atk-s0510a1:1125_2": "sadevakaṁ lokaṁ vināsentīti sambandho.",
  "atk-s0510a1:1126_0": "565.Tiyojanasahassamhīti tesaṁ isīnaṁ ānubhāvaṁ ñatvā te khamāpetuṁ accayaṁ aparādhaṁ",
  "atk-s0510a1:1126_1": "desanatthāya pakāsanatthāya tiyojanasahassappamāṇe padese purise sannipātayinti sambandho.",
  "atk-s0510a1:1126_2": "Sayambhuṁ upasaṅkaminti sayambhuṁ paccekabuddhaṁ upasaṅkamiṁ samīpaṁ agamāsinti attho.",
  "atk-s0510a1:1127_0": "566.Allavatthāti mayā saddhiṁ rāsibhūtā sabbe janā allavatthā udakena tintavatthauttarāsaṅgā",
  "atk-s0510a1:1127_1": "allasirā tintakesā pañjalīkatā muddhani kataañjalipuṭā buddhassa paccekamunino pāde",
  "atk-s0510a1:1127_2": "pādasamīpe nipatitvā nipajjitvā idaṁ vacanamabravunti “khamassu tvaṁ, mahāvīrā”tiādikaṁ",
  "atk-s0510a1:1127_3": "vacanaṁ abravuṁ kathesunti attho.",
  "atk-s0510a1:1128_0": "567.Mahāvīra vīruttama bhante paccekabuddha, mayā tumhesu aññāṇena kataṁ aparādhaṁ",
  "atk-s0510a1:1128_1": "khamassu tvaṁ vinodehi, mā manasi karohīti attho. Jano janasamūho taṁ bhagavantaṁ",
  "atk-s0510a1:1128_2": "abhi visesena yācati. Pariḷāhaṁ dosamohehi katacittadukkhapariḷāhaṁ amhākaṁ vinodehi",
  "atk-s0510a1:1128_3": "tanuṁ karohi, no amhākaṁ raṭṭhaṁ sakalaraṭṭhajanapadavāsino mā vināsaya mā vināsehīti attho.",
  "atk-s0510a1:1129_0": "568.Sadevamānusā sabbeti sabbe mānusā sadevā sadānavā pahārādādīhi asurehi saha sarakkhasā",
  "atk-s0510a1:1129_1": "ayomayena kūṭena mahāmuggarena sadā sabbakālaṁ me siraṁ mayhaṁ matthakaṁ bhindeyyuṁ padāleyyuṁ.",
  "atk-s0510a1:1130_0": "569. Tato paraṁ buddhānaṁ khamitabhāvañca kopābhāvañca pakāsento dake aggi na saṇṭhātītiādimāha.",
  "atk-s0510a1:1130_1": "Tattha yathā udake aggi na saṇṭhāti na patiṭṭhāti, yathā bījaṁ sele silāmaye pabbate",
  "atk-s0510a1:1130_2": "na viruhati, yathā agade osadhe kimi pāṇako na saṇṭhāti. Tathā kopo cittappakopo",
  "atk-s0510a1:1130_3": "dummanatā buddhe paṭividdhasacce paccekabuddhe na jāyati na uppajjatīti attho.",
  "atk-s0510a1:1131_0": "570. Punapi buddhānaṁ ānubhāvaṁ pakāsento yathā ca bhūmītiādimāha. Tattha yathā ca",
  "atk-s0510a1:1131_1": "bhūmi pathavī acalā niccalā, tathā buddho acaloti attho. Yathā sāgaro mahāsamuddo",
  "atk-s0510a1:1131_2": "appameyyo pametuṁ pamāṇaṁ gahetuṁ asakkuṇeyyo, tathā buddho appameyyoti attho. Yathā",
  "atk-s0510a1:1131_3": "ākāso aphuṭṭhākāso anantako pariyosānarahito, evaṁ tathā buddho akkhobhiyo khobhetuṁ",
  "atk-s0510a1:1131_4": "āloḷetuṁ asakkuṇeyyoti attho.",
  "atk-s0510a1:1132_0": "571. Tato paraṁ paccekabuddhassa khamanavacanaṁ dassento sadākhantā mahāvīrātiādimāha.",
  "atk-s0510a1:1132_1": "Tattha mahāvīrā uttamavīriyavantā buddhā tapassino pāpānaṁ tapanato “tapo”ti laddhanāmena",
  "atk-s0510a1:1132_2": "vīriyena samannāgatā khantā ca khantiyā ca sampannā khamitā ca paresaṁ aparādhaṁ",
  "atk-s0510a1:1132_3": "khamitā sahitā sadā sabbakālaṁ bhavantīti sambandho. Khantānaṁ khamitānañcāti tesaṁ",
  "atk-s0510a1:1132_4": "buddhānaṁ khantānaṁ khantiyā yuttānaṁ khamitānaṁ parāparādhakhamitānaṁ sahitānañca",
  "atk-s0510a1:1132_5": "gamanaṁ chandādīhi agatigamanaṁ na vijjatīti attho.",
  "atk-s0510a1:1133_0": "572. Iti idaṁ vacanaṁ vatvā sambuddho paccekasambuddho pariḷāhaṁ sattānaṁ uppannadāhaṁ",
  "atk-s0510a1:1133_1": "vinodayaṁ vinodayanto mahājanassa purato sannipatitassa sarājakassa mahato janakāyassa",
  "atk-s0510a1:1133_2": "sammukhato tadā tasmiṁ kāle nabhaṁ ākāsaṁ abbhuggami uggañchīti attho.",
  "atk-s0510a1:1134_0": "573.Tena kammenahaṁ dhīrāti dhīra dhitisampanna ahaṁ tena kammena paccekabuddhe katena",
  "atk-s0510a1:1134_1": "anādarakammena imasmiṁ pacchimattabhave hīnattaṁ lāmakabhāvaṁ rājūnaṁ kappakakammakaraṇajātiṁ",
  "atk-s0510a1:1134_2": "ajjhupāgato sampattoti attho. Samatikkamma taṁ jātinti taṁ parāyattajātiṁ saṁ suṭṭhu",
  "atk-s0510a1:1134_3": "atikkamma atikkamitvā. Pāvisiṁ abhayaṁ puranti bhayarahitaṁ nibbānapuraṁ nibbānamahānagaraṁ",
  "atk-s0510a1:1134_4": "pāvisiṁ paviṭṭho āsinti attho.",
  "atk-s0510a1:1135_0": "574.Tadāpi maṁ mahāvīrāti vīruttama tadāpi tasmiṁ paccekabuddhassa āsādanasamaye",
  "atk-s0510a1:1135_1": "api sayambhū paccekabuddho pariḷāhaṁ āsādanahetu uppannaṁ kāyacittadarathaṁ vinodesi",
  "atk-s0510a1:1135_2": "dūrīakāsi. Ḍayhamānaṁ tato eva pacchānutāpena kukkuccena ḍayhamānaṁ santapantaṁ maṁ",
  "atk-s0510a1:1135_3": "susaṇṭhitaṁ dosaṁ dosato dassane suṭṭhu saṇṭhitaṁ disvā khamāpayi taṁ aparādhaṁ adhivāsesīti sambandho.",
  "atk-s0510a1:1136_0": "575.Ajjāpi maṁ mahāvīrāti vīruttama, ajjāpi tuyhaṁ samāgamakāle api, tihaggībhi rāgaggidosaggimohaggisaṅkhātehi",
  "atk-s0510a1:1136_1": "vā nirayaggipetaggisaṁsāraggisaṅkhātehi vā tīhi aggīhi ḍayhamānaṁ dukkhamanubhavantaṁ",
  "atk-s0510a1:1136_2": "maṁ bhagavā sītibhāvaṁ domanassavināsena santakāyacittasaṅkhātaṁ sītibhāvaṁ nibbānameva",
  "atk-s0510a1:1136_3": "vā apāpayi sampāpesi. Tayo aggī vuttappakāre te tayo aggī nibbāpesi vūpasamesīti sambandho.",
  "atk-s0510a1:1137_0": "576. Evaṁ attano hīnāpadānaṁ bhagavato dassetvā idāni aññepi tassa savane niyojetvā",
  "atk-s0510a1:1137_1": "ovadanto “yesaṁ sotāvadhānatthī”tiādimāha. Tattha yesaṁ tumhākaṁ sotāvadhānaṁ sotassa",
  "atk-s0510a1:1137_2": "avadhānaṁ ṭhapanaṁ atthi vijjati, te tumhe bhāsato sāsantassa mama vacanaṁ suṇātha",
  "atk-s0510a1:1137_3": "manasi karotha. Atthaṁ tumhaṁ pavakkhāmīti yathā yena pakārena mama mayā diṭṭhaṁ",
  "atk-s0510a1:1137_4": "padaṁ nibbānaṁ, tathā tena pakārena nibbānasaṅkhātaṁ paramatthaṁ tumhākaṁ pavakkhāmīti sambandho.",
  "atk-s0510a1:1138_0": "577. Taṁ dassento sayambhuṁ taṁ vimānetvātiādimāha. Tattha sayambhuṁ sayameva bhūtaṁ",
  "atk-s0510a1:1138_1": "ariyāya jātiyā jātaṁ santacittaṁ samāhitaṁ paccekabuddhaṁ vimānetvā anādaraṁ katvā",
  "atk-s0510a1:1138_2": "tena kammena katenākusalena ajja imasmiṁ vattamānakāle ahaṁ nīcayoniyaṁ parāyattajātiyaṁ",
  "atk-s0510a1:1138_3": "kappakajātiyaṁ jāto nibbatto amhi bhavāmi.",
  "atk-s0510a1:1139_0": "578.Mā vo khaṇaṁ virādhethāti buddhuppādakkhaṇaṁ vo tumhe mā virādhetha gaḷitaṁ mā",
  "atk-s0510a1:1139_1": "karotha, hi saccaṁ khaṇātītā buddhuppādakkhaṇaṁ atītā atikkantā sattā socare socanti,",
  "atk-s0510a1:1139_2": "“mayaṁ alakkhikā dummedhā bhavāmā”ti evaṁ socantīti attho. Sadatthe attano atthe",
  "atk-s0510a1:1139_3": "vuḍḍhiyaṁ vāyameyyātha vīriyaṁ karotha. Vo tumhehi khaṇo buddhuppādakkhaṇo samayo",
  "atk-s0510a1:1139_4": "paṭipādito nipphādito pattoti attho.",
  "atk-s0510a1:1140_0": "579. Tato paraṁ saṁsāragatānaṁ ādīnavaṁ upamāupameyyavasena dassento ekaccānañca",
  "atk-s0510a1:1140_1": "vamanantiādimāha. Ekaccānaṁ kesañci puggalānaṁ vamanaṁ uddhaṁ uggiraṇaṁ ekaccānaṁ",
  "atk-s0510a1:1140_2": "virecanaṁ adhopaggharaṇaṁ eke ekaccānaṁ halāhalaṁ visaṁ mucchākaraṇavisaṁ, ekaccānaṁ",
  "atk-s0510a1:1140_3": "puggalānaṁ osadhaṁ rakkhanupāyaṁ bhagavā evaṁ paṭipāṭiyā akkhāsīti sambandho.",
  "atk-s0510a1:1141_0": "580.Vamanaṁ paṭipannānanti paṭipannānaṁ maggasamaṅgīnaṁ vamanaṁ saṁsārachaḍḍanaṁ",
  "atk-s0510a1:1141_1": "saṁsāramocanaṁ bhagavā akkhāsīti sambandho. Phalaṭṭhānaṁ phale ṭhitānaṁ virecanaṁ",
  "atk-s0510a1:1141_2": "saṁsārapaggharaṇaṁ akkhāsi. Phalalābhīnaṁ phalaṁ labhitvā ṭhitānaṁ nibbānaosadhaṁ",
  "atk-s0510a1:1141_3": "akkhāsi. Gavesīnaṁ manussadevanibbānasampattiṁ gavesīnaṁ pariyesantānaṁ puññakhettabhūtaṁ",
  "atk-s0510a1:1141_4": "saṅghaṁ akkhāsīti sambandho.",
  "atk-s0510a1:1142_0": "581.Sāsanena viruddhānanti sāsanassa paṭipakkhānaṁ halāhalaṁ kutūhalaṁ pāpaṁ akusalaṁ",
  "atk-s0510a1:1142_1": "akkhāsīti sambandho. Yathā āsīvisoti assaddhānaṁ katapāpānaṁ puggalānaṁ saṁsāre dukkhāvahanato",
  "atk-s0510a1:1142_2": "āsīvisasadisaṁ yathā āsīviso diṭṭhamattena bhasmakaraṇato diṭṭhaviso sappo attanā",
  "atk-s0510a1:1142_3": "daṭṭhaṁ naraṁ jhāpeti ḍayhati dukkhāpeti. Taṁ naraṁ taṁ assaddhaṁ katapāpaṁ naraṁ",
  "atk-s0510a1:1142_4": "halāhalavisaṁ evaṁ jhāpeti catūsu apāyesu ḍayhati sosesīti sambandho.",
  "atk-s0510a1:1143_0": "582.Sakiṁpītaṁ halāhalanti visaṁ halāhalaṁ pītaṁ sakiṁ ekavāraṁ jīvitaṁ uparundhati",
  "atk-s0510a1:1143_1": "nāseti. Sāsanena sāsanamhi virajjhitvā aparādhaṁ katvā puggalo kappakoṭimhi koṭisaṅkhye",
  "atk-s0510a1:1143_2": "kappepi ḍayhati nijjhāyatīti attho.",
  "atk-s0510a1:1144_0": "583. Evaṁ assaddhānaṁ puggalānaṁ phalavipākaṁ dassetvā idāni buddhānaṁ ānubhāvaṁ",
  "atk-s0510a1:1144_1": "dassento khantiyātiādimāha. Tattha yo buddho vamanādīni akkhāsi, so buddho khantiyā",
  "atk-s0510a1:1144_2": "khamanena ca avihiṁsāya sattānaṁ avihiṁsanena ca mettacittavatāya ca mettacittavantabhāvena",
  "atk-s0510a1:1144_3": "ca sadevakaṁ saha devehi vattamānaṁ lokaṁ tāreti atikkamāpeti nibbāpeti, tasmā kāraṇā",
  "atk-s0510a1:1144_4": "buddhā vo tumhehi avirādhiyā virujjhituṁ na sakkuṇeyyā, buddhasāsane paṭipajjeyyāthāti attho.",
  "atk-s0510a1:1145_0": "584. Lābhe ca alābhe ca na sajjanti na bhajanti na lagganti. Sammānane ādarakaraṇe",
  "atk-s0510a1:1145_1": "ca vimānane anādarakaraṇe ca acalā pathavīsadisā buddhā bhavanti, tasmā kāraṇā te",
  "atk-s0510a1:1145_2": "buddhā tumhehi na virodhiyā na virodhetabbā virujjhituṁ asakkuṇeyyāti attho.",
  "atk-s0510a1:1146": "585. Buddhānaṁ majjhattataṁ dassento devadattetiādimāha. Tattha vadhakāvadhakesu sabbesu sattesu samako samamānaso muni buddhamunīti attho.",
  "atk-s0510a1:1147_0": "586.Etesaṁ paṭigho natthīti etesaṁ buddhānaṁ paṭigho caṇḍikkaṁ dosacittataṁ natthi",
  "atk-s0510a1:1147_1": "na saṁvijjati. Rāgomesaṁ na vijjatīti imesaṁ buddhānaṁ rāgopi rajjanaṁ allīyanaṁ",
  "atk-s0510a1:1147_2": "na vijjati, na upalabbhati, tasmā kāraṇā, vadhakassa ca orasassa cāti sabbesaṁ samako",
  "atk-s0510a1:1147_3": "samacitto buddho hotīti sambandho.",
  "atk-s0510a1:1148_0": "587. Punapi buddhānaṁyeva ānubhāvaṁ dassento panthe disvāna kāsāvantiādimāha. Tattha",
  "atk-s0510a1:1148_1": "mīḷhamakkhitaṁ gūthasammissaṁ kāsāvaṁ kasāvena rajitaṁ cīvaraṁ isiddhajaṁ ariyānaṁ",
  "atk-s0510a1:1148_2": "dhajaṁ parikkhāraṁ, panthe magge chaḍḍitaṁ disvāna passitvā añjaliṁ katvā dasaṅgulisamodhānaṁ",
  "atk-s0510a1:1148_3": "añjalipuṭaṁ sirasi katvā sirasā sirena vanditabbaṁ isiddhajaṁ arahattaddhajaṁ buddhapaccekabuddhasāvakadīpakaṁ",
  "atk-s0510a1:1148_4": "cīvaraṁ namassitabbaṁ mānetabbaṁ pūjetabbanti attho.",
  "atk-s0510a1:1149_0": "588.Abbhatītāti abhi atthaṅgatā nibbutā. Ye ca buddhā vattamānā idāni jātā ca ye",
  "atk-s0510a1:1149_1": "buddhā anāgatā ajātā abhūtā anibbattā apātubhūtā ca ye buddhā. Dhajenānena sujjhantīti",
  "atk-s0510a1:1149_2": "anena isiddhajena cīvarena ete buddhā sujjhanti visuddhā bhavanti sobhanti. Tasmā",
  "atk-s0510a1:1149_3": "tena kāraṇena ete buddhā namassiyā namassitabbā vanditabbāti attho. “Etaṁ namassiya”ntipi",
  "atk-s0510a1:1149_4": "pāṭho, tassa etaṁ isiddhajaṁ namassitabbanti attho.",
  "atk-s0510a1:1150_0": "589. Tato paraṁ attano guṇaṁ dassento satthukappantiādimāha. Tattha satthukappaṁ",
  "atk-s0510a1:1150_1": "buddhasadisaṁ suvinayaṁ sundaravinayaṁ sundarākārena dvārattayadamanaṁ hadayena cittena",
  "atk-s0510a1:1150_2": "ahaṁ dhāremi savanadhāraṇādinā paccavekkhāmīti attho. Vinayaṁ vinayapiṭakaṁ namassamāno",
  "atk-s0510a1:1150_3": "vandamāno vinaye ādaraṁ kurumāno viharissāmi sabbadā sabbasmiṁ kāle vāsaṁ kappemīti attho.",
  "atk-s0510a1:1151_0": "590.Vinayo āsayo mayhanti vinayapiṭakaṁ mayhaṁ okāsabhūtaṁ savanadhāraṇamanasikaraṇauggahaparipucchāpavattanavasena",
  "atk-s0510a1:1151_1": "okāsabhūtaṁ gehabhūtanti attho. Vinayo ṭhānacaṅkamanti vinayo mayhaṁ savanādikiccakaraṇena",
  "atk-s0510a1:1151_2": "ṭhitaṭṭhānañca caṅkamanaṭṭhānañca. Kappemi vinaye vāsanti vinayapiṭake vinayatantiyā",
  "atk-s0510a1:1151_3": "savanadhāraṇapavattanavasena vāsaṁ sayanaṁ kappemi karomi. Vinayo mama gocaroti vinayapiṭakaṁ",
  "atk-s0510a1:1151_4": "mayhaṁ gocaro āhāro bhojanaṁ niccaṁ dhāraṇamanasikaraṇavasenāti attho.",
  "atk-s0510a1:1152_0": "591.Vinaye pāramippattoti sakale vinayapiṭake pāramiṁ pariyosānaṁ patto. Samathe",
  "atk-s0510a1:1152_1": "cāpi kovidoti pārājikādisattāpattikkhandhānaṁ samathe vūpasame ca vuṭṭhāne ca kovido",
  "atk-s0510a1:1152_2": "cheko, adhikaraṇasamathe vā –",
  "atk-s0510a1:1153": "“Vivādaṁ anuvādañca, āpattādhikaraṇaṁ tathā;",
  "atk-s0510a1:1154": "Kiccādhikaraṇañceva, caturādhikaraṇā matā”ti. –",
  "atk-s0510a1:1155": "Vuttādhikaraṇesu ca –",
  "atk-s0510a1:1156": "“Sammukhā sativinayo, amūḷhapaṭiññākaraṇaṁ;",
  "atk-s0510a1:1157": "Yebhuyya tassapāpiyya, tiṇavatthārako tathā”ti. –",
  "atk-s0510a1:1158_0": "Evaṁ vuttesu ca sattasu adhikaraṇasamathesu atikovido chekoti attho. Upāli taṁ mahāvīrāti",
  "atk-s0510a1:1158_1": "bhante mahāvīra, catūsu asaṅkhyeyyesu kappasatasahassesu sabbaññutaññāṇādhigamāya",
  "atk-s0510a1:1158_2": "vīriyavanta satthuno devamanussānaṁ anusāsakassa taṁ tava pāde pādayuge upāli bhikkhu",
  "atk-s0510a1:1158_3": "vandati paṇāmaṁ karotīti attho.",
  "atk-s0510a1:1159_0": "592. So ahaṁ pabbajitvā sambuddhaṁ namassamāno paṇāmaṁ kurumāno dhammassa ca tena",
  "atk-s0510a1:1159_1": "bhagavatā desitassa navalokuttaradhammassa sudhammataṁ sundaradhammabhāvaṁ jānitvā",
  "atk-s0510a1:1159_2": "dhammañca namassamāno gāmato gāmaṁ purato punaṁ nagarato nagaraṁ vicarissāmīti sambandho.",
  "atk-s0510a1:1160_0": "593.Kilesājhāpitā mayhanti mayā paṭividdhaarahattamaggañāṇena mayhaṁ cittasantānagatā",
  "atk-s0510a1:1160_1": "sabbe diyaḍḍhasahassasaṅkhā kilesā jhāpitā sositā visositā viddhaṁsitā. Bhavā sabbe",
  "atk-s0510a1:1160_2": "samūhatāti kāmabhavādayo sabbe nava bhavā mayā samūhatā saṁ suṭṭhu ūhatā khepitā",
  "atk-s0510a1:1160_3": "viddhaṁsitā. Sabbāsavā parikkhīṇāti kāmāsavo, bhavāsavo, diṭṭhāsavo, avijjāsavoti",
  "atk-s0510a1:1160_4": "sabbe cattāro āsavā parikkhīṇā parisamantato khayaṁ pāpitā. Idāni imasmiṁ arahattappattakāle",
  "atk-s0510a1:1160_5": "punabbhavo punuppattisaṅkhāto bhavo bhavanaṁ jāti natthīti attho.",
  "atk-s0510a1:1161_0": "594. Uttari somanassavasena udānaṁ udānento svāgatantiādimāha. Tattha buddhaseṭṭhassa",
  "atk-s0510a1:1161_1": "uttamabuddhassa santike samīpe ekanagare vā mama āgamanaṁ svāgataṁ suṭṭhu āgamanaṁ",
  "atk-s0510a1:1161_2": "sundarāgamanaṁ vata ekantena āsi ahosīti sambandho. Tisso vijjāti pubbenivāsadibbacakkhuāsavakkhayavijjā",
  "atk-s0510a1:1161_3": "anuppattā sampattā, paccakkhaṁ katāti attho. Kataṁ buddhassa sāsananti buddhena bhagavatā",
  "atk-s0510a1:1161_4": "desitaṁ anusiṭṭhi sāsanaṁ kataṁ nipphāditaṁ vattapaṭipattiṁ pūretvā kammaṭṭhānaṁ",
  "atk-s0510a1:1161_5": "manasi karitvā arahattamaggañāṇādhigamena sampāditanti attho.",
  "atk-s0510a1:1162_0": "595.Paṭisambhidā catassoti atthapaṭisambhidādayo catasso paññāyo sacchikatā paccakkhaṁ",
  "atk-s0510a1:1162_1": "katā. Vimokkhāpi ca aṭṭhimeti cattāri maggañāṇāni cattāri phalañāṇānīti ime aṭṭha",
  "atk-s0510a1:1162_2": "vimokkhā saṁsārato muccanūpāyā sacchikatāti sambandho. Chaḷabhiññā sacchikatāti –",
  "atk-s0510a1:1163": "“Iddhividhaṁ dibbasotaṁ, cetopariyañāṇakaṁ;",
  "atk-s0510a1:1164": "Pubbenivāsañāṇañca, dibbacakkhāsavakkhaya”nti. –",
  "atk-s0510a1:1165": "Imā cha abhiññā sacchikatā paccakkhaṁ katā. Imesaṁ ñāṇānaṁ sacchikaraṇena buddhassa sāsanaṁ katanti attho.",
  "atk-s0510a1:1166_0": "Itthanti iminā heṭṭhā vuttappakārena. Sudanti padapūraṇamatte nipāto. Āyasmā upāli",
  "atk-s0510a1:1166_1": "theroti thirasīlādiguṇayutto sāvako imā pubbacaritāpadānadīpikā gāthāyo abhāsittha",
  "atk-s0510a1:1166_2": "kathayitthāti attho.",
  "atk-s0510a1:1167": "Upālittheraapadānavaṇṇanā samattā.",
  "atk-s0510a1:1168": "3-7. Aññāsikoṇḍaññattheraapadānavaṇṇanā",
  "atk-s0510a1:1169_0": "Padumuttarasambuddhantiādikaṁ āyasmato aññāsikoṇḍaññattherassa apadānaṁ. Ayaṁ kira",
  "atk-s0510a1:1169_1": "purimabuddhesu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a1:1169_2": "padumuttarassa bhagavato kāle haṁsavatīnagare gahapatimahāsālakule nibbattitvā viññutaṁ",
  "atk-s0510a1:1169_3": "patvā ekadivasaṁ satthu santike dhammaṁ suṇanto satthāraṁ ekaṁ bhikkhuṁ attano sāsane",
  "atk-s0510a1:1169_4": "paṭhamaṁ paṭividdhadhammarattaññūnaṁ aggaṭṭhāne ṭhapentaṁ disvā sayampi taṁ ṭhānantaraṁ",
  "atk-s0510a1:1169_5": "patthento satasahassabhikkhuparivārassa bhagavato sattāhaṁ mahādānaṁ pavattetvā paṇidhānaṁ",
  "atk-s0510a1:1169_6": "akāsi. Satthāpissa anantarāyataṁ disvā bhāviniṁ sampattiṁ byākāsi. So yāvajīvaṁ puññāni",
  "atk-s0510a1:1169_7": "karonto satthari parinibbute cetiye patiṭṭhāpiyamāne antocetiye ratanagharaṁ kārāpesi,",
  "atk-s0510a1:1169_8": "cetiyaṁ parivāretvā sahassaratanagghikāni ca kāresi.",
  "atk-s0510a1:1170_0": "So evaṁ puññāni katvā tato cavitvā devamanussesu saṁsaranto vipassissa bhagavato",
  "atk-s0510a1:1170_1": "kāle mahākālo nāma kuṭumbiko hutvā aṭṭhakarīsamatte khette sāligabbhaṁ phāletvā gahitasālitaṇḍulehi",
  "atk-s0510a1:1170_2": "asambhinnakhīrapāyāsaṁ sampādetvā tattha madhusappisakkarādayo pakkhipitvā buddhappamukhassa",
  "atk-s0510a1:1170_3": "saṅghassa adāsi. Sāligabbhaṁ phāletvā gahitagahitaṭṭhānaṁ puna pūrati. Puthukakāle",
  "atk-s0510a1:1170_4": "puthukaggaṁ nāma adāsi. Lāyane lāyanaggaṁ, veṇikaraṇe veṇaggaṁ, kalāpādikaraṇe kalāpaggaṁ,",
  "atk-s0510a1:1170_5": "khalaggaṁ, bhaṇḍaggaṁ, minaggaṁ koṭṭhagganti evaṁ ekasasse nava vāre aggadānaṁ adāsi,",
  "atk-s0510a1:1170_6": "tampi sassaṁ atirekataraṁ sampannaṁ ahosi.",
  "atk-s0510a1:1171_0": "Evaṁ yāvajīvaṁ puññāni katvā tato cuto devaloke nibbattitvā devesu ca manussesu ca",
  "atk-s0510a1:1171_1": "saṁsaranto amhākaṁ bhagavato uppattito puretarameva kapilavatthunagarassa avidūre",
  "atk-s0510a1:1171_2": "doṇavatthunāmake brāhmaṇagāme brāhmaṇamahāsālakule nibbatti. Tassa koṇḍaññoti gottato",
  "atk-s0510a1:1171_3": "āgataṁ nāmaṁ ahosi. So vayappatto tayo vede uggahetvā lakkhaṇamantesu ca pāraṁ agamāsi.",
  "atk-s0510a1:1171_4": "Tena samayena amhākaṁ bodhisatto tusitapurato cavitvā kapilavatthupure suddhodanamahārājassa",
  "atk-s0510a1:1171_5": "gehe nibbatti. Tassa nāmaggahaṇadivase aṭṭhuttarasatesu brāhmaṇesu upanītesu ye aṭṭha",
  "atk-s0510a1:1171_6": "brāhmaṇā lakkhaṇapariggahaṇatthaṁ mahātalaṁ upanītā. So tesu sabbanavako hutvā mahāpurisassa",
  "atk-s0510a1:1171_7": "lakkhaṇanipphattiṁ disvā “ekaṁsena ayaṁ buddho bhavissatī”ti niṭṭhaṁ gantvā mahāsattassa",
  "atk-s0510a1:1171_8": "abhinikkhamanaṁ udikkhanto vicarati.",
  "atk-s0510a1:1172_0": "Bodhisattopi kho mahatā parivārena vaḍḍhamāno anukkamena vuddhippatto ñāṇaparipākaṁ",
  "atk-s0510a1:1172_1": "gantvā ekūnatiṁsatime vasse mahābhinikkhamanaṁ nikkhamanto anomānadītīre pabbajitvā",
  "atk-s0510a1:1172_2": "anukkamena uruvelaṁ gantvā padhānaṁ padahi. Tadā koṇḍañño māṇavo mahāsattassa pabbajitabhāvaṁ",
  "atk-s0510a1:1172_3": "sutvā lakkhaṇapariggāhakabrāhmaṇānaṁ puttehi vappamāṇavādīhi saddhiṁ attapañcamo",
  "atk-s0510a1:1172_4": "pabbajitvā anukkamena bodhisattassa santikaṁ upasaṅkamitvā chabbassāni taṁ upaṭṭhahanto",
  "atk-s0510a1:1172_5": "tassa oḷārikāhāraparibhogena nibbinno apakkamitvā isipatanaṁ agamāsi. Atha kho bodhisatto",
  "atk-s0510a1:1172_6": "oḷārikāhāraparibhogena laddhakāyabalo vesākhapuṇṇamāyaṁ bodhirukkhamūle aparājitapallaṅke",
  "atk-s0510a1:1172_7": "nisinno tiṇṇaṁ mārānaṁ matthakaṁ madditvā abhisambuddho hutvā sattasattāhaṁ bodhimaṇḍeyeva",
  "atk-s0510a1:1172_8": "vītināmetvā pañcavaggiyānaṁ ñāṇaparipākaṁ ñatvā āsāḷhīpuṇṇamāyaṁ isipatanaṁ gantvā",
  "atk-s0510a1:1172_9": "tesaṁ dhammacakkapavattanasuttantaṁ kathesi. Desanāpariyosāne koṇḍaññatthero aṭṭhārasahi",
  "atk-s0510a1:1172_10": "brahmakoṭīhi saddhiṁ sotāpattiphale patiṭṭhāsi. Atha pañcamiyaṁ pakkhassa anattalakkhaṇasuttantadesanāya",
  "atk-s0510a1:1172_11": "arahattaṁ sacchākāsi.",
  "atk-s0510a1:1173_0": "596. Evaṁ so arahattaṁ patvā “kiṁ kammaṁ katvā ahaṁ lokuttarasukhaṁ adhigatomhī”ti",
  "atk-s0510a1:1173_1": "upadhārento attano pubbakammaṁ paccakkhato ñatvā somanassavasena pubbacaritāpadānaṁ",
  "atk-s0510a1:1173_2": "udānavasena dassento padumuttarasambuddhantiādimāha. Tassattho heṭṭhā vuttoyeva.",
  "atk-s0510a1:1173_3": "Lokajeṭṭhaṁ vināyakanti sakalassa sattalokassa jeṭṭhaṁ padhānanti attho. Visesena",
  "atk-s0510a1:1173_4": "veneyyasatte saṁsārasāgarassa paratīraṁ amatamahānibbānaṁ neti sampāpetīti vināyako,",
  "atk-s0510a1:1173_5": "taṁ vināyakaṁ. Buddhabhūmimanuppattanti buddhassa bhūmi patiṭṭhānaṭṭhānanti buddhabhūmi,",
  "atk-s0510a1:1173_6": "sabbaññutaññāṇaṁ, taṁ anuppatto paṭividdhoti buddhabhūmimanuppatto, taṁ buddhabhūmimanuppattaṁ,",
  "atk-s0510a1:1173_7": "sabbaññutappattaṁ buddhabhūtanti attho. Paṭhamaṁ addasaṁ ahanti paṭhamaṁ vesākhapuṇṇamiyā",
  "atk-s0510a1:1173_8": "rattiyā paccūsasamaye buddhabhūtaṁ padumuttarasambuddhaṁ ahaṁ addakkhinti attho.",
  "atk-s0510a1:1174_0": "597.Yāvatā bodhiyā mūleti yattakā bodhirukkhasamīpe yakkhā samāgatā rāsibhūtā sambuddhaṁ",
  "atk-s0510a1:1174_1": "buddhabhūtaṁ taṁ buddhaṁ pañjalīkatā dasaṅgulisamodhānaṁ añjalipuṭaṁ sirasi ṭhapetvā",
  "atk-s0510a1:1174_2": "vandanti namassantīti sambandho.",
  "atk-s0510a1:1175_0": "598.Sabbe devā tuṭṭhamanāti buddhabhūtaṭṭhānaṁ āgatā te sabbe devā tuṭṭhacittā ākāse",
  "atk-s0510a1:1175_1": "sañcarantīti sambandho. Andhakāratamonudoti ativiya andhakāraṁ mohaṁ nudo khepano",
  "atk-s0510a1:1175_2": "ayaṁ buddho anuppattoti attho.",
  "atk-s0510a1:1176_0": "599.Tesaṁ hāsaparetānanti hāsehi pītisomanassehi samannāgatānaṁ tesaṁ devānaṁ mahānādo",
  "atk-s0510a1:1176_1": "mahāghoso avattatha pavattati, sammāsambuddhasāsane kilese saṁkilese dhamme jhāpayissāmāti sambandho.",
  "atk-s0510a1:1177_0": "600.Devānaṁ giramaññāyāti vācāya thutivacanena saha udīritaṁ devānaṁ saddaṁ jānitvā",
  "atk-s0510a1:1177_1": "haṭṭho haṭṭhena cittena somanassasahagatena cittena ādibhikkhaṁ paṭhamaṁ āhāraṁ buddhabhūtassa",
  "atk-s0510a1:1177_2": "ahaṁ adāsinti sambandho.",
  "atk-s0510a1:1178_0": "602.Sattāhaṁabhinikkhammāti mahābhinikkhamanaṁ nikkhamitvā sattāhaṁ padhānaṁ katvā",
  "atk-s0510a1:1178_1": "sabbaññutaññāṇapadaṭṭhānaṁ arahattamaggañāṇasaṅkhātaṁ bodhiṁ ajjhagamaṁ adhigañchiṁ",
  "atk-s0510a1:1178_2": "ahanti attho. Idaṁ me paṭhamaṁ bhattanti idaṁ bhattaṁ sarīrayāpanaṁ brahmacārissa",
  "atk-s0510a1:1178_3": "uttamacārissa me mayhaṁ iminā devaputtena paṭhamaṁ dinnaṁ ahosīti attho.",
  "atk-s0510a1:1179_0": "603.Tusitā hi idhāgantvāti tusitabhavanato idha manussaloke āgantvā yo devaputto",
  "atk-s0510a1:1179_1": "me mama bhikkhaṁ upānayi adāsi, taṁ devaputtaṁ kittayissāmi kathessāmi pākaṭaṁ karissāmi.",
  "atk-s0510a1:1179_2": "Bhāsato bhāsantassa mama vacanaṁ suṇāthāti sambandho. Ito paraṁ anuttānapadameva vaṇṇayissāma.",
  "atk-s0510a1:1180": "607.Tidasāti tāvatiṁsabhavanā. Agārāti attano uppannabrāhmaṇagehato nikkhamitvā pabbajitvā cha saṁvaccharāni dukkarakārikaṁ karontena bodhisattena saha vasissatīti sambandho.",
  "atk-s0510a1:1181_0": "608.Tato sattamake vasseti tato pabbajitakālato paṭṭhāya sattame saṁvacchare. Buddho",
  "atk-s0510a1:1181_1": "saccaṁ kathessatīti chabbassāni dukkarakārikaṁ katvā sattamasaṁvacchare buddho hutvā",
  "atk-s0510a1:1181_2": "bārāṇasiyaṁ isipatane migadāye dhammacakkapavattanasuttantadesanāya dukkhasamudayanirodhamaggasaccasaṅkhātaṁ",
  "atk-s0510a1:1181_3": "catusaccaṁ kathessatīti attho. Koṇḍañño nāma nāmenāti nāmena gottanāmavasena koṇḍañño",
  "atk-s0510a1:1181_4": "nāma. Paṭhamaṁ sacchikāhitīti pañcavaggiyānamantare paṭhamaṁ ādito eva sotāpattimaggañāṇaṁ",
  "atk-s0510a1:1181_5": "sacchikāhiti paccakkhaṁ karissatīti attho.",
  "atk-s0510a1:1182_0": "609.Nikkhantenānupabbajinti nikkhantena bodhisattena saha nikkhamitvā anupabbajinti",
  "atk-s0510a1:1182_1": "attho. Tathā anupabbajitvā mayā padhānaṁ vīriyaṁ sukataṁ suṭṭhu kataṁ daḷhaṁ katvā",
  "atk-s0510a1:1182_2": "katanti attho. Kilese jhāpanatthāyāti kilese sosanatthāya viddhaṁsanatthāya anagāriyaṁ",
  "atk-s0510a1:1182_3": "agārassa ahitaṁ kasivaṇijjādikammavirahitaṁ sāsanaṁ pabbajiṁ paṭipajjinti attho.",
  "atk-s0510a1:1183_0": "610.Abhigantvānasabbaññūti sabbaṁ atītānāgatapaccuppannaṁ vā saṅkhāravikāralakkhaṇanibbānapaññattisaṅkhātaṁ",
  "atk-s0510a1:1183_1": "ñeyyaṁ vā jānanto devehi saha vattamāne satta loke buddho migāraññaṁ migadāya vihāraṁ",
  "atk-s0510a1:1183_2": "abhigantvā upasaṅkamitvā me mayā sacchikatena iminā sotāpattimaggañāṇena amatabheriṁ",
  "atk-s0510a1:1183_3": "amatamahānibbānabheriṁ ahari pahari dassesīti attho.",
  "atk-s0510a1:1184_0": "611.So dānīti so ahaṁ paṭhamaṁ sotāpanno idāni arahattamaggañāṇena amataṁ santaṁ",
  "atk-s0510a1:1184_1": "vūpasantasabhāvaṁ padaṁ pajjitabbaṁ pāpuṇitabbaṁ, anuttaraṁ uttaravirahitaṁ nibbānaṁ",
  "atk-s0510a1:1184_2": "patto adhigatoti attho. Sabbāsave pariññāyāti kāmāsavādayo sabbe āsave pariññāya",
  "atk-s0510a1:1184_3": "pahānapariññāya pajahitvā anāsavo nikkileso viharāmi iriyāpathavihārena vāsaṁ kappemi.",
  "atk-s0510a1:1184_4": "Paṭisambhidā catassotyādayo gāthāyo vuttatthāyeva.",
  "atk-s0510a1:1185_0": "Atha naṁ satthā aparabhāge jetavanamahāvihāre bhikkhusaṅghamajjhe paññattavarabuddhāsane",
  "atk-s0510a1:1185_1": "nisinno paṭhamaṁ paṭividdhadhammabhāvaṁ dīpento “etadaggaṁ, bhikkhave, mama sāvakānaṁ",
  "atk-s0510a1:1185_2": "bhikkhūnaṁ rattaññūnaṁ yadidaṁ aññāsikoṇḍañño”ti etadagge ṭhapesi. So dvīhi aggasāvakehi",
  "atk-s0510a1:1185_3": "attani kariyamānaṁ paramanipaccakāraṁ, gāmantasenāsane ākiṇṇavihārañca pariharitukāmo,",
  "atk-s0510a1:1185_4": "vivekābhiratiyā viharitukāmo ca attano santikaṁ upagatānaṁ gahaṭṭhapabbajitānaṁ paṭisanthārakaraṇampi",
  "atk-s0510a1:1185_5": "papañcaṁ maññamāno satthāraṁ āpucchitvā himavantaṁ pavisitvā chaddantehi nāgehi upaṭṭhiyamāno",
  "atk-s0510a1:1185_6": "chaddantadahatīre dvādasa vassāni vasi. Evaṁ tattha vasantaṁ theraṁ ekadivasaṁ sakko",
  "atk-s0510a1:1185_7": "devarājā upasaṅkamitvā vanditvā ṭhito evamāha “sādhu me, bhante, ayyo dhammaṁ desetū”ti.",
  "atk-s0510a1:1185_8": "Thero tassa catusaccagabbhaṁ tilakkhaṇāhataṁ suññatāpaṭisaṁyuttaṁ nānānayavicittaṁ",
  "atk-s0510a1:1185_9": "amatogadhaṁ buddhalīlāya dhammaṁ desesi. Taṁ sutvā sakko attano pasādaṁ pavedento –",
  "atk-s0510a1:1186": "“Esa bhiyyo pasīdāmi, sutvā dhammaṁ mahārasaṁ;",
  "atk-s0510a1:1187": "Virāgo desito dhammo, anupādāya sabbaso”ti. –",
  "atk-s0510a1:1188": "Thutiṁ akāsi. Thero chaddantadahatīre dvādasa vassāni vasitvā upakaṭṭhe parinibbāne satthāraṁ upasaṅkamitvā parinibbānaṁ anujānāpetvā tattheva gantvā parinibbāyīti.",
  "atk-s0510a1:1189": "Aññāsikoṇḍaññattheraapadānavaṇṇanā samattā.",
  "atk-s0510a1:1190": "3-8. Piṇḍolabhāradvājattheraapadānavaṇṇanā",
  "atk-s0510a1:1191_0": "Padumuttaronāma jinotiādikaṁ āyasmato piṇḍolabhāradvājassa apadānaṁ. Ayampi purimabuddhesu",
  "atk-s0510a1:1191_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a1:1191_2": "bhagavato kāle sīhayoniyaṁ nibbattitvā pabbatapāde guhāyaṁ vihāsi. Bhagavā tassa",
  "atk-s0510a1:1191_3": "anuggahaṁ kātuṁ gocarāya pakkantakāle tassa sayanaguhaṁ pavisitvā nirodhaṁ samāpajjitvā",
  "atk-s0510a1:1191_4": "nisīdi. Sīho gocaraṁ gahetvā nivatto guhadvāre ṭhatvā bhagavantaṁ disvā haṭṭhatuṭṭho",
  "atk-s0510a1:1191_5": "jalajathalajapupphehi pūjaṁ katvā cittaṁ pasādento bhagavato ārakkhaṇatthāya aññe",
  "atk-s0510a1:1191_6": "vāḷamige apanetuṁ tīsu velāsu sīhanādaṁ nadanto buddhagatāya satiyā aṭṭhāsi. Yathā",
  "atk-s0510a1:1191_7": "paṭhamadivase, evaṁ sattāhaṁ pūjesi. Bhagavā “sattāhaccayena nirodhā vuṭṭhahitvā",
  "atk-s0510a1:1191_8": "vaṭṭissati imassa ettako upanissayo”ti tassa passantasseva ākāsaṁ pakkhanditvā vihārameva gato.",
  "atk-s0510a1:1192_0": "Sīho buddhaviyogadukkhaṁ adhivāsetuṁ asakkonto kālaṁ katvā haṁsavatīnagare mahābhogakule",
  "atk-s0510a1:1192_1": "nibbattitvā vayappatto nagaravāsīhi saddhiṁ vihāraṁ gantvā satthu dhammadesanaṁ sutvā",
  "atk-s0510a1:1192_2": "pasanno sattāhaṁ buddhappamukhassa bhikkhusaṅghassa mahādānaṁ pavattetvā yāvajīvaṁ",
  "atk-s0510a1:1192_3": "puññāni katvā aparāparaṁ devamanussesu saṁsaranto amhākaṁ bhagavato kāle kosambiyaṁ",
  "atk-s0510a1:1192_4": "rañño udenassa purohitassa putto hutvā nibbatti. Bhāradvājotissa nāmaṁ ahosi. So",
  "atk-s0510a1:1192_5": "vayappato tayo vede uggahetvā pañca māṇavakasatāni mante vācento mahagghasabhāvena",
  "atk-s0510a1:1192_6": "ananurūpācārattā tehi pariccatto rājagahaṁ gantvā bhagavato bhikkhusaṅghassa ca lābhasakkāraṁ",
  "atk-s0510a1:1192_7": "disvā sāsane pabbajitvā bhojane amattaññū hutvā viharati. Satthārā upāyena mattaññutāya",
  "atk-s0510a1:1192_8": "patiṭṭhāpento vipassanaṁ paṭṭhapetvā nacirasseva chaḷabhiñño ahosi. Chaḷabhiñño pana",
  "atk-s0510a1:1192_9": "hutvā bhagavato sammukhā “yaṁ sāvakehi pattabbaṁ, taṁ mayā anuppatta”nti, bhikkhusaṅghe",
  "atk-s0510a1:1192_10": "ca “yassa magge vā phale vā kaṅkhā atthi, so maṁ pucchatū”ti sīhanādaṁ nadi. Tena",
  "atk-s0510a1:1192_11": "taṁ bhagavā – “etadaggaṁ, bhikkhave, mama sāvakānaṁ bhikkhūnaṁ sīhanādikānaṁ yadidaṁ",
  "atk-s0510a1:1192_12": "piṇḍolabhāradvājo”ti etadagge ṭhapesi.",
  "atk-s0510a1:1193_0": "613. Evaṁ etadaggaṁ ṭhānaṁ patvā pubbe katapuññasambhāraṁ saritvā somanassavasena",
  "atk-s0510a1:1193_1": "attano puññakammāpadānaṁ vibhāvento padumuttarotiādimāha. Tassattho heṭṭhā vuttova.",
  "atk-s0510a1:1193_2": "Purato himavantassāti himālayapabbatato pubbadisābhāgeti attho. Cittakūṭevasī tadāti",
  "atk-s0510a1:1193_3": "yadā ahaṁ sīho migarājā hutvā himavantapabbatasamīpe vasāmi, tadā padumuttaro nāma",
  "atk-s0510a1:1193_4": "satthā anekehi ca osadhehi, anekehi ca ratanehi cittavicittatāya cittakūṭe cittapabbatasikhare vasīti sambandho.",
  "atk-s0510a1:1194_0": "614.Abhītarūpo tatthāsinti abhītasabhāvo nibbhayasabhāvo migarājā tattha āsiṁ ahosinti",
  "atk-s0510a1:1194_1": "attho. Catukkamoti catūhi disāhi kamo gantuṁ samattho. Yassa saddaṁ suṇitvānāti yassa",
  "atk-s0510a1:1194_2": "migarañño sīhanādaṁ sutvā bahujjanā bahusattā vikkhambhanti visesena khambhanti bhāyanti.",
  "atk-s0510a1:1195_0": "615.Suphullaṁ padumaṁ gayhāti bhagavati pasādena supupphitapadumapupphaṁ ḍaṁsitvā.",
  "atk-s0510a1:1195_1": "Narāsabhaṁ narānaṁ āsabhaṁ uttamaṁ seṭṭhaṁ sambuddhaṁ upagacchiṁ, samīpaṁ agaminti",
  "atk-s0510a1:1195_2": "attho. Vuṭṭhitassa samādhimhāti nirodhasamāpattito vuṭṭhitassa buddhassa taṁ pupphaṁ",
  "atk-s0510a1:1195_3": "abhiropayiṁ pūjesinti attho.",
  "atk-s0510a1:1196": "616.Catuddisaṁ namassitvāti catūsu disāsu namassitvā sakaṁ cittaṁ attano cittaṁ pasādetvā ādarena patiṭṭhapetvā sīhanādaṁ abhītanādaṁ anadiṁ ghosesinti attho.",
  "atk-s0510a1:1197": "617. Tato buddhena dinnabyākaraṇaṁ pakāsento padumuttarotiādimāha. Taṁ uttānatthameva.",
  "atk-s0510a1:1198_0": "618.Vadataṁ seṭṭhoti “mayaṁ buddhā, mayaṁ buddhā”ti vadantānaṁ aññatitthiyānaṁ seṭṭho",
  "atk-s0510a1:1198_1": "uttamo buddho āgatoti sambandho. Tassa āgatassa bhagavato taṁ dhammaṁ sossāma suṇissāmāti attho.",
  "atk-s0510a1:1199_0": "619.Tesaṁhāsaparetānanti hāsehi somanassehi paretānaṁ abhibhūtānaṁ samannāgatānaṁ",
  "atk-s0510a1:1199_1": "tesaṁ devamanussānaṁ. Lokanāyakoti lokassa nāyako saggamokkhasampāpako mama saddaṁ",
  "atk-s0510a1:1199_2": "mayhaṁ sīhanādaṁ pakittesi pakāsesi kathesi, dīghadassī anāgatakāladassī mahāmuni",
  "atk-s0510a1:1199_3": "munīnamantare mahanto muni. Sesagāthā suviññeyyameva.",
  "atk-s0510a1:1200": "622. Nāmena padumo nāma cakkavattī hutvā catusaṭṭhiyā jātiyā issariyaṁ issarabhāvaṁ rajjaṁ kārayissatīti attho.",
  "atk-s0510a1:1201": "623.Kappasatasahassamhīti sāmyatthe bhummavacanaṁ, kappasatasahassānaṁ pariyosāneti attho.",
  "atk-s0510a1:1202_0": "624.Pakāsite pāvacaneti tena gotamena bhagavatā piṭakattaye pakāsite desiteti attho.",
  "atk-s0510a1:1202_1": "Brahmabandhu bhavissatīti tadā gotamassa bhagavato kāle ayaṁ sīho migarājā brāhmaṇakule",
  "atk-s0510a1:1202_2": "nibbattissatīti attho. Brahmaññā abhinikkhammāti brāhmaṇakulato nikkhamitvā tassa",
  "atk-s0510a1:1202_3": "bhagavato sāsane pabbajissatīti sambandho.",
  "atk-s0510a1:1203_0": "625.Padhānapahitattoti vīriyakaraṇatthaṁ pesitacitto. Upadhisaṅkhātānaṁ kilesānaṁ",
  "atk-s0510a1:1203_1": "abhāvena nirupadhi. Kilesadarathānaṁ abhāvena upasanto. Sabbāsave sakalāsave pariññāya",
  "atk-s0510a1:1203_2": "pahāya anāsavo nikkileso nibbāyissati khandhaparinibbānena nibbuto bhavissatīti attho.",
  "atk-s0510a1:1204": "626.Vijane pantaseyyamhīti janasambādharahite dūrāraññasenāsaneti attho. Vāḷamigasamākuleti kāḷasīhādīhi caṇḍamigasaṅgehi ākule saṁkiṇṇeti attho. Sesaṁ vuttatthamevāti.",
  "atk-s0510a1:1205": "Piṇḍolabhāradvājattheraapadānavaṇṇanā samattā.",
  "atk-s0510a1:1206": "3-9. Khadiravaniyattheraapadānavaṇṇanā",
  "atk-s0510a1:1207_0": "Gaṅgābhāgīrathī nāmātiādikaṁ āyasmato khadiravaniyattherassa apadānaṁ. Ayampi purimabuddhesu",
  "atk-s0510a1:1207_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a1:1207_2": "bhagavato kāle haṁsavatīnagare titthanāvikakule nibbattitvā mahāgaṅgāya payāgatitthe",
  "atk-s0510a1:1207_3": "titthanāvāya kammaṁ karonto ekadivasaṁ sasāvakasaṅghaṁ bhagavantaṁ gaṅgātīraṁ upagataṁ",
  "atk-s0510a1:1207_4": "disvā pasannamānaso nāvāsaṅghāṭaṁ yojetvā mahantena pūjāsakkārena paratīraṁ pāpetvā",
  "atk-s0510a1:1207_5": "aññataraṁ bhikkhuṁ satthārā āraññakānaṁ bhikkhūnaṁ aggaṭṭhāne ṭhapiyamānaṁ disvā",
  "atk-s0510a1:1207_6": "taṁ ṭhānantaraṁ patthetvā bhagavato bhikkhusaṅghassa ca mahādānaṁ pavattetvā paṇidhānaṁ",
  "atk-s0510a1:1207_7": "akāsi. Bhagavā tassa patthanāya avañjhabhāvaṁ byākāsi.",
  "atk-s0510a1:1208_0": "So tato paṭṭhāya puññāni upacinanto devamanussesu saṁsaranto ubhayasampattiyo anubhavitvā",
  "atk-s0510a1:1208_1": "imasmiṁ buddhuppāde magadharaṭṭhe nālakagāme rūpasāriyā nāma brāhmaṇiyā kucchimhi",
  "atk-s0510a1:1208_2": "nibbatti. Taṁ vayappattaṁ mātāpitaro gharabandhanena bandhitukāmā hutvā tassa ārocesuṁ.",
  "atk-s0510a1:1208_3": "So sāriputtattherassa pabbajitabhāvaṁ sutvā “mayhaṁ jeṭṭhabhātā ayyo upatisso imaṁ",
  "atk-s0510a1:1208_4": "vibhavaṁ chaḍḍetvā pabbajito, tena vantaṁ kheḷapiṇḍaṁ kathāhaṁ anubhavissāmī”ti jātasaṁvego",
  "atk-s0510a1:1208_5": "pāsaṁ anupagacchamānamigo viya ñātake vañcetvā hetusampattiyā codiyamāno bhikkhūnaṁ",
  "atk-s0510a1:1208_6": "santikaṁ gantvā dhammasenāpatino kaniṭṭhabhāvaṁ nivedetvā attano pabbajjāya chandaṁ",
  "atk-s0510a1:1208_7": "ārocesi. Bhikkhū taṁ pabbājetvā paripuṇṇavīsativassaṁ upasampādetvā kammaṭṭhāne niyojesuṁ.",
  "atk-s0510a1:1208_8": "So kammaṭṭhānaṁ gahetvā khadiravanaṁ pavisitvā vissamanto ghaṭento vāyamanto ñāṇassa",
  "atk-s0510a1:1208_9": "paripākaṁ gatattā nacirasseva chaḷabhiñño arahā ahosi. So arahā hutvā satthāraṁ dhammasenāpatiñca",
  "atk-s0510a1:1208_10": "vandituṁ senāsanaṁ saṁsāmetvā pattacīvaramādāya nikkhamitvā anupubbena sāvatthiṁ",
  "atk-s0510a1:1208_11": "patvā jetavanaṁ pavisitvā satthāraṁ dhammasenāpatiñca vanditvā katipāhaṁ jetavane",
  "atk-s0510a1:1208_12": "vihāsi. Atha naṁ satthā ariyagaṇamajjhe nisinno āraññakānaṁ bhikkhūnaṁ aggaṭṭhāne",
  "atk-s0510a1:1208_13": "ṭhapesi – “etadaggaṁ, bhikkhave, mama sāvakānaṁ bhikkhūnaṁ āraññakānaṁ yadidaṁ revato”ti.",
  "atk-s0510a1:1209_0": "628. Evaṁ etadaggaṭṭhānaṁ patvā attano pubbakammaṁ saritvā pītisomanassavasena pubbacaritāpadānaṁ",
  "atk-s0510a1:1209_1": "pakāsento gaṅgā bhāgīrathītiādimāha. Tattha gaṅgāti gāyamānā ghosaṁ kurumānā gacchatīti",
  "atk-s0510a1:1209_2": "gaṅgā. Atha vā go vuccati pathavī, tasmiṁ gatā pavattāti gaṅgā. Anotattadahaṁ tikkhattuṁ",
  "atk-s0510a1:1209_3": "padakkhiṇaṁ katvā gataṭṭhāne āvaṭṭagaṅgāti ca pabbatamatthakena gataṭṭhāne bahalagaṅgāti",
  "atk-s0510a1:1209_4": "ca tiracchānapabbataṁ vijjhitvā gataṭṭhāne umaṅgagaṅgāti ca tato bahalapabbataṁ paharitvā",
  "atk-s0510a1:1209_5": "pañcayojanaṁ ākāsena gataṭṭhāne ākāsagaṅgāti ca tassā patitaṭṭhānaṁ bhinditvā jātaṁ",
  "atk-s0510a1:1209_6": "pañca yojanaṁ pokkharaṇīkūlaṁ bhinditvā tattha pana pañcaṅguli viya pañca dhārā hutvā",
  "atk-s0510a1:1209_7": "gaṅgā yamunā sarabhū mahī aciravatīti pañca nāmā hutvā jambudīpaṁ pañca bhāgaṁ pañca",
  "atk-s0510a1:1209_8": "koṭṭhāsaṁ katvā pañca bhāge pañca koṭṭhāse itā gatā pavattāti bhāgīrathī. Gaṅgā ca",
  "atk-s0510a1:1209_9": "sā bhāgīrathī ceti gaṅgābhāgīrathī. “Bhāgīrathī gaṅgā”ti vattabbe gāthābandhasukhatthaṁ",
  "atk-s0510a1:1209_10": "pubbacariyavasena vuttanti daṭṭhabbaṁ. Himavantā pabhāvitāti satte hiṁsati sītena",
  "atk-s0510a1:1209_11": "hanati matheti āloḷetīti himo, himo assa atthīti himavā, tato himavantato paṭṭhāya",
  "atk-s0510a1:1209_12": "pabhāvitā pavattā sandamānāti himavantapabhāvitā. Kutitthe nāviko āsinti tassā gaṅgāya",
  "atk-s0510a1:1209_13": "caṇḍasotasamāpanne visamatitthe kevaṭṭakule uppanno nāviko āsiṁ ahosinti attho. Orime",
  "atk-s0510a1:1209_14": "ca tariṁ ahanti sampattasampattamanusse pārimā tīrā orimaṁ tīraṁ ahaṁ tariṁ tāresinti attho.",
  "atk-s0510a1:1210_0": "629.Padumuttaro nāyakoti dvipadānaṁ uttamo satte nibbānaṁ nāyako pāpanako padumuttarabuddho",
  "atk-s0510a1:1210_1": "mama puññasampattiṁ nipphādento. Vasīsatasahassehi khīṇāsavasatasahassehi gaṅgāsotaṁ",
  "atk-s0510a1:1210_2": "tarituṁ titthaṁ pattoti sambandho.",
  "atk-s0510a1:1211_0": "630.Bahū nāvā samānetvāti sampattaṁ taṁ sammāsambuddhaṁ disvā vaḍḍhakīhi suṭṭhu saṅkhataṁ",
  "atk-s0510a1:1211_1": "kataṁ nipphāditaṁ bahū nāvāyo samānetvā dve dve nāvāyo ekato katvā tassā nāvāya upari",
  "atk-s0510a1:1211_2": "maṇḍapachadanaṁ katvā narāsabhaṁ padumuttarasambuddhaṁ paṭimāniṁ pūjesinti attho.",
  "atk-s0510a1:1212_0": "631.Āgantvānaca sambuddhoti evaṁ saṅghaṭitāya nāvāya tattha āgantvāna tañca nāvakaṁ",
  "atk-s0510a1:1212_1": "nāvamuttamaṁ āruhīti sambandho. Vārimajjhe ṭhito satthāti nāvamārūḷho satthā gaṅgājalamajjhe",
  "atk-s0510a1:1212_2": "ṭhito samāno imā somanassapaṭisaṁyuttagāthā abhāsatha kathesīti sambandho.",
  "atk-s0510a1:1213_0": "632.Yo so tāresi sambuddhanti yo so nāviko gaṅgāsotāya sambuddhaṁ atāresi. Saṅghañcāpi",
  "atk-s0510a1:1213_1": "anāsavanti na kevalameva sambuddhaṁ tāresi, anāsavaṁ nikkilesaṁ saṅghañcāpi tāresīti",
  "atk-s0510a1:1213_2": "attho. Tena cittapasādenāti tena nāvāpājanakāle uppannena somanassasahagatacittapasādena",
  "atk-s0510a1:1213_3": "devaloke chasu kāmasaggesu ramissati dibbasampattiṁ anubhavissatīti attho.",
  "atk-s0510a1:1214_0": "633.Nibbattissatite byamhanti devaloke uppannassa te tuyhaṁ byamhaṁ vimānaṁ sukataṁ",
  "atk-s0510a1:1214_1": "suṭṭhu nibbattaṁ nāvasaṇṭhitaṁ nāvāsaṇṭhānaṁ nibbattissati pātubhavissatīti attho.",
  "atk-s0510a1:1214_2": "Ākāse pupphachadananti nāvāya uparimaṇḍapakatakammassa nissandena sabbadā gatagataṭṭhāne",
  "atk-s0510a1:1214_3": "ākāse pupphachadanaṁ dhārayissatīti sambandho.",
  "atk-s0510a1:1215_0": "634.Aṭṭhapaññāsakappamhīti ito puññakaraṇakālato paṭṭhāya aṭṭhapaṇṇāsakappaṁ atikkamitvā",
  "atk-s0510a1:1215_1": "nāmena tārako nāma cakkavattī khattiyo cāturanto catūsu dīpesu issaro vijitāvī jitavanto",
  "atk-s0510a1:1215_2": "bhavissatīti sambandho. Sesagāthā uttānatthāva.",
  "atk-s0510a1:1216": "637.Revato nāma nāmenāti revatīnakkhattena jātattā “revato”ti laddhanāmo brahmabandhu brāhmaṇaputtabhūto bhavissati brāhmaṇakule uppajjissatīti attho.",
  "atk-s0510a1:1217": "639.Nibbāyissatināsavoti nikkileso khandhaparinibbānena nibbāyissati.",
  "atk-s0510a1:1218_0": "640.Vīriyaṁ me dhuradhorayhanti evaṁ padumuttarena bhagavatā byākato ahaṁ kamena",
  "atk-s0510a1:1218_1": "pāramitākoṭiṁ patvā me mayhaṁ vīriyaṁ asithilavīriyaṁ dhuradhorayhaṁ dhuravāhaṁ dhurādhāraṁ",
  "atk-s0510a1:1218_2": "yogehi khemassa nibbhayassa nibbānassa adhivāhanaṁ āvahanaṁ ahosīti attho. Dhāremi",
  "atk-s0510a1:1218_3": "antimaṁ dehanti idānāhaṁ sammāsambuddhasāsane pariyosānasarīraṁ dhāremīti sambandho.",
  "atk-s0510a1:1219_0": "So aparabhāge attano jātagāmaṁ gantvā “cālā, upacālā, sīsūpacālā”ti tissannaṁ bhaginīnaṁ",
  "atk-s0510a1:1219_1": "putte “cālā, upacālā, sīsūpacālā”ti tayo bhāgineyye ānetvā pabbājetvā kammaṭṭhāne",
  "atk-s0510a1:1219_2": "niyojesi. Te kammaṭṭhānaṁ anuyuttā vihariṁsu.",
  "atk-s0510a1:1220_0": "Tasmiñca samaye therassa kocideva ābādho uppanno, taṁ sutvā sāriputtatthero – “revatassa",
  "atk-s0510a1:1220_1": "gilānapucchanaṁ adhigamapucchanañca karissāmī”ti upagañchi. Revatatthero dhammasenāpatiṁ",
  "atk-s0510a1:1220_2": "dūratova āgacchantaṁ disvā tesaṁ sāmaṇerānaṁ satuppādavasena ovadiyamāno cāletigāthaṁ",
  "atk-s0510a1:1220_3": "abhāsittha. Tattha cāle upacāle sīsūpacāleti tesaṁ ālapanaṁ. Cālā, upacālā, sīsūpacālāti",
  "atk-s0510a1:1220_4": "hi itthiliṅgavasena laddhanāmā tayo dārakā pabbajitāpi tathā vohariyyanti. “Cālī,",
  "atk-s0510a1:1220_5": "upacālī, sīsūpacālīti tesaṁ nāmānī”ti ca vadanti. Yadatthaṁ “cāle”tiādinā āmantanaṁ",
  "atk-s0510a1:1220_6": "kataṁ, taṁ dassento “patissatā nu kho viharathā”ti vatvā tattha kāraṇaṁ āha – “āgato",
  "atk-s0510a1:1220_7": "vo vālaṁ viya vedhī”ti. Patissatāti patissatikā. Khoti avadhāraṇe. Āgatoti āgañchi.",
  "atk-s0510a1:1220_8": "Voti tumhākaṁ. Vālaṁ viya vedhīti vālavedhi viya. Ayañhettha saṅkhepattho – tikkhajavananibbedhikapaññatāya",
  "atk-s0510a1:1220_9": "vālavedhirūpo satthukappo tumhākaṁ mātulatthero āgato, tasmā samaṇasaññaṁ upaṭṭhapetvā",
  "atk-s0510a1:1220_10": "satisampajaññayuttā eva hutvā viharatha, yathādhigate vihāre appamattā bhavathāti.",
  "atk-s0510a1:1221_0": "Taṁ sutvā te sāmaṇerā dhammasenāpatissa paccuggamanādivattaṁ katvā ubhinnaṁ mātulattherānaṁ",
  "atk-s0510a1:1221_1": "paṭisanthāravelāyaṁ nātidūre samādhiṁ samāpajjitvā nisīdiṁsu. Dhammasenāpati revatattherena",
  "atk-s0510a1:1221_2": "saddhiṁ paṭisanthāraṁ katvā uṭṭhāyāsanā te sāmaṇere upasaṅkami. Te tathā kālaparicchedassa",
  "atk-s0510a1:1221_3": "katattā there upasaṅkamante uṭṭhahitvā vanditvā aṭṭhaṁsu. Thero – “katarakataravihārena",
  "atk-s0510a1:1221_4": "viharathā”ti pucchitvā tehi “imāya imāyā”ti vutte dārakepi evaṁ vinento – “mayhaṁ",
  "atk-s0510a1:1221_5": "bhātiko saccavādī vata dhammassa anudhammacāri”nti theraṁ pasaṁsanto pakkāmi. Sesamettha uttānatthamevāti.",
  "atk-s0510a1:1222": "Khadiravaniyattheraapadānavaṇṇanā samattā.",
  "atk-s0510a1:1223": "3-10. Ānandattheraapadānavaṇṇanā",
  "atk-s0510a1:1224_0": "Ārāmadvārā nikkhammātiādikaṁ āyasmato ānandattherassa apadānaṁ. Ayampi purimabuddhesu",
  "atk-s0510a1:1224_1": "katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a1:1224_2": "bhagavato kāle haṁsavatīnagare satthu vemātikabhātā hutvā nibbatti. Sumanotissa nāmaṁ",
  "atk-s0510a1:1224_3": "ahosi. Pitā panassa nandarājā nāma. So attano puttassa sumanakumārassa vayappattassa",
  "atk-s0510a1:1224_4": "haṁsavatīnagarato vīsayojanasate ṭhāne bhoganagaraṁ adāsi. So kadāci kadāci āgantvā",
  "atk-s0510a1:1224_5": "satthārañca pitarañca passati. Tadā rājā satthārañca satasahassaparimāṇaṁ bhikkhusaṅghañca",
  "atk-s0510a1:1224_6": "sayameva sakkaccaṁ upaṭṭhahi, aññesaṁ upaṭṭhātuṁ na deti.",
  "atk-s0510a1:1225_0": "Tena samayena paccanto kupito ahosi. Kumāro tassa kupitabhāvaṁ rañño anārocetvā sayameva",
  "atk-s0510a1:1225_1": "taṁ vūpasamesi. Taṁ sutvā rājā tuṭṭhamānaso “varaṁ te tāva dammi, gaṇhāhī”ti āha.",
  "atk-s0510a1:1225_2": "Kumāro “satthāraṁ bhikkhusaṅghañca temāsaṁ upaṭṭhahanto jīvitaṁ avañjhaṁ kātuṁ icchāmī”ti",
  "atk-s0510a1:1225_3": "āha. “Etaṁ na sakkā, aññaṁ vadehī”ti. “Deva, khattiyānaṁ dve kathā nāma natthi, etaṁ",
  "atk-s0510a1:1225_4": "me dehi, na mayhaṁ aññenattho, sace satthā anujānāti, dinnamevā”ti. So “satthu cittaṁ",
  "atk-s0510a1:1225_5": "jānissāmī”ti vihāraṁ gato. Tena ca samayena bhagavā gandhakuṭiṁ paviṭṭho hoti. So",
  "atk-s0510a1:1225_6": "bhikkhū upasaṅkamitvā “ahaṁ, bhante, bhagavantaṁ dassanāya āgato, dassetha ma”nti.",
  "atk-s0510a1:1225_7": "Bhikkhū “sumano nāma thero satthu upaṭṭhāko, tassa santikaṁ gacchāhī”ti āhaṁsu. So",
  "atk-s0510a1:1225_8": "therassa santikaṁ gantvā “satthāraṁ, bhante, dassethā”ti āha. Atha thero tassa passantasseva",
  "atk-s0510a1:1225_9": "pathaviyaṁ nimujjitvā bhagavantaṁ upasaṅkamitvā “rājaputto, bhante, tumhākaṁ dassanāya",
  "atk-s0510a1:1225_10": "āgato”ti āha. “Tena hi bhikkhu bahi āsanaṁ paññapehī”ti. Thero punapi buddhāsanaṁ",
  "atk-s0510a1:1225_11": "gahetvā antogandhakuṭiyaṁ nimujjitvā tassa passantassa bahipariveṇe pātubhavitvā",
  "atk-s0510a1:1225_12": "gandhakuṭipariveṇe āsanaṁ paññāpesi. Kumāro taṁ disvā “mahanto vatāyaṁ bhikkhū”ti cittaṁ uppādesi.",
  "atk-s0510a1:1226_0": "Bhagavāpi gandhakuṭito nikkhamitvā paññattāsane nisīdi. Rājaputto satthāraṁ vanditvā",
  "atk-s0510a1:1226_1": "paṭisanthāraṁ katvā “ayaṁ, bhante, thero tumhākaṁ sāsane vallabho maññe”ti? “Āma,",
  "atk-s0510a1:1226_2": "kumāra, vallabho”ti. “Kiṁ katvā, bhante, esa vallabho”ti? “Dānādīni puññāni katvā”ti.",
  "atk-s0510a1:1226_3": "“Bhagavā, ahampi ayaṁ thero viya anāgate buddhasāsane vallabho hotukāmo”ti so buddhappamukhassa",
  "atk-s0510a1:1226_4": "saṅghassa sattāhaṁ khandhāvāre bhattaṁ datvā sattame divase, “bhante, mayā pitu santikā",
  "atk-s0510a1:1226_5": "tumhākaṁ temāsaṁ paṭijagganavaro laddho, temāsaṁ me vassāvāsaṁ adhivāsethā”ti vatvā",
  "atk-s0510a1:1226_6": "satthu adhivāsanaṁ viditvā saparivāraṁ bhagavantaṁ gahetvā yojane yojane satthu bhikkhusaṅghassa",
  "atk-s0510a1:1226_7": "ca vasanānucchavike vihāre kāretvā tattha tattha vasāpento attano vasanaṭṭhānasamīpe",
  "atk-s0510a1:1226_8": "satasahassena kīte sobhananāmake uyyāne satasahassena kāritaṁ vihāraṁ pavesāpetvā –",
  "atk-s0510a1:1227": "“Satasahassena me kītaṁ, satasahassena kāritaṁ;",
  "atk-s0510a1:1228": "Sobhanaṁ nāma uyyānaṁ, paṭiggaṇha mahāmunī”ti. –",
  "atk-s0510a1:1229_0": "Udakaṁ pātesi. So vassūpanāyikadivase satthu mahādānaṁ pavattetvā “iminā nīhārena",
  "atk-s0510a1:1229_1": "dānaṁ dadeyyāthā”ti puttadāre amacce ca dāne kiccakaraṇe ca niyojetvā sayaṁ sumanattherassa",
  "atk-s0510a1:1229_2": "vasanaṭṭhānasamīpeyeva vasanto evaṁ attano vasanaṭṭhāne satthāraṁ temāsaṁ upaṭṭhahi.",
  "atk-s0510a1:1229_3": "Upakaṭṭhāya pana pavāraṇāya gāmaṁ pavisitvā sattāhaṁ mahādānaṁ pavattetvā sattame",
  "atk-s0510a1:1229_4": "divase satthu bhikkhusaṅghassa ca pādamūle ticīvare ṭhapetvā vanditvā “bhante, yadetaṁ",
  "atk-s0510a1:1229_5": "mayā khandhāvārato paṭṭhāya puññaṁ kataṁ, na taṁ sakkasampattiādīnaṁ atthāya kataṁ,",
  "atk-s0510a1:1229_6": "atha kho ahampi sumanatthero viya anāgate ekassa buddhassa upaṭṭhāko vallabho bhaveyya”nti",
  "atk-s0510a1:1229_7": "patthanaṁ akāsi. Satthā tassa anantarāyataṁ disvā byākaritvā pakkāmi.",
  "atk-s0510a1:1230_0": "So tasmiṁ buddhuppāde vassasatasahassaṁ puññāni katvā tato parampi tattha tattha",
  "atk-s0510a1:1230_1": "bhave uḷārāni puññakammāni upacinitvā devamanussesu saṁsaranto kassapabhagavato kāle",
  "atk-s0510a1:1230_2": "kulagehe nibbatto viññutaṁ patvā ekassa therassa piṇḍāya carato pattaggahaṇatthaṁ",
  "atk-s0510a1:1230_3": "uttarasāṭakaṁ katvā pūjaṁ akāsi. Puna sagge nibbattitvā tato cuto bārāṇasirājā hutvā",
  "atk-s0510a1:1230_4": "aṭṭha paccekabuddhe disvā te bhojetvā attano maṅgaluyyāne aṭṭha paṇṇasālāyo kāretvā",
  "atk-s0510a1:1230_5": "tesaṁ nisīdanatthāya aṭṭha sabbaratanamayapīṭhe ceva maṇiādhārake ca paṭiyādetvā",
  "atk-s0510a1:1230_6": "dasavassasahassāni upaṭṭhānaṁ akāsi, etāni pākaṭāni.",
  "atk-s0510a1:1231_0": "Kappasatasahassaṁ pana tattha tattha bhave puññāni upacinanto amhākaṁ bodhisattena",
  "atk-s0510a1:1231_1": "saddhiṁ tusitapure nibbattitvā tato cuto amitodanasakkassa gehe nibbattitvā sabbe",
  "atk-s0510a1:1231_2": "ñātake ānandite karonto jātoti ānandotveva nāmaṁ labhi. So anukkamena vayappatto",
  "atk-s0510a1:1231_3": "katābhinikkhamane sammāsambodhiṁ patvā pavattitavaradhammacakke paṭhamaṁ kapilavatthuṁ",
  "atk-s0510a1:1231_4": "gantvā tato nikkhamante bhagavati tassa parivāratthaṁ pabbajituṁ nikkhamantehi bhaddiyādīhi",
  "atk-s0510a1:1231_5": "saddhiṁ nikkhamitvā bhagavato santike pabbajitvā āyasmato puṇṇassa mantāṇiputtassa",
  "atk-s0510a1:1231_6": "santike dhammakathaṁ sutvā sotāpattiphale patiṭṭhahi.",
  "atk-s0510a1:1232_0": "Tena ca samayena bhagavato paṭhamabodhiyaṁ vīsativassāni anibaddhā upaṭṭhākā ahesuṁ.",
  "atk-s0510a1:1232_1": "Ekadā nāgasamālo pattacīvaraṁ gahetvā vicarati, ekadā nāgito, ekadā upavāno, ekadā",
  "atk-s0510a1:1232_2": "sunakkhatto, ekadā cundo samaṇuddeso, ekadā sāgato, ekadā meghiyo, te yebhuyyena",
  "atk-s0510a1:1232_3": "satthu cittaṁ nārādhayiṁsu. Athekadivasaṁ bhagavā gandhakuṭipariveṇe paññattavarabuddhāsane",
  "atk-s0510a1:1232_4": "bhikkhusaṅghaparivuto nisinno bhikkhū āmantesi – “ahaṁ, bhikkhave, idāni mahallako",
  "atk-s0510a1:1232_5": "ekacce bhikkhū ‘iminā maggena gacchāmī’ti vutte aññena maggena gacchanti, ekacce",
  "atk-s0510a1:1232_6": "mayhaṁ pattacīvaraṁ bhūmiyaṁ nikkhipanti, mayhaṁ nibaddhupaṭṭhākaṁ ekaṁ bhikkhuṁ",
  "atk-s0510a1:1232_7": "vijānathā”ti. Taṁ sutvā bhikkhūnaṁ dhammasaṁvego udapādi. Athāyasmā sāriputto uṭṭhāya",
  "atk-s0510a1:1232_8": "bhagavantaṁ vanditvā “ahaṁ, bhante, tumhe upaṭṭhahissāmī”ti āha. Taṁ bhagavā paṭikkhipi.",
  "atk-s0510a1:1232_9": "Etenupāyena mahāmoggallānaṁ ādiṁ katvā sabbe mahāsāvakā “ahaṁ upaṭṭhahissāmi, ahaṁ",
  "atk-s0510a1:1232_10": "upaṭṭhahissāmī”ti uṭṭhahiṁsu ṭhapetvā āyasmantaṁ ānandaṁ. Tepi bhagavā paṭikkhipi.",
  "atk-s0510a1:1233_0": "Ānando pana tuṇhīyeva nisīdi. Atha naṁ bhikkhū āhaṁsu – “āvuso, tvampi satthu upaṭṭhākaṭṭhānaṁ",
  "atk-s0510a1:1233_1": "yācāhī”ti. “Yācitvā laddhupaṭṭhānaṁ nāma kīdisaṁ hoti? Sace ruccati, satthā sayameva",
  "atk-s0510a1:1233_2": "vakkhatī”ti. Atha bhagavā – “na, bhikkhave, ānando aññehi ussāhetabbo, sayameva jānitvā",
  "atk-s0510a1:1233_3": "maṁ upaṭṭhahissatī”ti āha. Tato bhikkhū “uṭṭhehi, āvuso ānanda, satthāraṁ upaṭṭhākaṭṭhānaṁ",
  "atk-s0510a1:1233_4": "yācāhī”ti āhaṁsu. Thero uṭṭhahitvā “sace me, bhante, bhagavā attanā laddhaṁ paṇītaṁ",
  "atk-s0510a1:1233_5": "cīvaraṁ na dassati, paṇītaṁ piṇḍapātaṁ na dassati, ekagandhakuṭiyaṁ vasituṁ na dassati,",
  "atk-s0510a1:1233_6": "nimantanaṁ gahetvā na gamissati, evāhaṁ bhagavantaṁ upaṭṭhahissāmī”ti āha. “Ettake",
  "atk-s0510a1:1233_7": "guṇe labhato satthu upaṭṭhānaṁ ko bhāro”ti upavādamocanatthaṁ ime cattāro paṭikkhepā,",
  "atk-s0510a1:1233_8": "“sace, bhante, bhagavā mayā gahitaṁ nimantanaṁ gamissati, sacāhaṁ desantarato āgatāgate",
  "atk-s0510a1:1233_9": "tāvadeva dassetuṁ labhāmi, yadā me kaṅkhā uppajjati, tāvadeva bhagavantaṁ upasaṅkamitvā",
  "atk-s0510a1:1233_10": "pucchituṁ labhāmi, sace bhagavā parammukhā desitaṁ dhammaṁ puna mayhaṁ byākarissasi,",
  "atk-s0510a1:1233_11": "evāhaṁ bhagavantaṁ upaṭṭhahissāmi”. “Ettakampi satthu santike anuggahaṁ na labhatī”ti",
  "atk-s0510a1:1233_12": "upavādamocanatthañceva dhammabhaṇḍāgārikabhāvaparipūraṇatthañca imā catasso yācanāti",
  "atk-s0510a1:1233_13": "ime aṭṭha vare gahetvā nibaddhupaṭṭhāko ahosi. Tasseva ṭhānantarassa atthāya kappasatasahassaṁ",
  "atk-s0510a1:1233_14": "pūritānaṁ pāramīnaṁ phalaṁ pāpuṇi.",
  "atk-s0510a1:1234_0": "So upaṭṭhākaṭṭhānaṁ laddhadivasato paṭṭhāya dasabalaṁ duvidhena udakena tividhena",
  "atk-s0510a1:1234_1": "dantakaṭṭhena hatthapādaparikammena piṭṭhiparikammena gandhakuṭipariveṇasammajjanenāti",
  "atk-s0510a1:1234_2": "evamādīhi kiccehi upaṭṭhahanto – “imāya nāma velāya satthu idaṁ nāma laddhuṁ vaṭṭati,",
  "atk-s0510a1:1234_3": "idaṁ nāma kātuṁ vaṭṭatī”ti divasabhāgaṁ santikāvacaro hutvā rattibhāge mahantaṁ daṇḍadīpikaṁ",
  "atk-s0510a1:1234_4": "gahetvā gandhakuṭipariveṇaṁ navavāre anupariyāyati satthari pakkosante paṭivacanadānāya,",
  "atk-s0510a1:1234_5": "thinamiddhavinodanatthaṁ. Atha naṁ satthā jetavane ariyagaṇamajjhe nisinno anekapariyāyena",
  "atk-s0510a1:1234_6": "pasaṁsitvā bahussutānaṁ satimantānaṁ gatimantānaṁ dhitimantānaṁ upaṭṭhākānañca bhikkhūnaṁ aggaṭṭhāne ṭhapesi.",
  "atk-s0510a1:1235_0": "Evaṁ satthārā pañcasu ṭhānesu etadagge ṭhapito catūhi acchariyabbhūtadhammehi samannāgato",
  "atk-s0510a1:1235_1": "satthu dhammakosārakkho ayaṁ mahāthero sekhova samāno satthari parinibbute heṭṭhā",
  "atk-s0510a1:1235_2": "vuttanayena bhikkhūhi samuttejito devatāya ca saṁvejito “sveyeva ca dāni dhammasaṅgīti",
  "atk-s0510a1:1235_3": "kātabbā, na kho pana metaṁ patirūpaṁ, yvāyaṁ sekho sakaraṇīyo asekhehi therehi saddhiṁ",
  "atk-s0510a1:1235_4": "dhammaṁ gāyituṁ sannipātaṁ gantu”nti sañjātussāho vipassanaṁ paṭṭhapetvā bahudeva",
  "atk-s0510a1:1235_5": "rattiṁ vipassanāya kammaṁ karonto caṅkame vīriyasamataṁ alabhitvā tato vihāraṁ pavisitvā",
  "atk-s0510a1:1235_6": "sayane nisīditvā sayitukāmo kāyaṁ āvaṭṭesi. Apattañca sīsaṁ bimbohanaṁ, pādā ca bhūmito",
  "atk-s0510a1:1235_7": "muttamattā, ekasmiṁ antare anupādāya āsavehi cittaṁ vimucci, chaḷabhiñño ahosi.",
  "atk-s0510a1:1236_0": "644. Evaṁ chaḷabhiññādiguṇapaṭimaṇḍito upaṭṭhākādiguṇehi etadaggaṭṭhānaṁ patto attano",
  "atk-s0510a1:1236_1": "pubbakammaṁ saritvā somanassavasena pubbacaritāpadānaṁ dassento ārāmadvārā nikkhammātiādimāha.",
  "atk-s0510a1:1236_2": "Tattha ārāmadvārāti sabbasattānaṁ dhammadesanatthāya vihāradvārato nikkhamitvā bahidvārasamīpe",
  "atk-s0510a1:1236_3": "katamaṇḍapamajjhe supaññattavarabuddhāsane nisinno padumuttaro nāma mahāmuni sammāsambuddho.",
  "atk-s0510a1:1236_4": "Vassanto amataṁ vuṭṭhinti dhammadesanāmahāamatadhārāhi dhammavassaṁ vassanto. Nibbāpesi",
  "atk-s0510a1:1236_5": "mahājananti mahājanassa cittasantānagatakilesaggiṁ nibbāpesi vūpasamesi, mahājanaṁ",
  "atk-s0510a1:1236_6": "nibbānāmatapānena santiṁ sītibhāvaṁ pāpesīti attho.",
  "atk-s0510a1:1237_0": "645.Satasahassaṁ te dhīrāti parivārasampattiṁ dassento āha. Chahi abhiññāhi iddhividhādiñāṇakoṭṭhāsehi",
  "atk-s0510a1:1237_1": "samannāgatā anekasatasahassacakkavāḷesu khaṇena gantuṁ samatthāhi iddhīhi samannāgatattā",
  "atk-s0510a1:1237_2": "mahiddhikāte dhīrā satasahassakhīṇāsavā chāyāva anapāyinīti katthaci anapagatā chāyā",
  "atk-s0510a1:1237_3": "iva taṁ sambuddhaṁ padumuttaraṁ bhagavantaṁ parivārenti parivāretvā dhammaṁ suṇantīti attho.",
  "atk-s0510a1:1238_0": "646.Hatthikkhandhagato āsinti tadā bhagavato dhammadesanāsamaye ahaṁ hatthipiṭṭhe",
  "atk-s0510a1:1238_1": "nisinno āsiṁ ahosinti attho. Setacchattaṁvaruttamanti patthetabbaṁ uttamaṁ setacchattaṁ",
  "atk-s0510a1:1238_2": "mama matthake dhārayanto hatthipiṭṭhe nisinnoti sambandho. Sucārurūpaṁ disvānāti",
  "atk-s0510a1:1238_3": "sundaraṁ cāruṁ manohararūpavantaṁ dhammaṁ desiyamānaṁ sambuddhaṁ disvā me mayhaṁ",
  "atk-s0510a1:1238_4": "vitti santuṭṭhi somanassaṁ udapajjatha uppajjatīti attho.",
  "atk-s0510a1:1239_0": "647.Oruyha hatthikkhandhamhāti taṁ bhagavantaṁ nisinnaṁ disvā hatthipiṭṭhito oruyha",
  "atk-s0510a1:1239_1": "orohitvā narāsabhaṁ naravasabhaṁ upagacchiṁ samīpaṁ gatoti attho. Ratanamayachattaṁ",
  "atk-s0510a1:1239_2": "meti ratanabhūsitaṁ me mayhaṁ chattaṁ buddhaseṭṭhassa matthake dhārayinti sambandho.",
  "atk-s0510a1:1240_0": "648.Mama saṅkappamaññāyāti mayhaṁ pasādena uppannaṁ saṅkappaṁ ñatvā isīnaṁ antare",
  "atk-s0510a1:1240_1": "mahantabhūto so padumuttaro bhagavā. Taṁ kathaṁ ṭhapayitvānāti taṁ attanā desiyamānaṁ",
  "atk-s0510a1:1240_2": "dhammakathaṁ ṭhapetvā mama byākaraṇatthāya imā gāthā abhāsatha kathesīti attho.",
  "atk-s0510a1:1241_0": "649. Kathanti ce? Yo sotiādimāha. Soṇṇālaṅkārabhūsitaṁ chattaṁ yo so rājakumāro me",
  "atk-s0510a1:1241_1": "matthake dhāresīti sambandho. Tamahaṁ kittayissāmīti taṁ rājakumāraṁ ahaṁ kittayissāmi",
  "atk-s0510a1:1241_2": "pākaṭaṁ karissāmi. Suṇotha mama bhāsatoti bhāsantassa mama vacanaṁ suṇotha ohitasotā",
  "atk-s0510a1:1241_3": "manasi karothāti attho.",
  "atk-s0510a1:1242_0": "650.Ito gantvā ayaṁ posoti ayaṁ rājakumāro ito manussalokato cuto tusitaṁ gantvā",
  "atk-s0510a1:1242_1": "āvasissati tattha viharissati. Tattha accharāhi purakkhato parivārito tusitabhavanasampattiṁ",
  "atk-s0510a1:1242_2": "anubhossatīti sambandho.",
  "atk-s0510a1:1243_0": "651.Catuttiṁsakkhattunti tusitabhavanato cavitvā tāvatiṁsabhavane uppanno catuttiṁsavāre",
  "atk-s0510a1:1243_1": "devindo devarajjaṁ karissatīti sambandho. Balādhipo aṭṭhasatanti tāvatiṁsabhavanato",
  "atk-s0510a1:1243_2": "cuto manussaloke uppanno balādhipo caturaṅginiyā senāya adhipo padhāno aṭṭhasatajātīsu",
  "atk-s0510a1:1243_3": "padesarājā hutvā vasudhaṁ anekaratanavaraṁ pathaviṁ āvasissati puthabyaṁ viharissatīti attho.",
  "atk-s0510a1:1244": "652.Aṭṭhapaññāsakkhattunti aṭṭhapaññāsajātīsu cakkavattī rājā bhavissatīti attho. Mahiyā sakalajambudīpapathaviyā vipulaṁ asaṅkhyeyyaṁ padesarajjaṁ kārayissati.",
  "atk-s0510a1:1245": "654.Sakyānaṁkulaketussāti sakyarājūnaṁ kulassa dhajabhūtassa buddhassa ñātako bhavissatīti attho.",
  "atk-s0510a1:1246_0": "655.Ātāpīti vīriyavā. Nipakoti nepakkasaṅkhātāya paññāya samannāgato. Bāhusaccesu",
  "atk-s0510a1:1246_1": "bahussutabhāvesu piṭakattayadhāraṇesu kovido cheko. Nivātavutti anavaññattiko athaddho",
  "atk-s0510a1:1246_2": "kāyapāgabbiyādithaddhabhāvavirahito sabbapāṭhī sakalapiṭakattayadhārī bhavissatīti sambandho.",
  "atk-s0510a1:1247_0": "656.Padhānapahitatto soti so ānandatthero vīriyakaraṇāya pesitacitto. Upasanto nirūpadhīti",
  "atk-s0510a1:1247_1": "rāgūpadhidosūpadhimohūpadhīhi virahito, sotāpattimaggena pahātabbakilesānaṁ pahīnattā",
  "atk-s0510a1:1247_2": "upasanto santakāyacitto.",
  "atk-s0510a1:1248_0": "657.Santi āraññakāti araññe bhavā mahāvane jātā. Saṭṭhihāyanāti saṭṭhivassakāle hāyanabalā.",
  "atk-s0510a1:1248_1": "Tidhā pabhinnāti akkhikaṇṇakosasaṅkhātehi tīhi ṭhānehi bhinnamadā. Mātaṅgāti mātaṅgahatthikule",
  "atk-s0510a1:1248_2": "jātā. Īsādantāti rathīsāsadisadantā. Urūḷhavā rājavāhanā. Kuñjarasaṅkhātā nāgā hatthirājāno",
  "atk-s0510a1:1248_3": "santi saṁvijjanti yathā, tathā satasahassasaṅkhyā khīṇāsavasaṅkhātā paṇḍitā mahiddhikā",
  "atk-s0510a1:1248_4": "arahantanāgā santi, sabbe te arahantanāgā buddhanāgarājassa. Na honti paṇidhimhi",
  "atk-s0510a1:1248_5": "teti te paṇidhimhi tādisā na honti, kiṁ sabbe te bhayabhītā sakabhāvena saṇṭhātuṁ",
  "atk-s0510a1:1248_6": "asamatthāti attho. Sesaṁ vuttanayattā uttānatthamevāti.",
  "atk-s0510a1:1249": "Ānandattheraapadānavaṇṇanā samattā.",
  "atk-s0510a1:1250": "Ettāvatā paṭhamā buddhavaggavaṇṇanā samattā.",
  "atk-s0510a1:1251": "Paṭhamo bhāgo niṭṭhito.",
  "atk-s0510a1:1252": "Namo tassa bhagavato arahato sammāsambuddhassa",
  "atk-s0510a1:1253": "Khuddakanikāye",
  "atk-s0510a1:1254": "Apadāna-aṭṭhakathā",
  "atk-s0510a1:1255": "(Dutiyo bhāgo)",
  "atk-s0510a1:1256": "Therāpadānaṁ"
}