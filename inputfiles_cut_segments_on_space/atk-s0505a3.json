{
  "atk-s0505a3:0": "4. Aṭṭhakavaggo",
  "atk-s0505a3:1": "1. Kāmasuttavaṇṇanā",
  "atk-s0505a3:2_0": "773.Kāmaṁkāmayamānassāti kāmasuttaṁ. Kā uppatti? Bhagavati kira sāvatthiyaṁ viharante",
  "atk-s0505a3:2_1": "aññataro brāhmaṇo sāvatthiyā jetavanassa ca antare aciravatīnadītīre “yavaṁ vapissāmī”ti",
  "atk-s0505a3:2_2": "khettaṁ kasati. Bhagavā bhikkhusaṅghaparivuto piṇḍāya pavisanto taṁ disvā āvajjento",
  "atk-s0505a3:2_3": "addasa – “assa brāhmaṇassa yavā vinassissantī”ti, puna upanissayasampattiṁ āvajjento",
  "atk-s0505a3:2_4": "cassa sotāpattiphalassa upanissayaṁ addasa. “Kadā pāpuṇeyyā”ti āvajjento “sasse vinaṭṭhe",
  "atk-s0505a3:2_5": "sokābhibhūto dhammadesanaṁ sutvā”ti addasa. Tato cintesi – “sacāhaṁ tadā eva brāhmaṇaṁ",
  "atk-s0505a3:2_6": "upasaṅkamissāmi, na me ovādaṁ sotabbaṁ maññissati. Nānārucikā hi brāhmaṇā, handa,",
  "atk-s0505a3:2_7": "naṁ ito pabhutiyeva saṅgaṇhāmi, evaṁ mayi muducitto hutvā tadā ovādaṁ sossatī”ti",
  "atk-s0505a3:2_8": "brāhmaṇaṁ upasaṅkamitvā āha – “kiṁ, brāhmaṇa, karosī”ti. Brāhmaṇo “evaṁ uccākulīno",
  "atk-s0505a3:2_9": "samaṇo gotamo mayā saddhiṁ paṭisanthāraṁ karotī”ti tāvatakeneva bhagavati pasannacitto",
  "atk-s0505a3:2_10": "hutvā “khettaṁ, bho gotama, kasāmi yavaṁ vapissāmī”ti āha. Atha sāriputtatthero cintesi",
  "atk-s0505a3:2_11": "– “bhagavā brāhmaṇena saddhiṁ paṭisanthāraṁ akāsi, na ca ahetu appaccayā tathāgatā",
  "atk-s0505a3:2_12": "evaṁ karonti, handāhampi tena saddhiṁ paṭisanthāraṁ karomī”ti brāhmaṇaṁ upasaṅkamitvā",
  "atk-s0505a3:2_13": "tatheva paṭisanthāramakāsi. Evaṁ mahāmoggallānatthero sesā ca asīti mahāsāvakā. Brāhmaṇo",
  "atk-s0505a3:2_14": "atīva attamano ahosi.",
  "atk-s0505a3:3_0": "Atha bhagavā sampajjamānepi sasse ekadivasaṁ katabhattakicco sāvatthito jetavanaṁ",
  "atk-s0505a3:3_1": "gacchanto maggā okkamma brāhmaṇassa santikaṁ gantvā āha – “sundaraṁ te, brāhmaṇa,",
  "atk-s0505a3:3_2": "yavakkhetta”nti. “Evaṁ, bho gotama, sundaraṁ, sace sampajjissati, tumhākampi saṁvibhāgaṁ",
  "atk-s0505a3:3_3": "karissāmī”ti. Athassa catumāsaccayena yavā nipphajjiṁsu. Tassa “ajja vā sve vā lāyissāmī”ti",
  "atk-s0505a3:3_4": "ussukkaṁ kurumānasseva mahāmegho uṭṭhahitvā sabbarattiṁ vassi. Aciravatī nadī pūrā",
  "atk-s0505a3:3_5": "āgantvā sabbaṁ yavaṁ vahi. Brāhmaṇo sabbarattiṁ anattamano hutvā pabhāte nadītīraṁ",
  "atk-s0505a3:3_6": "gato sabbaṁ sassavipattiṁ disvā “vinaṭṭhomhi, kathaṁ dāni jīvissāmī”ti balavasokaṁ",
  "atk-s0505a3:3_7": "uppādesi. Bhagavāpi tameva rattiṁ paccūsasamaye buddhacakkhunā lokaṁ volokento “ajja",
  "atk-s0505a3:3_8": "brāhmaṇassa dhammadesanākālo”ti ñatvā bhikkhācāravattena sāvatthiṁ pavisitvā brāhmaṇassa",
  "atk-s0505a3:3_9": "gharadvāre aṭṭhāsi. Brāhmaṇo bhagavantaṁ disvā “sokābhibhūtaṁ maṁ assāsetukāmo samaṇo",
  "atk-s0505a3:3_10": "gotamo āgato”ti cintetvā āsanaṁ paññāpetvā pattaṁ gahetvā bhagavantaṁ nisīdāpesi.",
  "atk-s0505a3:3_11": "Bhagavā jānantova brāhmaṇaṁ pucchi – “kiṁ brāhmaṇa paduṭṭhacitto vihāsī”ti? Āma,",
  "atk-s0505a3:3_12": "bho gotama, sabbaṁ me yavakkhettaṁ udakena vūḷhanti. Atha bhagavā “na, brāhmaṇa,",
  "atk-s0505a3:3_13": "vipanne domanassaṁ, sampanne ca somanassaṁ kātabbaṁ. Kāmā hi nāma sampajjantipi vipajjantipī”ti",
  "atk-s0505a3:3_14": "vatvā tassa brāhmaṇassa sappāyaṁ ñatvā dhammadesanāvasena imaṁ suttamabhāsi. Tattha",
  "atk-s0505a3:3_15": "saṅkhepato padatthasambandhamattameva vaṇṇayissāma, vitthāro pana niddese vuttanayeneva",
  "atk-s0505a3:3_16": "veditabbo. Yathā ca imasmiṁ sutte, evaṁ ito paraṁ sabbasuttesu.",
  "atk-s0505a3:4_0": "Tattha kāmanti manāpiyarūpāditebhūmakadhammasaṅkhātaṁ vatthukāmaṁ, kāmayamānassāti",
  "atk-s0505a3:4_1": "icchamānassa. Tassa ce taṁ samijjhatīti tassa kāmayamānassa sattassa taṁ kāmasaṅkhātaṁ",
  "atk-s0505a3:4_2": "vatthu samijjhati ce, sace so taṁ labhatīti vuttaṁ hoti. Addhā pītimano hotīti ekaṁsaṁ",
  "atk-s0505a3:4_3": "tuṭṭhacitto hoti. Laddhāti labhitvā. Maccoti satto. Yadicchatīti yaṁ icchati.",
  "atk-s0505a3:5_0": "774.Tassa ce kāmayānassāti tassa puggalassa kāme icchamānassa, kāmena vā yāyamānassa.",
  "atk-s0505a3:5_1": "Chandajātassāti jātataṇhassa. Jantunoti sattassa. Te kāmā parihāyantīti te kāmā parihāyanti",
  "atk-s0505a3:5_2": "ce. Sallaviddhova ruppatīti atha ayomayādinā sallena viddho viya pīḷīyati.",
  "atk-s0505a3:6_0": "775. Tatiyagāthāya saṅkhepattho – yo pana ime kāme tattha chandarāgavikkhambhanena",
  "atk-s0505a3:6_1": "vā samucchedena vā attano pādena sappassa siraṁ iva parivajjeti. So bhikkhu sabbaṁ",
  "atk-s0505a3:6_2": "lokaṁ visaritvā ṭhitattā loke visattikāsaṅkhātaṁ taṇhaṁ sato hutvā samativattatīti.",
  "atk-s0505a3:7_0": "776-8. Tato parāsaṁ tissannaṁ gāthānaṁ ayaṁ saṅkhepattho – yo etaṁ sālikkhettādiṁ",
  "atk-s0505a3:7_1": "khettaṁ vā gharavatthādiṁ vatthuṁ vā kahāpaṇasaṅkhātaṁ hiraññaṁ vā goassabhedaṁ gavāssaṁ",
  "atk-s0505a3:7_2": "vā itthisaññikā thiyo vā ñātibandhavādī bandhū vā aññe vā manāpiyarūpādī puthu kāme",
  "atk-s0505a3:7_3": "anugijjhati, taṁ puggalaṁ abalasaṅkhātā kilesā balīyanti sahanti maddanti, saddhābalādivirahena",
  "atk-s0505a3:7_4": "vā abalaṁ taṁ puggalaṁ abalā kilesā balīyanti, abalattā balīyantīti attho. Atha taṁ",
  "atk-s0505a3:7_5": "kāmagiddhaṁ kāme rakkhantaṁ pariyesantañca sīhādayo ca pākaṭaparissayā kāyaduccaritādayo",
  "atk-s0505a3:7_6": "ca apākaṭaparissayā maddanti, tato apākaṭaparissayehi abhibhūtaṁ taṁ puggalaṁ jātiādidukkhaṁ",
  "atk-s0505a3:7_7": "bhinnaṁ nāvaṁ udakaṁ viya anveti. Tasmā kāyagatāsatiādibhāvanāya jantu sadā sato",
  "atk-s0505a3:7_8": "hutvā vikkhambhanasamucchedavasena rūpādīsu vatthukāmesu sabbappakārampi kilesakāmaṁ",
  "atk-s0505a3:7_9": "parivajjento kāmāni parivajjaye. Evaṁ te kāme pahāya tappahānakaramaggeneva catubbidhampi",
  "atk-s0505a3:7_10": "tare oghaṁ tareyya tarituṁ sakkuṇeyya. Tato yathā puriso udakagarukaṁ nāvaṁ siñcitvā",
  "atk-s0505a3:7_11": "lahukāya nāvāya appakasireneva pāragū bhaveyya, pāraṁ gaccheyya, evameva attabhāvanāvaṁ",
  "atk-s0505a3:7_12": "kilesūdakagarukaṁ siñcitvā lahukena attabhāvena pāragū bhaveyya, sabbadhammapāraṁ",
  "atk-s0505a3:7_13": "nibbānaṁ gato bhaveyya, arahattappattiyā gaccheyya ca, anupādisesāya nibbānadhātuyā",
  "atk-s0505a3:7_14": "parinibbātīti arahattanikūṭena desanaṁ niṭṭhāpesi. Desanāpariyosāne brāhmaṇo ca brāhmaṇī",
  "atk-s0505a3:7_15": "ca sotāpattiphale patiṭṭhahiṁsūti.",
  "atk-s0505a3:8": "Paramatthajotikāya khuddaka-aṭṭhakathāya",
  "atk-s0505a3:9": "Suttanipāta-aṭṭhakathāya kāmasuttavaṇṇanā niṭṭhitā.",
  "atk-s0505a3:10": "2. Guhaṭṭhakasuttavaṇṇanā",
  "atk-s0505a3:11_0": "779.Sattoguhāyanti guhaṭṭhakasuttaṁ. Kā uppatti? Bhagavati kira sāvatthiyaṁ viharante",
  "atk-s0505a3:11_1": "āyasmā piṇḍolabhāradvājo kosambiyaṁ gaṁṅgātīre āvaṭṭakaṁ nāma utenassa uyyānaṁ, tattha",
  "atk-s0505a3:11_2": "agamāsi sītale padese divāvihāraṁ nisīditukāmo. Aññadāpi cāyaṁ gacchateva tattha",
  "atk-s0505a3:11_3": "pubbāsevanena yathā gavampatitthero tāvatiṁsabhavananti vuttanayametaṁ vaṅgīsasuttavaṇṇanāyaṁ.",
  "atk-s0505a3:11_4": "So tattha gaṅgātīre sītale rukkhamūle samāpattiṁ appetvā divāvihāraṁ nisīdi. Rājāpi",
  "atk-s0505a3:11_5": "kho uteno taṁ divasaṁyeva uyyānakīḷikaṁ gantvā bahudeva divasabhāgaṁ naccagītādīhi",
  "atk-s0505a3:11_6": "uyyāne kīḷitvā pānamadamatto ekissā itthiyā aṅke sīsaṁ katvā sayi. Sesitthiyo “sutto",
  "atk-s0505a3:11_7": "rājā”ti uṭṭhahitvā uyyāne pupphaphalādīni gaṇhantiyo theraṁ disvā hirottappaṁ upaṭṭhāpetvā",
  "atk-s0505a3:11_8": "“mā saddaṁ akatthā”ti aññamaññaṁ nivāretvā appasaddā upasaṅkamitvā vanditvā theraṁ",
  "atk-s0505a3:11_9": "samparivāretvā nisīdiṁsu. Thero samāpattito vuṭṭhāya tāsaṁ dhammaṁ desesi, tā tuṭṭhā",
  "atk-s0505a3:11_10": "“sādhu sādhū”ti vatvā suṇanti.",
  "atk-s0505a3:12_0": "Rañño sīsaṁ aṅkenādāya nisinnitthī “imā maṁ ohāya kīḷantī”ti tāsu issāpakatā ūruṁ",
  "atk-s0505a3:12_1": "cāletvā rājānaṁ pabodhesi. Rājā paṭibujjhitvā itthāgāraṁ apassanto “kuhiṁ imā vasaliyo”ti",
  "atk-s0505a3:12_2": "āha. Sā āha – “tumhesu abahukatā ‘samaṇaṁ ramayissāmā’ti gatā”ti. So kuddho therābhimukho",
  "atk-s0505a3:12_3": "agamāsi. Tā itthiyo rājānaṁ disvā ekaccā uṭṭhahiṁsu, ekaccā “mahārāja, pabbajitassa",
  "atk-s0505a3:12_4": "santike dhammaṁ suṇāmā”ti na uṭṭhahiṁsu. So tena bhiyyosomattāya kuddho theraṁ avanditvāva",
  "atk-s0505a3:12_5": "“kimatthaṁ āgatosī”ti āha. “Vivekatthaṁ mahārājā”ti. So “vivekatthāya āgatā evaṁ",
  "atk-s0505a3:12_6": "itthāgāraparivutā nisīdantī”ti vatvā “tava vivekaṁ kathehī”ti āha. Thero visāradopi",
  "atk-s0505a3:12_7": "vivekakathāya “nāyaṁ aññātukāmo pucchatī”ti tuṇhī ahosi. Rājā “sace na kathesi, tambakipillikehi",
  "atk-s0505a3:12_8": "taṁ khādāpessāmī”ti aññatarasmiṁ asokarukkhe tambakipillikapuṭaṁ gaṇhanto attanova",
  "atk-s0505a3:12_9": "upari vikiri. So sarīraṁ puñchitvā aññaṁ puṭaṁ gahetvā therābhimukho agamāsi. Thero",
  "atk-s0505a3:12_10": "“sacāyaṁ rājā mayi aparajjheyya, apāyābhimukho bhaveyyā”ti taṁ anukampamāno iddhiyā",
  "atk-s0505a3:12_11": "ākāsaṁ abbhuggantvā gato.",
  "atk-s0505a3:13_0": "Tato itthiyo āhaṁsu – “mahārāja, aññe rājāno īdisaṁ pabbajitaṁ disvā pupphagandhādīhi",
  "atk-s0505a3:13_1": "pūjenti, tvaṁ tambakipillikapuṭena āsādetuṁ āraddho ahosi, kulavaṁsaṁ nāsetuṁ uṭṭhito”ti.",
  "atk-s0505a3:13_2": "So attano dosaṁ ñatvā tuṇhī hutvā uyyānapālaṁ pucchi – “aññampi divasaṁ thero idhāgacchatī”ti?",
  "atk-s0505a3:13_3": "“Āma, mahārājā”ti. Tena hi yadā āgacchati, tadā me āroceyyāsīti. So ekadivasaṁ there",
  "atk-s0505a3:13_4": "āgate ārocesi. Rājāpi theraṁ upasaṅkamitvā pañhaṁ pucchitvā pāṇehi saraṇaṁ gato ahosi.",
  "atk-s0505a3:13_5": "Tambakipillikapuṭena āsāditadivase pana thero ākāsenāgantvā puna pathaviyaṁ nimujjitvā",
  "atk-s0505a3:13_6": "bhagavato gandhakuṭiyaṁ ummujji. Bhagavāpi kho dakkhiṇena passena sato sampajāno",
  "atk-s0505a3:13_7": "sīhaseyyaṁ kappayamāno theraṁ disvā “kiṁ, bhāradvāja, akāle āgatosī”ti āha. Thero",
  "atk-s0505a3:13_8": "“āma bhagavā”ti vatvā sabbaṁ taṁ pavattiṁ ārocesi. Taṁ sutvā bhagavā “kiṁ karissati",
  "atk-s0505a3:13_9": "tassa vivekakathā kāmaguṇagiddhassā”ti vatvā dakkhiṇena passena nipanno eva therassa",
  "atk-s0505a3:13_10": "dhammadesanatthaṁ imaṁ suttamabhāsi.",
  "atk-s0505a3:14_0": "Tattha sattoti laggo. Guhāyanti kāye. Kāyo hi rāgādīnaṁ vāḷānaṁ vasanokāsato “guhā”ti",
  "atk-s0505a3:14_1": "vuccati. Bahunābhichannoti bahunā rāgādikilesajālena abhicchanno. Etena ajjhattabandhanaṁ",
  "atk-s0505a3:14_2": "vuttaṁ. Tiṭṭhanti rāgādivasena tiṭṭhanto. Naroti satto. Mohanasmiṁ pagāḷhoti mohanaṁ",
  "atk-s0505a3:14_3": "vuccati kāmaguṇā. Ettha hi devamanussā muyhanti, tesu ajjhogāḷho hutvā. Etena bahiddhābandhanaṁ",
  "atk-s0505a3:14_4": "vuttaṁ. Dūre vivekā hi tathāvidho soti so tathārūpo naro tividhāpi kāyavivekādikā",
  "atk-s0505a3:14_5": "vivekā dūre anāsanne. Kiṁkāraṇā? Kāmā hi loke na hi suppahāyā, yasmā loke kāmā suppahāyā",
  "atk-s0505a3:14_6": "na hontīti vuttaṁ hoti.",
  "atk-s0505a3:15_0": "780. Evaṁ paṭhamagāthāya “dūre vivekā tathāvidho”ti sādhetvā puna tathāvidhānaṁ sattānaṁ",
  "atk-s0505a3:15_1": "dhammataṁ āvikaronto “icchānidānā”ti gāthamāha. Tattha icchānidānāti taṇhāhetukā.",
  "atk-s0505a3:15_2": "Bhavasātabaddhāti sukhavedanādimhi bhavasāte baddhā. Te duppamuñcāti te bhavasātavatthubhūtā",
  "atk-s0505a3:15_3": "dhammā, te vā tattha baddhā icchānidānā sattā duppamocayā. Na hi aññamokkhāti aññena",
  "atk-s0505a3:15_4": "ca mocetuṁ na sakkonti. Kāraṇavacanaṁ vā etaṁ, te sattā duppamuñcā. Kasmā? Yasmā",
  "atk-s0505a3:15_5": "aññena mocetabbā na honti. Yadi pana muñceyyuṁ, sakena thāmena muñceyyunti ayamassa",
  "atk-s0505a3:15_6": "attho. Pacchā pure vāpi apekkhamānāti anāgate atīte vā kāme apekkhamānā. Imeva kāme",
  "atk-s0505a3:15_7": "purimeva jappanti ime vā paccuppanne kāme purime vā duvidhepi atītānāgate balavataṇhāya",
  "atk-s0505a3:15_8": "patthayamānā. Imesañca dvinnaṁ padānaṁ “te duppamuñcā na hi aññamokkhā”ti iminā saha",
  "atk-s0505a3:15_9": "sambandho veditabbo, itarathā “apekkhamānā jappaṁ kiṁ karonti kiṁ vā katā”ti na paññāyeyyuṁ.",
  "atk-s0505a3:16_0": "781-2. Evaṁ paṭhamagāthāya “dūre vivekā tathāvidho”ti sādhetvā dutiyagāthāya ca tathāvidhānaṁ",
  "atk-s0505a3:16_1": "sattānaṁ dhammataṁ āvikatvā idāni nesaṁ pāpakammakaraṇaṁ āvikaronto “kāmesu giddhā”ti",
  "atk-s0505a3:16_2": "gāthamāha. Tassattho – te sattā kāmesu paribhogataṇhāya giddhā pariyesanādimanuyuttattā",
  "atk-s0505a3:16_3": "pasutā sammohamāpannattā pamūḷhā avagamanatāya maccharitāya buddhādīnaṁ vacanaṁ anādiyanatāya",
  "atk-s0505a3:16_4": "ca avadāniyā. Kāyavisamādimhi visame niviṭṭhā antakāle maraṇadukkhūpanītā “kiṁsū",
  "atk-s0505a3:16_5": "bhavissāma ito cutāse”ti paridevayantīti. Yasmā etadeva, tasmā hi sikkhetha…pe… māhu",
  "atk-s0505a3:16_6": "dhīrāti. Tattha sikkhethāti tisso sikkhā āpajjeyya. Idhevāti imasmiṁyeva sāsane. Sesamuttānameva.",
  "atk-s0505a3:17_0": "783. Idāni ye tathā na karonti, tesaṁ byasanappattiṁ dassento “passāmī”ti gāthamāha.",
  "atk-s0505a3:17_1": "Tattha passāmīti maṁsacakkhuādīhi pekkhāmi. Loketi apāyādimhi. Pariphandamānanti",
  "atk-s0505a3:17_2": "ito cito ca phandamānaṁ. Pajaṁ imanti imaṁ sattakāyaṁ. Taṇhagatanti taṇhāya gataṁ",
  "atk-s0505a3:17_3": "abhibhūtaṁ, nipātitanti adhippāyo. Bhavesūti kāmabhavādīsu. Hīnā narāti hīnakammantā",
  "atk-s0505a3:17_4": "narā. Maccumukhe lapantīti antakāle sampatte maraṇamukhe paridevanti. Avītataṇhāseti",
  "atk-s0505a3:17_5": "avigatataṇhā. Bhavābhavesūti kāmabhavādīsu. Atha vā bhavābhavesūti bhavabhavesu,",
  "atk-s0505a3:17_6": "punappunabhavesūti vuttaṁ hoti.",
  "atk-s0505a3:18_0": "784. Idāni yasmā avītataṇhā evaṁ phandanti ca lapanti ca, tasmā taṇhāvinaye samādapento",
  "atk-s0505a3:18_1": "“mamāyite”ti gāthamāha. Tattha mamāyiteti taṇhādiṭṭhimamattehi “mama”nti pariggahite",
  "atk-s0505a3:18_2": "vatthusmiṁ. Passathāti sotāre ālapanto āha. Etampīti etampi ādīnavaṁ. Sesaṁ pākaṭameva.",
  "atk-s0505a3:19_0": "785. Evamettha paṭhamagāthāya assādaṁ, tato parāhi catūhi ādīnavañca dassetvā idāni",
  "atk-s0505a3:19_1": "saupāyaṁ nissaraṇaṁ nissaraṇānisaṁsañca dassetuṁ sabbāhi vā etāhi kāmānaṁ ādīnavaṁ",
  "atk-s0505a3:19_2": "okāraṁ saṁkilesañca dassetvā idāni nekkhamme ānisaṁsaṁ dassetuṁ “ubhosu antesū”ti",
  "atk-s0505a3:19_3": "gāthādvayamāha. Tattha ubhosu antesūti phassaphassasamudayādīsu dvīsu paricchedesu.",
  "atk-s0505a3:19_4": "Vineyya chandanti chandarāgaṁ vinetvā. Phassaṁ pariññāyāti cakkhusamphassādiphassaṁ,",
  "atk-s0505a3:19_5": "phassānusārena vā taṁsampayutte sabbepi arūpadhamme, tesaṁ vatthudvārārammaṇavasena",
  "atk-s0505a3:19_6": "rūpadhamme cāti sakalampi nāmarūpaṁ tīhi pariññāhi parijānitvā. Anānugiddhoti rūpādīsu",
  "atk-s0505a3:19_7": "sabbadhammesu agiddho. Yadattagarahī tadakubbamānoti yaṁ attanā garahati, taṁ akurumāno.",
  "atk-s0505a3:19_8": "Nalippatī diṭṭhasutesu dhīroti so evarūpo dhitisampanno dhīro diṭṭhesu ca sutesu",
  "atk-s0505a3:19_9": "ca dhammesu dvinnaṁ lepānaṁ ekenapi lepena na lippati. Ākāsamiva nirupalitto accantavodānappatto hoti.",
  "atk-s0505a3:20_0": "786.Saññaṁ pariññāti gāthāya pana ayaṁ saṅkhepattho – na kevalañca phassameva, apica",
  "atk-s0505a3:20_1": "kho pana kāmasaññādibhedaṁ saññampi, saññānusārena vā pubbe vuttanayeneva nāmarūpaṁ",
  "atk-s0505a3:20_2": "tīhi pariññāhi parijānitvā imāya paṭipadāya catubbidhampi vitareyya oghaṁ, tato so",
  "atk-s0505a3:20_3": "tiṇṇogho taṇhādiṭṭhipariggahesu taṇhādiṭṭhilepappahānena nopalitto khīṇāsavamuni",
  "atk-s0505a3:20_4": "rāgādisallānaṁ abbūḷhattā abbūḷhasallo sativepullappattiyā appamatto caraṁ, pubbabhāge",
  "atk-s0505a3:20_5": "vā appamatto caraṁ tena appamādacārena abbūḷhasallo hutvā sakaparattabhāvādibhedaṁ",
  "atk-s0505a3:20_6": "nāsīsatī lokamimaṁ parañca, aññadatthu carimacittanirodhā nirupādāno jātavedova parinibbātīti",
  "atk-s0505a3:20_7": "arahattanikūṭena desanaṁ niṭṭhāpesi dhammanettiṭṭhapanameva karonto, na uttariṁ imāya",
  "atk-s0505a3:20_8": "desanāya maggaṁ vā phalaṁ vā uppādesi khīṇāsavassa desitattāti.",
  "atk-s0505a3:21": "Paramatthajotikāya khuddaka-aṭṭhakathāya",
  "atk-s0505a3:22": "Suttanipāta-aṭṭhakathāya guhaṭṭhakasuttavaṇṇanā niṭṭhitā.",
  "atk-s0505a3:23": "3. Duṭṭhaṭṭhakasuttavaṇṇanā",
  "atk-s0505a3:24_0": "787.Vadantive duṭṭhamanāpīti duṭṭhaṭṭhakasuttaṁ. Kā uppatti? Ādigāthāya tāva uppatti",
  "atk-s0505a3:24_1": "– munisuttanayena bhagavato bhikkhusaṅghassa ca uppannalābhasakkāraṁ asahamānā titthiyā",
  "atk-s0505a3:24_2": "sundariṁ paribbājikaṁ uyyojesuṁ. Sā kira janapadakalyāṇī setavatthaparibbājikāva",
  "atk-s0505a3:24_3": "ahosi. Sā sunhātā sunivatthā mālāgandhavilepanavibhūsitā bhagavato dhammaṁ sutvā",
  "atk-s0505a3:24_4": "sāvatthivāsīnaṁ jetavanato nikkhamanavelāya sāvatthito nikkhamitvā jetavanābhimukhī",
  "atk-s0505a3:24_5": "gacchati. Manussehi ca “kuhiṁ gacchasī”ti pucchitā “samaṇaṁ gotamaṁ sāvake cassa",
  "atk-s0505a3:24_6": "ramayituṁ gacchāmī”ti vatvā jetavanadvārakoṭṭhake vicaritvā jetavanadvārakoṭṭhake",
  "atk-s0505a3:24_7": "pidahite nagaraṁ pavisitvā pabhāte puna jetavanaṁ gantvā gandhakuṭisamīpe pupphāni",
  "atk-s0505a3:24_8": "vicinantī viya carati. Buddhupaṭṭhānaṁ āgatehi ca manussehi “kimatthaṁ āgatāsī”ti",
  "atk-s0505a3:24_9": "pucchitā yaṁkiñcideva bhaṇati. Evaṁ aḍḍhamāsamatte vītikkante titthiyā taṁ jīvitā",
  "atk-s0505a3:24_10": "voropetvā parikhātaṭe nikkhipitvā pabhāte “sundariṁ na passāmā”ti kolāhalaṁ katvā",
  "atk-s0505a3:24_11": "rañño ca ārocetvā tena anuññātā jetavanaṁ pavisitvā vicinantā viya taṁ nikkhittaṭṭhānā",
  "atk-s0505a3:24_12": "uddharitvā mañcakaṁ āropetvā nagaraṁ abhiharitvā upakkosaṁ akaṁsu. Sabbaṁ pāḷiyaṁ",
  "atk-s0505a3:24_13": "āgatanayeneva veditabbaṁ.",
  "atk-s0505a3:25_0": "Bhagavā taṁ divasaṁ paccūsasamaye buddhacakkhunā lokaṁ volokento “titthiyā ajja ayasaṁ",
  "atk-s0505a3:25_1": "uppādessantī”ti ñatvā “tesaṁ saddahitvā mādise cittaṁ pakopetvā mahājano apāyābhimukho",
  "atk-s0505a3:25_2": "mā ahosī”ti gandhakuṭidvāraṁ pidahitvā antogandhakuṭiyaṁyeva acchi, na nagaraṁ piṇḍāya",
  "atk-s0505a3:25_3": "pāvisi. Bhikkhū pana dvāraṁ pidahitaṁ disvā pubbasadisameva pavisiṁsu. Manussā bhikkhū",
  "atk-s0505a3:25_4": "disvā nānappakārehi akkosiṁsu. Atha āyasmā ānando bhagavato taṁ pavattiṁ ārocetvā",
  "atk-s0505a3:25_5": "“titthiyehi, bhante, mahāayaso uppādito, na sakkā idha vasituṁ, vipulo jambudīpo,",
  "atk-s0505a3:25_6": "aññattha gacchāmā”ti āha. Tatthapi ayase uṭṭhite kuhiṁ gamissasi ānandāti? “Aññaṁ",
  "atk-s0505a3:25_7": "nagaraṁ bhagavā”ti. Atha bhagavā “āgamehi, ānanda, sattāhamevāyaṁ saddo bhavissati,",
  "atk-s0505a3:25_8": "sattāhaccayena yehi ayaso kato, tesaṁyeva upari patissatī”ti vatvā ānandattherassa",
  "atk-s0505a3:25_9": "dhammadesanatthaṁ “vadanti ve”ti imaṁ gāthamabhāsi.",
  "atk-s0505a3:26_0": "Tattha vadantīti bhagavantaṁ bhikkhusaṅghañca upavadanti. Duṭṭhamanāpi eke athopi",
  "atk-s0505a3:26_1": "ve saccamanāti ekacce duṭṭhacittā, ekacce tathasaññinopi hutvā, titthiyā duṭṭhacittā,",
  "atk-s0505a3:26_2": "ye tesaṁ vacanaṁ sutvā saddahiṁsu, te saccamanāti adhippāyo. Vādañca jātanti etaṁ",
  "atk-s0505a3:26_3": "akkosavādaṁ uppannaṁ. Muni no upetīti akārakatāya ca akuppanatāya ca buddhamuni na",
  "atk-s0505a3:26_4": "upeti. Tasmā munī natthi khilo kuhiñcīti tena kāraṇena ayaṁ muni rāgādikhilehi natthi",
  "atk-s0505a3:26_5": "khilo kuhiñcīti veditabbo.",
  "atk-s0505a3:27_0": "788. Imañca gāthaṁ vatvā bhagavā ānandattheraṁ pucchi, “evaṁ khuṁsetvā vambhetvā",
  "atk-s0505a3:27_1": "vuccamānā bhikkhū, ānanda, kiṁ vadantī”ti. Na kiñci bhagavāti. “Na, ānanda, ‘ahaṁ",
  "atk-s0505a3:27_2": "sīlavā’ti sabbattha tuṇhī bhavitabbaṁ, loke hi nābhāsamānaṁ jānanti missaṁ bālehi",
  "atk-s0505a3:27_3": "paṇḍita”nti vatvā, “bhikkhū, ānanda, te manusse evaṁ paṭicodentū”ti dhammadesanatthāya",
  "atk-s0505a3:27_4": "“abhūtavādī nirayaṁ upetī”ti imaṁ gāthamabhāsi. Thero taṁ uggahetvā bhikkhū āha –",
  "atk-s0505a3:27_5": "“manussā tumhehi imāya gāthāya paṭicodetabbā”ti. Bhikkhū tathā akaṁsu. Paṇḍitamanussā",
  "atk-s0505a3:27_6": "tuṇhī ahesuṁ. Rājāpi rājapurise sabbato pesetvā yesaṁ dhuttānaṁ lañjaṁ datvā titthiyā",
  "atk-s0505a3:27_7": "taṁ mārāpesuṁ, te gahetvā niggayha taṁ pavattiṁ ñatvā titthiye paribhāsi. Manussāpi",
  "atk-s0505a3:27_8": "titthiye disvā leḍḍunā paharanti, paṁsunā okiranti “bhagavato ayasaṁ uppādesu”nti.",
  "atk-s0505a3:27_9": "Ānandatthero taṁ disvā bhagavato ārocesi, bhagavā therassa imaṁ gāthamabhāsi “sakañhi",
  "atk-s0505a3:27_10": "diṭṭhiṁ…pe… vadeyyā”ti.",
  "atk-s0505a3:28_0": "Tassattho – yāyaṁ diṭṭhi titthiyajanassa “sundariṁ māretvā samaṇānaṁ sakyaputtiyānaṁ",
  "atk-s0505a3:28_1": "avaṇṇaṁ pakāsetvā etenupāyena laddhaṁ sakkāraṁ sādiyissāmā”ti, so taṁ diṭṭhiṁ kathaṁ",
  "atk-s0505a3:28_2": "atikkameyya, atha kho so ayaso tameva titthiyajanaṁ paccāgato taṁ diṭṭhiṁ accetuṁ",
  "atk-s0505a3:28_3": "asakkontaṁ. Yo vā sassatādivādī, sopi sakaṁ diṭṭhiṁ kathaṁ accayeyya tena diṭṭhicchandena",
  "atk-s0505a3:28_4": "anunīto tāya ca diṭṭhiruciyā niviṭṭho, apica kho pana sayaṁ samattānipakubbamāno",
  "atk-s0505a3:28_5": "attanāva paripuṇṇāni tāni diṭṭhigatāni karonto yathā jāneyya, tatheva vadeyyāti.",
  "atk-s0505a3:29_0": "789. Atha rājā sattāhaccayena taṁ kuṇapaṁ chaḍḍāpetvā sāyanhasamayaṁ vihāraṁ gantvā",
  "atk-s0505a3:29_1": "bhagavantaṁ abhivādetvā āha – “nanu, bhante, īdise ayase uppanne mayhampi ārocetabbaṁ",
  "atk-s0505a3:29_2": "siyā”ti. Evaṁ vutte bhagavā, “na, mahārāja, ‘ahaṁ sīlavā guṇasampanno’ti paresaṁ",
  "atk-s0505a3:29_3": "ārocetuṁ ariyānaṁ patirūpa”nti vatvā tassā aṭṭhuppattiyaṁ “yo attano sīlavatānī”ti",
  "atk-s0505a3:29_4": "avasesagāthāyo abhāsi.",
  "atk-s0505a3:30_0": "Tattha sīlavatānīti pātimokkhādīni sīlāni āraññikādīni dhutaṅgavatāni ca. Anānupuṭṭhoti",
  "atk-s0505a3:30_1": "apucchito. Pāvāti vadati. Anariyadhammaṁ kusalā tamāhu, yo ātumānaṁ sayameva pāvāti",
  "atk-s0505a3:30_2": "yo evaṁ attānaṁ sayameva vadati, tassa taṁ vādaṁ “anariyadhammo eso”ti kusalā evaṁ kathenti.",
  "atk-s0505a3:31_0": "790.Santoti rāgādikilesavūpasamena santo, tathā abhinibbutatto. Itihanti sīlesu akatthamānoti",
  "atk-s0505a3:31_1": "“ahamasmi sīlasampanno”tiādinā nayena iti sīlesu akatthamāno, sīlanimittaṁ attūpanāyikaṁ",
  "atk-s0505a3:31_2": "vācaṁ abhāsamānoti vuttaṁ hoti. Tamariyadhammaṁ kusalā vadantīti tassa taṁ akatthanaṁ",
  "atk-s0505a3:31_3": "“ariyadhammo eso”ti buddhādayo khandhādikusalā vadanti. Yassussadā natthi kuhiñci",
  "atk-s0505a3:31_4": "loketi yassa khīṇāsavassa rāgādayo satta ussadā kuhiñci loke natthi, tassa taṁ akatthanaṁ",
  "atk-s0505a3:31_5": "“ariyadhammo eso”ti evaṁ kusalā vadantīti sambandho.",
  "atk-s0505a3:32_0": "791. Evaṁ khīṇāsavapaṭipattiṁ dassetvā idāni diṭṭhigatikānaṁ titthiyānaṁ paṭipattiṁ",
  "atk-s0505a3:32_1": "rañño dassento āha – “pakappitā saṅkhatā”ti. Tattha pakappitāti parikappitā. Saṅkhatāti",
  "atk-s0505a3:32_2": "paccayābhisaṅkhatā. Yassāti yassa kassaci diṭṭhigatikassa. Dhammāti diṭṭhiyo. Purakkhatāti",
  "atk-s0505a3:32_3": "purato katā. Santīti saṁvijjanti. Avīvadātāti avodātā. Yadattani passati ānisaṁsaṁ,",
  "atk-s0505a3:32_4": "taṁ nissito kuppapaṭiccasantinti yassete diṭṭhidhammā purakkhatā avodātā santi, so",
  "atk-s0505a3:32_5": "evaṁvidho yasmā attani tassā diṭṭhiyā diṭṭhidhammikañca sakkārādiṁ, samparāyikañca",
  "atk-s0505a3:32_6": "gativisesādiṁ ānisaṁsaṁ passati, tasmā tañca ānisaṁsaṁ, tañca kuppatāya ca paṭiccasamuppannatāya",
  "atk-s0505a3:32_7": "ca sammutisantitāya ca kuppapaṭiccasantisaṅkhātaṁ diṭṭhiṁ nissitova hoti, so tannissitattā",
  "atk-s0505a3:32_8": "attānaṁ vā ukkaṁseyya pare vā vambheyya abhūtehipi guṇadosehi.",
  "atk-s0505a3:33_0": "792. Evaṁ nissitena ca diṭṭhīnivesā…pe… ādiyatī ca dhammanti. Tattha diṭṭhīnivesāti",
  "atk-s0505a3:33_1": "idaṁsaccābhinivesasaṅkhātāni diṭṭhinivesanāni. Na hi svātivattāti sukhena ativattitabbā",
  "atk-s0505a3:33_2": "na honti. Dhammesu niccheyya samuggahītanti dvāsaṭṭhidiṭṭhidhammesu taṁ taṁ samuggahitaṁ",
  "atk-s0505a3:33_3": "abhiniviṭṭhaṁ dhammaṁ nicchinitvā pavattattā diṭṭhinivesā na hi svātivattāti vuttaṁ",
  "atk-s0505a3:33_4": "hoti. Tasmā naro tesu nivesanesu, nirassatī ādiyatī ca dhammanti yasmā na hi svātivattā,",
  "atk-s0505a3:33_5": "tasmā naro tesuyeva diṭṭhinivesanesu ajasīlagosīlakukkurasīlapañcātapamaruppapātaukkuṭikappadhānakaṇṭakāpassayādibhedaṁ",
  "atk-s0505a3:33_6": "satthāradhammakkhānagaṇādibhedañca taṁ taṁ dhammaṁ nirassati ca ādiyati ca jahati",
  "atk-s0505a3:33_7": "ca gaṇhāti ca vanamakkaṭo viya taṁ taṁ sākhanti vuttaṁ hoti. Evaṁ nirassanto ca ādiyanto",
  "atk-s0505a3:33_8": "ca anavaṭṭhitacittattā asantehipi guṇadosehi attano vā parassa vā yasāyasaṁ uppādeyya.",
  "atk-s0505a3:34_0": "793. Yo panāyaṁ sabbadiṭṭhigatādidosadhunanāya paññāya samannāgatattā dhono, tassa",
  "atk-s0505a3:34_1": "dhonassa hi…pe… anūpayo so. Kiṁ vuttaṁ hoti? Dhonadhammasamannāgamā dhonassa dhutasabbapāpassa",
  "atk-s0505a3:34_2": "arahato katthaci loke tesu tesu bhavesu pakappitā diṭṭhi natthi, so tassā diṭṭhiyā",
  "atk-s0505a3:34_3": "abhāvena, yāya ca attanā kataṁ pāpakammaṁ paṭicchādentā titthiyā māyāya mānena vā",
  "atk-s0505a3:34_4": "etaṁ agatiṁ gacchanti, tampi māyañca mānañca pahāya dhono rāgādīnaṁ dosānaṁ kena",
  "atk-s0505a3:34_5": "gaccheyya, diṭṭhadhamme samparāye vā nirayādīsu gativisesesu kena saṅkhaṁ gaccheyya,",
  "atk-s0505a3:34_6": "anūpayo so, so hi taṇhādiṭṭhiupayānaṁ dvinnaṁ abhāvena anūpayoti.",
  "atk-s0505a3:35_0": "794. Yo pana tesaṁ dvinnaṁ bhāvena upayo hoti, so upayo hi…pe… diṭṭhimidheva sabbanti.",
  "atk-s0505a3:35_1": "Tattha upayoti taṇhādiṭṭhinissito. Dhammesu upeti vādanti “ratto”ti vā “duṭṭho”ti",
  "atk-s0505a3:35_2": "vā evaṁ tesu tesu dhammesu upeti vādaṁ. Anūpayaṁ kena kathaṁ vadeyyāti taṇhādiṭṭhipahānena",
  "atk-s0505a3:35_3": "anūpayaṁ khīṇāsavaṁ kena rāgena vā dosena vā kathaṁ “ratto”ti vā “duṭṭho”ti vā vadeyya,",
  "atk-s0505a3:35_4": "evaṁ anupavajjo ca so kiṁ titthiyā viya katapaṭicchādako bhavissatīti adhippāyo.",
  "atk-s0505a3:35_5": "Attā nirattā na hi tassa atthīti tassa hi attadiṭṭhi vā ucchedadiṭṭhi vā natthi,",
  "atk-s0505a3:35_6": "gahaṇaṁ muñcanaṁ vāpi attanirattasaññitaṁ natthi. Kiṁkāraṇā natthīti ce? Adhosi so",
  "atk-s0505a3:35_7": "diṭṭhimidheva sabbaṁ, yasmā so idheva attabhāve ñāṇavātena sabbaṁ diṭṭhigataṁ adhosi,",
  "atk-s0505a3:35_8": "pajahi, vinodesīti arahattanikūṭena desanaṁ niṭṭhāpesi. Taṁ sutvā rājā attamano bhagavantaṁ",
  "atk-s0505a3:35_9": "abhivādetvā pakkāmīti.",
  "atk-s0505a3:36": "Paramatthajotikāya khuddaka-aṭṭhakathāya",
  "atk-s0505a3:37": "Suttanipāta-aṭṭhakathāya duṭṭhaṭṭhakasuttavaṇṇanā niṭṭhitā.",
  "atk-s0505a3:38": "4. Suddhaṭṭhakasuttavaṇṇanā",
  "atk-s0505a3:39_0": "795.Passāmisuddhanti suddhaṭṭhakasuttaṁ. Kā uppatti? Atīte kira kassapassa bhagavato",
  "atk-s0505a3:39_1": "kāle bārāṇasivāsī aññataro kuṭumbiko pañcahi sakaṭasatehi paccantajanapadaṁ agamāsi",
  "atk-s0505a3:39_2": "bhaṇḍaggahaṇatthaṁ. Tattha vanacarakena saddhiṁ mittaṁ katvā tassa paṇṇākāraṁ datvā",
  "atk-s0505a3:39_3": "pucchi – “kacci, te samma, candanasāraṁ diṭṭhapubba”nti? “Āma sāmī”ti ca vutte teneva",
  "atk-s0505a3:39_4": "saddhiṁ candanavanaṁ pavisitvā sabbasakaṭāni candanasārassa pūretvā tampi vanacarakaṁ",
  "atk-s0505a3:39_5": "“yadā, samma, bārāṇasiṁ āgacchasi, tadā candanasāraṁ gahetvā āgaccheyyāsī”ti vatvā",
  "atk-s0505a3:39_6": "bārāṇasiṁyeva agamāsi. Athāparena samayena sopi vanacarako candanasāraṁ gahetvā tassa",
  "atk-s0505a3:39_7": "gharaṁ agamāsi. So taṁ disvā sabbaṁ paṭisanthāraṁ katvā sāyanhasamaye candanasāraṁ",
  "atk-s0505a3:39_8": "pisāpetvā samuggaṁ pūretvā “gaccha, samma, nhāyitvā āgacchā”ti attano purisena saddhiṁ",
  "atk-s0505a3:39_9": "nhānatitthaṁ pesesi. Tena ca samayena bārāṇasiyaṁ ussavo hoti. Atha bārāṇasivāsino",
  "atk-s0505a3:39_10": "pātova dānaṁ datvā sāyaṁ suddhavatthanivatthā mālāgandhādīni gahetvā kassapassa bhagavato",
  "atk-s0505a3:39_11": "mahācetiyaṁ vandituṁ gacchanti. So vanacarako te disvā “mahājano kuhiṁ gacchatī”ti",
  "atk-s0505a3:39_12": "pucchi. “Vihāraṁ cetiyavandanatthāyā”ti ca sutvā sayampi agamāsi. Tattha manusse",
  "atk-s0505a3:39_13": "haritālamanosilādīhi nānappakārehi cetiye pūjaṁ karonte disvā kiñci citraṁ kātuṁ",
  "atk-s0505a3:39_14": "ajānanto taṁ candanaṁ gahetvā mahācetiye suvaṇṇiṭṭhakānaṁ. Upari kaṁsapātimattaṁ",
  "atk-s0505a3:39_15": "maṇḍalaṁ akāsi. Atha tattha sūriyuggamanavelāyaṁ sūriyarasmiyo uṭṭhahiṁsu. So taṁ",
  "atk-s0505a3:39_16": "disvā pasīdi, patthanañca akāsi “yattha yattha nibbattāmi, īdisā me rasmiyo ure uṭṭhahantū”ti.",
  "atk-s0505a3:39_17": "So kālaṁ katvā tāvatiṁsesu nibbatti. Tassa ure rasmiyo uṭṭhahiṁsu, candamaṇḍalaṁ",
  "atk-s0505a3:39_18": "viyassa uramaṇḍalaṁ virocati, “candābho devaputto”tveva ca naṁ sañjāniṁsu.",
  "atk-s0505a3:40_0": "So tāya sampattiyā chasu devalokesu anulomapaṭilomato ekaṁ buddhantaraṁ khepetvā",
  "atk-s0505a3:40_1": "amhākaṁ bhagavati uppanne sāvatthiyaṁ brāhmaṇamahāsālakule nibbatti, tathevassa ure",
  "atk-s0505a3:40_2": "candamaṇḍalasadisaṁ rasmimaṇḍalaṁ ahosi. Nāmakaraṇadivase cassa maṅgalaṁ katvā brāhmaṇā",
  "atk-s0505a3:40_3": "taṁ maṇḍalaṁ disvā “dhaññapuññalakkhaṇo ayaṁ kumāro”ti vimhitā “candābho” tveva nāmaṁ",
  "atk-s0505a3:40_4": "akaṁsu. Taṁ vayappattaṁ brāhmaṇā gahetvā alaṅkaritvā rattakañcukaṁ pārupāpetvā rathe",
  "atk-s0505a3:40_5": "āropetvā “mahābrahmā aya”nti pūjetvā “yo candābhaṁ passati, so yasadhanādīni labhati,",
  "atk-s0505a3:40_6": "samparāyañca saggaṁ gacchatī”ti ugghosentā gāmanigamarājadhānīsu āhiṇḍanti. Gatagataṭṭhāne",
  "atk-s0505a3:40_7": "manussā “esa kira bho candābho nāma, yo etaṁ passati, so yasadhanasaggādīni labhatī”ti",
  "atk-s0505a3:40_8": "uparūpari āgacchanti, sakalajambudīpo cali. Brāhmaṇā tucchahatthakānaṁ āgatānaṁ na",
  "atk-s0505a3:40_9": "dassenti, sataṁ vā sahassaṁ vā gahetvā āgatānameva dassenti. Evaṁ candābhaṁ gahetvā",
  "atk-s0505a3:40_10": "anuvicarantā brāhmaṇā kamena sāvatthiṁ anuppattā.",
  "atk-s0505a3:41_0": "Tena ca samayena bhagavā pavattitavaradhammacakko anupubbena sāvatthiṁ āgantvā sāvatthiyaṁ",
  "atk-s0505a3:41_1": "viharati jetavane bahujanahitāya dhammaṁ desento. Atha candābho sāvatthiṁ patvā samuddapakkhantakunnadī",
  "atk-s0505a3:41_2": "viya apākaṭo ahosi, candābhoti bhaṇantopi natthi. So sāyanhasamaye mahājanakāyaṁ",
  "atk-s0505a3:41_3": "mālāgandhādīni ādāya jetavanābhimukhaṁ gacchantaṁ disvā “kuhiṁ gacchathā”ti pucchi.",
  "atk-s0505a3:41_4": "“Buddho loke uppanno, so bahujanahitāya dhammaṁ deseti, taṁ sotuṁ jetavanaṁ gacchāmā”ti",
  "atk-s0505a3:41_5": "ca tesaṁ vacanaṁ sutvā sopi brāhmaṇagaṇaparivuto tattheva agamāsi. Bhagavā ca tasmiṁ",
  "atk-s0505a3:41_6": "samaye dhammasabhāyaṁ varabuddhāsane nisinnova hoti. Candābho bhagavantaṁ upasaṅkamma",
  "atk-s0505a3:41_7": "madhurapaṭisanthāraṁ katvā ekamantaṁ nisīdi, tāvadeva cassa so āloko antarahito.",
  "atk-s0505a3:41_8": "Buddhālokassa hi samīpe asītihatthabbhantare añño āloko nābhibhoti. So “āloko me",
  "atk-s0505a3:41_9": "naṭṭho”ti nisīditvāva uṭṭhāsi, uṭṭhahitvā ca gantumāraddho. Atha naṁ aññataro puriso",
  "atk-s0505a3:41_10": "āha – “kiṁ bho candābha, samaṇassa gotamassa bhīto gacchasī”ti. Nāhaṁ bhīto gacchāmi,",
  "atk-s0505a3:41_11": "apica me imassa tejena āloko na sampajjatīti punadeva bhagavato purato nisīditvā",
  "atk-s0505a3:41_12": "pādatalā paṭṭhāya yāva kesaggā rūparaṁsilakkhaṇādisampattiṁ disvā “mahesakkho samaṇo",
  "atk-s0505a3:41_13": "gotamo, mama ure appamattako āloko uṭṭhito, tāvatakenapi maṁ gahetvā brāhmaṇā sakalajambudīpaṁ",
  "atk-s0505a3:41_14": "vicaranti. Evaṁ varalakkhaṇasampattisamannāgatassa samaṇassa gotamassa neva māno",
  "atk-s0505a3:41_15": "uppanno, addhā ayaṁ anomaguṇasamannāgato bhavissati satthā devamanussāna”nti ativiya",
  "atk-s0505a3:41_16": "pasannacitto bhagavantaṁ vanditvā pabbajjaṁ yāci. Bhagavā aññataraṁ theraṁ āṇāpesi",
  "atk-s0505a3:41_17": "– “pabbājehi na”nti. So taṁ pabbājetvā tacapañcakakammaṭṭhānaṁ ācikkhi. So vipassanaṁ",
  "atk-s0505a3:41_18": "ārabhitvā na cireneva arahattaṁ patvā “candābhatthero”ti vissuto ahosi. Taṁ ārabbha",
  "atk-s0505a3:41_19": "bhikkhū kathaṁ samuṭṭhāpesuṁ “kiṁ nu kho, āvuso, ye candābhaṁ addasaṁsu. Te yasaṁ",
  "atk-s0505a3:41_20": "vā dhanaṁ vā labhiṁsu, saggaṁ vā gacchiṁsu, visuddhiṁ vā pāpuṇiṁsu tena cakkhudvārikarūpadassanenā”ti.",
  "atk-s0505a3:41_21": "Bhagavā tassaṁ aṭṭhuppattiyaṁ imaṁ suttamabhāsi.",
  "atk-s0505a3:42_0": "Tattha paṭhamagāthāya tāvattho – na, bhikkhave, evarūpena dassanena suddhi hoti.",
  "atk-s0505a3:42_1": "Apica kho kilesamalinattā asuddhaṁ, kilesarogānaṁ avigamā sarogameva candābhaṁ brāhmaṇaṁ",
  "atk-s0505a3:42_2": "aññaṁ vā evarūpaṁ disvā diṭṭhigatiko bālo abhijānāti “passāmi suddhaṁ paramaṁ arogaṁ,",
  "atk-s0505a3:42_3": "tena ca diṭṭhisaṅkhātena dassanena saṁsuddhi narassa hotī”ti, so evaṁ abhijānanto",
  "atk-s0505a3:42_4": "taṁ dassanaṁ “parama”nti ñatvā tasmiṁ dassane suddhānupassī samāno taṁ dassanaṁ “maggañāṇa”nti",
  "atk-s0505a3:42_5": "pacceti. Taṁ pana maggañāṇaṁ na hoti. Tenāha – “diṭṭhena ce suddhī”ti dutiyagāthaṁ.",
  "atk-s0505a3:43_0": "796. Tassattho – tena rūpadassanasaṅkhātena diṭṭhena yadi kilesasuddhi narassa hoti.",
  "atk-s0505a3:43_1": "Tena vā ñāṇena so yadi jātiādidukkhaṁ pajahāti. Evaṁ sante ariyamaggato aññena asuddhimaggeneva",
  "atk-s0505a3:43_2": "so sujjhati, rāgādīhi upadhīhi saupadhiko eva samāno sujjhatīti āpannaṁ hoti, na",
  "atk-s0505a3:43_3": "ca evaṁvidho sujjhati. Tasmā diṭṭhī hi naṁ pāva tathā vadānaṁ, sā naṁ diṭṭhiyeva",
  "atk-s0505a3:43_4": "“micchādiṭṭhiko aya”nti katheti diṭṭhianurūpaṁ “sassato loko”tiādinā nayena tathā tathā vadanti.",
  "atk-s0505a3:44_0": "797.Na brāhmaṇoti tatiyagāthā. Tassattho – yo pana bāhitapāpattā brāhmaṇo hoti, so",
  "atk-s0505a3:44_1": "maggena adhigatāsavakkhayo khīṇāsavabrāhmaṇo ariyamaggañāṇato aññena abhimaṅgalasammatarūpasaṅkhāte",
  "atk-s0505a3:44_2": "diṭṭhe tathāvidhasaddasaṅkhāte sute avītikkamasaṅkhāte sīle hatthivatādibhede vate",
  "atk-s0505a3:44_3": "pathaviādibhede mute ca uppannena micchāñāṇena suddhiṁ na āha. Sesamassa brāhmaṇassa",
  "atk-s0505a3:44_4": "vaṇṇabhaṇanatthaṁ vuttaṁ. So hi tedhātukapuññe sabbasmiñca pāpe anūpalitto, tassa",
  "atk-s0505a3:44_5": "pahīnattā attadiṭṭhiyā yassa kassaci vā gahaṇassa pahīnattā attañjaho, puññābhisaṅkhārādīnaṁ",
  "atk-s0505a3:44_6": "akaraṇato nayidha pakubbamānoti vuccati. Tasmā naṁ evaṁ pasaṁsanto āha. Sabbasseva",
  "atk-s0505a3:44_7": "cassa purimapādena sambandho veditabbo – puññe ca pāpe ca anūpalitto, attañjaho nayidha",
  "atk-s0505a3:44_8": "pakubbamāno, na brāhmaṇo aññato suddhimāhāti.",
  "atk-s0505a3:45_0": "798. Evaṁ na brāhmaṇo aññato suddhimāhāti vatvā idāni ye diṭṭhigatikā aññato suddhiṁ",
  "atk-s0505a3:45_1": "bruvanti, tesaṁ tassā diṭṭhiyā anibbāhakabhāvaṁ dassento “purimaṁ pahāyā”ti gāthamāha.",
  "atk-s0505a3:45_2": "Tassattho – te hi aññato suddhivādā samānāpi yassā diṭṭhiyā appahīnattā gahaṇamuñcanaṁ",
  "atk-s0505a3:45_3": "hoti. Tāya purimaṁ satthārādiṁ pahāya aparaṁ nissitā ejāsaṅkhātāya taṇhāya anugatā",
  "atk-s0505a3:45_4": "abhibhūtā rāgādibhedaṁ na taranti saṅgaṁ, tañca atarantā taṁ taṁ dhammaṁ uggaṇhanti",
  "atk-s0505a3:45_5": "ca nirassajanti ca makkaṭova sākhanti.",
  "atk-s0505a3:46_0": "799. Pañcamagāthāya sambandho – yo ca so “diṭṭhī hi naṁ pāva tathā vadāna”nti vutto,",
  "atk-s0505a3:46_1": "so sayaṁ samādāyāti. Tattha sayanti sāmaṁ. Samādāyāti gahetvā. Vatānīti hatthivatādīni.",
  "atk-s0505a3:46_2": "Uccāvacanti aparāparaṁ hīnapaṇītaṁ vā satthārato satthārādiṁ. Saññasattoti kāmasaññādīsu",
  "atk-s0505a3:46_3": "laggo. Vidvā ca vedehi samecca dhammanti paramatthavidvā ca arahā catūhi maggañāṇavedehi",
  "atk-s0505a3:46_4": "catusaccadhammaṁ abhisameccāti. Sesaṁ pākaṭameva.",
  "atk-s0505a3:47_0": "800.Sa sabbadhammesu visenibhūto, yaṁkiñci diṭṭhaṁva sutaṁ mutaṁ vāti sobhūripañño",
  "atk-s0505a3:47_1": "khīṇāsavo yaṁ kiñci diṭṭhaṁ vā sutaṁ vā mutaṁ vā tesu sabbadhammesu mārasenaṁ vināsetvā",
  "atk-s0505a3:47_2": "ṭhitabhāvena visenibhūto. Tamevadassinti taṁ evaṁ visuddhadassiṁ. Vivaṭaṁ carantantitaṇhacchadanādivigamena",
  "atk-s0505a3:47_3": "vivaṭaṁ hutvā carantaṁ. Kenīdha lokasmiṁ vikappayeyyāti kena idha loke taṇhākappena",
  "atk-s0505a3:47_4": "vā diṭṭhikappena vā koci vikappeyya, tesaṁ vā pahīnattā rāgādinā pubbe vuttenāti.",
  "atk-s0505a3:48_0": "801.Na kappayantīti gāthāya sambandho attho ca – kiñca bhiyyo? Te hi tādisā santo",
  "atk-s0505a3:48_1": "dvinnaṁ kappānaṁ purekkhārānañca kenaci na kappayanti na purekkharonti, paramatthaaccantasuddhiadhigatattā",
  "atk-s0505a3:48_2": "anaccantasuddhiṁyeva akiriyasassatadiṭṭhiṁ accanta suddhīti na te vadanti. Ādānaganthaṁ",
  "atk-s0505a3:48_3": "gathitaṁ visajjāti catubbidhampi rūpādīnaṁ ādāyakattā ādānaganthaṁ attano cittasantāne",
  "atk-s0505a3:48_4": "gathitaṁ baddhaṁ ariyamaggasatthena visajja chinditvā. Sesaṁ pākaṭameva.",
  "atk-s0505a3:49_0": "802.Sīmātigoti gāthā ekapuggalādhiṭṭhānāya desanāya vuttā. Pubbasadiso eva panassā",
  "atk-s0505a3:49_1": "sambandho, so evaṁ atthavaṇṇanāya saddhiṁ veditabbo – kiñca bhiyyo so īdiso bhūripañño",
  "atk-s0505a3:49_2": "catunnaṁ kilesasīmānaṁ atītattā sīmātigo bāhitapāpattā ca brāhmaṇo, itthambhūtassa",
  "atk-s0505a3:49_3": "ca tassa natthi paracittapubbenivāsañāṇehi ñatvā vā maṁsacakkhudibbacakkhūhi disvā",
  "atk-s0505a3:49_4": "vā kiñci samuggahītaṁ, abhiniviṭṭhanti vuttaṁ hoti. So ca kāmarāgābhāvato na rāgarāgī,",
  "atk-s0505a3:49_5": "rūpārūparāgābhāvato na virāgaratto. Yato evaṁvidhassa “idaṁ para”nti kiñci idha uggahitaṁ",
  "atk-s0505a3:49_6": "natthīti arahattanikūṭena desanaṁ niṭṭhāpesi.",
  "atk-s0505a3:50": "Paramatthajotikāya khuddaka-aṭṭhakathāya",
  "atk-s0505a3:51": "Suttanipāta-aṭṭhakathāya suddhaṭṭhakasuttavaṇṇanā niṭṭhitā.",
  "atk-s0505a3:52": "5. Paramaṭṭhakasuttavaṇṇanā",
  "atk-s0505a3:53_0": "803.Paramantidiṭṭhīsūti paramaṭṭhakasuttaṁ. Kā uppatti? Bhagavati kira sāvatthiyaṁ",
  "atk-s0505a3:53_1": "viharante nānātitthiyā sannipatitvā attano attano diṭṭhiṁ dīpentā “idaṁ paramaṁ,",
  "atk-s0505a3:53_2": "idaṁ parama”nti kalahaṁ katvā rañño ārocesuṁ. Rājā sambahule jaccandhe sannipātāpetvā",
  "atk-s0505a3:53_3": "“imesaṁ hatthiṁ dassethā”ti āṇāpesi. Rājapurisā andhe sannipātāpetvā hatthiṁ purato",
  "atk-s0505a3:53_4": "sayāpetvā “passathā”ti āhaṁsu. Te hatthissa ekamekaṁ aṅgaṁ parāmasiṁsu. Tato raññā",
  "atk-s0505a3:53_5": "“kīdiso, bhaṇe, hatthī”ti puṭṭho yo soṇḍaṁ parāmasi, so “seyyathāpi, mahārāja, naṅgalīsā”ti",
  "atk-s0505a3:53_6": "bhaṇi. Ye dantādīni parāmasiṁsu, te itaraṁ “mā bho rañño purato musā bhaṇī”ti paribhāsitvā",
  "atk-s0505a3:53_7": "“seyyathāpi, mahārāja, bhittikhilo”tiādīni āhaṁsu. Rājā taṁ sabbaṁ sutvā “īdiso tumhākaṁ",
  "atk-s0505a3:53_8": "samayo”ti titthiye uyyojesi. Aññataro piṇḍacāriko taṁ pavattiṁ ñatvā bhagavato ārocesi.",
  "atk-s0505a3:53_9": "Bhagavā tassaṁ aṭṭhuppattiyaṁ bhikkhū āmantetvā “yathā, bhikkhave, jaccandhā hatthiṁ",
  "atk-s0505a3:53_10": "ajānantā taṁ taṁ aṅgaṁ parāmasitvā vivadiṁsu, evaṁ titthiyā vimokkhantikadhammaṁ",
  "atk-s0505a3:53_11": "ajānantā taṁ taṁ diṭṭhiṁ parāmasitvā vivadantī”ti vatvā dhammadesanatthaṁ imaṁ suttamabhāsi.",
  "atk-s0505a3:54_0": "Tattha paramanti diṭṭhīsu paribbasānoti “idaṁ parama”nti gahetvā sakāya sakāya diṭṭhiyā",
  "atk-s0505a3:54_1": "vasamāno. Yaduttari kuruteti yaṁ attano satthārādiṁ seṭṭhaṁ karoti. Hīnāti aññe tato",
  "atk-s0505a3:54_2": "sabbamāhāti taṁ attano satthārādiṁ ṭhapetvā tato aññe sabbe “hīnā ime”ti āha. Tasmā",
  "atk-s0505a3:54_3": "vivādāni avītivattoti tena kāraṇena so diṭṭhikalahe avītivattova hoti.",
  "atk-s0505a3:55_0": "804. Dutiyagāthāya attho – evaṁ avītivatto ca yaṁ diṭṭhe sute sīlavate muteti etesu",
  "atk-s0505a3:55_1": "vatthūsu uppannadiṭṭhisaṅkhāte attani pubbe vuttappakāraṁ ānisaṁsaṁ passati. Tadeva",
  "atk-s0505a3:55_2": "so tattha sakāya diṭṭhiyā ānisaṁsaṁ “idaṁ seṭṭha”nti abhinivisitvā aññaṁ sabbaṁ parasatthārādikaṁ nihīnato passati.",
  "atk-s0505a3:56_0": "805. Tatiyagāthāya attho – evaṁ passato cassa yaṁ attano satthārādiṁ nissito aññaṁ",
  "atk-s0505a3:56_1": "parasatthārādiṁ hīnaṁ passati taṁ pana dassanaṁ ganthameva kusalā vadanti, bandhananti",
  "atk-s0505a3:56_2": "vuttaṁ hoti. Yasmā etadeva, tasmā hi diṭṭhaṁva sutaṁ mutaṁ vā sīlabbataṁ bhikkhu",
  "atk-s0505a3:56_3": "na nissayeyya, nābhiniveseyyāti vuttaṁ hoti.",
  "atk-s0505a3:57_0": "806. Catutthagāthāya attho – na kevalaṁ diṭṭhasutādiṁ na nissayeyya, apica kho pana",
  "atk-s0505a3:57_1": "asañjātaṁ uparūpari diṭṭhimpi lokasmiṁ na kappayeyya, na janeyyāti vuttaṁ hoti. Kīdisaṁ?",
  "atk-s0505a3:57_2": "Ñāṇena vā sīlavatena vāpi, samāpattiñāṇādinā ñāṇena vā sīlavatena vā yā kappiyati,",
  "atk-s0505a3:57_3": "etaṁ diṭṭhiṁ na kappeyya. Na kevalañca diṭṭhiṁ na kappayeyya, apica kho pana mānenapi",
  "atk-s0505a3:57_4": "jātiādīhi vatthūhi samoti attānamanūpaneyya, hīno na maññetha visesi vāpīti.",
  "atk-s0505a3:58_0": "807. Pañcamagāthāya attho – evañhi diṭṭhiṁ akappento amaññamāno ca attaṁ pahāya anupādiyāno",
  "atk-s0505a3:58_1": "idha vā yaṁ pubbe gahitaṁ, taṁ pahāya aparaṁ aggaṇhanto tasmimpi vuttappakāre ñāṇe",
  "atk-s0505a3:58_2": "duvidhaṁ nissayaṁ no karoti. Akaronto ca sa ve viyattesu nānādiṭṭhivasena bhinnesu",
  "atk-s0505a3:58_3": "sattesu na vaggasārī chandādivasena agacchanadhammo hutvā dvāsaṭṭhiyā diṭṭhīsu kiñcipi",
  "atk-s0505a3:58_4": "diṭṭhiṁ na pacceti, na paccāgacchatīti vuttaṁ hoti.",
  "atk-s0505a3:59_0": "808-10. Idāni yo so imāya gāthāya vutto khīṇāsavo, tassa vaṇṇabhaṇanatthaṁ “yassūbhayante”tiādikā",
  "atk-s0505a3:59_1": "tisso gāthāyo āha. Tattha ubhayanteti pubbe vuttaphassādibhede. Paṇidhīti taṇhā.",
  "atk-s0505a3:59_2": "Bhavābhavāyāti punappunabhavāya. Idha vā huraṁ vāti sakattabhāvādibhede idha vā parattabhāvādibhede",
  "atk-s0505a3:59_3": "parattha vā. Diṭṭhe vāti diṭṭhasuddhiyā vā. Esa nayo sutādīsu. Saññāti saññāsamuṭṭhāpikā",
  "atk-s0505a3:59_4": "diṭṭhi. Dhammāpitesaṁ na paṭicchitāseti dvāsaṭṭhidiṭṭhigatadhammāpi tesaṁ “idameva",
  "atk-s0505a3:59_5": "saccaṁ moghamañña”nti evaṁ na paṭicchitā. Pāraṅgato na pacceti tādīti nibbānapāraṁ",
  "atk-s0505a3:59_6": "gato tena tena maggena pahīne kilese puna nāgacchati, pañcahi ca ākārehi tādī hotīti. Sesaṁ pākaṭamevāti.",
  "atk-s0505a3:60": "Paramatthajotikāya khuddaka-aṭṭhakathāya",
  "atk-s0505a3:61": "Suttanipāta-aṭṭhakathāya paramaṭṭhakasuttavaṇṇanā niṭṭhitā.",
  "atk-s0505a3:62": "6. Jarāsuttavaṇṇanā",
  "atk-s0505a3:63_0": "811.Appaṁvata jīvitanti jarāsuttaṁ. Kā uppatti? Ekaṁ samayaṁ bhagavā sāvatthiyaṁ",
  "atk-s0505a3:63_1": "vassaṁ vasitvā yāni tāni buddhānaṁ sarīrārogyasampādanaṁ anuppannasikkhāpadapaññāpanaṁ",
  "atk-s0505a3:63_2": "veneyyadamanaṁ tathārūpāya aṭṭhuppattiyā jātakādikathanantiādīni janapadacārikānimittāni,",
  "atk-s0505a3:63_3": "tāni samavekkhitvā janapadacārikaṁ pakkāmi. Anupubbena cārikaṁ caramāno sāyaṁ sāketaṁ",
  "atk-s0505a3:63_4": "anuppatto añjanavanaṁ pāvisi. Sāketavāsino sutvā “akālo idāni bhagavantaṁ dassanāyā”ti",
  "atk-s0505a3:63_5": "vibhātāya rattiyā mālāgandhādīni gahetvā bhagavato santikaṁ gantvā pūjanavandanasammodanādīni",
  "atk-s0505a3:63_6": "katvā parivāretvā aṭṭhaṁsu yāva bhagavato gāmappavesanavelā, atha bhagavā bhikkhusaṅghaparivuto",
  "atk-s0505a3:63_7": "piṇḍāya pāvisi. Taṁ aññataro sāketako brāhmaṇamahāsālo nagarā nikkhanto nagaradvāre",
  "atk-s0505a3:63_8": "addasa. Disvā puttasinehaṁ uppādetvā “ciradiṭṭhosi, putta, mayā”ti paridevayamāno",
  "atk-s0505a3:63_9": "abhimukho agamāsi. Bhagavā bhikkhū saññāpesi – “ayaṁ, bhikkhave, brāhmaṇo yaṁ icchati,",
  "atk-s0505a3:63_10": "taṁ karotu, na vāretabbo”ti.",
  "atk-s0505a3:64_0": "Brāhmaṇopi vacchagiddhinīva gāvī āgantvā bhagavato kāyaṁ purato ca pacchato ca dakkhiṇato",
  "atk-s0505a3:64_1": "ca vāmato cāti samantā āliṅgi “ciradiṭṭhosi, putta, ciraṁ vinā ahosī”ti bhaṇanto.",
  "atk-s0505a3:64_2": "Yadi pana so tathā kātuṁ na labheyya, hadayaṁ phāletvā mareyya. So bhagavantaṁ avoca",
  "atk-s0505a3:64_3": "– “bhagavā tumhehi saddhiṁ āgatabhikkhūnaṁ ahameva bhikkhaṁ dātuṁ samattho, mameva",
  "atk-s0505a3:64_4": "anuggahaṁ karothā”ti. Adhivāsesi bhagavā tuṇhībhāvena. Brāhmaṇo bhagavato pattaṁ",
  "atk-s0505a3:64_5": "gahetvā purato gacchanto brāhmaṇiyā pesesi – “putto me āgato, āsanaṁ paññāpetabba”nti.",
  "atk-s0505a3:64_6": "Sā tathā katvā āgamanaṁ passantī ṭhitā bhagavantaṁ antaravīthiyaṁyeva disvā puttasinehaṁ",
  "atk-s0505a3:64_7": "uppādetvā “ciradiṭṭhosi, putta, mayā”ti pādesu gahetvā roditvā gharaṁ atinetvā sakkaccaṁ",
  "atk-s0505a3:64_8": "bhojesi. Bhuttāvino brāhmaṇo pattaṁ apanāmesi. Bhagavā tesaṁ sappāyaṁ viditvā dhammaṁ",
  "atk-s0505a3:64_9": "desesi, desanāpariyosāne ubhopi sotāpannā ahesuṁ. Atha bhagavantaṁ yāciṁsu – “yāva,",
  "atk-s0505a3:64_10": "bhante, bhagavā imaṁ nagaraṁ upanissāya viharati, amhākaṁyeva ghare bhikkhā gahetabbā”ti.",
  "atk-s0505a3:64_11": "Bhagavā “na buddhā evaṁ ekaṁ nibaddhaṭṭhānaṁyeva gacchantī”ti paṭikkhipi. Te āhaṁsu",
  "atk-s0505a3:64_12": "– “tena hi, bhante, bhikkhusaṅghena saddhiṁ piṇḍāya caritvāpi tumhe idheva bhattakiccaṁ",
  "atk-s0505a3:64_13": "katvā dhammaṁ desetvā vihāraṁ gacchathā”ti. Bhagavā tesaṁ anuggahatthāya tathā akāsi.",
  "atk-s0505a3:64_14": "Manussā brāhmaṇañca brāhmaṇiñca “buddhapitā buddhamātā” tveva vohariṁsu. Tampi kulaṁ",
  "atk-s0505a3:64_15": "“buddhakula”nti nāmaṁ labhi.",
  "atk-s0505a3:65_0": "Ānandatthero bhagavantaṁ pucchi – “ahaṁ bhagavato mātāpitaro jānāmi, ime pana kasmā",
  "atk-s0505a3:65_1": "vadanti ‘ahaṁ buddhamātā ahaṁ buddhapitā”’ti. Bhagavā āha – “nirantaraṁ me, ānanda,",
  "atk-s0505a3:65_2": "brāhmaṇī ca brāhmaṇo ca pañca jātisatāni mātāpitaro ahesuṁ, pañca jātisatāni mātāpitūnaṁ",
  "atk-s0505a3:65_3": "jeṭṭhakā, pañca jātisatāni kaniṭṭhakā. Te pubbasineheneva kathentī”ti imañca gāthamabhāsi –",
  "atk-s0505a3:66": "“Pubbeva sannivāsena, paccuppannahitena vā;",
  "atk-s0505a3:67": "Evaṁ taṁ jāyate pemaṁ, uppalaṁva yathodake”ti. ;",
  "atk-s0505a3:68_0": "Tato bhagavā sākete yathābhirantaṁ viharitvā puna cārikaṁ caramāno sāvatthimeva agamāsi.",
  "atk-s0505a3:68_1": "Sopi brāhmaṇo ca brāhmaṇī ca bhikkhū upasaṅkamitvā patirūpaṁ dhammadesanaṁ sutvā",
  "atk-s0505a3:68_2": "sesamagge pāpuṇitvā anupādisesāya nibbānadhātuyā parinibbāyiṁsu. Nagare brāhmaṇā",
  "atk-s0505a3:68_3": "sannipatiṁsu “amhākaṁ ñātake sakkarissāmā”ti. Sotāpannasakadāgāmianāgāmino upāsakāpi",
  "atk-s0505a3:68_4": "sannipatiṁsu upāsikāyo ca “amhākaṁ sahadhammike sakkarissāmā”ti. Te sabbepi kambalakūṭāgāraṁ",
  "atk-s0505a3:68_5": "āropetvā mālāgandhādīhi pūjentā nagarā nikkhāmesuṁ.",
  "atk-s0505a3:69_0": "Bhagavāpi taṁ divasaṁ paccūsasamaye buddhacakkhunā lokaṁ volokento tesaṁ parinibbānabhāvaṁ",
  "atk-s0505a3:69_1": "ñatvā “tattha mayi gate dhammadesanaṁ sutvā bahujanassa dhammābhisamayo bhavissatī”ti",
  "atk-s0505a3:69_2": "ñatvā pattacīvaramādāya sāvatthito āgantvā āḷāhanameva pāvisi. Manussā disvā “mātāpitūnaṁ",
  "atk-s0505a3:69_3": "sarīrakiccaṁ kātukāmo bhagavā āgato”ti vanditvā aṭṭhaṁsu. Nāgarāpi kūṭāgāraṁ pūjentā",
  "atk-s0505a3:69_4": "āḷāhanaṁ ānetvā bhagavantaṁ pucchiṁsu – “gahaṭṭhaariyasāvakā kathaṁ pūjetabbā”ti.",
  "atk-s0505a3:69_5": "Bhagavā “yathā asekkhā pūjiyanti, tathā pūjetabbā ime”ti adhippāyena tesaṁ asekkhamunibhāvaṁ",
  "atk-s0505a3:69_6": "dīpento imaṁ gāthamāha –",
  "atk-s0505a3:70": "“Ahiṁsakā ye munayo, niccaṁ kāyena saṁvutā;",
  "atk-s0505a3:71": "Te yanti accutaṁ ṭhānaṁ, yattha gantvā na socare”ti. ;",
  "atk-s0505a3:72": "Tañca parisaṁ oloketvā taṅkhaṇānurūpaṁ dhammaṁ desento imaṁ suttamabhāsi.",
  "atk-s0505a3:73_0": "Tattha appaṁ vata jīvitaṁ idanti “idaṁ vata manussānaṁ jīvitaṁ appaṁ parittaṁ ṭhitiparittatāya",
  "atk-s0505a3:73_1": "sarasaparittatāyā”ti sallasuttepi vuttanayametaṁ. Oraṁ vassasatāpi miyyatīti vassasatā",
  "atk-s0505a3:73_2": "oraṁ kalalādikālepi miyyati. Aticcāti vassasataṁ atikkamitvā. Jarasāpi miyyatīti jarāyapi miyyati.",
  "atk-s0505a3:74_0": "812-6.Mamāyiteti mamāyitavatthukāraṇā. Vinābhāvasantamevidanti santavinābhāvaṁ vijjamānavinābhāvameva",
  "atk-s0505a3:74_1": "idaṁ, na sakkā avinābhāvena bhavitunti vuttaṁ hoti. Māmakoti mama upāsako bhikkhu",
  "atk-s0505a3:74_2": "vāti saṅkhaṁ gato, buddhādīni vā vatthūni mamāyamāno. Saṅgatanti samāgataṁ diṭṭhapubbaṁ",
  "atk-s0505a3:74_3": "vā. Piyāyitanti piyaṁ kataṁ. Nāmaṁyevāvasissati akkheyyanti sabbaṁ rūpādidhammajātaṁ",
  "atk-s0505a3:74_4": "pahīyati, nāmamattameva tu avasissati “buddharakkhito, dhammarakkhito”ti evaṁ saṅkhātuṁ",
  "atk-s0505a3:74_5": "kathetuṁ. Munayoti khīṇāsavamunayo. Khemadassinoti nibbānadassino.",
  "atk-s0505a3:75_0": "817. Sattamagāthā evaṁ maraṇabbhāhate loke anurūpapaṭipattidassanatthaṁ vuttā. Tattha",
  "atk-s0505a3:75_1": "patilīnacarassāti tato tato patilīnaṁ cittaṁ katvā carantassa. Bhikkhunoti kalyāṇaputhujjanassa",
  "atk-s0505a3:75_2": "sekkhassa vā. Sāmaggiyamāhu tassataṁ,yo attānaṁ bhavane na dassayeti tassetaṁ patirūpamāhu,",
  "atk-s0505a3:75_3": "yo evaṁpaṭipanno nirayādibhede bhavane attānaṁ na dasseyya. Evañhi so imamhā maraṇā",
  "atk-s0505a3:75_4": "mucceyyāti adhippāyo.",
  "atk-s0505a3:76_0": "818-20. Idāni yo “attānaṁ bhavane na dassaye”ti evaṁ khīṇāsavo vibhāvito, tassa vaṇṇabhaṇanatthaṁ",
  "atk-s0505a3:76_1": "ito parā tisso gāthāyo āha. Tattha sabbatthāti dvādasasu āyatanesu. Yadidaṁ diṭṭhasutaṁ",
  "atk-s0505a3:76_2": "mutesu vāti ettha pana yadidaṁ diṭṭhasutaṁ, ettha vā mutesu vā dhammesu evaṁ muni",
  "atk-s0505a3:76_3": "na upalimpatīti evaṁ sambandho veditabbo. Dhono na hi tena maññati, yadidaṁ diṭṭhasutaṁ",
  "atk-s0505a3:76_4": "mutesu vāti atrāpi yadidaṁ diṭṭhasuttaṁ, tena vatthunā na maññati, mutesu vā dhammesu",
  "atk-s0505a3:76_5": "na maññatīti evameva sambandho veditabbo. Na hi so rajjati no virajjatīti. Bālaputhujjanā",
  "atk-s0505a3:76_6": "viya na rajjati, kalyāṇaputhujjanasekkhā viya na virajjati, rāgassa pana khīṇattā",
  "atk-s0505a3:76_7": "“virāgo”tveva saṅkhaṁ gacchati. Sesaṁ sabbattha pākaṭamevāti. Desanāpariyosāne caturāsītiyā",
  "atk-s0505a3:76_8": "pāṇasahassānaṁ dhammābhisamayo ahosīti.",
  "atk-s0505a3:77": "Paramatthajotikāya khuddaka-aṭṭhakathāya",
  "atk-s0505a3:78": "Suttanipāta-aṭṭhakathāya jarāsuttavaṇṇanā niṭṭhitā.",
  "atk-s0505a3:79": "7. Tissametteyyasuttavaṇṇanā",
  "atk-s0505a3:80_0": "821.Methunamanuyuttassāti tissametteyyasuttaṁ. Kā uppatti? Bhagavati kira sāvatthiyaṁ",
  "atk-s0505a3:80_1": "viharante tissametteyyā nāma dve sahāyā sāvatthiṁ agamaṁsu. Te sāyanhasamayaṁ mahājanaṁ",
  "atk-s0505a3:80_2": "jetavanābhimukhaṁ gacchantaṁ disvā “kuhiṁ gacchathā”ti pucchiṁsu. Tato tehi “buddho",
  "atk-s0505a3:80_3": "loke uppanno, bahujanahitāya dhammaṁ deseti, taṁ sotuṁ jetavanaṁ gacchāmā”ti vutte",
  "atk-s0505a3:80_4": "“mayampi sossāmā”ti agamaṁsu. Te avañjhadhammadesakassa bhagavato dhammadesanaṁ sutvā",
  "atk-s0505a3:80_5": "parisantare nisinnāva cintesuṁ – “na sakkā agāramajjhe ṭhitenāyaṁ dhammo paripūretu”nti.",
  "atk-s0505a3:80_6": "Atha pakkante mahājane bhagavantaṁ pabbajjaṁ yāciṁsu. Bhagavā “ime pabbājehī”ti aññataraṁ",
  "atk-s0505a3:80_7": "bhikkhuṁ āṇāpesi. So te pabbājetvā tacapañcakakammaṭṭhānaṁ datvā araññavāsaṁ gantumāraddho.",
  "atk-s0505a3:80_8": "Metteyyo tissaṁ āha – “āvuso, upajjhāyo araññaṁ gacchati, mayampi gacchāmā”ti. Tisso",
  "atk-s0505a3:80_9": "“alaṁ āvuso, bhagavato dassanaṁ dhammassavanañca ahaṁ pihemi, gaccha tva”nti vatvā",
  "atk-s0505a3:80_10": "na agamāsi. Metteyyo upajjhāyena saha gantvā araññe samaṇadhammaṁ karonto na cirasseva",
  "atk-s0505a3:80_11": "arahattaṁ pāpuṇi saddhiṁ ācariyupajjhāyehi. Tissassāpi jeṭṭhabhātā byādhinā kālamakāsi.",
  "atk-s0505a3:80_12": "So taṁ sutvā attano gāmaṁ agamāsi, tatra naṁ ñātakā palobhetvā uppabbājesuṁ. Metteyyopi",
  "atk-s0505a3:80_13": "ācariyupajjhāyehi saddhiṁ sāvatthiṁ āgato. Atha bhagavā vutthavasso janapadacārikaṁ",
  "atk-s0505a3:80_14": "caramāno anupubbena taṁ gāmaṁ pāpuṇi. Tattha metteyyo bhagavantaṁ vanditvā “imasmiṁ,",
  "atk-s0505a3:80_15": "bhante, gāme mama gihisahāyo atthi, muhuttaṁ tāva āgametha anukampaṁ upādāyā”ti vatvā",
  "atk-s0505a3:80_16": "gāmaṁ pavisitvā taṁ bhagavato santikaṁ ānetvā ekamantaṁ ṭhito tassatthāya ādigāthāya",
  "atk-s0505a3:80_17": "bhagavantaṁ pañhaṁ pucchi. Tassa bhagavā byākaronto avasesagāthāyo abhāsi. Ayamassa suttassa uppatti.",
  "atk-s0505a3:81_0": "Tattha methunamanuyuttassāti methunadhammasamāyuttassa. Itīti evamāha. Āyasmāti piyavacanametaṁ,",
  "atk-s0505a3:81_1": "tissoti nāmaṁ tassa therassa. So hi tissoti nāmena. Metteyyoti gottaṁ, gottavaseneva",
  "atk-s0505a3:81_2": "cesa pākaṭo ahosi. Tasmā aṭṭhuppattiyaṁ vuttaṁ “tissametteyyā nāma dve sahāyā”ti.",
  "atk-s0505a3:81_3": "Vighātanti upaghātaṁ. Brūhīti ācikkha. Mārisāti piyavacanametaṁ, nidukkhāti vuttaṁ",
  "atk-s0505a3:81_4": "hoti. Sutvāna tava sāsananti tava vacanaṁ sutvā. Viveke sikkhissāmaseti sahāyaṁ ārabbha",
  "atk-s0505a3:81_5": "dhammadesanaṁ yācanto bhaṇati. So pana sikkhitasikkhoyeva.",
  "atk-s0505a3:82": "822.Mussatevāpi sāsananti pariyattipaṭipattito duvidhampi sāsanaṁ nassati. Vāpīti padapūraṇamattaṁ. Etaṁ tasmiṁ anāriyanti tasmiṁ puggale etaṁ anariyaṁ, yadidaṁ micchāpaṭipadā.",
  "atk-s0505a3:83_0": "823.Ekopubbe caritvānāti pabbajjāsaṅkhātena vā gaṇavossaggaṭṭhena vā pubbe eko viharitvā.",
  "atk-s0505a3:83_1": "Yānaṁ bhantaṁva taṁ loke, hīnamāhu puthujjananti taṁ vibbhantakaṁ puggalaṁ yathā",
  "atk-s0505a3:83_2": "hatthiyānādiyānaṁ adantaṁ visamaṁ ārohati, ārohakampi bhañjati, papātepi papatati.",
  "atk-s0505a3:83_3": "Evaṁ kāyaduccaritādivisamārohanena narakādīsu, atthabhañjanena jātipapātādīsu papatanena",
  "atk-s0505a3:83_4": "ca yānaṁ bhantaṁva āhu hīnaṁ puthujjanañca āhūti.",
  "atk-s0505a3:84_0": "824-5.Yaso kitti cāti lābhasakkāro pasaṁsā ca. Pubbeti pabbajitabhāve. Hāyate vāpi",
  "atk-s0505a3:84_1": "tassa sāti tassa vibbhantakassa sato so ca yaso sā ca kitti hāyati. Etampi disvāti",
  "atk-s0505a3:84_2": "etampi pubbe yasakittīnaṁ bhāvaṁ pacchā ca hāniṁ disvā. Sikkhetha methunaṁ vippahātaveti",
  "atk-s0505a3:84_3": "tisso sikkhā sikkhetha. Kiṁ kāraṇaṁ? Methunaṁ vippahātave, methunappahānatthāyāti",
  "atk-s0505a3:84_4": "vuttaṁ hoti. Yo hi methunaṁ na vippajahati, saṅkappehi…pe… tathāvidho. Tattha paretoti",
  "atk-s0505a3:84_5": "samannāgato. Paresaṁ nigghosanti upajjhāyādīnaṁ nindāvacanaṁ. Maṅku hotīti dummano hoti.",
  "atk-s0505a3:85_0": "826. Ito parā gāthā pākaṭasambandhā eva. Tāsu satthānīti kāyaduccaritādīni. Tāni",
  "atk-s0505a3:85_1": "hi attano paresañca chedanaṭṭhena “satthānī”ti vuccanti. Tesu cāyaṁ visesato codito",
  "atk-s0505a3:85_2": "musāvacanasatthāneva karoti – “iminā kāraṇenāhaṁ vibbhanto”ti bhaṇanto. Tenevāha",
  "atk-s0505a3:85_3": "– “esa khvassa mahāgedho, mosavajjaṁ pagāhatī”ti. Tattha esa khvassāti esa kho assa.",
  "atk-s0505a3:85_4": "Mahāgedhoti mahābandhanaṁ. Katamoti ce? Yadidaṁ mosavajjaṁ pagāhati, svāssa musāvādajjhogāho",
  "atk-s0505a3:85_5": "mahāgedhoti veditabbo.",
  "atk-s0505a3:86": "827.Mandova parikissatīti pāṇavadhādīni karonto tatonidānañca dukkhamanubhonto bhogapariyesanarakkhanāni ca karonto momūho viya parikilissati.",
  "atk-s0505a3:87_0": "828-9.“Etamādīnavaṁ ñatvā, muni pubbāpare idhā”ti etaṁ “yaso kitti ca yā pubbe, hāyatevāpi",
  "atk-s0505a3:87_1": "tassa sā”ti ito pabhuti vutte pubbāpare idha imasmiṁ sāsane pubbato apare samaṇabhāvato",
  "atk-s0505a3:87_2": "vibbhantakabhāve ādīnavaṁ muni ñatvā. Etadariyānamuttamanti yadidaṁ vivekacariyā,",
  "atk-s0505a3:87_3": "etaṁ buddhādīnaṁ ariyānaṁ uttamaṁ, tasmā vivekaññeva sikkhethāti adhippāyo. Na tena",
  "atk-s0505a3:87_4": "seṭṭho maññethāti tena ca vivekena na attānaṁ “seṭṭho aha”nti maññeyya, tena thaddho",
  "atk-s0505a3:87_5": "na bhaveyyāti vuttaṁ hoti.",
  "atk-s0505a3:88_0": "830.Rittassāti vivittassa kāyaduccaritādīhi virahitassa. Oghatiṇṇassa pihayanti,",
  "atk-s0505a3:88_1": "kāmesu gadhitā pajāti vatthukāmesu laggā sattā tassa caturoghatiṇṇassa pihayanti",
  "atk-s0505a3:88_2": "iṇāyikā viya āṇaṇyassāti arahattanikūṭena desanaṁ niṭṭhāpesi. Desanāpariyosāne tisso",
  "atk-s0505a3:88_3": "sotāpattiphalaṁ patvā pacchā pabbajitvā arahattaṁ sacchākāsīti.",
  "atk-s0505a3:89": "Paramatthajotikāya khuddaka-aṭṭhakathāya",
  "atk-s0505a3:90": "Suttanipāta-aṭṭhakathāya tissametteyyasuttavaṇṇanā niṭṭhitā.",
  "atk-s0505a3:91": "8. Pasūrasuttavaṇṇanā",
  "atk-s0505a3:92_0": "831.Idhevasuddhīti pasūrasuttaṁ. Kā uppatti? Bhagavati kira sāvatthiyaṁ viharante",
  "atk-s0505a3:92_1": "pasūro nāma paribbājako mahāvādī, so “ahamasmi sakalajambudīpe vādena aggo, tasmā",
  "atk-s0505a3:92_2": "yathā jambudīpassa jambupaññāṇaṁ, evaṁ mamāpi bhavituṁ arahatī”ti jambusākhaṁ dhajaṁ",
  "atk-s0505a3:92_3": "katvā sakalajambudīpe paṭivādaṁ anāsādento anupubbena sāvatthiṁ āgantvā nagaradvāre",
  "atk-s0505a3:92_4": "vālikatthalaṁ katvā tattha sākhaṁ ussāpetvā “yo mayā saddhiṁ vādaṁ kātuṁ samattho,",
  "atk-s0505a3:92_5": "so imaṁ sākhaṁ bhañjatū”ti vatvā nagaraṁ pāvisi. Taṁ ṭhānaṁ mahājano parivāretvā",
  "atk-s0505a3:92_6": "aṭṭhāsi. Tena ca samayena āyasmā sāriputto bhattakiccaṁ katvā sāvatthito nikkhamati.",
  "atk-s0505a3:92_7": "So taṁ disvā sambahule gāmadārake pucchi – “kiṁ etaṁ dārakā”ti, te sabbaṁ ācikkhiṁsu.",
  "atk-s0505a3:92_8": "“Tena hi naṁ tumhe uddharitvā pādehi bhañjatha, ‘vādatthiko vihāraṁ āgacchatū’ti",
  "atk-s0505a3:92_9": "ca bhaṇathā”ti vatvā pakkāmi.",
  "atk-s0505a3:93_0": "Paribbājako piṇḍāya caritvā katabhattakicco āgantvā uddharitvā bhaggaṁ sākhaṁ disvā",
  "atk-s0505a3:93_1": "“kenidaṁ kārita”nti pucchi. “Buddhasāvakena sāriputtenā”ti ca vutte pamudito hutvā",
  "atk-s0505a3:93_2": "“ajja mama jayaṁ samaṇassa ca parājayaṁ paṇḍitā passantū”ti pañhavīmaṁsake kāraṇike",
  "atk-s0505a3:93_3": "ānetuṁ sāvatthiṁ pavisitvā vīthisiṅghāṭakacaccaresu vicaranto “samaṇassa gotamassa",
  "atk-s0505a3:93_4": "aggasāvakena saha vāde paññāpaṭibhānaṁ sotukāmā bhonto nikkhamantū”ti ugghosesi.",
  "atk-s0505a3:93_5": "“Paṇḍitānaṁ vacanaṁ sossāmā”ti sāsane pasannāpi appasannāpi bahū manussā nikkhamiṁsu.",
  "atk-s0505a3:93_6": "Tato pasūro mahājanaparivuto “evaṁ vutte evaṁ bhaṇissāmī”tiādīni vitakkento vihāraṁ",
  "atk-s0505a3:93_7": "agamāsi. Thero “vihāre uccāsaddamahāsaddo janabyākulañca mā ahosī”ti jetavanadvārakoṭṭhake",
  "atk-s0505a3:93_8": "āsanaṁ paññāpetvā nisīdi.",
  "atk-s0505a3:94_0": "Paribbājako theraṁ upasaṅkamitvā “tvaṁ, bho, pabbajita, mayhaṁ jambudhajaṁ bhañjāpesī”ti",
  "atk-s0505a3:94_1": "āha. “Āma paribbājakā”ti ca vutte “hotu no, bho, kāci kathāpavattī”ti āha. “Hotu",
  "atk-s0505a3:94_2": "paribbājakā”ti ca therena sampaṭicchite “tvaṁ, samaṇa, puccha, ahaṁ vissajjessāmī”ti",
  "atk-s0505a3:94_3": "āha. Tato naṁ thero avaca “kiṁ, paribbājaka, dukkaraṁ pucchā, udāhu vissajjana”nti.",
  "atk-s0505a3:94_4": "Vissajjanaṁ bho, pabbajita, pucchāya kiṁ dukkaraṁ. Taṁ yo hi koci yaṁkiñci pucchatīti.",
  "atk-s0505a3:94_5": "“Tena hi, paribbājaka, tvaṁ puccha, ahaṁ vissajjessāmī”ti evaṁ vutte paribbājako",
  "atk-s0505a3:94_6": "“sādhurūpo bhikkhu ṭhāne sākhaṁ bhañjāpesī”ti vimhitacitto hutvā theraṁ pucchi –",
  "atk-s0505a3:94_7": "“ko purisassa kāmo”ti. “Saṅkapparāgo purisassa kāmo”ti thero āha. So taṁ sutvā there",
  "atk-s0505a3:94_8": "viruddhasaññī hutvā parājayaṁ āropetukāmo āha – “citravicitrārammaṇaṁ pana bho, pabbajita,",
  "atk-s0505a3:94_9": "purisassa kāmaṁ na vadesī”ti? “Āma, paribbājaka, na vademī”ti. Tato naṁ paribbājako",
  "atk-s0505a3:94_10": "yāva tikkhattuṁ paṭiññaṁ kārāpetvā “suṇantu bhonto samaṇassa vāde dosa”nti pañhavīmaṁsake",
  "atk-s0505a3:94_11": "ālapitvā āha – “bho, pabbajita, tumhākaṁ sabrahmacārino araññe viharantī”ti? “Āma,",
  "atk-s0505a3:94_12": "paribbājaka, viharantī”ti. “Te tattha viharantā kāmavitakkādayo vitakke vitakkentī”ti?",
  "atk-s0505a3:94_13": "“Āma, paribbājaka, puthujjanā sahasā vitakkentī”ti. “Yadi evaṁ tesaṁ samaṇabhāvo",
  "atk-s0505a3:94_14": "kuto? Nanu te agārikā kāmabhogino hontī”ti evañca pana vatvā athāparaṁ etadavoca –",
  "atk-s0505a3:95": "“Na te ve kāmā yāni citrāni loke,",
  "atk-s0505a3:96": "Saṅkapparāgañca vadesi kāmaṁ;",
  "atk-s0505a3:97": "Saṅkappayaṁ akusale vitakke,",
  "atk-s0505a3:98": "Bhikkhupi te hessati kāmabhogī”ti. ;",
  "atk-s0505a3:99_0": "Atha thero paribbājakassa vāde dosaṁ dassento āha – “kiṁ, paribbājaka, saṅkapparāgaṁ",
  "atk-s0505a3:99_1": "purisassa kāmaṁ na vadesi, citravicitrārammaṇaṁ vadesī”ti? “Āma, bho, pabbajitā”ti.",
  "atk-s0505a3:99_2": "Tato naṁ thero yāva tikkhattuṁ paṭiññaṁ kārāpetvā “suṇātha, āvuso, paribbājakassa",
  "atk-s0505a3:99_3": "vāde dosa”nti pañhavīmaṁsake ālapitvā āha – “āvuso pasūra, tava satthā atthī”ti?",
  "atk-s0505a3:99_4": "“Āma, pabbajita, atthī”ti. “So cakkhuviññeyyaṁ rūpārammaṇaṁ passati saddārammaṇādīni",
  "atk-s0505a3:99_5": "vā sevatī”ti? “Āma, pabbajita, sevatī”ti. “Yadi evaṁ tassa satthubhāvo kuto, nanu",
  "atk-s0505a3:99_6": "so agāriko kāmabhogī hotī”ti evañca pana vatvā athāparaṁ etadavoca –",
  "atk-s0505a3:100": "“Te ve kāmā yāni citrāni loke,",
  "atk-s0505a3:101": "Saṅkapparāgaṁ na vadesi kāmaṁ;",
  "atk-s0505a3:102": "Passanto rūpāni manoramāni,",
  "atk-s0505a3:103": "Suṇanto saddāni manoramāni.",
  "atk-s0505a3:104": "“Ghāyanto gandhāni manoramāni,",
  "atk-s0505a3:105": "Sāyanto rasāni manoramāni;",
  "atk-s0505a3:106": "Phusanto phassāni manoramāni,",
  "atk-s0505a3:107": "Satthāpi te hessati kāmabhogī”ti.",
  "atk-s0505a3:108_0": "Evaṁ vutte nippaṭibhāno paribbājako “ayaṁ pabbajito mahāvādī, imassa santike pabbajitvā",
  "atk-s0505a3:108_1": "vādasatthaṁ sikkhissāmī”ti sāvatthiṁ pavisitvā pattacīvaraṁ pariyesitvā jetavanaṁ",
  "atk-s0505a3:108_2": "paviṭṭho tattha lāludāyiṁ suvaṇṇavaṇṇaṁ kāyūpapannaṁ sarīrākārākappesu samantapāsādikaṁ",
  "atk-s0505a3:108_3": "disvā “ayaṁ bhikkhu mahāpañño mahāvādī”ti mantvā tassa santike pabbajitvā taṁ vādena",
  "atk-s0505a3:108_4": "niggahetvā saliṅgena taṁyeva titthāyatanaṁ pakkamitvā puna “samaṇena gotamena saddhiṁ",
  "atk-s0505a3:108_5": "vādaṁ karissāmī”ti sāvatthiyaṁ purimanayeneva ugghosetvā mahājanaparivuto “evaṁ samaṇaṁ",
  "atk-s0505a3:108_6": "gotamaṁ niggahessāmī”tiādīni vadanto jetavanaṁ agamāsi. Jetavanadvārakoṭṭhake adhivatthā",
  "atk-s0505a3:108_7": "devatā “ayaṁ abhājanabhūto”ti mukhabandhamassa akāsi. So bhagavantaṁ upasaṅkamitvā",
  "atk-s0505a3:108_8": "mūgo viya nisīdi. Manussā “idāni pucchissati, idāni pucchissatī”ti tassa mukhaṁ ulloketvā",
  "atk-s0505a3:108_9": "“vadehi, bho pasūra, vadehi, bho pasūrā”ti uccāsaddamahāsaddā ahesuṁ. Atha bhagavā",
  "atk-s0505a3:108_10": "“kiṁ pasūro vadissatī”ti vatvā tattha sampattaparisāya dhammadesanatthaṁ imaṁ suttaṁ abhāsi.",
  "atk-s0505a3:109_0": "Tattha paṭhamagāthāya tāva ayaṁ saṅkhepo – ime diṭṭhigatikā attano diṭṭhiṁ sandhāya",
  "atk-s0505a3:109_1": "idheva suddhī iti vādayanti nāññesu dhammesu visuddhimāhu. Evaṁ sante attano satthārādīni",
  "atk-s0505a3:109_2": "nissitā tattheva “esa vādo subho”ti evaṁ subhaṁ vadānā hutvā puthū samaṇabrāhmaṇā",
  "atk-s0505a3:109_3": "“sassato loko”tiādīsu paccekasaccesu niviṭṭhā.",
  "atk-s0505a3:110_0": "832. Evaṁ niviṭṭhā ca – te vādakāmāti gāthā. Tattha bālaṁ dahantī mithu aññamaññanti",
  "atk-s0505a3:110_1": "“ayaṁ bālo ayaṁ bālo”ti evaṁ dvepi janā aññamaññaṁ bālaṁ dahanti, bālato passanti.",
  "atk-s0505a3:110_2": "Vadanti te aññasitā kathojjanti te aññamaññaṁ satthārādiṁ nissitā kalahaṁ vadanti.",
  "atk-s0505a3:110_3": "Pasaṁsakāmā kusalā vadānāti pasaṁsatthikā ubhopi “mayaṁ kusalavādā paṇḍitavādā”ti evaṁsaññino hutvā.",
  "atk-s0505a3:111_0": "833. Evaṁ vadānesu ca tesu eko niyamato eva – yutto kathāyanti gāthā. Tattha yutto",
  "atk-s0505a3:111_1": "kathāyanti vivādakathāya ussukko. Pasaṁsamicchaṁ vinighāti hotīti attano pasaṁsaṁ",
  "atk-s0505a3:111_2": "icchanto “kathaṁ nu kho niggahessāmī”tiādinā nayena pubbeva sallāpā kathaṁkathī vinighātī",
  "atk-s0505a3:111_3": "hoti. Apāhatasminti pañhavīmaṁsakehi “atthāpagataṁ te bhaṇitaṁ, byañjanāpagataṁ te",
  "atk-s0505a3:111_4": "bhaṇita”ntiādinā nayena apahārite vāde. Nindāya so kuppatīti evaṁ apāhatasmiñca vāde",
  "atk-s0505a3:111_5": "uppannāya nindāya so kuppati. Randhamesīti parassa randhameva gavesanto.",
  "atk-s0505a3:112_0": "834. Na kevalañca kuppati, apica kho pana yamassa vādanti gāthā. Tattha parihīnamāhu",
  "atk-s0505a3:112_1": "apāhatanti atthabyañjanādito apāhataṁ parihīnaṁ vadanti. Paridevatīti tato nimittaṁ",
  "atk-s0505a3:112_2": "so “aññaṁ mayā āvajjita”ntiādīhi vippalapati. Socatīti “tassa jayo”tiādīni ārabbha",
  "atk-s0505a3:112_3": "socati. Upaccagā manti anutthunātīti “so maṁ vādena vādaṁ atikkanto”tiādinā nayena",
  "atk-s0505a3:112_4": "suṭṭhutaraṁ vippalapati.",
  "atk-s0505a3:113_0": "835.Ete vivādā samaṇesūti ettha pana samaṇā vuccanti bāhiraparibbājakā. Etesu ugghāti",
  "atk-s0505a3:113_1": "nighāti hotīti etesu vādesu jayaparājayādivasena cittassa ugghātaṁ nighātañca pāpuṇanto",
  "atk-s0505a3:113_2": "ugghātī nighātī ca hoti. Virame kathojjanti pajaheyya kalahaṁ. Na haññadatthatthi",
  "atk-s0505a3:113_3": "pasaṁsalābhāti na hi ettha pasaṁsalābhato añño attho atthi.",
  "atk-s0505a3:114_0": "836-7. Chaṭṭhagāthāya attho – yasmā ca na haññadatthatthi pasaṁsalābhā, tasmā paramaṁ",
  "atk-s0505a3:114_1": "lābhaṁ labhantopi “sundaro aya”nti tattha diṭṭhiyā pasaṁsito vāpana hoti taṁ vādaṁ",
  "atk-s0505a3:114_2": "parisāya majjhe dīpetvā, tato so tena jayatthena tuṭṭhiṁ vā dantavidaṁsakaṁ vā āpajjanto",
  "atk-s0505a3:114_3": "hasati, mānena ca uṇṇamati. Kiṁ kāraṇaṁ? Yasmā taṁ jayatthaṁ pappuyya yathāmāno jāto,",
  "atk-s0505a3:114_4": "evaṁ uṇṇamato ca yā uṇṇatīti gāthā. Tattha mānātimānaṁ vadate panesoti eso pana taṁ",
  "atk-s0505a3:114_5": "uṇṇatiṁ “vighātabhūmī”ti abujjhamāno mānañca atimānañca vadatiyeva.",
  "atk-s0505a3:115_0": "838. Evaṁ vāde dosaṁ dassetvā idāni tassa vādaṁ asampaṭicchanto “sūro”ti gāthamāha.",
  "atk-s0505a3:115_1": "Tattha rājakhādāyāti rājakhādanīyena, bhattavetanenāti vuttaṁ hoti. Abhigajjameti",
  "atk-s0505a3:115_2": "paṭisūramicchanti yathā so paṭisūraṁ icchanto abhigajjanto eti, evaṁ diṭṭhigatiko",
  "atk-s0505a3:115_3": "diṭṭhigatikanti dasseti. Yeneva so, tena palehīti yena so tuyhaṁ paṭisūro, tena gaccha.",
  "atk-s0505a3:115_4": "Pubbevanatthi yadidaṁ yudhāyāti yaṁ pana idaṁ kilesajātaṁ yuddhāya siyā, taṁ etaṁ",
  "atk-s0505a3:115_5": "pubbeva natthi, bodhimūleyeva pahīnanti dasseti. Sesagāthā pākaṭasambandhāyeva.",
  "atk-s0505a3:116_0": "839-40. Tattha vivādayantīti vivadanti. Paṭisenikattāti paṭilomakārako. Visenikatvāti",
  "atk-s0505a3:116_1": "kilesasenaṁ vināsetvā. Kiṁ labhethoti paṭimallaṁ kiṁ labhissasi. Pasūrāti taṁ paribbājakaṁ",
  "atk-s0505a3:116_2": "ālapati. Yesīdha natthīti yesaṁ idha natthi.",
  "atk-s0505a3:117_0": "841.Pavitakkanti “jayo nu kho me bhavissatī”ti ādīni vitakkento. Dhonena yugaṁ samāgamāti",
  "atk-s0505a3:117_1": "dhutakilesena buddhena saddhiṁ yugaggāhaṁ samāpanno. Na hi tvaṁ sakkhasi sampayātaveti",
  "atk-s0505a3:117_2": "kotthukādayo viya sīhādīhi, dhonena saha yugaṁ gahetvā ekapadampi sampayātuṁ yugaggāhameva",
  "atk-s0505a3:117_3": "vā sampādetuṁ na sakkhissasīti. Sesaṁ sabbattha pākaṭamevāti.",
  "atk-s0505a3:118": "Paramatthajotikāya khuddaka-aṭṭhakathāya",
  "atk-s0505a3:119": "Suttanipāta-aṭṭhakathāya pasūrasuttavaṇṇanā niṭṭhitā.",
  "atk-s0505a3:120": "9. Māgaṇḍiyasuttavaṇṇanā",
  "atk-s0505a3:121_0": "842.Disvānataṇhanti māgaṇḍiyasuttaṁ. Kā uppatti? Ekaṁ samayaṁ bhagavā sāvatthiyaṁ",
  "atk-s0505a3:121_1": "viharanto paccūsasamaye buddhacakkhunā lokaṁ volokento kurūsu kammāsadhammanigamavāsino",
  "atk-s0505a3:121_2": "māgaṇḍiyassa nāma brāhmaṇassa sapajāpatikassa arahattūpanissayaṁ disvā tāvadeva sāvatthito",
  "atk-s0505a3:121_3": "tattha gantvā kammāsadhammassa avidūre aññatarasmiṁ vanasaṇḍe nisīdi suvaṇṇobhāsaṁ",
  "atk-s0505a3:121_4": "muñcamāno. Māgaṇḍiyopi taṅkhaṇaṁ tattha mukhadhovanatthaṁ gato suvaṇṇobhāsaṁ disvā",
  "atk-s0505a3:121_5": "“kiṁ ida”nti ito cito ca pekkhamāno bhagavantaṁ disvā attamano ahosi. Tassa kira",
  "atk-s0505a3:121_6": "dhītā suvaṇṇavaṇṇā, taṁ bahū khattiyakumārādayo vārayantā na labhanti. Brāhmaṇo evaṁladdhiko",
  "atk-s0505a3:121_7": "hoti “samaṇasseva naṁ suvaṇṇavaṇṇassa dassāmī”ti. So bhagavantaṁ disvā “ayaṁ me dhītāya",
  "atk-s0505a3:121_8": "samānavaṇṇo, imassa naṁ dassāmī”ti cittaṁ uppādesi. Tasmā disvāva attamano ahosi.",
  "atk-s0505a3:121_9": "So vegena gharaṁ gantvā brāhmaṇiṁ āha – “bhoti bhoti mayā dhītāya samānavaṇṇo puriso",
  "atk-s0505a3:121_10": "diṭṭho, alaṅkarohi dārikaṁ, tassa naṁ dassāmā”ti. Brāhmaṇiyā dārikaṁ gandhodakena",
  "atk-s0505a3:121_11": "nhāpetvā vatthapupphālaṅkārādīhi alaṅkarontiyā eva bhagavato bhikkhācāravelā sampattā.",
  "atk-s0505a3:121_12": "Atha bhagavā kammāsadhammaṁ piṇḍāya pāvisi.",
  "atk-s0505a3:122_0": "Tepi kho dhītaraṁ gahetvā bhagavato nisinnokāsaṁ agamaṁsu. Tattha bhagavantaṁ adisvā",
  "atk-s0505a3:122_1": "brāhmaṇī ito cito ca vilokentī bhagavato nisajjaṭṭhānaṁ tiṇasanthārakaṁ addasa. Buddhānañca",
  "atk-s0505a3:122_2": "adhiṭṭhānabalena nisinnokāso padanikkhepo ca abyākulā honti. Sā brāhmaṇaṁ āha – “esa,",
  "atk-s0505a3:122_3": "brāhmaṇa, tassa tiṇasanthāro”ti? “Āma, bhotī”ti. “Tena hi, brāhmaṇa, amhākaṁ āgamanakammaṁ",
  "atk-s0505a3:122_4": "na sampajjissatī”ti. “Kasmā bhotī”ti? “Passa, brāhmaṇa, abyākulo tiṇasanthāro, neso",
  "atk-s0505a3:122_5": "kāmabhogino paribhutto”ti. Brāhmaṇo “mā, bhoti maṅgale pariyesiyamāne avamaṅgalaṁ",
  "atk-s0505a3:122_6": "abhaṇī”ti āha. Punapi brāhmaṇī ito cito ca vicarantī bhagavato padanikkhepaṁ disvā",
  "atk-s0505a3:122_7": "brāhmaṇaṁ āha “ayaṁ tassa padanikkhepo”ti? “Āma, bhotī”ti. “Passa, brāhmaṇa, padanikkhepaṁ,",
  "atk-s0505a3:122_8": "nāyaṁ satto kāmesu gadhito”ti. “Kathaṁ tvaṁ bhoti jānāsī”ti ca vuttā attano ñāṇabalaṁ dassentī āha –",
  "atk-s0505a3:123": "“Rattassa hi ukkuṭikaṁ padaṁ bhave,",
  "atk-s0505a3:124": "Duṭṭhassa hoti anukaḍḍhitaṁ padaṁ;",
  "atk-s0505a3:125": "Mūḷhassa hoti sahasānupīḷitaṁ,",
  "atk-s0505a3:126": "Vivaṭṭacchadassa idamīdisaṁ pada”nti. ;",
  "atk-s0505a3:127_0": "Ayañcarahi tesaṁ kathā vippakatā, atha bhagavā katabhattakicco tameva vanasaṇḍaṁ",
  "atk-s0505a3:127_1": "āgato. Brāhmaṇī bhagavato varalakkhaṇakhacitaṁ byāmappabhāparikkhittaṁ rūpaṁ disvā",
  "atk-s0505a3:127_2": "brāhmaṇaṁ āha – “esa tayā, brāhmaṇa, diṭṭho”ti? “Āma bhotī”ti. “Āgatakammaṁ na sampajjissateva,",
  "atk-s0505a3:127_3": "evarūpo nāma kāme paribhuñjissatīti netaṁ ṭhānaṁ vijjatī”ti. Tesaṁ evaṁ vadantānaññeva",
  "atk-s0505a3:127_4": "bhagavā tiṇasanthārake nisīdi. Atha brāhmaṇo dhītaraṁ vāmena hatthena gahetvā kamaṇḍaluṁ",
  "atk-s0505a3:127_5": "dakkhiṇena hatthena gahetvā bhagavantaṁ upasaṅkamitvā “bho, pabbajita, tvañca suvaṇṇavaṇṇo",
  "atk-s0505a3:127_6": "ayañca dārikā, anucchavikā esā tava, imāhaṁ bhoto bhariyaṁ posāvanatthāya dammī”ti",
  "atk-s0505a3:127_7": "vatvā bhagavato santikaṁ gantvā dātukāmo aṭṭhāsi. Bhagavā brāhmaṇaṁ anālapitvā aññena",
  "atk-s0505a3:127_8": "saddhiṁ sallapamāno viya “disvāna taṇha”nti imaṁ gāthaṁ abhāsi.",
  "atk-s0505a3:128_0": "Tassattho – ajapālanigrodhamūle nānārūpāni nimminitvā abhikāmamāgataṁ māradhītaraṁ",
  "atk-s0505a3:128_1": "disvāna taṇhaṁ aratiṁ ragañca chandamattampi me methunasmiṁ nāhosi, kimevidaṁ imissā",
  "atk-s0505a3:128_2": "dārikāya muttakarīsapuṇṇaṁ rūpaṁ disvā bhavissati sabbathā pādāpi naṁ samphusituṁ",
  "atk-s0505a3:128_3": "na icche, kutonena saṁvasitunti.",
  "atk-s0505a3:129_0": "843. Tato māgaṇḍiyo “pabbajitā nāma mānusake kāme pahāya dibbakāmatthāya pabbajanti,",
  "atk-s0505a3:129_1": "ayañca dibbepi kāme na icchati, idampi itthiratanaṁ, kā nu assa diṭṭhī”ti pucchituṁ",
  "atk-s0505a3:129_2": "dutiyaṁ gāthamāha. Tattha etādisaṁ ce ratananti dibbitthiratanaṁ sandhāya bhaṇati,",
  "atk-s0505a3:129_3": "nārinti attano dhītaraṁ sandhāya. Diṭṭhigataṁ sīlavataṁ nu jīvitanti diṭṭhiñca sīlañca",
  "atk-s0505a3:129_4": "vatañca jīvitañca. Bhavūpapattiñca vadesi kīdisanti attano bhavūpapattiñca kīdisaṁ vadasīti.",
  "atk-s0505a3:130_0": "844. Ito parā dve gāthā visajjanapucchānayena pavattattā pākaṭasambandhāyeva. Tāsu",
  "atk-s0505a3:130_1": "paṭhamagāthāya saṅkhepattho – tassa mayhaṁ, māgaṇḍiya, dvāsaṭṭhidiṭṭhigatadhammesu",
  "atk-s0505a3:130_2": "nicchinitvā “idameva saccaṁ, moghamañña”nti evaṁ idaṁ vadāmīti samuggahitaṁ na hoti",
  "atk-s0505a3:130_3": "natthi na vijjati. Kiṁkāraṇā ? Ahañhi passanto diṭṭhīsu ādīnavaṁ kañci diṭṭhiṁ aggahetvā",
  "atk-s0505a3:130_4": "saccāni pavicinanto ajjhattaṁ rāgādīnaṁ santibhāvena ajjhattasantisaṅkhātaṁ nibbānameva addasanti.",
  "atk-s0505a3:131_0": "845. Dutiyagāthāya saṅkhepattho – yānimāni diṭṭhigatāni tehi tehi sattehi vinicchinitvā",
  "atk-s0505a3:131_1": "gahitattā vinicchayāti ca attano paccayehi abhisaṅkhatabhāvādinā nayena pakappitāni",
  "atk-s0505a3:131_2": "cāti vuccanti. Te tvaṁ muni diṭṭhigatadhamme aggahetvā ajjhattasantīti yametamatthaṁ",
  "atk-s0505a3:131_3": "brūsi, ācikkha me, kathaṁ nu dhīrehi paveditaṁ kathaṁ pakāsitaṁ dhīrehi taṁ padanti.",
  "atk-s0505a3:132_0": "846. Athassa bhagavā yathā yena upāyena taṁ padaṁ dhīrehi pakāsitaṁ, taṁ upāyaṁ sapaṭipakkhaṁ",
  "atk-s0505a3:132_1": "dassento “na diṭṭhiyā”ti gāthamāha. Tattha “na diṭṭhiyā”tiādīhi diṭṭhisutiaṭṭhasamāpattiñāṇabāhirasīlabbatāni",
  "atk-s0505a3:132_2": "paṭikkhipati. “Suddhimāhā”ti ettha vuttaṁ āha-saddaṁ sabbattha nakārena saddhiṁ yojetvā",
  "atk-s0505a3:132_3": "purisabyattayaṁ katvā “diṭṭhiyā suddhiṁ nāhaṁ kathemī”ti evamattho veditabbo. Yathā",
  "atk-s0505a3:132_4": "cettha, evaṁ uttarapadesupi. Tattha ca adiṭṭhiyā nāhāti dasavatthukaṁ sammādiṭṭhiṁ",
  "atk-s0505a3:132_5": "vinā na kathemi. Tathā assutiyāti navaṅgaṁ savanaṁ vinā. Añāṇāti kammassa katasaccānulomikañāṇaṁ",
  "atk-s0505a3:132_6": "vinā. Asīlatāti pātimokkhasaṁvaraṁ vinā. Abbatāti dhutaṅgavataṁ vinā. Nopi tenāti",
  "atk-s0505a3:132_7": "tesu ekamekena diṭṭhiādimattenāpi no kathemīti evamattho veditabbo. Ete ca nissajja",
  "atk-s0505a3:132_8": "anuggahāyāti ete ca purime diṭṭhiādibhede kaṇhapakkhiye dhamme samugghātakaraṇena",
  "atk-s0505a3:132_9": "nissajja, pacchime adiṭṭhiādibhede sukkapakkhiye atammayatāpajjanena anuggahāya.",
  "atk-s0505a3:132_10": "Santo anissāya bhavaṁ najappeti imāya paṭipattiyā rāgādivūpasamena santo cakkhādīsu",
  "atk-s0505a3:132_11": "kañci dhammaṁ anissāya ekampi bhavaṁ apihetuṁ apatthetuṁ samattho siyā, ayamassa",
  "atk-s0505a3:132_12": "ajjhattasantīti adhippāyo.",
  "atk-s0505a3:133_0": "847. Evaṁ vutte vacanatthaṁ asallakkhento māgaṇḍiyo “no ce kirā”ti gāthamāha. Tattha",
  "atk-s0505a3:133_1": "diṭṭhādīni vuttanayāneva. Kaṇhapakkhiyāniyeva pana sandhāya ubhayatrāpi āha. Āha-saddaṁ",
  "atk-s0505a3:133_2": "pana nocekira-saddena yojetvā “no ce kirāha no ce kira kathesī”ti evaṁ attho daṭṭhabbo.",
  "atk-s0505a3:133_3": "Momuhanti atimūḷhaṁ, mohanaṁ vā. Paccentīti jānanti.",
  "atk-s0505a3:134_0": "848. Athassa bhagavā taṁ diṭṭhiṁ nissāya pucchaṁ paṭikkhipanto “diṭṭhiñca nissāyā”ti",
  "atk-s0505a3:134_1": "gāthamāha. Tassattho – tvaṁ, māgaṇḍiya, diṭṭhiṁ nissāya punappunaṁ pucchamāno yāni",
  "atk-s0505a3:134_2": "te diṭṭhigatāni samuggahitāni, tesveva samuggahītesu evaṁ pamohaṁ āgato, ito ca mayā",
  "atk-s0505a3:134_3": "vuttaajjhattasantito paṭipattito dhammadesanato vā aṇumpi yuttasaññaṁ na passasi,",
  "atk-s0505a3:134_4": "tena kāraṇena tvaṁ imaṁ dhammaṁ momuhato passasīti.",
  "atk-s0505a3:135_0": "849. Evaṁ samuggahitesu pamohena māgaṇḍiyassa vivādāpattiṁ dassetvā idāni tesu aññesu",
  "atk-s0505a3:135_1": "ca dhammesu vigatappamohassa attano nibbivādataṁ dassento “samo visesī”ti gāthamāha.",
  "atk-s0505a3:135_2": "Tassattho – yo evaṁ tividhamānena vā diṭṭhiyā vā maññati, so tena mānena tāya diṭṭhiyā",
  "atk-s0505a3:135_3": "tena vā puggalena vivadeyya. Yo pana amhādiso imāsu tīsu vidhāsu avikampamāno, samo",
  "atk-s0505a3:135_4": "visesīti na tassa hoti, na ca hīnoti pāṭhaseso.",
  "atk-s0505a3:136_0": "850. Kiñca bhiyyo – saccanti soti gāthā. Tassattho – so evarūpo pahīnamānadiṭṭhiko",
  "atk-s0505a3:136_1": "mādiso bāhitapāpattādinā nayena brāhmaṇo “idameva sacca”nti kiṁ vadeyya kiṁ vatthuṁ",
  "atk-s0505a3:136_2": "bhaṇeyya, kena vā kāraṇena bhaṇeyya, “mayhaṁ saccaṁ, tuyhaṁ musā”ti vā kena mānena",
  "atk-s0505a3:136_3": "diṭṭhiyā puggalena vā vivadeyya? Yasmiṁ mādise khīṇāsave “sadisohamasmī”ti pavattiyā",
  "atk-s0505a3:136_4": "samaṁ vā, itaradvayabhāvena pavattiyā visamaṁ vā maññitaṁ natthi, so samānādīsu kena",
  "atk-s0505a3:136_5": "vādaṁ paṭisaṁyujeyya paṭipphareyyāti. Nanu ekaṁseneva evarūpo puggalo – okaṁ pahāyāti gāthā?",
  "atk-s0505a3:137_0": "851. Tattha okaṁ pahāyāti rūpavatthādiviññāṇassa okāsaṁ tatra chandarāgappahānena",
  "atk-s0505a3:137_1": "chaḍḍetvā. Aniketasārīti rūpanimittaniketādīni taṇhāvasena asaranto. Gāme akubbaṁ",
  "atk-s0505a3:137_2": "muni santhavānīti gāme gihisanthavāni akaronto. Kāmehi rittoti kāmesu chandarāgābhāvena",
  "atk-s0505a3:137_3": "sabbakāmehi puthubhūto. Apurekkharānoti āyatiṁ attabhāvaṁ anabhinibbattento. Kathaṁ",
  "atk-s0505a3:137_4": "na viggayha janena kayirāti janena saddhiṁ viggāhikakathaṁ na katheyya. So evarūpo",
  "atk-s0505a3:137_5": "– yehi vivittoti gāthā.",
  "atk-s0505a3:138_0": "852. Tattha yehīti yehi diṭṭhigatehi. Vivitto vicareyyāti ritto careyya. Na tāni",
  "atk-s0505a3:138_1": "uggayha vadeyya nāgoti “āguṁ na karotī”tiādinā nayena nāgo tāni diṭṭhigatāni uggahetvā",
  "atk-s0505a3:138_2": "na vadeyya. Jalambujanti jalasaññite ambumhi jātaṁ kaṇṭakanāḷaṁ vārijaṁ, padumanti",
  "atk-s0505a3:138_3": "vuttaṁ hoti. Yathā jalena paṅkena ca nūpalittanti taṁ padumaṁ yathā jalena ca paṅkena",
  "atk-s0505a3:138_4": "ca anupalittaṁ hoti, evaṁ muni santivādo agiddhoti evaṁ ajjhattasantivādo muni gedhābhāvena",
  "atk-s0505a3:138_5": "agiddho. Kāmeca loke caanūpalittoti duvidhepi kāme apāyādike ca loke dvīhipi lepehi anupalitto hoti.",
  "atk-s0505a3:139_0": "853. Kiñca bhiyyo – na vedagūti gāthā. Tattha na vedagū diṭṭhiyāyakoti catumaggavedagū",
  "atk-s0505a3:139_1": "mādiso diṭṭhiyāyako na hoti, diṭṭhiyā gacchanto vā, taṁ sārato paccento vā na hoti.",
  "atk-s0505a3:139_2": "Tattha vacanattho – yāyatīti yāyako, karaṇavacanena diṭṭhiyā yātīti diṭṭhiyāyako.",
  "atk-s0505a3:139_3": "Upayogatthe sāmivacanena diṭṭhiyā yātītipi diṭṭhiyāyako. Na mutiyā sa mānametīti",
  "atk-s0505a3:139_4": "mutarūpādibhedāya mutiyāpi so mānaṁ na eti. Na hi tammayo soti taṇhādiṭṭhivasena",
  "atk-s0505a3:139_5": "tammayo hoti tapparāyaṇo, ayaṁ pana na tādiso. Na kammunā nopi sutena neyyoti puññābhisaṅkhārādinā",
  "atk-s0505a3:139_6": "kammunā vā sutasuddhiādinā sutena vā so netabbo na hoti. Anūpanīto sa nivesanesūti",
  "atk-s0505a3:139_7": "so dvinnampi upayānaṁ pahīnattā sabbesu taṇhādiṭṭhinivesanesu anūpanīto. Tassa ca",
  "atk-s0505a3:139_8": "evaṁvidhassa – saññāvirattassāti gāthā.",
  "atk-s0505a3:140_0": "854. Tattha saññāvirattassāti nekkhammasaññāpubbaṅgamāya bhāvanāya pahīnakāmādisaññassa.",
  "atk-s0505a3:140_1": "Iminā padena ubhatobhāgavimutto samathayāniko adhippeto. Paññāvimuttassāti vipassanāpubbaṅgamāya",
  "atk-s0505a3:140_2": "bhāvanāya sabbakilesehi vimuttassa. Iminā sukkhavipassako adhippeto. Saññañca diṭṭhiñca",
  "atk-s0505a3:140_3": "ye aggahesuṁ, te ghaṭṭayantā vicaranti loketi ye kāmasaññādikaṁ saññaṁ aggahesuṁ,",
  "atk-s0505a3:140_4": "te visesato gahaṭṭhā kāmādhikaraṇaṁ, ye ca diṭṭhiṁ aggahesuṁ, te visesato pabbajitā",
  "atk-s0505a3:140_5": "dhammādhikaraṇaṁ aññamaññaṁ ghaṭṭentā vicarantīti. Sesamettha yaṁ avuttaṁ, taṁ vuttānusāreneva",
  "atk-s0505a3:140_6": "veditabbaṁ. Desanāpariyosāne brāhmaṇo ca brāhmaṇī ca pabbajitvā arahattaṁ pāpuṇiṁsūti.",
  "atk-s0505a3:141": "Paramatthajotikāya khuddaka-aṭṭhakathāya",
  "atk-s0505a3:142": "Suttanipāta-aṭṭhakathāya māgaṇḍiyasuttavaṇṇanā niṭṭhitā.",
  "atk-s0505a3:143": "10. Purābhedasuttavaṇṇanā",
  "atk-s0505a3:144_0": "855.Kathaṁdassīti purābhedasuttaṁ. Kā uppatti? Imassa suttassa ito paresañca pañcannaṁ",
  "atk-s0505a3:144_1": "kalahavivādacūḷabyūhamahābyūhatuvaṭakaattadaṇḍasuttānaṁ sammāparibbājanīyassa uppattiyaṁ",
  "atk-s0505a3:144_2": "vuttanayeneva sāmaññato uppatti vuttā. Visesato pana yatheva tasmiṁ mahāsamaye rāgacaritadevatānaṁ",
  "atk-s0505a3:144_3": "sappāyavasena dhammaṁ desetuṁ nimmitabuddhena attānaṁ pucchāpetvā sammāparibbājanīyasuttamabhāsi,",
  "atk-s0505a3:144_4": "evaṁ tasmiṁyeva mahāsamaye “kiṁ nu kho purā sarīrabhedā kattabba”nti uppannacittānaṁ",
  "atk-s0505a3:144_5": "devatānaṁ cittaṁ ñatvā tāsaṁ anuggahatthaṁ aḍḍhateḷasabhikkhusataparivāraṁ nimmitabuddhaṁ",
  "atk-s0505a3:144_6": "ākāsena ānetvā tena attānaṁ pucchāpetvā imaṁ suttamabhāsi.",
  "atk-s0505a3:145": "Tattha pucchāya tāva so nimmito kathaṁdassīti adhipaññaṁ kathaṁsīloti adhisīlaṁ, upasantoti adhicittaṁ pucchati. Sesaṁ pākaṭameva.",
  "atk-s0505a3:146_0": "856. Vissajjane pana bhagavā sarūpena adhipaññādīni avissajjetvāva adhipaññādippabhāvena",
  "atk-s0505a3:146_1": "yesaṁ kilesānaṁ upasamā “upasanto”ti vuccati, nānādevatānaṁ āsayānulomena tesaṁ upasamameva",
  "atk-s0505a3:146_2": "dīpento “vītataṇho”tiādikā gāthāyo abhāsi. Tattha ādito aṭṭhannaṁ gāthānaṁ “taṁ brūmi",
  "atk-s0505a3:146_3": "upasanto”ti imāya gāthāya sambandho veditabbo. Tato parāsaṁ “sa ve santoti vuccatī”ti",
  "atk-s0505a3:146_4": "iminā sabbapacchimena padena.",
  "atk-s0505a3:147_0": "Anupadavaṇṇanānayena ca – vītataṇho purā bhedāti yo sarīrabhedā pubbameva pahīnataṇho.",
  "atk-s0505a3:147_1": "Pubbamantamanissitoti atītaddhādibhedaṁ pubbantamanissito. Vemajjhenupasaṅkheyyoti",
  "atk-s0505a3:147_2": "paccuppannepi addhani “ratto”tiādinā nayena na upasaṅkhātabbo. Tassa natthi purakkhatanti",
  "atk-s0505a3:147_3": "tassa arahato dvinnaṁ purekkhārānaṁ abhāvā anāgate addhani purakkhatampi natthi,",
  "atk-s0505a3:147_4": "taṁ brūmi upasantoti evamettha yojanā veditabbā. Esa nayo sabbattha. Ito paraṁ pana",
  "atk-s0505a3:147_5": "yojanaṁ adassetvā anuttānapadavaṇṇanaṁyeva karissāma.",
  "atk-s0505a3:148_0": "857.Asantāsīti tena tena alābhakena asantasanto. Avikatthīti sīlādīhi avikatthanasīlo.",
  "atk-s0505a3:148_1": "Akukkucoti hatthakukkucādivirahito. Mantabhāṇīti mantāya pariggahetvā vācaṁ bhāsitā.",
  "atk-s0505a3:148_2": "Anuddhatoti uddhaccavirahito. Sa ve vācāyatoti so vācāya yato saṁyato catudosavirahitaṁ vācaṁ bhāsitā hoti.",
  "atk-s0505a3:149": "858.Nirāsattīti nittaṇho. Vivekadassī phassesūti paccuppannesu cakkhusamphassādīsu attādibhāvavivekaṁ passati. Diṭṭhīsu ca na nīyatīti dvāsaṭṭhidiṭṭhīsu kāyaci diṭṭhiyā na nīyati.",
  "atk-s0505a3:150_0": "859.Patilīnoti rāgādīnaṁ pahīnattā tato apagato. Akuhakoti avimhāpako tīhi kuhanavatthūhi.",
  "atk-s0505a3:150_1": "Apihālūti apihanasīlo, patthanātaṇhāya rahitoti vuttaṁ hoti. Amaccharīti pañcamaccheravirahito.",
  "atk-s0505a3:150_2": "Appagabbhoti kāyapāgabbhiyādivirahito. Ajegucchoti sampannasīlāditāya ajegucchanīyo",
  "atk-s0505a3:150_3": "asecanako manāpo. Pesuṇeyye ca no yutoti dvīhi ākārehi upasaṁharitabbe pisuṇakamme ayutto.",
  "atk-s0505a3:151_0": "860.Sātiyesu anassāvīti sātavatthūsu kāmaguṇesu taṇhāsanthavavirahito. Saṇhoti saṇhehi",
  "atk-s0505a3:151_1": "kāyakammādīhi samannāgato. Paṭibhānavāti pariyattiparipucchādhigamapaṭibhānehi samannāgato.",
  "atk-s0505a3:151_2": "Na saddhoti sāmaṁ adhigatadhammaṁ na kassaci saddahati. Na virajjatīti khayā rāgassa",
  "atk-s0505a3:151_3": "virattattā idāni na virajjati.",
  "atk-s0505a3:152_0": "861.Lābhakamyā na sikkhatīti na lābhapatthanāya suttantādīni sikkhati. Aviruddho",
  "atk-s0505a3:152_1": "ca taṇhāya, rasesu nānugijjhatīti virodhābhāvena ca aviruddho hutvā taṇhāya mūlarasādīsu gedhaṁ nāpajjati.",
  "atk-s0505a3:153": "862.Upekkhakoti chaḷaṅgupekkhāya samannāgato. Satoti kāyānupassanādisatiyutto.",
  "atk-s0505a3:154_0": "863.Nissayanāti taṇhādiṭṭhinissayā. Ñatvā dhammanti aniccādīhi ākārehi dhammaṁ jānitvā.",
  "atk-s0505a3:154_1": "Anissitoti evaṁ tehi nissayehi anissito. Tena aññatra dhammañāṇā natthi nissayānaṁ",
  "atk-s0505a3:154_2": "abhāvoti dīpeti bhavāya vibhavāya vāti sassatāya ucchedāya vā.",
  "atk-s0505a3:155": "864.Taṁbrūmi upasantoti taṁ evarūpaṁ ekekagāthāya vuttaṁ upasantoti kathemi. Atarī so visattikanti so imaṁ visatādibhāvena visattikāsaṅkhātaṁ mahātaṇhaṁ atari.",
  "atk-s0505a3:156_0": "865. Idāni tameva upasantaṁ pasaṁsanto āha “na tassa puttā”ti evamādi. Tattha puttā",
  "atk-s0505a3:156_1": "atrajādayo cattāro. Ettha ca puttapariggahādayo puttādināmena vuttāti veditabbā.",
  "atk-s0505a3:156_2": "Te hissa na vijjanti, tesaṁ vā abhāvena puttādayo na vijjantīti.",
  "atk-s0505a3:157_0": "866.Yena naṁ vajjuṁ puthujjanā, atho samaṇabrāhmaṇāti yena taṁ rāgādinā vajjena puthujjanā",
  "atk-s0505a3:157_1": "sabbepi devamanussā ito bahiddhā samaṇabrāhmaṇā ca ratto vā duṭṭho vāti, vadeyyuṁ.",
  "atk-s0505a3:157_2": "Taṁ tassa apurakkhatanti taṁ rāgādivajjaṁ tassa arahato apurakkhataṁ tasmā vādesu",
  "atk-s0505a3:157_3": "nejatīti taṁ kāraṇā nindāvacanesu na kampati.",
  "atk-s0505a3:158_0": "867.Na ussesu vadateti visiṭṭhesu attānaṁ antokatvā “ahaṁ visiṭṭho”ti atimānavasena",
  "atk-s0505a3:158_1": "na vadati. Esa nayo itaresu dvīsu. Kappaṁ neti akappiyoti so evarūpo duvidhampi kappaṁ",
  "atk-s0505a3:158_2": "na eti. Kasmā? Yasmā akappiyo, pahīnakappoti vuttaṁ hoti.",
  "atk-s0505a3:159_0": "868.Sakanti mayhanti pariggahitaṁ. Asatā ca na socatīti avijjamānādinā asatā ca na",
  "atk-s0505a3:159_1": "socati. Dhammesu ca na gacchatīti sabbesu dhammesu chandādivasena na gacchati. Sa",
  "atk-s0505a3:159_2": "ve santoti vuccatīti so evarūpo naruttamo “santo”ti vuccatīti arahattanikūṭena desanaṁ",
  "atk-s0505a3:159_3": "niṭṭhāpesi. Desanāpariyosāne koṭisatasahassadevatānaṁ arahattappatti ahosi, sotāpannādīnaṁ gaṇanā natthīti.",
  "atk-s0505a3:160": "Paramatthajotikāya khuddaka-aṭṭhakathāya",
  "atk-s0505a3:161": "Suttanipāta-aṭṭhakathāya purābhedasuttavaṇṇanā niṭṭhitā.",
  "atk-s0505a3:162": "11. Kalahavivādasuttavaṇṇanā",
  "atk-s0505a3:163_0": "869.Kutopahūtā kalahā vivādāti kalahavivādasuttaṁ. Kā uppatti? Idampi tasmiṁyeva",
  "atk-s0505a3:163_1": "mahāsamaye “kuto nu, kho, kalahādayo aṭṭha dhammā pavattantī”ti uppannacittānaṁ ekaccānaṁ",
  "atk-s0505a3:163_2": "devatānaṁ te dhamme āvikātuṁ purimanayeneva nimmitabuddhena attānaṁ pucchāpetvā vuttaṁ",
  "atk-s0505a3:163_3": "tattha pucchāvissajjanakkamena ṭhitattā sabbagāthā pākaṭasambandhāyeva.",
  "atk-s0505a3:164_0": "Anuttānapadavaṇṇanā panetāsaṁ evaṁ veditabbā – kutopahūtā kalahā vivādāti kalaho",
  "atk-s0505a3:164_1": "ca tassa pubbabhāgo vivādo cāti ime kuto jātā. Paridevasokā sahamaccharā cāti paridevasokā",
  "atk-s0505a3:164_2": "ca maccharā ca kutopahūtā. Mānātimānā sahapesuṇā cāti mānā ca atimānā ca pesuṇā ca",
  "atk-s0505a3:164_3": "kutopahūtā. Teti te sabbepi aṭṭha kilesadhammā. Tadiṅgha brūhīti taṁ mayā pucchitamatthaṁ",
  "atk-s0505a3:164_4": "brūhi yācāmi taṁ ahanti. Yācanattho hi iṅghāti nipāto.",
  "atk-s0505a3:165_0": "870.Piyappahūtāti piyavatthuto jātā. Yutti panettha niddese vuttā eva. Maccherayuttā",
  "atk-s0505a3:165_1": "kalahā vivādāti iminā kalahavivādādīnaṁ na kevalaṁ piyavatthumeva, macchariyampi",
  "atk-s0505a3:165_2": "paccayaṁ dasseti. Kalahavivādasīsena cettha sabbepi te dhammā vuttāti veditabbā.",
  "atk-s0505a3:165_3": "Yathā ca etesaṁ macchariyaṁ, tathā pesuṇānañca vivādaṁ. Tenāha – “vivādajātesu ca pesuṇānī”ti.",
  "atk-s0505a3:166_0": "871.Piyāsu lokasmiṁ kutonidānā ye cāpi lobhā vicaranti loketi “piyā pahūtā kalahā”ti",
  "atk-s0505a3:166_1": "ye ettha vuttā. Te piyā lokasmiṁ kutonidānā, na kevalañca piyā, ye cāpi khattiyādayo",
  "atk-s0505a3:166_2": "lobhā vicaranti lobhahetukā lobhenābhibhūtā vicaranti, tesaṁ so lobho ca kutonidānoti",
  "atk-s0505a3:166_3": "dve atthe ekāya pucchāya pucchati. Āsā ca niṭṭhā cāti āsā ca tassā āsāya samiddhi",
  "atk-s0505a3:166_4": "ca. Ye samparāyāya narassa hontīti ye narassa samparāyāya honti, parāyanā hontīti",
  "atk-s0505a3:166_5": "vuttaṁ hoti. Ekā evāyampi pucchā.",
  "atk-s0505a3:167_0": "872.Chandānidānānīti kāmacchandādichandanidānāni. Ye cāpi lobhā vicarantīti ye cāpi",
  "atk-s0505a3:167_1": "khattiyādayo lobhā vicaranti tesaṁ lobhopi chandanidānoti dvepi atthe ekato vissajjeti.",
  "atk-s0505a3:167_2": "Itonidānāti chandanidānā evāti vuttaṁ hoti. “Kutonidānā kutonidānā”ti etesu ca saddasiddhi",
  "atk-s0505a3:167_3": "sūcilomasutte vuttanayeneva veditabbā.",
  "atk-s0505a3:168": "873.Vinicchayāti taṇhādiṭṭhivinicchayā. Ye vāpi dhammā samaṇena vuttāti ye ca aññepi kodhādīhi sampayuttā, tathārūpā vā akusalā dhammā buddhasamaṇena vuttā, te kutopahūtāti.",
  "atk-s0505a3:169_0": "874.Tamūpanissāya pahoti chandoti taṁ sukhadukkhavedanaṁ. Tadubhayavatthusaṅkhātaṁ",
  "atk-s0505a3:169_1": "sātāsātaṁ upanissāya saṁyogaviyogapatthanāvasena chando pahoti. Ettāvatā “chando",
  "atk-s0505a3:169_2": "nu lokasmiṁ kutonidāno”ti ayaṁ pañho vissajjito hoti. Rūpesu disvā vibhavaṁ bhavañcāti",
  "atk-s0505a3:169_3": "rūpesu vayañca uppādañca disvā. Vinicchayaṁ kubbati jantu loketi apāyādike loke ayaṁ",
  "atk-s0505a3:169_4": "jantu bhogādhigamanatthaṁ taṇhāvinicchayaṁ “attā me uppanno”tiādinā nayena diṭṭhivinicchayañca",
  "atk-s0505a3:169_5": "kurute. Yutti panettha niddese vuttā eva. Ettāvatā “vinicchayā cāpi kutopahūtā”ti",
  "atk-s0505a3:169_6": "ayaṁ pañho vissajjito hoti.",
  "atk-s0505a3:170_0": "875.Etepi dhammā dvayameva santeti etepi kodhādayo dhammā sātāsātadvaye sante eva",
  "atk-s0505a3:170_1": "pahonti uppajjanti. Uppatti ca nesaṁ niddese vuttāyeva. Ettāvatā tatiyapañhopi vissajjito",
  "atk-s0505a3:170_2": "hoti. Idāni yo evaṁ vissajjitesu etesu pañhesu kathaṁkathī bhaveyya, tassa kathaṁkathāpahānūpāyaṁ",
  "atk-s0505a3:170_3": "dassento āha – “kathaṁkathī ñāṇapathāya sikkhe”ti, ñāṇadassanañāṇādhigamanatthaṁ",
  "atk-s0505a3:170_4": "tisso sikkhā sikkheyyāti vuttaṁ hoti. Kiṁ kāraṇaṁ? Ñatvā pavuttā samaṇena dhammā.",
  "atk-s0505a3:170_5": "Buddhasamaṇena hi ñatvāva dhammā vuttā, natthi tassa dhammesu aññāṇaṁ. Attano pana",
  "atk-s0505a3:170_6": "ñāṇābhāvena te ajānanto na jāneyya, na desanā dosena, tasmā kathaṁkathī ñāṇapathāya",
  "atk-s0505a3:170_7": "sikkhe, ñatvā pavuttā samaṇena dhammāti.",
  "atk-s0505a3:171_0": "876-7.Sātaṁasātañca kutonidānāti ettha sātaṁ asātanti sukhadukkhavedanā eva adhippetā.",
  "atk-s0505a3:171_1": "Na bhavanti heteti na bhavanti ete. Vibhavaṁ bhavañcāpi yametamatthaṁ etaṁ me pabrūhi",
  "atk-s0505a3:171_2": "yatonidānanti sātāsātānaṁ vibhavaṁ bhavañca etampi yaṁ atthaṁ. Liṅgabyattayo ettha",
  "atk-s0505a3:171_3": "kato. Idaṁ pana vuttaṁ hoti – sātāsātānaṁ vibhavo bhavo cāti yo esa attho, evaṁ me",
  "atk-s0505a3:171_4": "pabrūhi yatonidānanti. Ettha ca sātāsātānaṁ vibhavabhavavatthukā vibhavabhavadiṭṭhiyo",
  "atk-s0505a3:171_5": "eva vibhavabhavāti atthato veditabbā. Tathā hi imassa pañhassa vissajjanapakkhe “bhavadiṭṭhipi",
  "atk-s0505a3:171_6": "phassanidānā, vibhavadiṭṭhipi phassanidānā”ti niddese vuttaṁ. Itonidānanti phassanidānaṁ.",
  "atk-s0505a3:172": "878.Kismiṁ vibhūte na phusanti phassāti kismiṁ vītivatte cakkhusamphassādayo pañca phassā na phusanti.",
  "atk-s0505a3:173": "879.Nāmañca rūpañca paṭiccāti sampayuttakanāmaṁ vatthārammaṇarūpañca paṭicca. Rūpe vibhūte na phusanti phassāti rūpe vītivatte pañca phassā na phusanti.",
  "atk-s0505a3:174": "880.Kathaṁ sametassāti kathaṁ paṭipannassa. Vibhoti rūpanti rūpa vibhavati, na bhaveyya vā. Sukhaṁ dukhañcāti iṭṭhāniṭṭhaṁ rūpameva pucchati.",
  "atk-s0505a3:175_0": "881.Na saññasaññīti yathā sametassa vibhoti rūpaṁ, so pakatisaññāya saññīpi na hoti.",
  "atk-s0505a3:175_1": "Na visaññasaññīti visaññāyapi virūpāya saññāya saññī na hoti ummattako vā khittacitto",
  "atk-s0505a3:175_2": "vā. Nopi asaññīti saññāvirahitopi na hoti nirodhasamāpanno vā asaññasatto vā. Na",
  "atk-s0505a3:175_3": "vibhūtasaññīti “sabbaso rūpasaññāna”ntiādinā (dha sa. 265; vibha. 602) nayena samatikkantasaññīpi",
  "atk-s0505a3:175_4": "na hoti arūpajjhānalābhī. Evaṁ sametassa vibhoti rūpanti etasmiṁ saññasaññitādibhāve",
  "atk-s0505a3:175_5": "aṭṭhatvā yadetaṁ vuttaṁ “so evaṁ samāhite citte…pe… ākāsānañcāyatanasamāpattipaṭilābhatthāya",
  "atk-s0505a3:175_6": "cittaṁ abhinīharatī”ti. Evaṁ sametassa arūpamaggasamaṅgino vibhoti rūpaṁ. Saññānidānā",
  "atk-s0505a3:175_7": "hi papañcasaṅkhāti evaṁ paṭipannassāpi yā saññā, tannidānā taṇhādiṭṭhipapañcā appahīnā",
  "atk-s0505a3:175_8": "eva hontīti dasseti.",
  "atk-s0505a3:176_0": "882-3.Ettāvataggaṁnu vadanti, heke yakkhassa suddhiṁ idha paṇḍitāse. Udāhu aññampi",
  "atk-s0505a3:176_1": "vadantiettoti ettāvatā nu idha paṇḍitā samaṇabrāhmaṇā aggaṁ suddhiṁ sattassa vadanti,",
  "atk-s0505a3:176_2": "udāhu aññampi etto arūpasamāpattito adhikaṁ vadantīti pucchati. Ettāvataggampi vadanti",
  "atk-s0505a3:176_3": "heketi eke sassatavādā samaṇabrāhmaṇā paṇḍitamānino ettāvatāpi aggaṁ suddhiṁ vadanti.",
  "atk-s0505a3:176_4": "Tesaṁ paneke samayaṁ vadantīti tesaṁyeva eke ucchedavādā samayaṁ ucchedaṁ vadanti.",
  "atk-s0505a3:176_5": "Anupādisese kusalā vadānāti anupādisese kusalavādā samānā.",
  "atk-s0505a3:177_0": "884.Eteca ñatvā upanissitāti ete ca diṭṭhigatike sassatucchedadiṭṭhiyo nissitāti",
  "atk-s0505a3:177_1": "ñatvā. Ñatvā munī nissaye so vimaṁsīti nissaye ca ñatvā so vīmaṁsī paṇḍito buddhamuni.",
  "atk-s0505a3:177_2": "Ñatvā vimuttoti dukkhāniccādito dhamme ñatvā vimutto. Bhavābhavāya na sametīti punappunaṁ",
  "atk-s0505a3:177_3": "upapattiyā na samāgacchatīti arahattanikūṭena desanaṁ niṭṭhāpesi. Desanāpariyosāne",
  "atk-s0505a3:177_4": "purābhedasutte vuttasadisoyevābhisamayo ahosīti.",
  "atk-s0505a3:178": "Paramatthajotikāya khuddaka-aṭṭhakathāya",
  "atk-s0505a3:179": "Suttanipāta-aṭṭhakathāya kalahavivādasuttavaṇṇanā niṭṭhitā.",
  "atk-s0505a3:180": "12. Cūḷabyūhasuttavaṇṇanā",
  "atk-s0505a3:181_0": "885-6.Sakaṁsakaṁdiṭṭhiparibbasānāti cūḷabyūhasuttaṁ. Kā uppatti? Idampi tasmiṁyeva",
  "atk-s0505a3:181_1": "mahāsamaye “sabbepi ime diṭṭhigatikā ‘sādhurūpamhā’ti bhaṇanti, kiṁ nu kho sādhurūpāva",
  "atk-s0505a3:181_2": "ime attanoyeva diṭṭhiyā patiṭṭhahanti, udāhu aññampi diṭṭhiṁ gaṇhantī”ti uppannacittānaṁ",
  "atk-s0505a3:181_3": "ekaccānaṁ devatānaṁ tamatthaṁ pakāsetuṁ purimanayeneva nimmitabuddhena attānaṁ pucchāpetvā vuttaṁ.",
  "atk-s0505a3:182_0": "Tattha ādito dvepi gāthā pucchāgāthāyeva. Tāsu sakaṁsakaṁdiṭṭhiparibbasānāti attano",
  "atk-s0505a3:182_1": "attano diṭṭhiyā vasamānā. Viggayha nānā kusalā vadantīti diṭṭhibalaggāhaṁ gahetvā,",
  "atk-s0505a3:182_2": "tattha “kusalāmhā”ti paṭijānamānā puthu puthu vadanti ekaṁ na vadanti. Yo evaṁ jānāti",
  "atk-s0505a3:182_3": "sa vedi dhammaṁ idaṁ paṭikosamakevalī soti tañca diṭṭhiṁ sandhāya yo evaṁ jānāti,",
  "atk-s0505a3:182_4": "so dhammaṁ vedi. Idaṁ pana paṭikkosanto hīno hotīti vadanti. Bāloti hīno. Akkusaloti avidvā.",
  "atk-s0505a3:183_0": "887-8. Idāni tisso vissajjanagāthā honti. Tā purimaḍḍhena vuttamatthaṁ pacchimaḍḍhena",
  "atk-s0505a3:183_1": "paṭibyūhitvā ṭhitā. Tena byūhena uttarasuttato ca appakattā idaṁ suttaṁ “cūḷabyūha”nti",
  "atk-s0505a3:183_2": "nāmaṁ labhati. Tattha parassa ce dhammanti parassa diṭṭhiṁ. Sabbeva bālāti evaṁ sante",
  "atk-s0505a3:183_3": "sabbeva ime bālā hontīti adhippāyo. Kiṁ kāraṇaṁ? Sabbevime diṭṭhiparibbasānāti sandiṭṭhiyā",
  "atk-s0505a3:183_4": "ceva na vīvadātā. Saṁsuddhapaññā kusalā mutīmāti sakāya diṭṭhiyā na vivadātā na vodātā",
  "atk-s0505a3:183_5": "saṁkiliṭṭhāva samānā saṁsuddhapaññā ca kusalā ca mutimanto ca te honti ce. Atha vā",
  "atk-s0505a3:183_6": "“sandiṭṭhiyā ce pana vīvadātā” tipi pāṭho. Tassattho – sakāya pana diṭṭhiyā vodātā",
  "atk-s0505a3:183_7": "saṁsuddhapaññā kusalā mutimanto honti ce. Na tesaṁ kocīti evaṁ sante tesaṁ ekopi",
  "atk-s0505a3:183_8": "hīnapañño na hoti. Kiṁkāraṇā? Diṭṭhī hi tesampi tathā samattā, yathā itaresanti.",
  "atk-s0505a3:184_0": "889.Na vāhametanti gāthāya saṅkhepattho – yaṁ te mithu dve dve janā aññamaññaṁ “bālo”ti",
  "atk-s0505a3:184_1": "āhu, ahaṁ etaṁ tathiyaṁ tacchanti neva brūmi. Kiṁkāraṇā? Yasmā sabbe te sakaṁ sakaṁ",
  "atk-s0505a3:184_2": "diṭṭhiṁ “idameva saccaṁ moghamañña”nti akaṁsu. Tena ca kāraṇena paraṁ “bālo”ti dahanti.",
  "atk-s0505a3:184_3": "Ettha ca “tathiya”nti “kathiva”nti dvepi pāṭhā.",
  "atk-s0505a3:185": "890.Yamāhūti pucchāgāthāya yaṁ diṭṭhisaccaṁ tathiyanti eke āhu.",
  "atk-s0505a3:186": "891.Ekañhi saccanti vissajjanagāthāya ekaṁ saccaṁ nirodho maggo vā. Yasmiṁ pajā no vivade pajānanti yamhi sacce pajānanto pajā no vivadeyya. Sayaṁ thunantīti attanā vadanti.",
  "atk-s0505a3:187": "892.Kasmā nūti pucchāgāthāya pavādiyāseti vādino. Udāhu te takkamanussarantīti te vādino udāhu attano takkamattaṁ anugacchanti.",
  "atk-s0505a3:188_0": "893.Nahevāti vissajjanagāthāya aññatra saññāya niccānīti ṭhapetvā saññāmattena niccanti",
  "atk-s0505a3:188_1": "gahitaggahaṇāni. Takkañca diṭṭhīsu pakappayitvāti attano micchāsaṅkappamattaṁ diṭṭhīsu",
  "atk-s0505a3:188_2": "janetvā. Yasmā pana diṭṭhīsu vitakkaṁ janentā diṭṭhiyopi janenti, tasmā niddese vuttaṁ",
  "atk-s0505a3:188_3": "“diṭṭhigatāni janenti sañjanentī”tiādi.",
  "atk-s0505a3:189_0": "894-5. Idāni evaṁ nānāsaccesu asantesu takkamattamanussarantānaṁ diṭṭhigatikānaṁ",
  "atk-s0505a3:189_1": "vippaṭipattiṁ dassetuṁ “diṭṭhe sute”tiādikā gāthāyo abhāsi. Tattha diṭṭheti diṭṭhaṁ,",
  "atk-s0505a3:189_2": "diṭṭhasuddhinti adhippāyo. Esa nayo sutādīsu. Ete ca nissāya vimānadassīti ete diṭṭhidhamme",
  "atk-s0505a3:189_3": "nissayitvā suddhibhāvasaṅkhātaṁ vimānaṁ asammānaṁ passantopi. Vinicchaye ṭhatvā pahassamāno,",
  "atk-s0505a3:189_4": "bālo paro akkusaloti cāhāti evaṁ vimānadassīpi tasmiṁ diṭṭhivinicchaye ṭhatvā tuṭṭhijāto",
  "atk-s0505a3:189_5": "hāsajāto hutvā “paro hīno ca avidvā cā”ti evaṁ vadatiyeva. Evaṁ sante yenevāti gāthā.",
  "atk-s0505a3:189_6": "Tattha sayamattanāti sayameva attānaṁ. Vimānetīti garahati. Tadeva pāvāti tadeva",
  "atk-s0505a3:189_7": "vacanaṁ diṭṭhiṁ vadati, taṁ vā puggalaṁ.",
  "atk-s0505a3:190_0": "896.Atisāradiṭṭhiyāti gāthāyattho – so evaṁ tāya lakkhaṇātisāriniyā atisāradiṭṭhiyā",
  "atk-s0505a3:190_1": "samatto puṇṇo uddhumāto, tena ca diṭṭhimānena matto “paripuṇṇo ahaṁ kevalī”ti evaṁ",
  "atk-s0505a3:190_2": "paripuṇṇamānī sayameva attānaṁ manasā “ahaṁ paṇḍito”ti abhisiñcati. Kiṁkāraṇā? Diṭṭhī",
  "atk-s0505a3:190_3": "hi sā tassa tathā samattāti.",
  "atk-s0505a3:191_0": "897.Parassa ceti gāthāya sambandho attho ca – kiñca bhiyyo? Yo so vinicchaye ṭhatvā",
  "atk-s0505a3:191_1": "pahassamāno “bālo paro akkusalo”ti cāha. Tassa parassa ce hi vacasā so tena vuccamāno",
  "atk-s0505a3:191_2": "nihīno hoti. Tumo sahā hoti nihīnapañño, sopi teneva saha nihīnapañño hoti. Sopi",
  "atk-s0505a3:191_3": "hi naṁ “bālo”ti vadati. Athassa vacanaṁ appamāṇaṁ, so pana sayameva vedagū ca dhīro",
  "atk-s0505a3:191_4": "ca hoti. Evaṁ sante na koci bālo samaṇesu atthi. Sabbepi hi te attano icchāya paṇḍitā.",
  "atk-s0505a3:192_0": "898.Aññaṁitoti gāthāya sambandho attho ca – “atha ce sayaṁ vedagū hoti dhīro, na",
  "atk-s0505a3:192_1": "koci bālo samaṇesu atthī”ti evañhi vuttepi siyā kassaci “kasmā”ti. Tattha vuccate",
  "atk-s0505a3:192_2": "– yasmā aññaṁ ito yābhivadanti dhammaṁ aparaddhā suddhimakevalī te, evampi titthiyā",
  "atk-s0505a3:192_3": "puthuso vadanti, ye ito aññaṁ diṭṭhiṁ abhivadanti, ye aparaddhā viraddhā suddhimaggaṁ,",
  "atk-s0505a3:192_4": "akevalino ca teti evaṁ puthutitthiyā yasmā vadantīti vuttaṁ hoti. Kasmā panevaṁ vadantīti",
  "atk-s0505a3:192_5": "ce? Sandiṭṭhirāgena hi te bhirattā, yasmā sakena diṭṭhirāgena abhirattāti vuttaṁ hoti.",
  "atk-s0505a3:193_0": "899-900. Evaṁ abhirattā ca – idheva suddhinti gāthā. Tattha sakāyaneti sakamagge",
  "atk-s0505a3:193_1": "daḷhaṁ vadānāti daḷhavādā. Evañca daḷhavādesu tesu yo koci titthiyo sakāyane vāpi",
  "atk-s0505a3:193_2": "daḷhaṁ vadāno kamettha bāloti paraṁ daheyya, saṅkhepato tattha sassatucchedasaṅkhāte",
  "atk-s0505a3:193_3": "vitthārato vā natthikaissarakāraṇaniyatādibhede sake āyatane “idameva sacca”nti daḷhaṁ",
  "atk-s0505a3:193_4": "vadāno kaṁ paraṁ ettha diṭṭhigate “bālo”ti saha dhammena passeyya, nanu sabbopi tassa",
  "atk-s0505a3:193_5": "matena paṇḍito eva suppaṭipanno eva ca. Evaṁ sante ca sayameva so medhagamāvaheyya",
  "atk-s0505a3:193_6": "paraṁ vadaṁ bālamasuddhidhammaṁ, sopi paraṁ “bālo ca asuddhidhammo ca aya”nti vadanto",
  "atk-s0505a3:193_7": "attanāva kalahaṁ āvaheyya. Kasmā? Yasmā sabbopi tassa matena paṇḍito eva suppaṭipanno eva ca.",
  "atk-s0505a3:194_0": "901. Evaṁ sabbathāpi vinicchaye ṭhatvā sayaṁ pamāya uddhaṁsa lokasmiṁ vivādameti,",
  "atk-s0505a3:194_1": "diṭṭhiyaṁ ṭhatvā sayañca satthārādīni minitvā so bhiyyo vivādametīti. Evaṁ pana vinicchayesu",
  "atk-s0505a3:194_2": "ādīnavaṁ ñatvā ariyamaggena hitvāna sabbāni vinicchayāni na medhagaṁ kubbati jantu",
  "atk-s0505a3:194_3": "loketi arahattanikūṭena desanaṁ niṭṭhāpesi. Desanāpariyosāne purābhedasutte vuttasadiso",
  "atk-s0505a3:194_4": "evābhisamayo ahosīti.",
  "atk-s0505a3:195": "Paramatthajotikāya khuddaka-aṭṭhakathāya",
  "atk-s0505a3:196": "Suttanipāta-aṭṭhakathāya cūḷabyūhasuttavaṇṇanā niṭṭhitā.",
  "atk-s0505a3:197": "13. Mahābyūhasuttavaṇṇanā",
  "atk-s0505a3:198_0": "902.Yekecimeti mahābyūhasuttaṁ. Kā uppatti? Idampi tasmiṁyeva mahāsamaye “kiṁ nu",
  "atk-s0505a3:198_1": "kho ime diṭṭhiparibbasānā viññūnaṁ santikā nindameva labhanti, udāhu pasaṁsampī”ti",
  "atk-s0505a3:198_2": "uppannacittānaṁ ekaccānaṁ devatānaṁ tamatthaṁ āvikātuṁ purimanayena nimmitabuddhena",
  "atk-s0505a3:198_3": "attānaṁ pucchāpetvā vuttaṁ. Tattha anvānayantīti anu ānayanti, punappunaṁ āharanti.",
  "atk-s0505a3:199_0": "903. Idāni yasmā te “idameva sacca”nti vadantā diṭṭhigatikā vādino kadāci katthaci",
  "atk-s0505a3:199_1": "pasaṁsampi labhanti, yaṁ etaṁ pasaṁsāsaṅkhātaṁ vādaphalaṁ, taṁ appaṁ rāgādīnaṁ samāya",
  "atk-s0505a3:199_2": "samatthaṁ na hoti, ko pana vādo dutiye nindāphale, tasmā etamatthaṁ dassento imaṁ",
  "atk-s0505a3:199_3": "tāva vissajjanagāthamāha. “Appañhi etaṁ na alaṁ samāya, duve vivādassa phalāni brūmī”tiādi.",
  "atk-s0505a3:199_4": "Tattha duve vivādassa phalānīti nindā pasaṁsā ca, jayaparājayādīni vā taṁsabhāgāni.",
  "atk-s0505a3:199_5": "Etampi disvāti “nindā aniṭṭhā eva, pasaṁsā nālaṁ samāyā”ti etampi vivādaphale ādīnavaṁ",
  "atk-s0505a3:199_6": "disvā. Khemābhipassaṁ avivādabhūminti avivādabhūmiṁ nibbānaṁ “khema”nti passamāno.",
  "atk-s0505a3:200_0": "904. Evañhi avivadamāno – yā kācimāti gāthā. Tattha sammutiyoti diṭṭhiyo. Puthujjāti",
  "atk-s0505a3:200_1": "puthujjanasambhavā. So upayaṁ kimeyyāti so upagantabbaṭṭhena upayaṁ rūpādīsu ekampi",
  "atk-s0505a3:200_2": "dhammaṁ kiṁ upeyya, kena vā kāraṇena upeyya. Diṭṭhe sute khantimakubbamānoti diṭṭhasutasuddhīsu pemaṁ akaronto.",
  "atk-s0505a3:201_0": "905. Ito bāhirā pana – sīluttamāti gāthā. Tassattho – sīlaṁyeva “uttama”nti maññamānā",
  "atk-s0505a3:201_1": "sīluttamā eke bhonto saṁyamamattena suddhiṁ vadanti, hatthivatādiñca vataṁ samādāya",
  "atk-s0505a3:201_2": "upaṭṭhitā, idheva diṭṭhiyaṁ assa satthuno suddhinti bhavūpanītā bhavajjhositā samānā",
  "atk-s0505a3:201_3": "vadanti, apica te kusalā vadānā “kusalā maya”nti evaṁ vādā.",
  "atk-s0505a3:202_0": "906. Evaṁ sīluttamesu ca tesu tathā paṭipanno yo koci – sace cutoti gāthā. Tassattho",
  "atk-s0505a3:202_1": "– sace tato sīlavatato paravicchandanena vā anabhisambhuṇanto vā cuto hoti, so taṁ",
  "atk-s0505a3:202_2": "sīlabbatādikammaṁ puññābhisaṅkhārādikammaṁ vā virādhayitvā pavedhatī. Na kevalañca",
  "atk-s0505a3:202_3": "vedhati, apica kho taṁ sīlabbatasuddhiṁ pajappatī ca vippalapati patthayatī ca. Kimiva?",
  "atk-s0505a3:202_4": "Satthāva hīno pavasaṁ gharamhā. Gharamhā pavasanto satthato hīno yathā taṁ gharaṁ",
  "atk-s0505a3:202_5": "vā satthaṁ vā pattheyyāti.",
  "atk-s0505a3:203_0": "907. Evaṁ pana sīluttamānaṁ vedhakāraṇaṁ ariyasāvako – sīlabbataṁ vāpi pahāya sabbanti",
  "atk-s0505a3:203_1": "gāthā. Tattha sāvajjanavajjanti sabbākusalaṁ lokiyakusalañca. Etaṁ suddhiṁ asuddhinti",
  "atk-s0505a3:203_2": "apatthayānoti pañcakāmaguṇādibhedaṁ etaṁ suddhiṁ, akusalādibhedaṁ asuddhiñca apatthayamāno.",
  "atk-s0505a3:203_3": "Virato careti suddhiyā asuddhiyā ca virato careyya. Santimanuggahāyāti diṭṭhiṁ agahetvā.",
  "atk-s0505a3:204_0": "908. Evaṁ ito bāhirake sīluttame saṁyamena visuddhivāde tesaṁ vighātaṁ sīlabbatappahāyino",
  "atk-s0505a3:204_1": "arahato ca paṭipattiṁ dassetvā idāni aññathāpi suddhivāde bāhirake dassento “tamūpanissāyā”ti",
  "atk-s0505a3:204_2": "gāthamāha. Tassattho – santaññepi samaṇabrāhmaṇā, te jigucchitaṁ amarantapaṁ vā diṭṭhasuddhiādīsu",
  "atk-s0505a3:204_3": "vā aññataraññataraṁ upanissāya akiriyadiṭṭhiyā vā uddhaṁsarā hutvā bhavābhavesu avītataṇhāsesuddhimanutthunanti vadanti kathentīti.",
  "atk-s0505a3:205_0": "909. Evaṁ tesaṁ avītataṇhānaṁ suddhiṁ anutthunantānaṁ yopi suddhippattameva attānaṁ",
  "atk-s0505a3:205_1": "maññeyya, tassapi avītataṇhattā bhavābhavesu taṁ taṁ vatthuṁ patthayamānassa hi jappitāni",
  "atk-s0505a3:205_2": "punappunaṁ hontiyevāti adhippāyo. Taṇhā hi āsevitā taṇhaṁ vaḍḍhayateva. Na kevalañca",
  "atk-s0505a3:205_3": "jappitāni, pavedhitaṁ vāpi pakappitesu, taṇhādiṭṭhīhi cassa pakappitesu vatthūsu",
  "atk-s0505a3:205_4": "pavedhitampi hotīti vuttaṁ hoti. Bhavābhavesu pana vītataṇhattā āyatiṁ cutūpapāto",
  "atk-s0505a3:205_5": "idha yassa natthi, sakena vedheyya kuhiṁva jappeti ayametissā gāthāya sambandho.",
  "atk-s0505a3:205_6": "Sesaṁ niddese vuttanayameva.",
  "atk-s0505a3:206_0": "910-11.Yamāhūti pucchāgāthā. Idāni yasmā ekopi ettha vādo sacco natthi, kevalaṁ diṭṭhimattakena",
  "atk-s0505a3:206_1": "hi te vadanti, tasmā tamatthaṁ dassento “sakañhī”ti imaṁ tāva vissajjanagāthamāha.",
  "atk-s0505a3:206_2": "Tattha sammutinti diṭṭhiṁ.",
  "atk-s0505a3:207_0": "912. Evametesu sakaṁ dhammaṁ paripuṇṇaṁ bruvantesu aññassa pana dhammaṁ “hīna”nti",
  "atk-s0505a3:207_1": "vadantesu yassa kassaci – parassa ce vambhayitena hīnoti gāthā. Tassattho – yadi",
  "atk-s0505a3:207_2": "parassa ninditakāraṇā hīno bhaveyya, na koci dhammesu visesi aggo bhaveyya. Kiṁ kāraṇaṁ?",
  "atk-s0505a3:207_3": "Puthū hiaññassa vadanti dhammaṁ, nihīnato sabbeva te samhi daḷhaṁ vadānā sakadhamme daḷhavādā eva.",
  "atk-s0505a3:208_0": "913. Kiñca bhiyyo – saddhammapūjāti gāthā. Tassattho – te ca titthiyā yathā pasaṁsanti",
  "atk-s0505a3:208_1": "sakāyanāni, saddhammapūjāpi nesaṁ tatheva vattati. Te hi ativiya satthārādīni sakkaronti.",
  "atk-s0505a3:208_2": "Tattha yadi te pamāṇā siyuṁ, evaṁ sante sabbeva vādā tathiyā bhaveyyuṁ. Kiṁ kāraṇaṁ?",
  "atk-s0505a3:208_3": "Suddhī hi nesaṁ paccattameva, na sā aññatra sijjhati, nāpi paramatthato. Attani diṭṭhigāhamattameva",
  "atk-s0505a3:208_4": "hi taṁ tesaṁ parapaccayaneyyabuddhīnaṁ.",
  "atk-s0505a3:209_0": "914. Yo vā pana viparīto bāhitapāpattā brāhmaṇo, tassa – na brāhmaṇassa paraneyyamatthīti",
  "atk-s0505a3:209_1": "gāthā. Tassattho – brāhmaṇassa hi “sabbe saṅkhārā aniccā”tiādinā nayena sudiṭṭhattā",
  "atk-s0505a3:209_2": "parena netabbaṁ ñāṇaṁ natthi, diṭṭhidhammesu “idameva sacca”nti nicchinitvā samuggahītampi",
  "atk-s0505a3:209_3": "natthi. Taṁkāraṇā so diṭṭhikalahāni atīto, na ca so seṭṭhato passati dhammamaññaṁ",
  "atk-s0505a3:209_4": "aññatra satipaṭṭhānādīhi.",
  "atk-s0505a3:210_0": "915.Jānāmīti gāthāya sambandho attho ca – evaṁ tāva paramatthabrāhmaṇo na hi seṭṭhato",
  "atk-s0505a3:210_1": "passati dhammamaññaṁ, aññe pana titthiyā paracittañāṇādīhi jānantā passantāpi “jānāmi",
  "atk-s0505a3:210_2": "passāmi tatheva eta”nti evaṁ vadantāpi ca diṭṭhiyā suddhiṁ paccenti. Kasmā? Yasmā",
  "atk-s0505a3:210_3": "tesu ekopi addakkhi ce addasa cepi tena paracittañāṇādinā yathābhūtaṁ atthaṁ, kiñhi",
  "atk-s0505a3:210_4": "tumassa tena tassa tena dassanena kiṁ kataṁ, kiṁ dukkhapariññā sādhitā, udāhu samudayapahānādīnaṁ",
  "atk-s0505a3:210_5": "aññataraṁ, yato sabbathāpi atikkamitvā ariyamaggaṁ te titthiyā aññeneva vadanti suddhiṁ,",
  "atk-s0505a3:210_6": "atikkamitvā vā te titthiye buddhādayo aññeneva vadanti suddhinti.",
  "atk-s0505a3:211_0": "916.Passaṁ naroti gāthāya sambandho attho ca. Kiñca bhiyyo? Yvāyaṁ paracittañāṇādīhi",
  "atk-s0505a3:211_1": "addakkhi, so passaṁ naro dakkhati nāmarūpaṁ, na tato paraṁ disvāna vā ñassati tānimeva",
  "atk-s0505a3:211_2": "nāmarūpāni niccato sukhato vā na aññathā. So evaṁ passanto kāmaṁ bahuṁ passatu appakaṁ",
  "atk-s0505a3:211_3": "vā nāmarūpaṁ niccato sukhato ca, athassa evarūpena dassanena na hi tena suddhiṁ kusalā vadantīti.",
  "atk-s0505a3:212_0": "917.Nivissavādīti gāthāya sambandho attho ca – tena ca dassanena suddhiyā asatiyāpi",
  "atk-s0505a3:212_1": "yo “jānāmi passāmi tatheva eta”nti evaṁ nivissavādī, etaṁ vā dassanaṁ paṭicca diṭṭhiyā",
  "atk-s0505a3:212_2": "suddhiṁ paccento “idameva sacca”nti evaṁ nivissavādī, so subbinayo na hoti taṁ tathā",
  "atk-s0505a3:212_3": "pakappitaṁ abhisaṅkhataṁ diṭṭhiṁ purekkharāno. So hi yaṁ satthārādiṁ nissito, tattheva",
  "atk-s0505a3:212_4": "subhaṁ vadāno suddhiṁ vado, “parisuddhavādo parisuddhadassano vā aha”nti attānaṁ",
  "atk-s0505a3:212_5": "maññamāno tattha tathaddasā so, tattha sakāya diṭṭhiyā aviparītameva so addasa. Yathā",
  "atk-s0505a3:212_6": "sā diṭṭhi pavattati, tatheva naṁ addasa, na aññathā passituṁ icchatīti adhippāyo.",
  "atk-s0505a3:213_0": "918. Evaṁ pakappitaṁ diṭṭhiṁ purekkharānesu titthiyesu – na brāhmaṇo kappamupeti",
  "atk-s0505a3:213_1": "saṅkhāti gāthā. Tattha saṅkhāti saṅkhāya, jānitvāti attho. Napi ñāṇabandhūti samāpattiñāṇādinā",
  "atk-s0505a3:213_2": "akatataṇhādiṭṭhibandhu. Tattha viggaho – nāpi assa ñāṇena kato bandhu atthīti napi",
  "atk-s0505a3:213_3": "ñāṇabandhu. Sammutiyoti diṭṭhisammutiyo. Puthujjāti puthujjanasambhavā. Uggahaṇanti",
  "atk-s0505a3:213_4": "maññeti uggahaṇanti aññe, aññe tā sammutiyo uggaṇhantīti vuttaṁ hoti.",
  "atk-s0505a3:214": "919. Kiñca bhiyyo – vissajja ganthānīti gāthā. Tattha anuggahoti uggahaṇavirahito, sopi nāssa uggahoti anuggaho, na vā uggaṇhātīti anuggaho.",
  "atk-s0505a3:215_0": "920. Kiñca bhiyyo – so evarūpo – pubbāsaveti gāthā. Tattha pubbāsaveti atītarūpādīni",
  "atk-s0505a3:215_1": "ārabbha uppajjamānadhamme kilese. Naveti paccuppannarūpādīni ārabbha uppajjamānadhamme.",
  "atk-s0505a3:215_2": "Na chandagūti chandādivasena na gacchati. Anattagarahīti katākatavasena attānaṁ agarahanto.",
  "atk-s0505a3:216_0": "921. Evaṁ anattagarahī ca – sa sabbadhammesūti gāthā. Tattha sabbadhammesūti dvāsaṭṭhidiṭṭhidhammesu",
  "atk-s0505a3:216_1": "“yaṁ kiñci diṭṭhaṁ vā”ti evaṁpabhedesu. Pannabhāroti patitabhāro. Na kappetīti na",
  "atk-s0505a3:216_2": "kappiyo, duvidhampi kappaṁ na karotīti attho. Nūparatoti puthujjanakalyāṇakasekkhā",
  "atk-s0505a3:216_3": "viya uparatisamaṅgīpi na hoti. Na patthiyoti nittaṇho. Taṇhā hi patthiyatīti patthiyā,",
  "atk-s0505a3:216_4": "nāssa patthiyāti na patthiyoti. Sesaṁ tattha tattha pākaṭamevāti na vuttaṁ. Evaṁ",
  "atk-s0505a3:216_5": "arahattanikūṭena desanaṁ niṭṭhāpesi, desanāpariyosāne purābhedasutte vuttasadiso",
  "atk-s0505a3:216_6": "evābhisamayo ahosīti.",
  "atk-s0505a3:217": "Paramatthajotikāya khuddaka-aṭṭhakathāya",
  "atk-s0505a3:218": "Suttanipāta-aṭṭhakathāya mahābyūhasuttavaṇṇanā niṭṭhitā.",
  "atk-s0505a3:219": "14. Tuvaṭakasuttavaṇṇanā",
  "atk-s0505a3:220_0": "922.Pucchāmitanti tuvaṭakasuttaṁ. Kā uppatti? Idampi tasmiṁyeva mahāsamaye “kā nu",
  "atk-s0505a3:220_1": "kho arahattappattiyā paṭipattī”ti uppannacittānaṁ ekaccānaṁ devatānaṁ tamatthaṁ pakāsetuṁ",
  "atk-s0505a3:220_2": "purimanayeneva nimmitabuddhena attānaṁ pucchāpetvā vuttaṁ.",
  "atk-s0505a3:221_0": "Tattha ādigāthāya tāva pucchāmīti ettha adiṭṭhajotanādivasena pucchā vibhajitā. Ādiccabandhunti",
  "atk-s0505a3:221_1": "ādiccassa gottabandhuṁ. Vivekaṁ santipadañcāti vivekañca santipadañca. Kathaṁ disvāti",
  "atk-s0505a3:221_2": "kena kāraṇena disvā, kathaṁ pavattadassano hutvāti vuttaṁ hoti.",
  "atk-s0505a3:222_0": "923. Atha bhagavā yasmā yathā passanto kilese uparundhati, tathā pavattadassano hutvā",
  "atk-s0505a3:222_1": "parinibbāti, tasmā tamatthaṁ āvikaronto nānappakārena taṁ devaparisaṁ kilesappahāne",
  "atk-s0505a3:222_2": "niyojento “mūlaṁ papañcasaṅkhāyā”ti ārabhitvā pañca gāthā abhāsi.",
  "atk-s0505a3:223_0": "Tattha ādigāthāya tāva saṅkhepattho – papañcāti saṅkhātattā papañcā eva papañcasaṅkhā.",
  "atk-s0505a3:223_1": "Tassā avijjādayo kilesā mūlaṁ, taṁ papañcasaṅkhāya mūlaṁ asmīti pavattamānañca sabbaṁ",
  "atk-s0505a3:223_2": "mantāya uparundhe. Yā kāci ajjhattaṁ taṇhā upajjeyyuṁ, tāsaṁ vinayā sadā sato sikkhe",
  "atk-s0505a3:223_3": "upaṭṭhitassati hutvā sikkheyyāti.",
  "atk-s0505a3:224_0": "924. Evaṁ tāva paṭhamagāthāya eva tisikkhāyuttaṁ desanaṁ arahattanikūṭena desetvā",
  "atk-s0505a3:224_1": "puna mānappahānavasena desetuṁ “yaṁ kiñcī”ti gāthamāha. Tattha yaṁ kiñci dhammamabhijaññā",
  "atk-s0505a3:224_2": "ajjhattanti yaṁ kiñci uccākulīnatādikaṁ attano guṇaṁ jāneyya atha vāpi bahiddhāti",
  "atk-s0505a3:224_3": "atha vā bahiddhāpi ācariyupajjhāyānaṁ vā guṇaṁ jāneyya. Na tena thāmaṁ kubbethāti",
  "atk-s0505a3:224_4": "tena guṇena thāmaṁ na kareyya.",
  "atk-s0505a3:225_0": "925. Idānissa akaraṇavidhiṁ dassento “seyyo na tenā”ti gāthamāha. Tassattho – tena",
  "atk-s0505a3:225_1": "ca mānena “seyyoha”nti vā “nīcoha”nti vā “sarikkhoha”nti vāpi na maññeyya, tehi ca",
  "atk-s0505a3:225_2": "uccākulīnatādīhi guṇehi phuṭṭho anekarūpehi “ahaṁ uccākulā pabbajito”tiādinā nayena",
  "atk-s0505a3:225_3": "attānaṁ vikappento na tiṭṭheyya.",
  "atk-s0505a3:226_0": "926. Evaṁ mānappahānavasenapi desetvā idāni sabbakilesūpasamavasenapi desetuṁ “ajjhattamevā”ti",
  "atk-s0505a3:226_1": "gāthamāha. Tattha ajjhattamevupasameti attani eva rāgādisabbakilese upasameyya. Na",
  "atk-s0505a3:226_2": "aññato bhikkhu santimeseyyāti ṭhapetvā ca satipaṭṭhānādīni aññena upāyena santiṁ",
  "atk-s0505a3:226_3": "na pariyeseyya. Kuto nirattā vāti nirattā kuto eva.",
  "atk-s0505a3:227_0": "927. Idāni ajjhattaṁ upasantassa khīṇāsavassa tādibhāvaṁ dassento “majjhe yathā”ti",
  "atk-s0505a3:227_1": "gāthamāha. Tassattho – yathā mahāsamuddassa uparimaheṭṭhimabhāgānaṁ vemajjhasaṅkhāte",
  "atk-s0505a3:227_2": "catuyojanasahassappamāṇe majjhe pabbatantare ṭhitassa vā majjhe samuddassa ūmi na",
  "atk-s0505a3:227_3": "jāyati, ṭhitova so hoti avikampamāno, evaṁ anejo khīṇāsavo lābhādīsu ṭhito assa avikampamāno,",
  "atk-s0505a3:227_4": "so tādiso rāgādiussadaṁ bhikkhu na kareyya kuhiñcīti.",
  "atk-s0505a3:228_0": "928. Idāni etaṁ arahattanikūṭena desitaṁ dhammadesanaṁ abbhanumodanto tassa ca arahattassa",
  "atk-s0505a3:228_1": "ādipaṭipadaṁ pucchanto nimmitabuddho “akittayī”ti gāthamāha. Tattha akittayīti ācikkhi.",
  "atk-s0505a3:228_2": "Vivaṭacakkhūti vivaṭehi anāvaraṇehi pañcahi cakkhūhi samannāgato. Sakkhidhammanti",
  "atk-s0505a3:228_3": "sayaṁ abhiññātaṁ attapaccakkhaṁ dhammaṁ. Parissayavinayanti parissayavinayanaṁ. Paṭipadaṁ",
  "atk-s0505a3:228_4": "vadehīti idāni paṭipattiṁ vadehi. Bhaddanteti “bhaddaṁ tava atthū”ti bhagavantaṁ",
  "atk-s0505a3:228_5": "ālapanto āha. Atha vā bhaddaṁ sundaraṁ tava paṭipadaṁ vadehīti vuttaṁ hoti. Pātimokkhaṁ",
  "atk-s0505a3:228_6": "atha vāpi samādhinti tameva paṭipadaṁ bhinditvā pucchati. Paṭipadanti etena vā maggaṁ",
  "atk-s0505a3:228_7": "pucchati. Itarehi sīlaṁ samādhiñca pucchati.",
  "atk-s0505a3:229_0": "929-30. Athassa bhagavā yasmā indriyasaṁvaro sīlassa rakkhā, yasmā vā iminā anukkamena",
  "atk-s0505a3:229_1": "desiyamānā ayaṁ desanā tāsaṁ devatānaṁ sappāyā, tasmā indriyasaṁvarato pabhuti paṭipadaṁ",
  "atk-s0505a3:229_2": "dassento “cakkhūhī”tiādimāraddho. Tattha cakkhūhi neva lolassāti adiṭṭhadakkhitabbādivasena",
  "atk-s0505a3:229_3": "cakkhūhi lolo nevassa. Gāmakathāya āvaraye sotanti tiracchānakathāto sotaṁ āvareyya.",
  "atk-s0505a3:229_4": "Phassenāti rogaphassena. Bhavañcanābhijappeyyāti tassa phassassa vinodanatthāya kāmabhavādibhavañca",
  "atk-s0505a3:229_5": "na pattheyya. Bheravesu ca na sampavedheyyāti tassa phassassa paccayabhūtesu sīhabyagghādīsu",
  "atk-s0505a3:229_6": "bheravesu ca na sampavedheyya, avasesesu vā ghānindriyamanindriyavisayesu nappavedheyya.",
  "atk-s0505a3:229_7": "Evaṁ paripūro indriyasaṁvaro vutto hoti. Purimehi vā indriyasaṁvaraṁ dassetvā iminā",
  "atk-s0505a3:229_8": "“araññe vasatā bheravaṁ disvā vā sutvā vā na vedhitabba”nti dasseti.",
  "atk-s0505a3:230": "931.Laddhā na sannidhiṁ kayirāti etesaṁ annādīnaṁ yaṁkiñci dhammena labhitvā “araññe ca senāsane vasatā sadā dullabha”nti cintetvā sannidhiṁ na kareyya.",
  "atk-s0505a3:231": "932.Jhāyīna pādalolassāti jhānābhirato ca na pādalolo assa. Virame kukkuccā nappamajjeyyāti hatthakukkuccādikukkuccaṁ vinodeyya. Sakkaccakāritāya cettha nappamajjeyya.",
  "atk-s0505a3:232": "933.Tandiṁ māyaṁ hassaṁ khiḍḍanti ālasiyañca māyañca hassañca kāyikacetasikakhiḍḍañca. Savibhūsanti saddhiṁ vibhūsāya.",
  "atk-s0505a3:233_0": "934-7.Āthabbaṇanti āthabbaṇikamantappayogaṁ. Supinanti supinasatthaṁ. Lakkhaṇanti",
  "atk-s0505a3:233_1": "maṇilakkhaṇādiṁ. No vidaheti nappayojeyya. Virutanti migādīnaṁ vassitaṁ. Pesuṇiyanti",
  "atk-s0505a3:233_2": "pesuññaṁ. Kayavikkayeti pañcahi sahadhammikehi saddhiṁ vañcanāvasena vā udayapatthanāvasena",
  "atk-s0505a3:233_3": "vā na tiṭṭheyya. Upavādaṁ bhikkhu na kareyyāti upavādakare kilese anibbattento attani",
  "atk-s0505a3:233_4": "parehi samaṇabrāhmaṇehi upavādaṁ na janeyya. Gāme ca nābhisajjeyyāti gāme ca gihisaṁsaggādīhi",
  "atk-s0505a3:233_5": "nābhisajjeyya. Lābhakamyā janaṁ na lapayeyyāti lābhakāmatāya janaṁ nālapayeyya. Payuttanti",
  "atk-s0505a3:233_6": "cīvarādīhi sampayuttaṁ, tadatthaṁ vā payojitaṁ.",
  "atk-s0505a3:234_0": "938-9.Mosavajje na nīyethāti musāvāde na nīyetha. Jīvitenāti jīvikāya. Sutvā rusito",
  "atk-s0505a3:234_1": "bahuṁ vācaṁ, samaṇānaṁ vā puthujanānanti rusito ghaṭṭito parehi tesa samaṇānaṁ vā",
  "atk-s0505a3:234_2": "khattiyādibhedānaṁ vā aññesaṁ puthujanānaṁ bahumpi aniṭṭhavācaṁ sutvā. Na paṭivajjāti",
  "atk-s0505a3:234_3": "na paṭivadeyya. Kiṁ kāraṇaṁ? Na hi santo paṭisenikaronti.",
  "atk-s0505a3:235": "940.Etañca dhammamaññāyāti sabbametaṁ yathāvuttaṁ dhammaṁ ñatvā. Vicinanti vicinanto. Santīti nibbutiṁ ñatvāti nibbutiṁ rāgādīnaṁ santīti ñatvā.",
  "atk-s0505a3:236_0": "941. Kiṁkāraṇā nappamajjeiti ce – abhibhū hi soti gāthā. Tattha abhibhūti rūpādīnaṁ",
  "atk-s0505a3:236_1": "abhibhavitā. Anabhibhūtoti tehi anabhibhūto. Sakkhidhammamanītihamadassīti paccakkhameva",
  "atk-s0505a3:236_2": "anītihaṁ dhammamaddakkhi. Sadā namassamanusikkheti sadā namassanto tisso sikkhāyo",
  "atk-s0505a3:236_3": "sikkheyya. Sesaṁ sabbattha pākaṭameva.",
  "atk-s0505a3:237_0": "Kevalaṁ pana ettha “cakkhūhi neva lolo”tiādīhi indriyasaṁvaro, “annānamatho pānāna”ntiādīhi",
  "atk-s0505a3:237_1": "sannidhipaṭikkhepamukhena paccayapaṭisevanasīlaṁ, methunamosavajjapesuṇiyādīhi pātimokkhasaṁvarasīlaṁ,",
  "atk-s0505a3:237_2": "“āthabbaṇaṁ supinaṁ lakkhaṇa”ntiādīhi ājīvapārisuddhisīlaṁ, “jhāyī assā”ti iminā",
  "atk-s0505a3:237_3": "samādhi, “vicinaṁ bhikkhū”ti iminā paññā, “sadā sato sikkhe”ti iminā puna saṅkhepato",
  "atk-s0505a3:237_4": "tissopi sikkhā, “atha āsanesu sayanesu, appasaddesu bhikkhu vihareyya, niddaṁ na",
  "atk-s0505a3:237_5": "bahulīkareyyā”tiādīhi sīlasamādhipaññānaṁ upakārāpakārasaṅgaṇhanavinodanāni vuttānīti.",
  "atk-s0505a3:237_6": "Evaṁ bhagavā nimmitassa paripuṇṇapaṭipadaṁ vatvā arahattanikūṭena desanaṁ niṭṭhāpesi,",
  "atk-s0505a3:237_7": "desanāpariyosāne purābhedasutte vuttasadisoyevābhisamayo ahosīti.",
  "atk-s0505a3:238": "Paramatthajotikāya khuddaka-aṭṭhakathāya",
  "atk-s0505a3:239": "Suttanipāta-aṭṭhakathāya tuvaṭakasuttavaṇṇanā niṭṭhitā.",
  "atk-s0505a3:240": "15. Attadaṇḍasuttavaṇṇanā",
  "atk-s0505a3:241_0": "942.Attadaṇḍābhayaṁ jātanti attadaṇḍasuttaṁ. Kā uppatti? Yo so sammāparibbājanīyasuttassa",
  "atk-s0505a3:241_1": "uppattiyaṁ vuccamānāya sākiyakoliyānaṁ udakaṁ paṭicca kalaho vaṇṇito, taṁ ñatvā bhagavā",
  "atk-s0505a3:241_2": "“ñātakā kalahaṁ karonti, handa ne vāressāmī”ti dvinnaṁ senānaṁ majjhe ṭhatvā imaṁ suttamabhāsi.",
  "atk-s0505a3:242_0": "Tattha paṭhamagāthāyattho – yaṁ lokassa diṭṭhadhammikaṁ vā samparāyikaṁ vā bhayaṁ",
  "atk-s0505a3:242_1": "jātaṁ, taṁ sabbaṁ attadaṇḍā bhayaṁ jātaṁ attano duccaritakāraṇā jātaṁ, evaṁ santepi",
  "atk-s0505a3:242_2": "janaṁ passatha medhagaṁ, imaṁ sākiyādijanaṁ passatha aññamaññaṁ medhagaṁ hiṁsakaṁ",
  "atk-s0505a3:242_3": "bādhakanti. Evaṁ taṁ paṭiviruddhaṁ vippaṭipannaṁ janaṁ paribhāsitvā attano sammāpaṭipattidassanena",
  "atk-s0505a3:242_4": "tassa saṁvegaṁ janetuṁ āha “saṁvegaṁ kittayissāmi, yathā saṁvijitaṁ mayā”ti, pubbe",
  "atk-s0505a3:242_5": "bodhisatteneva satāti adhippāyo.",
  "atk-s0505a3:243_0": "943. Idāni yathānena saṁvijitaṁ, taṁ pakāraṁ dassento “phandamāna”ntiādimāha. Tattha",
  "atk-s0505a3:243_1": "phandamānanti taṇhādīhi kampamānaṁ. Appodaketi appaudake. Aññamaññehi byāruddhe disvāti",
  "atk-s0505a3:243_2": "nānāsatte ca aññamaññehi saddhiṁ viruddhe disvā. Maṁ bhayamāvisīti maṁ bhayaṁ paviṭṭhaṁ.",
  "atk-s0505a3:244_0": "944.Samantamasāro lokoti nirayaṁ ādiṁ katvā samantato loko asāro niccasārādirahito.",
  "atk-s0505a3:244_1": "Disā sabbā sameritāti sabbā disā aniccatāya kampitā. Icchaṁ bhavanamattanoti attano",
  "atk-s0505a3:244_2": "tāṇaṁ icchanto. Nāddasāsiṁ anositanti kiñci ṭhānaṁ jarādīhi anajjhāvutthaṁ nāddakkhiṁ.",
  "atk-s0505a3:245_0": "945.Osānetveva byāruddhe, disvā me aratī ahūti yobbaññādīnaṁ osāne eva antagamake",
  "atk-s0505a3:245_1": "eva vināsake eva jarādīhi byāruddhe āhatacitte satte disvā arati me ahosi. Athettha",
  "atk-s0505a3:245_2": "sallanti atha etesu sattesu rāgādisallaṁ. Hadayanissitanti cittanissitaṁ.",
  "atk-s0505a3:246_0": "946. “Kathaṁānubhāvaṁ salla”nti ce – yena sallena otiṇṇoti gāthā. Tattha disā sabbā",
  "atk-s0505a3:246_1": "vidhāvatīti sabbā duccaritadisāpi puratthimādidisāvidisāpi dhāvati. Tameva sallamabbuyha,",
  "atk-s0505a3:246_2": "na dhāvati na sīdatīti tameva sallaṁ uddharitvā tā ca disā na dhāvati, caturoghe ca na sīdatīti.",
  "atk-s0505a3:247_0": "947. Evaṁmahānubhāvena sallena otiṇṇesvapi ca sattesu – tattha sikkhānugīyanti, yāni",
  "atk-s0505a3:247_1": "loke gadhitānīti gāthā. Tassattho – ye loke pañca kāmaguṇā paṭilābhāya gijjhantīti",
  "atk-s0505a3:247_2": "katvā “gadhitānī”ti vuccanti, cirakālāsevitattā vā “gadhitānī”ti vuccanti, tattha",
  "atk-s0505a3:247_3": "taṁ nimittaṁ hatthisikkhādikā anekā sikkhā kathīyanti uggayhanti vā. Passatha yāva",
  "atk-s0505a3:247_4": "pamatto vāyaṁ loko, yato paṇḍito kulaputto tesu vā gadhitesu tāsu vā sikkhāsu adhimutto",
  "atk-s0505a3:247_5": "na siyā, aññadatthu aniccādidassanena nibbijjha sabbaso kāme attano nibbānameva sikkheti.",
  "atk-s0505a3:248_0": "948. Idāni yathā nibbānāya sikkhitabbaṁ, taṁ dassento “sacco siyā”tiādimāha. Tattha",
  "atk-s0505a3:248_1": "saccoti vācāsaccena ñāṇasaccena maggasaccena ca samannāgato. Rittapesuṇoti pahīnapesuṇo.",
  "atk-s0505a3:248_2": "Vevicchanti macchariyaṁ.",
  "atk-s0505a3:249": "949.Niddaṁ tandiṁ sahe thīnanti pacalāyikañca kāyālasiyañca cittālasiyañcāti ime tayo dhamme abhibhaveyya. Nibbānamanasoti nibbānaninnacitto.",
  "atk-s0505a3:250_0": "950-51.Sāhasāti rattassa rāgacariyādibhedā sāhasakaraṇā. Purāṇaṁ nābhinandeyyāti",
  "atk-s0505a3:250_1": "atītarūpādiṁ nābhinandeyya. Naveti paccuppanne. Hiyyamāneti vinassamāne. Ākāsaṁ na",
  "atk-s0505a3:250_2": "sito siyāti taṇhānissito na bhaveyya. Taṇhā hi rūpādīnaṁ ākāsanato “ākāso”ti vuccati.",
  "atk-s0505a3:251_0": "952. “Kiṁkāraṇā ākāsaṁ na sito siyā”ti ce – “gedhaṁ brūmī”ti gāthā. Tassattho – ahañhi",
  "atk-s0505a3:251_1": "imaṁ ākāsasaṅkhātaṁ taṇhaṁ rūpādīsu gijjhanato gedhaṁ brūmi “gedho”ti vadāmi. Kiñca",
  "atk-s0505a3:251_2": "bhiyyo – avahananaṭṭhena “ogho”ti ca ājavanaṭṭhena “ājava”nti ca “idaṁ mayhaṁ, idaṁ",
  "atk-s0505a3:251_3": "mayha”nti jappakāraṇato “jappana”nti ca dummuñcanaṭṭhena “ārammaṇa”nti ca kampakaraṇena",
  "atk-s0505a3:251_4": "“pakampana”nti ca brūmi, esā ca lokassa palibodhaṭṭhena duratikkamanīyaṭṭhena ca",
  "atk-s0505a3:251_5": "kāmapaṅko duraccayoti. “Ākāsaṁ na sito siyā”ti evaṁ vutte vā “kimetaṁ ākāsa”nti ce?",
  "atk-s0505a3:251_6": "Gedhaṁ brūmīti. Evampi tassā gāthāya sambandho veditabbo. Tattha padayojanā – ākāsanti",
  "atk-s0505a3:251_7": "gedhaṁ brūmīti. Tathā yvāyaṁ mahoghoti vuccati. Taṁ brūmi, ājavaṁ brūmi, jappanaṁ",
  "atk-s0505a3:251_8": "brūmi, pakampanaṁ brūmi, yvāyaṁ sadevake loke kāmapaṅko duraccayo, taṁ brūmīti.",
  "atk-s0505a3:252_0": "953. Evametaṁ gedhādipariyāyaṁ ākāsaṁ anissito – saccā avokkammāti gāthā. Tassattho",
  "atk-s0505a3:252_1": "– pubbe vuttā tividhāpi saccā avokkamma moneyyappattiyā munīti saṅkhyaṁ gato nibbānatthale",
  "atk-s0505a3:252_2": "tiṭṭhati brāhmaṇo, sa ve evarūpo sabbāni āyatanāni nissajjitvā “santo”ti vuccatīti.",
  "atk-s0505a3:253_0": "954. Kiñca bhiyyo – sa ve vidvāti gāthā. Tattha ñatvā dhammanti aniccādinayena saṅkhatadhammaṁ",
  "atk-s0505a3:253_1": "ñatvā. Sammā so loke iriyānoti asammāiriyanakarānaṁ kilesānaṁ pahānā sammā so loke iriyamāno.",
  "atk-s0505a3:254": "955. Evaṁ apihento ca – yodha kāmeti gāthā. Tattha saṅganti sattavidhaṁ saṅgañca yo accatari nājjhetīti nābhijjhāyati.",
  "atk-s0505a3:255_0": "956. Tasmā tumhesupi yo evarūpo hotumicchati, taṁ vadāmi – yaṁ pubbeti gāthā. Tattha",
  "atk-s0505a3:255_1": "yaṁ pubbeti atīte saṅkhāre ārabbha uppajjanadhammaṁ kilesajātaṁ atītakammañca. Pacchā",
  "atk-s0505a3:255_2": "te māhu kiñcananti anāgatepi saṅkhāre ārabbha uppajjanadhammaṁ rāgādikiñcanaṁ māhu.",
  "atk-s0505a3:255_3": "Majjhe ce no gahessasīti paccuppanne rūpādidhammepi na gahessasi ce.",
  "atk-s0505a3:256_0": "957. Evaṁ “upasanto carissasī”ti arahattappattiṁ dassetvā idāni arahato thutivasena",
  "atk-s0505a3:256_1": "ito parā gāthāyo abhāsi. Tattha sabbasoti gāthāya mamāyitanti mamattakaraṇaṁ, “mama",
  "atk-s0505a3:256_2": "ida”nti gahitaṁ vā vatthu. Asatā ca na socatīti avijjamānakāraṇā asantakāraṇā na",
  "atk-s0505a3:256_3": "socati. Na jīyatīti jānimpi na gacchati.",
  "atk-s0505a3:257_0": "958-9. Kiñca bhiyyo – yassa natthīti gāthā. Tattha kiñcananti kiñci rūpādidhammajātaṁ.",
  "atk-s0505a3:257_1": "Kiñca bhiyyo – aniṭṭhurīti gāthā. Tattha aniṭṭhurīti anissukī. “Aniddhurī”tipi keci",
  "atk-s0505a3:257_2": "paṭhanti. Sabbadhī samoti sabbattha samo, upekkhakoti adhippāyo. Kiṁ vuttaṁ hoti?",
  "atk-s0505a3:257_3": "Yo so “natthi me”ti na socati, tamahaṁ avikampinaṁ puggalaṁ puṭṭho samāno aniṭṭhurī",
  "atk-s0505a3:257_4": "ananugiddho anejo sabbadhi samoti imaṁ tasmiṁ puggale catubbidhamānisaṁsaṁ brūmīti.",
  "atk-s0505a3:258_0": "960. Kiñca bhiyyo – anejassāti gāthā. Tattha nisaṅkhatīti puññābhisaṅkhārādīsu yo",
  "atk-s0505a3:258_1": "koci saṅkhāro. So hi yasmā nisaṅkhariyati nisaṅkharoti vā, tasmā “nisaṅkhatī”ti vuccati.",
  "atk-s0505a3:258_2": "Viyārambhāti vividhā puññābhisaṅkhārādikā ārambhā. Khemaṁ passati sabbadhīti sabbattha abhayameva passati.",
  "atk-s0505a3:259_0": "961. Evaṁ passanto na samesūti gāthā. Tattha na vadateti “sadisohamasmī”tiādinā mānavasena",
  "atk-s0505a3:259_1": "samesupi attānaṁ na vadati omesupi ussesupi. Nādeti na nirassatīti rūpādīsu kañci",
  "atk-s0505a3:259_2": "dhammaṁ na gaṇhāti; na nissajjati. Sesaṁ sabbattha pākaṭameva. Evaṁ arahattanikūṭena",
  "atk-s0505a3:259_3": "desanaṁ niṭṭhāpesi, desanāpariyosāne pañcasatā sākiyakumārā ca koliyakumārā ca ehibhikkhupabbajjāya",
  "atk-s0505a3:259_4": "pabbajitā, te gahetvā bhagavā mahāvanaṁ pāvisīti.",
  "atk-s0505a3:260": "Paramatthajotikāya khuddaka-aṭṭhakathāya",
  "atk-s0505a3:261": "Suttanipāta-aṭṭhakathāya attadaṇḍasuttavaṇṇanā niṭṭhitā.",
  "atk-s0505a3:262": "16. Sāriputtasuttavaṇṇanā",
  "atk-s0505a3:263_0": "962.Name diṭṭhoti sāriputtasuttaṁ, “therapañhasutta”ntipi vuccati. Kā uppatti? Imassa",
  "atk-s0505a3:263_1": "suttassa uppatti – rājagahakassa seṭṭhissa candanaghaṭikāya paṭilābhaṁ ādiṁ katvā",
  "atk-s0505a3:263_2": "tāya candanaghaṭikāya katassa pattassa ākāse ussāpanaṁ āyasmato piṇḍolabhāradvājassa",
  "atk-s0505a3:263_3": "iddhiyā pattaggahaṇaṁ, tasmiṁ vatthusmiṁ sāvakānaṁ iddhipaṭikkhepo, titthiyānaṁ bhagavatā",
  "atk-s0505a3:263_4": "saddhiṁ pāṭihāriyaṁ kattukāmatā, pāṭihāriyakaraṇaṁ, bhagavato sāvatthigamanaṁ, titthiyānubandhanaṁ,",
  "atk-s0505a3:263_5": "sāvatthiyaṁ pasenadino buddhūpagamanaṁ kaṇḍambapātubhāvo, catunnaṁ parisānaṁ titthiyajayatthaṁ",
  "atk-s0505a3:263_6": "pāṭihāriyakaraṇussukkanivāraṇaṁ, yamakapāṭihāriyakaraṇaṁ, katapāṭihāriyassa bhagavato",
  "atk-s0505a3:263_7": "tāvatiṁsabhavanagamanaṁ, tattha temāsaṁ dhammadesanā, āyasmatā mahāmoggallānattherena",
  "atk-s0505a3:263_8": "yācitassa devalokato saṅkassanagare orohaṇanti imāni vatthūni antarantare ca jātakāni",
  "atk-s0505a3:263_9": "vitthāretvā yāva dasasahassacakkavāḷadevatāhi pūjiyamāno bhagavā majjhe maṇimayena",
  "atk-s0505a3:263_10": "sopānena saṅkassanagare oruyha sopānakaḷevare aṭṭhāsi –",
  "atk-s0505a3:264": "“Ye jhānappasutā dhīrā, nekkhammūpasame ratā;",
  "atk-s0505a3:265": "Devāpi tesaṁ pihayanti, sambuddhānaṁ satīmata”nti. –",
  "atk-s0505a3:266_0": "Imissā dhammapadagāthāya vuccamānāya vuttā. Sopānakaḷevare ṭhitaṁ pana bhagavantaṁ",
  "atk-s0505a3:266_1": "sabbapaṭhamaṁ āyasmā sāriputto vandi, tato uppalavaṇṇā bhikkhunī, athāparo janakāyo.",
  "atk-s0505a3:266_2": "Tatra bhagavā cintesi – “imissaṁ parisati moggallāno iddhiyā aggoti pākaṭo, anuruddho",
  "atk-s0505a3:266_3": "dibbacakkhunā, puṇṇo dhammakathikattena, sāriputtaṁ panāyaṁ parisā na kenaci guṇena",
  "atk-s0505a3:266_4": "evaṁ aggoti jānāti, yaṁnūnāhaṁ sāriputtaṁ paññāguṇena pakāseyya”nti. Atha theraṁ",
  "atk-s0505a3:266_5": "pañhaṁ pucchi. Thero bhagavatā pucchitaṁ pucchitaṁ puthujjanapañhaṁ, sekkhapañhaṁ,",
  "atk-s0505a3:266_6": "asekkhapañhañca, sabbaṁ vissajjesi. Tadā naṁ jano “paññāya aggo”ti aññāsi. Atha bhagavā",
  "atk-s0505a3:266_7": "“sāriputto na idāneva paññāya aggo, atītepi paññāya aggo”ti jātakaṁ ānesi.",
  "atk-s0505a3:267_0": "Atīte parosahassā isayo vanamūlaphalāhārā pabbatapāde vasanti. Tesaṁ ācariyassa ābādho",
  "atk-s0505a3:267_1": "uppajji, upaṭṭhānāni vattanti. Jeṭṭhantevāsī “sappāyabhesajjaṁ āharissāmi, ācariyaṁ",
  "atk-s0505a3:267_2": "appamattā upaṭṭhahathā”ti vatvā manussapathaṁ agamāsi. Tasmiṁ anāgateyeva ācariyo",
  "atk-s0505a3:267_3": "kālamakāsi. Taṁ “idāni kālaṁ karissatī”ti antevāsikā samāpattimārabbha pucchiṁsu.",
  "atk-s0505a3:267_4": "So ākiñcaññāyatanasamāpattiṁ sandhāyāha – “natthi kiñcī”ti, antevāsino “natthi ācariyassa",
  "atk-s0505a3:267_5": "adhigamo”ti aggahesuṁ. Atha jeṭṭhantevāsī bhesajjaṁ ādāya āgantvā taṁ kālakataṁ disvā",
  "atk-s0505a3:267_6": "ācariyaṁ “kiñci pucchitthā”ti āha. Āma pucchimhā, “natthi kiñcī”ti āha, na kiñci",
  "atk-s0505a3:267_7": "ācariyena adhigatanti. Natthi kiñcīti vadanto ācariyo ākiñcaññāyatanaṁ pavedesi,",
  "atk-s0505a3:267_8": "sakkātabbo ācariyoti.",
  "atk-s0505a3:268": "“Parosahassampi samāgatānaṁ,",
  "atk-s0505a3:269": "Kandeyyuṁ te vassasataṁ apaññā;",
  "atk-s0505a3:270": "Ekopi seyyo puriso sapañño,",
  "atk-s0505a3:271": "Yo bhāsitassa vijānāti attha”nti. ;",
  "atk-s0505a3:272_0": "Kathite ca pana bhagavatā jātake āyasmā sāriputto attano saddhivihārikānaṁ pañcannaṁ",
  "atk-s0505a3:272_1": "bhikkhusatānamatthāya sappāyasenāsanagocarasīlavatādīni pucchituṁ “na me diṭṭho ito",
  "atk-s0505a3:272_2": "pubbe”ti imaṁ thutigāthaṁ ādiṁ katvā aṭṭha gāthāyo abhāsi. Tamatthaṁ vissajjento",
  "atk-s0505a3:272_3": "bhagavā tato parā sesagāthāti.",
  "atk-s0505a3:273_0": "Tattha ito pubbeti ito saṅkassanagare otaraṇato pubbe. Vagguvadoti sundaravado. Tusitā",
  "atk-s0505a3:273_1": "gaṇimāgatoti tusitakāyā cavitvā mātukucchiṁ āgatattā tusitā āgato, gaṇācariyattā",
  "atk-s0505a3:273_2": "gaṇī. Santuṭṭhaṭṭhena vā tusitasaṅkhātā devalokā gaṇiṁ āgato tusitānaṁ vā arahantānaṁ gaṇiṁ āgatoti.",
  "atk-s0505a3:274_0": "963. Dutiyagāthāya sadevakassa lokassa yathā dissatīti sadevakassa lokassa viya manussānampi",
  "atk-s0505a3:274_1": "dissati. Yathā vā dissatīti tacchato aviparītato dissati cakkhumāti uttamacakkhu.",
  "atk-s0505a3:274_2": "Ekoti pabbajjāsaṅkhātādīhi eko. Ratinti nekkhammaratiādiṁ.",
  "atk-s0505a3:275_0": "964. Tatiyagāthāya bahūnamidha baddhānanti idha bahūnaṁ khattiyādīnaṁ sissānaṁ. Sissā",
  "atk-s0505a3:275_1": "hi ācariye paṭibaddhavuttittā “baddhā”ti vuccanti atthi pañhena āgamanti atthiko",
  "atk-s0505a3:275_2": "pañhena āgatomhi, atthikānaṁ vā pañhena āgamanaṁ, pañhena atthi āgamanaṁ vāti.",
  "atk-s0505a3:276": "965. Catutthagāthāya vijigucchatoti jātiādīhi aṭṭīyato rittamāsananti vivittaṁ mañcapīṭhaṁ. Pabbatānaṁ guhāsu vāti pabbataguhāsu vā rittamāsanaṁ bhajatoti sambandhitabbaṁ.",
  "atk-s0505a3:277_0": "966. Pañcamagāthāya uccāvacesūti hīnapaṇītesu. Sayanesūti vihārādīsu senāsanesu.",
  "atk-s0505a3:277_1": "Kīvanto tattha bheravāti kittakā tattha bhayakāraṇā. “Kuvanto”tipi pāṭho, kūjantoti",
  "atk-s0505a3:277_2": "cassa attho. Na pana pubbenāparaṁ sandhiyati.",
  "atk-s0505a3:278_0": "967. Chaṭṭhagāthāya katī parissayāti kittakā upaddavā. Agataṁ disanti nibbānaṁ. Tañhi",
  "atk-s0505a3:278_1": "agatapubbattā agataṁ tathā niddisitabbato disā cāti. Tena vuttaṁ “agataṁ disa”nti.",
  "atk-s0505a3:278_2": "Abhisambhaveti abhibhaveyya. Pantamhīti pariyante.",
  "atk-s0505a3:279": "968-9. Sattamagāthāya kyāssa byappathayo assūti kīdisāni tassa vacanāni assu. Aṭṭhamagāthāya ekodi nipakoti ekaggacitto paṇḍito.",
  "atk-s0505a3:280_0": "970. Evaṁ āyasmatā sāriputtena tīhi gāthāhi bhagavantaṁ thometvā pañcahi gāthāhi",
  "atk-s0505a3:280_1": "– pañcasatānaṁ sissānamatthāya senāsanagocarasīlavatādīni pucchito bhagavā tamatthaṁ",
  "atk-s0505a3:280_2": "pakāsetuṁ “vijigucchamānassā”tiādinā nayena vissajjanamāraddho. Tattha paṭhamagāthāya",
  "atk-s0505a3:280_3": "tāvattho – jātiādīhi vijigucchamānassa rittāsanaṁ sayanaṁ sevato ce sambodhikāmassa",
  "atk-s0505a3:280_4": "sāriputta, bhikkhuno yadidaṁ phāsu yo phāsuvihāro yathānudhammaṁ yo ca anudhammo,",
  "atk-s0505a3:280_5": "taṁ te pavakkhāmi yathā pajānaṁ yathā pajānanto vadeyya, evaṁ vadāmīti.",
  "atk-s0505a3:281_0": "971. Dutiyagāthāya pariyantacārīti sīlādīsu catūsu pariyantesu caramāno. Ḍaṁsādhipātānanti",
  "atk-s0505a3:281_1": "piṅgalamakkhikānañca sesamakkhikānañca. Sesamakkhikā hi tato tato adhipatitvā khādanti,",
  "atk-s0505a3:281_2": "tasmā “adhipātā”ti vuccanti. Manussaphassānanti corādiphassānaṁ.",
  "atk-s0505a3:282": "972. Tatiyagāthāya paradhammikā nāma satta sahadhammikavajjā sabbepi bāhirakā. Kusalānuesīti kusaladhamme anvesamāno.",
  "atk-s0505a3:283_0": "973. Catutthagāthāya ātaṅkaphassenāti rogaphassena. Sītaṁ atuṇhanti sītañca uṇhañca.",
  "atk-s0505a3:283_1": "So tehi phuṭṭho bahudhāti so tehi ātaṅkādīhi anekehi ākārehi phuṭṭho samānopi. Anokoti",
  "atk-s0505a3:283_2": "abhisaṅkhāraviññāṇādīnaṁ anokāsabhūto.",
  "atk-s0505a3:284_0": "974. Evaṁ “bhikkhuno vijigucchato”tiādīhi tīhi gāthāhi puṭṭhamatthaṁ vissajjetvā",
  "atk-s0505a3:284_1": "idāni “kyāssa byappathayo”tiādinā nayena puṭṭhaṁ vissajjento “theyyaṁ na kāre”tiādimāha.",
  "atk-s0505a3:284_2": "Tattha phasseti phareyya. Yadāvilattaṁ manaso vijaññāti yaṁ cittassa āvilattaṁ vijāneyya,",
  "atk-s0505a3:284_3": "taṁ sabbaṁ “kaṇhassa pakkho”ti vinodayeyya.",
  "atk-s0505a3:285_0": "975.Mūlampi tesaṁ palikhañña tiṭṭheti tesaṁ kodhātimānānaṁ yaṁ avijjādikaṁ mūlaṁ,",
  "atk-s0505a3:285_1": "tampi palikhaṇitvā tiṭṭheyya. Addhā bhavanto abhisambhaveyyāti evaṁ piyappiyaṁ abhibhavanto",
  "atk-s0505a3:285_2": "ekaṁseneva abhibhaveyya, na tatra sithilaṁ parakkameyyāti adhippāyo.",
  "atk-s0505a3:286": "976.Paññaṁ purakkhatvāti paññaṁ pubbaṅgamaṁ katvā. Kalyāṇapītīti kalyāṇāya pītiyā samannāgato. Caturo sahetha paridevadhammeti anantaragāthāya vuccamāne paridevanīyadhamme saheyya.",
  "atk-s0505a3:287_0": "977.Kiṁsū asissāmīti kiṁ bhuñjissāmi. Kuvaṁ vā asissanti kuhiṁ vā asissāmi. Dukkhaṁ",
  "atk-s0505a3:287_1": "vata settha kvajja sessanti imaṁ rattiṁ dukkhaṁ sayiṁ, ajja āgamanarattiṁ kattha",
  "atk-s0505a3:287_2": "sayissaṁ. Ete vitakketi ete piṇḍapātanissite dve, senāsananissite dveti cattāro vitakke.",
  "atk-s0505a3:287_3": "Aniketacārīti apalibodhacārī nittaṇhacārī.",
  "atk-s0505a3:288_0": "978.Kāleti piṇḍapātakāle piṇḍapātasaṅkhātaṁ annaṁ vā cīvarakāle cīvarasaṅkhātaṁ vasanaṁ",
  "atk-s0505a3:288_1": "vā laddhā dhammena samenāti adhippāyo. Mattaṁ so jaññāti paṭiggahaṇe ca paribhoge",
  "atk-s0505a3:288_2": "ca so pamāṇaṁ jāneyya. Idhāti sāsane, nipātamattameva vā etaṁ. Tosanatthanti santosatthaṁ,",
  "atk-s0505a3:288_3": "etadatthaṁ mattaṁ jāneyyāti vuttaṁ hoti. So tesu guttoti so bhikkhu tesu paccayesu",
  "atk-s0505a3:288_4": "gutto. Yatacārīti saṁyatavihāro, rakkhitiriyāpatho rakkhitakāyavacīmanodvāro cāti",
  "atk-s0505a3:288_5": "vuttaṁ hoti. “Yaticārī”tipi pāṭho, soyevattho. Rusitoti rosito, ghaṭṭitoti vuttaṁ hoti.",
  "atk-s0505a3:289_0": "979.Jhānānuyuttoti anupannuppādanena uppannāsevanena ca jhāne anuyutto. Upekkhamārabbha",
  "atk-s0505a3:289_1": "samāhitattoti catutthajjhānupekkhaṁ uppādetvā samāhitacitto. Takkāsayaṁ kukkucciyūpachindeti",
  "atk-s0505a3:289_2": "kāmavitakkādiṁ takkañca, kāmasaññādiṁ tassa takkassa āsayañca, hatthakukkuccādiṁ",
  "atk-s0505a3:289_3": "kukkucciyañca upacchindeyya.",
  "atk-s0505a3:290_0": "980.Cudito vacībhi satimābhinandeti upajjhāyādīhi vācāhi codito samāno satimā hutvā",
  "atk-s0505a3:290_1": "taṁ codanaṁ abhinandeyya. Vācaṁ pamuñce kusalanti ñāṇasamuṭṭhitaṁ vācaṁ pamuñceyya.",
  "atk-s0505a3:290_2": "Nātivelanti ativelaṁ pana vācaṁ kālavelañca sīlavelañca atikkantaṁ nappamuñceyya.",
  "atk-s0505a3:290_3": "Janavādadhammāyāti janavādakathāya. Na cetayeyyāti cetanaṁ na uppādeyya.",
  "atk-s0505a3:291_0": "981.Athāparanti atha idāni ito parampi. Pañca rajānīti rūparāgādīni pañca rajāni.",
  "atk-s0505a3:291_1": "Yesaṁ satīmā vinayāya sikkheti yesaṁ upaṭṭhitassati hutvā vinayanatthaṁ tisso sikkhā",
  "atk-s0505a3:291_2": "sikkheyya. Evaṁ sikkhanto hi rūpesu…pe… phassesu sahetha rāgaṁ, na aññeti.",
  "atk-s0505a3:292_0": "982. Tato so tesaṁ vinayāya sikkhanto anukkamena – etesu dhammesūti gāthā. Tattha",
  "atk-s0505a3:292_1": "etesūti rūpādīsu. Kālena so sammā dhammaṁ parivīmaṁsamānoti so bhikkhu yvāyaṁ “uddhate",
  "atk-s0505a3:292_2": "citte samādhissa kālo”tiādinā nayena kālo vutto, tena kālena sabbaṁ saṅkhatadhammaṁ",
  "atk-s0505a3:292_3": "aniccādinayena parivīmaṁsamāno. Ekodibhūto vihane tamaṁ soti so ekaggacitto sabbaṁ",
  "atk-s0505a3:292_4": "mohāditamaṁ vihaneyya. Natthi ettha saṁsayo. Sesaṁ sabbattha pākaṭameva.",
  "atk-s0505a3:293": "Evaṁ bhagavā arahattanikūṭena desanaṁ niṭṭhāpesi. Desanāpariyosāne pañcasatā bhikkhū arahattaṁ pattā, tiṁsakoṭisaṅkhyānañca devamanussānaṁ dhammābhisamayo ahosīti.",
  "atk-s0505a3:294": "Paramatthajotikāya khuddaka-aṭṭhakathāya",
  "atk-s0505a3:295": "Suttanipāta-aṭṭhakathāya sāriputtasuttavaṇṇanā niṭṭhitā.",
  "atk-s0505a3:296": "Niṭṭhito ca catuttho vaggo atthavaṇṇanānayato, nāmena",
  "atk-s0505a3:297": "Aṭṭhakavaggoti."
}