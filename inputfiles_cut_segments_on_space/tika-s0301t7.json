{
  "tika-s0301t7:0": "7. Brāhmaṇasaṁyuttaṁ",
  "tika-s0301t7:1": "1. Arahantavaggo",
  "tika-s0301t7:2": "1. Dhanañjānīsuttavaṇṇanā",
  "tika-s0301t7:3_0": "187.Dhanañjānigottāti ettha pubbapurisato āgatassa kulavaṁsassa nāmābhidhānasaṅkhātaṁ",
  "tika-s0301t7:3_1": "gaṁ tāyatīti gottaṁ. (Kiṁ pana tanti? Aññakulaparamparāsādhāraṇaṁ tassa kulassa ādipurisasamudāgataṁ",
  "tika-s0301t7:3_2": "taṁkulapariyāpannasādhāraṇaṁ sāmaññarūpanti daṭṭhabbaṁ.) Dhanañjānigottaṁ etissanti",
  "tika-s0301t7:3_3": "dhanañjānigottā. Tassā udānassa kāraṇaṁ pucchitvā ādito paṭṭhāya vibhāvetuṁ ‘‘so",
  "tika-s0301t7:3_4": "kirā’’tiādi vuttaṁ. Nānārasabhojanaṁ detīti yojanā. Pañcagorasasampāditaṁ sālibhattaṁ",
  "tika-s0301t7:3_5": "sūpasākabyañjanaṁ nānārasaṁ brāhmaṇabhojanaṁ. Maṇḍalaggakhagganti maṇḍalaggasaṅkhātaṁ",
  "tika-s0301t7:3_6": "khaggaṁ. Duvidho hi khaggo maṇḍalaggo dīghaggoti. Tattha yassa aggo maṇḍalākārena",
  "tika-s0301t7:3_7": "ṭhito, so maṇḍalaggo. Yassa pana asiputtikā viya dīgho, so dīghaggo.",
  "tika-s0301t7:4_0": "Sāsanāti anusāsanā. ‘‘Namo…pe… sambuddhassā’’ti evaṁ vuttā pañcapadikagāthā. Satthusāsane",
  "tika-s0301t7:4_1": "hi lokiyacchandaṁ anapekkhitvā esā pañcapadikagāthāti daṭṭhabbā. Okkāvaradharāti",
  "tika-s0301t7:4_2": "pubbapurisasaṅkhātaukkākavaṁsavaradhārikā. Sakkāti sakkuṇeyyaṁ.",
  "tika-s0301t7:5_0": "Evanti ‘‘sace me aṅgamaṅgānī’’tiādinā iminā pakārena. ‘‘Pañca gāthāsatāni pana aṭṭhakathaṁ",
  "tika-s0301t7:5_1": "āruḷhāni, idha pana dve eva uddhaṭā’’ti vadanti. Paharituṁ vāti ekavārampi hatthena",
  "tika-s0301t7:5_2": "vā pādena vā paharitumpi parāmasitumpi asakkontoti attho. So hi tassā ariyasāvikāya",
  "tika-s0301t7:5_3": "ānubhāvena attano sāmatthiyena vase vattāpanatthaṁ santajjitvāpi tadanuvattanto nibbiso",
  "tika-s0301t7:5_4": "ahosi. Tenāha ‘‘bhotī’’tiādi.",
  "tika-s0301t7:6_0": "Tassa brāhmaṇassāti attano sāmikabrāhmaṇassa. Upasaṁharantīti upanentī. Tasmiṁ samayeti",
  "tika-s0301t7:6_1": "tasmiṁ dukkhuppattikāle ‘‘sabbe saṅkhārā dukkhā’’ti bhagavato vacanaṁ anussaritvā",
  "tika-s0301t7:6_2": "‘‘dasabalassa bhagavato’’tiādīsu yathāparicitaṁ guṇapadaṁ anussari. Tenāha ‘‘dasabalaṁ sarī’’ti.",
  "tika-s0301t7:7_0": "Khantisoraccarahitatāya kujjhitvā. Bhijjitvāti saṁyatābhāvato tassa brāhmaṇassa antare",
  "tika-s0301t7:7_1": "mettibhedena bhijjitvā. Evamevāti yathā etarahi akāraṇena, evameva aññadāpi akāraṇenāti",
  "tika-s0301t7:7_2": "attho. Nikkāraṇatādīpane evaṁ-saddo, eva-saddo pana avadhāraṇattho. Nikkāraṇatā ca",
  "tika-s0301t7:7_3": "nāma niratthakatā, niratthakavippalāpabhāvenettha evaṁ-saddassa gahaṇe pavatti gavesitabbā.",
  "tika-s0301t7:7_4": "Garahattho vāyaṁ evaṁ-saddo anekatthattā nipātānaṁ. Garahatthatā cassa vasalisaddasannidhānato pākaṭā eva.",
  "tika-s0301t7:8_0": "Gāmanigamaraṭṭhapūjitoti iminā gāmanigamaraṭṭhasāmikehi pūjitabhāvo dīpito gāmādīnaṁ",
  "tika-s0301t7:8_1": "tesaṁ vase vattanato. Asukassa nāma puggalassa. Sesanti abhikkantantiādi, yampi caññaṁ",
  "tika-s0301t7:8_2": "idhāgataṁ heṭṭhā vaṇṇitañca.",
  "tika-s0301t7:9": "Dhanañjānīsuttavaṇṇanā niṭṭhitā.",
  "tika-s0301t7:10": "2. Akkosasuttavaṇṇanā",
  "tika-s0301t7:11_0": "188.Bhāradvājova soti bhāradvājo nāma eva so brāhmaṇo. Gottavasena hi tayidaṁ nāmaṁ,",
  "tika-s0301t7:11_1": "visesena panetaṁ jātanti dassetuṁ ‘‘pañcamattehī’’tiādi vuttaṁ. Jānikatāti ñātivaggahānikatā.",
  "tika-s0301t7:11_2": "Pakkho bhinnoti tato eva ñātipakkho naṭṭho. Yathā domanassito anattamanoti vattabbaṁ",
  "tika-s0301t7:11_3": "labhati, evaṁ kupitoti āha ‘‘domanassena cā’’ti. Dasahīti anavasesapariyādānavasena",
  "tika-s0301t7:11_4": "vuttaṁ pañcahi gāthāsatehi akkosanto tathā akkoseyyāti katvā. Tattha pana yena kenaci",
  "tika-s0301t7:11_5": "akkosantopi akkosatiyeva nāma. Karosi mama bhātikassa pabbajjaṁ.",
  "tika-s0301t7:12_0": "Sambhuñjatīti sambhogaṁ karoti. Akkosādīhi ekato bhuñjati. Vītiharatīti byatihāraṁ",
  "tika-s0301t7:12_1": "karoti, akkosato paccakkosanādinā vinimayaṁ karotīti attho. Tenāha ‘‘katassa paṭikāraṁ",
  "tika-s0301t7:12_2": "karotī’’ti. Assa anussavavasena sutvā ‘‘sapati ma’’nti saññino bhayaṁ uppajjīti yojanā.",
  "tika-s0301t7:12_3": "Assāti brāhmaṇassa. Sutvāti padaṁ ubhayatthāpi yojetabbaṁ ‘‘tavevetaṁ brāhmaṇāti",
  "tika-s0301t7:12_4": "sutvā, anussavavasena sutvā’’ti ca. Kāmaṁ kisavacchādayo sapanaṁ nādaṁsu, devatānaṁyeva",
  "tika-s0301t7:12_5": "hi so attho, sattānaṁ pana tathā saññā uppannā, sopi tathāsaññī ahosi. Tenāha ‘‘anussavavasenā’’ti.",
  "tika-s0301t7:13_0": "Dantassa sabbaso damathaṁ upagatattā. Nibbisevanassāti rāgadosādihetukavipphandanarahitassa.",
  "tika-s0301t7:13_1": "Tassevāti paṭikujjhantasseva puggalassa tena kodhena pāpaṁ hoti pāpassa santānantarasaṅkantiyā",
  "tika-s0301t7:13_2": "abhāvato. Keci pana ‘‘tassevāti tasseva paṭikujjhantapurisassa tena paṭikujjhanena.",
  "tika-s0301t7:13_3": "Pāpiyoti paṭikujjhantapuggalassa lāmakataro’’ti evamettha atthaṁ vadanti. Satiyā",
  "tika-s0301t7:13_4": "samannāgato hutvā paṭisaṅkhāne ṭhito adhivāseti, na saho mūḷho hutvāti adhippāyo.",
  "tika-s0301t7:13_5": "Ubhinnaṁ tikicchantanti ubhinnaṁ uppannakodhasaṅkhātaṁ kilesabyādhiṁ tikicchantaṁ",
  "tika-s0301t7:13_6": "vūpasamentaṁ taṁ puggalaṁ. Yo puggalotiādinā purimāsu gāthāsu pavattitāni padāni",
  "tika-s0301t7:13_7": "sambandhitvā dasseti. Pañcasu khandhesu yāthāvato vinītā ariyadhammassa kovidā nāma",
  "tika-s0301t7:13_8": "hontīti āha ‘‘dhammassāti pañcakkhandhadhammassā’’ti. Idāni tamatthaṁ paripuṇṇaṁ",
  "tika-s0301t7:13_9": "katvā dassento āha ‘‘catusaccadhammassa vā’’ti.",
  "tika-s0301t7:14": "Akkosasuttavaṇṇanā niṭṭhitā.",
  "tika-s0301t7:15": "3. Asurindakasuttavaṇṇanā",
  "tika-s0301t7:16_0": "189.Tenevāti bhātupabbajiteneva. Assevāti titikkhassa. ‘‘Taṁ jayaṁ hotī’’ti liṅgavipallāsavasena",
  "tika-s0301t7:16_1": "vuttanti āha ‘‘so jayo hotī’’ti, dujjayaṁ kodhaṁ titikkhāya jinantassāti adhippāyo.",
  "tika-s0301t7:16_2": "Yasmā titikkhādayo na kodhavasikaṁ dhuraṁ, taṁ pana bālānaṁ maññanāmattanti idha",
  "tika-s0301t7:16_3": "imamatthaṁ vibhāvetuṁ ‘‘katamassā’’tiādi vuttaṁ. Vijānatova jayo na avijānato titikkhāya",
  "tika-s0301t7:16_4": "abhāvato. Na hi avijānanto andhabālo kodhaṁ vijetuṁ sakkoti. Kevalaṁ jayaṁ maññati",
  "tika-s0301t7:16_5": "kilesehi parājito samānopīti adhippāyo.",
  "tika-s0301t7:17": "Asurindakasuttavaṇṇanā niṭṭhitā.",
  "tika-s0301t7:18": "4. Bilaṅgikasuttavaṇṇanā",
  "tika-s0301t7:19_0": "190.Suddhanti kevalaṁ sambhāravirahitaṁ. Sambhārayuttanti kaṭukabhaṇḍādisambhārasahitaṁ.",
  "tika-s0301t7:19_1": "Kañjito nibbattattā kañjikaṁ, āranālaṁ, bilaṅganti attho. Nāmaṁ gahitaṁ saṅgītikāle",
  "tika-s0301t7:19_2": "‘‘bilaṅgikabhāradvājo’’ti visesanavasena. Tayoti dhanañjāniyā sāmiko bhāradvājo,",
  "tika-s0301t7:19_3": "akkosakabhāradvājo, asundarikabhāradvājoti ādito tīsu suttesu āgatā tayo. Meti mayhaṁ.",
  "tika-s0301t7:20": "Bilaṅgikasuttavaṇṇanā niṭṭhitā.",
  "tika-s0301t7:21": "5. Ahiṁsakasuttavaṇṇanā",
  "tika-s0301t7:22_0": "191.Esāti brāhmaṇo. ‘‘Ahiṁsako aha’’nti tadatthaṁ sādhetuṁ icchāya kathesīti vuttaṁ",
  "tika-s0301t7:22_1": "‘‘ahiṁsakapañhaṁ pucchī’’ti. Tathā ce assāti yathā te nāmassa attho, tathā cetaṁ",
  "tika-s0301t7:22_2": "bhaveyyāsi anvatthanāmako bhaveyyāsi ahiṁsako eva siyāti. Na dukkhāpeti dukkhamattampi",
  "tika-s0301t7:22_3": "na uppādeti, dukkhato apanetīti attho.",
  "tika-s0301t7:23": "Ahiṁsakasuttavaṇṇanā niṭṭhitā.",
  "tika-s0301t7:24": "6. Jaṭāsuttavaṇṇanā",
  "tika-s0301t7:25": "192.Jaṭāpañhassāti ‘‘antojaṭā bahijaṭā’’ti evaṁ jaṭāpariyāyassa pañhassa.",
  "tika-s0301t7:26": "Jaṭāsuttavaṇṇanā niṭṭhitā.",
  "tika-s0301t7:27": "7. Suddhikasuttavaṇṇanā",
  "tika-s0301t7:28_0": "193.Suddhikapañhassāti ‘‘nābrāhmaṇo sujjhatī’’ti evaṁ suddhasannissitassa pañhassa.",
  "tika-s0301t7:28_1": "Sīlasampannoti pañcavidhaniyamalakkhaṇena sīlena samannāgato. Tapokammanti anasanapañcātapatappanādiparibhedanatapokammaṁ",
  "tika-s0301t7:28_2": "karontopi. Vijjāti tayo vedāti vadanti ‘‘tāya idhalokatthaṁ paralokatthaṁ ñāyantī’’ti",
  "tika-s0301t7:28_3": "katvā. Gottacaraṇanti gottasaṅkhātaṁ caraṇaṁ. Brāhmaṇo sujjhati jeṭṭhajātikattā.",
  "tika-s0301t7:28_4": "Tathā hi so eva tapaṁ ācarituṁ labhati, na itaro. Aññā lāmikā pajāti itaravaṇṇaṁ",
  "tika-s0301t7:28_5": "vadati. Vacanasahassampīti gāthānekasahassampi. Anto kilesehi pūtiko sabhāvena pūtiko.",
  "tika-s0301t7:28_6": "Kiliṭṭhehi kāyakammādīhi kāyaduccaritādīhi.",
  "tika-s0301t7:29": "Suddhikasuttavaṇṇanā niṭṭhitā.",
  "tika-s0301t7:30": "8. Aggikasuttavaṇṇanā",
  "tika-s0301t7:31_0": "194.Aggiparicaraṇavasenāti aggihuttajuhanavasena. Sannihitoti missībhāvaṁ sampāpito.",
  "tika-s0301t7:31_1": "Tathābhūto ca so sappinā saddhiṁ yojito nāma hotīti āha ‘‘saṁyojito’’ti. Apāyamaggaṁ",
  "tika-s0301t7:31_2": "okkamati micchādiṭṭhimicchāsaṅkappādīnaṁ attano santāne samuppādanato. Tenāha ‘‘imaṁ laddhi’’ntiādi.",
  "tika-s0301t7:32": "Jātiyāti sadosakiriyāparādhassa asambhavena parisuddhāya jātiyā. Nānappakāre aṭṭhārasavijjāṭṭhānasaññite ganthe. Sutavāti sutvā niṭṭhaṁ patto aggadakkhiṇeyyattāti adhippāyo.",
  "tika-s0301t7:33_0": "Pubbenivāsañāṇenāti idaṁ loke sāsane ca niruḷhatāvasena vuttaṁ. Aññe hi pubbenivāsaṁ",
  "tika-s0301t7:33_1": "jānantā pubbenivāsañāṇeneva jānanti, bhagavā pana sabbaññutaññāṇenapi jānāti. Dibbena",
  "tika-s0301t7:33_2": "cakkhunāti etthāpi eseva nayo. Sabbaso jāti khīyati etenāti jātikkhayo, aggamaggo",
  "tika-s0301t7:33_3": ", tena pattabbattā āpannattā ca jātikkhayo arahattaṁ. Jānitvā vositavosānoti vijānitabbaṁ",
  "tika-s0301t7:33_4": "catusaccadhammaṁ maggañāṇena jānitvā soḷasannampi kiccānaṁ vositavosāno.",
  "tika-s0301t7:34_0": "Uppattiṁ dīpetvāti pāyasadānassa āgamanaṁ pakāsetvā. Gāthāhi abhigītanti dvīhi gāthāhi",
  "tika-s0301t7:34_1": "mayā abhigītaṁ. Abhuñjitabbanti bhuñjituṁ na yuttaṁ. ‘‘Abhojaneyya’’nti kasmā vuttaṁ,",
  "tika-s0301t7:34_2": "nanu bhagavato ajjhāsayo accantameva suddhoti? Saccametaṁ, brāhmaṇo pana pubbe adātukāmo",
  "tika-s0301t7:34_3": "pacchā gāthā sutvā dhammadesanāya muduhadayo hutvā dātukāmo ahosi, tasmā taṁ bhikkhūnaṁ",
  "tika-s0301t7:34_4": "anāgate diṭṭhānugatiāpajjanatthaṁ paṭikkhipi. Tathā hi anantarasutte kasibhāradvājasutte",
  "tika-s0301t7:34_5": "ca evameva paṭipajji. Tenāha ‘‘tvaṁ brāhmaṇā’’tiādi. Kilañjamhi…pe… pakāsitāti etena",
  "tika-s0301t7:34_6": "gāthaṁ uddesaṭṭhāneva ṭhapetvā bhagavā brāhmaṇassa vitthārena dhammaṁ desesīti dasseti.",
  "tika-s0301t7:34_7": "Gāyanenāti gāyanakena, gānena vā. Atthañca dhammañcāti sadevakassa lokassa hitañceva",
  "tika-s0301t7:34_8": "tassa kāraṇañca. Sampassantānanti sammadeva passantānaṁ. Dhammoti paveṇiāgato cārittadhammo",
  "tika-s0301t7:34_9": "na hoti. Bhojanesu ukkaṁsagataṁ dassetuṁ ‘‘sudhābhojana’’nti āha. Dhamme satīti ariyānaṁ",
  "tika-s0301t7:34_10": "ācāradhamme sati taṁ ālambitvā jīvantānaṁ etadeva seṭṭhanti ‘‘somaṁ bhuñjeyya pāyasa’’nti",
  "tika-s0301t7:34_11": "taṁ ārabbha kathāya uppannattā.",
  "tika-s0301t7:35_0": "Sallakkheti ayaṁ brāhmaṇo. Sesā paccayā niddosā te ārabbha kathāya appavattitattā.",
  "tika-s0301t7:35_1": "Kukkuccavūpasantanti aggiāhitapadassa viya saddasiddhi veditabbā. Annena pānenāti",
  "tika-s0301t7:35_2": "lakkhaṇavacanametaṁ yathā ‘‘kākehi sappi rakkhitabba’’nti. Tenāha ‘‘desanāmattameta’’nti.",
  "tika-s0301t7:35_3": "Bahusassaphaladāyakaṁ sukhettaṁ viya paṭiyattanti sammā kasanabījanaudakānayanāpanayanādinā",
  "tika-s0301t7:35_4": "susajjitaṁ khettaṁ viya sīlādiguṇavisesasampādanena paṭiyattaṁ puññakkhettaṁ etaṁ.",
  "tika-s0301t7:36": "Aggikasuttavaṇṇanā niṭṭhitā.",
  "tika-s0301t7:37": "9. Sundarikasuttavaṇṇanā",
  "tika-s0301t7:38_0": "195. Ānetvā hunitabbato āhuti. Sappimadhupāyasādīhi aggiṁ juhoti etthāti aggihuttaṁ,",
  "tika-s0301t7:38_1": "sādhiṭṭhānaṁ veditabbaṁ. Tenāha ‘‘agyāyatana’’ntiādi. Suvisodhito cassāti nihīnajātikānaṁ",
  "tika-s0301t7:38_2": "anena suṭṭhu visodhito ca bhaveyya. ‘‘Me’’ti padaṁ ānetvā sambandho.",
  "tika-s0301t7:39_0": "Aphalaṁ karotīti ito paṭṭhāya yāva demīti padaṁ. Tāva anantarasuttavaṇṇanāya āgatasadisamevāti",
  "tika-s0301t7:39_1": "peyyālavasena ṭhapesi, na sappisaṅkhāraṭṭhapanaṁ. Himapātassa ca sītavātassa ca paṭibāhanatthanti",
  "tika-s0301t7:39_2": "akāraṇametanti taṁ anādiyitvā aññameva sukāraṇaṁ dassetuṁ ‘‘paṭibalovā’’tiādi vuttaṁ.",
  "tika-s0301t7:39_3": "Sañjānitvāti ‘‘nāyaṁ brāhmaṇo’’ti sañjānitvā.",
  "tika-s0301t7:40": "Nīcakesantanti rassakesantaṁ. Brāhmaṇānaṁ suddhiatthā sikhāti āha ‘‘pavattamattampi, sikhaṁ adisvā’’ti, ‘‘paramahaṁsaparikkhādinā’’ti keci.",
  "tika-s0301t7:41_0": "Akāraṇaṁ dakkhiṇeyyabhāvassa jāti adakkhiṇeyyabhāvahetūnaṁ pāpadhammānaṁ apaṭikkhepabhāvato.",
  "tika-s0301t7:41_1": "Etanti sīlādibhedaṁ caraṇaṁ. Dakkhiṇeyyabhāvassa kāraṇaṁ adakkhiṇeyyabhāvakārakapāpadhammānaṁ",
  "tika-s0301t7:41_2": "tadaṅgādivasena pajahanato. Assāti brāhmaṇassa. Tamatthanti taṁ dakkhiṇeyyabhāvassa",
  "tika-s0301t7:41_3": "kāraṇatāsaṅkhātamatthaṁ upamāya vibhāvento. Sālādikaṭṭhā jātovāti sālādivisuddhakaṭṭhāva",
  "tika-s0301t7:41_4": "jāto. Sāpānadoṇiādiavisuddhakaṭṭhā jāto aggikiccaṁ na ca na karoti. Evanti yathā",
  "tika-s0301t7:41_5": "aggi yato kutoci jātopi aggikiccaṁ karotiyeva, evaṁ caṇḍālakulādīsu jātopi dakkhiṇeyyo",
  "tika-s0301t7:41_6": "na na hoti guṇasampadāvasena ariyānaṁ vaṁse pajātattāti āha ‘‘guṇasampattiyā jātimā’’ti.",
  "tika-s0301t7:41_7": "Dhitiyā guṇasampattiyā pamukhabhāvaṁ dassetuṁ ‘‘so hī’’tiādi vuttaṁ. Tattha dhitiyāti",
  "tika-s0301t7:41_8": "vīriyena. Tañhi anuppannānaṁ kusaladhammānaṁ uppādanaparibrūhanehi te dhāreti. Hiriyā",
  "tika-s0301t7:41_9": "dose nisedheti, sammadeva pāpānaṁ jigucchane sati tesaṁ pavattiyā avasaro eva natthi.",
  "tika-s0301t7:41_10": "Monadhammena ñāṇasaṅkhātena ottappadhammena. Kāraṇākāraṇajānanakoti tesaṁ tesaṁ dhammānaṁ",
  "tika-s0301t7:41_11": "yathābhūtaṁ ṭhānaṁ, pāpadhammānaṁ vā vippakārasabhāvaṭṭhānaṁ jānanako.",
  "tika-s0301t7:42_0": "Paramatthasaccena nibbānena ārammaṇapaccayabhūtena ariyamaggena danto. Indriyadamenāti",
  "tika-s0301t7:42_1": "tato eva ariyena indriyasaṁvarena upagato. Vidanti tehi saccānīti vedā. Maggavedānaṁ",
  "tika-s0301t7:42_2": "antanti ariyaphalaṁ. Kilesānaṁ antanti tesaṁ anuppādanirodhaṭṭhānaṁ. Yaññoti aggaphalaṁ.",
  "tika-s0301t7:42_3": "Niratthakanti aphalaṁ tesaṁ anāgamanato, āgatānampi aggadakkhiṇeyyābhāvato. Juhati deti.",
  "tika-s0301t7:43_0": "Suyiṭṭhanti sudānaṁ aggadakkhiṇeyyalābhena. Suhutanti tasseva vevacanaṁ. Atha vā",
  "tika-s0301t7:43_1": "suyiṭṭhanti suṭṭhu sammadeva yiṭṭhaṁ sāre upanītaṁ mama idaṁ deyyavatthu. Suhutanti etthāpi eseva nayo.",
  "tika-s0301t7:44_0": "Upahaṭamatteti brāhmaṇena ‘‘bhuñjatu bhava’’nti upanītamatte. Nibbattitojamevāti",
  "tika-s0301t7:44_1": "savatthukaṁ aggahetvā vatthuto vivecitaojameva. Tena taṁ sukhumattaṁ gatanti taṁ",
  "tika-s0301t7:44_2": "habyasesaṁ sabbaso sukhumabhāvaṁ gatanti ojāya anoḷārikatāya purimākāreneva paññāyamānataṁ",
  "tika-s0301t7:44_3": "sandhāya vuttaṁ, na pana ojāya eva kevalāya gahaṇaṁ sandhāya. Sā hi avinibbhogavuttitāya",
  "tika-s0301t7:44_4": "visuṁ gaṇhituṁ na sakkā, tasmā devatāhipi savatthukā gayhati. Manussānaṁ vatthūti",
  "tika-s0301t7:44_5": "karajakāyamāha. Oḷārikavatthutāya devānaṁ viya gahaṇī na tikkhāti dibbojasammissatāya",
  "tika-s0301t7:44_6": "sammā pariṇāmaṁ na gacchati. Sukhumāpi samānā dibbojā tena pāyasena missitā oḷārikasammissatāya",
  "tika-s0301t7:44_7": "sukhumavatthukānaṁ devānaṁ sukhadā na hotīti imamatthaṁ dasseti ‘‘goyūse panā’’tiādinā.",
  "tika-s0301t7:44_8": "Paribhogavatthuno oḷārikatāya vā devānaṁ dukkaraṁ sammā pariṇāmetuṁ, dibbojāya garutarabhāvena",
  "tika-s0301t7:44_9": "manussānaṁ. Tenāha bhagavā ‘‘na khvāha’’ntiādi. Samāpatticittasamuṭṭhitā tejodhātu",
  "tika-s0301t7:44_10": "jhānānubhāvasantejitā tikkhatarā hotīti vuttaṁ ‘‘aṭṭha…pe… pariṇāmeyyā’’ti. Bhagavato",
  "tika-s0301t7:44_11": "pana suddheneva pariṇamatīti vuttaṁ ‘‘pākatikenevā’’ti, jhānānubhāvappattena jhānena",
  "tika-s0301t7:44_12": "vinā sabhāvasiddheneva.",
  "tika-s0301t7:45_0": "‘‘Appaharite’’ti ettha appa-saddo ‘‘appiccho’’tiādīsu viya abhāvatthoti āha ‘‘appahariteti",
  "tika-s0301t7:45_1": "aharite’’ti. Pātisatepi pāyase. Na āluḷatīti na āvilaṁ hoti. Anāgantāva gaccheyya",
  "tika-s0301t7:45_2": "‘‘attanāpi na paribhuñji, aññesaṁ na dāpesi, kevalaṁ pāyasaṁ nāsesī’’ti domanassappatto.",
  "tika-s0301t7:46_0": "Dārusamādahānoti dāruhariddi dārusmiṁ tassa dahanto. Yadītiādi dārujhāpanassa bahiddhabhāvasādhanaṁ",
  "tika-s0301t7:46_1": "asuddhahetūnaṁ paṭipakkhābhāvato tassa. Khandhādīsu kusalāti tesu sabhāvato samudayato",
  "tika-s0301t7:46_2": "atthaṅgamato assādato ādīnavato nissaraṇato jānanato chekā paṇḍitā. Ñāṇajotinti ñāṇamayaṁ",
  "tika-s0301t7:46_3": "jotiṁ. Jālemīti pajjalitaṁ karomi. Niccaṁ pajjalitaggi sabbatthakameva vigatasammohandhakāratāya",
  "tika-s0301t7:46_4": "ekobhāsabhāvato. Sabbaso vikkhepābhāvato niccasamāhitatto. Evaṁ vadatīti caritaṁ",
  "tika-s0301t7:46_5": "brahmacariyaṁ gahetvā carāmīti evaṁ vattamānaṁ viya vadati āsannataṁ hadaye ṭhapetvā.",
  "tika-s0301t7:47_0": "Khāribhāroti khāribhārasadiso. Tenāha ‘‘yathā’’tiādi. Khandhena vayhamānoti kāje",
  "tika-s0301t7:47_1": "pakkhipitvā khandhena vayhamāno. Pathaviyā saddhiṁ phuseti bhārassa garukabhāvena",
  "tika-s0301t7:47_2": "kājassa pariṇamanena. Mānena attano jātiādīni paggaṇhato aññassa tāni na sahatīti",
  "tika-s0301t7:47_3": "āha – ‘‘tattha tattha issaṁ uppādento’’ti, tattha tattha jātiādimānavatthusmiṁ garutaraggahaṇena",
  "tika-s0301t7:47_4": "saṁsīdeyyāti adhippāyo. Kodho dhūmoti yathāpi bhāsuro aggi dhūmena upakkiliṭṭho,",
  "tika-s0301t7:47_5": "evaṁ kodhena upakkiliṭṭho. Ñāṇaggīti tassa kodho dhūmo. Musāvādova mosavajjaṁ. Yathā",
  "tika-s0301t7:47_6": "ñāṇe sati musāvādo natthi, evaṁ musāvāde sati ñāṇampīti tena taṁ nirodhitaṁ viya",
  "tika-s0301t7:47_7": "hotīti āha – ‘‘musāvādena paṭicchannaṁ ñāṇa’’nti. Yathā sujāya vinā brāhmaṇānaṁ yāgo",
  "tika-s0301t7:47_8": "na ijjhati, evaṁ pahūtajivhāya vinā satthu dhammayāgo na ijjhatīti jivhā sujāpariyāyā",
  "tika-s0301t7:47_9": "vuttā. Joti ṭhiyati etthāti jotiṭṭhānaṁ vedi, yaṁ aggikuṇḍaṁ. Sattānaṁ hadayaṁ jotiṭṭhānaṁ",
  "tika-s0301t7:47_10": "ñāṇaggino tattha samujjalanato. Attāti cittaṁ ‘‘āhito ahaṁ māno etthā’’ti katvā.",
  "tika-s0301t7:48_0": "Dhammo rahadoti assaddhiyādiālasiyābhāvato kilesamalapakkhālanato paramagginibbutāvahanato",
  "tika-s0301t7:48_1": "ariyamaggadhammo anāvilo rahado. Heṭṭhupariyavālukāti viparivattitavālukā hutvā.",
  "tika-s0301t7:48_2": "Āluḷāti ākulajātā. Paṇḍitānaṁ pasatthoti paṇḍitānaṁ purato seṭṭho. Seṭṭhabhāvena",
  "tika-s0301t7:48_3": "santo pāsaṁso hutvā kilese bhindati samucchindatīti sabbhīti vuccati. Tenāha ‘‘uttamaṭṭhenā’’ti.",
  "tika-s0301t7:48_4": "Tathā cāha bhagavā ‘‘maggānaṭṭhaṅgiko seṭṭho’’ti (dha. pa. 273).",
  "tika-s0301t7:49_0": "Vacīsaccanti iminā ‘‘caturaṅgasamannāgatā vācā suparisuddhā hotī’’ti sammāvācaṁ dasseti.",
  "tika-s0301t7:49_1": "Saccasaṁyamapadehi dassitā maggadhammā idha ‘‘dhammo’’ti adhippetāti āha – ‘‘dhammoti",
  "tika-s0301t7:49_2": "iminā…pe… dassetī’’ti. Maggasaccaṁ gahitaṁ anantaragāthāya anekehi visesetvā vuttattā.",
  "tika-s0301t7:49_3": "Atthatoti pubbaṅgamattādiatthato. Tāya hi sakiccaṁ karontiyā itare sabbepi tadanuvattikā",
  "tika-s0301t7:49_4": "honti. Taggatikattāti sammādiṭṭhiyā upakārakabhāvena tāya samānagatikattā. Ārammaṇañhi",
  "tika-s0301t7:49_5": "vitakkenāhaṭaṁ paññā vicinituṁ sakkoti. Tathā hi so paññākkhandhena saṅgahaṁ gato.",
  "tika-s0301t7:49_6": "Dhammoti sabhāvato samādhi gahito, itare dve tadupakārattā. Tathā hi ‘‘evaṁdhammā",
  "tika-s0301t7:49_7": "te bhagavanto’’tiādīsu (dī. ni. 2.13; ma. ni. 3.197; saṁ. ni. 5.378) samādhi ‘‘dhammo’’ti",
  "tika-s0301t7:49_8": "vutto. Paramatthasaccaṁ gahitaṁ sabbesaṁ seṭṭhabhāvato. Yathāha – ‘‘yāvatā, bhikkhave,",
  "tika-s0301t7:49_9": "dhammā saṅkhatā vā asaṅkhatā vā, virāgo tesaṁ aggamakkhāyatī’’ti (itivu. 90; a. ni.",
  "tika-s0301t7:49_10": "4.34). Atthatoti tato eva paramatthato, anantaraṁ vuccamānānaṁ vā maggadhammānaṁ",
  "tika-s0301t7:49_11": "ārammaṇabhāvato. Pañcaṅgāni gahitāni tāsaṁ maggabhāvato. Tīṇi aṅgāni. Brahmacariyaṁ",
  "tika-s0301t7:49_12": "nāmāti etaṁ nibbānagāmi uttamaṭṭhena maggabrahmacariyaṁ nāma. Majjhe sitāti līnuddhaccādiantadvayavivajjanena",
  "tika-s0301t7:49_13": "majjhe majjhimapaṭipadābhāvanaṁ nissitā. Sassatucchedaggahaṇaṁ hettha padhānatāya",
  "tika-s0301t7:49_14": "nidassanamattaṁ. Seṭṭhappattīti seṭṭhabhāvappatti. Ta-kāro padasandhikaroti ‘‘sa",
  "tika-s0301t7:49_15": "ujubhūtesū’’ti vattabbe majjhe ta-kāro padasandhikaro, ‘‘sa dujjubhūtesūti keci paṭhanti,",
  "tika-s0301t7:49_16": "tesaṁ da-kāro padasandhikaro. Sa-iti sundariko brāhmaṇo vuttoti katvā āha ‘‘sa tva’’nti,",
  "tika-s0301t7:49_17": "so tvanti attho. Dhammo sāriyo paridhānabhūtā alaṅkārā etassāti dhammasārī. Atha",
  "tika-s0301t7:49_18": "vā dhammehi sāritavāti dhammasārī, tehi sāretvā ṭhitavāti attho. Tenāha ‘‘kusaladhammehī’’tiādi.",
  "tika-s0301t7:50": "Sundarikasuttavaṇṇanā niṭṭhitā.",
  "tika-s0301t7:51": "10. Bahudhītarasuttavaṇṇanā",
  "tika-s0301t7:52_0": "196.Samantatoti dakkhiṇavāmānaṁ vasena samantato. Ūrubaddhāsananti ūrūnaṁ bandhanavasena",
  "tika-s0301t7:52_1": "nisajjanaṁ. Dvinnaṁ ūrūnaṁ aññamaññabandhanavasena ābhujitākāraṁ sandhāyāha ‘‘ābhujitvāti",
  "tika-s0301t7:52_2": "bandhitvā’’ti. Heṭṭhimakāyassa anujukaṁ ṭhapanaṁ nisajjāvacaneneva bodhitanti ‘‘ujuṁ",
  "tika-s0301t7:52_3": "kāya’’nti ettha kāya-saddo uparimakāyavisayoti āha ‘‘uparimaṁ sarīraṁ ujukaṁ ṭhapetvā’’ti.",
  "tika-s0301t7:52_4": "Taṁ pana ujukaṭṭhapanaṁ sarūpato payojanato ca dassetuṁ ‘‘aṭṭhārasā’’tiādi vuttaṁ.",
  "tika-s0301t7:52_5": "Parimukhanti ettha pari-saddo abhisaddena samānatthoti āha ‘‘kammaṭṭhānābhimukha’’nti,",
  "tika-s0301t7:52_6": "bahiddhā puthuttārammaṇato nivāretvā kammaṭṭhānaṁyeva purekkhatoti attho. Pariggahaṭṭho",
  "tika-s0301t7:52_7": "‘‘pariṇāyikā’’tiādīsu viya. Mukhanti niyyānaṭṭho ‘‘suññatavimokkhamukha’’ntiādīsu",
  "tika-s0301t7:52_8": "viya. Paṭipakkhato niggamanaṭṭho hi niyyānaṭṭho, tasmā pariggahitaniyyānanti sabbathā",
  "tika-s0301t7:52_9": "gahitasammosaṁ pariccattasammosaṁ satiṁ katvā paramaṁ satinepakkaṁ upaṭṭhapetvāti",
  "tika-s0301t7:52_10": "attho. Chabbaṇṇā…pe… nisīdi brāhmaṇassa pasādasañjānanatthaṁ. Aṭavimukhā caramānāti gocaraṁ gaṇhantā.",
  "tika-s0301t7:53_0": "Ajjasaṭṭhinti ajja channaṁ pūraṇī saṭṭhī divasavutti, ajja ādiṁ katvā cha divaseti",
  "tika-s0301t7:53_1": "attho. Accantasaṁyoge cetaṁ upayogavacanaṁ. Ajja chadivasamattakāti ajjato chaṭṭhadivasamattakā.",
  "tika-s0301t7:53_2": "Lāmakāti nihīnā nipphalā. Tenāha ‘‘tilakhāṇukā’’tiādi.",
  "tika-s0301t7:54": "Ussāhenāti uddhaṁ uddhaṁ pasārena abhibhavanena. Taṁ pana nesaṁ abhibhavanaṁ dassetuṁ ‘‘kaṇṇanaṅguṭṭhādīnī’’tiādimāha.",
  "tika-s0301t7:55": "‘‘Uppāṭakapāṇakā’’ti tacaṁ uppāṭetvā viya khādakapāṇakā ūkāmaṅgulādayo.",
  "tika-s0301t7:56": "Kaḷārapiṅgalāti nikkhantapiṅgalakkhikā, kaḷārapiṅgalāti vā rattagattā ca piṅgalacakkhukā ca. Tilakāhatāti āhatatilakā, tilappamāṇehi bindūhi samantato santhatasarīrā.",
  "tika-s0301t7:57_0": "Paṭigāthāhi brāhmaṇassa dhammadesanaṁ vaḍḍhesīti pakatiyā tassa attanā kathetabbaṁ",
  "tika-s0301t7:57_1": "dhammadesanaṁ pabbajjāguṇakittanavasena sattahi vaḍḍhesi. Pabbajitvāti iṇāyikānaṁ",
  "tika-s0301t7:57_2": "attano palibodhaṁ tathā tathā jānāpetvā pabbajitvā.",
  "tika-s0301t7:58": "Yathā ca tattha bhagavā paṭipajji, taṁ dassetuṁ ‘‘puna divase’’tiādi vuttaṁ.",
  "tika-s0301t7:59": "Taṁ taṁ kulagharaṁ pesetvāti taṁ taṁ tassa brāhmaṇassa dhītaraṁ tassa tassānucchavikassa brāhmaṇassa dento taṁ taṁ kulagharaṁ pesetvā brāhmaṇadhamme garukaraṇābhāvato.",
  "tika-s0301t7:60": "‘‘Naṭṭhe mate pabbajite, napuṁsakepi bhattari;",
  "tika-s0301t7:61": "Itthiyā patiseṭṭhāya, na añño pati icchiyo’’ti. –",
  "tika-s0301t7:62": "Ayañhi brāhmaṇadhammo. Ayyikaṭṭhāneti mātāmahiṭṭhāne ṭhapesi satthu cittārādhanavasenāti.",
  "tika-s0301t7:63": "Bahudhītarasuttavaṇṇanā niṭṭhitā.",
  "tika-s0301t7:64": "Paṭhamavaggavaṇṇanā niṭṭhitā.",
  "tika-s0301t7:65": "2. Upāsakavaggo",
  "tika-s0301t7:66": "1. Kasibhāradvājasuttavaṇṇanā",
  "tika-s0301t7:67": "197.Dakkhiṇāgirisminti dakkhiṇāgirijanapade, tasmiṁ dakkhiṇāgirijanapade dakkhiṇāgirivihāre. Khandhesu ṭhapetvā yuge yottehīti yottarajjūhi yuttāni payojitāni icceva attho.",
  "tika-s0301t7:68_0": "Paṭhamadivaseti vapanadivasesu paṭhamadivase āraddhadivase. Pañcaṅgānipi paripuṇṇāni,",
  "tika-s0301t7:68_1": "pageva itaraṅgānīti dassetuṁ ‘‘paripuṇṇapañcaṅgā’’icceva vuttaṁ. Haritālamanosilāañjanehi",
  "tika-s0301t7:68_2": "uratthanādīsu ṭhapitattā ābhāya ujjalagattā. Avasesā balībaddā. Kilantagoṇaṁ mocetvā",
  "tika-s0301t7:68_3": "akilantassa yojanaṁ kilantaparivattanaṁ.",
  "tika-s0301t7:69": "Sīhakuṇḍalānīti sīhamukhakuṇḍalāni. Brahmaveṭhananti brahmuno veṭhanasadisaṁ, assanakhaveṭhanasadisanti attho.",
  "tika-s0301t7:70_0": "Buddhānaṁ kiccāni kālavasena vibhattāni pañca kiccāni bhavanti. Purebhattakiccanti",
  "tika-s0301t7:70_1": "bhattato pubbe buddhena kātabbakiccaṁ. Vītināmetvāti phalasamāpattiyā kālaṁ vītināmetvā.",
  "tika-s0301t7:70_2": "Kadāci ekotiādi tesaṁ tesaṁ vineyyānaṁ vinayanānurūpapaṭipattidassanaṁ. Pakatiyāti",
  "tika-s0301t7:70_3": "pakatibuddhavesena. Buddhānaṁ hi rūpakāyassa asītianubyañjanapaṭimaṇḍita-bāttiṁsamahāpurisa-",
  "tika-s0301t7:70_4": "lakkhaṇa-kāyappabhā-byāmappabhā-ketumālāvicittatā buddhaveso. Kadāci anekehi pāṭihāriyehi",
  "tika-s0301t7:70_5": "vattamānehīti iminā pāramīnaṁ nissandabhūtāni pāṭihāriyāni rucivaseneva pakāsanakāni",
  "tika-s0301t7:70_6": "bhavanti, na sabbadāti dasseti. Evañca katvā ‘‘indakhīlassa anto ṭhapitamatte dakkhiṇapāde’’tiādivacanaṁ",
  "tika-s0301t7:70_7": "samatthitaṁ hoti. Bhagavato kāye pītarasmīnaṁ yebhuyyatāya ‘‘suvaṇṇarasasiñcanāni",
  "tika-s0301t7:70_8": "viyā’’ti vatvā kāyamhi nīlādirasmīhi tahaṁ tahaṁ pītamissitaṁ sandhāya ‘‘vicitrapaṭaparikkhittāni",
  "tika-s0301t7:70_9": "viya cā’’ti vuttaṁ. Madhurenākārena saddaṁ karonti tuṭṭharavaravanato.",
  "tika-s0301t7:71": "Tatthāti vihāre. Gandhamaṇḍalamāḷeti hatthena kataparibhaṇḍe samosaritagandhapupphadāme maṇḍalamāḷe.",
  "tika-s0301t7:72_0": "Upaṭṭhāneti pamukhe. ‘‘Ovadatī’’ti vatvā tatthovādaṁ sāmaññato dassetuṁ, ‘‘bhikkhave’’tiādi",
  "tika-s0301t7:72_1": "vuttaṁ. Sampattīti cakkhādiindriyapāripūri ceva hatthādisampadā ca. Samassāsitakāyo",
  "tika-s0301t7:72_2": "kilamathavinodanena. ‘‘Tañca kho samāpajjanenā’’ti vadanti. Dutiyabhāgeti iminā aparabhāgaṁ",
  "tika-s0301t7:72_3": "tayo bhāge katvā tattha purimabhāgaṁ seyyanisajjāvasena samāpattīhi vītināmetīti",
  "tika-s0301t7:72_4": "dasseti. Lokanti rājagahādīsu yaṁ tadā upanissāya viharati, tattha aññattha vā bujjhanakaṁ",
  "tika-s0301t7:72_5": "vineyyasattalokaṁ buddhacakkhunā voloketi. Kālayuttanti tesaṁ indriyaparipākakālānurūpaṁ.",
  "tika-s0301t7:72_6": "Samayayuttanti tasseva vevacanaṁ. Samayayuttanti vā tehi ājānitabbavisesapaṭilābhānurūpaṁ.",
  "tika-s0301t7:73": "Paṭisallīnoti kālaparicchedaṁ katvā samāpattiṁ samāpanno. Adhippāyaṁ sampādento taṁ avirādhento, ajjhāsayānurūpanti attho.",
  "tika-s0301t7:74_0": "Sakala…pe… devatāyoti ettha lokadhātusākalyaṁ daṭṭhabbaṁ, na devatāsākalyaṁ. Na hi",
  "tika-s0301t7:74_1": "mahāsamaye viya sabbadā majjhimayāme dasasahassacakkavāḷe sabbattha sabbā devatā",
  "tika-s0301t7:74_2": "satthu samīpaṁ upagacchanti. Kilāsubhāvo kilamatho.",
  "tika-s0301t7:75": "Vihāracīvaraparivattanavasenāti vihāre nivatthanivāsanaparivattanavasena. Ādiyitvāti pārupanavasena gahetvā. Tenāha ‘‘dhāretvā’’ti. Bhikkhācāranti bhikkhatthaṁ caritabbaṭṭhānaṁ.",
  "tika-s0301t7:76_0": "Atirocamānanti taṁ taṁ atikkamitvā samantato sabbadisāsu virocamānaṁ. Sarīrappabhanti",
  "tika-s0301t7:76_1": "attano sarīrappabhaṁ. Jaṅgamaṁ viya padumasaranti ratanamayakiñjakkhaṁ rajatamayakaṇṇikaṁ",
  "tika-s0301t7:76_2": "samantato samphullitakañcanapadumaṁ sañcārimasaraṁ viya. Gaganatalanti abbhamahikādiupakkilesavigamena",
  "tika-s0301t7:76_3": "suvisuddhaākāsatalaṁ viya. Tampi hi tārāgaṇakiraṇajālasamujjalatāya samantato virocati.",
  "tika-s0301t7:76_4": "Kanakasikharanti kanakagirisikharaṁ. Siriyā jalamānanti sabbaso anavajjāya sabbākārena",
  "tika-s0301t7:76_5": "paripuṇṇakāyatāya anaññasādhāraṇāya rūpakāyasiriyā samujjalaṁ, yassā rucirabhāvo",
  "tika-s0301t7:76_6": "viddhe vigatavalāhake puṇṇamāsiyaṁ paripuṇṇakalamanomamaṇḍalaṁ candamaṇḍalaṁ atirocati,",
  "tika-s0301t7:76_7": "pabhassarabhāvo sahassaraṁsikiraṇatejojālasamujjalaṁ sūriyamaṇḍalaṁ abhibhavati,",
  "tika-s0301t7:76_8": "hemasamujjalabhāvo tadubhaye abhibhuyya pavattamānaṁ ekakkhaṇe dasasahassilokadhātuvijjotanasamattha-mahābrahmuno",
  "tika-s0301t7:76_9": "pabhāsamudayaṁ abhivihacca bhāsati tapati virocati.",
  "tika-s0301t7:77_0": "Samantapāsādiketi samantato pasādāvahe. Tañca kho sabbaso saritabbatāyāti āha ‘‘pasādanīye’’ti.",
  "tika-s0301t7:77_1": "Uttamadamathasamathamanuppatteti kāyavācāhi anuttaraṁ dantabhāvañceva anuttaraṁ cittavūpasamañca",
  "tika-s0301t7:77_2": "sampatte. Appasādenāti pasādābhāvena, pasādapaṭikkhepena vā assaddhiyena. Ubhayathāpi",
  "tika-s0301t7:77_3": "noti appasādo macchariyanti ubhayathāpi no eva, atha kho anattamanatāya upārambhādhippāyena",
  "tika-s0301t7:77_4": "apasādento, bhagavato mukhato kiñci desetukāmo vā evamāha. Tattha kāraṇaṁ dassento",
  "tika-s0301t7:77_5": "‘‘bhagavato panā’’tiādimāha. Atittanti tittiṁ agacchantaṁ. Kammabhaṅganti kammahāniṁ.",
  "tika-s0301t7:78_0": "Tikkhapañño esa brāhmaṇo, tathā hi na cirasseva arahattaṁ sacchikarissati. Kathāpavattanatthampi",
  "tika-s0301t7:78_1": "evamāha – ‘‘evaṁ ahaṁ imassa kañci dhammaṁ sotuṁ labhissāmī’’ti. Veneyyavasenāti",
  "tika-s0301t7:78_2": "attano kasanakāribhāvakittanamukhena vinetabbapuggalavasena.",
  "tika-s0301t7:79_0": "Oḷārikānīti pākatikāni. ‘‘Esa uttamadakkhiṇeyyo’’ti sañjātabahumāno. Pāḷiyaṁ ‘‘yugaṁ",
  "tika-s0301t7:79_1": "vā naṅgalaṁ vā’’ti vā-saddo avuttavikappattho. Tena bījādiṁ saṅgaṇhāti, tasmā bījaṁ",
  "tika-s0301t7:79_2": "vā īsaṁ vā pariggahayottāni vāti ayamattho dassito hoti. Tathā hi bhagavā brāhmaṇassa",
  "tika-s0301t7:79_3": "paṭivacanaṁ dento ‘‘saddhā bīja’’ntiādimāha. Pubbadhammasabhāgatāyāti paṭhamaṁ gahitadhammasabhāgatāya.",
  "tika-s0301t7:79_4": "Yaṁ panettha vattabbaṁ, taṁ aṭṭhakathāruḷhameva gahetabbañca saddato atthāpattito",
  "tika-s0301t7:79_5": "vā idha daṭṭhabbaṁ. Buddhānaṁ ānubhāvo ayaṁ, yadidaṁ pasaṅgāgatadhammamukhena desanaṁ",
  "tika-s0301t7:79_6": "ārabhitvā veneyyavinayanaṁ.",
  "tika-s0301t7:80_0": "Ananusandhikāti pucchānusandhivasena ananusandhikā. Evanti idāni vuccamānākārena.",
  "tika-s0301t7:80_1": "Etthāti etissā desanāya. Soti bhagavā. Tassāti brāhmaṇassa. Anukampāyāti asabbaññū",
  "tika-s0301t7:80_2": "hi satipi anukampāya pucchitamatte tiṭṭheyya, tathā jānantopi ananukampako, bhagavā",
  "tika-s0301t7:80_3": "pana ubhayadhammapāripūriyā ‘‘idaṁ apucchita’’nti aparihāpetvā katheti. Samūlantiādinā",
  "tika-s0301t7:80_4": "saṅkhepena vuttamatthaṁ vivaranto ‘‘tatthā’’tiādimāha. Tattha bījassa kasiyā mūlabhāvo",
  "tika-s0301t7:80_5": "nānantariyato tappamāṇavidhānato cāti āha ‘‘tasmiṁ…pe… kattabbato’’ti. Tena anvayato",
  "tika-s0301t7:80_6": "byatirekato ca bījassa kasiyā mūlabhāvaṁ vibhāveti. Kusalāti iminā akusalā tato aññathāpi",
  "tika-s0301t7:80_7": "karonti, taṁ pana appamāṇanti dasseti.",
  "tika-s0301t7:81_0": "Tassāti brāhmaṇassa bījaṭṭhāniyassa dhammassa ca upakārabhāvato. Dhammasambandhasamatthabhāvatoti",
  "tika-s0301t7:81_1": "tathā vuttadhammassa phalena sambandhituṁ yojetuṁ samatthabhāvato. Tapo vuṭṭhīti",
  "tika-s0301t7:81_2": "vuttavacanaṁ sandhāya vuttaṁ. Saṅkhepato vuttamatthaṁ pākaṭaṁ kātuṁ ‘‘ayaṁ hī’’tiādi",
  "tika-s0301t7:81_3": "vuttaṁ. Kassakassa upakārassa bījassa anantaraṁ vuṭṭhi vuccamānā aṭṭhāne vuttā nāma",
  "tika-s0301t7:81_4": "na hoti. Kasmā? Bījassa vappakāle anurūpāya vuṭṭhiyā icchitabbato, tasmā avasāne",
  "tika-s0301t7:81_5": "majjhe vā vuccamānāya dhammasambandhasamatthatā tassā vibhāvitā na siyā. Attano avisayeti",
  "tika-s0301t7:81_6": "jhānādiuttarimanussadhamme. Pacchāpīti kasisambhārakathanato pacchāpi. Vattabboti",
  "tika-s0301t7:81_7": "ekantena vattabbo. Tadanantaraṁyevāti bījānantaraṁyeva. Vuccamānā vuṭṭhi samatthā",
  "tika-s0301t7:81_8": "hoti, bījassa phalena sambandhane samatthāti dīpitā hoti anantaravacaneneva tassā",
  "tika-s0301t7:81_9": "āsannaupakārattadīpanato.",
  "tika-s0301t7:82_0": "Sampasādalakkhaṇāti pasīditabbe vatthusmiṁ sammadeva pasīdanalakkhaṇā. Okappanalakkhaṇāti",
  "tika-s0301t7:82_1": "saddheyyavatthuno evametanti pakkhandanalakkhaṇā. Mūlabījantiādīsu mūlameva bījaṁ",
  "tika-s0301t7:82_2": "mūlabījaṁ. Esa nayo sesesupi bījagāmassa adhippetattā. Bhūtagāmo pana mūlaṁ bījaṁ",
  "tika-s0301t7:82_3": "etassāti mūlabījantiādinā veditabbo. Bījabījanti pañcamaṁ pana paccayantarasamavāye",
  "tika-s0301t7:82_4": "sadisaphaluppattiyā visesakāraṇabhāvato virūhanasamatthe sāraphale niruḷho bījasaddo",
  "tika-s0301t7:82_5": "tadatthasiddhiyā mūlādīsupi kesuci pavattatīti tato nivattanatthaṁ ekena bīja-saddena",
  "tika-s0301t7:82_6": "visesetvā vuttaṁ ‘‘bījabīja’’nti ‘‘dukkhadukkhaṁ rūparūpa’’nti ca yathā. Evampi iminā",
  "tika-s0301t7:82_7": "atthena imassapi nippariyāyova bījabhāvoti dassento āha ‘‘taṁ sabbampi…pe… gacchatī’’ti.",
  "tika-s0301t7:83_0": "Idāni kathañci vattabbe saddhāya opammatte bīje saddhāya bījabhāvaṁ vibhāvetuṁ ‘‘tattha",
  "tika-s0301t7:83_1": "yathā’’tiādi āraddhaṁ. Kāmaṁ saddhūpanisaṁ sīlaṁ, tathāpi samādhissa viya sabbesampi",
  "tika-s0301t7:83_2": "anavajjadhammānaṁ ādimūlabhāvato saddhāyapi patiṭṭhā hotīti āha ‘‘heṭṭhā sīlamūlena",
  "tika-s0301t7:83_3": "patiṭṭhātī’’ti. Yasmā sabbasseva puggalassa saddhāvasena samathavipassanārambho,",
  "tika-s0301t7:83_4": "tasmā sā ‘‘upari samathavipassanaṅkuraṁ uṭṭhāpetī’’ti vuttā. Tanti dhaññabījaṁ. Pathavirasaṁ",
  "tika-s0301t7:83_5": "āporasanti sasambhārapathavīāpesu labbhamānaṁ rasaṁ. Gahetvāti paccayaparamparāya",
  "tika-s0301t7:83_6": "gahetvā. Dhaññaparipākagahaṇatthanti dhaññaparipākanibbattiatthaṁ. Rasanti saddhāsīlamūlahetusamathavipassanābhāvanārasaṁ",
  "tika-s0301t7:83_7": "ādiyitvā. Ariyamagganāḷenāti ariyamaggasotena ariyaphaladhaññaparipākagahaṇatthanti",
  "tika-s0301t7:83_8": "ariyaphalameva dhanāyitabbato dhaññaṁ tassa nibbattiatthaṁ. Dhaññanāḷaṁ nāma kaṇḍassa",
  "tika-s0301t7:83_9": "nissayabhūto pacchimadeso, kaṇḍo tabbhantaro taṁnissayoyeva daṇḍo. Pasavo nāma pupphaṁ.",
  "tika-s0301t7:83_10": "Vuddhinti avayavapāripūrivasena vuddhiṁ. Virūḷhinti mūlasantānadaḷhatāya viruḷhataṁ.",
  "tika-s0301t7:83_11": "Vepullanti pattanāḷādīhi vipulabhāvaṁ. Khīraṁ janetvāti taruṇasalāṭukabhāvappattiyā",
  "tika-s0301t7:83_12": "taṇḍulassa bījassa bījabhūtaṁ khīraṁ uppādetvā. Esāti saddhā. Patiṭṭhahitvāti kammapathākammapathasammādiṭṭhisahitena",
  "tika-s0301t7:83_13": "ādito pavattasīlamattena patiṭṭhahitvā. Vuddhintiādīsu suparisuddhāhi sīlacittavisuddhīhi",
  "tika-s0301t7:83_14": "vuddhiṁ, diṭṭhikaṅkhāvitaraṇavisuddhīhi virūḷhiṁ. Maggāmaggapaṭipadāñāṇadassanavisuddhīhi",
  "tika-s0301t7:83_15": "vepullaṁ patvā. Ñāṇadassanavisuddhikhīranti sādurasasuvisuddhibhāvato ñāṇadassanavisuddhisaṅkhātaṁ",
  "tika-s0301t7:83_16": "khīraṁ janetvā. Aneka…pe… phalanti anekapaṭisambhidā-anekābhiññāṇaparipuṇṇaṁ arahattaphalasīsaṁ nipphādeti.",
  "tika-s0301t7:84_0": "Bījakiccakaraṇatoti bījakiccassa karaṇato. Yañhi taṁsadisassa visadisassa ca attano",
  "tika-s0301t7:84_1": "phalassa patiṭṭhāpanasambandhananipphādanasaṅkhātaṁ bījassa kiccaṁ, tassa karaṇato",
  "tika-s0301t7:84_2": "nibbattanato ‘‘evaṁ saddhā bījakicca’’nti vuttaṁ. Iminā anaññasādhāraṇaṁ saddhāya",
  "tika-s0301t7:84_3": "kusaladhammānaṁ bījabhāvaṁ dasseti. Sā cātiādinā tamevatthaṁ samattheti. Idāni tattha",
  "tika-s0301t7:84_4": "āgamaṁ dassento ‘‘saddhājāto’’tiādimāha. Tena yathā sappurisūpanissayassa saddhammassavanassa",
  "tika-s0301t7:84_5": "ca, evaṁ anavasesāya sammāpaṭipattiyā saddhā mūlakāraṇanti dasseti.",
  "tika-s0301t7:85_0": "Indriyasaṁvaro vīriyañca akusaladhamme, dukkarakārikā dhutaṅgañca akusaladhamme ceva",
  "tika-s0301t7:85_1": "kāyañca tapati vibādhatīti tapoti vuccati. Indriyasaṁvaro adhippeto vīriyassa dhorayhabhāvena",
  "tika-s0301t7:85_2": "gayhamānattā, itaresaṁ vuṭṭhibhāvassa anuyuñjamānattā. Ādi-saddena kalalaṅgāravuṭṭhiādīnaṁ",
  "tika-s0301t7:85_3": "saṅgaho. Samanuggahitanti upagataṁ. Viruhanāmilāyananipphattivacanehi dhaññabījasantānassa",
  "tika-s0301t7:85_4": "viya tesaṁ vuddhiyā saddhābījasantānassa tapovuṭṭhiyā ādimajjhapariyosānesu upakārataṁ dasseti.",
  "tika-s0301t7:86_0": "Purimapadesupīti api-saddena parapadesupīti attho daṭṭhabbo ‘‘hirī me īsā, mano me",
  "tika-s0301t7:86_1": "yotta’’nti icchitattā, ‘‘sati me’’ti ettha me-saddo ānetvā yojetabbo. Udakampi tāva",
  "tika-s0301t7:86_2": "dātabbaṁ hoti nadītaḷākādito ānetvā. Vīriyabalībadde catubbidhe yojetvā. Niccakālaṁ atthīti vacanaseso.",
  "tika-s0301t7:87_0": "Saha vipassanāya maggapaññā adhippetā amatapphalāya kasiyā adhippetattā. Vipassanā",
  "tika-s0301t7:87_1": "paññācāti duvidhāpi paññā upanissayā hoti visiṭṭhabhāvato. Tenāha ‘‘yathā hī’’tiādi.",
  "tika-s0301t7:87_2": "Paññāti pakārehi jānātīti paññā. Paññavataṁ paññā purato hoti yonisomanasikārassa",
  "tika-s0301t7:87_3": "visesapaccayabhāvato, sahajātādhipatīsu ca ukkaṭṭhabhāvato. Sirīti sobhaggaṁ. Sataṁ",
  "tika-s0301t7:87_4": "dhammā saddhādayo, anvāyikāti anugāmino. Īsābaddhā hotīti hirisaṅkhātaīsāya baddhā",
  "tika-s0301t7:87_5": "hoti , paññāya kadāci appayogato manosīsena samādhi idha vuttoti āha ‘‘manosaṅkhātassa",
  "tika-s0301t7:87_6": "samādhiyottassā’’ti. Samaṁ upanetvā bandhitvā baddharajjukattā samādhiyottaṁ. Ekato",
  "tika-s0301t7:87_7": "gamananti līnaccāraddhasaṅkhātaṁ ekapassato gamanaṁ vāreti. Majjhimāya vipassanāvīthiyā",
  "tika-s0301t7:87_8": "paṭipādanato kāyādīsu subhasukhaniccattabhāvavigamane paññāya visesapaccayā satīti",
  "tika-s0301t7:87_9": "vuttaṁ – ‘‘satiyuttā paññā’’ti tassā sativippayogāsabbhāvato. Santatighanādīnaṁ ayaṁ",
  "tika-s0301t7:87_10": "viseso – purimapacchimānaṁ dhammānaṁ nirantaratāya ekībhūtānaṁ viya pavatti santatighanatā,",
  "tika-s0301t7:87_11": "ekasamūhavasena ekībhūtānamiva pavatti samūhaghanatā, dubbiññeyyakiccabhedavasena",
  "tika-s0301t7:87_12": "ekībhūtānamiva pavatti. Kiccaghanatā, ekārammaṇavasena ekībhūtānamiva pavatti ārammaṇaghanatā.",
  "tika-s0301t7:87_13": "Sabbesaṁ, sabbāni vā kilesānaṁ mūlasantānakāni sabba…pe… santānakāni. Anuppayogo",
  "tika-s0301t7:87_14": "hi attho. Padāletīti bhindati samucchindati. Sā ca kho ‘‘padāletī’’ti vuttā lokuttarāva",
  "tika-s0301t7:87_15": "paññā anusayappahānassa adhippetattā. Santatighanādibhedanā pana lokiyāpi hoti vipassanāvasena",
  "tika-s0301t7:87_16": "ghanavinibbhogassa nipphādanato. Tenāha ‘‘itarā pana lokikāpi siyā’’ti.",
  "tika-s0301t7:88_0": "Hirīyatīti lajjati, jigucchatīti attho. Tasmā ‘‘pāpakehi dhammehī’’ti nissakkavacanaṁ",
  "tika-s0301t7:88_1": "daṭṭhabbaṁ, hetumhi vā karaṇavacanaṁ. Ottappampi gahitameva, na hi lajjanaṁ nibbhayaṁ",
  "tika-s0301t7:88_2": "pāpabhayaṁ vā alajjanaṁ atthīti. Rukkhalaṭṭhīti rukkhadaṇḍo. Tena padesena kasanato",
  "tika-s0301t7:88_3": "visesato naṅgalanti vuccatīti āha ‘‘īsā yuganaṅgalaṁ dhāretī’’ti. Kāmaṁ paññārahitā",
  "tika-s0301t7:88_4": "hirī atthi, hirirahitā pana paññā natthevāti āha ‘‘hiri…pe… abhāvato’’ti. Sandhiṭṭhāne",
  "tika-s0301t7:88_5": "kampanābhāvato acalaṁ. Thirabhāvena asithilaṁ. Hiripaṭibaddhapaññā paṭipakkhavasena",
  "tika-s0301t7:88_6": "ca asithilabhāvena ca acalā asithilāti āha ‘‘abbokiṇṇā ahirikenā’’ti. Nāḷiyā minamānapuriso",
  "tika-s0301t7:88_7": "viya ārammaṇaṁ munāti paricchedato jānātīti mano. Manosīsenāti manaso apadesena.",
  "tika-s0301t7:88_8": "Taṁsampayuttoti iminā kuntasahacaraṇato puriso kunto viya manasahacaraṇasamādhi ‘‘mano’’ti",
  "tika-s0301t7:88_9": "vuttoti dasseti. Sārathināti kassakena. So hi idha balībaddānaṁ sāraṇato pācanato",
  "tika-s0301t7:88_10": "‘‘sārathī’’ti adhippeto. Ekābandhananti ekābaddhakaraṇaṁ. Sakakicceti sakakiccena",
  "tika-s0301t7:88_11": "yutte. Tena hi īsādīsu yathārahaṁ bandhitvā ekābaddhesu katesu naṅgalesu kiccaṁ ijjhati,",
  "tika-s0301t7:88_12": "no aññathāti taṁ ‘‘sakakicce paṭipādetī’’ti vuttaṁ. Avikkhepasabhāvenāti attano avikkhepasabhāvena",
  "tika-s0301t7:88_13": ". Bandhitvāti sahajātādipaccayabhāvena attanā sambandhitvā. Sakakicceti hirīādīhi",
  "tika-s0301t7:88_14": "yathāsakaṁ kattabbe kicce.",
  "tika-s0301t7:89_0": "Cirakatādimatthanti cirabhāsitampi atthaṁ. Sarati anussarati kāyādiṁ asubhādito nijjhāyati.",
  "tika-s0301t7:89_1": "Phāletīti padāleti. Pājenti gamentīti taṁ pājanaṁ. Idha imasmiṁ sutte ‘‘pācana’’nti",
  "tika-s0301t7:89_2": "vuttaṁ ja-kārassa ca-kāraṁ katvā. Phālapācananti imamatthaṁ dassetuṁ ‘‘yathā hi brāhmaṇa…pe…",
  "tika-s0301t7:89_3": "satī’’ti vuttaṁ. Idāni tamatthaṁ vitthārato dassento ‘‘tattha yathā’’tiādimāha. Naṅgalaṁ",
  "tika-s0301t7:89_4": "anurakkhati bhijjanaphālanato. Purato cassa gacchatīti assa naṅgalassa kassane bhūmiyā",
  "tika-s0301t7:89_5": "vilikhane purato gacchati pubbaṅgamā hoti. Gatiyoti pavattiyo. Samanvesamānāti saraṇavasena",
  "tika-s0301t7:89_6": "gavesamānā. Ārammaṇe vā kāyādike upaṭṭhāpayamānā asubhādivasena paññānaṅgalaṁ rakkhati.",
  "tika-s0301t7:89_7": "Sabhāvāsabhāvūpagame phālo viya naṅgalassa ‘‘ārakkhā’’ti vuttā ‘‘sabbānatthato sati",
  "tika-s0301t7:89_8": "rakkhatī’’ti katvā. Tathā hesā ārakkhapaccupaṭṭhānā. Cirakatacirabhāsitānaṁ asammussanavasena",
  "tika-s0301t7:89_9": "sati paññānaṅgalassa purato hotīti vatvā tassa puratobhāvaṁ dassetuṁ ‘‘sati…pe… no",
  "tika-s0301t7:89_10": "pamuṭṭhe’’ti āha. Satipariciteti satiyā paṭṭhāpite. ‘‘Upaṭṭhāpite’’tipi pāṭho, ayamevattho.",
  "tika-s0301t7:89_11": "Saṁsīdituṁ na detīti sakiccakiriyāya saṁsīdanaṁ kātuṁ na deti. Kosajjasaṅkhātaṁ saṁsīdanaṁ kosajjasaṁsīdanaṁ.",
  "tika-s0301t7:90_0": "Pātimokkhasaṁvarasīlaṁ vuttaṁ kāyikavācasikasaṁyamassa kathitattā. Āhāre udare yatoti",
  "tika-s0301t7:90_1": "paribhuñjitabbaāhāre saṁyatabhāvadassanena paribhuñjitabbatāya catūsupi paccayesu",
  "tika-s0301t7:90_2": "saṁyatabhāvo dīpitoti āha ‘‘āhāramukhenā’’tiādi. Saṁyatabhāvo cettha paccayahetu",
  "tika-s0301t7:90_3": "anesanābhāvoti vuttaṁ ‘‘nirupakkilesoti attho’’ti. Bhojanasaddo āhāraparibhoge niruḷhoti",
  "tika-s0301t7:90_4": "katvā vuttaṁ ‘‘bhojane mattaññutāmukhenā’’ti. Paribhuñjanaṭṭhena pana bhojanasaddamukhenāti",
  "tika-s0301t7:90_5": "vutte adhippetattho labbhateva. Tenāti kāyaguttātiādivacanena. Na vilumpantīti ‘‘dīpetī’’ti",
  "tika-s0301t7:90_6": "padaṁ ānetvā sambandho.",
  "tika-s0301t7:91_0": "Dvīhākārehīti adiṭṭhādīnaṁ adiṭṭhādivasena diṭṭhādīnañca diṭṭhādivasenāti evaṁ dvippakārehi.",
  "tika-s0301t7:91_1": "Avisaṁvādanaṁ avitathakathanaṁ. Chedanaṁ mūlappadese nikantanaṁ. Lunanaṁ yattha katthaci",
  "tika-s0301t7:91_2": "chedanaṁ. Uppāṭanaṁ ummūlanaṁ. Asitenāti dattena, lāyitenāti attho. Visaṁvādanasaṅkhātānaṁ",
  "tika-s0301t7:91_3": "tiṇānaṁ, aṭṭhannaṁ anariyavohārānanti attho. Yathābhūtañāṇanti nāma rūpaparicchedakañāṇaṁ.",
  "tika-s0301t7:91_4": "Saccanti veditabbaṁ aviparītavuttikattā ‘‘chedakaṁ’’ chindanakaṁ. Niddānanti niddāyakaṁ.",
  "tika-s0301t7:91_5": "Idameva saccaṁ moghamaññanti diṭṭhi ‘‘diṭṭhisacca’’nti vuccati. Dvīsu vikappesūti",
  "tika-s0301t7:91_6": "bhāvakattusādhanavasena dvīsu vikappesu. ‘‘Niddāna’’nti upayogavaseneva attho.",
  "tika-s0301t7:92_0": "Sīlameva ‘‘soracca’’nti vuttaṁ ‘‘pāṇātipātādīhi suṭṭhu oratassa kamma’’nti katvā.",
  "tika-s0301t7:92_1": "Saṅkhāradukkhādīnaṁ abhāvato sundarabhāvato sundare nibbāne ārammaṇakaraṇavasena",
  "tika-s0301t7:92_2": "ratattā surato, arahā. Tassa bhāvo soraccaṁ, arahattaṁ. Appamocanameva accantāya pamocanaṁ na hoti.",
  "tika-s0301t7:93_0": "Yadaggena vipassanāya paññāya taṁsahagatavīriyassa ca naṅgaladhorayhatā, tathāpavattakusalabhāvanāya",
  "tika-s0301t7:93_1": "ca kasibhāvo ca, tadaggena tato puretaraṁ pavattapaññāvīriyapāramīnaṁ naṅgaladhorayhatā,",
  "tika-s0301t7:93_2": "tathāpavattakusalabhāvanāya ca kasibhāvo veditabboti dassento ‘‘yathā hī’’tiādimāha.",
  "tika-s0301t7:93_3": "Dhuraṁ vahatīti dhorayhaṁ. Yathāvuttaṁ ghananti asmimānādibhedaṁ ghanaṁ. Vahitabbā",
  "tika-s0301t7:93_4": "ādibhūtā dhurā etesaṁ atthīti dhurā, purimadhuravāhakā. Taṁmūlakā aparaṁ dhuraṁ vahantā",
  "tika-s0301t7:93_5": "dhorayhā. Dhurā ca dhorayhā ca dhuradhorayhaṁ ekattavasena. Vahantanti kasanena pavattantaṁ.",
  "tika-s0301t7:94_0": "Kāmayogādīhi yogehi khemattā anupaddavattā. Taṁ nibbānaṁ adhikicca uddissa. Vāhīyati",
  "tika-s0301t7:94_1": "vipassanāya sahagataṁ. Abhimukhaṁ vāhīyati maggapariyāpannaṁ. Khettakoṭinti khettamariyādaṁ.",
  "tika-s0301t7:94_2": "Diṭṭhekaṭṭheti diṭṭhiyā sahajātekaṭṭhe pahānekaṭṭhe ca. Oḷāriketi uparimaggavajjhe",
  "tika-s0301t7:94_3": "upādāya vuttaṁ, aññathā dassanapahātabbāpi dutiyamaggavajjhehi oḷārikāti. Aṇusahagateti",
  "tika-s0301t7:94_4": "aṇubhūte. Idaṁ heṭṭhimamaggavajjhe upādāya vuttaṁ. Sabbakilese avasiṭṭhasabbakilese",
  "tika-s0301t7:94_5": "pajahantaṁ anivattantaṁ gacchati puna pahātabbatāya abhāvato. Anivattantanti na nivattantaṁ,",
  "tika-s0301t7:94_6": "yathā nivattanaṁ na hoti, evaṁ gacchatīti attho. Tenāha ‘‘nivattanarahita’’ntiādi.",
  "tika-s0301t7:94_7": "Etaṁ pana tava dhuradhorayhaṁ.",
  "tika-s0301t7:95_0": "Evamesā kasīti yathāvuttassa paccāmasanaṁ. Tenāha ‘‘nigamanaṁ karonto’’ti. Vuttasseva",
  "tika-s0301t7:95_1": "hi atthassa puna vacanaṁ. Paññānaṅgalena satiphālaṁ ākoṭetvāti paññāsaṅkhātena naṅgalena",
  "tika-s0301t7:95_2": "saddhiṁ satiphālassa ekābaddhabhāvakaraṇena ākoṭetvā. Kaṭṭhāti ettha ‘‘kasī’’ti padaṁ",
  "tika-s0301t7:95_3": "ānetvā sambandhitabbaṁ ‘‘kaṭṭhā kasī’’ti. Kammapariyosānanti yathāvuttakasikammassa",
  "tika-s0301t7:95_4": "pariyosānabhūtaṁ. Yadipi pubbe ‘‘paññā me yuganaṅgala’’ntiādinā attuddesikavasenāyaṁ",
  "tika-s0301t7:95_5": "amatapphalā kasi dassitā, mahākāruṇikassa pana bhagavato desanā sabbassapi sattanikāyassa",
  "tika-s0301t7:95_6": "sādhāraṇā evāti dassento ‘‘sā kho panesā’’tiādimāha.",
  "tika-s0301t7:96": "Divaseyevāti taṁdivase eva. Ādimāhāti ettha ādi-saddena kathāpariyosāne pāṭhapadeso gahitoti tadaññaṁ ‘‘evaṁ vutte’’tiādipāṭhaṁ sandhāya ‘‘tato parañcā’’ti āha.",
  "tika-s0301t7:97": "Kasibhāradvājasuttavaṇṇanā niṭṭhitā.",
  "tika-s0301t7:98": "2. Udayasuttavaṇṇanā",
  "tika-s0301t7:99_0": "198.Etaṁ vuttanti ‘‘odanena pūresī’’ti etaṁ vacanaṁ vuttaṁ. ‘‘Gahetuṁ samattho nāma",
  "tika-s0301t7:99_1": "nāhosīti bhagavato adhiṭṭhānabalenā’’ti vadanti. Taṁ brāhmaṇaṁ vinetukāmatāya kira",
  "tika-s0301t7:99_2": "bhagavā tathā akāsi.",
  "tika-s0301t7:100_0": "Upārambhabhayenāti parūpavādabhayena. Avatvāva nivatto ‘‘abbhāgatopi pāsaṇḍo vācāmattenapi",
  "tika-s0301t7:100_1": "na pūjetabbo’’ti brāhmaṇadhamme vuttattā. Pakkantoti brāhmaṇassa dhammaṁ avatvā pakkanto",
  "tika-s0301t7:100_2": "brāhmaṇassa na tāva ñāṇaṁ paripakkanti. Etaṁ vacanaṁ…pe… magamāsi ‘‘punappunañceva",
  "tika-s0301t7:100_3": "vapanti bīja’’ntiādinā dhammaṁ kathetuṁ avassaṁ ākaṅkhanto. Pakārato kassatīti pakaṭṭhako,",
  "tika-s0301t7:100_4": "rasataṇhāya pakaṭṭhoti attho. Tenāha ‘‘rasagiddho’’ti.",
  "tika-s0301t7:101_0": "‘‘Punappunañceva vapanti bīja’’nti imaṁ desanaṁ ārabhīti sambandho. Bījanti ca iti-saddo",
  "tika-s0301t7:101_1": "nidassanattho vā. Tena avayavena samudāyaṁ nidasseti. Osakkasīti saṅkocasi. Vuttanti",
  "tika-s0301t7:101_2": "vapanaṁ kataṁ. Tasmā vuttaṁ ‘‘alamettāvatā’’ti. ‘‘Vassitvā’’ti vuṭṭhiṁ pavattetvā.",
  "tika-s0301t7:102_0": "Desanā…pe… dasseti brāhmaṇena vuttaṁ ayuttavacanaṁ parivaṭṭentopi divase divase bhikkhācariyā",
  "tika-s0301t7:102_1": "nāma bhikkhūnaṁ kāyagatā vuttīti. Khīraṁ hatthena nayantīti vā khīranikā. Kilamatīti",
  "tika-s0301t7:102_2": "taṁtaṁkiccakaraṇavasena khijjati. Phandatīti anatthasamāyogavasena vipphandati. Apunabbhavāyāti",
  "tika-s0301t7:102_3": "āyatiṁ anuppattiyā. Maggo nāmāti upāyo nāma nibbānaṁ, tasmiṁ laddhe punabbhavābhāvato.",
  "tika-s0301t7:102_4": "‘‘Punappuna’’nti vacanaṁ upādāya bījavapanādayo punappunadhammā nāma jātāti āha ‘‘soḷasa",
  "tika-s0301t7:102_5": "punappunadhamme desentenā’’ti.",
  "tika-s0301t7:103": "Udayasuttavaṇṇanā niṭṭhitā.",
  "tika-s0301t7:104": "3. Devahitasuttavaṇṇanā",
  "tika-s0301t7:105_0": "199.Udaravātehīti vātakatavijjhanatodanādivasena aparāparaṁ vattamānehi udaravātehi,",
  "tika-s0301t7:105_1": "tassa vā vikārehi. Nibaddhupaṭṭhākakāle pana dhammabhaṇḍāgārikova. Araññanti bhagavato",
  "tika-s0301t7:105_2": "bhikkhūnañca vasanaṭṭhānabhūtaṁ tapovanaṁ. Taṁ niddhūmaṁ hoti udakatāpanassapi akaraṇato.",
  "tika-s0301t7:105_3": "Tasmāti yasmā tassa uṇhodakavikkiṇanacariyāya jīvikākappanaṁ hoti, tasmā.",
  "tika-s0301t7:106_0": "Vattametaṁ tassa patikāratthaṁ parikathādīnampi kātuṁ labbhanato. Idāni tattha kāraṇampi",
  "tika-s0301t7:106_1": "savisayaṁ dassetuṁ ‘‘vaṇṇaṁ hī’’tiādi vuttaṁ. Bhagavā hi āyasmato upavāṇassa devahitabrāhmaṇassa",
  "tika-s0301t7:106_2": "taṁ sambhāvitaṁ bhavissati tikicchāpaṭiyattaṁ, tāya ca attano rogassa vūpasamanaṁ,",
  "tika-s0301t7:106_3": "tappasaṅgena ca devahitabrāhmaṇo mama santikaṁ āgantvā dhammassavanena saraṇesu sīlesu",
  "tika-s0301t7:106_4": "ca patiṭṭhahissatīti sabbamidaṁ ñatvā evaṁ ‘‘iṅgha me tvaṁ, upavāṇa, uṇhodakaṁ jānāhī’’ti",
  "tika-s0301t7:106_5": "avoca. Āgamanīyappaṭipadaṁ pubbabhāgappaṭipadaṁ pubbabhāgappaṭipattiṁ kathetuṁ vaṭṭati",
  "tika-s0301t7:106_6": "anuttarimanussadhammattā. Sadevakena lokenāti anavasesato lokassa gahaṇaṁ. Phalavisesākaṅkhāya",
  "tika-s0301t7:106_7": "pūjetabbāti pūjanīyā, te eva idha ‘‘pūjaneyyā’’ti vuttā. Tathā ādarena pūjetabbatāya",
  "tika-s0301t7:106_8": "sakkāriyā, ā-kārassa rassattaṁ, ri-saddassa ca re-ādesaṁ katvā ‘‘sakkareyyā’’ti vuttaṁ.",
  "tika-s0301t7:106_9": "‘‘Apacayeyyā’’ti vattabbe ya-kāralopaṁ katvā ‘‘apaceyyā’’ti vuttaṁ. Tesanti sadevakena",
  "tika-s0301t7:106_10": "pūjaneyyādīnaṁ. Haritunti netuṁ.",
  "tika-s0301t7:107": "Ettakenapīti upasaṅkamanādinā ettakena appamattakenapi katavattena ayaṁ kitti…pe… somanassajāto.",
  "tika-s0301t7:108_0": "Yajamānassāti deyyadhammaṁ dentassa. Dakkhiṇāya ijjhanaṁ nāma vipulaphalabhāvoti",
  "tika-s0301t7:108_1": "āha ‘‘mahapphalo hotī’’ti. Viditanti paṭividdhapaccakkhakataṁ. Ājānātīti vutthabhavādiṁ",
  "tika-s0301t7:108_2": "pariyādāya jānāti paṭivijjhati. Jānitvāti cattāri saccāni maggapaṭipāṭiyā paṭivijjhitvā.",
  "tika-s0301t7:108_3": "Aggappattatāya katakiccataṁ patto. Brāhmaṇena attanā kato kāro ca bhagavato eva paccupaṭṭhātīti",
  "tika-s0301t7:108_4": "taṁ dassento ‘‘iminā khīṇāsave yajanākārena yajantassā’’ti vuttaṁ.",
  "tika-s0301t7:109": "Devahitasuttavaṇṇanā niṭṭhitā.",
  "tika-s0301t7:110": "4. Mahāsālasuttavaṇṇanā",
  "tika-s0301t7:111_0": "200. Yasmā tassa brāhmaṇassa anissayassa jiṇṇabhāvena visesato kāyo lūkho jāto, jiṇṇapilotikakhaṇḍehi",
  "tika-s0301t7:111_1": "saṅghaṭitaṁ pāvuraṇaṁ, tasmā ‘‘lūkhapāvuraṇo’’ti padassa ‘‘jiṇṇapāvuraṇo’’ti attho",
  "tika-s0301t7:111_2": "vutto. Pāṭiyekkanti puttesu ekameko ekamekāya vācāya visuṁ visuṁ.",
  "tika-s0301t7:112_0": "Sampucchanaṁ nāma idha sammantananti āha ‘‘saddhiṁ mantayitvā’’ti. Nandissanti abhinandiṁ.",
  "tika-s0301t7:112_1": "Atītatthe hi idaṁ anāgatavacanaṁ. Tenāha ‘‘nandijāto…pe… ahosi’’nti. Bhussantāti",
  "tika-s0301t7:112_2": "nibbhussanavasena ravantā.",
  "tika-s0301t7:113_0": "Vayogatanti pacchimavayaṁ upagataṁ. So pana yasmā purime dve vaye atikkamavasena",
  "tika-s0301t7:113_1": "gato. Pacchimaṁ ekadesato atikkamanavasena, tasmā vuttaṁ – ‘‘tayo vaye gataṁ atikkantaṁ",
  "tika-s0301t7:113_2": "pacchimavaye ṭhita’’nti.",
  "tika-s0301t7:114": "Nipparibhogoti jiṇṇabhāvena javaparakkamahāniyā aparibhogo na bhuñjitabbo. Khādanā apanīyatīti yavasaṁ adadantā tato nīharanti nāma. Theroti vuḍḍho.",
  "tika-s0301t7:115": "Anassavāti na vacanakarā. Appatissāti patissayarahitā. Avasavattinoti na mayhaṁ vasena vattanakā. Sundarataroti upatthambhakāribhāvena sundarataro.",
  "tika-s0301t7:116": "Puratoti upatthambhakabhāvena purato katvā. Udake patiṭṭhaṁ labhati tattha patiṭṭhato thirapatiṭṭhabhāvato. Addhapatiṭṭho hi daṇḍo daṇḍadharapurisassa patiṭṭhaṁ labhāpeti.",
  "tika-s0301t7:117_0": "Brāhmaṇiyoti attano brāhmaṇiyo. Pāṭiyekkanti ‘‘asukassa gehe asukassa gehe’’ti evaṁ",
  "tika-s0301t7:117_1": "uddesikaṁ katvā visuṁ visuṁ. Mā niyyādehi, amhākaṁ ruccanaṭṭhānamevāti tava puttānaṁ",
  "tika-s0301t7:117_2": "gehesu yaṁ amhākaṁ ruccanaṭṭhānaṁ. Tatthameva gamissāmāti sabbesampi etesaṁ anuggahaṁ",
  "tika-s0301t7:117_3": "kātukāmo bhagavā evamāha.",
  "tika-s0301t7:118_0": "Tato paṭṭhāyāti sotāpattiphalapaṭilābhato paṭṭhāya. Yadatthaṁ mayaṁ imassa brāhmaṇassa",
  "tika-s0301t7:118_1": "mahāsampattidānādinā anuggaho kato, so cassa puttaparijanassapi attho siddhoti satthā",
  "tika-s0301t7:118_2": "na sabbakālaṁ tassa brāhmaṇassa puttānaṁ gehaṁ agamāsi, te eva pana kālena kālaṁ",
  "tika-s0301t7:118_3": "satthu santikaṁ gantvā yathāvibhavaṁ sakkārasammānaṁ akaṁsūti adhippāyo.",
  "tika-s0301t7:119": "Mahāsālasuttavaṇṇanā niṭṭhitā.",
  "tika-s0301t7:120": "5. Mānatthaddhasuttavaṇṇanā",
  "tika-s0301t7:121": "201.Mānenathaddhoti ‘‘ayaṁ kho’’tiādinā paggahitena mānena thaddho bajjhitacitto thaddhaayosalāko viya kassacipi anonato. Na kiñci jānāti loke paṭisanthāramattassapi ajānanato.",
  "tika-s0301t7:122_0": "Abbhutavittajātāti sañjātaabbhutavittā. Vittaṁ vittīti ca tuṭṭhipariyāyā. Abhūtapubbāyāti",
  "tika-s0301t7:122_1": "yā tassā parisāya vitti tadā bhūtā, sā ito pubbe abhūtā. Tenāha ‘‘abhūta…pe… samannāgatā’’ti.",
  "tika-s0301t7:122_2": "Assa puggalassāti anena puggalena. Apacitāti paramanipaccena pūjanīyasāmaññato tattha",
  "tika-s0301t7:122_3": "attano pakkhipanaṁ idha desanākosallaṁ.",
  "tika-s0301t7:123": "Mānatthaddhasuttavaṇṇanā niṭṭhitā.",
  "tika-s0301t7:124": "6. Paccanīkasuttavaṇṇanā",
  "tika-s0301t7:125_0": "202.‘‘Sabbaṁ seta’’nti kenaci vutte tassa paccanīkaṁ karontasseva assa brāhmaṇassa.",
  "tika-s0301t7:125_1": "Vinetvāti vināsetvā. Suṇātīti atthoti ‘‘suṇātī’’ti kiriyāpadaṁ āharitvā gāthāya attho",
  "tika-s0301t7:125_2": "veditabbo ‘‘jaññā subhāsita’’nti vuttattā. Na hi asutvā desitaṁ jānituṁ sakkonti.",
  "tika-s0301t7:126": "Paccanīkasuttavaṇṇanā niṭṭhitā.",
  "tika-s0301t7:127": "7. Vanakammikasuttavaṇṇanā",
  "tika-s0301t7:128_0": "203. Vanakamme niyutto, kiriyamānena vanakammaṁ etassa atthīti vanakammiko. Imasmiṁ",
  "tika-s0301t7:128_1": "vanasaṇḍeti imasmiṁ evaṁmahante vanasaṇḍe. Na me vanasmiṁ karaṇīyamatthi yathā, ‘‘brāhmaṇa,",
  "tika-s0301t7:128_2": "tuyha’’nti adhippāyo. Itaraṁ pana yaṁ mahākilesavanaṁ, taṁ maggañāṇapharasunā samādhimayasilāyaṁ",
  "tika-s0301t7:128_3": "sunisitena sabbaso ucchinnamūlaṁ, tato eva nibbanatho nikkilesagahano. Vivekābhiratiyā",
  "tika-s0301t7:128_4": "ekako abhirato paṭipakkhavigamena. Tenāha ‘‘aratiṁ…pe… jahitvā’’ti.",
  "tika-s0301t7:129": "Vanakammikasuttavaṇṇanā niṭṭhitā.",
  "tika-s0301t7:130": "8. Kaṭṭhahārasuttavaṇṇanā",
  "tika-s0301t7:131_0": "204.Dhammantevāsikāti kiñcipi dhanaṁ adatvā kevalaṁ antevāsikā. Tenāha ‘‘veyyāvaccaṁ",
  "tika-s0301t7:131_1": "katvā sippuggaṇhanakā’’ti. Gambhīrasabhāveti samantato dūrato gahanasacchannavipulatararukkhagacchalatāya",
  "tika-s0301t7:131_2": "ca, tadā himapiṇḍasinnabhāvena mayūrayānehi patiṭṭhātuṁ asakkuṇeyyatāya ca gambhīrabhāve.",
  "tika-s0301t7:132_0": "Bahubheraveti bahubhayānake. Aniñjamānenāti itthambhūtatthe karaṇavacanaṁ. Atisundaraṁ",
  "tika-s0301t7:132_1": "vatāti evaṁ sante nāma araññe evaṁ niccalakāyo nisinno jhāyanto ativiya sundarañca",
  "tika-s0301t7:132_2": "jhānaṁ jhāyasīti vadati.",
  "tika-s0301t7:133": "Accherarūpanti acchariyabhāvaṁ. Seṭṭhappattiyāti seṭṭhabhāvappattiyā.",
  "tika-s0301t7:134_0": "‘‘Lokādhipatisahabyataṁ ākaṅkhamāno’’ti iminā brāhmaṇo lokādhipatisahayogaṁ pucchati,",
  "tika-s0301t7:134_1": "‘‘kasmā bhava’’ntiādinā pana tadaññavisesākaṅkhaṁ pucchatīti āha ‘‘aparenapi ākārena pucchatī’’ti.",
  "tika-s0301t7:135_0": "Kaṅkhāti taṇhā abhikkhaṇavasena pavattā. Anekasabhāvesūti rūpādivasena ajjhattikādivasena",
  "tika-s0301t7:135_1": "evaṁ nānāsabhāvesu ārammaṇesu. Assādarāgo lobho abhijjhāti nānappakārā. Sesakilesā",
  "tika-s0301t7:135_2": "vā diṭṭhimānadosādayo. Niccakālaṁ avassitā sattānaṁ avassayabhāvattā. Pajappāpanavasenāti",
  "tika-s0301t7:135_3": "pakārehi taṇhāyanavasena. Nirantāti antarahitā niravasesā.",
  "tika-s0301t7:136_0": "Anupagamanoti anupādāno. Sabbaññutaññāṇaṁ dīpeti, tassa hi vasena eva nānāsabhāvesu",
  "tika-s0301t7:136_1": "bhagavā samantacakkhunā passatīti ‘‘sabbe…pe… dassano’’ti vuccati. Arahattaṁ sandhāyāha,",
  "tika-s0301t7:136_2": "tañhi nippariyāyato ‘‘anuttara’’nti vuccati.",
  "tika-s0301t7:137": "Kaṭṭhahārasuttavaṇṇanā niṭṭhitā.",
  "tika-s0301t7:138": "9. Mātuposakasuttavaṇṇanā",
  "tika-s0301t7:139": "205.Itoti manussattabhāvato. Paṭigantvāti abhigantvā. Sagge hi nibbattanto kammaphalena dhammatāvasena paṭisandhikālato paṭṭhāya abhirativasena abhiramati eva nāmāti.",
  "tika-s0301t7:140": "Mātuposakasuttavaṇṇanā niṭṭhitā.",
  "tika-s0301t7:141": "10. Bhikkhakasuttavaṇṇanā",
  "tika-s0301t7:142_0": "206. Virūpaṁ gandhaṁ pasavatīti visso, duggandho. Bāhitvāti attano santānato bahikatvā",
  "tika-s0301t7:142_1": "nīharitvā. Taṁ pana anavasesato pajahananti āha ‘‘aggamaggena jahitvā’’ti. Saṅkhāyati",
  "tika-s0301t7:142_2": "sammadeva paricchindati etāyāti saṅkhā, ñāṇanti āha ‘‘saṅkhāyāti ñāṇenā’’ti. Bhinnakilesattāti",
  "tika-s0301t7:142_3": "niruttinayena bhikkhusaddasiddhimāha.",
  "tika-s0301t7:143": "Bhikkhakasuttavaṇṇanā niṭṭhitā.",
  "tika-s0301t7:144": "11. Saṅgāravasuttavaṇṇanā",
  "tika-s0301t7:145_0": "207.Paccetīti pattiyāyati saddahati. Tathābhūto ca tamatthaṁ nikāmento nāma hotīti",
  "tika-s0301t7:145_1": "vuttaṁ ‘‘icchati patthetī’’ti. Sādhu, bhanteti ettha sādhu-saddo āyācanattho, na",
  "tika-s0301t7:145_2": "abhinandanatthoti ‘‘āyācamāno āhā’’ti vatvā āyācane kāraṇaṁ dassento ‘‘therassa kirā’’tiādimāha.",
  "tika-s0301t7:145_3": "Udakasuddhiko na ekaṁsena apāyūpago, laddhiyā pana sāvajjakilesabhūtabhāvato āyācati.",
  "tika-s0301t7:145_4": "Aññaṁ kāraṇaṁ apadisanto ‘‘apicā’’tiādimāha. Phalabhūto attho etassāti atthavasaṁ,",
  "tika-s0301t7:145_5": "kāraṇanti āha ‘‘atthānisaṁsaṁ atthakāraṇa’’nti. Papañcasūdaniyaṁ pana phaleneva araṇīyato",
  "tika-s0301t7:145_6": "attho, kāraṇanti katvā ‘‘attho eva atthavaso, tasmā dve atthavaseti dve atthe dve",
  "tika-s0301t7:145_7": "kāraṇānī’’ti vuttaṁ.",
  "tika-s0301t7:146": "Saṅgāravasuttavaṇṇanā niṭṭhitā.",
  "tika-s0301t7:147": "12. Khomadussasuttavaṇṇanā",
  "tika-s0301t7:148_0": "208. Evaṁladdhanāmaṁ piṇḍāya pāvisīti yojanā. Evamevanti kenaci animantitena sayameva",
  "tika-s0301t7:148_1": "upasaṅkamante. Aphāsukadhātukanti ayuttarūpaṁ. Sabhādhammanti sabhāya caritabbaṁ",
  "tika-s0301t7:148_2": "cārittadhammaṁ. Asañcāletvāti āsanato avuṭṭhāpetvā. Ujukameva āgacchati lokagganāyako",
  "tika-s0301t7:148_3": "bhagavā sabbasattuttamo attano uttaritarassa abhāvato lokassa apacitiṁ na dasseti.",
  "tika-s0301t7:148_4": "Ye sabbaso saṁkilese pajahanti, teva paṇḍite ‘‘santo’’ti dasseti ‘‘ete’’tiādinā.",
  "tika-s0301t7:149": "Khomadussasuttavaṇṇanā niṭṭhitā.",
  "tika-s0301t7:150": "Dutiyavaggavaṇṇanā niṭṭhitā.",
  "tika-s0301t7:151": "Sāratthappakāsiniyā saṁyuttanikāya-aṭṭhakathāya",
  "tika-s0301t7:152": "Brāhmaṇasaṁyuttavaṇṇanāya līnatthappakāsanā samattā."
}