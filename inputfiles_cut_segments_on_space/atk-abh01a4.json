{
  "atk-abh01a4:0": "Kāmāvacarakusalapadabhājanīyaṁ",
  "atk-abh01a4:1_0": "1. Idāni yathānikkhittāya mātikāya saṅgahite dhamme pabhedato dassetuṁ katame dhammā",
  "atk-abh01a4:1_1": "kusalāti idaṁ padabhājanīyaṁ āraddhaṁ. Tattha yadetaṁ yasmiṁ samaye kāmāvacaraṁ kusalaṁ",
  "atk-abh01a4:1_2": "cittaṁ uppannaṁ hotīti paṭhamaṁ kāmāvacarakusalaṁ dassitaṁ, tassa tāva niddese dhammavavatthānavāro",
  "atk-abh01a4:1_3": "saṅgahavāro suññatavāroti tayo mahāvārā honti. Tesu dhammavavatthānavāro uddesaniddesavasena",
  "atk-abh01a4:1_4": "dvidhā ṭhito. Tesu uddesavārassa pucchā, samayaniddeso, dhammuddeso, appanāti cattāro",
  "atk-abh01a4:1_5": "paricchedā. Tesu ‘katame dhammā kusalā’ti ayaṁ pucchā nāma. ‘Yasmiṁ samaye kāmāvacaraṁ…pe…",
  "atk-abh01a4:1_6": "tasmiṁ samaye’ti ayaṁ samayaniddeso nāma. ‘Phasso hoti…pe… avikkhepo hotī’ti ayaṁ",
  "atk-abh01a4:1_7": "dhammuddeso nāma. ‘Ye vā pana tasmiṁ samaye aññepi atthi paṭiccasamuppannā arūpino",
  "atk-abh01a4:1_8": "dhammā ime dhammā kusalā’ti ayaṁ appanā nāma.",
  "atk-abh01a4:2_0": "Evaṁ catūhi paricchedehi ṭhitassa uddesavārassa yvāyaṁ paṭhamo pucchāparicchedo,",
  "atk-abh01a4:2_1": "tattha ‘katame dhammā kusalā’ti ayaṁ kathetukamyatāpucchā. Pañcavidhāhi pucchā –",
  "atk-abh01a4:2_2": "adiṭṭhajotanāpucchā, diṭṭhasaṁsandanāpucchā, vimaticchedanāpucchā, anumatipucchā,",
  "atk-abh01a4:2_3": "kathetukamyatāpucchāti. Tāsaṁ idaṁ nānattaṁ –",
  "atk-abh01a4:3_0": "Katamā adiṭṭhajotanāpucchā? Pakatiyā lakkhaṇaṁ aññātaṁ hoti, adiṭṭhaṁ atulitaṁ atīritaṁ",
  "atk-abh01a4:3_1": "avibhūtaṁ avibhāvitaṁ. Tassa ñāṇāya dassanāya tulanāya tīraṇāya vibhūtatthāya vibhāvanatthāya",
  "atk-abh01a4:3_2": "pañhaṁ pucchati. Ayaṁ adiṭṭhajotanāpucchā (mahāni. 150; cūḷani. puṇṇakamāṇavapucchāniddesa 12).",
  "atk-abh01a4:4_0": "Katamā diṭṭhasaṁsandanāpucchā? Pakatiyā lakkhaṇaṁ ñātaṁ hoti, diṭṭhaṁ tulitaṁ tīritaṁ",
  "atk-abh01a4:4_1": "vibhūtaṁ vibhāvitaṁ, so aññehi paṇḍitehi saddhiṁ saṁsandanatthāya pañhaṁ pucchati.",
  "atk-abh01a4:4_2": "Ayaṁ diṭṭhasaṁsandanāpucchā (mahāni. 150; cūḷani. puṇṇakamāṇavapucchāniddesa 12).",
  "atk-abh01a4:5_0": "Katamā vimaticchedanāpucchā? Pakatiyā saṁsayapakkhando hoti, vimatipakkhando dveḷhakajāto",
  "atk-abh01a4:5_1": "– ‘evaṁ nu kho, nanu kho, kiṁ nu kho, kathaṁ nu kho’ti. So vimaticchedanatthāya pañhaṁ",
  "atk-abh01a4:5_2": "pucchati. Ayaṁ vimaticchedanāpucchā (mahāni. 150; cūḷani. puṇṇakamāṇavapucchāniddesa 12).",
  "atk-abh01a4:6_0": "Katamā anumatipucchā? Bhagavā bhikkhūnaṁ anumatiyā pañhaṁ pucchati – ‘taṁ kiṁ maññatha,",
  "atk-abh01a4:6_1": "bhikkhave, rūpaṁ niccaṁ vā aniccaṁ vā’ti? ‘Aniccaṁ, bhante’. ‘Yaṁ panāniccaṁ dukkhaṁ",
  "atk-abh01a4:6_2": "vā taṁ sukhaṁ vā’ti? ‘Dukkhaṁ, bhante’ . ‘Yaṁ panāniccaṁ dukkhaṁ vipariṇāmadhammaṁ,",
  "atk-abh01a4:6_3": "kallaṁ nu taṁ samanupassituṁ etaṁ mama, esohamasmi, eso me attā’ti? ‘Nohetaṁ, bhante’ti",
  "atk-abh01a4:6_4": "(saṁ. ni. 3.79; mahāva. 21). Ayaṁ anumatipucchā.",
  "atk-abh01a4:7_0": "Katamā kathetukamyatāpucchā? Bhagavā bhikkhūnaṁ kathetukamyatāya pañhaṁ pucchati.",
  "atk-abh01a4:7_1": "‘‘Cattārome, bhikkhave, satipaṭṭhānā. Katame cattāro’’ti (dī. ni. 2.373)? Ayaṁ kathetukamyatāpucchāti.",
  "atk-abh01a4:8_0": "Tattha buddhānaṁ purimā tisso pucchā natthi. Kasmā? Buddhānañhi tīsu addhāsu kiñci",
  "atk-abh01a4:8_1": "saṅkhataṁ, addhāvimuttaṁ vā asaṅkhataṁ, adiṭṭhaṁ anaññātaṁ ajotitaṁ atulitaṁ atīritaṁ",
  "atk-abh01a4:8_2": "avibhūtaṁ avibhāvitaṁ nāma natthi. Tena tesaṁ adiṭṭhajotanāpucchā natthi. Yaṁ pana",
  "atk-abh01a4:8_3": "bhagavatā attano ñāṇena paṭividdhaṁ, tassa aññena samaṇena vā brāhmaṇena vā devena",
  "atk-abh01a4:8_4": "vā mārena vā brahmunā vā saddhiṁ saṁsandanakiccaṁ natthi. Tenassa diṭṭhasaṁsandanāpucchā",
  "atk-abh01a4:8_5": "natthi. Yasmā panesa akathaṁkathī tiṇṇavicikiccho sabbadhammesu vihatasaṁsayo, tenassa",
  "atk-abh01a4:8_6": "vimaticchedanāpucchā natthi. Itarā dve pana pucchā bhagavato atthi. Tāsu ayaṁ kathetukamyatāpucchāti veditabbā.",
  "atk-abh01a4:9_0": "Tattha ‘katame’tipadena niddisitabbadhamme pucchati. ‘Dhammā kusalā’ti hi vacanamattena",
  "atk-abh01a4:9_1": "‘kiṁ katā kiṁ vā karontī’ti na sakkā ñātuṁ. ‘Katame’ti vutte pana tesaṁ puṭṭhabhāvo",
  "atk-abh01a4:9_2": "paññāyati. Tena vuttaṁ ‘katametipadena niddisitabbadhamme pucchatī’ti. ‘Dhammā kusalā’tipadadvayena",
  "atk-abh01a4:9_3": "pucchāya puṭṭhadhamme dasseti. Tesaṁ attho heṭṭhā pakāsitova.",
  "atk-abh01a4:10_0": "Kasmā panettha mātikāyaṁ viya ‘kusalā dhammā’ti avatvā ‘dhammā kusalā’ti padānukkamo",
  "atk-abh01a4:10_1": "katoti? Pabhedato dhammānaṁ desanaṁ dīpetvā pabhedavantadassanatthaṁ. Imasmiñhi abhidhamme",
  "atk-abh01a4:10_2": "dhammāva desetabbā. Te ca kusalādīhi pabhedehi anekappabhedā. Tasmā dhammāyeva idha",
  "atk-abh01a4:10_3": "desetabbā . Nāyaṁ vohāradesanā. Te ca anekappabhedato desetabbā, na dhammamattato.",
  "atk-abh01a4:10_4": "Pabhedato hi desanā ghanavinibbhogapaṭisambhidāñāṇāvahā hotīti ‘kusalā dhammā’ti",
  "atk-abh01a4:10_5": "evaṁ pabhedato dhammānaṁ desanaṁ dīpetvā, idāni ye tena pabhedena desetabbā dhammā",
  "atk-abh01a4:10_6": "te dassetuṁ, ayaṁ ‘katame dhammā kusalā’ti padānukkamo katoti veditabbo. Pabhedavantesu",
  "atk-abh01a4:10_7": "hi dassitesu pabhedo dassiyamāno yujjati suviññeyyo ca hotīti.",
  "atk-abh01a4:11": "Idāni yasmiṁ samaye kāmāvacaraṁ kusalaṁ cittanti. Ettha –",
  "atk-abh01a4:12": "Samaye niddisi cittaṁ, cittena samayaṁ muni;",
  "atk-abh01a4:13": "Niyametvāna dīpetuṁ, dhamme tattha pabhedato.",
  "atk-abh01a4:14_0": "‘Yasmiṁ samaye kāmāvacaraṁ kusalaṁ citta’nti hi niddisanto bhagavā samaye cittaṁ",
  "atk-abh01a4:14_1": "niddisi. Kiṁkāraṇā? Tena samayaniyamitena cittena pariyosāne ‘tasmiṁ samaye’ti evaṁ",
  "atk-abh01a4:14_2": "samayaṁ niyametvāna, atha vijjamānepi samayanānatte yasmiṁ samaye cittaṁ tasmiṁyeva",
  "atk-abh01a4:14_3": "samaye phasso hoti, vedanā hotīti evaṁ tasmiṁ cittaniyamite samaye ete santatisamūhakiccārammaṇaghanavasena",
  "atk-abh01a4:14_4": "duranubodhappabhede phassavedanādayo dhamme bodhetunti attho.",
  "atk-abh01a4:15_0": "Idāni ‘yasmiṁ samaye’tiādīsu ayamanupubbapadavaṇṇanā. Yasminti aniyamato bhummaniddeso.",
  "atk-abh01a4:15_1": "Samayeti aniyamaniddiṭṭhaparidīpanaṁ. Ettāvatā aniyamato samayo niddiṭṭho hoti. Tattha samayasaddo –",
  "atk-abh01a4:16": "Samavāye khaṇe kāle, samūhe hetu diṭṭhisu;",
  "atk-abh01a4:17": "Paṭilābhe pahāne ca, paṭivedhe ca dissati.",
  "atk-abh01a4:18_0": "Tathā hissa ‘‘appeva nāma svepi upasaṅkameyyāma kālañca samayañca upādāyā’’ti (dī.",
  "atk-abh01a4:18_1": "ni. 1.447) evamādīsu samavāyo attho. ‘‘Ekova kho, bhikkhave, khaṇo ca samayo ca brahmacariyavāsāyā’’tiādīsu",
  "atk-abh01a4:18_2": "(a. ni. 8.29) khaṇo. ‘‘Uṇhasamayo pariḷāhasamayo’’tiādīsu (pāci. 358) kālo. ‘‘Mahāsamayo",
  "atk-abh01a4:18_3": "pavanasmi’’ntiādīsu samūho. ‘‘Samayopi kho te, bhaddāli, appaṭividdho ahosi – bhagavā",
  "atk-abh01a4:18_4": "kho sāvatthiyaṁ viharati, bhagavāpi maṁ jānissati ‘bhaddāli nāma bhikkhu satthusāsane",
  "atk-abh01a4:18_5": "sikkhāya aparipūrakārī’ti. Ayampi kho te, bhaddāli, samayo appaṭividdho ahosī’’tiādīsu",
  "atk-abh01a4:18_6": "(ma. ni. 2.135) hetu. ‘‘Tena kho pana samayena uggāhamāno paribbājako samaṇamuṇḍikāputto",
  "atk-abh01a4:18_7": "samayappavādake tindukācīre ekasālake mallikāya ārāme paṭivasatī’’tiādīsu (ma. ni. 2.260) diṭṭhi.",
  "atk-abh01a4:19": "‘‘Diṭṭhe dhamme ca yo attho, yo cattho samparāyiko;",
  "atk-abh01a4:20": "Atthābhisamayā dhīro, paṇḍitoti pavuccatī’’ti. (saṁ. ni. 1.129) –",
  "atk-abh01a4:21_0": "Ādīsu paṭilābho. ‘‘Sammā mānābhisamayā antamakāsi dukkhassā’’tiādīsu (ma. ni. 1.28)",
  "atk-abh01a4:21_1": "pahānaṁ. ‘‘Dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho’’tiādīsu",
  "atk-abh01a4:21_2": "(paṭi. ma. 2.8) paṭivedho. Evamanekesu samayesu –",
  "atk-abh01a4:22": "Samavāyo khaṇo kālo, samūho hetuyeva ca;",
  "atk-abh01a4:23": "Ete pañcapi viññeyyā, samayā idha viññunā.",
  "atk-abh01a4:24": "‘Yasmiṁ samaye kāmāvacaraṁ kusala’nti imasmiñhi kusalādhikāre tesu navasu samayesu ete samavāyādayo pañca samayā paṇḍitena veditabbā.",
  "atk-abh01a4:25": "Tesu paccayasāmaggī, samavāyo khaṇo pana;",
  "atk-abh01a4:26": "Ekova navamo ñeyyo, cakkāni caturopi vā.",
  "atk-abh01a4:27_0": "Yā hi esā sādhāraṇaphalanipphādakattena saṇṭhitā paccayānaṁ sāmaggī, sā idha samavāyoti",
  "atk-abh01a4:27_1": "ñātabbā. ‘‘Ekova kho, bhikkhave, khaṇo ca samayo ca brahmacariyavāsāyā’’ti (a. ni.",
  "atk-abh01a4:27_2": "8.29) evaṁ vutto pana navamova khaṇo eko khaṇoti veditabbo. Yāni vā panetāni ‘‘cattārimāni,",
  "atk-abh01a4:27_3": "bhikkhave, cakkāni yehi samannāgatānaṁ devamanussānaṁ catucakkaṁ vattatī’’ti – ettha",
  "atk-abh01a4:27_4": "‘patirūpadesavāso, sappurisūpanissayo, attasammāpaṇidhi, pubbe ca katapuññatā’ti",
  "atk-abh01a4:27_5": "(a. ni. 4.31) cattāri cakkāni vuttāni, etāni vā ekajjhaṁ katvā okāsaṭṭhena khaṇoti",
  "atk-abh01a4:27_6": "veditabbāni. Tāni hi kusaluppattiyā okāsabhūtāni.",
  "atk-abh01a4:28": "Evaṁ samavāyañca khaṇañca ñatvā itaresu –",
  "atk-abh01a4:29": "Taṁ taṁ upādāya paññatto, kālo vohāramattako;",
  "atk-abh01a4:30": "Puñjo phassādidhammānaṁ, samūhoti vibhāvito.",
  "atk-abh01a4:31_0": "‘Cittakālo rūpakālo’tiādinā hi nayena dhamme vā, ‘atīto anāgato’tiādinā nayena dhammavuttiṁ",
  "atk-abh01a4:31_1": "vā, ‘bījakālo aṅkurakālo’ti ādinā nayena dhammapaṭipāṭiṁ vā, ‘uppādakālo jarākālo’tiādinā",
  "atk-abh01a4:31_2": "nayena dhammalakkhaṇaṁ vā, ‘vediyanakālo sañjānanakālo’tiādinā nayena dhammakiccaṁ",
  "atk-abh01a4:31_3": "vā, ‘nhānakālo pānakālo’tiādinā nayena sattakiccaṁ vā, ‘gamanakālo ṭhānakālo’tiādinā",
  "atk-abh01a4:31_4": "nayena iriyāpathaṁ vā, ‘pubbaṇho sāyanho divā rattī’tiādinā nayena candimasūriyādiparivattanaṁ",
  "atk-abh01a4:31_5": "vā, ‘aḍḍhamāso māso’tiādinā nayena ahorattādisaṅkhātaṁ kālasañcayaṁ vāti – evaṁ taṁ",
  "atk-abh01a4:31_6": "taṁ upādāya paññatto kālo nāma. So panesa sabhāvato avijjamānattā paññattimattako",
  "atk-abh01a4:31_7": "evāti veditabbo. Yo panesa phassavedanādīnaṁ dhammānaṁ puñjo, so idha samūhoti vibhāvito.",
  "atk-abh01a4:31_8": "Evaṁ kālasamūhepi ñatvā itaro pana –",
  "atk-abh01a4:32": "Hetūti paccayovettha, tassa dvāravasena vā;",
  "atk-abh01a4:33": "Anekabhāvo viññeyyo, paccayānaṁ vasena vā.",
  "atk-abh01a4:34_0": "Ettha hi paccayova hetu nāma, tassa dvārānaṁ vā paccayānaṁ vā vasena anekabhāvo veditabbo.",
  "atk-abh01a4:34_1": "Kathaṁ? Cakkhudvārādīsu hi uppajjamānānaṁ cakkhuviññāṇādīnaṁ cakkhurūpaālokamanasikārādayo",
  "atk-abh01a4:34_2": "paccayā, mahāpakaraṇe ca ‘‘hetupaccayo ārammaṇapaccayo’’tiādinā nayena catuvīsati",
  "atk-abh01a4:34_3": "paccayā vuttā. Tesu ṭhapetvā vipākapaccayañca pacchājātapaccayañca, sesā kusaladhammānaṁ",
  "atk-abh01a4:34_4": "paccayā hontiyeva. Te sabbepi idha hetūti adhippetā. Evamassa iminā dvāravasena vā",
  "atk-abh01a4:34_5": "paccayavasena vā anekabhāvo veditabbo . Evamete samavāyādayo pañca atthā idha samayasaddena",
  "atk-abh01a4:34_6": "pariggahitāti veditabbā.",
  "atk-abh01a4:35_0": "‘Kasmā pana etesu yaṁkiñci ekaṁ apariggahetvā sabbesaṁ pariggaho kato’ti? ‘Tena tena",
  "atk-abh01a4:35_1": "tassa tassa atthavisesassa dīpanato. Etesu hi samavāyasaṅkhāto samayo anekahetuto",
  "atk-abh01a4:35_2": "vuttiṁ dīpeti. Tena ekakāraṇavādo paṭisedhito hoti. Samavāyo ca nāma sādhāraṇaphalanipphādane",
  "atk-abh01a4:35_3": "aññamaññāpekkho hoti. Tasmā ‘eko kattā nāma natthī’ti imampi atthaṁ dīpeti. Sabhāvena",
  "atk-abh01a4:35_4": "hi kāraṇe sati kāraṇantarāpekkhā ayuttāti. Evaṁ ekassa kassaci kāraṇassa abhāvadīpanena",
  "atk-abh01a4:35_5": "‘‘sayaṁkataṁ sukhadukkha’’ntiādi paṭisedhitaṁ hoti.",
  "atk-abh01a4:36_0": "Tattha siyā – ‘yaṁ vuttaṁ anekahetuto vuttiṁ dīpetī’ti, taṁ na yuttaṁ. ‘Kiṁkāraṇā’",
  "atk-abh01a4:36_1": "?‘Asāmaggiyaṁ ahetūnaṁ sāmaggiyampi ahetubhāvāpattito’. ‘Na hi ekasmiṁ andhe daṭṭhuṁ",
  "atk-abh01a4:36_2": "asakkonte andhasataṁ passatī’ti. ‘No na yuttaṁ; sādhāraṇaphalanipphādakattena hi",
  "atk-abh01a4:36_3": "ṭhitabhāvo sāmaggī; na anekesaṁ samodhānamattaṁ. Na ca andhānaṁ dassanaṁ nāma sādhāraṇaphalaṁ’.",
  "atk-abh01a4:36_4": "‘Kasmā’?‘Andhasate satipi tassa abhāvato. Cakkhādīnaṁ pana taṁ sādhāraṇaphalaṁ, tesaṁ",
  "atk-abh01a4:36_5": "bhāve bhāvato. Asāmaggiyaṁ ahetūnampi ca sāmaggiyaṁ hetubhāvo siddho. Svāyaṁ asāmaggiyaṁ",
  "atk-abh01a4:36_6": "phalābhāvena, sāmaggiyañcassa bhāvena, veditabbo. Cakkhādīnañhi vekalle cakkhuviññāṇādīnaṁ",
  "atk-abh01a4:36_7": "abhāvo, avekalle ca bhāvo, paccakkhasiddho lokassā’ti. Ayaṁ tāva samavāyasaṅkhātena",
  "atk-abh01a4:36_8": "samayena attho dīpito.",
  "atk-abh01a4:37_0": "Yo panesa aṭṭhahi akkhaṇehi parivajjito navamo khaṇo, patirūpadesavāsādiko ca catucakkasaṅkhāto",
  "atk-abh01a4:37_1": "okāsaṭṭhena khaṇo vutto, so manussattabuddhuppādasaddhammaṭṭhitiādikaṁ khaṇasāmaggiṁ",
  "atk-abh01a4:37_2": "vinā natthi. Manussattādīnañca kāṇakacchapopamādīhi (ma. ni. 3.252) dullabhabhāvo.",
  "atk-abh01a4:37_3": "Iti khaṇassa dullabhattā suṭṭhutaraṁ khaṇāyattaṁ lokuttaradhammānaṁ upakārabhūtaṁ",
  "atk-abh01a4:37_4": "kusalaṁ dullabhameva . Evametesu khaṇasaṅkhāto samayo kusaluppattiyā dullabhabhāvaṁ",
  "atk-abh01a4:37_5": "dīpeti. Evaṁ dīpentena anena adhigatakhaṇānaṁ khaṇāyattasseva tassa kusalassa ananuṭṭhānena",
  "atk-abh01a4:37_6": "moghakhaṇaṁ kurumānānaṁ pamādavihāro paṭisedhito hoti. Ayaṁ khaṇasaṅkhātena samayena attho dīpito.",
  "atk-abh01a4:38_0": "Yo panetassa kusalacittassa pavattikālo nāma hoti, so atiparitto. Sā cassa atiparittatā",
  "atk-abh01a4:38_1": "‘‘yathā ca, bhikkhave, tassa purisassa javo, yathā ca candimasūriyānaṁ javo, yathā",
  "atk-abh01a4:38_2": "ca yā devatā candimasūriyānaṁ purato dhāvanti tāsaṁ devatānaṁ javo, tato sīghataraṁ",
  "atk-abh01a4:38_3": "āyusaṅkhārā khīyantī’’ti (saṁ. ni. 2.228) – imassa suttassa aṭṭhakathāvasena veditabbā.",
  "atk-abh01a4:38_4": "Tatra hi so rūpajīvitindriyassa tāva parittako kālo vutto. Yāva paṭuppannaṁ rūpaṁ",
  "atk-abh01a4:38_5": "tiṭṭhati tāva soḷasa cittāni uppajjitvā bhijjanti. Iti tesaṁ kālaparittatāya upamāpi",
  "atk-abh01a4:38_6": "natthi. Tenevāha – ‘‘yāvañcidaṁ, bhikkhave, upamāpi na sukarā yāva lahuparivattaṁ",
  "atk-abh01a4:38_7": "citta’’nti (a. ni. 1.48). Evametesu kālasaṅkhāto samayo kusalacittappavattikālassa",
  "atk-abh01a4:38_8": "atiparittataṁ dīpeti. Evaṁ dīpentena cānena atiparittakālatāya, vijjulatobhāsena",
  "atk-abh01a4:38_9": "muttāvuṇanaṁ viya, duppaṭivijjhamidaṁ cittaṁ, tasmā etassa paṭivedhe mahāussāho ca",
  "atk-abh01a4:38_10": "ādaro ca kattabboti ovādo dinno hoti. Ayaṁ kālasaṅkhātena samayena attho dīpito.",
  "atk-abh01a4:39_0": "Samūhasaṅkhāto pana samayo anekesaṁ sahuppattiṁ dīpeti. Phassādīnañhi dhammānaṁ puñjo",
  "atk-abh01a4:39_1": "samūhoti vutto. Tasmiñca uppajjamānaṁ cittaṁ saha tehi dhammehi uppajjatīti anekesaṁ",
  "atk-abh01a4:39_2": "sahuppatti dīpitā. Evaṁ dīpentena cānena ekasseva dhammassa uppatti paṭisedhitā hoti.",
  "atk-abh01a4:39_3": "Ayaṁ samūhasaṅkhātena samayena attho dīpito.",
  "atk-abh01a4:40_0": "Hetusaṅkhāto pana samayo parāyattavuttitaṁ dīpeti. ‘Yasmiṁ samaye’ti hi padassa yasmā",
  "atk-abh01a4:40_1": "‘yasmiṁ hetumhi sati’ uppannaṁ hotīti ayamattho, tasmā ‘hetumhi sati’ pavattito parāyattavuttitā",
  "atk-abh01a4:40_2": "dīpitā. Evaṁ dīpentena cānena dhammānaṁ savasavattitābhimāno paṭisedhito hoti. Ayaṁ",
  "atk-abh01a4:40_3": "hetusaṅkhātena samayena attho dīpito.",
  "atk-abh01a4:41_0": "Tattha ‘yasmiṁ samaye’ti kālasaṅkhātassa samayassa vasena ‘yasmiṁ kāle’ti attho;",
  "atk-abh01a4:41_1": "samūhasaṅkhātassa ‘yasmiṁ samūhe’ti. Khaṇasamavāyahetusaṅkhātānaṁ ‘yasmiṁ khaṇe sati,",
  "atk-abh01a4:41_2": "yāya sāmaggiyā sati, yamhi hetumhi sati’ kāmāvacaraṁ kusalaṁ cittaṁ uppannaṁ hoti,",
  "atk-abh01a4:41_3": "tasmiṁyeva sati ‘phassādayopī’ti ayamattho veditabbo. Adhikaraṇañhi kālasaṅkhāto",
  "atk-abh01a4:41_4": "samūhasaṅkhāto ca samayo. Tattha vuttadhammānanti adhikaraṇavasenettha bhummaṁ. Khaṇasamavāyahetusaṅkhātassa",
  "atk-abh01a4:41_5": "ca samayassa bhāvena tesaṁ bhāvo lakkhīyatīti bhāvenabhāvalakkhaṇavasenettha bhummaṁ.",
  "atk-abh01a4:42_0": "Kāmāvacaranti ‘‘katame dhammā kāmāvacarā? Heṭṭhato avīcinirayaṁ uparito paranimmitavasavattiṁ",
  "atk-abh01a4:42_1": "pariyantaṁ katvā’’tiādinā (dha. sa. 1287) nayena vuttesu kāmāvacaradhammesu pariyāpannaṁ.",
  "atk-abh01a4:42_2": "Tatrāyaṁ vacanattho – uddānato dve kāmā, vatthukāmo ca kilesakāmo ca. Tattha kilesakāmo",
  "atk-abh01a4:42_3": "atthato chandarāgova vatthukāmo tebhūmakavaṭṭaṁ. Kilesakāmo cettha kāmetīti kāmo;",
  "atk-abh01a4:42_4": "itaro pana kāmiyatīti kāmo. Yasmiṁ pana padese duvidhopeso kāmo pavattivasena avacarati,",
  "atk-abh01a4:42_5": "so catunnaṁ apāyānaṁ, manussānaṁ, channañca devalokānaṁ vasena ekādasavidho padeso.",
  "atk-abh01a4:42_6": "Kāmo ettha avacaratīti kāmāvacaro, sasatthāvacaro viya. Yathā hi yasmiṁ padese sasatthā",
  "atk-abh01a4:42_7": "purisā avacaranti, so vijjamānesupi aññesu dvipadacatuppadesu avacarantesu, tesaṁ",
  "atk-abh01a4:42_8": "abhilakkhitattā ‘sasatthāvacaro’tveva vuccati, evaṁ vijjamānesupi aññesu rūpāvacarādīsu",
  "atk-abh01a4:42_9": "tattha avacarantesu, tesaṁ abhilakkhitattā ayaṁ padeso ‘kāmāvacaro’tveva vuccati.",
  "atk-abh01a4:42_10": "Svāyaṁ yathā rūpabhavo rūpaṁ, evaṁ uttarapadalopaṁ katvā ‘kāmo’tveva vuccati. Evamidaṁ",
  "atk-abh01a4:42_11": "cittaṁ imasmiṁ ekādasapadesasaṅkhāte kāme avacaratīti kāmāvacaraṁ.",
  "atk-abh01a4:43_0": "Kiñcāpi hi etaṁ rūpārūpabhavesupi avacarati, yathā pana saṅgāme avacaraṇato saṅgāmāvacaroti",
  "atk-abh01a4:43_1": "laddhanāmako nāgo nagare carantopi ‘saṅgāmāvacaro’tveva vuccati, thalajalacarā ca",
  "atk-abh01a4:43_2": "pāṇā athale ajale ca ṭhitāpi ‘thalacarā jalacarā’tveva vuccanti, evamidaṁ aññattha",
  "atk-abh01a4:43_3": "avacarantampi kāmāvacaramevāti veditabbaṁ. Ārammaṇakaraṇavasena vā ettha kāmo avacaratītipi",
  "atk-abh01a4:43_4": "kāmāvacaraṁ. Kāmañcesa rūpārūpāvacaresupi avacarati, yathā pana vadatīti ‘vaccho’,",
  "atk-abh01a4:43_5": "mahiyaṁ setīti ‘mahiṁso’ti vutte, na sattā yattakā vadanti, mahiyaṁ vā senti sabbesaṁ",
  "atk-abh01a4:43_6": "taṁ nāmaṁ hoti, evaṁsampadamidaṁ veditabbaṁ. Apica kāmabhavasaṅkhāte kāme paṭisandhiṁ",
  "atk-abh01a4:43_7": "avacāretītipi kāmāvacaraṁ.",
  "atk-abh01a4:44_0": "Kusalanti kucchitānaṁ salanādīhi atthehi kusalaṁ. Apica ārogyaṭṭhena anavajjaṭṭhena",
  "atk-abh01a4:44_1": "kosallasambhūtaṭṭhena ca kusalaṁ. Yatheva hi ‘kacci nu bhoto kusala’nti (jā. 1.15.146;",
  "atk-abh01a4:44_2": "2.20.129) rūpakāye anāturatāya agelaññena nibyādhitāya ārogyaṭṭhena kusalaṁ vuttaṁ,",
  "atk-abh01a4:44_3": "evaṁ arūpadhammepi kilesāturatāya kilesagelaññassa ca kilesabyādhino abhāvena ārogyaṭṭhena",
  "atk-abh01a4:44_4": "kusalaṁ veditabbaṁ. Kilesavajjassa pana kilesadosassa kilesadarathassa ca abhāvā",
  "atk-abh01a4:44_5": "anavajjaṭṭhena kusalaṁ. Kosallaṁ vuccati paññā; kosallato sambhūtattā kosallasambhūtaṭṭhena kusalaṁ.",
  "atk-abh01a4:45_0": "‘Ñāṇasampayuttaṁ’ tāva evaṁ hotu; ñāṇavippayuttaṁ kathanti. Tampi ruḷhīsaddena kusalameva.",
  "atk-abh01a4:45_1": "Yathā hi tālapaṇṇehi akatvā kilañjādīhi katampi taṁsarikkhattā ruḷhīsaddena tālavaṇṭantveva",
  "atk-abh01a4:45_2": "vuccati, evaṁ ‘ñāṇavippayutta’mpi kusalantveva veditabbaṁ. Nippariyāyena pana ‘ñāṇasampayuttaṁ’",
  "atk-abh01a4:45_3": "ārogyaṭṭhena anavajjaṭṭhena kosallasambhūtaṭṭhenāti tividhenapi kusalanti nāmaṁ labhati,",
  "atk-abh01a4:45_4": "ñāṇavippayuttaṁ duvidheneva. Iti yañca jātakapariyāyena yañca bāhitikasuttapariyāyena",
  "atk-abh01a4:45_5": "yañca abhidhammapariyāyena kusalaṁ kathitaṁ sabbaṁ taṁ tīhipi atthehi imasmiṁ citte labbhati.",
  "atk-abh01a4:46_0": "Tadetaṁ lakkhaṇādivasena anavajjasukhavipākalakkhaṇaṁ, akusalaviddhaṁsanarasaṁ, vodānapaccupaṭṭhānaṁ,",
  "atk-abh01a4:46_1": "yonisomanasikārapadaṭṭhānaṁ. Avajjapaṭipakkhattā vā anavajjalakkhaṇameva kusalaṁ,",
  "atk-abh01a4:46_2": "vodānabhāvarasaṁ, iṭṭhavipākapaccupaṭṭhānaṁ, yathāvuttapadaṭṭhānameva. Lakkhaṇādīsu",
  "atk-abh01a4:46_3": "hi tesaṁ tesaṁ dhammānaṁ sabhāvo vā sāmaññaṁ vā lakkhaṇaṁ nāma. Kiccaṁ vā sampatti",
  "atk-abh01a4:46_4": "vā raso nāma. Upaṭṭhānākāro vā phalaṁ vā paccupaṭṭhānaṁ nāma. Āsannakāraṇaṁ padaṭṭhānaṁ",
  "atk-abh01a4:46_5": "nāma. Iti yattha yattha lakkhaṇādīni vakkhāma tattha tattha imināva nayena tesaṁ",
  "atk-abh01a4:46_6": "nānattaṁ veditabbaṁ.",
  "atk-abh01a4:47_0": "Cittanti ārammaṇaṁ cintetīti cittaṁ; vijānātīti attho. Yasmā vā ‘citta’nti sabbacittasādhāraṇo",
  "atk-abh01a4:47_1": "esa saddo, tasmā yadettha lokiyakusalākusalakiriyacittaṁ, taṁ javanavīthivasena attano",
  "atk-abh01a4:47_2": "santānaṁ cinotīti cittaṁ. Vipākaṁ kammakilesehi citanti cittaṁ. Apica sabbampi yathānurūpato",
  "atk-abh01a4:47_3": "cittatāya cittaṁ. Cittakaraṇatāya cittanti evampettha attho veditabbo. Tattha yasmā",
  "atk-abh01a4:47_4": "aññadeva sarāgaṁ cittaṁ, aññaṁ sadosaṁ , aññaṁ samohaṁ; aññaṁ kāmāvacaraṁ, aññaṁ",
  "atk-abh01a4:47_5": "rūpāvacarādibhedaṁ; aññaṁ rūpārammaṇaṁ, aññaṁ saddādiārammaṇaṁ; rūpārammaṇesu cāpi",
  "atk-abh01a4:47_6": "aññaṁ nīlārammaṇaṁ, aññaṁ pītādiārammaṇaṁ; saddādiārammaṇesupi eseva nayo; sabbesupi",
  "atk-abh01a4:47_7": "cetesu aññaṁ hīnaṁ aññaṁ majjhimaṁ aññaṁ paṇītaṁ; hīnādīsupi aññaṁ chandādhipateyyaṁ,",
  "atk-abh01a4:47_8": "aññaṁ vīriyādhipateyyaṁ aññaṁ cittādhipateyyaṁ, aññaṁ vīmaṁsādhipateyyaṁ, tasmā assa",
  "atk-abh01a4:47_9": "imesaṁ sampayuttabhūmiārammaṇahīnamajjhimapaṇītādhipatīnaṁ vasena cittatā veditabbā.",
  "atk-abh01a4:47_10": "Kāmañcettha ekameva evaṁ cittaṁ na hoti, cittānaṁ pana antogadhattā etesu yaṁkiñci",
  "atk-abh01a4:47_11": "ekampi cittatāya cittanti vattuṁ vaṭṭati. Evaṁ tāva cittatāya cittaṁ.",
  "atk-abh01a4:48_0": "Kathaṁ cittakaraṇatāyāti? Lokasmiñhi cittakammato uttari aññaṁ cittaṁ nāma natthi.",
  "atk-abh01a4:48_1": "Tasmimpi caraṇaṁ nāma cittaṁ aticittameva hoti. Taṁ karontānaṁ cittakārānaṁ ‘evaṁvidhāni",
  "atk-abh01a4:48_2": "ettha rūpāni kātabbānī’ti cittasaññā uppajjati. Tāya cittasaññāya lekhāgahanarañjanaujjotanavattanādinipphādikā",
  "atk-abh01a4:48_3": "cittakiriyā uppajjanti, tato caraṇasaṅkhāte citte aññataraṁ vicittarūpaṁ nipphajjati.",
  "atk-abh01a4:48_4": "Tato ‘imassa rūpassa upari idaṁ hotu, heṭṭhā idaṁ, ubhayapasse ida’nti cintetvā yathācintitena",
  "atk-abh01a4:48_5": "kamena sesacittarūpanipphādanaṁ hoti, evaṁ yaṁkiñci loke vicittaṁ sippajātaṁ sabbaṁ",
  "atk-abh01a4:48_6": "taṁ citteneva kariyati, evaṁ imāya karaṇavicittatāya tassa tassa cittassa nipphādakaṁ",
  "atk-abh01a4:48_7": "cittampi tatheva cittaṁ hoti. Yathācintitassa vā anavasesassa anipphajjanato tatopi",
  "atk-abh01a4:48_8": "cittameva cittataraṁ. Tenāha bhagavā –",
  "atk-abh01a4:49_0": "‘‘Diṭṭhaṁ vo, bhikkhave, caraṇaṁ nāma cittanti? ‘Evaṁ, bhante’. Tampi kho, bhikkhave,",
  "atk-abh01a4:49_1": "caraṇaṁ nāma cittaṁ citteneva cintitaṁ. Tenapi kho, bhikkhave, caraṇena cittena cittaṁyeva",
  "atk-abh01a4:49_2": "cittatara’’nti (saṁ. ni. 3.100).",
  "atk-abh01a4:50_0": "Tathā yadetaṁ devamanussanirayatiracchānabhedāsu gatīsu kammaliṅgasaññāvohārādibhedaṁ",
  "atk-abh01a4:50_1": "ajjhattikaṁ cittaṁ tampi cittakatameva. Kāyakammādibhedañhi dānasīlavihiṁsāsāṭheyyādinayappavattaṁ",
  "atk-abh01a4:50_2": "kusalākusalakammaṁ cittanipphāditaṁ kammanānattaṁ. Kammanānatteneva ca tāsu tāsu",
  "atk-abh01a4:50_3": "gatīsu hatthapādakaṇṇaudaragīvāmukhādisaṇṭhānabhinnaṁ liṅganānattaṁ. Liṅganānattato",
  "atk-abh01a4:50_4": "yathāgahitasaṇṭhānavasena ‘ayaṁ itthī ayaṁ puriso’ti uppajjamānāya saññāya saññānānattaṁ.",
  "atk-abh01a4:50_5": "Saññānānattato saññānurūpena ‘itthī’ti vā ‘puriso’ti vā voharantānaṁ vohāranānattaṁ.",
  "atk-abh01a4:50_6": "Vohāranānattavasena pana yasmā ‘itthī bhavissāmi puriso bhavissāmi, khattiyo bhavissāmi",
  "atk-abh01a4:50_7": "brāhmaṇo bhavissāmī’ti evaṁ tassa tassa attabhāvassa janakaṁ kammaṁ karīyati, tasmā",
  "atk-abh01a4:50_8": "vohāranānattato kammanānattaṁ. Taṁ panetaṁ kammanānattaṁ yathāpatthitaṁ bhavaṁ nibbattentaṁ",
  "atk-abh01a4:50_9": "yasmā gativasena nibbatteti tasmā kammanānattato gatinānattaṁ. Kammanānatteneva ca",
  "atk-abh01a4:50_10": "tesaṁ tesaṁ sattānaṁ tassā tassā gatiyā apādakadvipādakāditā, tassā tassā upapattiyā",
  "atk-abh01a4:50_11": "uccanīcāditā, tasmiṁ tasmiṁ attabhāve suvaṇṇadubbaṇṇāditā, lokadhammesu lābhālābhāditā",
  "atk-abh01a4:50_12": "ca paññāyati. Tasmā sabbametaṁ devamanussanirayatiracchānabhedāsu gatīsu kammaliṅgasaññāvohārādibhedaṁ",
  "atk-abh01a4:50_13": "ajjhattikaṁ cittaṁ citteneva katanti veditabbaṁ. Svāyamattho imassa saṅgītianāruḷhassa",
  "atk-abh01a4:50_14": "suttassa vasena veditabbo. Vuttañhetaṁ –",
  "atk-abh01a4:51_0": "‘‘Kammanānattaputhuttappabhedavavatthānavasena liṅganānattaputhuttappabhedavavatthānaṁ",
  "atk-abh01a4:51_1": "bhavati, liṅganānattaputhuttappabhedavavatthānavasena saññānānattaputhuttappabhedavavatthānaṁ",
  "atk-abh01a4:51_2": "bhavati, saññānānattaputhuttappabhedavavatthānavasena vohāranānattaputhuttappabhedavavatthānaṁ",
  "atk-abh01a4:51_3": "bhavati, vohāranānattaputhuttappabhedavavatthānavasena kammanānattaputhuttappabhedavavatthānaṁ",
  "atk-abh01a4:51_4": "bhavati. Kammanānākaraṇaṁ paṭicca sattānaṁ gatiyā nānākaraṇaṁ paññāyati – apadā dvipadā",
  "atk-abh01a4:51_5": "catuppadā bahuppadā, rūpino arūpino, saññino asaññino nevasaññīnāsaññino. Kammanānākaraṇaṁ",
  "atk-abh01a4:51_6": "paṭicca sattānaṁ upapattiyā nānākaraṇaṁ paññāyati – uccanīcatā hīnapaṇītatā sugataduggatatā.",
  "atk-abh01a4:51_7": "Kammanānākaraṇaṁ paṭicca sattānaṁ attabhāve nānākaraṇaṁ paññāyati – suvaṇṇadubbaṇṇatā",
  "atk-abh01a4:51_8": "sujātadujjātatā susaṇṭhitadussaṇṭhitatā. Kammanānākaraṇaṁ paṭicca sattānaṁ lokadhamme",
  "atk-abh01a4:51_9": "nānākaraṇaṁ paññāyati – lābhālābhe yasāyase nindāpasaṁsāyaṁ sukhadukkhe’’ti.",
  "atk-abh01a4:52": "Aparampi vuttaṁ –",
  "atk-abh01a4:53": "Kammato liṅgato ceva, liṅgasaññā pavattare;",
  "atk-abh01a4:54": "Saññāto bhedaṁ gacchanti, itthāyaṁ purisoti vā.",
  "atk-abh01a4:55": "‘‘Kammunā vattate loko, kammunā vattate pajā;",
  "atk-abh01a4:56": "Kammanibandhanā sattā, rathassāṇīva yāyato’’. (ma. ni. 2.460; su. ni. 659);",
  "atk-abh01a4:57": "Kammena kittiṁ labhate pasaṁsaṁ,",
  "atk-abh01a4:58": "Kammena jāniñca vadhañca bandhaṁ;",
  "atk-abh01a4:59": "Taṁ kammanānākaraṇaṁ viditvā,",
  "atk-abh01a4:60": "Kasmā vade natthi kammanti loke. (kathā. 785);",
  "atk-abh01a4:61": "‘‘Kammassakā māṇava sattā kammadāyādā kammayonī kammabandhū kammapaṭisaraṇā; kammaṁ satte vibhajati yadidaṁ hīnappaṇītatāyā’’ti (ma. ni. 3.289).",
  "atk-abh01a4:62_0": "Evaṁ imāya karaṇacittatāyapi cittassa cittatā veditabbā. Sabbānipi hi etāni vicitrāni",
  "atk-abh01a4:62_1": "citteneva katāni. Aladdhokāsassa pana cittassa yaṁ vā pana avasesapaccayavikalaṁ",
  "atk-abh01a4:62_2": "tassa ekaccacittakaraṇābhāvato yadetaṁ cittena kataṁ ajjhattikaṁ cittaṁ vuttaṁ, tatopi",
  "atk-abh01a4:62_3": "cittameva cittataraṁ. Tenāha bhagavā –",
  "atk-abh01a4:63_0": "‘‘Nāhaṁ, bhikkhave, aññaṁ ekanikāyampi samanupassāmi evaṁ cittaṁ yathayidaṁ, bhikkhave,",
  "atk-abh01a4:63_1": "tiracchānagatā pāṇā… tehipi kho, bhikkhave, tiracchānagatehi pāṇehi cittaṁyeva cittatara’’nti (saṁ. ni. 3.100).",
  "atk-abh01a4:64_0": "Uppannaṁ hotīti ettha vattamānabhūtāpagatokāsakatabhūmiladdhavasena uppannaṁ nāma",
  "atk-abh01a4:64_1": "anekappabhedaṁ. Tattha sabbampi uppādajarābhaṅgasamaṅgīsaṅkhātaṁ vattamānuppannaṁ",
  "atk-abh01a4:64_2": "nāma. Ārammaṇarasaṁ anubhavitvā niruddhaṁ, anubhūtāpagatasaṅkhātaṁ kusalākusalaṁ",
  "atk-abh01a4:64_3": ", uppādādittayaṁ anuppatvā niruddhaṁ, bhūtāpagatasaṅkhātaṁ, sesasaṅkhatañca bhūtāpagatuppannaṁ",
  "atk-abh01a4:64_4": "nāma. ‘‘Yānissa tāni pubbe katāni kammānī’’ti (ma. ni. 3.248) evamādinā nayena vuttaṁ",
  "atk-abh01a4:64_5": "kammaṁ atītampi samānaṁ, aññaṁ vipākaṁ paṭibāhitvā attano vipākassokāsaṁ katvā ṭhitattā,",
  "atk-abh01a4:64_6": "tathā katokāsañca vipākaṁ anuppannampi samānaṁ evaṁ kate okāse ekantena uppajjanato",
  "atk-abh01a4:64_7": "okāsakatuppannaṁ nāma. Tāsu tāsu bhūmīsu asamūhataṁ akusalaṁ bhūmiladdhuppannaṁ nāma.",
  "atk-abh01a4:64_8": "Ettha ca bhūmiyā bhūmiladdhassa ca nānattaṁ veditabbaṁ. Bhūmīti vipassanāya ārammaṇabhūtā",
  "atk-abh01a4:64_9": "tebhūmakā pañcakkhandhā. Bhūmiladdhaṁ nāma tesu khandhesu uppattārahaṁ kilesajātaṁ.",
  "atk-abh01a4:64_10": "Tena hesā bhūmi laddhā nāma hoti, tasmā bhūmiladdhanti vuccati. Evametesu catūsu",
  "atk-abh01a4:64_11": "uppannesu idha ‘vattamānuppannaṁ’ adhippetaṁ.",
  "atk-abh01a4:65_0": "Tatrāyaṁ vacanattho – pubbantato uddhaṁ uppādādiabhimukhaṁ pannanti uppannaṁ. ‘Uppanna’-saddo",
  "atk-abh01a4:65_1": "panesa atīte paṭiladdhe samuṭṭhite avikkhambhite asamucchinne khaṇattayagateti anekesu",
  "atk-abh01a4:65_2": "atthesu dissati. Ayañhi ‘‘tena kho pana, bhikkhave, samayena kakusandho bhagavā arahaṁ",
  "atk-abh01a4:65_3": "sammāsambuddho loke uppanno’’ti (saṁ. ni. 2.143) ettha atīte āgato. ‘‘Āyasmato ānandassa",
  "atk-abh01a4:65_4": "atirekacīvaraṁ uppannaṁ hotī’’ti (pārā. 461) ettha paṭiladdhe. ‘‘Seyyathāpi, bhikkhave,",
  "atk-abh01a4:65_5": "uppannaṁ mahāmeghaṁ tamenaṁ mahāvāto antarāyeva antaradhāpetī’’ti (saṁ. ni. 5.157)",
  "atk-abh01a4:65_6": "ettha samuṭṭhite. ‘‘Uppannaṁ gamiyacittaṁ duppaṭivinodanīyaṁ (a. ni. 5.160; pari.",
  "atk-abh01a4:65_7": "325); uppannuppanne pāpake akusale dhamme ṭhānaso antaradhāpetī’’ti (pārā. 165) ettha",
  "atk-abh01a4:65_8": "avikkhambhite. ‘‘Ariyaṁ aṭṭhaṅgikaṁ maggaṁ bhāvento bahulīkaronto uppannuppanne pāpake",
  "atk-abh01a4:65_9": "akusale dhamme ṭhānaso antarāyeva antaradhāpetī’’ti (saṁ. ni. 5.156-157) ettha asamucchinne.",
  "atk-abh01a4:65_10": "‘‘Uppajjamānaṁ uppannanti? Āmantā’’ti (yama. 2.cittayamaka.81) ettha khaṇattayagate.",
  "atk-abh01a4:65_11": "Svāyamidhāpi khaṇattayagateva daṭṭhabbo. Tasmā ‘uppannaṁ hotī’ti ettha khaṇattayagataṁ",
  "atk-abh01a4:65_12": "hoti, vattamānaṁ hoti, paccuppannaṁ hotīti. Ayaṁ saṅkhepattho.",
  "atk-abh01a4:66_0": "Cittaṁ uppannaṁ hotīti cetaṁ desanāsīsameva. Na pana cittaṁ ekakameva uppajjati.",
  "atk-abh01a4:66_1": "Tasmā yathā rājā āgatoti vutte na parisaṁ pahāya ekakova āgato, rājaparisāya pana",
  "atk-abh01a4:66_2": "saddhiṁyeva āgatoti paññāyati , evamidampi paropaṇṇāsakusaladhammehi saddhiṁyeva",
  "atk-abh01a4:66_3": "uppannanti veditabbaṁ. Pubbaṅgamaṭṭhena pana ‘‘cittaṁ uppannaṁ hoti’’cceva vuttaṁ.",
  "atk-abh01a4:67_0": "Lokiyadhammañhi patvā cittaṁ jeṭṭhakaṁ cittaṁ dhuraṁ cittaṁ pubbaṅgamaṁ hoti. Lokuttaradhammaṁ",
  "atk-abh01a4:67_1": "patvā paññā jeṭṭhikā paññā dhurā paññā pubbaṅgamā. Teneva bhagavā vinayapariyāyaṁ",
  "atk-abh01a4:67_2": "patvā pañhaṁ pucchanto ‘kiṁphassosi, kiṁvedanosi, kiṁsaññosi, kiṁcetanosī’ti apucchitvā",
  "atk-abh01a4:67_3": "‘‘kiṁcitto tvaṁ bhikkhū’’ti cittameva dhuraṁ katvā pucchati. ‘‘Atheyyacitto ahaṁ",
  "atk-abh01a4:67_4": "bhagavā’’ti ca vutte ‘anāpatti atheyyaphassassā’tiādīni avatvā ‘‘anāpatti bhikkhu",
  "atk-abh01a4:67_5": "atheyyacittassā’’ti vadati.",
  "atk-abh01a4:68_0": "Na kevalañca vinayapariyāyaṁ, aññampi lokiyadesanaṁ desento cittameva dhuraṁ katvā",
  "atk-abh01a4:68_1": "deseti. Yathāha – ‘‘ye keci, bhikkhave, dhammā akusalā akusalabhāgiyā akusalapakkhikā",
  "atk-abh01a4:68_2": "sabbete manopubbaṅgamā. Mano tesaṁ dhammānaṁ paṭhamaṁ uppajjati’’ (a. ni. 1.56).",
  "atk-abh01a4:69": "‘‘Manopubbaṅgamā dhammā, manoseṭṭhā manomayā;",
  "atk-abh01a4:70": "Manasā ce paduṭṭhena, bhāsati vā karoti vā;",
  "atk-abh01a4:71": "Tato naṁ dukkhamanveti, cakkaṁva vahato padaṁ.",
  "atk-abh01a4:72": "‘‘Manopubbaṅgamā dhammā, manoseṭṭhā manomayā;",
  "atk-abh01a4:73": "Manasā ce pasannena, bhāsati vā karoti vā;",
  "atk-abh01a4:74": "Tato naṁ sukhamanveti, chāyāva anapāyinī’’. (dha. pa. 1,2);",
  "atk-abh01a4:75": "‘‘Cittena nīyati loko, cittena parikassati;",
  "atk-abh01a4:76": "Cittassa ekadhammassa, sabbeva vasamanvagū’’. (saṁ. ni. 1.62);",
  "atk-abh01a4:77": "‘‘Cittasaṁkilesā, bhikkhave, sattā saṁkilissanti cittavodānā visujjhanti’’ (saṁ. ni. 3.100);",
  "atk-abh01a4:78": "‘‘Pabhassaramidaṁ, bhikkhave, cittaṁ, tañca kho āgantukehi upakkilesehi upakkiliṭṭhaṁ’’ (a. ni. 1.49);",
  "atk-abh01a4:79_0": "‘‘Citte , gahapati, arakkhite kāyakammampi arakkhitaṁ hoti, vacīkammampi arakkhitaṁ",
  "atk-abh01a4:79_1": "hoti, manokammampi arakkhitaṁ hoti; citte, gahapati, rakkhite…pe… citte, gahapati,",
  "atk-abh01a4:79_2": "byāpanne…pe… citte, gahapati, abyāpanne…pe… citte, gahapati, avassute…pe… citte,",
  "atk-abh01a4:79_3": "gahapati, anavassute kāyakammampi anavassutaṁ hoti, vacīkammampi anavassutaṁ hoti,",
  "atk-abh01a4:79_4": "manokammampi anavassutaṁ hotī’’ti (a. ni. 3.110).",
  "atk-abh01a4:80_0": "Evaṁ lokiyadhammaṁ patvā cittaṁ jeṭṭhakaṁ hoti, cittaṁ dhuraṁ hoti, cittaṁ pubbaṅgamaṁ",
  "atk-abh01a4:80_1": "hotīti veditabbaṁ. Imesu pana suttesu ekaṁ vā dve vā aggahetvā suttānurakkhaṇatthāya",
  "atk-abh01a4:80_2": "sabbānipi gahitānīti veditabbāni.",
  "atk-abh01a4:81_0": "Lokuttaradhammaṁ pucchanto pana ‘kataraphassaṁ adhigatosi, kataravedanaṁ katarasaññaṁ",
  "atk-abh01a4:81_1": "kataracetanaṁ kataracitta’nti apucchitvā, ‘katarapaññaṁ tvaṁ bhikkhu adhigato’si,",
  "atk-abh01a4:81_2": "‘kiṁ paṭhamaṁ maggapaññaṁ, udāhu dutiyaṁ…pe… tatiyaṁ…pe… catutthaṁ maggapaññaṁ adhigato’ti",
  "atk-abh01a4:81_3": "paññaṁ jeṭṭhikaṁ paññaṁ dhuraṁ katvā pucchati. Paññuttarā sabbe kusalā dhammā na",
  "atk-abh01a4:81_4": "parihāyanti. Paññā pana kimatthiyā (ma. ni. 1.451)? ‘‘Paññavato, bhikkhave, ariyasāvakassa",
  "atk-abh01a4:81_5": "tadanvayā saddhā saṇṭhāti, tadanvayaṁ vīriyaṁ saṇṭhāti, tadanvayā sati saṇṭhāti,",
  "atk-abh01a4:81_6": "tadanvayo samādhi saṇṭhātī’’ti (saṁ. ni. 5.515) evamādīni panettha suttāni daṭṭhabbāni.",
  "atk-abh01a4:81_7": "Iti lokuttaradhammaṁ patvā paññā jeṭṭhikā hoti paññā dhurā paññā pubbaṅgamāti veditabbā.",
  "atk-abh01a4:81_8": "Ayaṁ pana lokiyadesanā. Tasmā cittaṁ dhuraṁ katvā desento ‘‘cittaṁ uppannaṁ hotī’’ti āha.",
  "atk-abh01a4:82_0": "Somanassasahagatanti sātamadhuravedayitasaṅkhātena somanassena saha ekuppādādibhāvaṁ",
  "atk-abh01a4:82_1": "gataṁ. Ayaṁ pana ‘sahagata’-saddo tabbhāve vokiṇṇe nissaye ārammaṇe saṁsaṭṭheti imesu",
  "atk-abh01a4:82_2": "atthesu dissati. Tattha ‘‘yāyaṁ taṇhā ponobbhavikā nandirāgasahagatā’’ti (vibha.",
  "atk-abh01a4:82_3": "203) tabbhāve veditabbo; nandirāgabhūtāti attho. ‘‘Yā, bhikkhave, vīmaṁsā kosajjasahagatā",
  "atk-abh01a4:82_4": "kosajjasampayuttā’’ti (saṁ. ni. 5.832) vokiṇṇe veditabbo; antarantarā uppajjamānena",
  "atk-abh01a4:82_5": "kosajjena vokiṇṇāti ayamettha attho. ‘‘Aṭṭhikasaññāsahagataṁ satisambojjhaṅgaṁ bhāvetī’’ti",
  "atk-abh01a4:82_6": "(saṁ. ni. 5.238) nissaye veditabbo; aṭṭhikasaññaṁ nissāya aṭṭhikasaññaṁ bhāvetvā",
  "atk-abh01a4:82_7": "paṭiladdhanti attho. ‘‘Lābhī hoti rūpasahagatānaṁ vā samāpattīnaṁ arūpasahagatānaṁ",
  "atk-abh01a4:82_8": "vā’’ti (pu. pa. 3-5) ārammaṇe; veditabbo rūpārūpārammaṇānanti attho. ‘‘Idaṁ sukhaṁ",
  "atk-abh01a4:82_9": "imāya pītiyā sahagataṁ hoti sahajātaṁ saṁsaṭṭhaṁ sampayutta’’nti (vibha. 578) saṁsaṭṭhe.",
  "atk-abh01a4:82_10": "Imasmimpi pade ayamevattho adhippeto. Somanassasaṁsaṭṭhañhi idha somanassasahagatanti vuttaṁ.",
  "atk-abh01a4:83_0": "‘Saṁsaṭṭha’-saddopi cesa sadise avassute mittasanthave sahajāteti bahūsu atthesu",
  "atk-abh01a4:83_1": "dissati. Ayañhi ‘‘kise thūle vivajjetvā saṁsaṭṭhā yojitā hayā’’ti (jā. 2.22.70) ettha",
  "atk-abh01a4:83_2": "sadise āgato. ‘‘Saṁsaṭṭhāva tumhe ayye viharathā’’ti (pāci. 727) avassute. ‘‘Gihi",
  "atk-abh01a4:83_3": "saṁsaṭṭho viharatī’’ti (saṁ. ni. 3.3) mittasanthave. ‘‘Idaṁ sukhaṁ imāya pītiyā sahagataṁ",
  "atk-abh01a4:83_4": "hoti sahajātaṁ saṁsaṭṭhaṁ sampayutta’’nti sahajāte. Idhāpi sahajāte adhippeto. Tattha",
  "atk-abh01a4:83_5": "‘sahagataṁ’ asahajātaṁ asaṁsaṭṭhaṁ asampayuttaṁ nāma natthi. Sahajātaṁ pana saṁsaṭṭhaṁ",
  "atk-abh01a4:83_6": "sampayuttaṁ hotipi, na hotipi . Rūpārūpadhammesu hi ekato jātesu rūpaṁ arūpena sahajātaṁ",
  "atk-abh01a4:83_7": "hoti, na saṁsaṭṭhaṁ, na sampayuttaṁ; tathā arūpaṁ rūpena; rūpañca rūpena; arūpaṁ",
  "atk-abh01a4:83_8": "pana arūpena saddhiṁ niyamatova sahagataṁ sahajātaṁ saṁsaṭṭhaṁ sampayuttameva hotīti.",
  "atk-abh01a4:83_9": "Taṁ sandhāya vuttaṁ ‘somanassasahagata’nti.",
  "atk-abh01a4:84_0": "Ñāṇasampayuttanti ñāṇena sampayuttaṁ, samaṁ ekuppādādippakārehi yuttanti attho. Yaṁ",
  "atk-abh01a4:84_1": "panettha vattabbaṁ siyā taṁ mātikāvaṇṇanāya vedanāttike vuttanayameva. Tasmā ekuppādā",
  "atk-abh01a4:84_2": "ekanirodhā ekavatthukā ekārammaṇāti iminā lakkhaṇenetaṁ sampayuttanti veditabbaṁ.",
  "atk-abh01a4:84_3": "Ukkaṭṭhaniddeso cesa. Arūpe pana vināpi ekavatthukabhāvaṁ sampayogo labbhati.",
  "atk-abh01a4:85_0": "Ettāvatā kiṁ kathitaṁ? Kāmāvacarakusalesu somanassasahagataṁ tihetukaṁ ñāṇasampayuttaṁ",
  "atk-abh01a4:85_1": "asaṅkhārikaṁ mahācittaṁ kathitaṁ. ‘‘Katame dhammā kusalā’’ti hi aniyamitapucchāya",
  "atk-abh01a4:85_2": "catubhūmakakusalaṁ gahitaṁ. ‘Kāmāvacaraṁ kusalaṁ cittaṁ uppannaṁ hotī’ti vacanena",
  "atk-abh01a4:85_3": "pana tebhūmakaṁ kusalaṁ pariccajitvā, aṭṭhavidhaṁ kāmāvacarakusalameva gahitaṁ. ‘Somanassasahagata’nti",
  "atk-abh01a4:85_4": "vacanena tato catubbidhaṁ upekkhāsahagataṁ pariccajitvā catubbidhaṁ somanassasahagatameva",
  "atk-abh01a4:85_5": "gahitaṁ. ‘Ñāṇasampayutta’nti vacanena tato duvidhaṁ ñāṇavippayuttaṁ pariccajitvā",
  "atk-abh01a4:85_6": "dve ñāṇasampayuttāneva gahitāni. Asaṅkhārikabhāvo pana anābhaṭṭhatāyeva na gahito.",
  "atk-abh01a4:85_7": "Kiñcāpi na gahito, parato pana ‘sasaṅkhārenā’ti vacanato idha ‘asaṅkhārenā’ti avuttepi",
  "atk-abh01a4:85_8": "asaṅkhārikabhāvo veditabbo. Sammāsambuddho hi āditova idaṁ mahācittaṁ bhājetvā dassetuṁ",
  "atk-abh01a4:85_9": "niyametvāva imaṁ desanaṁ ārabhīti evamettha sanniṭṭhānaṁ katanti veditabbaṁ.",
  "atk-abh01a4:86_0": "Idāni tameva cittaṁ ārammaṇato dassetuṁ rūpārammaṇaṁ vātiādimāha. Bhagavā hi arūpadhammaṁ",
  "atk-abh01a4:86_1": "dassento vatthunā vā dasseti, ārammaṇena vā, vatthārammaṇehi vā, sarasabhāvena vā.",
  "atk-abh01a4:86_2": "‘‘Cakkhusamphasso…pe… manosamphasso; cakkhusamphassajā vedanā…pe… manosamphassajā",
  "atk-abh01a4:86_3": "vedanā; cakkhuviññāṇaṁ…pe… manoviññāṇa’’ntiādīsu hi vatthunā arūpadhammā dassitā.",
  "atk-abh01a4:86_4": "‘‘Rūpasaññā…pe… dhammasaññā, rūpasañcetanā…pe… dhammasañcetanā’’tiādīsu ārammaṇena.",
  "atk-abh01a4:86_5": "‘‘Cakkhuñca paṭicca rūpe ca uppajjati cakkhuviññāṇaṁ, tiṇṇaṁ saṅgati phasso…pe… manañca",
  "atk-abh01a4:86_6": "paṭicca dhamme ca uppajjati manoviññāṇaṁ, tiṇṇaṁ saṅgati phasso’’tiādīsu (saṁ. ni.",
  "atk-abh01a4:86_7": "4.60) vatthārammaṇehi. ‘‘Avijjāpaccayā , bhikkhave, saṅkhārā, saṅkhārapaccayā viññāṇa’’ntiādīsu",
  "atk-abh01a4:86_8": "(saṁ. ni. 2.1) sarasabhāvena arūpadhammā dassitā. Imasmiṁ pana ṭhāne ārammaṇena dassento",
  "atk-abh01a4:86_9": "‘rūpārammaṇaṁ’ vātiādimāha.",
  "atk-abh01a4:87_0": "Tattha catusamuṭṭhānaṁ atītānāgatapaccuppannaṁ rūpameva rūpārammaṇaṁ. Dvisamuṭṭhāno",
  "atk-abh01a4:87_1": "atītānāgatapaccuppanno saddova saddārammaṇaṁ. Catusamuṭṭhāno atītānāgatapaccuppanno",
  "atk-abh01a4:87_2": "gandhova gandhārammaṇaṁ. Catusamuṭṭhāno atītānāgatapaccuppanno rasova rasārammaṇaṁ.",
  "atk-abh01a4:87_3": "Catusamuṭṭhānaṁ atītānāgatapaccuppannaṁ phoṭṭhabbameva phoṭṭhabbārammaṇaṁ. Ekasamuṭṭhānā",
  "atk-abh01a4:87_4": "dvisamuṭṭhānā tisamuṭṭhānā catusamuṭṭhānā nakutocisamuṭṭhānā atītānāgatapaccuppannā",
  "atk-abh01a4:87_5": "cittacetasikā, tathā navattabbā ca, vuttāvasesā cittagocarasaṅkhātā dhammāyeva dhammārammaṇaṁ.",
  "atk-abh01a4:87_6": "Ye pana anāpāthagatā rūpādayopi dhammārammaṇamicceva vadanti te iminā suttena paṭikkhipitabbā. Vuttañhetaṁ –",
  "atk-abh01a4:88_0": "‘‘Imesaṁ kho, āvuso, pañcannaṁ indriyānaṁ nānāvisayānaṁ nānāgocarānaṁ na aññamaññassa",
  "atk-abh01a4:88_1": "gocaravisayaṁ paccanubhontānaṁ mano paṭisaraṇaṁ mano nesaṁ gocaravisayaṁ paccanubhotī’’ti (ma. ni. 1.455).",
  "atk-abh01a4:89_0": "Etesañhi rūpārammaṇādīni gocaravisayo nāma. Tāni manena paccanubhaviyamānānipi rūpārammaṇādīniyevāti",
  "atk-abh01a4:89_1": "ayamattho siddho hoti. Dibbacakkhuñāṇādīnañca rūpādiārammaṇattāpi ayamattho siddhoyeva",
  "atk-abh01a4:89_2": "hoti. Anāpāthagatāneva hi rūpārammaṇādīni dibbacakkhuādīnaṁ ārammaṇāni, na ca tāni",
  "atk-abh01a4:89_3": "dhammārammaṇāni bhavantīti vuttanayeneva ārammaṇavavatthānaṁ veditabbaṁ.",
  "atk-abh01a4:90_0": "Tattha ekekaṁ ārammaṇaṁ dvīsu dvīsu dvāresu āpāthamāgacchati. Rūpārammaṇañhi cakkhupasādaṁ",
  "atk-abh01a4:90_1": "ghaṭṭetvā taṅkhaṇaññeva manodvāre āpāthamāgacchati; bhavaṅgacalanassa paccayo hotīti",
  "atk-abh01a4:90_2": "attho. Saddagandharasaphoṭṭhabbārammaṇesupi eseva nayo. Yathā hi sakuṇo ākāsenāgantvā",
  "atk-abh01a4:90_3": "rukkhagge nilīyamānova rukkhasākhañca ghaṭṭeti, chāyā cassa pathaviyaṁ paṭihaññati",
  "atk-abh01a4:90_4": "sākhāghaṭṭanachāyāpharaṇāni apubbaṁ acarimaṁ ekakkhaṇeyeva bhavanti, evaṁ paccuppannarūpādīnaṁ",
  "atk-abh01a4:90_5": "cakkhupasādādighaṭṭanañca bhavaṅgacalanasamatthatāya manodvāre āpāthagamanañca apubbaṁ",
  "atk-abh01a4:90_6": "acarimaṁ ekakkhaṇeyeva hoti. Tato bhavaṅgaṁ vicchinditvā cakkhudvārādīsu uppannānaṁ",
  "atk-abh01a4:90_7": "āvajjanādīnaṁ voṭṭhabbanapariyosānānaṁ anantarā tesaṁ ārammaṇānaṁ aññatarasmiṁ idaṁ",
  "atk-abh01a4:90_8": "mahācittaṁ uppajjati.",
  "atk-abh01a4:91_0": "Suddhamanodvāre pana pasādaghaṭṭanakiccaṁ natthi. Pakatiyā diṭṭhasutaghāyitasāyitaphuṭṭhavaseneva",
  "atk-abh01a4:91_1": "etāni ārammaṇāni āpāthamāgacchanti. Kathaṁ? Idhekacco katasudhākammaṁ haritālamanosilādivaṇṇavicittaṁ",
  "atk-abh01a4:91_2": "paggahitanānappakāradhajapaṭākaṁ mālādāmavinaddhaṁ dīpamālāparikkhittaṁ atimanoramāya",
  "atk-abh01a4:91_3": "siriyā virocamānaṁ alaṅkatapaṭiyattaṁ mahācetiyaṁ padakkhiṇaṁ katvā soḷasasu pādapiṭṭhikāsu",
  "atk-abh01a4:91_4": "pañcapatiṭṭhitena vanditvā añjaliṁ paggayha ullokento buddhārammaṇaṁ pītiṁ gahetvā",
  "atk-abh01a4:91_5": "tiṭṭhati. Tassa evaṁ cetiyaṁ passitvā buddhārammaṇaṁ pītiṁ nibbattetvā aparabhāge",
  "atk-abh01a4:91_6": "yattha katthaci gatassa rattiṭṭhānadivāṭṭhānesu nisinnassa āvajjamānassa alaṅkatapaṭiyattaṁ",
  "atk-abh01a4:91_7": "mahācetiyaṁ cakkhudvāre āpāthamāgatasadisameva hoti, padakkhiṇaṁ katvā cetiyavandanakālo",
  "atk-abh01a4:91_8": "viya hoti. Evaṁ tāva diṭṭhavasena rūpārammaṇaṁ āpāthamāgacchati.",
  "atk-abh01a4:92_0": "Madhurena pana sarena dhammakathikassa vā dhammaṁ kathentassa, sarabhāṇakassa vā",
  "atk-abh01a4:92_1": "sarena bhaṇantassa saddaṁ sutvā aparabhāge yattha katthaci nisīditvā āvajjamānassa",
  "atk-abh01a4:92_2": "dhammakathā vā sarabhaññaṁ vā sotadvāre āpāthamāgataṁ viya hoti, sādhukāraṁ datvā",
  "atk-abh01a4:92_3": "suṇanakālo viya hoti. Evaṁ sutavasena saddārammaṇaṁ āpāthamāgacchati.",
  "atk-abh01a4:93_0": "Sugandhaṁ pana gandhaṁ vā mālaṁ vā labhitvā āsane vā cetiye vā gandhārammaṇena cittena",
  "atk-abh01a4:93_1": "pūjaṁ katvā aparabhāge yattha katthaci nisīditvā āvajjamānassa taṁ gandhārammaṇaṁ",
  "atk-abh01a4:93_2": "ghānadvāre āpāthamāgataṁ viya hoti, pūjākaraṇakālo viya hoti. Evaṁ ghāyitavasena",
  "atk-abh01a4:93_3": "gandhārammaṇaṁ āpāthamāgacchati.",
  "atk-abh01a4:94_0": "Paṇītaṁ pana khādanīyaṁ vā bhojanīyaṁ vā sabrahmacārīhi saddhiṁ saṁvibhajitvā paribhuñjitvā",
  "atk-abh01a4:94_1": "aparabhāge yattha katthaci kudrūsakādibhojanaṁ labhitvā ‘asukakāle paṇītaṁ bhojanaṁ",
  "atk-abh01a4:94_2": "sabrahmacārīhi saddhiṁ saṁvibhajitvā paribhutta’nti āvajjamānassa taṁ rasārammaṇaṁ",
  "atk-abh01a4:94_3": "jivhādvāre āpāthamāgataṁ viya hoti, paribhuñjanakālo viya hoti. Evaṁ sāyitavasena",
  "atk-abh01a4:94_4": "rasārammaṇaṁ āpāthamāgacchati.",
  "atk-abh01a4:95_0": "Mudukaṁ pana sukhasamphassaṁ mañcaṁ vā pīṭhaṁ vā attharaṇapāpuraṇaṁ vā paribhuñjitvā",
  "atk-abh01a4:95_1": "aparabhāge yattha katthaci dukkhaseyyaṁ kappetvā ‘asukakāle me mudukaṁ mañcapīṭhaṁ",
  "atk-abh01a4:95_2": "attharaṇapāvuraṇaṁ paribhutta’nti āvajjamānassa taṁ phoṭṭhabbārammaṇaṁ kāyadvāre",
  "atk-abh01a4:95_3": "āpāthamāgataṁ viya hoti. Sukhasamphassaṁ vedayitakālo viya hoti. Evaṁ phuṭṭhavasena",
  "atk-abh01a4:95_4": "phoṭṭhabbārammaṇaṁ āpāthamāgacchati. Evaṁ suddhamanodvāre pasādaghaṭṭanakiccaṁ natthi.",
  "atk-abh01a4:95_5": "Pakatiyā diṭṭhasutaghāyitasāyitaphuṭṭhavaseneva etāni ārammaṇāni āpāthamāgacchantīti veditabbāni.",
  "atk-abh01a4:96_0": "Idāni pakatiyā diṭṭhādīnaṁ vasena āpāthagamane ayamaparopi aṭṭhakathāmuttako nayo",
  "atk-abh01a4:96_1": "hoti. Diṭṭhaṁ sutaṁ ubhayasambandhanti ime tāva diṭṭhādayo veditabbā. Tattha ‘diṭṭhaṁ’",
  "atk-abh01a4:96_2": "nāma pañcadvāravasena gahitapubbaṁ. ‘Suta’nti paccakkhato adisvā anussavavasena gahitā",
  "atk-abh01a4:96_3": "rūpādayova. Tehi dvīhipi sambandhaṁ ‘ubhayasambandhaṁ’ nāma. Iti imesampi diṭṭhādīnaṁ",
  "atk-abh01a4:96_4": "vasena etāni manodvāre āpāthamāgacchantīti veditabbāni. Tattha diṭṭhavasena tāva",
  "atk-abh01a4:96_5": "āpāthagamanaṁ heṭṭhā pañcahi nayehi vuttameva.",
  "atk-abh01a4:97_0": "Ekacco pana suṇāti – ‘bhagavato puññātisayanibbattaṁ evarūpaṁ nāma rūpaṁ, atimadhuro",
  "atk-abh01a4:97_1": "saddo, kismiñci padese kesañci pupphānaṁ atimanuñño gandho, kesañci phalānaṁ atimadhuro",
  "atk-abh01a4:97_2": "raso, kesañci pāvuraṇādīnaṁ atisukho samphasso’ti. Tassa, cakkhupasādādighaṭṭanaṁ",
  "atk-abh01a4:97_3": "vinā, sutamattāneva tāni manodvāre āpāthamāgacchanti. Athassa taṁ cittaṁ tasmiṁ rūpe",
  "atk-abh01a4:97_4": "vā sadde vā pasādavasena gandhādīsu ariyānaṁ dātukāmatāvasena aññehi dinnesu anumodanāvasena",
  "atk-abh01a4:97_5": "vā pavattati. Evaṁ sutavasena etāni manodvāre āpāthamāgacchanti.",
  "atk-abh01a4:98_0": "Aparena pana yathāvuttāni rūpādīni diṭṭhāni vā sutāni vā honti. Tassa ‘īdisaṁ rūpaṁ",
  "atk-abh01a4:98_1": "āyatiṁ uppajjanakabuddhassāpi bhavissatī’tiādinā nayena cakkhupasādādighaṭṭanaṁ vinā",
  "atk-abh01a4:98_2": "diṭṭhasutasambandheneva tāni manodvāre āpāthamāgacchanti. Athassa heṭṭhā vuttanayeneva",
  "atk-abh01a4:98_3": "tesu aññatarārammaṇaṁ idaṁ mahācittaṁ pavattati. Evaṁ ubhayasambandhavasena etāni",
  "atk-abh01a4:98_4": "manodvāre āpāthamāgacchanti.",
  "atk-abh01a4:99_0": "Idampi ca mukhamattameva. Saddhāruciākāraparivitakkadiṭṭhinijjhānakkhantiādīnaṁ pana",
  "atk-abh01a4:99_1": "vasena vitthārato etesaṁ manodvāre āpāthagamanaṁ veditabbameva. Yasmā pana evaṁ āpāthaṁ",
  "atk-abh01a4:99_2": "āgacchantāni bhūtānipi honti abhūtānipi, tasmā ayaṁ nayo aṭṭhakathāyaṁ na gahito.",
  "atk-abh01a4:99_3": "Evaṁ ekekārammaṇaṁ javanaṁ dvīsu dvīsu dvāresu uppajjatīti veditabbaṁ. Rūpārammaṇañhi",
  "atk-abh01a4:99_4": "javanaṁ cakkhudvārepi uppajjati manodvārepi. Saddādiārammaṇesupi eseva nayo.",
  "atk-abh01a4:100_0": "Tattha manodvāre uppajjamānaṁ rūpārammaṇaṁ javanaṁ dānamayaṁ sīlamayaṁ bhāvanāmayanti",
  "atk-abh01a4:100_1": "tividhaṁ hoti . Tesu ekekaṁ kāyakammaṁ vacīkammaṁ manokammanti tividhameva hoti.",
  "atk-abh01a4:100_2": "Saddagandharasaphoṭṭhabbadhammārammaṇesupi eseva nayo.",
  "atk-abh01a4:101_0": "Tattha rūpaṁ tāva ārammaṇaṁ katvā uppajjamānaṁ etaṁ mahākusalacittaṁ nīlapītalohitodātavaṇṇesu",
  "atk-abh01a4:101_1": "pupphavatthadhātūsu aññataraṁ subhanimittasaṅkhātaṁ iṭṭhaṁ kantaṁ manāpaṁ rajanīyaṁ",
  "atk-abh01a4:101_2": "vaṇṇaṁ ārammaṇaṁ katvā uppajjati. Nanu cetaṁ iṭṭhārammaṇaṁ lobhassa vatthu? Kathaṁ",
  "atk-abh01a4:101_3": "etaṁ cittaṁ kusalaṁ nāma jātanti? Niyamitavasena pariṇāmitavasena samudācāravasena",
  "atk-abh01a4:101_4": "ābhujitavasenāti. Yassa hi ‘kusalameva mayā kattabba’nti kusalakaraṇe cittaṁ niyamitaṁ",
  "atk-abh01a4:101_5": "hoti, akusalappavattito nivattetvā kusalakaraṇeyeva pariṇāmitaṁ, abhiṇhakaraṇena",
  "atk-abh01a4:101_6": "kusalasamudācāreneva samudācaritaṁ, patirūpadesavāsasappurisūpanissayasaddhammasavanapubbekatapuññatādīhi",
  "atk-abh01a4:101_7": "ca upanissayehi yoniso ca ābhogo pavattati, tassa iminā niyamitavasena pariṇāmitavasena",
  "atk-abh01a4:101_8": "samudācāravasena ābhujitavasena ca kusalaṁ nāma jātaṁ hoti.",
  "atk-abh01a4:102_0": "Ārammaṇavasena panettha somanassasahagatabhāvo veditabbo. Iṭṭhārammaṇasmiñhi uppannattā",
  "atk-abh01a4:102_1": "etaṁ somanassasahagataṁ jātaṁ. Saddhābahulatādīnipettha kāraṇāniyeva. Assaddhānañhi",
  "atk-abh01a4:102_2": "micchādiṭṭhīnañca ekantaiṭṭhārammaṇabhūtaṁ tathāgatarūpampi disvā somanassaṁ nuppajjati.",
  "atk-abh01a4:102_3": "Ye ca kusalappavattiyaṁ ānisaṁsaṁ na passanti tesaṁ parehi ussāhitānaṁ kusalaṁ karontānampi",
  "atk-abh01a4:102_4": "somanassaṁ nuppajjati. Tasmā saddhābahulatā visuddhadiṭṭhitā ānisaṁsadassāvitāti.",
  "atk-abh01a4:102_5": "Evampettha somanassasahagatabhāvo veditabbo. Apica ekādasadhammā pītisambojjhaṅgassa",
  "atk-abh01a4:102_6": "uppādāya saṁvattanti – buddhānussati dhammānussati saṅghānussati sīlānussati cāgānussati",
  "atk-abh01a4:102_7": "devatānussati upasamānussati lūkhapuggalaparivajjanatā siniddhapuggalasevanatā pasādanīyasuttantapaccavekkhaṇatā",
  "atk-abh01a4:102_8": "tadadhimuttatāti . Imehipi kāraṇehettha somanassasahagatabhāvo veditabbo. Imesaṁ",
  "atk-abh01a4:102_9": "pana vitthāro bojjhaṅgavibhaṅge (vibha. aṭṭha. 367 bojjhaṅgapabbavaṇṇanā, 468-469) āvi bhavissati.",
  "atk-abh01a4:103_0": "Kammato, upapattito, indriyaparipākato, kilesadūrībhāvatoti imehi panettha kāraṇehi",
  "atk-abh01a4:103_1": "ñāṇasampayuttatā veditabbā. Yo hi paresaṁ dhammaṁ deseti anavajjāni sippāyatanakammāyatanavijjāṭṭhānāni",
  "atk-abh01a4:103_2": "sikkhāpeti dhammakathikaṁ sakkāraṁ katvā dhammaṁ kathāpeti, ‘āyatiṁ paññavā bhavissāmī’ti",
  "atk-abh01a4:103_3": "patthanaṁ paṭṭhapetvā nānappakāraṁ dānaṁ deti, tassa evarūpaṁ kammaṁ upanissāya kusalaṁ",
  "atk-abh01a4:103_4": "uppajjamānaṁ ñāṇasampayuttaṁ uppajjati. Abyāpajje loke uppannassa vāpi ‘‘tassa tattha",
  "atk-abh01a4:103_5": "sukhino dhammapadā pilavanti… dandho, bhikkhave, satuppādo, atha so satto khippaṁyeva",
  "atk-abh01a4:103_6": "visesagāmī hotī’’ti (a. ni. 4.191) iminā nayena upapattiṁ nissāyapi uppajjamānaṁ",
  "atk-abh01a4:103_7": "kusalaṁ ñāṇasampayuttaṁ uppajjati. Tathā indriyaparipākaṁ upagatānaṁ paññādasakappattānaṁ",
  "atk-abh01a4:103_8": "indriyaparipākaṁ nissāyapi kusalaṁ uppajjamānaṁ ñāṇasampayuttaṁ uppajjati. Yehi pana",
  "atk-abh01a4:103_9": "kilesā vikkhambhitā tesaṁ kilesadūrībhāvaṁ nissāyapi uppajjamānaṁ kusalaṁ ñāṇasampayuttaṁ",
  "atk-abh01a4:103_10": "uppajjati. Vuttampi cetaṁ –",
  "atk-abh01a4:104": "‘‘Yogā ve jāyatī bhūri, ayogā bhūrisaṅkhayo’’ti (dha. pa. 282).",
  "atk-abh01a4:105": "Evaṁ kammato upapattito indriyaparipākato kilesadūrībhāvatoti imehi kāraṇehi ñāṇasampayuttatā veditabbā.",
  "atk-abh01a4:106_0": "Apica satta dhammā dhammavicayasambojjhaṅgassa uppādāya saṁvattanti – paripucchakatā,",
  "atk-abh01a4:106_1": "vatthuvisadakiriyā, indriyasamattapaṭipādanā, duppaññapuggalaparivajjanā, paññavantapuggalasevanā,",
  "atk-abh01a4:106_2": "gambhīrañāṇacariyapaccavekkhaṇā, tadadhimuttatāti. Imehipi kāraṇehi ñāṇasampayuttatā",
  "atk-abh01a4:106_3": "veditabbā. Imesaṁ pana vitthāro bojjhaṅgavibhaṅge (vibha. aṭṭha. 367 bojjhaṅgapabbavaṇṇanā) āvi bhavissati.",
  "atk-abh01a4:107_0": "Evaṁ ñāṇasampayuttaṁ hutvā uppannañcetaṁ asaṅkhārena appayogena anupāyacintanāya",
  "atk-abh01a4:107_1": "uppannattā asaṅkhāraṁ nāma jātaṁ. Tayidaṁ rajanīyavaṇṇārammaṇaṁ hutvā uppajjamānameva",
  "atk-abh01a4:107_2": "tividhena niyamena uppajjati – dānamayaṁ vā hoti, sīlamayaṁ vā, bhāvanāmayaṁ vā.",
  "atk-abh01a4:108_0": "Kathaṁ? Yadā hi nīlapītalohitodātesu pupphādīsu aññataraṁ labhitvā vaṇṇavasena ābhujitvā",
  "atk-abh01a4:108_1": "‘vaṇṇadānaṁ mayha’nti buddharatanādīni pūjeti, tadā dānamayaṁ hoti. Tatridaṁ vatthu",
  "atk-abh01a4:108_2": "– bhaṇḍāgārikasaṅghamitto kira ekaṁ suvaṇṇakhacitaṁ vatthaṁ labhitvā idampi vatthaṁ",
  "atk-abh01a4:108_3": "suvaṇṇavaṇṇaṁ, sammāsambuddhopi suvaṇṇavaṇṇo, suvaṇṇavaṇṇaṁ vatthaṁ suvaṇṇavaṇṇasseva",
  "atk-abh01a4:108_4": "anucchavikaṁ, amhākañca vaṇṇadānaṁ bhavissatīti mahācetiye āropesi. Evarūpe kāle",
  "atk-abh01a4:108_5": "dānamayaṁ hotīti veditabbaṁ. Yadā pana tathārūpameva deyyadhammaṁ labhitvā ‘mayhaṁ",
  "atk-abh01a4:108_6": "kulavaṁso, kulatanti kulappaveṇī esā, kulavattaṁ eta’nti buddharatanādīni pūjeti",
  "atk-abh01a4:108_7": "tadā sīlamayaṁ hoti. Yadā pana tādiseneva vatthunā ratanattayassa pūjaṁ katvā ‘ayaṁ",
  "atk-abh01a4:108_8": "vaṇṇo khayaṁ gacchissati, vayaṁ gacchissatī’ti khayavayaṁ paṭṭhapeti, tadā bhāvanāmayaṁ hoti.",
  "atk-abh01a4:109_0": "Dānamayaṁ pana hutvā vattamānampi yadā tīṇi ratanāni sahatthena pūjentassa pavattatti,",
  "atk-abh01a4:109_1": "tadā kāyakammaṁ hoti. Yadā tīṇi ratanāni pūjento puttadāradāsakammakaraporisādayopi",
  "atk-abh01a4:109_2": "āṇāpetvā pūjāpeti tadā vacīkammaṁ hoti. Yadā tadeva vuttappakāraṁ vijjamānakavatthuṁ",
  "atk-abh01a4:109_3": "ārabbha vaṇṇadānaṁ dassāmīti cinteti tadā manokammaṁ hoti. Vinayapariyāyaṁ patvā",
  "atk-abh01a4:109_4": "hi ‘dassāmi karissāmī’ti vācā bhinnā hotīti (pārā. 659) iminā lakkhaṇena dānaṁ nāma",
  "atk-abh01a4:109_5": "hoti. Abhidhammapariyāyaṁ patvā pana vijjamānakavatthuṁ ārabbha ‘dassāmī’ti manasā",
  "atk-abh01a4:109_6": "cintitakālato paṭṭhāya kusalaṁ hoti. Aparabhāge kāyena vā vācāya vā kattabbaṁ karissatīti",
  "atk-abh01a4:109_7": "vuttaṁ. Evaṁ dānamayaṁ kāyavacīmanokammavaseneva tividhaṁ hoti.",
  "atk-abh01a4:110_0": "Yadā pana taṁ vuttappakāraṁ vatthuṁ labhitvā kulavaṁsādivasena sahatthā ratanattayaṁ",
  "atk-abh01a4:110_1": "pūjeti tadā sīlamayaṁ kāyakammaṁ hoti. Yadā kulavaṁsādivaseneva puttadārādayo āṇāpetvā",
  "atk-abh01a4:110_2": "pūjāpeti tadā vacīkammaṁ hoti. Yadā ‘mayhaṁ kulavaṁso, kulatanti kulappaveṇī esā,",
  "atk-abh01a4:110_3": "kulavattameta’nti vijjamānakavatthuṁ ārabbha ‘vaṇṇadānaṁ dassāmī’ti cinteti tadā",
  "atk-abh01a4:110_4": "manokammaṁ hoti. Evaṁ sīlamayaṁ kāyavacīmanokammavasena tividhaṁ hoti.",
  "atk-abh01a4:111_0": "Yadā pana taṁ vuttappakāraṁ vatthuṁ labhitvā tīṇi ratanāni pūjetvā caṅkamanto khayavayaṁ",
  "atk-abh01a4:111_1": "paṭṭhapeti tadā bhāvanāmayaṁ kāyakammaṁ hoti. Vācāya sammasanaṁ paṭṭhapentassa vacīkammaṁ",
  "atk-abh01a4:111_2": "hoti, kāyaṅgavācaṅgāni acopetvā manasāva sammasanaṁ paṭṭhapentassa manokammaṁ hoti.",
  "atk-abh01a4:111_3": "Evaṁ bhāvanāmayaṁ kāyavacīmanokammavasena tividhaṁ hoti. Evametaṁ rūpārammaṇaṁ kusalaṁ",
  "atk-abh01a4:111_4": "tividhapuññakiriyavatthuvasena navahi kammadvārehi bhājetvā dassesi dhammarājā. Saddārammaṇādīsupi eseva nayo.",
  "atk-abh01a4:112_0": "Bherisaddādīsu hi rajanīyasaddaṁ ārammaṇaṁ katvā heṭṭhā vuttanayeneva tīhi niyamehetaṁ",
  "atk-abh01a4:112_1": "kusalaṁ uppajjati. Tattha saddaṁ kandamūlaṁ viya uppāṭetvā nīluppalahatthakaṁ viya",
  "atk-abh01a4:112_2": "ca hatthe ṭhapetvā dātuṁ nāma na sakkā, savatthukaṁ pana katvā dento saddadānaṁ deti",
  "atk-abh01a4:112_3": "nāma. Tasmā yadā ‘saddadānaṁ dassāmī’ti bherimudiṅgādīsu aññataratūriyena tiṇṇaṁ",
  "atk-abh01a4:112_4": "ratanānaṁ upahāraṁ karoti, ‘saddadānaṁ me’ti bheriādīni ṭhapāpeti, dhammakathikabhikkhūnaṁ",
  "atk-abh01a4:112_5": "sarabhesajjatelaphāṇitādīni deti, dhammasavanaṁ ghoseti, sarabhaññaṁ bhaṇati, dhammakathaṁ",
  "atk-abh01a4:112_6": "katheti, upanisinnakakathaṁ anumodanakathaṁ karoti, tadā dānamayaṁyeva hoti. Yadā",
  "atk-abh01a4:112_7": "etadeva vidhānaṁ kulavaṁsādivasena vattavasena karoti tadā sīlamayaṁ hoti. Yadā sabbampetaṁ",
  "atk-abh01a4:112_8": "katvā ayaṁ ettako saddo brahmalokappamāṇopi hutvā ‘khayaṁ gamissati, vayaṁ gamissatī’ti",
  "atk-abh01a4:112_9": "sammasanaṁ paṭṭhapeti tadā bhāvanāmayaṁ hoti.",
  "atk-abh01a4:113_0": "Tattha dānamayaṁ tāva yadā bheriādīni gahetvā sahatthā upahāraṁ karoti, niccupahāratthāya",
  "atk-abh01a4:113_1": "ṭhapentopi sahatthā ṭhapeti, ‘saddadānaṁ me’ti dhammasavanaṁ ghosetuṁ gacchati, dhammakathaṁ",
  "atk-abh01a4:113_2": "sarabhaññaṁ kātuṁ vā gacchati, tadā kāyakammaṁ hoti. Yadā ‘gacchatha, tātā, amhākaṁ",
  "atk-abh01a4:113_3": "saddadānaṁ tiṇṇaṁ ratanānaṁ upahāraṁ karothā’ti āṇāpeti, ‘saddadānaṁ me’ti cetiyaṅgaṇesu",
  "atk-abh01a4:113_4": "‘imaṁ bheriṁ, imaṁ mudiṅgaṁ ṭhapethā’ti āṇāpeti, sayameva dhammasavanaṁ ghoseti,",
  "atk-abh01a4:113_5": "dhammakathaṁ katheti, sarabhaññaṁ bhaṇati, tadā vacīkammaṁ hoti. Yadā kāyaṅgavācaṅgāni",
  "atk-abh01a4:113_6": "acopetvā ‘saddadānaṁ dassāmī’ti vijjamānakavatthuṁ manasā pariccajati, tadā manokammaṁ hoti.",
  "atk-abh01a4:114_0": "Sīlamayampi ‘saddadānaṁ nāma mayhaṁ kulavaṁso kulatanti kulappaveṇī’ti bheriādīhi",
  "atk-abh01a4:114_1": "sahatthā upahāraṁ karontassa, bheriādīni sahatthā cetiyaṅgaṇādīsu ṭhapentassa, dhammakathikānaṁ",
  "atk-abh01a4:114_2": "sarabhesajjaṁ sahatthā dadantassa, vattasīsena dhammasavanaghosanadhammakathākathanasarabhaññabhaṇanatthāya",
  "atk-abh01a4:114_3": "ca gacchantassa kāyakammaṁ hoti. ‘Saddadānaṁ nāma amhākaṁ kulavaṁso kulatanti kulappaveṇī,",
  "atk-abh01a4:114_4": "gacchatha , tātā, buddharatanādīnaṁ upahāraṁ karothā’ti āṇāpentassa kulavaṁsavaseneva",
  "atk-abh01a4:114_5": "attanā dhammakathaṁ vā sarabhaññaṁ vā karontassa ca vacīkammaṁ hoti. ‘Saddadānaṁ",
  "atk-abh01a4:114_6": "nāma mayhaṁ kulavaṁso saddadānaṁ dassāmī’ti kāyaṅgavācaṅgāni acopetvā manasāva vijjamānakavatthuṁ",
  "atk-abh01a4:114_7": "pariccajantassa manokammaṁ hoti.",
  "atk-abh01a4:115_0": "Bhāvanāmayampi yadā caṅkamanto sadde khayavayaṁ paṭṭhapeti tadā kāyakammaṁ hoti.",
  "atk-abh01a4:115_1": "Kāyaṅgaṁ pana acopetvā vācāya sammasantassa vacīkammaṁ hoti. Kāyaṅgavācaṅgaṁ acopetvā",
  "atk-abh01a4:115_2": "manasāva saddāyatanaṁ sammasantassa manokammaṁ hoti. Evaṁ saddārammaṇampi kusalaṁ",
  "atk-abh01a4:115_3": "tividhapuññakiriyavatthuvasena navahi kammadvārehi bhājetvā dassesi dhammarājā.",
  "atk-abh01a4:116_0": "Mūlagandhādīsupi rajanīyagandhaṁ ārammaṇaṁ katvā heṭṭhā vuttanayeneva tīhi niyamehetaṁ",
  "atk-abh01a4:116_1": "kusalaṁ uppajjati. Tattha yadā mūlagandhādīsu yaṁkiñci gandhaṁ labhitvā gandhavasena",
  "atk-abh01a4:116_2": "ābhujitvā ‘gandhadānaṁ mayha’nti buddharatanādīni pūjeti, tadā dānamayaṁ hotīti sabbaṁ",
  "atk-abh01a4:116_3": "vaṇṇadāne vuttanayeneva vitthārato veditabbaṁ. Evaṁ gandhārammaṇampi kusalaṁ tividhapuññakiriyavatthuvasena",
  "atk-abh01a4:116_4": "navahi kammadvārehi bhājetvā dassesi dhammarājā.",
  "atk-abh01a4:117_0": "Mūlarasādīsu pana rajanīyarasaṁ ārammaṇaṁ katvā heṭṭhā vuttanayeneva tīhi niyamehetaṁ",
  "atk-abh01a4:117_1": "kusalaṁ uppajjati. Tattha yadā mūlarasādīsu yaṁkiñci rajanīyaṁ rasavatthuṁ labhitvā",
  "atk-abh01a4:117_2": "rasavasena ābhujitvā ‘rasadānaṁ mayha’nti deti pariccajati, tadā dānamayaṁ hotīti",
  "atk-abh01a4:117_3": "sabbaṁ vaṇṇadāne vuttanayeneva vitthārato veditabbaṁ. Sīlamaye panettha ‘saṅghassa",
  "atk-abh01a4:117_4": "adatvā paribhuñjanaṁ nāma amhākaṁ na āciṇṇa’nti dvādasannaṁ bhikkhusahassānaṁ dāpetvā",
  "atk-abh01a4:117_5": "sādurasaṁ paribhuttassa duṭṭhagāmaṇiabhayarañño vatthuṁ ādiṁ katvā mahāaṭṭhakathāyaṁ",
  "atk-abh01a4:117_6": "vatthūni āgatāni. Ayameva viseso. Evaṁ rasārammaṇampi kusalaṁ tividhapuññakiriyavatthuvasena",
  "atk-abh01a4:117_7": "navahi kammadvārehi bhājetvā dassesi dhammarājā.",
  "atk-abh01a4:118_0": "Phoṭṭhabbārammaṇepi pathavīdhātu tejodhātu vāyodhātūti tīṇi mahābhūtāni phoṭṭhabbārammaṇaṁ",
  "atk-abh01a4:118_1": "nāma. Imasmiṁ ṭhāne etesaṁ vasena yojanaṁ akatvā mañcapīṭhādivasena kātabbā. Yadā",
  "atk-abh01a4:118_2": "hi mañcapīṭhādīsu yaṁkiñci rajanīyaṁ phoṭṭhabbavatthuṁ labhitvā phoṭṭhabbavasena",
  "atk-abh01a4:118_3": "ābhujitvā ‘phoṭṭhabbadānaṁ mayha’nti deti pariccajati, tadā dānamayaṁ hotīti sabbaṁ",
  "atk-abh01a4:118_4": "vaṇṇadāne vuttanayeneva vitthārato veditabbaṁ. Evaṁ phoṭṭhabbārammaṇampi kusalaṁ",
  "atk-abh01a4:118_5": "tividhapuññakiriyavatthuvasena navahi kammadvārehi bhājetvā dassesi dhammarājā.",
  "atk-abh01a4:119_0": "Dhammārammaṇe cha ajjhattikāni āyatanāni, tīṇi lakkhaṇāni, tayo arūpino khandhā,",
  "atk-abh01a4:119_1": "pannarasa sukhumarūpāni, nibbānapaññattīti ime dhammāyatane pariyāpannā ca, apariyāpannā",
  "atk-abh01a4:119_2": "ca, dhammā dhammārammaṇaṁ nāma. Imasmiṁ pana ṭhāne etesaṁ vasena yojanaṁ akatvā ojadānapānadānajīvitadānavasena",
  "atk-abh01a4:119_3": "kātabbā. Ojādīsu hi rajanīyaṁ dhammārammaṇaṁ ārammaṇaṁ katvā heṭṭhā vuttanayeneva",
  "atk-abh01a4:119_4": "tīhi niyamehetaṁ kusalaṁ uppajjati.",
  "atk-abh01a4:120_0": "Tattha yadā ‘ojadānaṁ mayha’nti sappinavanītādīni deti, pānadānanti aṭṭha pānāni",
  "atk-abh01a4:120_1": "deti, jīvitadānanti salākabhattasaṅghabhattādīni deti, aphāsukānaṁ bhikkhūnaṁ bhesajjaṁ",
  "atk-abh01a4:120_2": "deti, vejjaṁ paccupaṭṭhāpeti, jālaṁ phālāpeti, kumīnaṁ viddhaṁsāpeti, sakuṇapañjaraṁ",
  "atk-abh01a4:120_3": "viddhaṁsāpeti, bandhanamokkhaṁ kārāpeti, māghātabheriṁ carāpeti, aññānipi jīvitaparittāṇatthaṁ",
  "atk-abh01a4:120_4": "evarūpāni kammāni karoti tadā dānamayaṁ hoti. Yadā pana ‘ojadānapānadānajīvitadānāni",
  "atk-abh01a4:120_5": "mayhaṁ kulavaṁso kulatanti kulappaveṇī’ti vattasīsena ojadānādīni pavatteti tadā",
  "atk-abh01a4:120_6": "sīlamayaṁ hoti. Yadā dhammārammaṇasmiṁ khayavayaṁ paṭṭhapeti tadā bhāvanāmayaṁ hoti.",
  "atk-abh01a4:121_0": "Dānamayaṁ pana hutvā pavattamānampi yadā ojadānapānadānajīvitadānāni sahatthā deti,",
  "atk-abh01a4:121_1": "tadā kāyakammaṁ hoti. Yadā puttadārādayo āṇāpetvā dāpeti, tadā vacīkammaṁ hoti. Yadā",
  "atk-abh01a4:121_2": "kāyaṅgavācaṅgāni acopetvā ojadānapānadānajīvitadānavasena vijjamānakavatthuṁ ‘dassāmī’ti",
  "atk-abh01a4:121_3": "manasā cinteti, tadā manokammaṁ hoti.",
  "atk-abh01a4:122_0": "Yadā pana vuttappakāraṁ vijjamānakavatthuṁ kulavaṁsādivasena sahatthā deti, tadā",
  "atk-abh01a4:122_1": "sīlamayaṁ kāyakammaṁ hoti. Yadā kulavaṁsādivaseneva puttadārādayo āṇāpetvā dāpeti,",
  "atk-abh01a4:122_2": "tadā vacīkammaṁ hoti. Yadā kulavaṁsādivaseneva vuttappakāraṁ vijjamānakavatthuṁ ‘dassāmī’ti",
  "atk-abh01a4:122_3": "manasāva cinteti, tadā manokammaṁ hoti.",
  "atk-abh01a4:123_0": "Caṅkamitvā dhammārammaṇe khayavayaṁ paṭṭhapentassa pana bhāvanāmayaṁ kāyakammaṁ hoti.",
  "atk-abh01a4:123_1": "Kāyaṅgaṁ acopetvā vācāya khayavayaṁ paṭṭhapentassa vacīkammaṁ hoti. Kāyaṅgavācaṅgāni",
  "atk-abh01a4:123_2": "acopetvā manasāva dhammārammaṇe khayavayaṁ paṭṭhapentassa manokammaṁ hoti. Evaṁ bhāvanāmayaṁ",
  "atk-abh01a4:123_3": "kāyavacīmanokammavasena tividhaṁ hoti. Evametaṁ dhammārammaṇampi kusalaṁ tividhapuññakiriyavatthuvasena",
  "atk-abh01a4:123_4": "navahi kammadvārehi bhājetvā dassesi dhammarājā.",
  "atk-abh01a4:124_0": "Evamidaṁ cittaṁ nānāvatthūsu nānārammaṇavasena dīpitaṁ. Idaṁ pana ekavatthusmimpi",
  "atk-abh01a4:124_1": "nānārammaṇavasena labbhatiyeva. Kathaṁ? Catūsu hi paccayesu cīvare cha ārammaṇāni",
  "atk-abh01a4:124_2": "labbhanti – navarattassa hi cīvarassa vaṇṇo manāpo hoti dassanīyo, idaṁ vaṇṇārammaṇaṁ.",
  "atk-abh01a4:124_3": "Paribhogakāle paṭapaṭasaddaṁ karoti, idaṁ saddārammaṇaṁ. Yo tattha kāḷakacchakādigandho,",
  "atk-abh01a4:124_4": "idaṁ gandhārammaṇaṁ. Rasārammaṇaṁ pana paribhogarasavasena kathitaṁ. Yā tattha sukhasamphassatā,",
  "atk-abh01a4:124_5": "idaṁ phoṭṭhabbārammaṇaṁ. Cīvaraṁ paṭicca uppannā sukhā vedanā, dhammārammaṇaṁ. Piṇḍapāte",
  "atk-abh01a4:124_6": "rasārammaṇaṁ nippariyāyeneva labbhati. Evaṁ catūsu paccayesu nānārammaṇavasena yojanaṁ",
  "atk-abh01a4:124_7": "katvā dānamayādibhedo veditabbo.",
  "atk-abh01a4:125": "Imassa pana cittassa ārammaṇameva nibaddhaṁ, vinā ārammaṇena anuppajjanato. Dvāraṁ pana anibaddhaṁ. Kasmā? Kammassa anibaddhattā. Kammasmiñhi anibaddhe dvārampi anibaddhameva hoti.",
  "atk-abh01a4:126": "Kāmāvacarakusalaṁ dvārakathā",
  "atk-abh01a4:127": "Kāyakammadvārakathā",
  "atk-abh01a4:128_0": "Imassa panatthassa pakāsanatthaṁ imasmiṁ ṭhāne mahāaṭṭhakathāyaṁ dvārakathā kathitā.",
  "atk-abh01a4:128_1": "Tattha tīṇi kammāni, tīṇi kammadvārāni, pañca viññāṇāni, pañca viññāṇadvārāni, cha",
  "atk-abh01a4:128_2": "phassā, cha phassadvārāni, aṭṭha asaṁvarā, aṭṭha asaṁvaradvārāni, aṭṭha saṁvarā,",
  "atk-abh01a4:128_3": "aṭṭha saṁvaradvārāni, dasa kusalakammapathā, dasa akusalakammapathāti, idaṁ ettakaṁ",
  "atk-abh01a4:128_4": "dvārakathāya mātikāṭhapanaṁ nāma.",
  "atk-abh01a4:129_0": "Tattha kiñcāpi tīṇi kammāni paṭhamaṁ vuttāni, tāni pana ṭhapetvā ādito tāva tīṇi",
  "atk-abh01a4:129_1": "kammadvārāni bhājetvā dassitāni. Katamāni tīṇi? Kāyakammadvāraṁ, vacīkammadvāraṁ, manokammadvāranti.",
  "atk-abh01a4:130_0": "Tattha catubbidho kāyo – upādinnako, āhārasamuṭṭhāno, utusamuṭṭhāno, cittasamuṭṭhānoti.",
  "atk-abh01a4:130_1": "Tattha cakkhāyatanādīni jīvitindriyapariyantāni aṭṭha kammasamuṭṭhānarūpānipi, kammasamuṭṭhānāneva",
  "atk-abh01a4:130_2": "catasso dhātuyo vaṇṇo gandho raso ojāti aṭṭha upādinnakakāyo nāma. Tāneva aṭṭha āhārajāni",
  "atk-abh01a4:130_3": "āhārasamuṭṭhānikakāyo nāma. Aṭṭha utujāni utusamuṭṭhānikakāyo nāma. Aṭṭha cittajāni",
  "atk-abh01a4:130_4": "cittasamuṭṭhānikakāyo nāma.",
  "atk-abh01a4:131_0": "Tesu kāyakammadvāranti neva upādinnakakāyassa nāmaṁ na itaresaṁ. Cittasamuṭṭhānesu",
  "atk-abh01a4:131_1": "pana aṭṭhasu rūpesu ekā viññatti atthi, idaṁ kāyakammadvāraṁ nāma. Yaṁ sandhāya vuttaṁ",
  "atk-abh01a4:131_2": "– ‘‘katamaṁ taṁ rūpaṁ kāyaviññatti? Yā kusalacittassa vā, akusalacittassa vā, abyākatacittassa",
  "atk-abh01a4:131_3": "vā, abhikkamantassa vā paṭikkamantassa vā, ālokentassa vā vilokentassa vā, samiñjentassa",
  "atk-abh01a4:131_4": "vā pasārentassa vā, kāyassa thambhanā santhambhanā santhambhitattaṁ, viññatti viññāpanā",
  "atk-abh01a4:131_5": "viññāpitattaṁ, idaṁ taṁ rūpaṁ kāyaviññattī’’ti (dha. sa. 720). ‘Abhikkamissāmi paṭikkamissāmī’ti",
  "atk-abh01a4:131_6": "hi cittaṁ uppajjamānaṁ rūpaṁ samuṭṭhāpeti. Tattha yā pathavīdhātu āpodhātu tejodhātu",
  "atk-abh01a4:131_7": "vāyodhātu tannissito vaṇṇo gandho raso ojāti imesaṁ aṭṭhannaṁ rūpakalāpānaṁ abbhantare",
  "atk-abh01a4:131_8": "cittasamuṭṭhānā vāyodhātu, sā attanā sahajātaṁ rūpakāyaṁ santhambheti sandhāreti",
  "atk-abh01a4:131_9": "cāleti abhikkamāpeti paṭikkamāpeti.",
  "atk-abh01a4:132_0": "Tattha ekāvajjanavīthiyaṁ sattasu javanesu paṭhamacittasamuṭṭhitā vāyodhātu attanā",
  "atk-abh01a4:132_1": "sahajātaṁ rūpakāyaṁ santhambhetuṁ sandhāretuṁ sakkoti, aparāparaṁ pana cāletuṁ na",
  "atk-abh01a4:132_2": "sakkoti. Dutiyādīsupi eseva nayo. Sattamacittena pana samuṭṭhitā vāyodhātu heṭṭhā",
  "atk-abh01a4:132_3": "chahi cittehi samuṭṭhitaṁ vāyodhātuṁ upatthambhanapaccayaṁ labhitvā attanā sahajātaṁ",
  "atk-abh01a4:132_4": "rūpakāyaṁ santhambhetuṁ sandhāretuṁ cāletuṁ abhikkamāpetuṁ paṭikkamāpetuṁ ālokāpetuṁ",
  "atk-abh01a4:132_5": "vilokāpetuṁ sammiñjāpetuṁ pasārāpetuṁ sakkoti. Tena gamanaṁ nāma jāyati, āgamanaṁ",
  "atk-abh01a4:132_6": "nāma jāyati, gamanāgamanaṁ nāma jāyati. ‘Yojanaṁ gato dasayojanaṁ gato’ti vattabbataṁ āpajjāpeti.",
  "atk-abh01a4:133_0": "Yathā hi sattahi yugehi ākaḍḍhitabbe sakaṭe paṭhamayuge yuttagoṇā yugaṁ tāva santhambhetuṁ",
  "atk-abh01a4:133_1": "sandhāretuṁ sakkonti, cakkaṁ pana napavaṭṭenti; dutiyādīsupi eseva nayo; sattamayuge",
  "atk-abh01a4:133_2": "pana goṇe yojetvā yadā cheko sārathi dhure nisīditvā yottāni ādāya sabbapurimato",
  "atk-abh01a4:133_3": "paṭṭhāya patodalaṭṭhiyā goṇe ākoṭeti, tadā sabbeva ekabalā hutvā dhurañca sandhārenti",
  "atk-abh01a4:133_4": "cakkāni ca pavaṭṭenti. ‘Sakaṭaṁ gahetvā dasayojanaṁ vīsatiyojanaṁ gatā’ti vattabbataṁ",
  "atk-abh01a4:133_5": "āpādenti – evaṁsampadamidaṁ veditabbaṁ.",
  "atk-abh01a4:134_0": "Tattha yo cittasamuṭṭhānikakāyo na so viññatti, cittasamuṭṭhānāya pana vāyodhātuyā",
  "atk-abh01a4:134_1": "sahajātaṁ rūpakāyaṁ santhambhetuṁ sandhāretuṁ cāletuṁ paccayo bhavituṁ samattho eko",
  "atk-abh01a4:134_2": "ākāravikāro atthi, ayaṁ viññatti nāma. Sā aṭṭha rūpāni viya na cittasamuṭṭhānā. Yathā",
  "atk-abh01a4:134_3": "pana aniccādibhedānaṁ dhammānaṁ jarāmaraṇattā, ‘‘jarāmaraṇaṁ, bhikkhave, aniccaṁ",
  "atk-abh01a4:134_4": "saṅkhata’’ntiādi (saṁ. ni. 2.20) vuttaṁ, evaṁ cittasamuṭṭhānānaṁ rūpānaṁ viññattitāya",
  "atk-abh01a4:134_5": "sāpi cittasamuṭṭhānā nāma hoti.",
  "atk-abh01a4:135_0": "Viññāpanattā panesā viññattīti vuccati. Kiṁ viññāpetīti? Ekaṁ kāyikakaraṇaṁ. Cakkhupathasmiñhi",
  "atk-abh01a4:135_1": "ṭhito hatthaṁ vā pādaṁ vā ukkhipati, sīsaṁ vā bhamukaṁ vā cāleti, ayaṁ hatthādīnaṁ",
  "atk-abh01a4:135_2": "ākāro cakkhuviññeyyo hoti. Viññatti pana na cakkhuviññeyyā manoviññeyyā eva. Cakkhunā",
  "atk-abh01a4:135_3": "hi hatthavikārādivasena vipphandamānaṁ vaṇṇārammaṇameva passati. Viññattiṁ pana manodvārikacittena",
  "atk-abh01a4:135_4": "cintetvā ‘idañcidañca esa kāreti maññe’ti jānāti.",
  "atk-abh01a4:136_0": "Yathā hi araññe nidāghasamaye udakaṭṭhāne manussā ‘imāya saññāya idha udakassa atthibhāvaṁ",
  "atk-abh01a4:136_1": "jānissantī’ti rukkhagge tālapaṇṇādīni bandhāpenti, surāpānadvāre dhajaṁ ussāpenti,",
  "atk-abh01a4:136_2": "uccaṁ vā pana rukkhaṁ vāto paharitvā cāleti, antoudake macche calante upari bubbuḷakāni",
  "atk-abh01a4:136_3": "uṭṭhahanti, mahoghassa gatamaggapariyante tiṇapaṇṇakasaṭaṁ ussāritaṁ hoti. Tattha",
  "atk-abh01a4:136_4": "tālapaṇṇadhajasākhācalanabubbuḷakatiṇapaṇṇakasaṭe disvā yathā cakkhunā adiṭṭhampi",
  "atk-abh01a4:136_5": "‘ettha udakaṁ bhavissati, surā bhavissati, ayaṁ rukkho vātena pahato bhavissati,",
  "atk-abh01a4:136_6": "antoudake maccho bhavissati, ettakaṁ ṭhānaṁ ajjhottharitvā ogho gato bhavissatī’ti",
  "atk-abh01a4:136_7": "manoviññāṇena jānāti, evameva viññattipi na cakkhuviññeyyā manoviññeyyāva. Cakkhunā",
  "atk-abh01a4:136_8": "hi hatthavikārādivasena vipphandamānaṁ vaṇṇārammaṇameva passati. Viññattiṁ pana manodvārikacittena",
  "atk-abh01a4:136_9": "cintetvā ‘idañcidañca esa kāreti maññe’ti jānāti.",
  "atk-abh01a4:137_0": "Na kevalañcesā viññāpanatova viññatti nāma. Viññeyyatopi pana viññattiyeva nāma.",
  "atk-abh01a4:137_1": "Ayañhi paresaṁ antamaso tiracchānagatānampi pākaṭā hoti. Tattha tattha sannipatitā",
  "atk-abh01a4:137_2": "hi soṇasiṅgālakākagoṇādayo daṇḍaṁ vā leḍḍuṁ vā gahetvā paharaṇākāre dassite ‘ayaṁ",
  "atk-abh01a4:137_3": "no paharitukāmo’ti ñatvā yena vā tena vā palāyanti. Pākārakuṭṭādiantarikassa pana",
  "atk-abh01a4:137_4": "parassa apākaṭakālopi atthi. Kiñcāpi tasmiṁ khaṇe apākaṭā sammukhībhūtānaṁ pana pākaṭattā",
  "atk-abh01a4:137_5": "viññattiyeva nāma hoti.",
  "atk-abh01a4:138_0": "Cittasamuṭṭhānike pana kāye calante tisamuṭṭhāniko calati na calatīti? Sopi tatheva",
  "atk-abh01a4:138_1": "calati. Taṁgatiko tadanuvattakova hoti. Yathā hi udake gacchante udake patitāni sukkhadaṇḍakatiṇapaṇṇādīnipi",
  "atk-abh01a4:138_2": "udakagatikāneva bhavanti, tasmiṁ gacchante gacchanti, tiṭṭhante tiṭṭhanti – evaṁsampadamidaṁ",
  "atk-abh01a4:138_3": "veditabbaṁ. Evamesā cittasamuṭṭhānesu rūpesu viññatti kāyakammadvāraṁ nāmāti veditabbā.",
  "atk-abh01a4:139_0": "Yā pana tasmiṁ dvāre siddhā cetanā yāya pāṇaṁ hanati, adinnaṁ ādiyati, micchācāraṁ",
  "atk-abh01a4:139_1": "carati, pāṇātipātādīhi viramati, idaṁ kāyakammaṁ nāma. Evaṁ paravādimhi sati kāyo",
  "atk-abh01a4:139_2": "dvāraṁ, tamhi dvāre siddhā cetanā kāyakammaṁ ‘kusalaṁ vā akusalaṁ vā’ti ṭhapetabbaṁ.",
  "atk-abh01a4:139_3": "Paravādimhi pana asati ‘abyākataṁ vā’ti tikaṁ pūretvāva ṭhapetabbaṁ. Tattha yathā",
  "atk-abh01a4:139_4": "nagaradvāraṁ kataṭṭhāneyeva tiṭṭhati, aṅgulamattampi aparāparaṁ na saṅkamati, tena",
  "atk-abh01a4:139_5": "tena pana dvārena mahājano sañcarati, evameva dvāre dvāraṁ na sañcarati, kammaṁ pana",
  "atk-abh01a4:139_6": "tasmiṁ tasmiṁ dvāre uppajjanato carati. Tenāhu porāṇā –",
  "atk-abh01a4:140": "Dvāre caranti kammāni, na dvārā dvāracārino;",
  "atk-abh01a4:141": "Tasmā dvārehi kammāni, aññamaññaṁ vavatthitāti.",
  "atk-abh01a4:142_0": "Tattha kammenāpi dvāraṁ nāmaṁ labhati, dvārenāpi kammaṁ. Yathā hi viññāṇādīnaṁ uppajjanaṭṭhānāni",
  "atk-abh01a4:142_1": "viññāṇadvāraṁ phassadvāraṁ asaṁvaradvāraṁ saṁvaradvāranti nāmaṁ labhanti, evaṁ kāyakammassa",
  "atk-abh01a4:142_2": "uppajjanaṭṭhānaṁ kāyakammadvāranti nāmaṁ labhati. Vacīmanokammadvāresupi eseva nayo.",
  "atk-abh01a4:142_3": "Yathā pana tasmiṁ tasmiṁ rukkhe adhivatthā devatā simbalidevatā palāsadevatā pucimandadevatā",
  "atk-abh01a4:142_4": "phandanadevatāti tena tena rukkhena nāmaṁ labhati, evameva kāyadvārena kataṁ kammampi",
  "atk-abh01a4:142_5": "kāyakammanti dvārena nāmaṁ labhati. Vacīkammamanokammesupi eseva nayo. Tattha añño",
  "atk-abh01a4:142_6": "kāyo, aññaṁ kammaṁ, kāyena pana katattā taṁ kāyakammanti vuccati. Tenāhu aṭṭhakathācariyā –",
  "atk-abh01a4:143": "Kāyena ce kataṁ kammaṁ, kāyakammanti vuccati;",
  "atk-abh01a4:144": "Kāyo ca kāyakammañca, aññamaññaṁ vavatthitā.",
  "atk-abh01a4:145": "Sūciyā ce kataṁ kammaṁ, sūcikammanti vuccati;",
  "atk-abh01a4:146": "Sūci ca sūcikammañca, aññamaññaṁ vavatthitā.",
  "atk-abh01a4:147": "Vāsiyā ce kataṁ kammaṁ, vāsikammanti vuccati;",
  "atk-abh01a4:148": "Vāsi ca vāsikammañca, aññamaññaṁ vavatthitā.",
  "atk-abh01a4:149": "Purisena ce kataṁ kammaṁ, purisakammanti vuccati;",
  "atk-abh01a4:150": "Puriso ca purisakammañca, aññamaññaṁ vavatthitā.",
  "atk-abh01a4:151": "Evamevaṁ.",
  "atk-abh01a4:152": "Kāyena ce kataṁ kammaṁ, kāyakammanti vuccati;",
  "atk-abh01a4:153": "Kāyo ca kāyakammañca, aññamaññaṁ vavatthitāti.",
  "atk-abh01a4:154_0": "Evaṁ sante neva dvāravavatthānaṁ yujjati, na kammavavatthānaṁ. Kathaṁ? Kāyaviññattiyañhi",
  "atk-abh01a4:154_1": "‘‘dvāre caranti kammānī’’ti vacanato vacīkammampi pavattati, tenassā kāyakammadvāranti",
  "atk-abh01a4:154_2": "vavatthānaṁ na yuttaṁ. Kāyakammañca vacīviññattiyampi pavattati, tenassa kāyakammanti",
  "atk-abh01a4:154_3": "vavatthānaṁ na yujjatī’ti. ‘No na yujjati. Kasmā? Yebhuyyavuttitāya ceva tabbahulavuttitāya",
  "atk-abh01a4:154_4": "ca. Kāyakammameva hi yebhuyyena kāyaviññattiyaṁ pavattati na itarāni, tasmā kāyakammassa",
  "atk-abh01a4:154_5": "yebhuyyena pavattito tassā kāyakammadvārabhāvo siddho. Brāhmaṇagāmaambavananāgavanādīnaṁ",
  "atk-abh01a4:154_6": "brāhmaṇagāmādibhāvo viyāti dvāravavatthānaṁ yujjati. Kāyakammaṁ pana kāyadvāramhiyeva",
  "atk-abh01a4:154_7": "bahulaṁ pavattati appaṁ vacīdvāre . Tasmā kāyadvāre bahulaṁ pavattito etassa kāyakammabhāvo",
  "atk-abh01a4:154_8": "siddho, vanacarakathullakumārikādigocarānaṁ vanacarakādibhāvo viyāti. Evaṁ kammavavatthānampi yujjatī’ti.",
  "atk-abh01a4:155": "Kāyakammadvārakathā niṭṭhitā.",
  "atk-abh01a4:156": "Vacīkammadvārakathā",
  "atk-abh01a4:157_0": "Vacīkammadvārakathāyaṁ pana cetanāviratisaddavasena tividhā vācā nāma. Tattha ‘‘catūhi,",
  "atk-abh01a4:157_1": "bhikkhave, aṅgehi samannāgatā vācā subhāsitā hoti no dubbhāsitā, anavajjā ca ananuvajjā",
  "atk-abh01a4:157_2": "ca viññūna’’nti (saṁ. ni. 1.213); ayaṁ cetanāvācā nāma. Yā ‘‘catūhi vacīduccaritehi",
  "atk-abh01a4:157_3": "ārati virati…pe… ayaṁ vuccati sammāvācā’’ti (vibha. 206), ayaṁ virativācā nāma. ‘‘Vācā",
  "atk-abh01a4:157_4": "girā byappatho udīraṇaṁ ghoso ghosakammaṁ vācā vacībhedo’’ti (dha. sa. 850), ayaṁ",
  "atk-abh01a4:157_5": "saddavācā nāma. Tāsu vacīkammadvāranti neva cetanāya nāmaṁ na viratiyā. Sahasaddā",
  "atk-abh01a4:157_6": "pana ekā viññatti atthi, idaṁ vacīkammadvāraṁ nāma. Yaṁ sandhāya vuttaṁ – ‘‘katamaṁ",
  "atk-abh01a4:157_7": "taṁ rūpaṁ vacīviññatti? Yā kusalacittassa vā akusalacittassa vā abyākatacittassa",
  "atk-abh01a4:157_8": "vā vācā girā byappatho udīraṇaṁ ghoso ghosakammaṁ vācā vacībhedo, ayaṁ vuccati vācā.",
  "atk-abh01a4:157_9": "Yā tāya vācāya viññatti viññāpanā viññāpitattaṁ, idaṁ taṁ rūpaṁ vacīviññattī’’ti (dha. sa. 636).",
  "atk-abh01a4:158_0": "‘Idaṁ vakkhāmi etaṁ vakkhāmī’ti hi vitakkayato vitakkavipphārasaddo nāma uppajjati.",
  "atk-abh01a4:158_1": "Ayaṁ na sotaviññeyyo manoviññeyyoti mahāaṭṭhakathāyaṁ āgato. Āgamaṭṭhakathāsu pana",
  "atk-abh01a4:158_2": "‘vitakkavipphārasadda’nti vitakkavipphāravasena uppannaṁ vippalapantānaṁ suttappamattādīnaṁ",
  "atk-abh01a4:158_3": "saddaṁ; ‘sutvā’ti taṁ sutvā, yaṁ vitakkayato tassa so saddo uppanno; tassa vasena",
  "atk-abh01a4:158_4": "‘evampi te mano, itthampi te mano’ti ādisatīti vatvā vatthūnipi kathitāni. Paṭṭhānepi",
  "atk-abh01a4:158_5": "‘‘cittasamuṭṭhānaṁ saddāyatanaṁ sotaviññāṇassa ārammaṇapaccayena paccayo’’ti āgataṁ.",
  "atk-abh01a4:158_6": "Tasmā vinā viññattighaṭṭanāya uppajjamāno asotaviññeyyo vitakkavipphārasaddo nāma",
  "atk-abh01a4:158_7": "natthi. ‘Idaṁ vakkhāmi etaṁ vakkhāmī’ti uppajjamānaṁ pana cittaṁ pathavīdhātu āpodhātu",
  "atk-abh01a4:158_8": "tejodhātu vāyodhātu vaṇṇo gandho raso ojāti aṭṭha rūpāni samuṭṭhāpeti. Tesaṁ abbhantare",
  "atk-abh01a4:158_9": "cittasamuṭṭhānā pathavīdhātu upādinnakaṁ ghaṭṭayamānāva uppajjati. Tena dhātusaṅghaṭṭanena",
  "atk-abh01a4:158_10": "saheva saddo uppajjatīti. Ayaṁ cittasamuṭṭhānasaddo nāma. Ayaṁ na viññatti. Tassā",
  "atk-abh01a4:158_11": "pana cittasamuṭṭhānāya pathavīdhātuyā upādinnakaghaṭṭanassa paccayabhūto eko ākāravikāro",
  "atk-abh01a4:158_12": "atthi, ayaṁ vacīviññatti nāma. Ito paraṁ sā aṭṭha rūpāni viya na cittasamuṭṭhānātiādi",
  "atk-abh01a4:158_13": "sabbaṁ heṭṭhā vuttanayeneva veditabbaṁ.",
  "atk-abh01a4:159_0": "Idhāpi hi ‘tissa, datta, mittā’ti pakkosantassa saddaṁ sutvā viññattiṁ manodvārikacittena",
  "atk-abh01a4:159_1": "cintetvā ‘idañcidañca esa kāreti maññe’ti jānāti. Kāyaviññatti viya ca ayampi tiracchānagatānampi",
  "atk-abh01a4:159_2": "pākaṭā hoti. ‘Ehi, yāhī’ti hi saddaṁ sutvā tiracchānagatāpi ‘idaṁ nāmesa kāreti maññe’ti",
  "atk-abh01a4:159_3": "ñatvā āgacchanti ceva gacchanti ca. Tisamuṭṭhānikakāyaṁ cāleti na cāletīti, ayaṁ",
  "atk-abh01a4:159_4": "pana vāro idha na labbhati. Purimacittasamuṭṭhānāya upatthambhanakiccampi natthi.",
  "atk-abh01a4:159_5": "Yā pana tasmiṁ vacīdvāre siddhā cetanā, yāya musā katheti, pesuññaṁ katheti, pharusaṁ",
  "atk-abh01a4:159_6": "katheti, samphaṁ palapati, musāvādādīhi viramati, idaṁ vacīkammaṁ nāma. Ito paraṁ",
  "atk-abh01a4:159_7": "sabbaṁ kammavavatthānañca dvāravavatthānañca heṭṭhā vuttanayeneva veditabbanti.",
  "atk-abh01a4:160": "Vacīkammadvārakathā niṭṭhitā.",
  "atk-abh01a4:161": "Manokammadvārakathā",
  "atk-abh01a4:162_0": "Manokammadvārakathāyaṁ pana kāmāvacarādivasena catubbidho mano mano nāma. Tattha",
  "atk-abh01a4:162_1": "kāmāvacaro catupaññāsavidho hoti, rūpāvacaro pannarasavidho, arūpāvacaro dvādasavidho,",
  "atk-abh01a4:162_2": "lokuttaro aṭṭhavidhoti sabbopi ekūnanavutividho hoti. Tattha ayaṁ nāma mano manodvāraṁ",
  "atk-abh01a4:162_3": "na hotīti na vattabbo. Yathā hi ayaṁ nāma cetanā kammaṁ na hotīti na vattabbā, antamaso",
  "atk-abh01a4:162_4": "pañcaviññāṇasampayuttāpi hi cetanā mahāpakaraṇe kammantveva niddiṭṭhā, evameva ayaṁ",
  "atk-abh01a4:162_5": "nāma mano manodvāraṁ na hotīti na vattabbo.",
  "atk-abh01a4:163_0": "Etthāha – kammaṁ nāmetaṁ kiṁ karotīti? Āyūhati, abhisaṅkharoti, piṇḍaṁ karoti, ceteti,",
  "atk-abh01a4:163_1": "kappeti, pakappetīti. Evaṁ sante pañcaviññāṇacetanā kiṁ āyūhati, abhisaṅkharoti,",
  "atk-abh01a4:163_2": "piṇḍaṁ karoti, ceteti, kappeti, pakappetīti?. Sahajātadhamme. Sāpi hi sahajāte sampayuttakkhandhe",
  "atk-abh01a4:163_3": "āyūhati abhisaṅkharoti piṇḍaṁ karoti ceteti kappeti pakappetīti. Kiṁ vā iminā vādena?",
  "atk-abh01a4:163_4": "Sabbasaṅgāhikavasena hetaṁ vuttaṁ. Idaṁ panettha sanniṭṭhānaṁ – tebhūmakakusalākusalo",
  "atk-abh01a4:163_5": "ekūnatiṁsavidho mano manokammadvāraṁ nāma. Yā pana tasmiṁ manodvāre siddhā cetanā",
  "atk-abh01a4:163_6": "yāya abhijjhābyāpādamicchādassanāni ceva anabhijjhāabyāpādasammādassanāni ca gaṇhāti,",
  "atk-abh01a4:163_7": "idaṁ manokammaṁ nāma. Ito paraṁ sabbaṁ kammavavatthānañca dvāravavatthānañca heṭṭhā",
  "atk-abh01a4:163_8": "vuttanayeneva veditabbanti. Imāni tīṇi kammadvārāni nāma.",
  "atk-abh01a4:164": "Manokammadvārakathā niṭṭhitā.",
  "atk-abh01a4:165": "Kammakathā",
  "atk-abh01a4:166_0": "Idāni yāni tīṇi kammāni ṭhapetvā imāni kammadvārāni dassitāni, tāni ādiṁ katvā avasesassa",
  "atk-abh01a4:166_1": "dvārakathāya mātikāṭhapanassa vitthārakathā hoti. Tīṇi hi kammāni – kāyakammaṁ vacīkammaṁ",
  "atk-abh01a4:166_2": "manokammanti. Kiṁ panetaṁ kammaṁ nāmāti? Cetanā ceva, ekacce ca cetanāsampayuttakā",
  "atk-abh01a4:166_3": "dhammā. Tattha cetanāya kammabhāve imāni suttāni –",
  "atk-abh01a4:167_0": "‘‘Cetanāhaṁ, bhikkhave, kammaṁ vadāmi, cetayitvā kammaṁ karoti kāyena vācāya manasā’’",
  "atk-abh01a4:167_1": "(a. ni. 6.63; kathā. 539). ‘‘Kāye vā hi, ānanda, sati kāyasañcetanāhetu uppajjati",
  "atk-abh01a4:167_2": "ajjhattaṁ sukhadukkhaṁ, vācāya vā, ānanda, sati vacīsañcetanāhetu uppajjati ajjhattaṁ",
  "atk-abh01a4:167_3": "sukhadukkhaṁ; mane vā, ānanda, sati manosañcetanāhetu uppajjati ajjhattaṁ sukhadukkhaṁ’’",
  "atk-abh01a4:167_4": "(saṁ. ni. 2.25; a. ni. 4.171). ‘‘Tividhā, bhikkhave, kāyasañcetanā akusalaṁ kāyakammaṁ",
  "atk-abh01a4:167_5": "dukkhudrayaṁ, dukkhavipākaṁ; catubbidhā, bhikkhave, vacīsañcetanā…pe… tividhā, bhikkhave,",
  "atk-abh01a4:167_6": "manosañcetanā akusalaṁ manokammaṁ dukkhudrayaṁ dukkhavipākaṁ tividhā , bhikkhave,",
  "atk-abh01a4:167_7": "kāyasañcetanā kusalaṁ kāyakammaṁ sukhudrayaṁ sukhavipākaṁ catubbidhā, bhikkhave,",
  "atk-abh01a4:167_8": "vacīsañcetanā…pe… tividhā, bhikkhave, manosañcetanā, kusalaṁ manokammaṁ sukhudrayaṁ",
  "atk-abh01a4:167_9": "sukhavipākaṁ’’ (kathā. 539; a. ni. 10.217 thokaṁ visadisaṁ). ‘‘Sacāyaṁ, ānanda, samiddhi",
  "atk-abh01a4:167_10": "moghapuriso pāṭaliputtassa paribbājakassa evaṁ puṭṭho evaṁ byākareyya – sañcetaniyaṁ,",
  "atk-abh01a4:167_11": "āvuso pāṭaliputta, kammaṁ katvā kāyena vācāya manasā, sukhavedanīyaṁ sukhaṁ so vedayati…pe…",
  "atk-abh01a4:167_12": "adukkhamasukhavedanīyaṁ adukkhamasukhaṁ so vedayatīti; evaṁ byākaramāno kho, ānanda,",
  "atk-abh01a4:167_13": "samiddhi moghapuriso pāṭaliputtassa paribbājakassa sammā byākaramāno byākareyyā’’ti",
  "atk-abh01a4:167_14": "(ma. ni. 3.300; kathā. 539).",
  "atk-abh01a4:168": "Imāni tāva cetanāya kammabhāve suttāni. Cetanāsampayuttadhammānaṁ pana kammabhāvo kammacatukkena dīpito. Vuttañhetaṁ –",
  "atk-abh01a4:169_0": "‘‘Cattārimāni , bhikkhave, kammāni mayā sayaṁ abhiññā sacchikatvā paveditāni. Katamāni",
  "atk-abh01a4:169_1": "cattāri? Atthi, bhikkhave, kammaṁ kaṇhaṁ kaṇhavipākaṁ, atthi, bhikkhave, kammaṁ sukkaṁ",
  "atk-abh01a4:169_2": "sukkavipākaṁ, atthi, bhikkhave, kammaṁ kaṇhasukkaṁ kaṇhasukkavipākaṁ, atthi, bhikkhave,",
  "atk-abh01a4:169_3": "kammaṁ akaṇhaṁ asukkaṁ akaṇhaasukkavipākaṁ kammakkhayāya saṁvattati (a. ni. 4.232-233).…",
  "atk-abh01a4:169_4": "Katamañca, bhikkhave, kammaṁ akaṇhaṁ asukkaṁ akaṇhaasukkavipākaṁ kammakkhayāya saṁvattati?",
  "atk-abh01a4:169_5": "Yadidaṁ satta bojjhaṅgā – satisambojjhaṅgo…pe… upekkhāsambojjhaṅgo, idaṁ vuccati,",
  "atk-abh01a4:169_6": "bhikkhave, kammaṁ akaṇhaṁ asukkaṁ akaṇhaasukkavipākaṁ kammakkhayāya saṁvattati (a.",
  "atk-abh01a4:169_7": "ni. 4.238).… Katamañca, bhikkhave, kammaṁ akaṇhaṁ asukkaṁ akaṇhaasukkavipākaṁ kammakkhayāya",
  "atk-abh01a4:169_8": "saṁvattati? Ayameva ariyo aṭṭhaṅgiko maggo – seyyathidaṁ, sammādiṭṭhi …pe… sammāsamādhi.",
  "atk-abh01a4:169_9": "Idaṁ vuccati, bhikkhave, kammaṁ akaṇhaṁ asukkaṁ akaṇhaasukkavipākaṁ kammakkhayāya",
  "atk-abh01a4:169_10": "saṁvattatī’’ti (a. ni. 4.237).",
  "atk-abh01a4:170_0": "Evaṁ ime bojjhaṅgamaggaṅgappabhedato pannarasa dhammā kammacatukkena dīpitā. Abhijjhā,",
  "atk-abh01a4:170_1": "byāpādo, micchādiṭṭhi, anabhijjhā, abyāpādo, sammādiṭṭhīti imehi pana chahi saddhiṁ",
  "atk-abh01a4:170_2": "ekavīsati cetanāsampayuttakā dhammā veditabbā.",
  "atk-abh01a4:171_0": "Tattha lokuttaramaggo bhajāpiyamāno kāyakammādīni tīṇi kammāni bhajati. Yañhi kāyena",
  "atk-abh01a4:171_1": "dussīlyaṁ ajjhācarati, tamhā saṁvaro kāyikoti veditabbo. Yaṁ vācāya dussīlyaṁ ajjhācarati,",
  "atk-abh01a4:171_2": "tamhā saṁvaro vācasikoti veditabbo. Iti sammākammanto kāyakammaṁ, sammāvācā vacīkammaṁ.",
  "atk-abh01a4:171_3": "Etasmiṁ dvaye gahite sammāājīvo tappakkhikattā gahitova hoti. Yaṁ pana manena dussīlyaṁ",
  "atk-abh01a4:171_4": "ajjhācarati, tamhā saṁvaro mānasikoti veditabbo. So diṭṭhisaṅkappavāyāmasatisamādhivasena",
  "atk-abh01a4:171_5": "pañcavidho hoti. Ayaṁ pañcavidhopi manokammaṁ nāma. Evaṁ lokuttaramaggo bhajāpiyamāno",
  "atk-abh01a4:171_6": "tīṇi kammāni bhajati.",
  "atk-abh01a4:172_0": "Imasmiṁ ṭhāne dvārasaṁsandanaṁ nāma hoti. Kāyavacīdvāresu hi copanaṁ patvā kammapathaṁ",
  "atk-abh01a4:172_1": "appattampi atthi, manodvāre ca samudācāraṁ patvā kammapathaṁ appattampi atthi; taṁ",
  "atk-abh01a4:172_2": "gahetvā taṁtaṁdvārapakkhikameva akaṁsu.",
  "atk-abh01a4:173_0": "Tatrāyaṁ nayo – yo ‘migavaṁ gamissāmī’ti dhanuṁ sajjeti, jiyaṁ vaṭṭeti, sattiṁ niseti,",
  "atk-abh01a4:173_1": "bhattaṁ bhuñjati, vatthaṁ paridahati, ettāvatā kāyadvāre copanaṁ pattaṁ hoti. So",
  "atk-abh01a4:173_2": "araññe divasaṁ caritvā antamaso sasabiḷāramattampi na labhati, idaṁ akusalaṁ kāyakammaṁ",
  "atk-abh01a4:173_3": "nāma hoti na hotīti? Na hoti. Kasmā? Kammapathaṁ appattatāya. Kevalaṁ pana kāyaduccaritaṁ",
  "atk-abh01a4:173_4": "nāma hotīti veditabbaṁ. Macchaggahaṇādī supayogesupi eseva nayo.",
  "atk-abh01a4:174_0": "Vacīdvārepi ‘migavaṁ gamissāmi’ ‘vegena dhanuādīni sajjethā’ti āṇāpetvā purimanayeneva",
  "atk-abh01a4:174_1": "araññe kiñci alabhantassa kiñcāpi vacīdvāre copanaṁ pattaṁ, kammapathaṁ appattatāya",
  "atk-abh01a4:174_2": "pana kāyakammaṁ na hoti. Kevalaṁ vacīduccaritaṁ nāma hotīti veditabbaṁ.",
  "atk-abh01a4:175_0": "Manodvāre pana vadhakacetanāya uppannamattāya eva kammapathabhedova hoti. So ca kho",
  "atk-abh01a4:175_1": "byāpādavasena na pāṇātipātavasena. Akusalañhi kāyakammaṁ kāyavacīdvāresu samuṭṭhāti,",
  "atk-abh01a4:175_2": "na manodvāre; tathā akusalaṁ vacīkammaṁ. Akusalaṁ manokammaṁ pana tīsupi dvāresu",
  "atk-abh01a4:175_3": "samuṭṭhāti; tathā kusalāni kāyavacīmanokammāni.",
  "atk-abh01a4:176_0": "Kathaṁ ? Sahatthā hi pāṇaṁ hanantassa adinnaṁ ādiyantassa micchācāraṁ carantassa",
  "atk-abh01a4:176_1": "kammaṁ kāyakammameva hoti. Dvārampi kāyadvārameva hoti. Evaṁ tāva akusalaṁ kāyakammaṁ",
  "atk-abh01a4:176_2": "kāyadvāre samuṭṭhāti. Tehi pana cittehi sahajātā abhijjhābyāpādamicchādiṭṭhiyo cetanāpakkhikā",
  "atk-abh01a4:176_3": "vā bhavanti, abbohārikā vā. ‘Gaccha itthannāmaṁ jīvitā voropehi, itthannāmaṁ bhaṇḍaṁ",
  "atk-abh01a4:176_4": "avaharā’ti āṇāpentassa pana kammaṁ kāyakammaṁ hoti, dvāraṁ pana vacīdvāraṁ. Evaṁ",
  "atk-abh01a4:176_5": "akusalaṁ kāyakammaṁ vacīdvāre samuṭṭhāti. Tehi pana cittehi sahajātā abhijjhābyāpādamicchādiṭṭhiyo",
  "atk-abh01a4:176_6": "cetanāpakkhikā vā bhavanti abbohārikā vā. Ettakā ācariyānaṁ samānatthakathā nāma.",
  "atk-abh01a4:177": "Vitaṇḍavādī panāha – ‘akusalaṁ kāyakammaṁ manodvārepi samuṭṭhātī’ti. So ‘tayo saṅgahe āruḷhaṁ suttaṁ āharāhī’ti vutto idaṁ kulumbasuttaṁ nāma āhari –",
  "atk-abh01a4:178_0": "‘‘Puna caparaṁ , bhikkhave, idhekacco samaṇo vā brāhmaṇo vā iddhimā cetovasippatto",
  "atk-abh01a4:178_1": "aññissā kucchigataṁ gabbhaṁ pāpakena manasā anupekkhako hoti – ‘aho vatāyaṁ kucchigato",
  "atk-abh01a4:178_2": "gabbho na sotthinā abhinikkhameyyā’ti. Evaṁ, bhikkhave, kulumbassa upaghāto hotī’’ti.",
  "atk-abh01a4:179_0": "Idaṁ suttaṁ āharitvā āha – ‘evaṁ cintitamatteyeva manasā kucchigato gabbho pheṇapiṇḍo",
  "atk-abh01a4:179_1": "viya vilīyati. Ettha kuto kāyaṅgacopanaṁ vā vācaṅgacopanaṁ vā? Manodvārasmiṁyeva",
  "atk-abh01a4:179_2": "pana idaṁ akusalaṁ kāyakammaṁ samuṭṭhātī’ti.",
  "atk-abh01a4:180_0": "Tamenaṁ ‘tava suttassa atthaṁ tulayissāmā’ti vatvā evaṁ tulayiṁsu – ‘tvaṁ iddhiyā",
  "atk-abh01a4:180_1": "parūpaghātaṁ vadesi. Iddhi nāma cesā – adhiṭṭhāniddhi, vikubbaniddhi, manomayiddhi,",
  "atk-abh01a4:180_2": "ñāṇavipphāriddhi, samādhivipphāriddhi, ariyiddhi, kammavipākajiddhi, puññavato iddhi,",
  "atk-abh01a4:180_3": "vijjāmayiddhi , tattha tattha sammāpayogapaccayā ijjhanaṭṭhena iddhīti dasavidhā",
  "atk-abh01a4:180_4": "(paṭi. ma. 3.10). Tattha kataraṁ iddhiṁ vadesī’ti? ‘Bhāvanāmaya’nti. ‘Kiṁ pana bhāvanāmayiddhiyā",
  "atk-abh01a4:180_5": "parūpaghātakammaṁ hotī’ti? ‘Āma, ekacce ācariyā ekavāraṁ hotī’ti; vadanti yathā hi",
  "atk-abh01a4:180_6": "paraṁ paharitukāmena udakabharite ghaṭe khitte ghaṭopi bhijjati, udakampi nassati,",
  "atk-abh01a4:180_7": "evameva bhāvanāmayiddhiyā ekavāraṁ parūpaghātakammaṁ hoti. Tato paṭṭhāya pana sā",
  "atk-abh01a4:180_8": "nassatīti. Atha naṁ ‘bhāvanāmayiddhiyā neva ekavāraṁ na dve vāre parūpaghātakammaṁ",
  "atk-abh01a4:180_9": "hotī’ti vatvā taṁ saññattiṁ āgacchantaṁ pucchiṁsu – ‘bhāvanāmayiddhi kiṁ kusalā,",
  "atk-abh01a4:180_10": "akusalā, abyākatā? Sukhāya vedanāya sampayuttā, dukkhāya vedanāya sampayuttā, adukkhamasukhāya",
  "atk-abh01a4:180_11": "vedanāya sampayuttā? Savitakkasavicārā, avitakkavicāramattā, avitakkaavicārā? Kāmāvacarā,",
  "atk-abh01a4:180_12": "rūpāvacarā, arūpāvacarā’ti?",
  "atk-abh01a4:181_0": "Imaṁ pana pañhaṁ yo jānāti so evaṁ vakkhati – ‘bhāvanāmayiddhi kusalā vā hoti, abyākatā",
  "atk-abh01a4:181_1": "vā; adukkhamasukhavedanīyā eva, avitakkaavicārā eva, rūpāvacarā evā’ti. So vattabbo",
  "atk-abh01a4:181_2": "– ‘pāṇātipātacetanā kusalādīsu kataraṁ koṭṭhāsaṁ bhajatī’ti? Jānanto vakkhati – ‘pāṇātipātacetanā",
  "atk-abh01a4:181_3": "akusalā eva, dukkhavedanīyā eva, savitakkasavicārā eva kāmāvacarā evā’ti. ‘Evaṁ sante",
  "atk-abh01a4:181_4": "tava pañho neva kusalattikena sameti, na vedanāttikena , na vitakkattikena, na bhūmantarenā’ti.",
  "atk-abh01a4:182_0": "‘Kiṁ pana evaṁ mahantaṁ suttaṁ niratthaka’nti? ‘No niratthakaṁ; tvaṁ panassa atthaṁ",
  "atk-abh01a4:182_1": "na jānāsi. ‘‘Iddhimā cetovasippatto’’ti ettha hi neva bhāvanāmayiddhi adhippetā,",
  "atk-abh01a4:182_2": "āthabbaṇiddhi pana adhippetā. Sā hi ettha labbhamānā labbhati. Sā pana kāyavacīdvārāni",
  "atk-abh01a4:182_3": "muñcitvā kātuṁ na sakkā. Āthabbaṇiddhikā hi sattāhaṁ aloṇakaṁ bhuñjitvā dabbe attharitvā",
  "atk-abh01a4:182_4": "pathaviyaṁ sayamānā tapaṁ caritvā sattame divase susānabhūmiṁ sajjetvā sattame pade",
  "atk-abh01a4:182_5": "ṭhatvā hatthaṁ vaṭṭetvā vaṭṭetvā mukhena vijjaṁ parijappanti. Atha nesaṁ kammaṁ samijjhati.",
  "atk-abh01a4:182_6": "Evaṁ ayampi iddhi kāyavacīdvārāni muñcitvā kātuṁ na sakkāti. ‘Na kāyakammaṁ manodvāre",
  "atk-abh01a4:182_7": "samuṭṭhātī’ti niṭṭhamettha gantabbaṁ.",
  "atk-abh01a4:183_0": "Hatthamuddāya pana musāvādādīni kathentassa kammaṁ vacīkammaṁ, dvāraṁ pana kāyadvāraṁ",
  "atk-abh01a4:183_1": "hoti . Evaṁ akusalaṁ vacīkammampi kāyadvāre samuṭṭhāti. Tehi pana cittehi sahajātā",
  "atk-abh01a4:183_2": "abhijjhābyāpādamicchādiṭṭhiyo cetanāpakkhikā vā bhavanti, abbohārikā vā. Vacībhedaṁ",
  "atk-abh01a4:183_3": "pana katvā musāvādādīni kathentassa kammampi vacīkammaṁ dvārampi vacīdvārameva. Evaṁ",
  "atk-abh01a4:183_4": "akusalaṁ vacīkammaṁ vacīdvāre samuṭṭhāti. Tehi pana cittehi sahajātā abhijjhābyāpādamicchādiṭṭhiyo",
  "atk-abh01a4:183_5": "cetanāpakkhikā vā bhavanti abbohārikā vā. Ettakā ācariyānaṁ samānatthakathā nāma.",
  "atk-abh01a4:184": "Vitaṇḍavādī panāha – ‘akusalaṁ vacīkammaṁ manodvārepi samuṭṭhātī’ti. So ‘tayo saṅgahe āruḷhaṁ suttaṁ āharāhī’ti vutto idaṁ uposathakkhandhakato suttaṁ āhari –",
  "atk-abh01a4:185": "‘‘Yo pana bhikkhu yāvatatiyaṁ anussāviyamāne saramāno santiṁ āpattiṁ nāvikareyya sampajānamusāvādassa hotī’’ti (mahāva. 134).",
  "atk-abh01a4:186_0": "Idaṁ suttaṁ āharitvā āha – ‘evaṁ āpattiṁ anāvikaronto tuṇhībhūtova aññaṁ āpattiṁ",
  "atk-abh01a4:186_1": "āpajjati, ettha kuto kāyaṅgacopanaṁ vā vācaṅgacopanaṁ vā? Manodvārasmiṁyeva pana",
  "atk-abh01a4:186_2": "idaṁ akusalaṁ vacīkammaṁ samuṭṭhātī’ti.",
  "atk-abh01a4:187_0": "So vattabbo – ‘kiṁ panetaṁ suttaṁ neyyatthaṁ udāhu nītattha’nti? ‘Nītatthameva mayhaṁ",
  "atk-abh01a4:187_1": "sutta’nti. So ‘mā evaṁ avaca, tulayissāmassa attha’nti vatvā evaṁ pucchitabbo – ‘sampajānamusāvāde",
  "atk-abh01a4:187_2": "kiṁ hotī’ti? Jānanto ‘sampajānamusāvāde dukkaṭaṁ hotī’ti vakkhati. Tato vattabbo",
  "atk-abh01a4:187_3": "‘vinayassa dve mūlāni – kāyo ca vācā ca; sammāsambuddhena hi sabbāpattiyo imesuyeva",
  "atk-abh01a4:187_4": "dvīsu dvāresu paññattā, manodvāre āpattipaññapanaṁ nāma natthi. Tvaṁ ativiya vinaye",
  "atk-abh01a4:187_5": "pakataññū, yo satthārā apaññatte ṭhāne āpattiṁ paññapesi, sammāsambuddhaṁ abbhācikkhasi,",
  "atk-abh01a4:187_6": "jinacakkaṁ paharasī’tiādivacanehi niggaṇhitvā uttari pañhaṁ pucchitabbo – ‘sampajānamusāvādo",
  "atk-abh01a4:187_7": "kiriyato samuṭṭhāti udāhu akiriyato’ti? Jānanto ‘kiriyato’ti vakkhati. Tato vattabbo",
  "atk-abh01a4:187_8": "– ‘anāvikaronto kataraṁ kiriyaṁ karotī’ti? Addhā hi kiriyaṁ apassanto vighātaṁ āpajjissati.",
  "atk-abh01a4:187_9": "Tato imassa suttassa atthena saññāpetabbo. Ayañhettha attho – yvāyaṁ ‘sampajānamusāvādo",
  "atk-abh01a4:187_10": "hotī’ti vutto, so āpattito kiṁ hoti? ‘Katarāpatti hotī’ti attho. ‘Dukkaṭāpatti hoti’.",
  "atk-abh01a4:187_11": "Sā ca kho na musāvādalakkhaṇena, bhagavato pana vacanena vacīdvāre akiriyasamuṭṭhānā",
  "atk-abh01a4:187_12": "āpatti hotīti veditabbā. Vuttampi cetaṁ –",
  "atk-abh01a4:188": "‘‘Anālapanto manujena kenaci,",
  "atk-abh01a4:189": "Vācāgiraṁ no ca pare bhaṇeyya;",
  "atk-abh01a4:190": "Āpajjeyya vācasikaṁ na kāyikaṁ,",
  "atk-abh01a4:191": "Pañhā mesā kusalehi cintitā’’ti. (paṭi. 479);",
  "atk-abh01a4:192": "Evaṁ akusalaṁ vacīkammaṁ na manodvāre samuṭṭhātīti niṭṭhamettha gantabbaṁ.",
  "atk-abh01a4:193_0": "Yadā pana abhijjhāsahagatena cetasā kāyaṅgaṁ copento hatthaggāhādīni karoti, byāpādasahagatena",
  "atk-abh01a4:193_1": "cetasā daṇḍaparāmāsādīni, micchādiṭṭhisahagatena cetasā ‘khandasivādayo seṭṭhā’ti",
  "atk-abh01a4:193_2": "tesaṁ abhivādanaañjalikammabhūtapīṭhakaparibhaṇḍādīni karoti, tadā kammaṁ manokammaṁ",
  "atk-abh01a4:193_3": "hoti, dvāraṁ pana kāyadvāraṁ. Evaṁ akusalaṁ manokammaṁ kāyadvāre samuṭṭhāti. Cetanā",
  "atk-abh01a4:193_4": "panettha abbohārikā.",
  "atk-abh01a4:194_0": "Yadā pana abhijjhāsahagatena cetasā vācaṅgaṁ copento ‘aho vata yaṁ parassa, taṁ mamassā’ti",
  "atk-abh01a4:194_1": "paravittūpakaraṇaṁ abhijjhāyati, byāpādasahagatena cetasā ‘ime sattā haññantu vā,",
  "atk-abh01a4:194_2": "bajjhantu vā, ucchijjantu vā, mā vā ahesu’nti vadati, micchādiṭṭhisahagatena cetasā",
  "atk-abh01a4:194_3": "‘natthi dinnaṁ, natthi yiṭṭha’ntiādīni vadati, tadā kammaṁ manokammaṁ hoti, dvāraṁ",
  "atk-abh01a4:194_4": "pana vacīdvāraṁ. Evaṁ akusalaṁ manokammaṁ vacīdvāre samuṭṭhāti. Cetanā panettha abbohārikā.",
  "atk-abh01a4:195_0": "Yadā pana kāyaṅgavācaṅgāni acopetvā raho nisinno abhijjhābyāpādamicchādiṭṭhisahagatāni",
  "atk-abh01a4:195_1": "cittāni uppādeti, tadā kammaṁ manokammaṁ, dvārampi manodvārameva. Evaṁ akusalaṁ manokammaṁ",
  "atk-abh01a4:195_2": "manodvāre samuṭṭhāti. Imasmiṁ pana ṭhāne cetanāpi cetanāsampayuttakā dhammāpi manodvāreyeva",
  "atk-abh01a4:195_3": "samuṭṭhahanti. Evaṁ akusalaṁ manokammaṁ tīsupi dvāresu samuṭṭhātīti veditabbaṁ.",
  "atk-abh01a4:196_0": "Yaṁ pana vuttaṁ ‘tathā kusalāni kāyavacīmanokammānī’ti, tatrāyaṁ nayo – yadā hi kenaci",
  "atk-abh01a4:196_1": "kāraṇena vattuṁ asakkonto ‘pāṇātipātā adinnādānā kāmesumicchācārā paṭiviramāmī’ti",
  "atk-abh01a4:196_2": "imāni sikkhāpadāni hatthamuddāya gaṇhāti, tadā kammaṁ kāyakammaṁ dvārampi kāyadvārameva.",
  "atk-abh01a4:196_3": "Evaṁ kusalaṁ kāyakammaṁ kāyadvāre samuṭṭhāti. Tehi cittehi sahagatā anabhijjhādayo",
  "atk-abh01a4:196_4": "cetanāpakkhikā vā honti, abbohārikā vā.",
  "atk-abh01a4:197_0": "Yadā pana tāneva sikkhāpadāni vacībhedaṁ katvā gaṇhāti, tadā kammaṁ kāyakammaṁ, dvāraṁ",
  "atk-abh01a4:197_1": "pana vacīdvāraṁ hoti. Evaṁ kusalaṁ kāyakammaṁ vacīdvāre samuṭṭhāti. Tehi cittehi",
  "atk-abh01a4:197_2": "sahagatā anabhijjhādayo cetanāpakkhikā vā honti, abbohārikā vā.",
  "atk-abh01a4:198_0": "Yadā pana tesu sikkhāpadesu diyyamānesu kāyaṅgavācaṅgāni acopetvā manasāva ‘pāṇātipātā",
  "atk-abh01a4:198_1": "adinnādānā kāmesumicchācārā paṭiviramāmī’ti gaṇhāti, tadā kammaṁ kāyakammaṁ, dvāraṁ",
  "atk-abh01a4:198_2": "pana manodvāraṁ hoti. Evaṁ kusalaṁ kāyakammaṁ manodvāre samuṭṭhāti. Tehi cittehi",
  "atk-abh01a4:198_3": "sahagatā anabhijjhādayo cetanāpakkhikā vā honti, abbohārikā vā.",
  "atk-abh01a4:199_0": "‘Musāvādā veramaṇī’ādīni pana cattāri sikkhāpadāni vuttanayeneva kāyādīhi gaṇhantassa",
  "atk-abh01a4:199_1": "kusalaṁ vacīkammaṁ tīsu dvāresu samuṭṭhātīti veditabbaṁ. Idhāpi anabhijjhādayo cetanāpakkhikā",
  "atk-abh01a4:199_2": "vā honti, abbohārikā vā.",
  "atk-abh01a4:200_0": "Anabhijjhādisahagatehi pana cittehi kāyaṅgaṁ copetvā cetiyaṅgaṇasammajjanagandhamālādipūjanacetiyavandanādīni",
  "atk-abh01a4:200_1": "karontassa kammaṁ manokammaṁ hoti, dvāraṁ pana kāyadvāraṁ. Evaṁ kusalaṁ manokammaṁ",
  "atk-abh01a4:200_2": "kāyadvāre samuṭṭhāti. Cetanā panettha abbohārikā. Anabhijjhāsahagatena cittena vācaṅgaṁ",
  "atk-abh01a4:200_3": "copetvā ‘aho vata yaṁ parassa vittūpakaraṇaṁ na taṁ mamassā’ti anabhijjhāyato abyāpādasahagatena",
  "atk-abh01a4:200_4": "cittena ‘sabbe sattā averā abyābajjhā anīghā sukhī attānaṁ pariharantū’ti vadantassa",
  "atk-abh01a4:200_5": "sammādiṭṭhisahagatena cittena ‘atthi dinna’ntiādīni udāharantassa kammaṁ manokammaṁ",
  "atk-abh01a4:200_6": "hoti, dvāraṁ pana vacīdvāraṁ. Evaṁ kusalaṁ manokammaṁ vacīdvāre samuṭṭhāti. Cetanā",
  "atk-abh01a4:200_7": "panettha abbohārikā. Kāyaṅgavācaṅgāni pana acopetvā raho nisinnassa manasāva anabhijjhādisahagatāni",
  "atk-abh01a4:200_8": "cittāni uppādentassa kammaṁ manokammaṁ, dvārampi manodvārameva. Evaṁ kusalaṁ manokammaṁ",
  "atk-abh01a4:200_9": "manodvāre samuṭṭhāti. Imasmiṁ pana ṭhāne cetanāpi cetanāsampayuttakā dhammāpi manodvāreyeva samuṭṭhahanti.",
  "atk-abh01a4:201_0": "Tattha āṇattisamuṭṭhitesu pāṇātipātaadinnādānesu kammampi kāyakammaṁ dvārampi kammavaseneva",
  "atk-abh01a4:201_1": "kāyadvāranti vadanto kammaṁ rakkhati, dvāraṁ bhindati nāma. Hatthamuddāya samuṭṭhitesu",
  "atk-abh01a4:201_2": "musāvādādīsu dvārampi kāyadvāraṁ, kammampi dvāravaseneva kāyakammanti vadanto dvāraṁ",
  "atk-abh01a4:201_3": "rakkhati kammaṁ bhindati nāma. Tasmā ‘kammaṁ rakkhāmī’ti dvāraṁ na bhinditabbaṁ,",
  "atk-abh01a4:201_4": "‘dvāraṁ rakkhāmī’ti kammaṁ na bhinditabbaṁ. Yathāvutteneva pana nayena kammañca dvārañca",
  "atk-abh01a4:201_5": "veditabbaṁ. Evaṁ kathento hi neva kammaṁ na dvāraṁ bhindatīti.",
  "atk-abh01a4:202": "Kammakathā niṭṭhitā.",
  "atk-abh01a4:203_0": "Idāni ‘pañca viññāṇāni pañcaviññāṇadvārānī’tiādīsu cakkhuviññāṇaṁ sotaviññāṇaṁ ghānaviññāṇaṁ",
  "atk-abh01a4:203_1": "jivhāviññāṇaṁ kāyaviññāṇanti imāni pañca viññāṇāni nāma. Cakkhuviññāṇadvāraṁ sota…",
  "atk-abh01a4:203_2": "ghāna… jivhā… kāyaviññāṇadvāranti imāni pañca viññāṇadvārāni nāma. Imesaṁ pañcannaṁ",
  "atk-abh01a4:203_3": "dvārānaṁ vasena uppannā cetanā neva kāyakammaṁ hoti, na vacīkammaṁ, manokammameva",
  "atk-abh01a4:203_4": "hotīti veditabbā. Cakkhusamphasso sota… ghāna… jivhā… kāya… manosamphassoti ime pana",
  "atk-abh01a4:203_5": "cha samphassā nāma. Cakkhusamphassadvāraṁ sota… ghāna… jivhā… kāya… manosamphassadvāranti",
  "atk-abh01a4:203_6": "imāni cha samphassadvārāni nāma.",
  "atk-abh01a4:204_0": "Cakkhuasaṁvaro sota… ghāna… jivhā… pasādakāya… copanakāyaasaṁvaro vācāasaṁvaro manoasaṁvaroti",
  "atk-abh01a4:204_1": "– ime aṭṭha asaṁvarā nāma. Te atthato ‘dussīlyaṁ muṭṭhassaccaṁ aññāṇaṁ akkhanti kosajja’nti",
  "atk-abh01a4:204_2": "ime pañca dhammā honti. Tesu ekadhammopi pañcadvāre voṭṭhabbanapariyosānesu cittesu",
  "atk-abh01a4:204_3": "nuppajjati, javanakkhaṇeyeva uppajjati. Javane uppannopi pañcadvāre asaṁvaroti vuccati.",
  "atk-abh01a4:205_0": "Cakkhuviññāṇasahajāto hi phasso cakkhusamphasso nāma, cetanā manokammaṁ nāma, taṁ",
  "atk-abh01a4:205_1": "cittaṁ manokammadvāraṁ nāma. Ettha pañcavidho asaṁvaro natthi . Sampaṭicchanasahajāto",
  "atk-abh01a4:205_2": "phasso manosamphasso nāma, cetanā manokammaṁ nāma, taṁ cittaṁ manokammadvāraṁ nāma.",
  "atk-abh01a4:205_3": "Etthāpi asaṁvaro natthi. Santīraṇavoṭṭhabbanesupi eseva nayo. Javanasahajāto pana",
  "atk-abh01a4:205_4": "phasso manosamphasso nāma, cetanā manokammaṁ nāma, taṁ cittaṁ manokammadvāraṁ nāma.",
  "atk-abh01a4:205_5": "Ettha asaṁvaro cakkhuasaṁvaro nāma hoti. Sotaghānajivhāpasādakāyadvāresupi eseva",
  "atk-abh01a4:205_6": "nayo. Yadā pana rūpādīsu aññatarārammaṇaṁ manodvārikajavanaṁ vinā vacīdvārena suddhaṁ",
  "atk-abh01a4:205_7": "kāyadvārasaṅkhātaṁ copanaṁ pāpayamānaṁ uppajjati, tadā tena cittena sahajāto phasso",
  "atk-abh01a4:205_8": "manosamphasso nāma, cetanā kāyakammaṁ nāma, taṁ pana cittaṁ abbohārikaṁ, copanassa",
  "atk-abh01a4:205_9": "uppannattā manodvāranti saṅkhyaṁ na gacchati. Ettha asaṁvaro copanakāyaasaṁvaro nāma.",
  "atk-abh01a4:205_10": "Yadā tādisaṁyeva javanaṁ vinā kāyadvārena suddhaṁ vacīdvārasaṅkhātaṁ copanaṁ pāpayamānaṁ",
  "atk-abh01a4:205_11": "uppajjati, tadā tena cittena sahajāto phasso manosamphasso nāma, cetanā vacīkammaṁ",
  "atk-abh01a4:205_12": "nāma, taṁ pana cittaṁ abbohārikaṁ, copanassa uppannattā manodvāranti saṅkhyaṁ na",
  "atk-abh01a4:205_13": "gacchati. Ettha asaṁvaro vācāasaṁvaro nāma. Yadā pana tādisaṁ javanacittaṁ vinā kāyavacīdvārehi",
  "atk-abh01a4:205_14": "suddhaṁ manodvārameva hutvā uppajjati, tadā tena cittena sahajāto phasso manosamphasso",
  "atk-abh01a4:205_15": "nāma, cetanā manokammaṁ nāma, taṁ pana cittaṁ manokammadvāraṁ nāma. Ettha asaṁvaro",
  "atk-abh01a4:205_16": "manoasaṁvaro nāma. Iti imesaṁ aṭṭhannaṁ asaṁvarānaṁ vasena cakkhuasaṁvaradvāraṁ,",
  "atk-abh01a4:205_17": "sota… ghāna… jivhā… pasādakāya… copanakāya… vācā… manoasaṁvaradvāranti imāni aṭṭha",
  "atk-abh01a4:205_18": "asaṁvaradvārāni veditabbāni.",
  "atk-abh01a4:206_0": "Cakkhusaṁvaro sota… ghāna… jivhā… pasādakāya… copanakāya… vācā… manosaṁvaroti ime",
  "atk-abh01a4:206_1": "pana aṭṭha saṁvarā nāma. Te atthato ‘sīlaṁ sati ñāṇaṁ khanti vīriya’nti ime pañca",
  "atk-abh01a4:206_2": "dhammā honti. Tesupi ekadhammopi pañcadvāre voṭṭhabbanapariyosānesu cittesu nuppajjati.",
  "atk-abh01a4:206_3": "Javanakkhaṇeyeva uppajjati. Javane uppannopi pañcadvāre saṁvaroti vuccati. Tassa",
  "atk-abh01a4:206_4": "sabbassāpi cakkhuviññāṇasahajāto hi phasso cakkhusamphassotiādinā asaṁvare vuttanayeneva",
  "atk-abh01a4:206_5": "uppatti veditabbā. Iti imesaṁ aṭṭhannaṁ saṁvarānaṁ vasena cakkhusaṁvaradvāraṁ…pe…",
  "atk-abh01a4:206_6": "manosaṁvaradvāranti imāni aṭṭha saṁvaradvārāni veditabbāni.",
  "atk-abh01a4:207": "Akusalakammapathakathā",
  "atk-abh01a4:208": "Pāṇātipāto , adinnādānaṁ, kāmesumicchācāro, musāvādo, pisuṇavācā, pharusavācā, samphappalāpo, abhijjhā, byāpādo, micchādiṭṭhīti ime pana dasa akusalakammapathā nāma.",
  "atk-abh01a4:209_0": "Tattha pāṇassa atipāto pāṇātipāto nāma; pāṇavadho, pāṇaghātoti vuttaṁ hoti. Pāṇoti",
  "atk-abh01a4:209_1": "cettha vohārato satto, paramatthato jīvitindriyaṁ. Tasmiṁ pana pāṇe pāṇasaññino jīvitindriyupacchedakaupakkamasamuṭṭhāpikā",
  "atk-abh01a4:209_2": "kāyavacīdvārānaṁ aññataradvārappavattā vadhakacetanā pāṇātipāto. So guṇavirahitesu",
  "atk-abh01a4:209_3": "tiracchānagatādīsu pāṇesu khuddake pāṇe appasāvajjo, mahāsarīre mahāsāvajjo. Kasmā?",
  "atk-abh01a4:209_4": "Payogamahantatāya. Payogasamattepi vatthumahantatāya. Guṇavantesu manussādīsu appaguṇe",
  "atk-abh01a4:209_5": "appasāvajjo, mahāguṇe mahāsāvajjo. Sarīraguṇānaṁ pana samabhāve sati kilesānaṁ upakkamānañca",
  "atk-abh01a4:209_6": "mudutāya appasāvajjo, tibbatāya mahāsāvajjoti veditabbo.",
  "atk-abh01a4:210_0": "Tassa pañca sambhārā honti – pāṇo, pāṇasaññitā, vadhakacittaṁ, upakkamo, tena maraṇanti.",
  "atk-abh01a4:210_1": "Cha payogā – sāhatthiko, āṇattiko, nissaggiyo, thāvaro, vijjāmayo, iddhimayoti. Imasmiṁ",
  "atk-abh01a4:210_2": "panatthe vitthāriyamāne atipapañco hoti. Tasmā taṁ na vitthārayāma. Aññañca evarūpaṁ",
  "atk-abh01a4:210_3": "atthikehi pana samantapāsādikaṁ vinayaṭṭhakathaṁ (pārā. aṭṭha. 2.172) oloketvā gahetabbaṁ.",
  "atk-abh01a4:211_0": "Adinnassa ādānaṁ ‘adinnādānaṁ’; parassaharaṇaṁ, theyyaṁ, corikāti vuttaṁ hoti. Tattha",
  "atk-abh01a4:211_1": "adinnanti parapariggahitaṁ, yattha paro yathākāmakāritaṁ āpajjanto adaṇḍāraho anupavajjo",
  "atk-abh01a4:211_2": "ca hoti. Tasmiṁ parapariggahite parapariggahitasaññino tadādāyakaupakkamasamuṭṭhāpikā",
  "atk-abh01a4:211_3": "theyyacetanā adinnādānaṁ. Taṁ hīne parasantake appasāvajjaṁ, paṇīte mahāsāvajjaṁ.",
  "atk-abh01a4:211_4": "Kasmā? Vatthupaṇītatāya. Vatthusamatte sati guṇādhikānaṁ santake vatthusmiṁ mahāsāvajjaṁ.",
  "atk-abh01a4:211_5": "Taṁtaṁguṇādhikaṁ upādāya tato tato hīnaguṇassa santake vatthusmiṁ appasāvajjaṁ.",
  "atk-abh01a4:212_0": "Tassa pañca sambhārā honti – parapariggahitaṁ, parapariggahitasaññitā, theyyacittaṁ,",
  "atk-abh01a4:212_1": "upakkamo , tena haraṇanti. Cha payogā – sāhatthikādayova. Te ca kho yathānurūpaṁ",
  "atk-abh01a4:212_2": "theyyāvahāro, pasayhāvahāro, paṭicchannāvahāro, parikappāvahāro, kusāvahāroti imesaṁ",
  "atk-abh01a4:212_3": "pañcannaṁ avahārānaṁ vasena pavattanti. Ayamettha saṅkhepo. Vitthāro pana samantapāsādikāyaṁ",
  "atk-abh01a4:212_4": "(pārā. aṭṭha. 1.138) vutto.",
  "atk-abh01a4:213_0": "‘Kāmesu micchācāro’ti ettha pana ‘kāmesū’ti methunasamācāresu; ‘micchācāro’ti ekantanindito",
  "atk-abh01a4:213_1": "lāmakācāro. Lakkhaṇato pana asaddhammādhippāyena kāyadvārappavattā agamanīyaṭṭhānavītikkamacetanā kāmesumicchācāro.",
  "atk-abh01a4:214_0": "Tattha agamanīyaṭṭhānaṁ nāma – purisānaṁ tāva māturakkhitā, piturakkhitā, mātāpiturakkhitā,",
  "atk-abh01a4:214_1": "bhāturakkhitā, bhaginirakkhitā, ñātirakkhitā, gottarakkhitā, dhammarakkhitā, sārakkhā,",
  "atk-abh01a4:214_2": "saparidaṇḍāti māturakkhitādayo dasa; dhanakkītā, chandavāsinī, bhogavāsinī, paṭavāsinī,",
  "atk-abh01a4:214_3": "odapattakinī, obhaṭacumbaṭā, dāsī ca bhariyā, kammakārī ca bhariyā, dhajāhaṭā, muhuttikāti",
  "atk-abh01a4:214_4": "etā dhanakkītādayo dasāti vīsati itthiyo. Itthīsu pana dvinnaṁ sārakkhasaparidaṇḍānaṁ,",
  "atk-abh01a4:214_5": "dasannañca dhanakkītādīnanti dvādasannaṁ itthīnaṁ aññe purisā idaṁ agamanīyaṭṭhānaṁ nāma.",
  "atk-abh01a4:215_0": "So panesa micchācāro sīlādiguṇarahite agamanīyaṭṭhāne appasāvajjo, sīlādiguṇasampanne",
  "atk-abh01a4:215_1": "mahāsāvajjo. Tassa cattāro sambhārā – agamanīyavatthu, tasmiṁ sevanacittaṁ, sevanappayogo,",
  "atk-abh01a4:215_2": "maggenamaggappaṭipattiadhivāsananti. Eko payogo sāhatthiko eva.",
  "atk-abh01a4:216_0": "‘Musā’ti visaṁvādanapurekkhārassa atthabhañjako vacīpayogo, kāyapayogo vā. Visaṁvādanādhippāyena",
  "atk-abh01a4:216_1": "panassa paravisaṁvādakakāyavacīpayogasamuṭṭhāpikā cetanā musāvādo. Aparo nayo – ‘musā’ti",
  "atk-abh01a4:216_2": "abhūtaṁ atacchaṁ vatthu. ‘Vādo’ti tassa bhūtato tacchato viññāpanaṁ. Lakkhaṇato pana",
  "atk-abh01a4:216_3": "atathaṁ vatthuṁ tathato paraṁ viññāpetukāmassa tathāviññattisamuṭṭhāpikā cetanā musāvādo.",
  "atk-abh01a4:216_4": "So yamatthaṁ bhañjati tassa appatāya appasāvajjo, mahantatāya mahāsāvajjo. Apica",
  "atk-abh01a4:216_5": "gahaṭṭhānaṁ attano santakaṁ adātukāmatāya ‘natthī’tiādinayappavatto appasāvajjo.",
  "atk-abh01a4:216_6": "Sakkhinā hutvā atthabhañjanatthaṁ vutto mahāsāvajjo. Pabbajitānaṁ appakampi telaṁ",
  "atk-abh01a4:216_7": "vā sappiṁ vā labhitvā hasādhippāyena ‘ajja gāme telaṁ nadī maññe sandatī’ti pūraṇakathānayena",
  "atk-abh01a4:216_8": "pavatto appasāvajjo. Adiṭṭhaṁyeva pana diṭṭhantiādinā nayena vadantānaṁ mahāsāvajjo.",
  "atk-abh01a4:217_0": "Tassa cattāro sambhārā honti – atathaṁ vatthu, visaṁvādanacittaṁ, tajjo vāyāmo, parassa",
  "atk-abh01a4:217_1": "tadatthavijānananti. Eko payogo – sāhatthikova. So ca kāyena vā kāyappaṭibaddhena",
  "atk-abh01a4:217_2": "vā vācāya vā paravisaṁvādakakiriyākaraṇe daṭṭhabbo. Tāya ce kiriyāya paro tamatthaṁ",
  "atk-abh01a4:217_3": "jānāti, ayaṁ kiriyasamuṭṭhāpikacetanākkhaṇeyeva musāvādakammunā bajjhati. Yasmā pana",
  "atk-abh01a4:217_4": "yathā kāyakāyappaṭibaddhavācāhi paraṁ visaṁvādeti, tathā imassa ‘imaṁ bhaṇāhī’ti",
  "atk-abh01a4:217_5": "āṇāpentopi, paṇṇaṁ likhitvā purato nissajjantopi, ‘ayamattho evaṁ daṭṭhabbo’ti kuṭṭādīsu",
  "atk-abh01a4:217_6": "likhitvā ṭhapentopi; tasmā ettha āṇattikanissaggiyathāvarāpi payogā yujjanti. Aṭṭhakathāsu",
  "atk-abh01a4:217_7": "pana anāgatattā vīmaṁsitvā gahetabbā.",
  "atk-abh01a4:218_0": "‘Pisuṇavācā’tiādīsu yāya vācāya yassa taṁ vācaṁ bhāsati tassa hadaye attano piyabhāvaṁ",
  "atk-abh01a4:218_1": "parassa ca suññabhāvaṁ karoti, sā pisuṇavācā. Yāya pana attānampi parampi pharusaṁ",
  "atk-abh01a4:218_2": "karoti, yā vācā sayampi pharusā neva kaṇṇasukhā, na hadayaṅgamā, ayaṁ ‘pharusavācā’.",
  "atk-abh01a4:218_3": "Yena samphaṁ palapati, niratthakaṁ, so ‘samphappalāpo’. Tesaṁ mūlabhūtā cetanāpi",
  "atk-abh01a4:218_4": "pisuṇavācādināmameva labhati. Sā eva ca idha adhippetāti.",
  "atk-abh01a4:219_0": "Tattha saṁkiliṭṭhacittassa paresaṁ vā bhedāya attano piyakamyatāya vā kāyavacīpayogasamuṭṭhāpikā",
  "atk-abh01a4:219_1": "cetanā pisuṇavācā nāma. Sā yassa bhedaṁ karoti tassa appaguṇatāya appasāvajjā, mahāguṇatāya mahāsāvajjā.",
  "atk-abh01a4:220_0": "Tassā cattāro sambhārā – ‘bhinditabbo paro’ iti ‘ime nānā bhavissa’nti vinā bhavissantīti",
  "atk-abh01a4:220_1": "bhedapurekkhāratā vā, ‘iti ahaṁ piyo bhavissāmi vissāsiko’ti piyakamyatā vā, tajjo",
  "atk-abh01a4:220_2": "vāyāmo, tassa tadatthavijānananti . Pare pana abhinne kammapathabhedo natthi, bhinne eva hoti.",
  "atk-abh01a4:221_0": "Parassa mammacchedakakāyavacīpayogasamuṭṭhāpikā ekantapharusacetanā ‘pharusavācā’.",
  "atk-abh01a4:221_1": "Tassā āvibhāvatthamidaṁ vatthu – eko kira dārako mātu vacanaṁ anādiyitvā araññaṁ",
  "atk-abh01a4:221_2": "gacchati. Taṁ mātā nivattetuṁ asakkontī ‘caṇḍā taṁ mahiṁsī anubandhatū’ti akkosi.",
  "atk-abh01a4:221_3": "Athassa tatheva araññe mahiṁsī uṭṭhāsi. Dārako ‘yaṁ mama mātā mukhena kathesi taṁ",
  "atk-abh01a4:221_4": "mā hotu, yaṁ cittena cintesi taṁ hotū’ti saccakiriyaṁ akāsi. Mahiṁsī tattheva baddhā",
  "atk-abh01a4:221_5": "viya aṭṭhāsi. Evaṁ mammacchedakopi payogo cittasaṇhatāya pharusavācā na hoti. Mātāpitaro",
  "atk-abh01a4:221_6": "hi kadāci puttake evampi vadanti – ‘corā vo khaṇḍākhaṇḍikaṁ karontū’ti, uppalapattampi",
  "atk-abh01a4:221_7": "ca nesaṁ upari patantaṁ na icchanti. Ācariyupajjhāyā ca kadāci nissitake evaṁ vadanti",
  "atk-abh01a4:221_8": "– ‘kiṁ ime ahirikā anottappino caranti, niddhamatha ne’ti; atha ca nesaṁ āgamādhigamasampattiṁ",
  "atk-abh01a4:221_9": "icchanti. Yathā ca cittasaṇhatāya pharusavācā na hoti, evaṁ vacanasaṇhatāya apharusavācāpi",
  "atk-abh01a4:221_10": "na hoti. Na hi mārāpetukāmassa ‘imaṁ sukhaṁ sayāpethā’ti vacanaṁ apharusavācā hoti.",
  "atk-abh01a4:221_11": "Cittapharusatāya panesā pharusavācāva. Sā yaṁ sandhāya pavattitā tassa appaguṇatāya",
  "atk-abh01a4:221_12": "appasāvajjā, mahāguṇatāya mahāsāvajjā. Tassā tayo sambhārā – akkositabbo paro, kupitacittaṁ, akkosananti.",
  "atk-abh01a4:222_0": "Anatthaviññāpikā kāyavacīpayogasamuṭṭhāpikā akusalacetanā ‘samphappalāpo’. So āsevanamandatāya",
  "atk-abh01a4:222_1": "appasāvajjo. Āsevanamahantatāya mahāsāvajjo. Tassa dve sambhārā – bhāratayuddhasītāharaṇādiniratthakakathāpurekkhāratā,",
  "atk-abh01a4:222_2": "tathārūpīkathākathanañcāti. Pare pana taṁ kathaṁ agaṇhante kammapathabhedo natthi,",
  "atk-abh01a4:222_3": "parena samphappalāpe gahiteyeva hoti.",
  "atk-abh01a4:223_0": "Abhijjhāyatīti ‘abhijjhā’. Parabhaṇḍābhimukhī hutvā tanninnatāya pavattatīti attho.",
  "atk-abh01a4:223_1": "Sā ‘aho tava idaṁ mamassā’ti evaṁ parabhaṇḍābhijjhāyanalakkhaṇā. Adinnādānaṁ viya",
  "atk-abh01a4:223_2": "appasāvajjā mahāsāvajjā ca. Tassā dve sambhārā – parabhaṇḍaṁ, attano pariṇāmanañcāti.",
  "atk-abh01a4:223_3": "Parabhaṇḍavatthuke hi lobhe uppannepi na tāva kammapathabhedo hoti yāva na ‘aho vata",
  "atk-abh01a4:223_4": "idaṁ mamassā’ti attano pariṇāmeti.",
  "atk-abh01a4:224_0": "Hitasukhaṁ byāpādayatīti ‘byāpādo’. So paravināsāya manopadosalakkhaṇo. Pharusavācā",
  "atk-abh01a4:224_1": "viya appasāvajjo mahāsāvajjo ca. Tassa dve sambhārā – parasatto ca, tassa ca vināsacintāti.",
  "atk-abh01a4:224_2": "Parasattavatthuke hi kodhe uppannepi na tāva kammapathabhedo hoti yāva ‘aho vatāyaṁ",
  "atk-abh01a4:224_3": "ucchijjeyya vinasseyyā’ti tassa vināsanaṁ na cintesi.",
  "atk-abh01a4:225_0": "Yathābhuccagahaṇābhāvena micchā passatīti ‘micchādiṭṭhi’. Sā ‘natthi dinna’ntiādinā",
  "atk-abh01a4:225_1": "nayena viparītadassanalakkhaṇā. Samphappalāpo viya appasāvajjā mahāsāvajjā ca. Apica",
  "atk-abh01a4:225_2": "aniyatā appasāvajjā, niyatā mahāsāvajjā. Tassā dve sambhārā – vatthuno ca gahitākāraviparītatā,",
  "atk-abh01a4:225_3": "yathā ca taṁ gaṇhāti tathābhāvena tassupaṭṭhānanti. Tattha natthikāhetukaakiriyadiṭṭhīhi",
  "atk-abh01a4:225_4": "eva kammapathabhedo hoti, na aññadiṭṭhīhi.",
  "atk-abh01a4:226": "Imesaṁ pana dasannaṁ akusalakammapathānaṁ dhammato koṭṭhāsato ārammaṇato vedanāto mūlato cāti pañcahākārehi vinicchayo veditabbo –",
  "atk-abh01a4:227": "Tattha ‘dhammato’ti etesu hi paṭipāṭiyā satta cetanādhammāva honti, abhijjhādayo tayo cetanāsampayuttā.",
  "atk-abh01a4:228_0": "‘Koṭṭhāsato’ti paṭipāṭiyā satta, micchādiṭṭhi cāti ime aṭṭha kammapathā eva honti;",
  "atk-abh01a4:228_1": "no mūlāni. Abhijjhābyāpādā kammapathā ceva mūlāni ca. Abhijjhā hi mūlaṁ patvā ‘lobho",
  "atk-abh01a4:228_2": "akusalamūlaṁ’ hoti, byāpādo ‘doso akusalamūlaṁ’.",
  "atk-abh01a4:229_0": "‘Ārammaṇato’ti pāṇātipāto jīvitindriyārammaṇato saṅkhārārammaṇo hoti. Adinnādānaṁ",
  "atk-abh01a4:229_1": "sattārammaṇaṁ vā hoti saṅkhārārammaṇaṁ vā. Micchācāro phoṭṭhabbavasena saṅkhārārammaṇo",
  "atk-abh01a4:229_2": "hoti; sattārammaṇotipi eke. Musāvādo sattārammaṇo vā, saṅkhārārammaṇo vā. Tathā pisuṇavācā.",
  "atk-abh01a4:229_3": "Pharusavācā sattārammaṇāva. Samphappalāpo diṭṭhasutamutaviññātavasena sattārammaṇo",
  "atk-abh01a4:229_4": "vā saṅkhārārammaṇo vā. Tathā abhijjhā. Byāpādo sattārammaṇova. Micchādiṭṭhi tebhūmakadhammavasena saṅkhārārammaṇāva.",
  "atk-abh01a4:230_0": "‘Vedanāto’ti pāṇātipāto dukkhavedano hoti. Kiñcāpi hi rājāno coraṁ disvā hasamānāpi",
  "atk-abh01a4:230_1": "‘gacchatha naṁ ghātethā’ti vadanti, sanniṭṭhāpakacetanā pana nesaṁ dukkhasampayuttāva",
  "atk-abh01a4:230_2": "hoti . Adinnādānaṁ tivedanaṁ. Tañhi parabhaṇḍaṁ disvā haṭṭhatuṭṭhassa gaṇhato sukhavedanaṁ",
  "atk-abh01a4:230_3": "hoti, bhītatasitassa gaṇhato dukkhavedanaṁ. Tathā vipākanissandaphalāni paccavekkhantassa.",
  "atk-abh01a4:230_4": "Gahaṇakāle majjhattabhāve ṭhitassa pana gaṇhato adukkhamasukhavedanaṁ hotīti. Micchācāro",
  "atk-abh01a4:230_5": "sukhamajjhattavasena dvivedano. Sanniṭṭhāpakacitte pana majjhattavedano na hoti.",
  "atk-abh01a4:230_6": "Musāvādo adinnādāne vuttanayeneva tivedano; tathā pisuṇavācā. Pharusavācā dukkhavedanā.",
  "atk-abh01a4:230_7": "Samphappalāpo tivedano. Paresu hi sādhukāraṁ dentesu celukkhepādīni khipantesu haṭṭhatuṭṭhassa",
  "atk-abh01a4:230_8": "sītāharaṇabhāratayuddhādīni kathanakāle so sukhavedano hoti. Paṭhamaṁ dinnavetanena",
  "atk-abh01a4:230_9": "ekena pacchā āgantvā ‘ādito paṭṭhāya kathehī’ti vutte ‘ananusandhikaṁ pakiṇṇakakathaṁ",
  "atk-abh01a4:230_10": "kathessāmi nu kho no’ti domanassitassa kathanakāle dukkhavedano hoti, majjhattassa",
  "atk-abh01a4:230_11": "kathayato adukkhamasukhavedano hoti. Abhijjhā sukhamajjhattavasena dvivedanā; tathā",
  "atk-abh01a4:230_12": "micchādiṭṭhi. Byāpādo dukkhavedano.",
  "atk-abh01a4:231_0": "‘Mūlato’ti pāṇātipāto dosamohavasena dvimūlako hoti. Adinnādānaṁ dosamohavasena vā",
  "atk-abh01a4:231_1": "lobhamohavasena vā. Micchācāro lobhamohavasena. Musāvādo dosamohavasena vā lobhamohavasena",
  "atk-abh01a4:231_2": "vā; tathā pisuṇavācā samphappalāpo ca. Pharusavācā dosamohavasena. Abhijjhā mohavasena",
  "atk-abh01a4:231_3": "ekamūlā; tathā byāpādo. Micchādiṭṭhi lobhamohavasena dvimūlāti.",
  "atk-abh01a4:232": "Akusalakammapathakathā niṭṭhitā.",
  "atk-abh01a4:233": "Kusalakammapathakathā",
  "atk-abh01a4:234_0": "Pāṇātipātādīhi pana viratiyo anabhijjhāabyāpādasammādiṭṭhiyo cāti ime dasa kusalakammapathā",
  "atk-abh01a4:234_1": "nāma. Tattha pāṇātipātādayo vuttatthā eva. Pāṇātipātādīhi etāya viramanti, sayaṁ",
  "atk-abh01a4:234_2": "vā viramati, viramaṇamattameva vā etanti virati. Yā pāṇātipātā viramantassa ‘‘yā",
  "atk-abh01a4:234_3": "tasmiṁ samaye pāṇātipātā ārati viratī’’ti (dha. sa. 299-301) evaṁ vuttā kusalacittasampayuttā",
  "atk-abh01a4:234_4": "virati, sā pabhedato tividhā hoti – sampattavirati, samādānavirati, samucchedaviratīti.",
  "atk-abh01a4:235_0": "Tattha asamādinnasikkhāpadānaṁ attano jātivayabāhusaccādīni paccavekkhitvā ‘ayuttaṁ",
  "atk-abh01a4:235_1": "amhākaṁ evarūpaṁ pāpaṁ kātu’nti sampattaṁ vatthuṁ avītikkamantānaṁ uppajjamānā virati",
  "atk-abh01a4:235_2": "‘sampattaviratī’ti veditabbā – sīhaḷadīpe cakkanaupāsakassa viya. Tassa kira daharakāleyeva",
  "atk-abh01a4:235_3": "mātuyā rogo uppajji. Vejjena ca ‘allasasamaṁsaṁ laddhuṁ vaṭṭatī’ti vuttaṁ. Tato cakkanassa",
  "atk-abh01a4:235_4": "bhātā ‘gaccha, tāta, khettaṁ āhiṇḍāhī’ti cakkanaṁ pesesi. So tattha gato. Tasmiñca",
  "atk-abh01a4:235_5": "samaye eko saso taruṇasassaṁ khādituṁ āgato hoti. So taṁ disvāva vegena dhāvanto",
  "atk-abh01a4:235_6": "valliyā baddho ‘kiri kirī’ti saddamakāsi. Cakkano tena saddena gantvā taṁ gahetvā",
  "atk-abh01a4:235_7": "cintesi – ‘mātu bhesajjaṁ karomī’ti. Puna cintesi – ‘na metaṁ patirūpaṁ yvāhaṁ mātu",
  "atk-abh01a4:235_8": "jīvitakāraṇā paraṁ jīvitā voropeyya’nti. Atha naṁ ‘gaccha, araññe sasehi saddhiṁ",
  "atk-abh01a4:235_9": "tiṇodakaṁ paribhuñjā’ti muñci. Bhātarā ca ‘kiṁ tāta saso laddho’ti pucchito taṁ pavattiṁ",
  "atk-abh01a4:235_10": "ācikkhi. Tato naṁ bhātā paribhāsi. So mātusantikaṁ gantvā ‘yato ahaṁ jāto nābhijānāmi",
  "atk-abh01a4:235_11": "sañcicca pāṇaṁ jīvitā voropetā’ti saccaṁ vatvā aṭṭhāsi. Tāvadevassa mātā arogā ahosi.",
  "atk-abh01a4:236_0": "Samādinnasikkhāpadānaṁ pana sikkhāpadasamādāne ca tatuttariñca attano jīvitampi pariccajitvā",
  "atk-abh01a4:236_1": "vatthuṁ avītikkamantānaṁ uppajjamānā virati ‘samādānaviratī’ti veditabbā. Uttaravaḍḍhamānapabbatavāsīupāsakassa",
  "atk-abh01a4:236_2": "viya. So kira ambariyavihāravāsino piṅgalabuddharakkhitattherassa santike sikkhāpadāni",
  "atk-abh01a4:236_3": "gahetvā khettaṁ kasati. Athassa goṇo naṭṭho. So taṁ gavesanto uttaravaḍḍhamānapabbataṁ",
  "atk-abh01a4:236_4": "āruhi. Tatra naṁ mahāsappo aggahesi. So cintesi – ‘imāyassa tikhiṇavāsiyā sīsaṁ chindāmī’ti.",
  "atk-abh01a4:236_5": "Puna cintesi – ‘na metaṁ patirūpaṁ yvāhaṁ bhāvanīyassa garuno santike sikkhāpadāni",
  "atk-abh01a4:236_6": "gahetvā bhindeyya’nti evaṁ yāvatatiyaṁ cintetvā ‘jīvitaṁ pariccajāmi, na sikkhāpada’nti",
  "atk-abh01a4:236_7": "aṁse ṭhapitaṁ tikhiṇadaṇḍavāsiṁ araññe chaḍḍesi. Tāvadeva naṁ mahāvāḷo muñcitvā agamāsīti.",
  "atk-abh01a4:237": "Ariyamaggasampayuttā pana virati ‘samucchedaviratī’ti veditabbā, yassā uppattito pabhuti ‘pāṇaṁ ghātessāmī’ti ariyapuggalānaṁ cittampi nuppajjatīti.",
  "atk-abh01a4:238": "Idāni yathā akusalānaṁ evaṁ imesampi kusalakammapathānaṁ dhammato koṭṭhāsato ārammaṇato vedanāto mūlatoti pañcahākārehi vinicchayo veditabbo –",
  "atk-abh01a4:239": "Tattha ‘dhammato’ti etesu hi paṭipāṭiyā satta cetanāpi vaṭṭanti, viratiyopi; ante tayo cetanāsampayuttāva.",
  "atk-abh01a4:240_0": "‘Koṭṭhāsato’ti paṭipāṭiyā satta kammapathā eva, no mūlāni. Ante tayo kammapathā ceva",
  "atk-abh01a4:240_1": "mūlāni ca. Anabhijjhā hi mūlaṁ patvā ‘alobho kusalamūlaṁ’ hoti. Abyāpādo ‘adoso kusalamūlaṁ’,",
  "atk-abh01a4:240_2": "sammādiṭṭhi ‘amoho kusalamūlaṁ’.",
  "atk-abh01a4:241_0": "‘Ārammaṇato’ti pāṇātipātādīnaṁ ārammaṇāneva etesaṁ ārammaṇāni. Vītikkamitabbatoyeva",
  "atk-abh01a4:241_1": "hi veramaṇī nāma hoti. Yathā pana nibbānārammaṇo ariyamaggo kilese pajahati, evaṁ",
  "atk-abh01a4:241_2": "jīvitindriyādiārammaṇāpete kammapathā pāṇātipātādīni dussīlyāni pajahantīti veditabbā.",
  "atk-abh01a4:242": "‘Vedanāto’ti sabbe sukhavedanā vā honti majjhattavedanā vā. Kusalaṁ patvā hi dukkhavedanā nāma natthi.",
  "atk-abh01a4:243_0": "‘Mūlato’ti paṭipāṭiyā satta kammapathā ñāṇasampayuttacittena viramantassa alobhaadosaamohavasena",
  "atk-abh01a4:243_1": "timūlā honti; ñāṇavippayuttacittena viramantassa dvimūlā. Anabhijjhā ñāṇasampayuttacittena",
  "atk-abh01a4:243_2": "viramantassa dvimūlā hoti; ñāṇavippayuttacittena ekamūlā. Alobho pana attanāva attano",
  "atk-abh01a4:243_3": "mūlaṁ na hoti. Abyāpādepi eseva nayo. Sammādiṭṭhi alobhādosavasena dvimūlāva hoti.",
  "atk-abh01a4:243_4": "Ime dasa kusalakammapathā nāma.",
  "atk-abh01a4:244": "Kammapathasaṁsandanakathā",
  "atk-abh01a4:245_0": "Idāni imasmiṁ ṭhāne kammapathasaṁsandanaṁ nāma veditabbaṁ. Pañcaphassadvāravasena",
  "atk-abh01a4:245_1": "hi uppanno asaṁvaro akusalaṁ manokammameva hoti. Manophassadvāravasena uppanno tīṇipi",
  "atk-abh01a4:245_2": "kammāni honti – so hi kāyadvāre copanappatto akusalaṁ kāyakammaṁ hoti, vacīdvāre",
  "atk-abh01a4:245_3": "akusalaṁ vacīkammaṁ, ubhayattha copanaṁ appatto akusalaṁ manokammaṁ. Pañcaasaṁvaradvāravasena",
  "atk-abh01a4:245_4": "uppannopi akusalaṁ manokammameva hoti. Copanakāyaasaṁvaradvāravasena uppanno akusalaṁ",
  "atk-abh01a4:245_5": "kāyakammameva hoti, vācāasaṁvaradvāravasena uppanno akusalaṁ vacīkammameva hoti,",
  "atk-abh01a4:245_6": "manoasaṁvaradvāravasena uppanno akusalaṁ manokammameva hoti. Tividhaṁ kāyaduccaritaṁ",
  "atk-abh01a4:245_7": "akusalaṁ kāyakammameva hoti, catubbidhaṁ vacīduccaritaṁ akusalaṁ vacīkammameva hoti,",
  "atk-abh01a4:245_8": "tividhaṁ manoduccaritaṁ akusalaṁ manokammameva hoti.",
  "atk-abh01a4:246_0": "Pañcaphassadvāravasena uppanno saṁvaropi kusalaṁ manokammameva hoti. Manophassadvāravasena",
  "atk-abh01a4:246_1": "uppanno pana ayampi, asaṁvaro viya, tīṇipi kammāni honti. Pañcasaṁvaradvāravasena",
  "atk-abh01a4:246_2": "uppannopi kusalaṁ manokammameva hoti, copanakāyasaṁvaradvāravasena uppanno kusalaṁ",
  "atk-abh01a4:246_3": "kāyakammameva hoti, vācāsaṁvaradvāravasena uppanno kusalaṁ vacīkammameva hoti, manosaṁvaradvāravasena",
  "atk-abh01a4:246_4": "uppanno kusalaṁ manokammameva hoti. Tividhaṁ kāyasucaritaṁ kusalaṁ kāyakammameva",
  "atk-abh01a4:246_5": "hoti, catubbidhaṁ vacīsucaritaṁ kusalaṁ vacīkammameva hoti, tividhaṁ manosucaritaṁ",
  "atk-abh01a4:246_6": "kusalaṁ manokammameva hoti.",
  "atk-abh01a4:247_0": "Akusalaṁ kāyakammaṁ pañcaphassadvāravasena nuppajjati; manophassadvāravaseneva uppajjati.",
  "atk-abh01a4:247_1": "Tathā akusalaṁ vacīkammaṁ. Akusalaṁ manokammaṁ pana chaphassadvāravasena uppajjati;",
  "atk-abh01a4:247_2": "taṁ kāyavacīdvāresu copanaṁ pattaṁ akusalaṁ kāyavacīkammaṁ hoti, copanaṁ appattaṁ",
  "atk-abh01a4:247_3": "akusalaṁ manokammameva. Yathā ca pañcaphassadvāravasena, evaṁ pañcaasaṁvaradvāravasenapi",
  "atk-abh01a4:247_4": "akusalaṁ kāyakammaṁ nuppajjati, copanakāyaasaṁvaradvāravasena pana vācāasaṁvaradvāravasena",
  "atk-abh01a4:247_5": "ca uppajjati; manoasaṁvaradvāravasena nuppajjati. Akusalaṁ vacīkammampi pañcaasaṁvaradvāravasena",
  "atk-abh01a4:247_6": "nuppajjati, copanakāyavācāasaṁvaradvāravasena uppajjati; manoasaṁvaradvāravasena",
  "atk-abh01a4:247_7": "nuppajjati. Akusalaṁ manokammaṁ aṭṭhaasaṁvaradvāravasenapi uppajjateva. Kusalakāyakammādīsupi eseva nayo.",
  "atk-abh01a4:248_0": "Ayaṁ pana viseso – yathā akusalakāyakammavacīkammāni manoasaṁvaradvāravasena nuppajjanti,",
  "atk-abh01a4:248_1": "na tathā etāni. Etāni pana kāyaṅgavācaṅgaṁ acopetvā sikkhāpadāni gaṇhantassa manosaṁvaradvārepi",
  "atk-abh01a4:248_2": "uppajjanti eva. Tattha kāmāvacaraṁ kusalaṁ cittaṁ tividhakammadvāravasena uppajjati,",
  "atk-abh01a4:248_3": "pañcaviññāṇadvāravasena nuppajjati; ‘yamidaṁ cakkhusamphassapaccayā uppajjati vedayitaṁ,",
  "atk-abh01a4:248_4": "sukhaṁ vā dukkhaṁ vā adukkhamasukhaṁ vā’ti iminā pana nayena chaphassadvāravasena",
  "atk-abh01a4:248_5": "uppajjati; aṭṭhaasaṁvaradvāravasena nuppajjati, aṭṭhasaṁvaradvāravasena uppajjati;",
  "atk-abh01a4:248_6": "dasaakusalakammapathavasena nuppajjati, dasakusalakammapathavasena uppajjati; tasmā",
  "atk-abh01a4:248_7": "idampi cittaṁ tividhakammadvāravasena vā uppannaṁ hotu, chaphassadvāravasena vā,",
  "atk-abh01a4:248_8": "aṭṭhasaṁvaradvāravasena vā dasakusalakammapathavasena vā. ‘‘Kāmāvacaraṁ kusalaṁ cittaṁ",
  "atk-abh01a4:248_9": "uppannaṁ hoti…pe… rūpārammaṇaṁ vā…pe… dhammārammaṇaṁ vā’’ti vutte sabbaṁ vuttameva hotīti.",
  "atk-abh01a4:249": "Dvārakathā niṭṭhitā.",
  "atk-abh01a4:250_0": "Yaṁ yaṁ vā panārabbhāti ettha ayaṁ yojanā – heṭṭhā vuttesu rūpārammaṇādīsu rūpārammaṇaṁ",
  "atk-abh01a4:250_1": "vā ārabbha, ārammaṇaṁ katvāti attho. Saddārammaṇaṁ vā…pe… dhammārammaṇaṁ vā ārabbha",
  "atk-abh01a4:250_2": "uppannaṁ hoti. Ettāvatā etassa cittassa etesu ārammaṇesu yaṁkiñci ekameva ārammaṇaṁ",
  "atk-abh01a4:250_3": "anuññātasadisaṁ hoti. Idañca ekasmiṁ samaye ekassa vā puggalassa rūpārammaṇaṁ ārabbha",
  "atk-abh01a4:250_4": "uppannaṁ puna aññasmiṁ samaye aññassa vā puggalassa saddādīsupi aññataraṁ ārammaṇaṁ",
  "atk-abh01a4:250_5": "ārabbha uppajjati eva. Evaṁ uppajjamānassa cassa ekasmiṁ bhave paṭhamaṁ rūpārammaṇaṁ",
  "atk-abh01a4:250_6": "ārabbha pavatti hoti, pacchā saddārammaṇanti ayampi kamo natthi. Rūpādīsu cāpi paṭhamaṁ",
  "atk-abh01a4:250_7": "nīlārammaṇaṁ pacchā pītārammaṇanti ayampi niyamo natthi. Iti imaṁ sabbārammaṇatañceva,",
  "atk-abh01a4:250_8": "kamābhāvañca, kamābhāvepi ca nīlapītādīsu niyamābhāvaṁ dassetuṁ ‘yaṁ yaṁ vā panārabbhā’ti",
  "atk-abh01a4:250_9": "āha. Idaṁ vuttaṁ hoti – imesu rūpādīsu na yaṁkiñci ekameva, atha kho yaṁ yaṁ vā panārabbha",
  "atk-abh01a4:250_10": "uppannaṁ hoti. Evaṁ uppajjamānampi ca ‘paṭhamaṁ rūpārammaṇaṁ pacchā saddārammaṇaṁ",
  "atk-abh01a4:250_11": "ārabbhā’ti evampi anuppajjitvā yaṁ yaṁ vā panārabbha uppannaṁ hoti; ‘paṭilomato vā",
  "atk-abh01a4:250_12": "anulomato vā, ekantarikadvantarikādinayena vā, rūpārammaṇādīsu yaṁ vā taṁ vā ārammaṇaṁ",
  "atk-abh01a4:250_13": "katvā uppannaṁ hotī’ti attho. Rūpārammaṇesupi ca ‘paṭhamaṁ nīlārammaṇaṁ pacchā pītārammaṇa’nti",
  "atk-abh01a4:250_14": "imināpi niyamena anuppajjitvā, yaṁ yaṁ vā panārabbha ‘nīlapītakādīsu rūpārammaṇesu",
  "atk-abh01a4:250_15": "yaṁ vā taṁ vā rūpārammaṇaṁ ārabbha uppannaṁ hotī’ti attho. Saddārammaṇādīsupi eseva",
  "atk-abh01a4:250_16": "nayo. Ayaṁ tāva ekā yojanā.",
  "atk-abh01a4:251_0": "Ayaṁ pana aparā – rūpaṁ ārammaṇaṁ etassāti rūpārammaṇaṁ…pe… dhammo ārammaṇaṁ etassāti",
  "atk-abh01a4:251_1": "dhammārammaṇaṁ . Iti rūpārammaṇaṁ vā…pe… dhammārammaṇaṁ vā cittaṁ uppannaṁ hotīti",
  "atk-abh01a4:251_2": "vatvā puna ‘yaṁ yaṁ vā panārabbhā’ti āha. Tassattho – etesu rūpādīsu heṭṭhā vuttanayeneva",
  "atk-abh01a4:251_3": "yaṁ vā taṁ vā pana ārabbha uppannaṁ hotīti. Mahāaṭṭhakathāyaṁ pana yevāpanake abhinavaṁ",
  "atk-abh01a4:251_4": "natthi, heṭṭhā gahitameva gahita’nti vatvā ‘rūpaṁ vā ārabbha…pe… dhammaṁ vā ārabbha,",
  "atk-abh01a4:251_5": "idaṁ vā idaṁ vā ārabbhāti kathetuṁ idaṁ vutta’nti ettakameva āgataṁ.",
  "atk-abh01a4:252": "Dhammuddesavāro",
  "atk-abh01a4:253": "Phassapañcamakarāsivaṇṇanā",
  "atk-abh01a4:254_0": "Tasmiṁ samayeti idaṁ aniyamaniddiṭṭhassa samayassa niyamato paṭiniddesavacanaṁ. Tasmā",
  "atk-abh01a4:254_1": "‘yasmiṁ samaye kāmāvacaraṁ kusalaṁ cittaṁ uppannaṁ hoti, tasmiṁyeva samaye phasso",
  "atk-abh01a4:254_2": "hoti…pe… avikkhepo hotī’ti ayamattho veditabbo. Tattha yatheva cittaṁ evaṁ phassādīsupi",
  "atk-abh01a4:254_3": "phasso hoti. Kiṁ hoti? ‘Kāmāvacaro hoti, kusalo hoti, uppanno hoti, somanassasahagato",
  "atk-abh01a4:254_4": "hotī’tiādinā nayena labbhamānapadavasena yojanā kātabbā. Vedanāyañhi ‘somanassasahagatā’ti",
  "atk-abh01a4:254_5": "paññindriye ca ‘ñāṇasampayutta’nti na labbhati, tasmā ‘labbhamānapadavasenā’ti vuttaṁ.",
  "atk-abh01a4:254_6": "Idaṁ aṭṭhakathāmuttakaṁ ācariyānaṁ mataṁ; na panetaṁ sārato daṭṭhabbaṁ.",
  "atk-abh01a4:255_0": "Kasmā panettha phassova paṭhamaṁ vuttoti? Cittassa paṭhamābhinipātattā. Ārammaṇasmiñhi",
  "atk-abh01a4:255_1": "cittassa paṭhamābhinipāto hutvā phasso ārammaṇaṁ phusamāno uppajjati, tasmā paṭhamaṁ",
  "atk-abh01a4:255_2": "vutto. Phassena pana phusitvā vedanāya vedayati, saññāya sañjānāti, cetanāya ceteti.",
  "atk-abh01a4:255_3": "Tena vuttaṁ – ‘‘phuṭṭho, bhikkhave, vedeti, phuṭṭho sañjānāti phuṭṭho cetetī’’ti.",
  "atk-abh01a4:256_0": "Apica , ayaṁ phasso nāma yathā pāsādaṁ patvā thambho nāma sesadabbasambhārānaṁ balavapaccayo,",
  "atk-abh01a4:256_1": "tulāsaṅghāṭabhittipādakūṭagopānasīpakkhapāsakamukhavaṭṭiyo thambhābaddhā thambhe",
  "atk-abh01a4:256_2": "patiṭṭhitā, evameva sahajātasampayuttadhammānaṁ balavapaccayo hoti. Thambhasadiso",
  "atk-abh01a4:256_3": "hi esa. Avasesā dabbasambhārasadisāti. Tasmāpi paṭhamaṁ vutto. Idaṁ pana akāraṇaṁ.",
  "atk-abh01a4:256_4": "Ekacittasmiñhi uppannadhammānaṁ ‘ayaṁ paṭhamaṁ uppanno ayaṁ pacchā’ti idaṁ vattuṁ",
  "atk-abh01a4:256_5": "na labbhā. Balavapaccayabhāvepi phassassa kāraṇaṁ na dissati. Desanāvāreneva pana",
  "atk-abh01a4:256_6": "phasso paṭhamaṁ vutto. Vedanā hoti phasso hoti, saññā hoti phasso hoti, cetanā hoti",
  "atk-abh01a4:256_7": "phasso hoti, cittaṁ hoti phasso hoti, vedanā hoti saññā hoti, cetanā hoti vitakko",
  "atk-abh01a4:256_8": "hotīti āharitumpi hi vaṭṭeyya. Desanāvārena pana phassova paṭhamaṁ vuttoti veditabbo.",
  "atk-abh01a4:256_9": "Yathā cettha evaṁ sesadhammesupi pubbāparakkamo nāma na pariyesitabbo. Vacanatthalakkhaṇarasādīhi",
  "atk-abh01a4:256_10": "pana dhammā eva pariyesitabbā.",
  "atk-abh01a4:257": "Seyyathidaṁ – phusatīti phasso. Svāyaṁ phusanalakkhaṇo, saṅghaṭṭanaraso, sannipātapaccupaṭṭhāno, āpāthagatavisayapadaṭṭhāno.",
  "atk-abh01a4:258_0": "Ayañhi arūpadhammopi samāno ārammaṇe phusanākāreneva pavattatīti phusanalakkhaṇo.",
  "atk-abh01a4:258_1": "Ekadesena ca anallīyamānopi rūpaṁ viya cakkhuṁ, saddo viya ca sotaṁ, cittaṁ ārammaṇañca",
  "atk-abh01a4:258_2": "saṅghaṭṭetīti saṅghaṭṭanaraso. Vatthārammaṇasaṅghaṭṭanato vā uppannattā sampattiatthenapi",
  "atk-abh01a4:258_3": "rasena saṅghaṭṭanarasoti veditabbo. Vuttañhetaṁ aṭṭhakathāyaṁ – ‘‘catubhūmakaphasso",
  "atk-abh01a4:258_4": "hi nophusanalakkhaṇo nāma natthi. Saṅghaṭṭanaraso pana pañcadvārikova hoti. Pañcadvārikassa",
  "atk-abh01a4:258_5": "hi phusanalakkhaṇotipi saṅghaṭṭanarasotipi nāmaṁ; manodvārikassa phusanalakkhaṇotveva",
  "atk-abh01a4:258_6": "nāmaṁ, na saṅghaṭṭanaraso’’ti.",
  "atk-abh01a4:259_0": "Idañca vatvā idaṁ suttaṁ ābhataṁ – ‘‘yathā, mahārāja, dve meṇḍā yujjheyyuṁ, tesu",
  "atk-abh01a4:259_1": "yathā eko meṇḍo evaṁ cakkhu daṭṭhabbaṁ, yathā dutiyo meṇḍo evaṁ rūpaṁ daṭṭhabbaṁ;",
  "atk-abh01a4:259_2": "yathā tesaṁ sannipāto evaṁ phasso daṭṭhabbo’’. Evaṁ phusanalakkhaṇo ca phasso, saṅghaṭṭanaraso",
  "atk-abh01a4:259_3": "ca. ‘‘Yathā, mahārāja, dve sammā vajjeyyuṁ…pe… dve pāṇī vajjeyyuṁ, yathā eko pāṇi",
  "atk-abh01a4:259_4": "evaṁ cakkhu daṭṭhabbaṁ, yathā dutiyo pāṇi evaṁ rūpaṁ daṭṭhabbaṁ, yathā tesaṁ sannipāto",
  "atk-abh01a4:259_5": "evaṁ phasso daṭṭhabbo. Evaṁ phusanalakkhaṇo ca phasso saṅghaṭṭanaraso cā’’ti (mi.",
  "atk-abh01a4:259_6": "pa. 2.3.8) vitthāro.",
  "atk-abh01a4:260_0": "Yathā vā ‘‘cakkhunā rūpaṁ disvā’’tiādīsu (dha. sa. 1352, 1354) cakkhuviññāṇādīni",
  "atk-abh01a4:260_1": "cakkhuādināmena vuttāni, evamidhāpi tāni cakkhuādināmena vuttānīti veditabbāni. Tasmā",
  "atk-abh01a4:260_2": "‘evaṁ cakkhu daṭṭhabba’ntiādīsu evaṁ cakkhuviññāṇaṁ daṭṭhabbanti iminā nayena attho",
  "atk-abh01a4:260_3": "veditabbo. Evaṁ sante cittārammaṇasaṅghaṭṭanato imasmimpi sutte kiccaṭṭheneva rasena",
  "atk-abh01a4:260_4": "saṅghaṭṭanarasoti siddho hoti.",
  "atk-abh01a4:261_0": "Tikasannipātasaṅkhātassa pana attano kāraṇassa vasena paveditattā sannipātapaccupaṭṭhāno.",
  "atk-abh01a4:261_1": "Ayañhi tattha tattha ‘‘tiṇṇaṁ saṅgati phasso’’ti evaṁ kāraṇassa vasena paveditoti.",
  "atk-abh01a4:261_2": "Imassa ca suttapadassa tiṇṇaṁ saṅgatiyā phassoti ayamattho; na saṅgatimattameva phassoti.",
  "atk-abh01a4:262_0": "Evaṁ paveditattā pana tenevākārena paccupaṭṭhātīti sannipātapaccupaṭṭhānoti vutto.",
  "atk-abh01a4:262_1": "Phalaṭṭhena pana paccupaṭṭhānenesa vedanāpaccupaṭṭhāno nāma hoti. Vedanañhesa paccupaṭṭhāpeti",
  "atk-abh01a4:262_2": "uppādetīti attho. Uppādayamāno ca yathā bahiddhā uṇhapaccayāpi lākhāsaṅkhātadhātunissitā",
  "atk-abh01a4:262_3": "usmā attano nissaye mudubhāvakārī hoti, na attano paccayabhūtepi bahiddhā vītaccitaṅgārasaṅkhāte",
  "atk-abh01a4:262_4": "uṇhabhāve, evaṁ vatthārammaṇasaṅkhātaaññapaccayopi samāno, cittanissitattā attano",
  "atk-abh01a4:262_5": "nissayabhūte citte eva esa vedanuppādako hoti, na attano paccayabhūtepi vatthumhi",
  "atk-abh01a4:262_6": "ārammaṇe vāti veditabbo. Tajjāsamannāhārena pana indriyena ca parikkhate visaye anantarāyena",
  "atk-abh01a4:262_7": "uppajjanato esa āpāthagatavisayapadaṭṭhānoti vuccati.",
  "atk-abh01a4:263": "Vedayatīti vedanā. Sā vedayitalakkhaṇā, anubhavanarasā iṭṭhākārasambhogarasā vā, cetasikaassādapaccupaṭṭhānā, passaddhipadaṭṭhānā.",
  "atk-abh01a4:264_0": "‘Catubhūmikavedanā hi novedayitalakkhaṇā nāma natthi. Anubhavanarasatā pana sukhavedanāyameva",
  "atk-abh01a4:264_1": "labbhatī’ti vatvā puna taṁ vādaṁ paṭikkhipitvā ‘sukhavedanā vā hotu, dukkhavedanā",
  "atk-abh01a4:264_2": "vā, adukkhamasukhavedanā vā, sabbā anubhavanarasā’ti vatvā ayamattho dīpito – ārammaṇarasānubhavanaṭṭhānaṁ",
  "atk-abh01a4:264_3": "patvā sesasampayuttadhammā ekadesamattakameva anubhavanti. Phassassa hi phusanamattakameva",
  "atk-abh01a4:264_4": "hoti, saññāya sañjānanamattakameva, cetanāya cetanāmattakameva, viññāṇassa vijānanamattakameva.",
  "atk-abh01a4:264_5": "Ekaṁsato pana issaravatāya vissavitāya sāmibhāvena vedanāva ārammaṇarasaṁ anubhavati.",
  "atk-abh01a4:265_0": "Rājā viya hi vedanā, sūdo viya sesadhammā. Yathā sūdo nānārasabhojanaṁ sampādetvā",
  "atk-abh01a4:265_1": "peḷāya pakkhipitvā lañchanaṁ datvā rañño santike otāretvā lañchanaṁ bhinditvā peḷaṁ",
  "atk-abh01a4:265_2": "vivaritvā sabbasūpabyañjanehi aggaggaṁ ādāya bhājane pakkhipitvā sadosaniddosabhāvavīmaṁsanatthaṁ",
  "atk-abh01a4:265_3": "ajjhoharati, tato rañño nānaggarasabhojanaṁ upanāmeti. Rājā issaravatāya vissavitāya",
  "atk-abh01a4:265_4": "sāmī hutvā icchiticchitaṁ bhuñjati. Tattha hi sūdassa bhattavīmaṁsanamattamiva avasesadhammānaṁ",
  "atk-abh01a4:265_5": "ārammaṇarasassa ekadesānubhavanaṁ. Yathā hi sūdo bhattekadesamattameva vīmaṁsati",
  "atk-abh01a4:265_6": "evaṁ sesadhammāpi ārammaṇarasekadesameva anubhavanti. Yathā pana rājā issaravatāya",
  "atk-abh01a4:265_7": "vissavitāya sāmī hutvā yadicchakaṁ bhuñjati, evaṁ vedanāpi issaravatāya vissavitāya",
  "atk-abh01a4:265_8": "sāmibhāvena ārammaṇarasaṁ anubhavati. Tasmā anubhavanarasāti vuccati.",
  "atk-abh01a4:266_0": "Dutiye atthavikappe ayaṁ idha adhippetā vedanā yathā vā tathā vā ārammaṇassa iṭṭhākārameva",
  "atk-abh01a4:266_1": "sambhuñjatīti iṭṭhākārasambhogarasāti vuttā. Cetasikaassādato panesā attano sabhāveneva",
  "atk-abh01a4:266_2": "upaṭṭhānaṁ sandhāya cetasikaassādapaccupaṭṭhānāti vuttā. Yasmā pana ‘‘passaddhikāyo",
  "atk-abh01a4:266_3": "sukhaṁ vedeti’’ tasmā passaddhipadaṭṭhānāti veditabbā.",
  "atk-abh01a4:267_0": "Nīlādibhedaṁ ārammaṇaṁ sañjānātīti saññā. Sā sañjānanalakkhaṇā paccābhiññāṇarasā.",
  "atk-abh01a4:267_1": "Catubhūmikasaññā hi nosañjānanalakkhaṇā nāma natthi . Sabbā sañjānanalakkhaṇāva.",
  "atk-abh01a4:267_2": "Yā panettha abhiññāṇena sañjānāti sā paccābhiññāṇarasā nāma hoti.",
  "atk-abh01a4:268_0": "Tassā, vaḍḍhakissa dārumhi abhiññāṇaṁ katvā puna tena abhiññāṇena taṁ paccābhijānanakāle,",
  "atk-abh01a4:268_1": "purisassa kāḷatilakādiabhiññāṇaṁ sallakkhetvā puna tena abhiññāṇena asuko nāma esoti",
  "atk-abh01a4:268_2": "tassa paccābhijānanakāle, rañño piḷandhanagopakabhaṇḍāgārikassa tasmiṁ tasmiṁ piḷandhane",
  "atk-abh01a4:268_3": "nāmapaṇṇakaṁ bandhitvā ‘asukaṁ piḷandhanaṁ nāma āharā’ti vutte dīpaṁ jāletvā ratanagabbhaṁ",
  "atk-abh01a4:268_4": "pavisitvā paṇṇaṁ vācetvā tassa tasseva piḷandhanassa āharaṇakāle ca pavatti veditabbā.",
  "atk-abh01a4:269_0": "Aparo nayo – sabbasaṅgāhikavasena hi sañjānanalakkhaṇā saññā. Punasañjānanapaccayanimittakaraṇarasā,",
  "atk-abh01a4:269_1": "dāruādīsu tacchakādayo viya. Yathāgahitanimittavasena abhinivesakaraṇapaccupaṭṭhānā,",
  "atk-abh01a4:269_2": "hatthidassakaandhā viya. Ārammaṇe anogāḷhavuttitāya aciraṭṭhānapaccupaṭṭhānā vā,",
  "atk-abh01a4:269_3": "vijju viya. Yathāupaṭṭhitavisayapadaṭṭhānā, tiṇapurisakesu migapotakānaṁ ‘purisā’ti",
  "atk-abh01a4:269_4": "uppannasaññā viya. Yā panettha ñāṇasampayuttā hoti sā saññā ñāṇameva anuvattati.",
  "atk-abh01a4:269_5": "Sasambhārapathavīādīsu sesadhammā pathavīādīni viyāti veditabbā.",
  "atk-abh01a4:270_0": "Cetayatīti cetanā saddhiṁ attanā sampayuttadhamme ārammaṇe abhisandahatīti attho.",
  "atk-abh01a4:270_1": "Sā cetayitalakkhaṇā, cetanābhāvalakkhaṇāti attho. Āyūhanarasā. Catubhūmikacetanā",
  "atk-abh01a4:270_2": "hi nocetayitalakkhaṇā nāma natthi. Sabbā cetayitalakkhaṇāva. Āyūhanarasatā pana kusalākusalesu",
  "atk-abh01a4:270_3": "eva hoti. Kusalākusalakammāyūhanaṭṭhānañhi patvā sesasampayuttadhammānaṁ ekadesamattakameva",
  "atk-abh01a4:270_4": "kiccaṁ hoti. Cetanā pana atirekaussāhā atirekavāyāmā, diguṇussāhā diguṇavāyāmā. Tenāhu",
  "atk-abh01a4:270_5": "porāṇā – ‘‘thāvariyasabhāvasaṇṭhitā ca panesā cetanā’’ti. Thāvariyoti khettasāmī",
  "atk-abh01a4:270_6": "vuccati. Yathā khettasāmī puriso pañcapaṇṇāsa balipurise gahetvā ‘lāyissāmī’ti ekato",
  "atk-abh01a4:270_7": "khettaṁ otarati. Tassa atireko ussāho atireko vāyāmo, diguṇo ussāho diguṇo vāyāmo",
  "atk-abh01a4:270_8": "hoti, ‘nirantaraṁ gaṇhathā’tiādīni vadati, sīmaṁ ācikkhati, tesaṁ surābhattagandhamālādīni",
  "atk-abh01a4:270_9": "jānāti, maggaṁ samakaṁ harati. Evaṁsampadamidaṁ veditabbaṁ . Khettasāmipuriso viya",
  "atk-abh01a4:270_10": "hi cetanā. Pañcapaṇṇāsa balipurisā viya cittaṅgavasena uppannā pañcapaṇṇāsa kusalā",
  "atk-abh01a4:270_11": "dhammā. Khettasāmipurisassa diguṇussāhadiguṇavāyāmakaraṇakālo viya kusalākusalakammāyūhanaṭṭhānaṁ",
  "atk-abh01a4:270_12": "patvā cetanāya diguṇussāho diguṇavāyāmo hoti. Evamassā āyūhanarasatā veditabbā.",
  "atk-abh01a4:271_0": "Sā panesā saṁvidahanapaccupaṭṭhānā. Saṁvidahamānā hi ayaṁ upaṭṭhāti, sakiccaparakiccasādhakā,",
  "atk-abh01a4:271_1": "jeṭṭhasissamahāvaḍḍhakīādayo viya. Yathā hi jeṭṭhasisso upajjhāyaṁ dūratova āgacchantaṁ",
  "atk-abh01a4:271_2": "disvā sayaṁ adhīyamāno itarepi dārake attano attano ajjhayanakamme pavattayati, tasmiñhi",
  "atk-abh01a4:271_3": "adhīyituṁ āraddhe tepi adhīyanti, tadanuvattitāya. Yathā ca mahāvaḍḍhakī sayaṁ tacchanto",
  "atk-abh01a4:271_4": "itarepi tacchake attano attano tacchanakamme pavattayati, tasmiñhi tacchituṁ āraddhe",
  "atk-abh01a4:271_5": "tepi tacchanti, tadanuvattitāya. Yathā ca yodhanāyako sayaṁ yujjhamāno itarepi yodhe",
  "atk-abh01a4:271_6": "sampahāravuttiyaṁ pavattayati, tasmiñhi yujjhituṁ āraddhe tepi anivattamānā yujjhanti,",
  "atk-abh01a4:271_7": "tadanuvattitāya. Evamesāpi attano kiccena ārammaṇe pavattamānā aññepi sampayuttadhamme",
  "atk-abh01a4:271_8": "attano attano kiriyāya pavatteti. Tassā hi attano kiccaṁ āraddhāya, taṁsampayuttāpi",
  "atk-abh01a4:271_9": "ārabhanti. Tena vuttaṁ – ‘sakiccaparakiccasādhakā, jeṭṭhasissamahāvaḍḍhakīādayo viyā’ti.",
  "atk-abh01a4:271_10": "Accāyikakammānussaraṇādīsu ca panāyaṁ sampayuttānaṁ ussāhanabhāvena pavattamānā pākaṭā hotīti veditabbā.",
  "atk-abh01a4:272_0": "‘Ārammaṇaṁ cintetī’ti cittanti nayena cittassa vacanattho vutto eva. Lakkhaṇādito",
  "atk-abh01a4:272_1": "pana vijānanalakkhaṇaṁ cittaṁ, pubbaṅgamarasaṁ, sandahanapaccupaṭṭhānaṁ, nāmarūpapadaṭṭhānaṁ.",
  "atk-abh01a4:272_2": "Catubhūmakacittañhi novijānanalakkhaṇaṁ nāma natthi. Sabbaṁ vijānanalakkhaṇameva.",
  "atk-abh01a4:272_3": "Dvāraṁ pana patvā ārammaṇavibhāvanaṭṭhāne cittaṁ pubbaṅgamaṁ purecārikaṁ hoti. Cakkhunā",
  "atk-abh01a4:272_4": "hi diṭṭhaṁ rūpārammaṇaṁ citteneva vijānāti…pe… manena viññātaṁ dhammārammaṇaṁ citteneva",
  "atk-abh01a4:272_5": "vijānāti. Yathā hi nagaraguttiko nāma nagaramajjhe siṅghāṭake nisīditvā ‘ayaṁ nevāsiko",
  "atk-abh01a4:272_6": "ayaṁ āgantuko’ti āgatāgataṁ janaṁ upadhāreti vavatthapeti – evaṁsampadamidaṁ daṭṭhabbaṁ.",
  "atk-abh01a4:272_7": "Vuttampi cetaṁ mahātherena – ‘‘yathā, mahārāja , nagaraguttiko nāma majjhe nagarassa",
  "atk-abh01a4:272_8": "siṅghāṭake nisinno puratthimato disato purisaṁ āgacchantaṁ passeyya… pacchimato…",
  "atk-abh01a4:272_9": "dakkhiṇato… uttarato disato purisaṁ āgacchantaṁ passeyya, evameva kho, mahārāja,",
  "atk-abh01a4:272_10": "yaṁ cakkhunā rūpaṁ passati taṁ viññāṇena vijānāti, yaṁ sotena saddaṁ suṇāti, ghānena",
  "atk-abh01a4:272_11": "gandhaṁ ghāyati, jivhāya rasaṁ sāyati, kāyena phoṭṭhabbaṁ phusati, manasā dhammaṁ",
  "atk-abh01a4:272_12": "vijānāti, taṁ viññāṇena vijānātī’’ti (mi. pa. 2.3.12). Evaṁ dvāraṁ patvā ārammaṇavibhāvanaṭṭhāne",
  "atk-abh01a4:272_13": "cittameva pubbaṅgamaṁ purecārikaṁ. Tasmā pubbaṅgamarasanti vuccati.",
  "atk-abh01a4:273_0": "Tadetaṁ pacchimaṁ pacchimaṁ uppajjamānaṁ purimaṁ purimaṁ nirantaraṁ katvā sandahanameva",
  "atk-abh01a4:273_1": "upaṭṭhātīti sandahanapaccupaṭṭhānaṁ. Pañcavokārabhave panassa niyamato nāmarūpaṁ,",
  "atk-abh01a4:273_2": "catuvokārabhave nāmameva padaṭṭhānaṁ. Tasmā nāmarūpapadaṭṭhānanti vuttaṁ.",
  "atk-abh01a4:274_0": "Kiṁ panetaṁ cittaṁ purimaniddiṭṭhacittena saddhiṁ ekameva udāhu aññanti? Ekameva.",
  "atk-abh01a4:274_1": "Atha kasmā purimaniddiṭṭhaṁ puna vuttanti? Avicāritaṁ etaṁ aṭṭhakathāyaṁ. Ayaṁ panettha",
  "atk-abh01a4:274_2": "yutti – yathā hi rūpādīni upādāya paññattā sūriyādayo na atthato rūpādīhi aññe honti,",
  "atk-abh01a4:274_3": "teneva yasmiṁ samaye sūriyo udeti tasmiṁ samaye tassa tejasaṅkhātaṁ rūpampīti. Evaṁ",
  "atk-abh01a4:274_4": "vuccamānepi na rūpādīhi añño sūriyo nāma atthi. Na tathā cittaṁ; phassādayo dhamme",
  "atk-abh01a4:274_5": "upādāya paññāpiyati; atthato panetaṁ tehi aññameva. Tena ‘yasmiṁ samaye cittaṁ uppannaṁ",
  "atk-abh01a4:274_6": "hoti ekaṁseneva tasmiṁ samaye phassādīhi atthato aññameva taṁ hotī’ti imassatthassa",
  "atk-abh01a4:274_7": "dīpanatthāya etaṁ puna vuttanti veditabbaṁ.",
  "atk-abh01a4:275_0": "Yathā ca ‘‘yasmiṁ samaye rūpūpapattiyā maggaṁ bhāveti…pe… pathavīkasiṇaṁ, tasmiṁ",
  "atk-abh01a4:275_1": "samaye phasso hoti vedanā hotī’’tiādīsu (dha. sa. 160) pana bhāventena vavatthāpite",
  "atk-abh01a4:275_2": "samaye yo bhāveti na so atthato uppajjati nāma, teneva tattha yathā ‘‘phasso hoti",
  "atk-abh01a4:275_3": "vedanā hotī’’ti vuttaṁ, na evaṁ ‘‘yo bhāveti so hotī’’ti vuttaṁ. ‘‘Yasmiṁ samaye",
  "atk-abh01a4:275_4": "kāmāvacaraṁ kusalaṁ cittaṁ uppannaṁ hotī’’tiādīsu pana cittena vavatthāpite samaye",
  "atk-abh01a4:275_5": "samayavavatthāpitaṁ cittaṁ na tathā atthato nuppajjati . Yatheva pana tadā ‘phasso",
  "atk-abh01a4:275_6": "hoti vedanā hoti’, tathā ‘cittampi hotī’ti imassapi atthassa dīpanatthamidaṁ puna",
  "atk-abh01a4:275_7": "vuttanti veditabbaṁ. Idaṁ panettha sanniṭṭhānaṁ – uddesavāre saṅgaṇhanatthaṁ niddesavāre",
  "atk-abh01a4:275_8": "ca vibhajanatthaṁ purimena hi ‘citta’-saddena kevalaṁ samayo vavatthāpito. Tasmiṁ",
  "atk-abh01a4:275_9": "pana cittena vavatthāpitasamaye ye dhammā honti tesaṁ dassanatthaṁ ‘‘phasso hotī’’tiādi",
  "atk-abh01a4:275_10": "āraddhaṁ. Cittañcāpi tasmiṁ samaye hotiyeva. Tasmā tassāpi saṅgaṇhanatthametaṁ puna",
  "atk-abh01a4:275_11": "vuttaṁ. Imasmiñca ṭhāne etasmiṁ avuccamāne ‘‘katamaṁ tasmiṁ samaye citta’’nti na",
  "atk-abh01a4:275_12": "sakkā bhaveyya niddesavāre vibhajituṁ. Evamassa vibhajanaṁyeva parihāyetha. Tasmā",
  "atk-abh01a4:275_13": "tassa niddesavāre vibhajanatthampi etañca vuttanti veditabbaṁ.",
  "atk-abh01a4:276_0": "Yasmā vā ‘‘uppannaṁ hotī’’ti ettha cittaṁ uppannanti etaṁ desanāsīsameva, ‘na pana",
  "atk-abh01a4:276_1": "cittaṁ ekameva uppajjatī’ti aṭṭhakathāyaṁ vicāritaṁ, tasmā cittaṁ ‘‘uppanna’’nti",
  "atk-abh01a4:276_2": "etthāpi cittamattameva aggahetvā paropaṇṇāsakusaladhammehi saddhiṁyeva cittaṁ gahitaṁ.",
  "atk-abh01a4:276_3": "Evaṁ tattha saṅkhepato sabbepi cittacetasikadhamme gahetvā idha sarūpena pabhedato",
  "atk-abh01a4:276_4": "dassetuṁ ‘‘phasso hotī’’tiādi āraddhaṁ. Iti phassādayo viya cittampi vuttamevāti veditabbaṁ.",
  "atk-abh01a4:277": "Dhammuddesavāro",
  "atk-abh01a4:278": "Jhānaṅgarāsivaṇṇanā",
  "atk-abh01a4:279_0": "Vitakketīti vitakko; vitakkanaṁ vā vitakko; ūhananti vuttaṁ hoti. Svāyaṁ ārammaṇe",
  "atk-abh01a4:279_1": "cittassa abhiniropanalakkhaṇo. So hi ārammaṇe cittaṁ āropeti. Yathā hi koci rājavallabhaṁ",
  "atk-abh01a4:279_2": "ñātiṁ vā mittaṁ vā nissāya rājagehaṁ ārohati, evaṁ vitakkaṁ nissāya cittaṁ ārammaṇaṁ",
  "atk-abh01a4:279_3": "ārohati. Tasmā so ārammaṇe cittassa abhiniropanalakkhaṇoti vutto. Nāgasenatthero",
  "atk-abh01a4:279_4": "panāha – ākoṭanalakkhaṇo vitakko. ‘‘Yathā, mahārāja, bherī ākoṭitā atha pacchā anuravati",
  "atk-abh01a4:279_5": "anusaddāyati, evameva kho, mahārāja, yathā ākoṭanā evaṁ vitakko daṭṭhabbo. Yathā",
  "atk-abh01a4:279_6": "pacchā anuravanā anusaddāyanā evaṁ vicāro daṭṭhabbo’’ti (mi. pa. 2.3.14 thokaṁ visadisaṁ).",
  "atk-abh01a4:279_7": "Svāyaṁ āhananapariyāhananaraso. Tathā hi tena yogāvacaro ārammaṇaṁ vitakkāhataṁ vitakkapariyāhataṁ",
  "atk-abh01a4:279_8": "karotīti vuccati. Ārammaṇe cittassa ānayanapaccupaṭṭhāno.",
  "atk-abh01a4:280_0": "Ārammaṇe tena cittaṁ vicaratīti vicāro; vicaraṇaṁ vā vicāro. Anusañcaraṇanti vuttaṁ",
  "atk-abh01a4:280_1": "hoti. Svāyaṁ ārammaṇānumajjanalakkhaṇo. Tattha sahajātānuyojanaraso. Cittassa anuppabandhapaccupaṭṭhāno.",
  "atk-abh01a4:280_2": "Santepi ca nesaṁ katthaci aviyoge oḷārikaṭṭhena pubbaṅgamaṭṭhena ca ghaṇṭābhighāto",
  "atk-abh01a4:280_3": "viya abhiniropanaṭṭhena ca cetaso paṭhamābhinipāto vitakko . Sukhumaṭṭhena anumajjanasabhāvaṭṭhena",
  "atk-abh01a4:280_4": "ca ghaṇṭānuravo viya anuppabandho vicāro. Vipphāravā cettha vitakko, paṭhamuppattikāle",
  "atk-abh01a4:280_5": "paripphandabhūto cittassa. Ākāse uppatitukāmassa pakkhino pakkhavikkhepo viya. Padumābhimukhapāto",
  "atk-abh01a4:280_6": "viya ca gandhānubaddhacetaso bhamarassa. Santavutti vicāro nātiparipphandanabhāvo",
  "atk-abh01a4:280_7": "cittassa, ākāse uppatitassa pakkhino pakkhappasāraṇaṁ viya, paribbhamanaṁ viya ca",
  "atk-abh01a4:280_8": "padumābhimukhapatitassa bhamarassa padumassa uparibhāge.",
  "atk-abh01a4:281_0": "Aṭṭhakathāyaṁ pana ‘‘ākāse gacchato mahāsakuṇassa ubhohi pakkhehi vātaṁ gahetvā pakkhe",
  "atk-abh01a4:281_1": "sannisīdāpetvā gamanaṁ viya ārammaṇe cetaso abhiniropanabhāvena pavatto vitakko.",
  "atk-abh01a4:281_2": "So hi ekaggo hutvā appeti vātaggahaṇatthaṁ pakkhe phandāpayamānassa gamanaṁ viya.",
  "atk-abh01a4:281_3": "Anumajjabhāvena pavatto vicāro. So hi ārammaṇaṁ anumajjatīti vuttaṁ, taṁ anuppabandhanena",
  "atk-abh01a4:281_4": "pavattiyaṁ ativiya yujjati. So pana nesaṁ viseso paṭhamadutiyajjhānesu pākaṭo hoti.",
  "atk-abh01a4:281_5": "Apica malaggahitaṁ kaṁsabhājanaṁ ekena hatthena daḷhaṁ gahetvā itarena hatthena cuṇṇatelavālaṇḍupakena",
  "atk-abh01a4:281_6": "parimajjantassa daḷhaggahaṇahattho viya vitakko, parimajjanahattho viya vicāro. Tathā",
  "atk-abh01a4:281_7": "kumbhakārassa daṇḍappahārena cakkaṁ bhamayitvā bhājanaṁ karontassa uppīḷanahattho",
  "atk-abh01a4:281_8": "viya vitakko, ito cito ca sañcaraṇahattho viya vicāro. Tathā maṇḍalaṁ karontassa",
  "atk-abh01a4:281_9": "majjhe sannirumbhitvā ṭhitakaṇṭako viya abhiniropano vitakko, bahiparibbhamanakaṇṭako",
  "atk-abh01a4:281_10": "viya anumajjamāno vicāro.",
  "atk-abh01a4:282_0": "Piṇayatīti pīti. Sā sampiyāyanalakkhaṇā. Kāyacittapīṇanarasā, pharaṇarasā vā. Odagyapaccupaṭṭhānā.",
  "atk-abh01a4:282_1": "Sā panesā khuddikāpīti, khaṇikāpīti, okkantikāpīti, ubbegāpīti, pharaṇāpītīti pañcavidhā hoti.",
  "atk-abh01a4:283_0": "Tattha khuddikāpīti sarīre lomahaṁsamattameva kātuṁ sakkoti. Khaṇikāpīti khaṇe khaṇe",
  "atk-abh01a4:283_1": "vijjuppādasadisā hoti. Okkantikāpīti , samuddatīraṁ vīci viya, kāyaṁ okkamitvā okkamitvā",
  "atk-abh01a4:283_2": "bhijjati. Ubbegāpīti balavatī hoti, kāyaṁ uddhaggaṁ katvā ākāse laṅghāpanappamāṇappattā.",
  "atk-abh01a4:283_3": "Tathā hi puṇṇavallikavāsī mahātissatthero puṇṇamadivase sāyaṁ cetiyaṅgaṇaṁ gantvā",
  "atk-abh01a4:283_4": "candālokaṁ disvā mahācetiyābhimukho hutvā ‘imāya vata velāya catasso parisā mahācetiyaṁ",
  "atk-abh01a4:283_5": "vandantī’ti pakatiyā diṭṭhārammaṇavasena buddhārammaṇaṁ ubbegaṁ pītiṁ uppādetvā sudhātale",
  "atk-abh01a4:283_6": "pahaṭacitrageṇḍuko viya ākāse uppatitvā mahācetiyaṅgaṇeyeva aṭṭhāsi.",
  "atk-abh01a4:284_0": "Tathā girikaṇḍakavihārassa upanissaye vattakālakagāme ekā kuladhītāpi balavabuddhārammaṇāya",
  "atk-abh01a4:284_1": "ubbegāya pītiyā ākāse laṅghesi. Tassā kira mātāpitaro sāyaṁ dhammasavanatthāya vihāraṁ",
  "atk-abh01a4:284_2": "gacchantā ‘amma, tvaṁ garubhārā, akāle vicarituṁ na sakkosi, mayaṁ tuyhaṁ pattiṁ",
  "atk-abh01a4:284_3": "katvā dhammaṁ sossāmā’ti agamaṁsu. Sā gantukāmāpi tesaṁ vacanaṁ paṭibāhituṁ asakkontī",
  "atk-abh01a4:284_4": "ghare ohīyitvā gharadvāre ṭhatvā candālokena girikaṇḍake ākāsacetiyaṅgaṇaṁ olokentī",
  "atk-abh01a4:284_5": "cetiyassa dīpapūjaṁ addasa. Catasso ca parisā mālāgandhādīhi cetiyapūjaṁ katvā padakkhiṇaṁ",
  "atk-abh01a4:284_6": "karontiyo bhikkhusaṅghassa ca gaṇasajjhāyasaddaṁ assosi. Athassā ‘dhaññā vatime manussā",
  "atk-abh01a4:284_7": "ye vihāraṁ gantvā evarūpe cetiyaṅgaṇe anusañcarituṁ evarūpañca madhuraṁ dhammakathaṁ",
  "atk-abh01a4:284_8": "sotuṁ labhantī’ti muttarāsisadisaṁ cetiyaṁ passantiyā eva ubbegāpīti udapādi. Sā",
  "atk-abh01a4:284_9": "ākāse laṅghitvā mātāpitūnaṁ purimataraṁyeva ākāsato cetiyaṅgaṇe oruyha cetiyaṁ vanditvā",
  "atk-abh01a4:284_10": "dhammaṁ suṇamānā aṭṭhāsi. Atha naṁ mātāpitaro āgantvā ‘amma, tvaṁ katarena maggena",
  "atk-abh01a4:284_11": "āgatāsī’ti pucchiṁsu. Sā ‘ākāsena āgatāmhi, na maggenā’ti vatvā ‘amma, ākāsena nāma",
  "atk-abh01a4:284_12": "khīṇāsavā sañcaranti, tvaṁ kathaṁ āgatā’ti puṭṭhā āha – ‘mayhaṁ candālokena cetiyaṁ",
  "atk-abh01a4:284_13": "olokentiyā ṭhitāya buddhārammaṇā balavapīti uppajjati, athāhaṁ neva attano ṭhitabhāvaṁ",
  "atk-abh01a4:284_14": "na nisinnabhāvaṁ aññāsiṁ, gahitanimitteneva pana ākāsaṁ laṅghitvā cetiyaṅgaṇe patiṭṭhitāmhī’ti.",
  "atk-abh01a4:284_15": "Evaṁ ubbegāpīti ākāse laṅghāpanappamāṇā hoti.",
  "atk-abh01a4:285_0": "Pharaṇapītiyā pana uppannāya sakalasarīraṁ dhamitvā pūritavatthi viya, mahatā udakoghena",
  "atk-abh01a4:285_1": "pakkhandapabbatakucchi viya ca anuparipphuṭaṁ hoti. Sā panesā pañcavidhā pīti gabbhaṁ",
  "atk-abh01a4:285_2": "gaṇhantī paripākaṁ gacchantī duvidhaṁ passaddhiṁ paripūreti – kāyapassaddhiñca cittapassaddhiñca.",
  "atk-abh01a4:285_3": "Passaddhi gabbhaṁ gaṇhantī paripākaṁ gacchantī duvidhaṁ sukhaṁ paripūreti – kāyikaṁ",
  "atk-abh01a4:285_4": "cetasikañca. Sukhaṁ gabbhaṁ gaṇhantaṁ paripākaṁ gacchantaṁ tividhaṁ samādhiṁ paripūreti",
  "atk-abh01a4:285_5": "– khaṇikasamādhiṁ upacārasamādhiṁ appanāsamādhinti. Tāsu ṭhapetvā appanāsamādhipūrikaṁ",
  "atk-abh01a4:285_6": "itarā dvepi idha yujjanti.",
  "atk-abh01a4:286_0": "Sukhayatīti sukhaṁ; yassa uppajjati taṁ sukhitaṁ karotīti attho. Suṭṭhu vā khādati,",
  "atk-abh01a4:286_1": "khanati ca kāyacittābādhanti sukhaṁ. Somanassavedanāyetaṁ nāmaṁ. Tassa lakkhaṇādīni",
  "atk-abh01a4:286_2": "vedanāpade vuttanayeneva veditabbāni.",
  "atk-abh01a4:287_0": "Aparo nayo – sātalakkhaṇaṁ sukhaṁ, sampayuttānaṁ upabrūhanarasaṁ, anuggahaṇapaccupaṭṭhānaṁ.",
  "atk-abh01a4:287_1": "Satipi ca nesaṁ pītisukhānaṁ katthaci avippayoge, iṭṭhārammaṇapaṭilābhatuṭṭhi pīti;",
  "atk-abh01a4:287_2": "paṭiladdharasānubhavanaṁ sukhaṁ. Yattha pīti tattha sukhaṁ. Yattha sukhaṁ tattha",
  "atk-abh01a4:287_3": "na niyamato pīti. Saṅkhārakkhandhasaṅgahitā pīti, vedanākkhandhasaṅgahitaṁ sukhaṁ.",
  "atk-abh01a4:287_4": "Kantārakhinnassa vanantodakadassanasavanesu viya pīti. Vanacchāyāpavesanaudakaparibhogesu viya sukhaṁ.",
  "atk-abh01a4:288_0": "Yathā hi puriso mahākantāramaggaṁ paṭipanno ghammapareto tasito pipāsito paṭipathe",
  "atk-abh01a4:288_1": "purisaṁ disvā ‘kattha pānīyaṁ atthī’ti puccheyya. So ‘aṭaviṁ uttaritvā jātassaravanasaṇḍo",
  "atk-abh01a4:288_2": "atthi, tattha gantvā labhissasī’ti vadeyya. So tassa kathaṁ sutvā haṭṭhapahaṭṭho",
  "atk-abh01a4:288_3": "bhaveyya. Tato gacchanto bhūmiyaṁ patitāni uppaladalanālapattādīni disvā suṭṭhutaraṁ",
  "atk-abh01a4:288_4": "haṭṭhapahaṭṭho hutvā gacchanto allavatthe allakese purise passeyya, vanakukkuṭamorādīnaṁ",
  "atk-abh01a4:288_5": "saddaṁ suṇeyya, jātassarapariyante jātaṁ maṇijālasadisaṁ nīlavanasaṇḍaṁ passeyya,",
  "atk-abh01a4:288_6": "sare jātāni uppalapadumakumudādīni passeyya, acchaṁ vippasannaṁ udakaṁ passeyya.",
  "atk-abh01a4:288_7": "So bhiyyo bhiyyo haṭṭhapahaṭṭho hutvā jātassaraṁ otaritvā yathāruci nhatvā ca pivitvā",
  "atk-abh01a4:288_8": "ca paṭippassaddhadaratho bhisamuḷālapokkharādīni khāditvā nīluppalādīni piḷandhitvā",
  "atk-abh01a4:288_9": "mandālakamūlāni khandhe karitvā uttaritvā sāṭakaṁ nivāsetvā, udakasāṭakaṁ ātape katvā,",
  "atk-abh01a4:288_10": "sītacchāyāya mandamande vāte paharante nipanno ‘aho sukhaṁ, aho sukha’nti vadeyya.",
  "atk-abh01a4:288_11": "Evaṁsampadamidaṁ daṭṭhabbaṁ.",
  "atk-abh01a4:289_0": "Tassa hi purisassa jātassaravanasaṇḍasavanato paṭṭhāya yāva udakadassanā haṭṭhapahaṭṭhakālo",
  "atk-abh01a4:289_1": "viya pubbabhāgārammaṇe haṭṭhapahaṭṭhākārā pīti. Nhatvā ca pivitvā ca sītacchāyāya",
  "atk-abh01a4:289_2": "mandamande vāte paharante ‘aho sukhaṁ, aho sukha’nti vadato nipannakālo viya balavappattaṁ",
  "atk-abh01a4:289_3": "ārammaṇarasānubhavanākārasaṇṭhitaṁ sukhaṁ. Tasmiṁ tasmiṁ samaye pākaṭabhāvato cetaṁ",
  "atk-abh01a4:289_4": "vuttanti veditabbaṁ. Yattha pana pīti sukhampi tattha atthīti vuttamevetaṁ.",
  "atk-abh01a4:290_0": "Cittassekaggatāti cittassa ekaggabhāvo; samādhissetaṁ nāmaṁ. Lakkhaṇādīsu panassa",
  "atk-abh01a4:290_1": "aṭṭhakathāyaṁ tāva vuttaṁ – ‘‘pāmokkhalakkhaṇo ca samādhi avikkhepalakkhaṇo ca’’.",
  "atk-abh01a4:290_2": "Yathā hi kūṭāgārakaṇṇikā sesadabbasambhārānaṁ ābandhanato pamukhā hoti evameva sabbakusaladhammānaṁ",
  "atk-abh01a4:290_3": "samādhicittena ijjhanato sabbesampi tesaṁ dhammānaṁ samādhi pāmokkho hoti. Tena vuttaṁ –",
  "atk-abh01a4:291_0": "‘‘Yathā, mahārāja, kūṭāgārassa yā kāci gopānasiyo sabbā tā kūṭaṅgamā honti, kūṭaninnā",
  "atk-abh01a4:291_1": "kūṭasamosaraṇā, kūṭaṁ tāsaṁ aggamakkhāyati, evameva kho, mahārāja, ye keci kusalā",
  "atk-abh01a4:291_2": "dhammā sabbe te samādhininnā honti, samādhipoṇā, samādhipabbhārā, samādhi tesaṁ aggamakkhāyatī’’ti (mi. pa. 2.1.14).",
  "atk-abh01a4:292_0": "Yathā ca senaṅgaṁ patvā rājā nāma yattha yattha senā osīdati taṁ taṁ ṭhānaṁ gacchati,",
  "atk-abh01a4:292_1": "tassa gatagataṭṭhāne senā paripūrati, parasenā bhijjitvā rājānameva anuvattati, evameva",
  "atk-abh01a4:292_2": "sahajātadhammānaṁ vikkhipituṁ vippakirituṁ appadānato samādhi avikkhepalakkhaṇo nāma hotīti.",
  "atk-abh01a4:293_0": "Aparo pana nayo – ayaṁ cittassekaggatāsaṅkhāto samādhi nāma avisāralakkhaṇo vā avikkhepalakkhaṇo",
  "atk-abh01a4:293_1": "vā, sahajātadhammānaṁ, sampiṇḍanaraso nhāniyacuṇṇānaṁ udakaṁ viya, upasamapaccupaṭṭhāno",
  "atk-abh01a4:293_2": "ñāṇapaccupaṭṭhāno vā. ‘‘Samāhito yathābhūtaṁ jānāti passatī’’ti hi vuttaṁ. Visesato",
  "atk-abh01a4:293_3": "sukhapadaṭṭhāno, nivāte dīpaccīnaṁ ṭhiti viya cetaso ṭhitīti daṭṭhabbo.",
  "atk-abh01a4:294": "Indriyarāsivaṇṇanā",
  "atk-abh01a4:295_0": "Saddahanti etāya, sayaṁ vā saddahati, saddahanamattameva vā esāti saddhā. Sāva assaddhiyassa",
  "atk-abh01a4:295_1": "abhibhavanato adhipatiyaṭṭhena indriyaṁ. Adhimokkhalakkhaṇe vā indaṭṭhaṁ kāretīti",
  "atk-abh01a4:295_2": "indriyaṁ. Saddhāva indriyaṁ saddhindriyaṁ. Sā panesā sampasādanalakkhaṇā ca saddhā",
  "atk-abh01a4:295_3": "sampakkhandanalakkhaṇā ca.",
  "atk-abh01a4:296_0": "Yathā hi rañño cakkavattissa udakappasādako maṇi udake pakkhitto paṅkasevālapaṇakakaddamaṁ",
  "atk-abh01a4:296_1": "sannisīdāpeti, udakaṁ acchaṁ karoti vippasannaṁ anāvilaṁ, evameva saddhā uppajjamānā",
  "atk-abh01a4:296_2": "nīvaraṇe vikkhambheti, kilese sannisīdāpeti, cittaṁ pasādeti, anāvilaṁ karoti. Pasannena",
  "atk-abh01a4:296_3": "cittena yogāvacaro kulaputto dānaṁ deti, sīlaṁ samādiyati, uposathakammaṁ karoti,",
  "atk-abh01a4:296_4": "bhāvanaṁ ārabhati. Evaṁ tāva saddhā sampasādanalakkhaṇāti veditabbā. Tenāha āyasmā nāgaseno –",
  "atk-abh01a4:297_0": "‘‘Yathā, mahārāja, rājā cakkavatti caturaṅginiyā senāya saddhiṁ addhānamaggappaṭipanno",
  "atk-abh01a4:297_1": "parittaṁ udakaṁ tareyya, taṁ udakaṁ hatthīhi ca assehi ca rathehi ca pattīhi ca saṅkhubhitaṁ",
  "atk-abh01a4:297_2": "bhaveyya āvilaṁ lulitaṁ kalalībhūtaṁ, uttiṇṇo ca rājā cakkavatti manusse āṇāpeyya",
  "atk-abh01a4:297_3": "‘pānīyaṁ bhaṇe āharatha, taṁ pivissāmī’ti. Rañño ca udakappasādako maṇi bhaveyya.",
  "atk-abh01a4:297_4": "‘Evaṁ devā’ti kho te manussā rañño cakkavattissa paṭissutvā taṁ udakappasādakaṁ maṇiṁ",
  "atk-abh01a4:297_5": "udake pakkhipeyyuṁ. Tasmiṁ udake pakkhittamatte paṅkasevālapaṇakaṁ vigaccheyya, kaddamo",
  "atk-abh01a4:297_6": "ca sannisīdeyya, acchaṁ bhaveyya udakaṁ vippasannaṁ anāvilaṁ, tato rañño cakkavattissa",
  "atk-abh01a4:297_7": "pānīyaṁ upanāmeyyuṁ – ‘pivatu devo pānīya’nti.",
  "atk-abh01a4:298_0": "‘‘Yathā , mahārāja, udakaṁ evaṁ cittaṁ daṭṭhabbaṁ. Yathā te manussā evaṁ yogāvacaro",
  "atk-abh01a4:298_1": "daṭṭhabbo. Yathā paṅkasevālapaṇakaṁ kaddamo ca evaṁ kilesā daṭṭhabbā. Yathā udakappasādako",
  "atk-abh01a4:298_2": "maṇi evaṁ saddhā daṭṭhabbā. Yathā udakappasādake maṇimhi pakkhittamatte paṅkasevālapaṇakaṁ",
  "atk-abh01a4:298_3": "vigacchati kaddamo ca sannisīdati, acchaṁ bhavati udakaṁ vippasannaṁ anāvilaṁ, evameva",
  "atk-abh01a4:298_4": "kho, mahārāja, saddhā uppajjamānā nīvaraṇe vikkhambheti, vinīvaraṇaṁ cittaṁ hoti",
  "atk-abh01a4:298_5": "acchaṁ vippasannaṁ anāvila’’nti (mi. pa. 2.1.10).",
  "atk-abh01a4:299_0": "Yathā pana kumbhilamakaragāharakkhasādikiṇṇaṁ pūraṁ mahānadiṁ āgamma bhīrukajano",
  "atk-abh01a4:299_1": "ubhosu tīresu tiṭṭhati. Saṅgāmasūro pana mahāyodho āgantvā ‘kasmā ṭhitatthā’ti pucchitvā",
  "atk-abh01a4:299_2": "‘sappaṭibhayabhāvena otarituṁ na visahāmā’ti vutte sunisitaṁ asiṁ gahetvā ‘mama pacchato",
  "atk-abh01a4:299_3": "etha, mā bhāyitthā’ti vatvā nadiṁ otaritvā āgatāgate kumbhilādayo paṭibāhitvā orimatīrato",
  "atk-abh01a4:299_4": "manussānaṁ sotthibhāvaṁ karonto pārimatīraṁ neti. Pārimatīratopi sotthinā orimatīraṁ",
  "atk-abh01a4:299_5": "āneti. Evameva dānaṁ dadato sīlaṁ rakkhato uposathakammaṁ karoto bhāvanaṁ ārabhato",
  "atk-abh01a4:299_6": "saddhā pubbaṅgamā purecārikā hoti. Tena vuttaṁ ‘sampakkhandanalakkhaṇā ca saddhā’ti.",
  "atk-abh01a4:300_0": "Aparo nayo – saddahanalakkhaṇā saddhā, okappanalakkhaṇā vā. Pasādanarasā udakappasādakamaṇi",
  "atk-abh01a4:300_1": "viya, pakkhandanarasā vā oghuttaraṇo viya. Akālusiyapaccupaṭṭhānā, adhimuttipaccupaṭṭhānā",
  "atk-abh01a4:300_2": "vā. Saddheyyavatthupadaṭṭhānā sotāpattiyaṅgapadaṭṭhānā vā, sā hatthavittabījāni viya daṭṭhabbā.",
  "atk-abh01a4:301_0": "Vīrassa bhāvo vīriyaṁ, vīrānaṁ vā kammaṁ vīriyaṁ. Vidhinā vā nayena upāyena īrayitabbaṁ",
  "atk-abh01a4:301_1": "pavattayitabbanti vīriyaṁ. Tadeva kosajjassa abhibhavanato adhipatiyaṭṭhena indriyaṁ.",
  "atk-abh01a4:301_2": "Paggahaṇalakkhaṇe vā indaṭṭhaṁ kāretīti indriyaṁ. Vīriyameva indriyaṁ vīriyindriyaṁ.",
  "atk-abh01a4:301_3": "Taṁ panetaṁ upatthambhanalakkhaṇañca vīriyaṁ paggahaṇalakkhaṇañca. Yathā hi jiṇṇagharaṁ",
  "atk-abh01a4:301_4": "āgantukena thūṇupatthambhena tiṭṭhati, evameva yogāvacaro vīriyupatthambhena upatthambhito",
  "atk-abh01a4:301_5": "hutvā sabbakusaladhammehi na hāyati, na parihāyati. Evaṁ tāvassa upatthambhanalakkhaṇatā",
  "atk-abh01a4:301_6": "veditabbā. Tenāha thero nāgaseno –",
  "atk-abh01a4:302_0": "‘‘Yathā , mahārāja, puriso gehe patante tamaññena dārunā upatthambheyya, upatthambhitaṁ",
  "atk-abh01a4:302_1": "santaṁ evaṁ taṁ gehaṁ na pateyya, evameva kho mahārāja upatthambhanalakkhaṇaṁ vīriyaṁ,",
  "atk-abh01a4:302_2": "vīriyupatthambhitā sabbe kusalā dhammā na hāyanti na parihāyantī’’ti (mi. pa. 2.1.12).",
  "atk-abh01a4:303_0": "Yathā vā pana khuddikāya ca mahatikāya ca senāya saṅgāme pavatte khuddikā senā olīyeyya,",
  "atk-abh01a4:303_1": "tato rañño āroceyya, rājā balavāhanaṁ peseyya, tena paggahitā sakasenā parasenaṁ",
  "atk-abh01a4:303_2": "parājeyya, evameva vīriyaṁ sahajātasampayuttadhammānaṁ olīyituṁ osakkituṁ na deti,",
  "atk-abh01a4:303_3": "ukkhipati, paggaṇhāti. Tena vuttaṁ ‘paggahaṇalakkhaṇañca vīriya’nti.",
  "atk-abh01a4:304_0": "Aparo nayo – ussāhalakkhaṇaṁ vīriyaṁ, sahajātānaṁ upatthambhanarasaṁ, asaṁsīdanabhāvapaccupaṭṭhānaṁ,",
  "atk-abh01a4:304_1": "‘‘saṁviggo yoniso padahatī’’ti (a. ni. 4.113) vacanato saṁvegapadaṭṭhānaṁ, vīriyārambhavatthupadaṭṭhānaṁ",
  "atk-abh01a4:304_2": "vā. Sammā āraddhaṁ sabbāsaṁ sampattīnaṁ mūlaṁ hotīti daṭṭhabbaṁ.",
  "atk-abh01a4:305_0": "Saranti etāya, sayaṁ vā sarati, saraṇamattameva vā esāti sati. Sāva muṭṭhassaccassa",
  "atk-abh01a4:305_1": "abhibhavanato adhipatiyaṭṭhena indriyaṁ, upaṭṭhānalakkhaṇe vā indaṭṭhaṁ kāretīti",
  "atk-abh01a4:305_2": "indriyaṁ. Sati eva indriyaṁ satindriyaṁ. Sā panesā apilāpanalakkhaṇā ca sati upaggaṇhanalakkhaṇā",
  "atk-abh01a4:305_3": "ca. Yathā hi rañño bhaṇḍāgāriko dasavidhaṁ ratanaṁ gopayanto sāyaṁpātaṁ rājānaṁ issariyasampattiṁ",
  "atk-abh01a4:305_4": "sallakkhāpeti sāreti, evameva sati kusalaṁ dhammaṁ sallakkhāpeti sarāpeti. Tenāha thero –",
  "atk-abh01a4:306_0": "‘‘Yathā, mahārāja, rañño cakkavattissa bhaṇḍāgāriko rājānaṁ cakkavattiṁ sāyaṁpātaṁ",
  "atk-abh01a4:306_1": "yasaṁ sarāpeti – ‘ettakā, deva, hatthī, ettakā assā, ettakā rathā, ettakā pattī,",
  "atk-abh01a4:306_2": "ettakaṁ hiraññaṁ, ettakaṁ suvaṇṇaṁ, ettakaṁ sabbaṁ sāpateyyaṁ, taṁ devo saratū’ti,",
  "atk-abh01a4:306_3": "evameva kho, mahārāja, sati kusale dhamme apilāpeti – ime cattāro satipaṭṭhānā, ime",
  "atk-abh01a4:306_4": "cattāro sammappadhānā, ime cattāro iddhipādā, imāni pañcindriyāni, imāni pañca balāni,",
  "atk-abh01a4:306_5": "ime satta bojjhaṅgā, ayaṁ ariyo aṭṭhaṅgiko maggo, ayaṁ samatho, ayaṁ vipassanā, ayaṁ",
  "atk-abh01a4:306_6": "vijjā, ayaṁ vimutti, ime lokuttarā dhammāti. Evaṁ kho, mahārāja, apilāpanalakkhaṇā",
  "atk-abh01a4:306_7": "satī’’ti (mi. pa. 2.1.13).",
  "atk-abh01a4:307_0": "Yathā pana rañño cakkavattissa pariṇāyakaratanaṁ rañño ahite ca hite ca ñatvā ahite",
  "atk-abh01a4:307_1": "apayāpeti, hite upayāpeti, evameva sati hitāhitānaṁ dhammānaṁ gatiyo samanvesitvā",
  "atk-abh01a4:307_2": "‘ime kāyaduccaritādayo dhammā ahitā’ti ahite dhamme apanudeti , ‘ime kāyasucaritādayo",
  "atk-abh01a4:307_3": "dhammā hitā’ti hite dhamme upaggaṇhāti. Tenāha thero –",
  "atk-abh01a4:308_0": "‘‘Yathā, mahārāja, rañño cakkavattissa pariṇāyakaratanaṁ rañño hitāhite jānāti ‘ime",
  "atk-abh01a4:308_1": "rañño hitā ime ahitā, ime upakārā ime anupakārā’ti, tato ahite apanudeti hite upaggaṇhāti,",
  "atk-abh01a4:308_2": "evameva kho, mahārāja, sati uppajjamānā hitāhitānaṁ dhammānaṁ gatiyo samanvesati",
  "atk-abh01a4:308_3": "‘ime dhammā hitā ime dhammā ahitā, ime dhammā upakārā ime dhammā anupakārā’ti , tato",
  "atk-abh01a4:308_4": "ahite dhamme apanudeti hite dhamme upaggaṇhāti. Evaṁ kho, mahārāja, upaggaṇhanalakkhaṇā",
  "atk-abh01a4:308_5": "satī’’ti (mi. pa. 2.1.13).",
  "atk-abh01a4:309_0": "Aparo nayo – apilāpanalakkhaṇā sati, asammosanarasā, ārakkhapaccupaṭṭhānā visayābhimukhībhāvapaccupaṭṭhānā",
  "atk-abh01a4:309_1": "vā, thirasaññāpadaṭṭhānā, kāyādisatipaṭṭhānapadaṭṭhānā vā, ārammaṇe daḷhaṁ patiṭṭhitattā",
  "atk-abh01a4:309_2": "pana esikā viya, cakkhudvārādirakkhaṇato dovāriko viya ca daṭṭhabbā.",
  "atk-abh01a4:310_0": "Ārammaṇe cittaṁ sammā adhiyati ṭhapetīti samādhi. Sova vikkhepassa abhibhavanato",
  "atk-abh01a4:310_1": "adhipatiyaṭṭhena indriyaṁ. Avikkhepalakkhaṇe vā indaṭṭhaṁ kāretīti indriyaṁ. Samādhiyeva",
  "atk-abh01a4:310_2": "indriyaṁ samādhindriyaṁ. Lakkhaṇādīni panassa heṭṭhā vuttanayeneva veditabbāni.",
  "atk-abh01a4:311_0": "Pajānātīti paññā. Kiṁ pajānāti? ‘Idaṁ dukkha’ntiādinā nayena ariyasaccāni. Aṭṭhakathāyaṁ",
  "atk-abh01a4:311_1": "pana ‘paññāpetīti paññā’ti vuttaṁ. Kinti paññāpetīti? Aniccaṁ dukkhaṁ anattāti paññāpeti.",
  "atk-abh01a4:311_2": "Sāva avijjāya abhibhavanato adhipatiyaṭṭhena indriyaṁ. Dassanalakkhaṇe vā indaṭṭhaṁ",
  "atk-abh01a4:311_3": "kāretīti indriyaṁ. Paññāva indriyaṁ paññindriyaṁ. Sā panesā obhāsanalakkhaṇā ca paññā",
  "atk-abh01a4:311_4": "pajānanalakkhaṇā ca. Yathā hi catubhittike gehe rattibhāge dīpe jalite andhakāro",
  "atk-abh01a4:311_5": "nirujjhati āloko pātubhavati, evameva obhāsanalakkhaṇā paññā. Paññobhāsasamo obhāso",
  "atk-abh01a4:311_6": "nāma natthi. Paññavato hi ekapallaṅkena nisinnassa dasasahassilokadhātu ekālokā hoti. Tenāha thero –",
  "atk-abh01a4:312_0": "‘‘Yathā, mahārāja, puriso andhakāre gehe padīpaṁ paveseyya, paviṭṭho padīpo andhakāraṁ",
  "atk-abh01a4:312_1": "viddhaṁseti, obhāsaṁ janeti, ālokaṁ vidaṁseti, pākaṭāni ca rūpāni karoti, evameva",
  "atk-abh01a4:312_2": "kho, mahārāja, paññā uppajjamānā avijjandhakāraṁ viddhaṁseti, vijjobhāsaṁ janeti,",
  "atk-abh01a4:312_3": "ñāṇālokaṁ vidaṁseti, pākaṭāni ca ariyasaccāni karoti. Evaṁ kho, mahārāja, obhāsanalakkhaṇā",
  "atk-abh01a4:312_4": "paññā’’ti (mi. pa. 2.1.15).",
  "atk-abh01a4:313_0": "Yathā pana cheko bhisakko āturānaṁ sappāyāsappāyāni bhojanāni jānāti, evaṁ paññā",
  "atk-abh01a4:313_1": "uppajjamānā kusalākusale sevitabbāsevitabbe hīnappaṇītakaṇhasukkasappaṭibhāgaappaṭibhāge",
  "atk-abh01a4:313_2": "dhamme pajānāti. Vuttampi cetaṁ dhammasenāpatinā – ‘‘pajānāti pajānātīti kho, āvuso,",
  "atk-abh01a4:313_3": "tasmā paññavāti vuccati. Kiñca pajānāti? Idaṁ dukkhanti pajānātī’’ti (ma. ni. 1.449)",
  "atk-abh01a4:313_4": "vitthāretabbaṁ. Evamassā pajānanalakkhaṇatā veditabbā.",
  "atk-abh01a4:314_0": "Aparo nayo – yathāsabhāvapaṭivedhalakkhaṇā paññā; akkhalitapaṭivedhalakkhaṇā vā kusalissāsakhittausupaṭivedho",
  "atk-abh01a4:314_1": "viya. Visayobhāsarasā padīpo viya. Asammohapaccupaṭṭhānā araññagatasudesako viya.",
  "atk-abh01a4:315_0": "Manatīti mano; vijānātīti attho. Aṭṭhakathācariyā panāhu – nāḷiyā minamāno viya,",
  "atk-abh01a4:315_1": "mahātulāya dhārayamāno viya ca, ārammaṇaṁ minati pajānātīti manoti. Tadeva mananalakkhaṇe",
  "atk-abh01a4:315_2": "indaṭṭhaṁ kāretīti indriyaṁ. Manova indriyaṁ manindriyaṁ. Heṭṭhā vuttacittassevetaṁ vevacanaṁ.",
  "atk-abh01a4:316_0": "Pītisomanassasampayogato sobhanaṁ mano assāti sumano. Sumanassa bhāvo somanassaṁ.",
  "atk-abh01a4:316_1": "Sātalakkhaṇe indaṭṭhaṁ kāretīti indriyaṁ. Somanassameva indriyaṁ somanassindriyaṁ.",
  "atk-abh01a4:316_2": "Heṭṭhā vuttavedanāyevetaṁ vevacanaṁ.",
  "atk-abh01a4:317_0": "Jīvanti tena taṁsampayuttakā dhammāti jīvitaṁ. Anupālanalakkhaṇe indaṭṭhaṁ kāretīti",
  "atk-abh01a4:317_1": "indriyaṁ. Jīvitameva indriyaṁ jīvitindriyaṁ. Taṁ pavattasantatādhipateyyaṁ hoti.",
  "atk-abh01a4:317_2": "Lakkhaṇādīhi pana attanā avinibhuttānaṁ dhammānaṁ anupālanalakkhaṇaṁ jīvitindriyaṁ,",
  "atk-abh01a4:317_3": "tesaṁ pavattanarasaṁ, tesaṁyeva ṭhapanapaccupaṭṭhānaṁ, yāpayitabbadhammapadaṭṭhānaṁ.",
  "atk-abh01a4:317_4": "Santepi ca anupālanalakkhaṇādimhi vidhāne atthikkhaṇeyeva taṁ te dhamme anupāleti",
  "atk-abh01a4:317_5": "udakaṁ viya uppalādīni, yathāsakaṁpaccayuppannepi ca dhamme pāleti dhātī viya kumāraṁ,",
  "atk-abh01a4:317_6": "sayaṁpavattitadhammasambandheneva ca pavattati niyāmako viya, na bhaṅgato uddhaṁ",
  "atk-abh01a4:317_7": "pavattayati attano ca pavattayitabbānañca abhāvā, na bhaṅgakkhaṇe ṭhapeti sayaṁ bhijjamānattā",
  "atk-abh01a4:317_8": "khīyamāno viya vaṭṭisineho dīpasikhaṁ. Na ca anupālanapavattanaṭṭhapanānubhāvavirahitaṁ",
  "atk-abh01a4:317_9": "yathāvuttakkhaṇe tassa tassa sādhanatoti daṭṭhabbaṁ.",
  "atk-abh01a4:318": "Maggaṅgarāsivaṇṇanā",
  "atk-abh01a4:319_0": "Sammādiṭṭhiādīsu dassanaṭṭhena sammādiṭṭhi. Abhiniropanaṭṭhena sammāsaṅkappo, paggahanaṭṭhena",
  "atk-abh01a4:319_1": "sammāvāyāmo, upaṭṭhānaṭṭhena sammāsati, avikkhepanaṭṭhena sammāsamādhīti veditabbo.",
  "atk-abh01a4:319_2": "Vacanatthato pana sammā passati, sammā vā tāya passantīti sammādiṭṭhi. Sammā saṅkappeti,",
  "atk-abh01a4:319_3": "sammā vā tena saṅkappentīti sammāsaṅkappo. Sammā vāyāmeti, sammā vā tena vāyamantīti",
  "atk-abh01a4:319_4": "sammāvāyāmo. Sammā sarati, sammā vā tāya sarantīti sammāsati. Sammā samādhiyati,",
  "atk-abh01a4:319_5": "sammā vā tena samādhiyantīti sammāsamādhi. Apica, pasatthā sundarā vā diṭṭhi sammādiṭṭhīti.",
  "atk-abh01a4:319_6": "Imināpi nayena tesaṁ vacanattho veditabbo. Lakkhaṇādīni pana heṭṭhā vuttāneva.",
  "atk-abh01a4:320": "Balarāsivaṇṇanā",
  "atk-abh01a4:321_0": "Saddhābalādīsupi saddhādīni vuttatthāneva. Akampiyaṭṭhena pana balanti veditabbaṁ.",
  "atk-abh01a4:321_1": "Evametesu assaddhiye na kampatīti saddhābalaṁ. Kosajje na kampatīti vīriyabalaṁ.",
  "atk-abh01a4:321_2": "Muṭṭhassacce na kampatīti satibalaṁ. Uddhacce na kampatīti samādhibalaṁ. Avijjāya",
  "atk-abh01a4:321_3": "na kampatīti paññābalaṁ. Ahirike na kampatīti hiribalaṁ. Anottappe na kampatīti ottappabalanti.",
  "atk-abh01a4:321_4": "Ayaṁ ubhayapadavasena atthavaṇṇanā hoti.",
  "atk-abh01a4:322_0": "Tattha purimāni pañca heṭṭhā lakkhaṇādīhi pakāsitāneva. Pacchimadvaye kāyaduccaritādīhi",
  "atk-abh01a4:322_1": "hiriyatīti hirī; lajjāyetaṁ adhivacanaṁ. Tehi eva ottappatīti ottappaṁ; pāpato ubbegassetaṁ",
  "atk-abh01a4:322_2": "adhivacanaṁ. Tesaṁ nānākaraṇadīpanatthaṁ ‘samuṭṭhānaṁ adhipati lajjā bhayalakkhaṇena",
  "atk-abh01a4:322_3": "cā’ti imaṁ mātikaṁ ṭhapetvā ayaṁ vitthārakathā vuttā.",
  "atk-abh01a4:323_0": "Ajjhattasamuṭṭhānā hirī nāma; bahiddhāsamuṭṭhānaṁ ottappaṁ nāma. Attādhipati hirī",
  "atk-abh01a4:323_1": "nāma; lokādhipati ottappaṁ nāma. Lajjāsabhāvasaṇṭhitā hirī nāma; bhayasabhāvasaṇṭhitaṁ",
  "atk-abh01a4:323_2": "ottappaṁ nāma. Sappatissavalakkhaṇā hirī nāma; vajjabhīrukabhayadassāvilakkhaṇaṁ ottappaṁ nāma.",
  "atk-abh01a4:324_0": "Tattha ajjhattasamuṭṭhānaṁ hiriṁ catūhi kāraṇehi samuṭṭhāpeti – jātiṁ paccavekkhitvā,",
  "atk-abh01a4:324_1": "vayaṁ paccavekkhitvā, sūrabhāvaṁ paccavekkhitvā, bāhusaccaṁ paccavekkhitvā. Kathaṁ?",
  "atk-abh01a4:324_2": "‘Pāpakaraṇaṁ nāmetaṁ na jātisampannānaṁ kammaṁ, hīnajaccānaṁ kevaṭṭādīnaṁ idaṁ kammaṁ.",
  "atk-abh01a4:324_3": "Mādisassa jātisampannassa idaṁ kammaṁ kātuṁ na yutta’nti, evaṁ tāva jātiṁ paccavekkhitvā",
  "atk-abh01a4:324_4": "pāṇātipātādipāpaṁ akaronto hiriṁ samuṭṭhāpeti. Tathā ‘pāpakaraṇaṁ nāmetaṁ daharehi",
  "atk-abh01a4:324_5": "kattabbaṁ kammaṁ, mādisassa vaye ṭhitassa idaṁ kammaṁ kātuṁ na yutta’nti, evaṁ vayaṁ",
  "atk-abh01a4:324_6": "paccavekkhitvā pāṇātipātādipāpaṁ akaronto hiriṁ samuṭṭhāpeti. Tathā ‘pāpakammaṁ nāmetaṁ",
  "atk-abh01a4:324_7": "dubbalajātikānaṁ kammaṁ, na sūrabhāvānaṁ. Mādisassa sūrabhāvasampannassa idaṁ kammaṁ",
  "atk-abh01a4:324_8": "kātuṁ na yutta’nti, evaṁ sūrabhāvaṁ paccavekkhitvā pāṇātipātādipāpaṁ akaronto hiriṁ",
  "atk-abh01a4:324_9": "samuṭṭhāpeti. Tathā ‘pāpakammaṁ nāmetaṁ andhabālānaṁ kammaṁ, na paṇḍitānaṁ. Mādisassa",
  "atk-abh01a4:324_10": "paṇḍitassa bahussutassa idaṁ kammaṁ kātuṁ na yutta’nti, evaṁ bāhusaccaṁ paccavekkhitvā",
  "atk-abh01a4:324_11": "pāṇātipātādipāpaṁ akaronto hiriṁ samuṭṭhāpeti. Evaṁ ajjhattasamuṭṭhānahiriṁ catūhi",
  "atk-abh01a4:324_12": "kāraṇehi samuṭṭhāpeti. Samuṭṭhāpetvā ca pana attano citte hiriṁ pavesetvā pāpakammaṁ",
  "atk-abh01a4:324_13": "na karoti. Evaṁ ajjhattasamuṭṭhānā hirī nāma hoti.",
  "atk-abh01a4:325": "Kathaṁ bahiddhāsamuṭṭhānaṁ ottappaṁ nāma? Sace tvaṁ pāpakammaṁ karissasi catūsu parisāsu garahappatto bhavissasi.",
  "atk-abh01a4:326": "Garahissanti taṁ viññū, asuciṁ nāgariko yathā;",
  "atk-abh01a4:327": "Vajjito sīlavantehi, kathaṁ bhikkhu karissasīti.",
  "atk-abh01a4:328": "Evaṁ paccavekkhanto hi bahiddhāsamuṭṭhitena ottappena pāpakammaṁ na karoti. Evaṁ bahiddhāsamuṭṭhānaṁ ottappaṁ nāma hoti.",
  "atk-abh01a4:329_0": "Kathaṁ attādhipati hirī nāma? Idhekacco kulaputto attānaṁ adhipatiṁ jeṭṭhakaṁ katvā",
  "atk-abh01a4:329_1": "‘mādisassa saddhāpabbajitassa bahussutassa dhutaṅgadharassa na yuttaṁ pāpakammaṁ",
  "atk-abh01a4:329_2": "kātu’nti pāpaṁ na karoti. Evaṁ attādhipati hirī nāma hoti. Tenāha bhagavā – ‘‘so",
  "atk-abh01a4:329_3": "attānaṁyeva adhipatiṁ jeṭṭhakaṁ karitvā akusalaṁ pajahati kusalaṁ bhāveti, sāvajjaṁ",
  "atk-abh01a4:329_4": "pajahati anavajjaṁ bhāveti, suddhamattānaṁ pariharatī’’ti (a. ni. 3.40).",
  "atk-abh01a4:330_0": "Kathaṁ lokādhipati ottappaṁ nāma? Idhekacco kulaputto lokaṁ adhipatiṁ jeṭṭhakaṁ katvā",
  "atk-abh01a4:330_1": "pāpakammaṁ na karoti. Yathāha – ‘‘mahā kho panāyaṁ lokasannivāso. Mahantasmiṁ kho",
  "atk-abh01a4:330_2": "pana lokasannivāse santi samaṇabrāhmaṇā iddhimanto dibbacakkhukā paracittaviduno,",
  "atk-abh01a4:330_3": "te dūratopi passanti, āsannāpi na dissanti, cetasāpi cittaṁ pajānanti, tepimaṁ evaṁ",
  "atk-abh01a4:330_4": "jānissanti ‘passatha bho imaṁ kulaputtaṁ, saddhā agārasmā anagāriyaṁ pabbajito samāno",
  "atk-abh01a4:330_5": "vokiṇṇo viharati pāpakehi akusalehi dhammehī’ti. Santi devatā iddhimantiniyo dibbacakkhukā",
  "atk-abh01a4:330_6": "paracittaviduniyo. Tā dūratopi passanti, āsannāpi na dissanti, cetasāpi cittaṁ pajānanti,",
  "atk-abh01a4:330_7": "tāpi maṁ jānissanti ‘passatha bho imaṁ kulaputtaṁ, saddhā agārasmā anagāriyaṁ pabbajito",
  "atk-abh01a4:330_8": "samāno vokiṇṇo viharati pāpakehi akusalehi dhammehī’ti… so lokaṁyeva adhipatiṁ jeṭṭhakaṁ",
  "atk-abh01a4:330_9": "katvā akusalaṁ pajahati kusalaṁ bhāveti, sāvajjaṁ pajahati anavajjaṁ bhāveti, suddhamattānaṁ",
  "atk-abh01a4:330_10": "pariharatī’’ti (a. ni. 3.146). Evaṁ lokādhipati ottappaṁ nāma hoti.",
  "atk-abh01a4:331_0": "Lajjāsabhāvasaṇṭhitā hirī, bhayasabhāvasaṇṭhitaṁ ottappanti. Ettha pana lajjāti lajjanākāro;",
  "atk-abh01a4:331_1": "tena sabhāvena saṇṭhitā hirī. Bhayanti apāyabhayaṁ; tena sabhāvena saṇṭhitaṁ ottappaṁ.",
  "atk-abh01a4:331_2": "Tadubhayampi pāpaparivajjane pākaṭaṁ hoti. Ekacco hi, yathā nāma eko kulaputto uccārapassāvādīni",
  "atk-abh01a4:331_3": "karonto lajjitabbayuttakaṁ ekaṁ disvā lajjanākārappatto bhaveyya hīḷito, evameva",
  "atk-abh01a4:331_4": "ajjhattaṁ lajjidhammaṁ okkamitvā pāpakammaṁ na karoti. Ekacco apāyabhayabhīto hutvā",
  "atk-abh01a4:331_5": "pāpakammaṁ na karoti.",
  "atk-abh01a4:332_0": "Tatridaṁ opammaṁ – yathā hi dvīsu ayoguḷesu eko sītalo bhaveyya gūthamakkhito, eko",
  "atk-abh01a4:332_1": "uṇho āditto. Tattha paṇḍito sītalaṁ gūthamakkhitattā jigucchanto na gaṇhāti, itaraṁ",
  "atk-abh01a4:332_2": "ḍāhabhayena. Tattha sītalassa gūthamakkhanajigucchāya agaṇhanaṁ viya ajjhattaṁ lajjidhammaṁ",
  "atk-abh01a4:332_3": "okkamitvā pāpassa akaraṇaṁ. Uṇhassa ḍāhabhayena agaṇhanaṁ viya apāyabhayena pāpassa",
  "atk-abh01a4:332_4": "akaraṇaṁ veditabbaṁ.",
  "atk-abh01a4:333_0": "Sappatissavalakkhaṇā hirī, vajjabhīrukabhayadassāvilakkhaṇaṁ ottappanti. Idampi dvayaṁ",
  "atk-abh01a4:333_1": "pāpaparivajjane eva pākaṭaṁ hoti. Ekacco hi jātimahattapaccavekkhaṇā satthumahattapaccavekkhaṇā",
  "atk-abh01a4:333_2": "dāyajjamahattapaccavekkhaṇā sabrahmacārīmahattapaccavekkhaṇāti catūhi kāraṇehi sappatissavalakkhaṇaṁ",
  "atk-abh01a4:333_3": "hiriṁ samuṭṭhāpetvā pāpaṁ na karoti. Ekacco attānuvādabhayaṁ parānuvādabhayaṁ daṇḍabhayaṁ",
  "atk-abh01a4:333_4": "duggatibhayanti catūhi kāraṇehi vajjabhīrukabhayadassāvilakkhaṇaṁ ottappaṁ samuṭṭhāpetvā",
  "atk-abh01a4:333_5": "pāpaṁ na karoti. Tattha jātimahattapaccavekkhaṇādīni ceva attānuvādabhayādīni ca",
  "atk-abh01a4:333_6": "vitthāretvā kathetabbāni.",
  "atk-abh01a4:334": "Mūlarāsivaṇṇanā",
  "atk-abh01a4:335_0": "Na lubbhanti etena, sayaṁ vā na lubbhati, alubbhanamattameva vā tanti alobho. Adosāmohesupi",
  "atk-abh01a4:335_1": "eseva nayo. Tesu alobho ārammaṇe cittassa agedhalakkhaṇo, alaggabhāvalakkhaṇo vā",
  "atk-abh01a4:335_2": "kamaladale jalabindu viya. Apariggahaṇaraso muttabhikkhu viya . Anallīnabhāvapaccupaṭṭhāno",
  "atk-abh01a4:335_3": "asucimhi patitapuriso viya. Adoso acaṇḍikkalakkhaṇo, avirodhalakkhaṇo vā anukūlamitto",
  "atk-abh01a4:335_4": "viya. Āghātavinayaraso pariḷāhavinayaraso vā candanaṁ viya. Sommabhāvapaccupaṭṭhāno",
  "atk-abh01a4:335_5": "puṇṇacando viya. Amoho lakkhaṇādīhi heṭṭhā paññindriyapade vibhāvito eva.",
  "atk-abh01a4:336_0": "Imesu pana tīsu alobho maccheramalassa paṭipakkho, adoso dussīlyamalassa, amoho kusalesu",
  "atk-abh01a4:336_1": "dhammesu abhāvanāya paṭipakkho. Alobho cettha dānahetu, adoso sīlahetu, amoho bhāvanāhetu.",
  "atk-abh01a4:336_2": "Tesu ca alobhena anadhikaṁ gaṇhāti, luddhassa adhikaggahaṇato. Adosena anūnaṁ, duṭṭhassa",
  "atk-abh01a4:336_3": "ūnaggahaṇato. Amohena aviparītaṁ, mūḷhassa viparītaggahaṇato.",
  "atk-abh01a4:337_0": "Alobhena cettha vijjamānaṁ dosaṁ dosato dhārento dose pavattati; luddho hi dosaṁ",
  "atk-abh01a4:337_1": "paṭicchādeti. Adosena vijjamānaṁ guṇaṁ guṇato dhārento guṇe pavattati; duṭṭho hi",
  "atk-abh01a4:337_2": "guṇaṁ makkheti. Amohena yāthāvasabhāvaṁ yāthāvasabhāvato dhārento yāthāvasabhāve",
  "atk-abh01a4:337_3": "pavattati. Mūḷho hi ‘tacchaṁ atacchanti atacchaṁ ca taccha’nti gaṇhāti. Alobhena",
  "atk-abh01a4:337_4": "ca piyavippayogadukkhaṁ na hoti, luddhassa piyasabhāvato piyavippayogāsahanato ca.",
  "atk-abh01a4:337_5": "Adosena appiyasampayogadukkhaṁ na hoti, duṭṭhassa hi appiyasabhāvato appiyasampayogāsahanato",
  "atk-abh01a4:337_6": "ca. Amohena icchitālābhadukkhaṁ na hoti, amūḷhassa hi ‘taṁ kutettha labbhā’tievamādipaccavekkhaṇasambhavato",
  "atk-abh01a4:337_7": "(dī. ni. 3.34; a. ni. 9.30).",
  "atk-abh01a4:338_0": "Alobhena cettha jātidukkhaṁ na hoti, alobhassa taṇhāpaṭipakkhato taṇhāmūlakattā ca",
  "atk-abh01a4:338_1": "jātidukkhassa. Adosena jarādukkhaṁ na hoti, tikkhadosassa khippaṁ jarāsambhavato.",
  "atk-abh01a4:338_2": "Amohena maraṇadukkhaṁ na hoti, sammohamaraṇañhi dukkhaṁ, na cetaṁ amūḷhassa hoti.",
  "atk-abh01a4:338_3": "Alobhena ca gahaṭṭhānaṁ, amohena pabbajitānaṁ, adosena pana sabbesampi sukhasaṁvāsatā hoti.",
  "atk-abh01a4:339_0": "Visesato cettha alobhena pettivisaye upapatti na hoti. Yebhuyyena hi sattā taṇhāya",
  "atk-abh01a4:339_1": "pettivisayaṁ upapajjanti, taṇhāya ca paṭipakkho alobho. Adosena niraye upapatti na",
  "atk-abh01a4:339_2": "hoti. Dosena hi caṇḍajātitāya dosasadisaṁ nirayaṁ upapajjanti. Dosassa ca paṭipakkho",
  "atk-abh01a4:339_3": "adoso. Amohena tiracchānayoniyaṁ nibbatti na hoti. Mohena hi niccasammūḷhaṁ tiracchānayoniṁ",
  "atk-abh01a4:339_4": "upapajjanti. Mohassa paṭipakkho ca amoho. Etesu ca alobho rāgavasena upagamanassa",
  "atk-abh01a4:339_5": "abhāvakaro, adoso dosavasena apagamanassa, amoho mohavasena amajjhattabhāvassa.",
  "atk-abh01a4:340_0": "Tīhipi cetehi yathāpaṭipāṭiyā nekkhammasaññā abyāpādasaññā avihiṁsāsaññāti imā tisso.",
  "atk-abh01a4:340_1": "Asubhasaññā appamāṇasaññā dhātusaññāti imā ca tisso saññāyo honti. Alobhena pana",
  "atk-abh01a4:340_2": "kāmasukhallikānuyogaantassa, adosena attakilamathānuyogaantassa parivajjanaṁ hoti;",
  "atk-abh01a4:340_3": "amohena majjhimāya paṭipattiyā paṭipajjanaṁ. Tathā alobhena abhijjhākāyaganthassa",
  "atk-abh01a4:340_4": "pabhedanaṁ hoti, adosena byāpādakāyaganthassa, amohena sesaganthadvayassa. Purimāni",
  "atk-abh01a4:340_5": "ca dve satipaṭṭhānāni purimānaṁ dvinnaṁ ānubhāvena, pacchimāni pacchimasseva ānubhāvena ijjhanti.",
  "atk-abh01a4:341_0": "Alobho cettha ārogyassa paccayo hoti; aluddho hi lobhanīyampi asappāyaṁ na sevati,",
  "atk-abh01a4:341_1": "tena kho arogo hoti. Adoso yobbanassa; aduṭṭho hi valipalitāvahena dosagginā aḍayhamāno",
  "atk-abh01a4:341_2": "dīgharattaṁ yuvā hoti. Amoho dīghāyukatāya; amūḷho hi hitāhitaṁ ñatvā ahitaṁ parivajjanto",
  "atk-abh01a4:341_3": "hitañca paṭisevamāno dīghāyuko hoti.",
  "atk-abh01a4:342_0": "Alobho cettha bhogasampattiyā paccayo hoti, aluddhassa hi cāgena bhogapaṭilābho.",
  "atk-abh01a4:342_1": "Adoso mittasampattiyā, mettāya mittānaṁ paṭilābhato ceva aparihānato ca. Amoho attasampattiyā",
  "atk-abh01a4:342_2": ", amūḷho hi attano hitameva karonto attānaṁ sampādeti . Alobho ca dibbavihārassa",
  "atk-abh01a4:342_3": "paccayo hoti, adoso brahmavihārassa, amoho ariyavihārassa.",
  "atk-abh01a4:343_0": "Alobhena cettha sakapakkhesu sattasaṅkhāresu nibbuto hoti, tesaṁ vināsena abhisaṅgahetukassa",
  "atk-abh01a4:343_1": "dukkhassa abhāvā; adosena parapakkhesu, aduṭṭhassa hi verīsupi verisaññāya abhāvato;",
  "atk-abh01a4:343_2": "amohena udāsīnapakkhesu, amūḷhassa sabbābhisaṅgatāya abhāvato.",
  "atk-abh01a4:344_0": "Alobhena ca aniccadassanaṁ hoti; luddho hi upabhogāsāya aniccepi saṅkhāre aniccato",
  "atk-abh01a4:344_1": "na passati. Adosena dukkhadassanaṁ; adosajjhāsayo hi pariccattaāghātavatthupariggaho",
  "atk-abh01a4:344_2": "saṅkhāreyeva dukkhato passati. Amohena anattadassanaṁ; amūḷho hi yāthāvagahaṇakusalo",
  "atk-abh01a4:344_3": "apariṇāyakaṁ khandhapañcakaṁ apariṇāyakato bujjhati. Yathā ca etehi aniccadassanādīni",
  "atk-abh01a4:344_4": "evametepi aniccadassanādīhi honti. Aniccadassanena hi alobho hoti, dukkhadassanena",
  "atk-abh01a4:344_5": "adoso, anattadassanena amoho hoti. Ko hi nāma ‘aniccamida’nti sammā ñatvā tassatthāya",
  "atk-abh01a4:344_6": "pihaṁ uppādeyya, saṅkhāre vā ‘dukkha’nti jānanto aparampi accantatikhiṇaṁ kodhadukkhaṁ",
  "atk-abh01a4:344_7": "uppādeyya, attasuññatañca bujjhitvā puna sammohamāpajjeyyāti?",
  "atk-abh01a4:345": "Kammapatharāsivaṇṇanā",
  "atk-abh01a4:346_0": "Nābhijjhāyatīti anabhijjhā. Kāyikacetasikasukhaṁ idhalokaparalokahitaṁ guṇānubhāvapaṭiladdhaṁ",
  "atk-abh01a4:346_1": "kittisaddañca na byāpādetīti abyāpādo. Sammā passati, sobhanā vā diṭṭhīti sammādiṭṭhi.",
  "atk-abh01a4:346_2": "Alobhādīnaṁyeva tāni nāmāni. Heṭṭhā panete dhammā mūlavasena gahitā, idha kammapathavasenāti veditabbā.",
  "atk-abh01a4:347": "Lokapāladukavaṇṇanā",
  "atk-abh01a4:348": "Hirottappānipi heṭṭhā balavasena gahitāni, idha lokapālavasena. Lokañhi ime dve dhammā pālayanti. Yathāha –",
  "atk-abh01a4:349_0": "‘‘Dveme, bhikkhave, sukkā dhammā lokaṁ pālenti. Katame dve? Hirī ca ottappañca .",
  "atk-abh01a4:349_1": "Ime kho, bhikkhave, dve sukkā dhammā lokaṁ pālenti . Sace, bhikkhave, dve sukkā dhammā",
  "atk-abh01a4:349_2": "lokaṁ na pāleyyuṁ, nayidha paññāyetha mātāti vā, mātucchāti vā, mātulānīti vā, ācariyabhariyāti",
  "atk-abh01a4:349_3": "vā, garūnaṁ dārāti vā. Sambhedaṁ loko agamissa yathā ajeḷakā kukkuṭasūkarā soṇasiṅgālā.",
  "atk-abh01a4:349_4": "Yasmā ca kho, bhikkhave, ime dve sukkā dhammā lokaṁ pālenti, tasmā paññāyati mātāti",
  "atk-abh01a4:349_5": "vā mātucchāti vā mātulānīti vā ācariyabhariyāti vā garūnaṁ dārāti vā’’ti (a. ni. 2.9).",
  "atk-abh01a4:350": "Passaddhādiyugalavaṇṇanā",
  "atk-abh01a4:351_0": "Kāyassa passambhanaṁ kāyapassaddhi. Cittassa passambhanaṁ cittapassaddhi. Kāyoti",
  "atk-abh01a4:351_1": "cettha vedanādayo tayo khandhā. Ubhopi panetā ekato katvā kāyacittadarathavūpasamalakkhaṇā",
  "atk-abh01a4:351_2": "kāyacittapassaddhiyo, kāyacittadarathanimmaddanarasā, kāyacittānaṁ aparipphandasītibhāvapaccupaṭṭhānā,",
  "atk-abh01a4:351_3": "kāyacittapadaṭṭhānā. Kāyacittānaṁ avūpasamakarauddhaccādikilesapaṭipakkhabhūtāti daṭṭhabbā.",
  "atk-abh01a4:352_0": "Kāyassa lahubhāvo kāyalahutā. Cittassa lahubhāvo cittalahutā. Tā kāyacittagarubhāvavūpasamalakkhaṇā,",
  "atk-abh01a4:352_1": "kāyacittagarubhāvanimmaddanarasā, kāyacittānaṁ adandhatāpaccupaṭṭhānā, kāyacittapadaṭṭhānā.",
  "atk-abh01a4:352_2": "Kāyacittānaṁ garubhāvakarathinamiddhādikilesapaṭipakkhabhūtāti daṭṭhabbā.",
  "atk-abh01a4:353_0": "Kāyassa mudubhāvo kāyamudutā. Cittassa mudubhāvo cittamudutā. Tā kāyacittathaddhabhāvavūpasamalakkhaṇā,",
  "atk-abh01a4:353_1": "kāyacittathaddhabhāvanimmaddanarasā, appaṭighātapaccupaṭṭhānā, kāyacittapadaṭṭhānā.",
  "atk-abh01a4:353_2": "Kāyacittānaṁ thaddhabhāvakaradiṭṭhimānādikilesapaṭipakkhabhūtāti daṭṭhabbā.",
  "atk-abh01a4:354_0": "Kāyassa kammaññabhāvo kāyakammaññatā. Cittassa kammaññabhāvo cittakammaññatā. Tā",
  "atk-abh01a4:354_1": "kāyacittaakammaññabhāvavūpasamalakkhaṇā, kāyacittānaṁ akammaññabhāvanimmaddanarasā,",
  "atk-abh01a4:354_2": "kāyacittānaṁ ārammaṇakaraṇasampattipaccupaṭṭhānā, kāyacittapadaṭṭhānā. Kāyacittānaṁ",
  "atk-abh01a4:354_3": "akammaññabhāvakarāvasesanīvaraṇapaṭipakkhabhūtāti daṭṭhabbā. Tā pasādanīyavatthūsu",
  "atk-abh01a4:354_4": "pasādāvahā, hitakiriyāsu viniyogakkhemabhāvāvahā suvaṇṇavisuddhi viyāti daṭṭhabbā.",
  "atk-abh01a4:355_0": "Kāyassa pāguññabhāvo kāyapāguññatā. Cittassa pāguññabhāvo cittapāguññatā. Tā kāyacittānaṁ",
  "atk-abh01a4:355_1": "agelaññabhāvalakkhaṇā, kāyacittagelaññanimmaddanarasā, nirādīnavapaccupaṭṭhānā, kāyacittapadaṭṭhānā.",
  "atk-abh01a4:355_2": "Kāyacittagelaññakaraassaddhiyādikilesapaṭipakkhabhūtāti daṭṭhabbā.",
  "atk-abh01a4:356_0": "Kāyassa ujukabhāvo kāyujukatā. Cittassa ujukabhāvo cittujukatā. Tā kāyacittānaṁ ajjavalakkhaṇā,",
  "atk-abh01a4:356_1": "kāyacittakuṭilabhāvanimmaddanarasā, ajimhatāpaccupaṭṭhānā, kāyacittapadaṭṭhānā. Kāyacittānaṁ",
  "atk-abh01a4:356_2": "kuṭilabhāvakaramāyāsāṭheyyādikilesapaṭipakkhabhūtāti daṭṭhabbā.",
  "atk-abh01a4:357_0": "Saratīti sati. Sampajānātīti sampajaññaṁ; samantato pakārehi jānātīti attho. Sātthakasampajaññaṁ",
  "atk-abh01a4:357_1": "sappāyasampajaññaṁ gocarasampajaññaṁ asammohasampajaññanti imesaṁ catunnaṁ panassa",
  "atk-abh01a4:357_2": "vasena bhedo veditabbo. Lakkhaṇādīni ca tesaṁ satindriyapaññindriyesu vuttanayeneva",
  "atk-abh01a4:357_3": "veditabbāni. Iti heṭṭhā vuttamevetaṁ dhammadvayaṁ puna imasmiṁ ṭhāne upakāravasena gahitaṁ.",
  "atk-abh01a4:358_0": "Kāmacchandādayo paccanīkadhamme sametīti samatho. Aniccādivasena vividhehi ākārehi",
  "atk-abh01a4:358_1": "dhamme passatīti vipassanā. Paññāvesā atthato. Imesampi dvinnaṁ lakkhaṇādīni heṭṭhā",
  "atk-abh01a4:358_2": "vuttāneva. Idha panete yuganaddhavasena gahitā.",
  "atk-abh01a4:359_0": "Sahajātadhamme paggaṇhātīti paggāho. Uddhaccasaṅkhātassa vikkhepassa paṭipakkhabhāvato",
  "atk-abh01a4:359_1": "na vikkhepoti avikkhepo. Etesampi lakkhaṇādīni heṭṭhā vuttāneva. Idha panetaṁ dvayaṁ",
  "atk-abh01a4:359_2": "vīriyasamādhiyojanatthāya gahitanti veditabbaṁ.",
  "atk-abh01a4:360": "Yevāpanakavaṇṇanā",
  "atk-abh01a4:361_0": "Ye vā pana tasmiṁ samaye aññepi atthi paṭiccasamuppannā arūpino dhammā, ime dhammā",
  "atk-abh01a4:361_1": "kusalāti ‘phasso hoti…pe… avikkhepo hotī’ti na kevalaṁ padapaṭipāṭiyā uddiṭṭhā ime",
  "atk-abh01a4:361_2": "paropaṇṇāsadhammā eva, atha kho yasmiṁ samaye kāmāvacaraṁ tihetukaṁ somanassasahagataṁ",
  "atk-abh01a4:361_3": "paṭhamaṁ asaṅkhārikaṁ mahācittaṁ uppannaṁ hoti, tasmiṁ samaye ye vā pana aññepi tehiyeva",
  "atk-abh01a4:361_4": "phassādīhi sampayuttā hutvā pavattamānā atthi, attano attano anurūpaṁ paccayaṁ paṭicca",
  "atk-abh01a4:361_5": "samuppannā rūpābhāvena arūpino, sabhāvato upalabbhamānā dhammā sabbepi ime dhammā kusalā.",
  "atk-abh01a4:362_0": "Ettāvatā cittaṅgavasena pāḷiyaṁ āruḷhe paropaṇṇāsadhamme dīpetvā yevāpanakavasena",
  "atk-abh01a4:362_1": "aparepi nava dhamme dhammarājā dīpeti. Tesu tesu hi suttapadesu ‘chando adhimokkho",
  "atk-abh01a4:362_2": "manasikāro tatramajjhattatā karuṇā muditā kāyaduccaritavirati vacīduccaritavirati",
  "atk-abh01a4:362_3": "micchājīvaviratī’ti ime nava dhammā paññāyanti. Imasmiñcāpi mahācitte kattukamyatākusaladhammacchando",
  "atk-abh01a4:362_4": "atthi, cittaṅgavasena pana pāḷiyaṁ na āruḷho. So idha yevāpanakavasena gahito.",
  "atk-abh01a4:363_0": "Adhimokkho atthi, manasikāro atthi, tatramajjhattatā atthi. Mettāpubbabhāgo atthi;",
  "atk-abh01a4:363_1": "so adose gahite gahito eva hoti. Karuṇāpubbabhāgo atthi, muditāpubbabhāgo atthi.",
  "atk-abh01a4:363_2": "Upekkhāpubbabhāgo atthi; so pana tatramajjhattatāya gahitāya gahitova hoti. Sammāvācā",
  "atk-abh01a4:363_3": "atthi, sammākammanto atthi. Sammāājīvo atthi; cittaṅgavasena pana pāḷiyaṁ na āruḷho.",
  "atk-abh01a4:363_4": "Sopi idha yevāpanakavasena gahito.",
  "atk-abh01a4:364_0": "Imesu pana navasu chando adhimokkho manasikāro tatramajjhattatāti ime cattārova ekakkhaṇe",
  "atk-abh01a4:364_1": "labbhanti, sesā nānākkhaṇe. Yadā hi iminā cittena micchāvācaṁ pajahati, virativasena",
  "atk-abh01a4:364_2": "sammāvācaṁ pūreti, tadā chandādayo cattāro, sammāvācā cāti ime pañca ekakkhaṇe labbhanti.",
  "atk-abh01a4:364_3": "Yadā micchākammantaṁ pajahati, virativasena sammākammantaṁ pūreti…pe… micchāājīvaṁ",
  "atk-abh01a4:364_4": "pajahati, virativasena sammāājīvaṁ pūreti…pe… yadā karuṇāya parikammaṁ karoti…pe…",
  "atk-abh01a4:364_5": "yadā muditāya parikammaṁ karoti, tadā chandādayo cattāro, muditāpubbabhāgo cāti ime",
  "atk-abh01a4:364_6": "pañca ekakkhaṇe labbhanti. Ito pana muñcitvā, dānaṁ dentassa sīlaṁ pūrentassa yoge",
  "atk-abh01a4:364_7": "kammaṁ karontassa cattāri apaṇṇakaṅgāneva labbhanti.",
  "atk-abh01a4:365_0": "Evametesu navasu yevāpanakadhammesu ‘chando’ti kattukamyatāyetaṁ adhivacanaṁ. Tasmā",
  "atk-abh01a4:365_1": "so kattukamyatālakkhaṇo chando, ārammaṇapariyesanaraso, ārammaṇena atthikatāpaccupaṭṭhāno",
  "atk-abh01a4:365_2": ". Tadevassa padaṭṭhānaṁ . Ārammaṇassa gahaṇe cāyaṁ cetaso hatthappasāraṇaṁ viya daṭṭhabbo.",
  "atk-abh01a4:366": "Adhimuccanaṁ ‘adhimokkho’. So sanniṭṭhānalakkhaṇo, asaṁsappanaraso, nicchayapaccupaṭṭhāno sanniṭṭhātabbadhammapadaṭṭhāno. Ārammaṇe niccalabhāvena indakhīlo viya daṭṭhabbo.",
  "atk-abh01a4:367_0": "Kiriyā kāro, manasmiṁ kāro ‘manasikāro’. Purimamanato visadisaṁ manaṁ karotītipi",
  "atk-abh01a4:367_1": "manasikāro. Svāyaṁ ārammaṇapaṭipādako vīthipaṭipādako javanapaṭipādakoti tippakāro.",
  "atk-abh01a4:367_2": "Tattha ārammaṇapaṭipādako manasmiṁ kāroti manasikāro. So sāraṇalakkhaṇo, sampayuttānaṁ",
  "atk-abh01a4:367_3": "ārammaṇe sampayojanaraso, ārammaṇābhimukhabhāvapaccupaṭṭhāno, saṅkhārakkhandhapariyāpanno.",
  "atk-abh01a4:367_4": "Ārammaṇapaṭipādakattena sampayuttānaṁ sārathi viya daṭṭhabbo. Vīthipaṭipādakoti pana",
  "atk-abh01a4:367_5": "pañcadvārāvajjanassetaṁ adhivacanaṁ. Javanapaṭipādakoti manodvārāvajjanassa. Na te idha adhippetā.",
  "atk-abh01a4:368_0": "Tesu dhammesu majjhattatā ‘tatramajjhattatā’. Sā cittacetasikānaṁ samavāhitalakkhaṇā,",
  "atk-abh01a4:368_1": "ūnādhikanivāraṇarasā, pakkhapātupacchedanarasā vā; majjhattabhāvapaccupaṭṭhānā. Cittacetasikānaṁ",
  "atk-abh01a4:368_2": "ajjhupekkhanavasena samappavattānaṁ ājāneyyānaṁ ajjhupekkhanasārathi viya daṭṭhabbā.",
  "atk-abh01a4:369": "‘Karuṇāmuditā’ brahmavihāraniddese āvi bhavissanti. Kevalañhi tā appanappattā rūpāvacarā, idha kāmāvacarāti ayameva viseso.",
  "atk-abh01a4:370_0": "Kāyaduccaritato virati ‘kāyaduccaritavirati’. Sesapadadvayepi eseva nayo. Lakkhaṇādito",
  "atk-abh01a4:370_1": "panetā tissopi kāyaduccaritādivatthūnaṁ avītikkamalakkhaṇā; amaddanalakkhaṇāti vuttaṁ",
  "atk-abh01a4:370_2": "hoti. Kāyaduccaritādivatthuto saṅkocanarasā, akiriyapaccupaṭṭhānā, saddhāhirottappaappicchatādiguṇapadaṭṭhānā.",
  "atk-abh01a4:370_3": "Pāpakiriyato cittassa vimukhībhāvabhūtāti daṭṭhabbā.",
  "atk-abh01a4:371_0": "Iti phassādīni chappaññāsa yevāpanakavasena vuttāni navāti sabbānipi imasmiṁ dhammuddesavāre",
  "atk-abh01a4:371_1": "pañcasaṭṭhi dhammapadāni bhavanti. Tesu ekakkhaṇe kadāci ekasaṭṭhi bhavanti, kadāci",
  "atk-abh01a4:371_2": "samasaṭṭhi. Tāni hi sammāvācāpūraṇādivasena. Uppattiyaṁ pañcasu ṭhānesu ekasaṭṭhi",
  "atk-abh01a4:371_3": "bhavanti. Tehi mutte ekasmiṁ ṭhāne samasaṭṭhi bhavanti. Ṭhapetvā pana yevāpanake",
  "atk-abh01a4:371_4": "pāḷiyaṁ yathārutavasena gayhamānāni chappaññāsāva honti. Aggahitaggahaṇena panettha",
  "atk-abh01a4:371_5": "phassapañcakaṁ, vitakko vicāro pīti cittekaggatā, pañcindriyāni, hiribalaṁ ottappabalanti",
  "atk-abh01a4:371_6": "dve balāni, alobho adosoti dve mūlāni, kāyapassaddhicittapassaddhiādayo dvādasa dhammāti",
  "atk-abh01a4:371_7": "samatiṁsa dhammā honti.",
  "atk-abh01a4:372_0": "Tesu samatiṁsāya dhammesu aṭṭhārasa dhammā avibhattikā honti, dvādasa savibhattikā.",
  "atk-abh01a4:372_1": "Katame aṭṭhārasa? Phasso saññā cetanā vicāro pīti jīvitindriyaṁ, kāyapassaddhiādayo",
  "atk-abh01a4:372_2": "dvādasa dhammāti ime aṭṭhārasa avibhattikā. Vedanā cittaṁ vitakko cittekaggatā, saddhindriyaṁ",
  "atk-abh01a4:372_3": "vīriyindriyaṁ satindriyaṁ paññindriyaṁ, hiribalaṁ ottappabalaṁ, alobho adosoti ime",
  "atk-abh01a4:372_4": "dvādasa dhammā savibhattikā. Tesu satta dhammā dvīsu ṭhānesu vibhattā, eko tīsu,",
  "atk-abh01a4:372_5": "dve catūsu, eko chasu, eko sattasu ṭhānesu vibhatto.",
  "atk-abh01a4:373": "Kathaṁ? Cittaṁ vitakko saddhā hirī ottappaṁ alobho adosoti ime satta dvīsu ṭhānesu vibhattā.",
  "atk-abh01a4:374_0": "Etesu hi cittaṁ tāva phassapañcakaṁ patvā cittaṁ hotīti vuttaṁ, indriyāni patvā manindriyanti.",
  "atk-abh01a4:374_1": "Vitakko jhānaṅgāni patvā vitakko hotīti vutto, maggaṅgāni patvā sammāsaṅkappoti.",
  "atk-abh01a4:374_2": "Saddhā indriyāni patvā saddhindriyaṁ hotīti vuttā, balāni patvā saddhābalanti. Hirī",
  "atk-abh01a4:374_3": "balāni patvā hiribalaṁ hotīti vuttā, lokapāladukaṁ patvā hirīti. Ottappepi eseva",
  "atk-abh01a4:374_4": "nayo. Alobho mūlaṁ patvā alobho hotīti vutto, kammapathaṁ patvā anabhijjhāti. Adoso",
  "atk-abh01a4:374_5": "mūlaṁ patvā adoso hotīti vutto, kammapathaṁ patvā abyāpādoti. Ime satta dvīsu ṭhānesu vibhattā.",
  "atk-abh01a4:375": "Vedanā pana phassapañcakaṁ patvā vedanā hotīti vuttā, jhānaṅgāni patvā sukhanti, indriyāni patvā somanassindriyanti. Evaṁ eko dhammo tīsu ṭhānesu vibhatto.",
  "atk-abh01a4:376_0": "Vīriyaṁ pana indriyāni patvā vīriyindriyaṁ hotīti vuttaṁ, maggaṅgāni patvā sammāvāyāmoti,",
  "atk-abh01a4:376_1": "balāni patvā vīriyabalanti, piṭṭhidukaṁ patvā paggāhoti. Satipi indriyāni patvā satindriyaṁ",
  "atk-abh01a4:376_2": "hotīti vuttā, maggaṅgāni patvā sammāsatīti, balāni patvā satibalanti, piṭṭhidukaṁ",
  "atk-abh01a4:376_3": "patvā sati hotīti vuttā. Evaṁ ime dve dhammā catūsu ṭhānesu vibhattā.",
  "atk-abh01a4:377_0": "Samādhi pana jhānaṅgāni patvā cittassekaggatā hotīti vutto, indriyāni patvā samādhindriyanti,",
  "atk-abh01a4:377_1": "maggaṅgāni patvā sammāsamādhīti. Balāni patvā samādhibalanti, piṭṭhidukaṁ patvā samatho",
  "atk-abh01a4:377_2": "avikkhepoti. Evamayaṁ eko dhammo chasu ṭhānesu vibhatto.",
  "atk-abh01a4:378_0": "Paññā pana indriyāni patvā paññindriyaṁ hotīti vuttā, maggaṅgāni patvā sammādiṭṭhīti,",
  "atk-abh01a4:378_1": "balāni patvā paññābalanti, mūlāni patvā amohoti, kammapathaṁ patvā sammādiṭṭhīti,",
  "atk-abh01a4:378_2": "piṭṭhidukaṁ patvā sampajaññaṁ vipassanāti. Evaṁ eko dhammo sattasu ṭhānesu vibhatto.",
  "atk-abh01a4:379_0": "Sace pana koci vadeyya – ‘ettha apubbaṁ nāma natthi, heṭṭhā gahitameva gaṇhitvā tasmiṁ",
  "atk-abh01a4:379_1": "tasmiṁ ṭhāne padaṁ pūritaṁ, ananusandhikā kathā uppaṭipāṭiyā corehi ābhatabhaṇḍasadisā,",
  "atk-abh01a4:379_2": "goyūthena gatamagge ālulitatiṇasadisā ajānitvā kathitā’ti, so ‘māheva’nti paṭisedhetvā",
  "atk-abh01a4:379_3": "vattabbo – ‘buddhānaṁ desanā ananusandhikā nāma natthi, sānusandhikā va hoti. Ajānitvā",
  "atk-abh01a4:379_4": "kathitāpi natthi, sabbā jānitvā kathitāyeva. Sammāsambuddho hi tesaṁ tesaṁ dhammānaṁ",
  "atk-abh01a4:379_5": "kiccaṁ jānāti, taṁ ñatvā kiccavasena vibhattiṁ āropento aṭṭhārasa dhammā ekekakiccāti",
  "atk-abh01a4:379_6": "ñatvā ekekasmiṁ ṭhāne vibhattiṁ āropesi. Satta dhammā dvedvekiccāti ñatvā dvīsu dvīsu",
  "atk-abh01a4:379_7": "ṭhānesu vibhattiṁ āropesi. Vedanā tikiccāti ñatvā tīsu ṭhānesu vibhattiṁ āropesi.",
  "atk-abh01a4:379_8": "Vīriyasatīnaṁ cattāri cattāri kiccānīti ñatvā catūsu catūsu ṭhānesu vibhattiṁ āropesi.",
  "atk-abh01a4:379_9": "Samādhi chakiccoti ñatvā chasu ṭhānesu vibhattiṁ āropesi. Paññā sattakiccāti ñatvā",
  "atk-abh01a4:379_10": "sattasu ṭhānesu vibhattiṁ āropesi’.",
  "atk-abh01a4:380_0": "Tatridaṁ opammaṁ – eko kira paṇḍito rājā rahogato cintesi – ‘imaṁ rājakulasantakaṁ",
  "atk-abh01a4:380_1": "na yathā vā tathā vā khāditabbaṁ, sippānucchavikaṁ vetanaṁ vaḍḍhessāmī’ti. So sabbe",
  "atk-abh01a4:380_2": "sippike sannipātāpetvā ‘ekekasippajānanake pakkosathā’ti āha. Evaṁ pakkosiyamānā",
  "atk-abh01a4:380_3": "aṭṭhārasa janā uṭṭhahiṁsu. Tesaṁ ekekaṁ paṭivīsaṁ dāpetvā vissajjesi. ‘Dve dve sippāni",
  "atk-abh01a4:380_4": "jānantā āgacchantū’ti vutte pana satta janā āgamaṁsu. Tesaṁ dve dve paṭivīse dāpesi.",
  "atk-abh01a4:380_5": "‘Tīṇi sippāni jānantā āgacchantū’ti vutte ekova āgacchi. Tassa tayo paṭivīse dāpesi.",
  "atk-abh01a4:380_6": "‘Cattāri sippāni jānantā āgacchantū’ti vutte dve janā āgamaṁsu. Tesaṁ cattāri cattāri",
  "atk-abh01a4:380_7": "paṭivīse dāpesi. ‘Pañca sippāni jānantā āgacchantū’ti vutte ekopi nāgacchi . ‘Cha",
  "atk-abh01a4:380_8": "sippāni jānantā āgacchantū’ti vutte ekova āgacchi. Tassa cha paṭivīse dāpesi. ‘Satta",
  "atk-abh01a4:380_9": "sippāni jānantā āgacchantū’ti vutte ekova āgacchi. Tassa satta paṭivīse dāpesi.",
  "atk-abh01a4:381_0": "Tattha paṇḍito rājā viya anuttaro dhammarājā. Sippajānanakā viya cittacittaṅgavasena",
  "atk-abh01a4:381_1": "uppannā dhammā. Sippānucchavikavetanavaḍḍhanaṁ viya kiccavasena tesaṁ tesaṁ dhammānaṁ vibhattiāropanaṁ.",
  "atk-abh01a4:382_0": "Sabbepi panete dhammā phassapañcakavasena jhānaṅgavasena indriyavasena maggavasena",
  "atk-abh01a4:382_1": "balavasena mūlavasena kammapathavasena lokapālavasena passaddhivasena lahutāvasena",
  "atk-abh01a4:382_2": "mudutāvasena kammaññatāvasena pāguññatāvasena ujukatāvasena satisampajaññavasena",
  "atk-abh01a4:382_3": "samathavipassanāvasena paggāhāvikkhepavasenāti sattarasa rāsayo hontīti.",
  "atk-abh01a4:383": "Dhammuddesavārakathā niṭṭhitā.",
  "atk-abh01a4:384": "Kāmāvacarakusalaṁ niddesavārakathā",
  "atk-abh01a4:385": "2. Idāni tāneva dhammuddesavāre pāḷiāruḷhāni chappaññāsa padāni vibhajitvā dassetuṁ ‘katamo tasmiṁ samaye phasso hotī’tiādinā nayena niddesavāro āraddho.",
  "atk-abh01a4:386_0": "Tattha pucchāya tāva ayamattho – yasmiṁ samaye kāmāvacaraṁ kusalaṁ somanassasahagataṁ",
  "atk-abh01a4:386_1": "tihetukaṁ asaṅkhārikaṁ mahācittaṁ uppajjati, tasmiṁ samaye phasso hotīti vutto, katamo",
  "atk-abh01a4:386_2": "so phassoti iminā nayena sabbapucchāsu attho veditabbo.",
  "atk-abh01a4:387_0": "Yo tasmiṁ samaye phassoti tasmiṁ samaye yo phusanakavasena uppanno phasso, so phassoti.",
  "atk-abh01a4:387_1": "Idaṁ phassassa sabhāvadīpanato sabhāvapadaṁ nāma. Phusanāti phusanākāro. Samphusanāti",
  "atk-abh01a4:387_2": "phusanākārova upasaggena padaṁ vaḍḍhetvā vutto. Samphusitattanti samphusitabhāvo.",
  "atk-abh01a4:387_3": "Ayaṁ panettha yojanā – yo tasmiṁ samaye phusanakavasena phasso, yā tasmiṁ samaye",
  "atk-abh01a4:387_4": "phusanā, yā tasmiṁ samaye samphusanā, yaṁ tasmiṁ samaye samphusitattaṁ; atha vā,",
  "atk-abh01a4:387_5": "yo tasmiṁ samaye phusanavasena phasso, aññenāpi pariyāyena phusanā samphusanā samphusitattanti",
  "atk-abh01a4:387_6": "vuccati, ayaṁ tasmiṁ samaye phasso hotīti. Vedanādīnampi niddesesu imināva nayena",
  "atk-abh01a4:387_7": "padayojanā veditabbā.",
  "atk-abh01a4:388_0": "Ayaṁ panettha sabbasādhāraṇo vibhattivinicchayo. Yānimāni bhagavatā paṭhamaṁ kāmāvacaraṁ",
  "atk-abh01a4:388_1": "kusalaṁ mahācittaṁ bhājetvā dassentena atirekapaṇṇāsapadāni mātikāvasena ṭhapetvā",
  "atk-abh01a4:388_2": "puna ekekapadaṁ gahetvā vibhattiṁ āropitāni, tāni vibhattiṁ gacchantāni tīhi kāraṇehi",
  "atk-abh01a4:388_3": "vibhattiṁ gacchanti; nānā hontāni catūhi kāraṇehi nānā bhavanti. Aparadīpanā panettha",
  "atk-abh01a4:388_4": "dve ṭhānāni gacchati. Kathaṁ? Etānihi byañjanavasena upasaggavasena atthavasenāti",
  "atk-abh01a4:388_5": "imehi tīhi kāraṇehi vibhattiṁ gacchanti. Tattha kodho kujjhanā kujjhitattaṁ, doso",
  "atk-abh01a4:388_6": "dussanā dussitattanti evaṁ byañjanavasena vibhattigamanaṁ veditabbaṁ. Ettha hi ekova",
  "atk-abh01a4:388_7": "kodho byañjanavasena evaṁ vibhattiṁ gato. Cāro vicāro anuvicāro upavicāroti evaṁ",
  "atk-abh01a4:388_8": "pana upasaggavasena vibhattigamanaṁ veditabbaṁ. Paṇḍiccaṁ kosallaṁ nepuññaṁ vebhabyā",
  "atk-abh01a4:388_9": "cintā upaparikkhāti evaṁ atthavasena vibhattigamanaṁ veditabbaṁ. Tesu phassapadaniddese",
  "atk-abh01a4:388_10": "tāva imā tissopi vibhattiyo labbhanti. ‘Phasso phusanā’ti hi byañjanavasena vibhattigamanaṁ",
  "atk-abh01a4:388_11": "hoti. ‘Samphusanā’ti upasaggavasena. ‘Samphusitatta’nti atthavasena. Iminā nayena",
  "atk-abh01a4:388_12": "sabbapadaniddesesu vibhattigamanaṁ veditabbaṁ.",
  "atk-abh01a4:389_0": "Nānā hontānipi pana nāmanānattena lakkhaṇanānattena kiccanānattena paṭikkhepanānattenāti",
  "atk-abh01a4:389_1": "imehi catūhi kāraṇehi nānā honti. Tattha katamo tasmiṁ samaye byāpādo hoti? Yo tasmiṁ",
  "atk-abh01a4:389_2": "samaye doso dussanāti (dha. sa. 419) ettha byāpādoti vā, dosoti vā, dvepi ete kodho",
  "atk-abh01a4:389_3": "eva, nāmena nānattaṁ gatāti. Evaṁ ‘nāmanānattena’ nānattaṁ veditabbaṁ.",
  "atk-abh01a4:390_0": "Rāsaṭṭhena ca pañcapi khandhā ekova khandho hoti. Ettha pana rūpaṁ ruppanalakkhaṇaṁ,",
  "atk-abh01a4:390_1": "vedanā vedayitalakkhaṇā, saññā sañjānanalakkhaṇā, cetanā cetayitalakkhaṇā, viññāṇaṁ",
  "atk-abh01a4:390_2": "vijānanalakkhaṇanti iminā lakkhaṇanānattena pañcakkhandhā honti. Evaṁ ‘lakkhaṇanānattena’",
  "atk-abh01a4:390_3": "nānattaṁ veditabbaṁ.",
  "atk-abh01a4:391_0": "Cattāro sammappadhānā – ‘‘idha bhikkhu anuppannānaṁ pāpakānaṁ akusalānaṁ dhammānaṁ",
  "atk-abh01a4:391_1": "anuppādāya…pe… cittaṁ paggaṇhāti padahatī’’ti (vibha. 390; dī. ni. 2.402) ekameva",
  "atk-abh01a4:391_2": "vīriyaṁ kiccanānattena catūsu ṭhānesu āgataṁ. Evaṁ ‘kiccanānattena’ nānattaṁ veditabbaṁ.",
  "atk-abh01a4:392_0": "Cattāro asaddhammā – kodhagarutā na saddhammagarutā, makkhagarutā na saddhammagarutā,",
  "atk-abh01a4:392_1": "lābhagarutā na saddhammagarutā, sakkāragarutā na saddhammagarutāti, evamādīsu (a.",
  "atk-abh01a4:392_2": "ni. 4.44) pana ‘paṭikkhepanānattena’ nānattaṁ veditabbaṁ.",
  "atk-abh01a4:393_0": "Imāni pana cattāri nānattāni na phasseyeva labbhanti, sabbesupi phassapañcakādīsu",
  "atk-abh01a4:393_1": "labbhanti. Phassassa hi phassoti nāmaṁ…pe… cittassa cittanti. Phasso ca phusanalakkhaṇo,",
  "atk-abh01a4:393_2": "vedanā vedayitalakkhaṇā, saññā sañjānanalakkhaṇā, cetanā cetayitalakkhaṇā, viññāṇaṁ",
  "atk-abh01a4:393_3": "vijānanalakkhaṇaṁ. Tathā phasso phusanakicco, vedanā anubhavanakiccā, saññā sañjānanakiccā,",
  "atk-abh01a4:393_4": "cetanā cetayitakiccā, viññāṇaṁ vijānanakiccanti. Evaṁ kiccanānattena nānattaṁ veditabbaṁ.",
  "atk-abh01a4:394_0": "Paṭikkhepanānattaṁ phassapañcamake natthi. Alobhādiniddese pana alobho alubbhanā",
  "atk-abh01a4:394_1": "alubbhitattantiādinā nayena labbhatīti evaṁ paṭikkhepanānattena nānattaṁ veditabbaṁ.",
  "atk-abh01a4:394_2": "Evaṁ sabbapadaniddesesu labbhamānavasena catubbidhampi nānattaṁ veditabbaṁ.",
  "atk-abh01a4:395_0": "Aparadīpanā pana padatthuti vā hoti daḷhīkammaṁ vāti evaṁ dve ṭhānāni gacchati. Yaṭṭhikoṭiyā",
  "atk-abh01a4:395_1": "uppīḷentena viya hi sakimeva phassoti vutte etaṁ padaṁ phullitamaṇḍitavibhūsitaṁ",
  "atk-abh01a4:395_2": "nāma na hoti. Punappunaṁ byañjanavasena upasaggavasena atthavasena ‘phasso phusanā",
  "atk-abh01a4:395_3": "samphusanā samphusitatta’nti vutte phullitamaṇḍitavibhūsitaṁ nāma hoti. Yathā hi",
  "atk-abh01a4:395_4": "daharakumāraṁ nhāpetvā, manoramaṁ vatthaṁ paridahāpetvā pupphāni piḷandhāpetvā akkhīni",
  "atk-abh01a4:395_5": "añjetvā athassa nalāṭe ekameva manosilābinduṁ kareyyuṁ, tassa na ettāvatā cittatilako",
  "atk-abh01a4:395_6": "nāma hoti. Nānāvaṇṇehi pana parivāretvā bindūsu katesu cittatilako nāma hoti. Evaṁsampadamidaṁ",
  "atk-abh01a4:395_7": "veditabbaṁ. Ayaṁ ‘padatthuti’ nāma.",
  "atk-abh01a4:396_0": "Byañjanavasena upasaggavasena atthavasena ca punappunaṁ bhaṇanameva daḷhīkammaṁ nāma.",
  "atk-abh01a4:396_1": "Yathā hi ‘āvuso’ti vā ‘bhante’ti vā ‘yakkho’ti vā ‘sappo’ti vā vutte daḷhīkammaṁ",
  "atk-abh01a4:396_2": "nāma na hoti. ‘Āvuso āvuso’‘bhante bhante’‘yakkho yakkho’‘sappo sappo’ti vutte pana",
  "atk-abh01a4:396_3": "daḷhīkammaṁ nāma hoti. Evameva sakideva yaṭṭhikoṭiyā uppīḷentena viya ‘phasso’ti",
  "atk-abh01a4:396_4": "vutte padaṁ daḷhīkammaṁ nāma na hoti. Punappunaṁ byañjanavasena upasaggavasena atthavasena",
  "atk-abh01a4:396_5": "‘phasso phusanā samphusanā samphusitatta’nti vutteyeva ‘daḷhīkammaṁ’ nāma hotīti.",
  "atk-abh01a4:396_6": "Evaṁ aparadīpanā dve ṭhānāni gacchati. Etassāpi vasena labbhamānakapadaniddesesu",
  "atk-abh01a4:396_7": "sabbattha attho veditabbo.",
  "atk-abh01a4:397_0": "Ayaṁ tasmiṁ samaye phasso hotīti yasmiṁ samaye paṭhamaṁ kāmāvacaraṁ mahākusalacittaṁ",
  "atk-abh01a4:397_1": "uppajjati, tasmiṁ samaye ayaṁ phasso nāma hotīti attho. Ayaṁ tāva phassapadaniddesassa",
  "atk-abh01a4:397_2": "vaṇṇanā. Ito paresu pana vedanādīnaṁ padānaṁ niddesesu visesamattameva vaṇṇayissāma.",
  "atk-abh01a4:397_3": "Sesaṁ idha vuttanayeneva veditabbaṁ.",
  "atk-abh01a4:398_0": "3.Yaṁ tasmiṁ samayeti ettha kiñcāpi katamā tasmiṁ samaye vedanā hotīti āraddhaṁ,",
  "atk-abh01a4:398_1": "‘sātapadavasena pana ‘ya’nti vuttaṁ. Tajjāmanoviññāṇadhātusamphassajanti ettha ‘tajjā’",
  "atk-abh01a4:398_2": "vuccati tassa sātasukhassa anucchavikā sāruppā. Anucchavikatthopi hi ayaṁ ‘tajjā’-saddo",
  "atk-abh01a4:398_3": "hoti. Yathāha – ‘‘tajjaṁ tassāruppaṁ kathaṁ mantetī’’ti (ma. ni. 3.246). Tehi vā",
  "atk-abh01a4:398_4": "rūpādīhi ārammaṇehi imassa ca sukhassa paccayehi jātātipi tajjā. Manoviññāṇameva",
  "atk-abh01a4:398_5": "nissattaṭṭhena dhātūti manoviññāṇadhātu. Samphassato jātaṁ, samphasse vā jātanti",
  "atk-abh01a4:398_6": "samphassajaṁ. Cittanissitattā cetasikaṁ. Madhuraṭṭhena sātaṁ. Idaṁ vuttaṁ hoti –",
  "atk-abh01a4:398_7": "yaṁ tasmiṁ samaye yathāvuttena atthena tajjāya manoviññāṇadhātuyā samphassajaṁ cetasikaṁ",
  "atk-abh01a4:398_8": "sātaṁ, ayaṁ tasmiṁ samaye vedanā hotīti. Evaṁ sabbapadehi saddhiṁ yojanā veditabbā.",
  "atk-abh01a4:399_0": "Idāni cetasikaṁ sukhantiādīsu cetasikapadena kāyikasukhaṁ paṭikkhipati, sukhapadena",
  "atk-abh01a4:399_1": "cetasikaṁ dukkhaṁ. Cetosamphassajanti cittasamphasse jātaṁ. Sātaṁ sukhaṁ vedayitanti",
  "atk-abh01a4:399_2": "sātaṁ vedayitaṁ, na asātaṁ vedayitaṁ; sukhaṁ vedayitaṁ, na dukkhaṁ vedayitaṁ. Parato",
  "atk-abh01a4:399_3": "tīṇi padāni itthiliṅgavasena vuttāni. Sātā vedanā, na asātā; sukhā vedanā, na dukkhāti.",
  "atk-abh01a4:399_4": "Ayameva panettha attho.",
  "atk-abh01a4:400_0": "4. Saññāniddese tajjāmanoviññāṇadhātusamphassajāti tassākusalasaññāya anucchavikāya",
  "atk-abh01a4:400_1": "manoviññāṇadhātuyā samphassamhi jātā. Saññāti sabhāvanāmaṁ. Sañjānanāti sañjānanākāro.",
  "atk-abh01a4:400_2": "Sañjānitattanti sañjānitabhāvo.",
  "atk-abh01a4:401": "5.Cetanāniddesepi imināva nayena veditabbo.",
  "atk-abh01a4:402_0": "Cittaniddese cittavicittatāya cittaṁ. Ārammaṇaṁ minamānaṁ jānātīti mano. Mānasanti",
  "atk-abh01a4:402_1": "mano eva. ‘‘Antalikkhacaro pāso yvāyaṁ carati mānaso’’ti (saṁ. ni. 1.151; mahāva.",
  "atk-abh01a4:402_2": "33) hi ettha pana sampayuttakadhammo ‘mānaso’ti vutto.",
  "atk-abh01a4:403": "‘‘Kathañhi bhagavā tuyhaṁ, sāvako sāsane rato;",
  "atk-abh01a4:404": "Appattamānaso sekkho, kālaṁ kayirā jane sutā’’ti. (saṁ. ni. 1.159);",
  "atk-abh01a4:405": "Ettha arahattaṁ ‘mānasa’nti vuttaṁ. Idha pana ‘manova’ mānasaṁ. Byañjanavasena hetaṁ padaṁ vaḍḍhitaṁ.",
  "atk-abh01a4:406_0": "Hadayanti cittaṁ. ‘‘Cittaṁ vā te khipissāmi, hadayaṁ vā te phālessāmī’’ti (saṁ. ni.",
  "atk-abh01a4:406_1": "1.237; su. ni. āḷavakasutta) ettha uro hadayanti vuttaṁ. ‘‘Hadayā hadayaṁ maññe aññāya",
  "atk-abh01a4:406_2": "tacchatī’’ti (ma. ni. 1.63) ettha cittaṁ. ‘‘Vakkaṁ hadaya’’nti (dī. ni. 2.377; ma.",
  "atk-abh01a4:406_3": "ni. 1.110) ettha hadayavatthu. Idha pana cittameva abbhantaraṭṭhena ‘hadaya’nti vuttaṁ.",
  "atk-abh01a4:406_4": "Tameva parisuddhaṭṭhena paṇḍaraṁ. Bhavaṅgaṁ sandhāyetaṁ vuttaṁ. Yathāha – ‘‘pabhassaramidaṁ,",
  "atk-abh01a4:406_5": "bhikkhave, cittaṁ, tañca kho āgantukehi upakkilesehi upakkiliṭṭha’’nti (a. ni. 1.49).",
  "atk-abh01a4:406_6": "Tato nikkhantattā pana akusalampi, gaṅgāya nikkhantā nadī gaṅgā viya, godhāvarito",
  "atk-abh01a4:406_7": "nikkhantā godhāvarī viya ca, paṇḍarantveva vuttaṁ.",
  "atk-abh01a4:407_0": "Mano manāyatananti idha pana manoggahaṇaṁ manasseva āyatanabhāvadīpanatthaṁ. Tenetaṁ",
  "atk-abh01a4:407_1": "dīpeti – ‘nayidaṁ devāyatanaṁ viya manassa āyatanattā manāyatanaṁ, atha kho mano",
  "atk-abh01a4:407_2": "eva āyatanaṁ manāyatana’nti. Tattha nivāsaṭhānaṭṭhena ākaraṭṭhena samosaraṇaṭhānaṭṭhena",
  "atk-abh01a4:407_3": "sañjātidesaṭṭhena kāraṇaṭṭhena ca āyatanaṁ veditabbaṁ. Tathā hi loke ‘issarāyatanaṁ",
  "atk-abh01a4:407_4": "vāsudevāyatana’ntiādīsu nivāsaṭṭhānaṁ āyatananti vuccati. ‘Suvaṇṇāyatanaṁ rajatāyatana’ntiādīsu",
  "atk-abh01a4:407_5": "ākaro. Sāsane pana ‘‘manorame āyatane sevanti naṁ vihaṅgamā’’tiādīsu (a. ni. 5.38)",
  "atk-abh01a4:407_6": "samosaraṇaṭṭhānaṁ. ‘‘Dakkhiṇāpatho gunnaṁ āyatana’’ntiādīsu sañjātideso. ‘‘Tatra",
  "atk-abh01a4:407_7": "tatreva sakkhibhabbataṁ pāpuṇāti sati satiāyatane’’tiādīsu (ma. ni. 3.158) kāraṇaṁ.",
  "atk-abh01a4:407_8": "Idha pana sañjātidesaṭṭhena samosaraṇaṭhānaṭṭhena kāraṇaṭṭhenāti tidhāpi vaṭṭati.",
  "atk-abh01a4:408_0": "Phassādayo hi dhammā ettha sañjāyantīti sañjātidesaṭṭhenapi etaṁ āyatanaṁ. Bahiddhā",
  "atk-abh01a4:408_1": "rūpasaddagandharasaphoṭṭhabbā ārammaṇabhāvenettha osarantīti samosaraṇaṭhānaṭṭhenapi",
  "atk-abh01a4:408_2": "āyatanaṁ. Phassādīnaṁ pana sahajātādipaccayaṭṭhena kāraṇattā kāraṇaṭṭhenapi āyatananti",
  "atk-abh01a4:408_3": "veditabbaṁ. Manindriyaṁ vuttatthameva.",
  "atk-abh01a4:409_0": "Vijānātīti viññāṇaṁ viññāṇameva khandho viññāṇakkhandho. Tassa rāsiādivasena attho",
  "atk-abh01a4:409_1": "veditabbo. Mahāudakakkhandhotveva saṅkhyaṁ gacchatīti (a. ni. 4.51). Ettha hi rāsaṭṭhena",
  "atk-abh01a4:409_2": "khandho vutto. ‘‘Sīlakkhandho samādhikkhandho’’tiādīsu (dī. ni. 3.355) guṇaṭṭhena.",
  "atk-abh01a4:409_3": "‘‘Addasā kho bhagavā mahantaṁ dārukkhandha’’nti (saṁ. ni. 4.241) ettha paṇṇattimattaṭṭhena.",
  "atk-abh01a4:409_4": "Idha pana ruḷhito khandho vutto. Rāsaṭṭhena hi viññāṇakkhandhassa ekadeso ekaṁ viññāṇaṁ.",
  "atk-abh01a4:409_5": "Tasmā yathā rukkhassa ekadesaṁ chindanto rukkhaṁ chindatīti vuccati, evameva viññāṇakkhandhassa",
  "atk-abh01a4:409_6": "ekadesabhūtaṁ ekampi viññāṇaṁ ruḷhito viññāṇakkhandhoti vuttaṁ.",
  "atk-abh01a4:410_0": "Tajjāmanoviññāṇadhātūti tesaṁ phassādīnaṁ dhammānaṁ anucchavikā manoviññāṇadhātu.",
  "atk-abh01a4:410_1": "Imasmiñhi pade ekameva cittaṁ minanaṭṭhena mano, vijānanaṭṭhena viññāṇaṁ, sabhāvaṭṭhena",
  "atk-abh01a4:410_2": "nissattaṭṭhena vā dhātūti tīhi nāmehi vuttaṁ. Iti imasmiṁ phassapañcamake phasso",
  "atk-abh01a4:410_3": "tāva yasmā phasso eva, na tajjāmanoviññāṇadhātusamphassajo, cittañca yasmā tajjāmanoviññāṇadhātu",
  "atk-abh01a4:410_4": "eva, tasmā imasmiṁ padadvaye ‘tajjāmanoviññāṇadhātusamphassajā’ti paññatti na āropitā.",
  "atk-abh01a4:410_5": "Vitakkapadādīsu pana labbhamānāpi idha pacchinnattā na uddhaṭā.",
  "atk-abh01a4:411_0": "Imesañca pana phassapañcamakānaṁ dhammānaṁ pāṭiyekkaṁ pāṭiyekkaṁ vinibbhogaṁ katvā",
  "atk-abh01a4:411_1": "paññattiṁ uddharamānena bhagavatā dukkaraṁ kataṁ. Nānāudakānañhi nānātelānaṁ vā ekabhājane",
  "atk-abh01a4:411_2": "pakkhipitvā divasaṁ nimmathitānaṁ vaṇṇa gandharasānaṁ nānatāya disvā vā ghāyitvā",
  "atk-abh01a4:411_3": "vā sāyitvā vā nānākaraṇaṁ sakkā bhaveyya ñātuṁ. Evaṁ santepi taṁ dukkaranti vuttaṁ.",
  "atk-abh01a4:411_4": "Sammāsambuddhena pana imesaṁ arūpīnaṁ cittacetasikānaṁ dhammānaṁ ekārammaṇe pavattamānānaṁ",
  "atk-abh01a4:411_5": "pāṭiyekkaṁ pāṭiyekkaṁ vinibbhogaṁ katvā paññattiṁ uddharamānena atidukkaraṁ kataṁ.",
  "atk-abh01a4:411_6": "Tenāha āyasmā nāgasenatthero –",
  "atk-abh01a4:412_0": "‘‘Dukkaraṁ, mahārāja, bhagavatā katanti. ‘Kiṁ, bhante nāgasena, bhagavatā dukkaraṁ",
  "atk-abh01a4:412_1": "kata’nti. ‘Dukkaraṁ, mahārāja, bhagavatā kataṁ, yaṁ imesaṁ arūpīnaṁ cittacetasikānaṁ",
  "atk-abh01a4:412_2": "dhammānaṁ ekārammaṇe pavattamānānaṁ vavatthānaṁ akkhātaṁ – ayaṁ phasso, ayaṁ vedanā,",
  "atk-abh01a4:412_3": "ayaṁ saññā, ayaṁ cetanā, idaṁ citta’nti. ‘Opammaṁ, bhante, karohī’ti. ‘Yathā, mahārāja,",
  "atk-abh01a4:412_4": "kocideva puriso nāvāya samuddaṁ ajjhogāhetvā hatthapuṭena udakaṁ gahetvā jivhāya",
  "atk-abh01a4:412_5": "sāyitvā jāneyya nu kho, mahārāja, so puriso – idaṁ gaṅgāya udakaṁ, idaṁ yamunāya",
  "atk-abh01a4:412_6": "udakaṁ, idaṁ aciravatiyā udakaṁ, idaṁ sarabhuyā udakaṁ, idaṁ mahiyā udaka’nti? ‘Dukkaraṁ,",
  "atk-abh01a4:412_7": "bhante, jānitu’nti. ‘Tato dukkarataraṁ kho, mahārāja, bhagavatā kataṁ yaṁ imesaṁ",
  "atk-abh01a4:412_8": "arūpīnaṁ cittacetasikānaṁ dhammānaṁ…pe… idaṁ citta’’’nti (mi. pa. 2.7.16).",
  "atk-abh01a4:413_0": "7. Vitakkaniddese takkanavasena takko. Tassa tittakaṁ takkesi kumbhaṁ takkesi sakaṭaṁ",
  "atk-abh01a4:413_1": "takkesi yojanaṁ takkesi addhayojanaṁ takkesīti evaṁ takkanavasena pavatti veditabbā.",
  "atk-abh01a4:413_2": "Idaṁ takkassa sabhāvapadaṁ. Vitakkanavasena vitakko. Balavataratakkassetaṁ nāmaṁ.",
  "atk-abh01a4:413_3": "Suṭṭhu kappanavasena saṅkappo. Ekaggaṁ cittaṁ ārammaṇe appetīti appanā. Dutiyapadaṁ",
  "atk-abh01a4:413_4": "upasaggavasena vaḍḍhitaṁ . Balavatarā vā appanā byappanā. Ārammaṇe cittaṁ abhiniropeti",
  "atk-abh01a4:413_5": "patiṭṭhāpetīti cetaso abhiniropanā. Yāthāvatāya niyyānikatāya ca kusalabhāvappatto",
  "atk-abh01a4:413_6": "pasattho saṅkappoti sammāsaṅkappo.",
  "atk-abh01a4:414_0": "8. Vicāraniddese ārammaṇe caraṇakavasena cāro. Idamassa sabhāvapadaṁ. Vicaraṇavasena",
  "atk-abh01a4:414_1": "vicāro. Anugantvā vicaraṇavasena anuvicāro. Upagantvā vicaraṇavasena upavicāroti.",
  "atk-abh01a4:414_2": "Upasaggavasena vā padāni vaḍḍhitāni. Ārammaṇe cittaṁ, saraṁ viya jiyāya, anusandahitvā",
  "atk-abh01a4:414_3": "ṭhapanato cittassa anusandhānatā. Ārammaṇaṁ anupekkhamāno viya tiṭṭhatīti anupekkhanatā.",
  "atk-abh01a4:414_4": "Vicaraṇavasena vā upekkhanatā anupekkhanatā.",
  "atk-abh01a4:415_0": "9. Pītiniddese pītīti sabhāvapadaṁ. Pamuditassa bhāvo pāmojjaṁ. Āmodanākāro āmodanā.",
  "atk-abh01a4:415_1": "Pamodanākāro pamodanā. Yathā vā bhesajjānaṁ vā telānaṁ vā uṇhodakasītodakānaṁ vā",
  "atk-abh01a4:415_2": "ekatokaraṇaṁ modanāti vuccati, evamayampi pīti dhammānaṁ ekatokaraṇena modanā. Upasaggavasena",
  "atk-abh01a4:415_3": "pana maṇḍetvā āmodanā pamodanāti vuttā. Hāsetīti hāso. Pahāsetīti pahāso. Haṭṭhapahaṭṭhākārānametaṁ",
  "atk-abh01a4:415_4": "adhivacanaṁ. Vittīti vittaṁ; dhanassetaṁ nāmaṁ. Ayaṁ pana somanassapaccayattā vittisarikkhatāya",
  "atk-abh01a4:415_5": "vitti. Yathā hi dhanino dhanaṁ paṭicca somanassaṁ uppajjati, evaṁ pītimatopi pītiṁ",
  "atk-abh01a4:415_6": "paṭicca somanassaṁ uppajjati, tasmā vittīti vuttā. Tuṭṭhisabhāvasaṇṭhitāya pītiyā",
  "atk-abh01a4:415_7": "etaṁ nāmaṁ. Pītimā pana puggalo kāyacittānaṁ uggatattā abbhuggatattā udaggoti vuccati",
  "atk-abh01a4:415_8": ". Udaggassa bhāvo odagyaṁ. Attano manatā attamanatā. Anabhiraddhassa hi mano dukkhapadaṭṭhānattā",
  "atk-abh01a4:415_9": "attano mano nāma na hoti, abhiraddhassa pana sukhapadaṭṭhānattā attano mano nāma",
  "atk-abh01a4:415_10": "hoti. Iti attano manatā attamanatā, sakamanatā. Sakamanassa bhāvoti attho. Sā pana",
  "atk-abh01a4:415_11": "yasmā na aññassa kassaci attano manatā, cittasseva paneso bhāvo, cetasiko dhammo,",
  "atk-abh01a4:415_12": "tasmā attamanatā cittassāti vuttā.",
  "atk-abh01a4:416_0": "11. Ekaggatāniddese acalabhāvena ārammaṇe tiṭṭhatīti ṭhiti. Parato padadvayaṁ upasaggavasena",
  "atk-abh01a4:416_1": "vaḍḍhitaṁ. Apica sampayuttadhamme ārammaṇamhi sampiṇḍetvā tiṭṭhatīti saṇṭhiti. Ārammaṇaṁ",
  "atk-abh01a4:416_2": "ogāhetvā anupavisitvā tiṭṭhatīti avaṭṭhiti. Kusalapakkhasmiñhi cattāro dhammā ārammaṇaṁ",
  "atk-abh01a4:416_3": "ogāhanti – saddhā sati samādhi paññāti. Teneva saddhā okappanāti vuttā, sati apilāpanatāti,",
  "atk-abh01a4:416_4": "samādhi avaṭṭhitīti, paññā pariyogāhanāti. Akusalapakkhe pana tayo dhammā ārammaṇaṁ",
  "atk-abh01a4:416_5": "ogāhanti – taṇhā diṭṭhi avijjāti. Teneva te oghāti vuttā. Cittekaggatā panettha na",
  "atk-abh01a4:416_6": "balavatī hoti. Yathā hi rajuṭṭhānaṭṭhāne udakena siñcitvā sammaṭṭhe thokameva kālaṁ",
  "atk-abh01a4:416_7": "rajo sannisīdati, sukkhante sukkhante puna pakatibhāvena vuṭṭhāti, evameva akusalapakkhe",
  "atk-abh01a4:416_8": "cittekaggatā na balavatī hoti. Yathā pana tasmiṁ ṭhāne ghaṭehi udakaṁ āsiñcitvā kudālena",
  "atk-abh01a4:416_9": "khanitvā ākoṭanamaddanaghaṭṭanāni katvā upalitte ādāse viya chāyā paññāyati, vassasatātikkamepi",
  "atk-abh01a4:416_10": "taṁmuhuttakataṁ viya hoti, evameva kusalapakkhe cittekaggatā balavatī hoti.",
  "atk-abh01a4:417_0": "Uddhaccavicikicchāvasena pavattassa visāhārassa paṭipakkhato avisāhāro. Uddhaccavicikicchāvaseneva",
  "atk-abh01a4:417_1": "gacchantaṁ cittaṁ vikkhipati nāma. Ayaṁ pana tathāvidho vikkhepo na hotīti avikkhepo.",
  "atk-abh01a4:417_2": "Uddhaccavicikicchāvaseneva ca cittaṁ visāhaṭaṁ nāma hoti, ito cito ca harīyati. Ayaṁ",
  "atk-abh01a4:417_3": "pana evaṁ avisāhaṭassa mānasassa bhāvoti avisāhaṭamānasatā.",
  "atk-abh01a4:418_0": "Samathoti tividho samatho – cittasamatho, adhikaraṇasamatho, sabbasaṅkhārasamathoti.",
  "atk-abh01a4:418_1": "Tattha aṭṭhasu samāpattīsu cittekaggatā cittasamatho nāma. Tañhi āgamma cittacalanaṁ",
  "atk-abh01a4:418_2": "cittavipphanditaṁ sammati vūpasammati, tasmā so cittasamathoti vuccati. Sammukhāvinayādisattavidho",
  "atk-abh01a4:418_3": "samatho adhikaraṇasamatho nāma. Tañhi āgamma tāni tāni adhikaraṇāni sammanti vūpasammanti,",
  "atk-abh01a4:418_4": "tasmā so adhikaraṇasamathoti vuccati. Yasmā pana sabbe saṅkhārā nibbānaṁ āgamma sammanti",
  "atk-abh01a4:418_5": "vūpasammanti, tasmā taṁ sabbasaṅkhārasamathoti vuccati. Imasmiṁ atthe cittasamatho",
  "atk-abh01a4:418_6": "adhippeto. Samādhilakkhaṇe indaṭṭhaṁ kāretīti samādhindriyaṁ. Uddhacce na kampatīti",
  "atk-abh01a4:418_7": "samādhibalaṁ. Sammāsamādhīti yāthāvasamādhi niyyānikasamādhi kusalasamādhi.",
  "atk-abh01a4:419_0": "12. Saddhindriyaniddese buddhādiguṇānaṁ saddahanavasena saddhā. Buddhādīni vā ratanāni",
  "atk-abh01a4:419_1": "saddahati pattiyāyatīti saddhā. Saddahanāti saddahanākāro. Buddhādīnaṁ guṇe ogāhati,",
  "atk-abh01a4:419_2": "bhinditvā viya anupavisatīti okappanā. Buddhādīnaṁ guṇesu etāya sattā ativiya pasīdanti,",
  "atk-abh01a4:419_3": "sayaṁ vā abhippasīdatīti abhippasādo. Idāni yasmā saddhindriyādīnaṁ samāsapadānaṁ",
  "atk-abh01a4:419_4": "vasena aññasmiṁ pariyāye āraddhe ādipadaṁ gahetvāva padabhājanaṁ karīyati – ayaṁ",
  "atk-abh01a4:419_5": "abhidhamme dhammatā – tasmā puna saddhāti vuttaṁ. Yathā vā itthiyā indriyaṁ itthindriyaṁ,",
  "atk-abh01a4:419_6": "na tathā idaṁ. Idaṁ pana saddhāva indriyaṁ saddhindriyanti. Evaṁ samānādhikaraṇabhāvañāpanatthampi",
  "atk-abh01a4:419_7": "puna saddhāti vuttaṁ. Evaṁ sabbapadaniddesesu ādipadassa puna vacane payojanaṁ veditabbaṁ.",
  "atk-abh01a4:419_8": "Adhimokkhalakkhaṇe indaṭṭhaṁ kāretīti saddhindriyaṁ. Asaddhiye na kampatīti saddhābalaṁ.",
  "atk-abh01a4:420_0": "13. Vīriyindriyaniddese cetasikoti idaṁ vīriyassa niyamato cetasikabhāvadīpanatthaṁ",
  "atk-abh01a4:420_1": "vuttaṁ. Idañhi vīriyaṁ ‘‘yadapi, bhikkhave, kāyikaṁ vīriyaṁ tadapi vīriyasambojjhaṅgo,",
  "atk-abh01a4:420_2": "yadapi cetasikaṁ vīriyaṁ tadapi vīriyasambojjhaṅgoti. Itihidaṁ uddesaṁ gacchatī’’ti",
  "atk-abh01a4:420_3": "(saṁ. ni. 5.233) evamādīsu suttesu caṅkamādīni karontassa uppannattā ‘kāyika’nti",
  "atk-abh01a4:420_4": "vuccamānampi kāyaviññāṇaṁ viya kāyikaṁ nāma natthi, cetasikameva panetanti dassetuṁ",
  "atk-abh01a4:420_5": "‘cetasiko’ti vuttaṁ. Vīriyārambhoti vīriyasaṅkhāto ārambho. Iminā sesārambhe paṭikkhipati.",
  "atk-abh01a4:420_6": "Ayañhi ‘ārambha’-saddo kamme āpattiyaṁ kiriyāyaṁ vīriye hiṁsāya vikopaneti anekesu atthesu āgato.",
  "atk-abh01a4:421": "‘‘Yaṁkiñci dukkhaṁ sambhoti, sabbaṁ ārambhapaccayā;",
  "atk-abh01a4:422": "Ārambhānaṁ nirodhena, natthi dukkhassa sambhavo’’ti. (su. ni. 749);",
  "atk-abh01a4:423_0": "Ettha hi kammaṁ ‘ārambho’ti āgataṁ. ‘‘Ārambhati ca vippaṭisārī ca hotī’’ti (a. ni.",
  "atk-abh01a4:423_1": "5.142; pu. pa. 191) ettha āpatti. ‘‘Mahāyaññā mahārambhā na te honti mahapphalā’’ti",
  "atk-abh01a4:423_2": "(a. ni. 4.39; saṁ. ni. 1.120) ettha yūpussāpanādikiriyā. ‘‘Ārambhatha nikkamatha",
  "atk-abh01a4:423_3": "yuñjatha buddhasāsane’’ti (saṁ. ni. 1.185) ettha vīriyaṁ. ‘‘Samaṇaṁ gotamaṁ uddissa",
  "atk-abh01a4:423_4": "pāṇaṁ ārabhantī’’ti (ma. ni. 2.51-52) ettha hiṁsā. ‘‘Bījagāmabhūtagāmasamārambhā",
  "atk-abh01a4:423_5": "paṭivirato hotī’’ti (dī. ni. 1.10; ma. ni. 1.293) ettha chedanabhañjanādikaṁ vikopanaṁ.",
  "atk-abh01a4:423_6": "Idha pana vīriyameva adhippetaṁ. Tenāha – ‘vīriyārambhoti vīriyasaṅkhāto ārambho’ti.",
  "atk-abh01a4:423_7": "Vīriyañhi ārambhanakavasena ārambhoti vuccati. Idamassa sabhāvapadaṁ. Kosajjato nikkhamanavasena",
  "atk-abh01a4:423_8": "nikkamo. Paraṁ paraṁ ṭhānaṁ akkamanavasena parakkamo. Uggantvā yamanavasena uyyāmo.",
  "atk-abh01a4:423_9": "Byāyamanavasena vāyāmo. Ussāhanavasena ussāho. Adhimattussāhanavasena ussoḷhī. Thirabhāvaṭṭhena",
  "atk-abh01a4:423_10": "thāmo. Cittacetasikānaṁ dhāraṇavasena avicchedato vā pavattanavasena kusalasantānaṁ dhāretīti dhiti.",
  "atk-abh01a4:424_0": "Aparo nayo – nikkamo ceso kāmānaṁ panudanāya, parakkamo ceso bandhanacchedāya, uyyāmo",
  "atk-abh01a4:424_1": "ceso oghanittharaṇāya, vāyāmo ceso pāraṅgamanaṭṭhena, ussāho ceso pubbaṅgamaṭṭhena,",
  "atk-abh01a4:424_2": "ussoḷhī ceso adhimattaṭṭhena, thāmo ceso palighugghāṭanatāya, dhiti ceso avaṭṭhitikāritāyāti.",
  "atk-abh01a4:425_0": "‘‘Kāmaṁ taco ca nhāru ca aṭṭhi ca avasissatū’’ti (ma. ni. 2.184; saṁ. ni. 2.22, 237;",
  "atk-abh01a4:425_1": "a. ni. 2.5; mahāni. 196; cūḷani. khaggavisāṇasuttaniddesa 154) evaṁ pavattikāle asithilaparakkamavasena",
  "atk-abh01a4:425_2": "asithilaparakkamatā; thiraparakkamo, daḷhaparakkamoti attho. Yasmā panetaṁ vīriyaṁ",
  "atk-abh01a4:425_3": "kusalakammakaraṇaṭṭhāne chandaṁ na nikkhipati, dhuraṁ na nikkhipati, na otāreti,",
  "atk-abh01a4:425_4": "na vissajjeti, anosakkitamānasataṁ āvahati, tasmā anikkhittachandatā anikkhittadhuratāti",
  "atk-abh01a4:425_5": "vuttaṁ. Yathā pana tajjātike udakasambhinnaṭṭhāne dhuravāhagoṇaṁ gaṇhathāti vadanti",
  "atk-abh01a4:425_6": ", so jaṇṇunā bhūmiṁ uppīḷetvāpi dhuraṁ vahati, bhūmiyaṁ patituṁ na deti, evameva",
  "atk-abh01a4:425_7": "vīriyaṁ kusalakammakaraṇaṭṭhāne dhuraṁ ukkhipati paggaṇhāti, tasmā dhurasampaggāhoti",
  "atk-abh01a4:425_8": "vuttaṁ. Paggahalakkhaṇe indaṭṭhaṁ kāretīti vīriyindriyaṁ. Kosajje na kampatīti vīriyabalaṁ.",
  "atk-abh01a4:425_9": "Yāthāvaniyyānikakusalavāyāmatāya sammāvāyāmo.",
  "atk-abh01a4:426_0": "14. Satindriyaniddese saraṇakavasena sati. Idaṁ satiyā sabhāvapadaṁ. Punappunaṁ saraṇato",
  "atk-abh01a4:426_1": "anussaraṇavasena anussati. Abhimukhaṁ gantvā viya saraṇato paṭisaraṇavasena paṭissati.",
  "atk-abh01a4:426_2": "Upasaggavasena vā vaḍḍhitamattametaṁ. Saraṇākāro saraṇatā. Yasmā pana saraṇatāti",
  "atk-abh01a4:426_3": "tiṇṇaṁ saraṇānampi nāmaṁ, tasmā taṁ paṭisedhetuṁ puna satiggahaṇaṁ kataṁ. Satisaṅkhātā",
  "atk-abh01a4:426_4": "saraṇatāti ayañhettha attho. Sutapariyattassa dhāraṇabhāvato dhāraṇatā. Anupavisanasaṅkhātena",
  "atk-abh01a4:426_5": "ogāhanaṭṭhena apilāpanabhāvo apilāpanatā. Yathā hi lābukaṭāhādīni udake plavanti,",
  "atk-abh01a4:426_6": "na anupavisanti, na tathā ārammaṇe sati. Ārammaṇañhesā anupavisati, tasmā apilāpanatāti",
  "atk-abh01a4:426_7": "vuttā. Cirakatacirabhāsitānaṁ asammussanabhāvato asammussanatā. Upaṭṭhānalakkhaṇe",
  "atk-abh01a4:426_8": "jotanalakkhaṇe ca indaṭṭhaṁ kāretīti indriyaṁ. Satisaṅkhātaṁ indriyaṁ satindriyaṁ.",
  "atk-abh01a4:426_9": "Pamāde na kampatīti satibalaṁ. Yāthāvasati niyyānikasati kusalasatīti sammāsati.",
  "atk-abh01a4:427_0": "16. Paññindriyaniddese tassa tassa atthassa pākaṭakaraṇasaṅkhātena paññāpanaṭṭhena",
  "atk-abh01a4:427_1": "paññā. Tena tena vā aniccādinā pakārena dhamme jānātītipi paññā. Idamassā sabhāvapadaṁ.",
  "atk-abh01a4:427_2": "Pajānanākāro pajānanā. Aniccādīni vicinātīti vicayo. Pavicayoti upasaggena padaṁ",
  "atk-abh01a4:427_3": "vaḍḍhitaṁ . Catusaccadhamme vicinātīti dhammavicayo. Aniccādīnaṁ sallakkhaṇavasena",
  "atk-abh01a4:427_4": "sallakkhaṇā. Sāyeva puna upasagganānattena upalakkhaṇā paccupalakkhaṇāti vuttā. Paṇḍitassa",
  "atk-abh01a4:427_5": "bhāvo paṇḍiccaṁ. Kusalassa bhāvo kosallaṁ. Nipuṇassa bhāvo nepuññaṁ. Aniccādīnaṁ",
  "atk-abh01a4:427_6": "vibhāvanavasena vebhabyā. Aniccādīnaṁ cintanakavasena cintā. Yassa vā uppajjati taṁ",
  "atk-abh01a4:427_7": "aniccādīni cintāpetītipi cintā. Aniccādīni upaparikkhatīti upaparikkhā. Bhūrīti pathaviyā",
  "atk-abh01a4:427_8": "nāmaṁ. Ayampi saṇhaṭṭhena vitthaṭaṭṭhena ca bhūrī viyāti bhūrī. Tena vuttaṁ – ‘‘bhūrī",
  "atk-abh01a4:427_9": "vuccati pathavī . Tāya pathavīsamāya vitthaṭāya vipulāya paññāya samannāgatoti bhūripaññoti",
  "atk-abh01a4:427_10": "(mahāni. 27). Apica paññāya etaṁ adhivacanaṁ bhūrī’’ti. Bhūte atthe ramatītipi bhūrī.",
  "atk-abh01a4:427_11": "Asani viya siluccaye kilese medhati hiṁsatīti medhā. Khippaṁ gahaṇadhāraṇaṭṭhena",
  "atk-abh01a4:427_12": "vā medhā. Yassa uppajjati taṁ attahitapaṭipattiyaṁ sampayuttadhamme ca yāthāvalakkhaṇapaṭivedhe",
  "atk-abh01a4:427_13": "parinetīti pariṇāyikā. Aniccādivasena dhamme vipassatīti vipassanā. Sammā pakārehi",
  "atk-abh01a4:427_14": "aniccādīni jānātīti sampajaññaṁ. Uppathapaṭipanne sindhave vīthiāropanatthaṁ patodo",
  "atk-abh01a4:427_15": "viya uppathe dhāvanakaṁ kūṭacittaṁ vīthiāropanatthaṁ vijjhatīti patodo viya patodo.",
  "atk-abh01a4:427_16": "Dassanalakkhaṇe indaṭṭhaṁ kāretīti indriyaṁ. Paññāsaṅkhātaṁ indriyaṁ paññindriyaṁ.",
  "atk-abh01a4:427_17": "Avijjāya na kampatīti paññābalaṁ. Kilesacchedanaṭṭhena paññāva satthaṁ paññāsatthaṁ.",
  "atk-abh01a4:427_18": "Accuggataṭṭhena paññāva pāsādo paññāpāsādo.",
  "atk-abh01a4:428_0": "Ālokanaṭṭhena paññāva āloko paññāāloko. Obhāsanaṭṭhena paññāva obhāso paññāobhāso.",
  "atk-abh01a4:428_1": "Pajjotanaṭṭhena paññāva pajjoto paññāpajjoto. Paññavato hi ekapallaṅkena nisinnassa",
  "atk-abh01a4:428_2": "dasasahassilokadhātu ekālokā ekobhāsā ekapajjotā hoti, tenetaṁ vuttaṁ. Imesu pana",
  "atk-abh01a4:428_3": "tīsu padesu ekapadenapi etasmiṁ atthe siddhe, yāni panetāni ‘‘cattārome, bhikkhave,",
  "atk-abh01a4:428_4": "ālokā. Katame cattāro? Candāloko sūriyāloko agyāloko paññāloko. Ime kho, bhikkhave,",
  "atk-abh01a4:428_5": "cattāro ālokā. Etadaggaṁ, bhikkhave, imesaṁ catunnaṁ ālokānaṁ yadidaṁ paññāloko’’.",
  "atk-abh01a4:428_6": "Tathā ‘‘cattārome, bhikkhave, obhāsā…pe… cattārome, bhikkhave, pajjotā’’ti (a. ni.",
  "atk-abh01a4:428_7": "4.144) sattānaṁ ajjhāsayavasena suttāni desitāni, tadanurūpeneva idhāpi desanā katā.",
  "atk-abh01a4:428_8": "Attho hi anekehi ākārehi vibhajjamāno suvibhatto hoti. Aññathā ca añño bujjhati, aññathā ca aññoti.",
  "atk-abh01a4:429_0": "Ratikaraṇaṭṭhena pana ratidāyakaṭṭhena ratijanakaṭṭhena cittīkataṭṭhena dullabhapātubhāvaṭṭhena",
  "atk-abh01a4:429_1": "atulaṭṭhena anomasattaparibhogaṭṭhena ca paññāva ratanaṁ paññāratanaṁ. Na tena sattā",
  "atk-abh01a4:429_2": "muyhanti, sayaṁ vā ārammaṇe na muyhatīti amoho. Dhammavicayapadaṁ vuttatthameva.",
  "atk-abh01a4:429_3": "Kasmā panetaṁ puna vuttanti? Amohassa mohapaṭipakkhabhāvadīpanatthaṁ . Tenetaṁ dīpeti",
  "atk-abh01a4:429_4": "– yvāyaṁ amoho so na kevalaṁ mohato añño dhammo, mohassa pana paṭipakkho, dhammavicayasaṅkhāto",
  "atk-abh01a4:429_5": "amoho nāma idha adhippetoti. Sammādiṭṭhīti yāthāvaniyyānikakusaladiṭṭhi.",
  "atk-abh01a4:430_0": "19. Jīvitindriyaniddese yo tesaṁ arūpīnaṁ dhammānaṁ āyūti tesaṁ sampayuttakānaṁ arūpadhammānaṁ",
  "atk-abh01a4:430_1": "yo āyāpanaṭṭhena āyu, tasmiñhi sati arūpadhammā ayanti gacchanti pavattanti, tasmā",
  "atk-abh01a4:430_2": "āyūti vuccati. Idamassa sabhāvapadaṁ. Yasmā panete dhammā āyusmiṁyeva sati tiṭṭhanti",
  "atk-abh01a4:430_3": "yapenti yāpenti iriyanti vattanti pālayanti, tasmā ṭhitītiādīni vuttāni. Vacanattho",
  "atk-abh01a4:430_4": "panettha – etāya tiṭṭhantīti ṭhiti. Yapentīti yapanā. Tathā yāpanā. Evaṁ bujjhantānaṁ",
  "atk-abh01a4:430_5": "pana vasena purimapade rassattaṁ kataṁ. Etāya iriyantīti iriyanā. Vattantīti vattanā.",
  "atk-abh01a4:430_6": "Pālayantīti pālanā. Jīvanti etenāti jīvitaṁ. Anupālanalakkhaṇe indaṭṭhaṁ kāretīti jīvitindriyaṁ.",
  "atk-abh01a4:431_0": "30. Hiribalaniddese yaṁ tasmiṁ samayeti yena dhammena tasmiṁ samaye. Liṅgavipallāsaṁ",
  "atk-abh01a4:431_1": "vā katvā yo dhammo tasmiṁ samayetipi attho veditabbo. Hiriyitabbenāti upayogatthe",
  "atk-abh01a4:431_2": "karaṇavacanaṁ. Hiriyitabbayuttakaṁ kāyaduccaritādidhammaṁ hiriyati jigucchatīti attho.",
  "atk-abh01a4:431_3": "Pāpakānanti lāmakānaṁ. Akusalānaṁ dhammānanti akosallasambhūtānaṁ dhammānaṁ. Samāpattiyāti",
  "atk-abh01a4:431_4": "idampi upayogatthe karaṇavacanaṁ. Tesaṁ dhammānaṁ samāpattiṁ paṭilābhaṁ samaṅgībhāvaṁ",
  "atk-abh01a4:431_5": "hiriyati jigucchatīti attho.",
  "atk-abh01a4:432_0": "31. Ottappabalaniddese ottappitabbenāti hetvatthe karaṇavacanaṁ. Ottappitabbayuttakena",
  "atk-abh01a4:432_1": "ottappassa hetubhūtena kāyaduccaritādinā vuttappakārāya ca samāpattiyā ottappassa",
  "atk-abh01a4:432_2": "hetubhūtāya ottappati, bhāyatīti attho.",
  "atk-abh01a4:433_0": "32. Alobhaniddese alubbhanakavasena alobho. Na lubbhatītipi alobho. Idamassa sabhāvapadaṁ.",
  "atk-abh01a4:433_1": "Alubbhanāti alubbhanākāro. Lobhasamaṅgī puggalo lubbhito nāma. Na lubbhito alubbhito",
  "atk-abh01a4:433_2": ". Alubbhitassa bhāvo alubbhitattaṁ. Sārāgapaṭipakkhato na sārāgoti asārāgo. Asārajjanāti",
  "atk-abh01a4:433_3": "asārajjanākāro. Asārajjitassa bhāvo asārajjitattaṁ. Na abhijjhāyatīti anabhijjhā.",
  "atk-abh01a4:433_4": "Alobho kusalamūlanti alobhasaṅkhātaṁ kusalamūlaṁ. Alobho hi kusalānaṁ dhammānaṁ mūlaṁ",
  "atk-abh01a4:433_5": "paccayaṭṭhenāti kusalamūlaṁ. Kusalañca taṁ paccayaṭṭhena mūlañcātipi kusalamūlaṁ.",
  "atk-abh01a4:434_0": "33. Adosaniddese adussanakavasena adoso. Na dussatītipi adoso. Idamassa sabhāvapadaṁ.",
  "atk-abh01a4:434_1": "Adussanāti adussanākāro. Adussitassa bhāvo adussitattaṁ. Byāpādapaṭipakkhato na byāpādoti",
  "atk-abh01a4:434_2": "abyāpādo. Kodhadukkhapaṭipakkhato na byāpajjoti abyāpajjo. Adosasaṅkhātaṁ kusalamūlaṁ",
  "atk-abh01a4:434_3": "adoso kusalamūlaṁ. Taṁ vuttatthameva.",
  "atk-abh01a4:435_0": "40-41. Kāyapassaddhiniddesādīsu yasmā kāyoti tayo khandhā adhippetā, tasmā vedanākkhandhassātiādi",
  "atk-abh01a4:435_1": "vuttaṁ. Passambhanti etāya te dhammā, vigatadarathā bhavanti, samassāsappattāti passaddhi.",
  "atk-abh01a4:435_2": "Dutiyapadaṁ upasaggavasena vaḍḍhitaṁ. Passambhanāti passambhanākāro. Dutiyapadaṁ",
  "atk-abh01a4:435_3": "upasaggavasena vaḍḍhitaṁ. Passaddhisamaṅgitāya paṭippassambhitassa khandhattayassa",
  "atk-abh01a4:435_4": "bhāvo paṭippassambhitattaṁ. Sabbapadehipi tiṇṇaṁ khandhānaṁ kilesadarathapaṭippassaddhi",
  "atk-abh01a4:435_5": "eva kathitā. Dutiyanayena viññāṇakkhandhassa darathapaṭippassaddhi kathitā.",
  "atk-abh01a4:436_0": "42-43.Lahutāti lahutākāro. Lahupariṇāmatāti lahupariṇāmo etesaṁ dhammānanti lahupariṇāmā;",
  "atk-abh01a4:436_1": "tesaṁ bhāvo lahupariṇāmatā; sīghaṁ sīghaṁ parivattanasamatthatāti vuttaṁ hoti. Adandhanatāti",
  "atk-abh01a4:436_2": "garubhāvapaṭikkhepavacanametaṁ; abhāriyatāti attho. Avitthanatāti mānādikilesabhārassa",
  "atk-abh01a4:436_3": "abhāvena athaddhatā. Evaṁ paṭhamena tiṇṇaṁ khandhānaṁ lahutākāro kathito. Dutiyena",
  "atk-abh01a4:436_4": "viññāṇakkhandhassa lahutākāro kathito.",
  "atk-abh01a4:437_0": "44-45.Mudutāti mudubhāvo. Maddavatāti maddavaṁ vuccati siniddhaṁ, maṭṭhaṁ; maddavassa",
  "atk-abh01a4:437_1": "bhāvo maddavatā. Akakkhaḷatāti akakkhaḷabhāvo. Akathinatāti akathinabhāvo. Idhāpi",
  "atk-abh01a4:437_2": "purimanayena tiṇṇaṁ khandhānaṁ, pacchimanayena viññāṇakkhandhassa mudutākārova kathito.",
  "atk-abh01a4:438_0": "46-47.Kammaññatāti kammani sādhutā; kusalakiriyāya viniyogakkhamatāti attho. Sesapadadvayaṁ",
  "atk-abh01a4:438_1": "byañjanavasena vaḍḍhitaṁ. Padadvayenāpi hi purimanayena tiṇṇaṁ khandhānaṁ, pacchimanayena",
  "atk-abh01a4:438_2": "viññāṇakkhandhassa kammaniyākārova kathito.",
  "atk-abh01a4:439_0": "48-49.Paguṇatāti paguṇabhāvo, anāturatā niggilānatāti attho. Sesapadadvayaṁ byañjanavasena",
  "atk-abh01a4:439_1": "vaḍḍhitaṁ. Idhāpi purimanayena tiṇṇaṁ khandhānaṁ, pacchimanayena viññāṇakkhandhassa",
  "atk-abh01a4:439_2": "niggilānākārova kathito.",
  "atk-abh01a4:440_0": "50-51.Ujukatāti ujukabhāvo, ujukenākārena pavattanatāti attho. Ujukassa khandhattayassa",
  "atk-abh01a4:440_1": "viññāṇakkhandhassa ca bhāvo ujukatā. Ajimhatāti gomuttavaṅkabhāvapaṭikkhepo. Avaṅkatāti",
  "atk-abh01a4:440_2": "candalekhāvaṅkabhāvapaṭikkhepo. Akuṭilatāti naṅgalakoṭivaṅkabhāvapaṭikkhepo.",
  "atk-abh01a4:441_0": "Yo hi pāpaṁ katvāva ‘na karomī’ti bhāsati, so gantvā paccosakkanatāya ‘gomuttavaṅko’",
  "atk-abh01a4:441_1": "nāma hoti. Yo pāpaṁ karontova ‘bhāyāmahaṁ pāpassā’ti bhāsati, so yebhuyyena kuṭilatāya",
  "atk-abh01a4:441_2": "‘candalekhāvaṅko’ nāma hoti. Yo pāpaṁ karontova ‘ko pāpassa na bhāyeyyā’ti bhāsati,",
  "atk-abh01a4:441_3": "so nātikuṭilatāya ‘naṅgalakoṭivaṅko’ nāma hoti. Yassa vā tīṇipi kammadvārāni asuddhāni,",
  "atk-abh01a4:441_4": "so ‘gomuttavaṅko’ nāma hoti. Yassa yāni kānici dve, so ‘candalekhāvaṅko’ nāma. Yassa",
  "atk-abh01a4:441_5": "yaṁkiñci ekaṁ, so ‘naṅgalakoṭivaṅko nāma.",
  "atk-abh01a4:442_0": "Dīghabhāṇakā panāhu – ekacco bhikkhu sabbavaye ekavīsatiyā anesanāsu, chasu ca agocaresu",
  "atk-abh01a4:442_1": "carati, ayaṁ ‘gomuttavaṅko’ nāma. Eko paṭhamavaye catupārisuddhisīlaṁ paripūreti,",
  "atk-abh01a4:442_2": "lajjī kukkuccako sikkhākāmo hoti, majjhimavayapacchimavayesu purimasadiso, ayaṁ ‘candalekhāvaṅko’",
  "atk-abh01a4:442_3": "nāma. Eko paṭhamavaye majjhimavayepi catupārisuddhisīlaṁ pūreti, lajjī kukkuccako",
  "atk-abh01a4:442_4": "sikkhākāmo hoti, pacchimavaye purimasadiso. Ayaṁ ‘naṅgalakoṭivaṅko’ nāma.",
  "atk-abh01a4:443_0": "Tassa kilesavasena evaṁ vaṅkassa puggalassa bhāvo jimhatā vaṅkatā kuṭilatāti vuccati.",
  "atk-abh01a4:443_1": "Tāsaṁ paṭikkhepavasena ajimhatādikā vuttā. Khandhādhiṭṭhānāva desanā katā. Khandhānañhi",
  "atk-abh01a4:443_2": "etā ajimhatādikā, no puggalassāti. Evaṁ sabbehipi imehi padehi purimanayena tiṇṇaṁ",
  "atk-abh01a4:443_3": "khandhānaṁ, pacchimanayena viññāṇakkhandhassāti arūpīnaṁ dhammānaṁ nikkilesatāya",
  "atk-abh01a4:443_4": "ujutākārova kathitoti veditabbo.",
  "atk-abh01a4:444": "Idāni yvāyaṁ yevāpanāti appanāvāro vutto, tena dhammuddesavāre dassitānaṁ ‘yevāpanakānaṁ’yeva saṅkhepato niddeso kathito hotīti.",
  "atk-abh01a4:445": "Niddesavārakathā niṭṭhitā.",
  "atk-abh01a4:446_0": "Ettāvatā pucchā samayaniddeso dhammuddeso appanāti uddesavāre catūhi paricchedehi,",
  "atk-abh01a4:446_1": "pucchā samayaniddeso dhammuddeso appanāti niddesavāre catūhi paricchedehīti aṭṭhaparicchedapaṭimaṇḍito",
  "atk-abh01a4:446_2": "dhammavavatthānavāro niṭṭhitova hoti.",
  "atk-abh01a4:447": "Koṭṭhāsavāro",
  "atk-abh01a4:448_0": "58-120. Idāni tasmiṁ kho pana samaye cattāro khandhā hontīti saṅgahavāro āraddho.",
  "atk-abh01a4:448_1": "So uddesaniddesapaṭiniddesānaṁ vasena tividho hoti. Tattha ‘tasmiṁ kho pana samaye",
  "atk-abh01a4:448_2": "cattāro khandhā’ti evamādiko uddeso. Katame tasmiṁ samaye cattāro khandhā’tiādiko",
  "atk-abh01a4:448_3": "niddeso. Katamo tasmiṁ samaye vedanākkhandhotiādiko paṭiniddesoti veditabbo.",
  "atk-abh01a4:449_0": "Tattha uddesavāre cattāro khandhātiādayo tevīsati koṭṭhāsā honti. Tesaṁ evamattho",
  "atk-abh01a4:449_1": "veditabbo – yasmiṁ samaye kāmāvacaraṁ paṭhamaṁ mahākusalacittaṁ uppajjati, ye tasmiṁ",
  "atk-abh01a4:449_2": "samaye cittaṅgavasena uppannā, ṭhapetvā yevāpanake, pāḷiāruḷhā atirekapaṇṇāsadhammā,",
  "atk-abh01a4:449_3": "te sabbepi saṅgayhamānā rāsaṭṭhena cattārova khandhā honti . Heṭṭhā vuttena āyatanaṭṭhena",
  "atk-abh01a4:449_4": "dve āyatanāni honti. Sabhāvaṭṭhena suññataṭṭhena nissattaṭṭhena dveva dhātuyo honti.",
  "atk-abh01a4:449_5": "Paccayasaṅkhātena āhāraṭṭhena tayovettha dhammā āhārā honti. Avasesā no āhārā.",
  "atk-abh01a4:450_0": "‘Kiṁ panete aññamaññaṁ vā taṁsamuṭṭhānarūpassa vā paccayā na hontī’ti? ‘No na honti.",
  "atk-abh01a4:450_1": "Ime pana tathā ca honti, aññathā cāti samānepi paccayatte atirekapaccayā honti, tasmā",
  "atk-abh01a4:450_2": "āhārāti vuttā. Kathaṁ? Etesu hi phassāhāro, yesaṁ dhammānaṁ avasesā cittacetasikā",
  "atk-abh01a4:450_3": "paccayā honti, tesañca paccayo hoti, tisso ca vedanā āharati. Manosañcetanāhāro tesañca",
  "atk-abh01a4:450_4": "paccayo hoti tayo ca bhave āharati. Viññāṇāhāro tesañca paccayo hoti paṭisandhināmarūpañca",
  "atk-abh01a4:450_5": "āharatī’ti. ‘Nanu ca so vipākova idaṁ pana kusalaviññāṇa’nti? ‘Kiñcāpi kusalaviññāṇaṁ,",
  "atk-abh01a4:450_6": "taṁsarikkhatāya pana viññāṇāhāro’tveva vuttaṁ. Upatthambhakaṭṭhena vā ime tayo āhārāti",
  "atk-abh01a4:450_7": "vuttā. Ime hi sampayuttadhammānaṁ, kabaḷīkārāhāro viya rūpakāyassa, upatthambhakapaccayā",
  "atk-abh01a4:450_8": "honti. Teneva vuttaṁ – ‘‘arūpino āhārā sampayuttakānaṁ dhammānaṁ taṁsamuṭṭhānānañca",
  "atk-abh01a4:450_9": "rūpānaṁ āhārapaccayena paccayo’’ti (paṭṭhā. 1.1.15).",
  "atk-abh01a4:451_0": "Aparo nayo – ajjhattikasantatiyā visesapaccayattā kabaḷīkārāhāro ca ime ca tayo dhammā",
  "atk-abh01a4:451_1": "āhārāti vuttā. Visesapaccayo hi kabaḷīkārāhārabhakkhānaṁ sattānaṁ rūpakāyassa kabaḷīkāro",
  "atk-abh01a4:451_2": "āhāro; nāmakāye vedanāya phasso, viññāṇassa manosañcetanā, nāmarūpassa viññāṇaṁ. Yathāha –",
  "atk-abh01a4:452_0": "‘‘Seyyathāpi, bhikkhave, ayaṁ kāyo āhāraṭṭhitiko, āhāraṁ paṭicca tiṭṭhati, anāhāro",
  "atk-abh01a4:452_1": "no tiṭṭhati’’ (saṁ. ni. 5.183). Tathā phassapaccayā vedanā, saṅkhārapaccayā viññāṇaṁ,",
  "atk-abh01a4:452_2": "viññāṇapaccayā nāmarūpanti (saṁ. ni. 2.1).",
  "atk-abh01a4:453_0": "Adhipatiyaṭṭhena pana aṭṭheva dhammā indriyāni honti, na avasesā. Tena vuttaṁ – aṭṭhindriyāni",
  "atk-abh01a4:453_1": "hontīti. Upanijjhāyanaṭṭhena pañceva dhammā jhānaṅgāni honti. Tena vuttaṁ – pañcaṅgikaṁ jhānaṁ hotīti.",
  "atk-abh01a4:454_0": "Niyyānaṭṭhena ca hetvaṭṭhena ca pañceva dhammā maggaṅgāni honti. Tena vuttaṁ – pañcaṅgiko",
  "atk-abh01a4:454_1": "maggo hotīti. Kiñcāpi hi aṭṭhaṅgiko ariyamaggo, lokiyacitte pana ekakkhaṇe tisso",
  "atk-abh01a4:454_2": "viratiyo na labbhanti, tasmā pañcaṅgikoti vutto. ‘Nanu ca ‘‘yathāgatamaggoti kho,",
  "atk-abh01a4:454_3": "bhikkhu, ariyassetaṁ aṭṭhaṅgikassa maggassa adhivacana’’nti (saṁ. ni. 4.245) imasmiṁ",
  "atk-abh01a4:454_4": "sutte ‘yatheva lokuttaramaggo aṭṭhaṅgiko, pubbabhāgavipassanāmaggopi tatheva aṭṭhaṅgiko’ti",
  "atk-abh01a4:454_5": "yathāgatavacanena imassatthassa dīpitattā, lokiyamaggenāpi aṭṭhaṅgikena bhavitabbanti?",
  "atk-abh01a4:454_6": "Na bhavitabbaṁ . Ayañhi suttantikadesanā nāma pariyāyadesanā. Tenāha – ‘‘pubbeva",
  "atk-abh01a4:454_7": "kho panassa kāyakammaṁ vacīkammaṁ ājīvo suparisuddho hotī’’ti (ma. ni. 3.431). Ayaṁ",
  "atk-abh01a4:454_8": "pana nippariyāyadesanā. Lokiyacittasmiñhi tisso viratiyo ekakkhaṇe na labbhanti,",
  "atk-abh01a4:454_9": "tasmā ‘pañcaṅgiko’va vuttoti.",
  "atk-abh01a4:455_0": "Akampiyaṭṭhena pana satteva dhammā balāni honti. Mūlaṭṭhena tayova dhammā hetū. Phusanaṭṭhena",
  "atk-abh01a4:455_1": "ekova dhammo phasso. Vedayitaṭṭhena ekova dhammo vedanā. Sañjānanaṭṭhena ekova dhammo",
  "atk-abh01a4:455_2": "saññā. Cetayanaṭṭhena ekova dhammo cetanā. Cittavicittaṭṭhena ekova dhammo cittaṁ.",
  "atk-abh01a4:455_3": "Rāsaṭṭhena ceva vedayitaṭṭhena ca ekova dhammo vedanākkhandho. Rāsaṭṭhena ca sañjānanaṭṭhena",
  "atk-abh01a4:455_4": "ca ekova dhammo saññākkhandho. Rāsaṭṭhena ca abhisaṅkharaṇaṭṭhena ca ekova dhammo",
  "atk-abh01a4:455_5": "saṅkhārakkhandho. Rāsaṭṭhena ca cittavicittaṭṭhena ca ekova dhammo viññāṇakkhandho.",
  "atk-abh01a4:455_6": "Vijānanaṭṭhena ceva heṭṭhā vuttaāyatanaṭṭhena ca ekameva manāyatanaṁ. Vijānanaṭṭhena",
  "atk-abh01a4:455_7": "ca adhipatiyaṭṭhena ca ekameva manindriyaṁ. Vijānanaṭṭhena ca sabhāvasuññatanissattaṭṭhena",
  "atk-abh01a4:455_8": "ca ekova dhammo manoviññāṇadhātu nāma hoti, na avasesā. Ṭhapetvā pana cittaṁ, yathāvuttena",
  "atk-abh01a4:455_9": "atthena avasesā sabbepi dhammā ekaṁ dhammāyatanameva, ekā ca dhammadhātuyeva hotīti.",
  "atk-abh01a4:456_0": "Ye vā pana tasmiṁ samayeti iminā pana appanāvārena idhāpi heṭṭhā vuttā yevāpanakāva",
  "atk-abh01a4:456_1": "saṅgahitā. Yathā ca idha evaṁ sabbattha . Ito parañhi ettakampi na vicārayissāma.",
  "atk-abh01a4:456_2": "Niddesapaṭiniddesavāresu heṭṭhā vuttanayeneva attho veditabboti.",
  "atk-abh01a4:457": "Saṅgahavāro niṭṭhito.",
  "atk-abh01a4:458": "Koṭṭhāsavārotipi etasseva nāmaṁ.",
  "atk-abh01a4:459": "Suññatavāro",
  "atk-abh01a4:460_0": "121-145. Idāni tasmiṁ kho pana samaye dhammā hontīti suññatavāro āraddho. So uddesaniddesavasena",
  "atk-abh01a4:460_1": "dvidhā vavatthito. Tattha uddesavāre ‘dhammā hontī’ti iminā saddhiṁ catuvīsati koṭṭhāsā",
  "atk-abh01a4:460_2": "honti. Sabbakoṭṭhāsesu ca ‘cattāro dve tayo’ti gaṇanaparicchedo na vutto. Kasmā?",
  "atk-abh01a4:460_3": "Saṅgahavāre paricchinnattā. Tattha paricchinnadhammāyeva hi idhāpi vuttā. Na hettha",
  "atk-abh01a4:460_4": "satto vā bhāvo vā attā vā upalabbhati. Dhammāva ete dhammamattā asārā apariṇāyakāti",
  "atk-abh01a4:460_5": "imissā suññatāya dīpanatthaṁ vuttā. Tasmā evamettha attho veditabbo – yasmiṁ samaye",
  "atk-abh01a4:460_6": "kāmāvacaraṁ paṭhamaṁ mahākusalacittaṁ uppajjati, tasmiṁ samaye cittaṅgavasena uppannā",
  "atk-abh01a4:460_7": "atirekapaṇṇāsadhammā sabhāvaṭṭhena dhammā eva honti. Na añño koci satto vā bhāvo",
  "atk-abh01a4:460_8": "vā poso vā puggalo vā hotīti. Tathā rāsaṭṭhena khandhāva hontīti. Evaṁ purimanayeneva",
  "atk-abh01a4:460_9": "sabbapadesu atthayojanā veditabbā. Yasmā pana jhānato aññaṁ jhānaṅgaṁ, maggato vā",
  "atk-abh01a4:460_10": "aññaṁ maggaṅgaṁ natthi, tasmā idha ‘jhānaṁ hoti, maggo hoti’ icceva vuttaṁ. Upanijjhāyanaṭṭhena",
  "atk-abh01a4:460_11": "hi jhānameva hetvaṭṭhena maggova hoti. Na añño koci satto vā bhāvo vāti. Evaṁ sabbapadesu",
  "atk-abh01a4:460_12": "atthayojanā kātabbā. Niddesavāro uttānatthoyevāti.",
  "atk-abh01a4:461": "Suññatavāro niṭṭhito.",
  "atk-abh01a4:462": "Niṭṭhitā ca tīhi mahāvārehi maṇḍetvā niddiṭṭhassa",
  "atk-abh01a4:463": "Paṭhamacittassa atthavaṇṇanā.",
  "atk-abh01a4:464": "Dutiyacittaṁ",
  "atk-abh01a4:465_0": "146. Idāni dutiyacittādīni dassetuṁ puna ‘‘katame dhammā’’tiādi āraddhaṁ. Tesu sabbesupi",
  "atk-abh01a4:465_1": "paṭhamacitte vuttanayeneva tayo tayo mahāvārā veditabbā. Na kevalañca mahāvārā eva,",
  "atk-abh01a4:465_2": "paṭhamacitte vuttasadisānaṁ sabbapadānaṁ atthopi vuttanayeneva veditabbo. Ito parampi",
  "atk-abh01a4:465_3": "apubbapadavaṇṇanaṁyeva karissāma. Imasmiṁ tāva dutiyacittaniddese sasaṅkhārenāti",
  "atk-abh01a4:465_4": "idameva apubbaṁ. Tassattho – saha saṅkhārenāti sasaṅkhāro. Tena sasaṅkhārena sappayogena",
  "atk-abh01a4:465_5": "saupāyena paccayagaṇenāti attho. Yena hi ārammaṇādinā paccayagaṇena paṭhamaṁ mahācittaṁ",
  "atk-abh01a4:465_6": "uppajjati, teneva sappayogena saupāyena idaṁ uppajjati.",
  "atk-abh01a4:466_0": "Tassevaṁ uppatti veditabbā – idhekacco bhikkhu vihārapaccante vasamāno cetiyaṅgaṇasammajjanavelāya",
  "atk-abh01a4:466_1": "vā therupaṭṭhānavelāya vā sampattāya, dhammasavanadivase vā sampatte ‘mayhaṁ gantvā",
  "atk-abh01a4:466_2": "paccāgacchato atidūraṁ bhavissati, na gamissāmī’ti cintetvā puna cinteti – ‘bhikkhussa",
  "atk-abh01a4:466_3": "nāma cetiyaṅgaṇaṁ vā therupaṭṭhānaṁ vā dhammasavanaṁ vā agantuṁ asāruppaṁ, gamissāmī’ti",
  "atk-abh01a4:466_4": "gacchati. Tassevaṁ attano payogena vā, parena vā vattādīnaṁ akaraṇe ca ādīnavaṁ karaṇe",
  "atk-abh01a4:466_5": "ca ānisaṁsaṁ dassetvā ovadiyamānassa, niggahavaseneva vā ‘ehi, idaṁ karohī’ti kāriyamānassa",
  "atk-abh01a4:466_6": "uppannaṁ kusalacittaṁ sasaṅkhārena paccayagaṇena uppannaṁ nāma hotīti.",
  "atk-abh01a4:467": "Dutiyacittaṁ.",
  "atk-abh01a4:468": "Tatiyacittaṁ",
  "atk-abh01a4:469_0": "147-148. Tatiye ñāṇena vippayuttanti ñāṇavippayuttaṁ. Idampi hi ārammaṇe haṭṭhapahaṭṭhaṁ",
  "atk-abh01a4:469_1": "hoti paricchindakañāṇaṁ panettha na hoti. Tasmā idaṁ daharakumārakānaṁ bhikkhuṁ disvā",
  "atk-abh01a4:469_2": "‘ayaṁ thero mayha’nti vandanakāle, teneva nayena cetiyavandanadhammasavanakālādīsu",
  "atk-abh01a4:469_3": "ca uppajjatīti veditabbaṁ. Pāḷiyaṁ panettha sattasu ṭhānesu paññā parihāyati. Sesaṁ pākatikamevāti.",
  "atk-abh01a4:470": "Tatiyacittaṁ.",
  "atk-abh01a4:471": "Catutthacittaṁ",
  "atk-abh01a4:472_0": "149. Catutthacittepi eseva nayo. Idaṁ pana sasaṅkhārenāti vacanato yadā mātāpitaro",
  "atk-abh01a4:472_1": "daharakumārake sīse gahetvā cetiyādīni vandāpenti te ca anatthikā samānāpi haṭṭhapahaṭṭhāva",
  "atk-abh01a4:472_2": "vandanti. Evarūpe kāle labbhatīti veditabbaṁ.",
  "atk-abh01a4:473": "Catutthacittaṁ.",
  "atk-abh01a4:474": "Pañcamacittaṁ",
  "atk-abh01a4:475_0": "150. Pañcame upekkhāsahagatanti upekkhāvedanāya sampayuttaṁ . Idañhi ārammaṇe majjhattaṁ",
  "atk-abh01a4:475_1": "hoti. Paricchindakañāṇaṁ panettha hotiyeva. Pāḷiyaṁ panettha jhānacatukke upekkhā",
  "atk-abh01a4:475_2": "hotīti indriyaṭṭhake upekkhindriyaṁ hotīti vatvā sabbesampi vedanādipadānaṁ niddese",
  "atk-abh01a4:475_3": "sātāsātasukhadukkhapaṭikkhepavasena desanaṁ katvā adukkhamasukhavedanā kathitā. Tassā",
  "atk-abh01a4:475_4": "majjhattalakkhaṇe indattakaraṇavasena upekkhindriyabhāvo veditabbo. Padapaṭipāṭiyā",
  "atk-abh01a4:475_5": "ca ekasmiṁ ṭhāne pīti parihīnā. Tasmā cittaṅgavasena pāḷiāruḷhā pañcapaṇṇāseva dhammā",
  "atk-abh01a4:475_6": "honti. Tesaṁ vasena sabbakoṭṭhāsesu sabbavāresu ca vinicchayo veditabbo.",
  "atk-abh01a4:476": "Pañcamacittaṁ.",
  "atk-abh01a4:477": "Chaṭṭhacittādi",
  "atk-abh01a4:478_0": "156-9. Chaṭṭhasattamaaṭṭhamāni dutiyatatiyacatutthesu vuttanayeneva veditabbāni.",
  "atk-abh01a4:478_1": "Kevalañhi imesu vedanāparivattanañceva pītiparihānañca hoti. Sesaṁ saddhiṁ uppattinayena",
  "atk-abh01a4:478_2": "tādisameva. Karuṇāmuditā parikammakālepi hi imesaṁ uppatti mahāaṭṭhakathāyaṁ anuññātā",
  "atk-abh01a4:478_3": "eva. Imāni aṭṭha kāmāvacarakusalacittāni nāma.",
  "atk-abh01a4:479": "Puññakiriyavatthādikathā",
  "atk-abh01a4:480_0": "Tāni sabbānipi dasahi puññakiriyavatthūhi dīpetabbāni. Kathaṁ? Dānamayaṁ puññakiriyavatthu,",
  "atk-abh01a4:480_1": "sīlamayaṁ… bhāvanāmayaṁ… apacitisahagataṁ… veyyāvaccasahagataṁ… pattānuppadānaṁ…",
  "atk-abh01a4:480_2": "abbhanumodanaṁ… desanāmayaṁ… savanamayaṁ… diṭṭhijukammaṁ puññakiriyavatthūti imāni",
  "atk-abh01a4:480_3": "dasa puññakiriyavatthūni nāma. Tattha dānameva dānamayaṁ. Puññakiriyā ca sā tesaṁ",
  "atk-abh01a4:480_4": "tesaṁ ānisaṁsānaṁ vatthu cāti puññakiriyavatthu. Sesesupi eseva nayo.",
  "atk-abh01a4:481_0": "Tattha cīvarādīsu catūsu paccayesu, rūpādīsu vā chasu ārammaṇesu, annādīsu vā dasasu",
  "atk-abh01a4:481_1": "dānavatthūsu, taṁ taṁ dentassa tesaṁ tesaṁ uppādanato paṭṭhāya pubbabhāge, pariccāgakāle,",
  "atk-abh01a4:481_2": "pacchā somanassacittena anussaraṇakāle cāti tīsu kālesu pavattā cetanā ‘dānamayaṁ",
  "atk-abh01a4:481_3": "puññakiriyavatthu’ nāma.",
  "atk-abh01a4:482_0": "Pañcasīlaṁ aṭṭhasīlaṁ dasasīlaṁ samādiyantassa, ‘pabbajissāmī’ti vihāraṁ gacchantassa,",
  "atk-abh01a4:482_1": "pabbajantassa, ‘manorathaṁ matthakaṁ pāpetvā pabbajito vata’mhi, ‘sādhu sādhū’ti",
  "atk-abh01a4:482_2": "āvajjentassa, pātimokkhaṁ saṁvarantassa, cīvarādayo paccaye paccavekkhantassa, āpāthagatesu",
  "atk-abh01a4:482_3": "rūpādīsu cakkhudvārādīni saṁvarantassa , ājīvaṁ sodhentassa ca pavattā cetanā ‘sīlamayaṁ",
  "atk-abh01a4:482_4": "puññakiriyavatthu’ nāma.",
  "atk-abh01a4:483_0": "Paṭisambhidāyaṁ vuttena vipassanāmaggena cakkhuṁ aniccato dukkhato anattato bhāventassa…pe…",
  "atk-abh01a4:483_1": "manaṁ… rūpe…pe… dhamme… cakkhuviññāṇaṁ…pe… manoviññāṇaṁ,… cakkhusamphassaṁ…pe… manosamphassaṁ,",
  "atk-abh01a4:483_2": "cakkhusamphassajaṁ vedanaṁ…pe… manosamphassajaṁ vedanaṁ, …pe… rūpasaññaṁ…pe… jarāmaraṇaṁ",
  "atk-abh01a4:483_3": "aniccato dukkhato anattato bhāventassa pavattā cetanā, aṭṭhatiṁsāya vā ārammaṇesu",
  "atk-abh01a4:483_4": "appanaṁ appattā sabbāpi cetanā ‘bhāvanāmayaṁ puññakiriyavatthu’ nāma.",
  "atk-abh01a4:484": "Mahallakaṁ pana disvā paccuggamanapattacīvarapaṭiggahaṇaabhivādanamaggasampadānādivasena ‘apacitisahagataṁ’ veditabbaṁ.",
  "atk-abh01a4:485_0": "Vuḍḍhatarānaṁ vattappaṭipattikaraṇavasena gāmaṁ piṇḍāya paviṭṭhaṁ bhikkhuṁ disvā",
  "atk-abh01a4:485_1": "pattaṁ gahetvā gāme bhikkhaṁ samādapetvā upasaṁharaṇavasena, ‘gaccha bhikkhūnaṁ pattaṁ",
  "atk-abh01a4:485_2": "āharā’ti sutvā vegena gantvā pattāharaṇādivasena ca kāyaveyyāvaṭikakāle ‘veyyāvaccasahagataṁ’ veditabbaṁ.",
  "atk-abh01a4:486_0": "Dānaṁ datvā gandhādīhi pūjaṁ katvā ‘asukassa nāma patti hotū’ti vā, ‘sabbasattānaṁ",
  "atk-abh01a4:486_1": "hotū’ti vā pattiṁ dadato ‘pattānuppadānaṁ’ veditabbaṁ. Kiṁ panevaṁ pattiṁ dadato",
  "atk-abh01a4:486_2": "puññakkhayo hotīti? Na hoti. Yathā pana ekaṁ dīpaṁ jāletvā tato dīpasahassaṁ jālentassa",
  "atk-abh01a4:486_3": "paṭhamadīpo khīṇoti na vattabbo; purimālokena pana saddhiṁ pacchimāloko ekato hutvā",
  "atk-abh01a4:486_4": "atimahā hoti. Evameva pattiṁ dadato parihāni nāma natthi. Vuḍḍhiyeva pana hotīti veditabbo.",
  "atk-abh01a4:487": "Parehi dinnāya pattiyā vā aññāya vā puññakiriyāya ‘sādhu sādhū’ti anumodanavasena ‘abbhanumodanaṁ’ veditabbaṁ.",
  "atk-abh01a4:488_0": "Eko ‘evaṁ maṁ dhammakathikoti maṁ jānissantī’ti icchāya ṭhatvā lābhagaruko hutvā",
  "atk-abh01a4:488_1": "deseti, taṁ na mahapphalaṁ. Eko attano paguṇaṁ dhammaṁ apaccāsīsamāno vimuttāyatanasīsena",
  "atk-abh01a4:488_2": "paresaṁ deseti, idaṁ ‘desanāmayaṁ puññakiriyavatthu’ nāma.",
  "atk-abh01a4:489_0": "Eko suṇanto ‘iti maṁ saddhoti jānissantī’ti suṇāti, taṁ na mahapphalaṁ. Eko ‘evaṁ",
  "atk-abh01a4:489_1": "me mahapphalaṁ bhavissatī’ti hitapharaṇena muducittena dhammaṁ suṇāti, idaṁ ‘savanamayaṁ",
  "atk-abh01a4:489_2": "puññakiriyavatthu’ nāma.",
  "atk-abh01a4:490_0": "Diṭṭhiṁ ujuṁ karontassa ‘diṭṭhijukammaṁ puññakiriyavatthu’ nāma. Dīghabhāṇakā panāhu",
  "atk-abh01a4:490_1": "– ‘diṭṭhijukammaṁ sabbesaṁ niyamalakkhaṇaṁ, yaṁkiñci puññaṁ karontassa hi diṭṭhiyā",
  "atk-abh01a4:490_2": "ujukabhāveneva mahapphalaṁ hotī’ti.",
  "atk-abh01a4:491_0": "Etesu pana puññakiriyavatthūsu dānamayaṁ tāva ‘dānaṁ dassāmī’ti cintentassa uppajjati,",
  "atk-abh01a4:491_1": "dānaṁ dadato uppajjati, ‘dinnaṁ me’ti paccavekkhantassa uppajjati. Evaṁ pubbacetanaṁ",
  "atk-abh01a4:491_2": "muñcanacetanaṁ aparacetananti tissopi cetanā ekato katvā ‘dānamayaṁ puññakiriyavatthu’",
  "atk-abh01a4:491_3": "nāma hoti. Sīlamayampi ‘sīlaṁ pūressāmī’ti cintentassa uppajjati, sīlapūraṇakāle",
  "atk-abh01a4:491_4": "uppajjati, ‘pūritaṁ me’ti paccavekkhantassa uppajjati. Tā sabbāpi ekato katvā ‘sīlamayaṁ",
  "atk-abh01a4:491_5": "puññakiriyavatthu’ nāma hoti…pe… diṭṭhijukammampi ‘diṭṭhiṁ ujukaṁ karissāmī’ti cintentassa",
  "atk-abh01a4:491_6": "uppajjati, diṭṭhiṁ ujuṁ karontassa uppajjati, ‘diṭṭhi me ujukā katā’ti paccavekkhantassa",
  "atk-abh01a4:491_7": "uppajjati. Tā sabbāpi ekato katvā ‘diṭṭhijukammaṁ puññakiriyavatthu’ nāma hoti.",
  "atk-abh01a4:492_0": "Sutte pana tīṇiyeva puññakiriyavatthūni āgatāni. Tesu itaresampi saṅgaho veditabbo.",
  "atk-abh01a4:492_1": "Apacitiveyyāvaccāni hi sīlamaye saṅgahaṁ gacchanti. Pattānuppadānaabbhanumodanāni",
  "atk-abh01a4:492_2": "dānamaye. Desanāsavanadiṭṭhijukammāni bhāvanāmaye. Ye pana ‘diṭṭhijukammaṁ sabbesaṁ",
  "atk-abh01a4:492_3": "niyamalakkhaṇa’nti vadanti tesaṁ taṁ tīsupi saṅgahaṁ gacchati. Evametāni saṅkhepato",
  "atk-abh01a4:492_4": "tīṇi hutvā vitthārato dasa honti.",
  "atk-abh01a4:493_0": "Tesu ‘dānaṁ dassāmī’ti cintento aṭṭhannaṁ kāmāvacarakusalacittānaṁ aññatareneva cinteti;",
  "atk-abh01a4:493_1": "dadamānopi tesaṁyeva aññatarena deti; ‘dānaṁ me dinna’nti paccavekkhantopi tesaṁyeva",
  "atk-abh01a4:493_2": "aññatarena paccavekkhati. ‘Sīlaṁ pūressāmī’ti cintentopi tesaṁyeva aññatarena cinteti;",
  "atk-abh01a4:493_3": "sīlaṁ pūrentopi tesaṁyeva aññatarena pūreti, ‘sīlaṁ me pūrita’nti paccavekkhantopi",
  "atk-abh01a4:493_4": "tesaṁyeva aññatarena paccavekkhati. ‘Bhāvanaṁ bhāvessāmī’ti cintentopi tesaṁyeva",
  "atk-abh01a4:493_5": "aññatarena cinteti; bhāventopi tesaṁyeva aññatarena bhāveti; ‘bhāvanā me bhāvitā’ti",
  "atk-abh01a4:493_6": "paccavekkhantopi tesaṁyeva aññatarena paccavekkhati.",
  "atk-abh01a4:494_0": "‘Jeṭṭhāpacitikammaṁ karissāmī’ti cintentopi tesaṁyeva aññatarena cinteti, karontopi",
  "atk-abh01a4:494_1": "tesaṁyeva aññatarena karoti, ‘kataṁ me’ti paccavekkhantopi tesaṁyeva aññatarena paccavekkhati.",
  "atk-abh01a4:494_2": "‘Kāyaveyyāvaṭikakammaṁ karissāmī’ti cintentopi, karontopi, ‘kataṁ me’ti paccavekkhantopi",
  "atk-abh01a4:494_3": "tesaṁyeva aññatarena paccavekkhati. ‘Pattiṁ dassāmī’ti cintentopi, dadantopi, ‘dinnaṁ",
  "atk-abh01a4:494_4": "me’ti paccavekkhantopi, ‘pattiṁ vā sesakusalaṁ vā anumodissāmī’ti cintentopi tesaṁyeva",
  "atk-abh01a4:494_5": "aññatarena cinteti; anumodantopi tesaṁyeva aññatarena anumodati, ‘anumoditaṁ me’ti",
  "atk-abh01a4:494_6": "paccavekkhantopi tesaṁyeva aññatarena paccavekkhati. ‘Dhammaṁ desessāmī’ti cintentopi",
  "atk-abh01a4:494_7": "tesaṁyeva aññatarena cinteti, desentopi tesaṁyeva aññatarena deseti, ‘desito me’ti",
  "atk-abh01a4:494_8": "paccavekkhantopi tesaṁyeva aññatarena paccavekkhati. ‘Dhammaṁ sossāmī’ti cintentopi",
  "atk-abh01a4:494_9": "tesaṁyeva aññatarena cinteti, suṇantopi tesaṁyeva aññatarena suṇāti, ‘suto me’ti",
  "atk-abh01a4:494_10": "paccavekkhantopi tesaṁyeva aññatarena paccavekkhati. ‘Diṭṭhiṁ ujukaṁ karissāmī’ti",
  "atk-abh01a4:494_11": "cintentopi tesaṁyeva aññatarena cinteti, ujuṁ karonto pana catunnaṁ ñāṇasampayuttānaṁ",
  "atk-abh01a4:494_12": "aññatarena karoti, ‘diṭṭhi me ujukā katā’ti paccavekkhanto aṭṭhannaṁ aññatarena paccavekkhati.",
  "atk-abh01a4:495_0": "Imasmiṁ ṭhāne cattāri anantāni nāma gahitāni. Cattāri hi anantāni – ākāso ananto,",
  "atk-abh01a4:495_1": "cakkavāḷāni anantāni, sattanikāyo ananto, buddhaññāṇaṁ anantaṁ. Ākāsassa hi puratthimāya",
  "atk-abh01a4:495_2": "disāya vā pacchimuttaradakkhiṇāsu vā ettakāni vā yojanasatāni ettakāni vā yojanasahassānīti",
  "atk-abh01a4:495_3": "paricchedo natthi. Sinerumattampi ayokūṭaṁ pathaviṁ dvidhā katvā heṭṭhā khittaṁ bhassetheva,",
  "atk-abh01a4:495_4": "no patiṭṭhaṁ labhetha, evaṁ ākāsaṁ anantaṁ nāma.",
  "atk-abh01a4:496_0": "Cakkavāḷānampi satehi vā sahassehi vā paricchedo natthi. Sacepi hi akaniṭṭhabhavane",
  "atk-abh01a4:496_1": "nibbattā, daḷhathāmadhanuggahassa lahukena sarena tiriyaṁ tālacchāyaṁ atikkamanamattena",
  "atk-abh01a4:496_2": "kālena cakkavāḷasatasahassaṁ atikkamanasamatthena javena samannāgatā cattāro mahābrahmāno",
  "atk-abh01a4:496_3": "‘cakkavāḷapariyantaṁ passissāmā’ti tena javena dhāveyyuṁ, cakkavāḷapariyantaṁ adisvāva",
  "atk-abh01a4:496_4": "parinibbāyeyyuṁ, evaṁ cakkavāḷāni anantāni nāma.",
  "atk-abh01a4:497": "Ettakesu pana cakkavāḷesu udakaṭṭhakathalaṭṭhakasattānaṁ pamāṇaṁ natthi. Evaṁ sattanikāyo ananto nāma. Tatopi buddhañāṇaṁ anantameva.",
  "atk-abh01a4:498_0": "Evaṁ aparimāṇesu cakkavāḷesu aparimāṇānaṁ sattānaṁ kāmāvacarasomanassasahagatañāṇasampayuttaasaṅkhārikakusalacittāni",
  "atk-abh01a4:498_1": "ekassa bahūni uppajjanti. Bahūnampi bahūni uppajjanti. Tāni sabbānipi kāmāvacaraṭṭhena",
  "atk-abh01a4:498_2": "somanassasahagataṭṭhena ñāṇasampayuttaṭṭhena asaṅkhārikaṭṭhena ekattaṁ gacchanti.",
  "atk-abh01a4:498_3": "Ekameva somanassasahagataṁ tihetukaṁ asaṅkhārikaṁ mahācittaṁ hoti. Tathā sasaṅkhārikaṁ",
  "atk-abh01a4:498_4": "mahācittaṁ…pe… tathā upekkhāsahagataṁ ñāṇavippayuttaṁ dvihetukaṁ sasaṅkhārikacittanti.",
  "atk-abh01a4:498_5": "Evaṁ sabbānipi aparimāṇesu cakkavāḷesu aparimāṇānaṁ sattānaṁ uppajjamānāni kāmāvacarakusalacittāni",
  "atk-abh01a4:498_6": "sammāsambuddho mahātulāya tulayamāno viya, tumbe pakkhipitvā minamāno viya, sabbaññutaññāṇena",
  "atk-abh01a4:498_7": "paricchinditvā ‘aṭṭhevetānī’ti sarikkhaṭṭhena aṭṭheva koṭṭhāse katvā dassesi.",
  "atk-abh01a4:499_0": "Puna imasmiṁ ṭhāne chabbidhena puññāyūhanaṁ nāma gahitaṁ. Puññañhi atthi sayaṁkāraṁ",
  "atk-abh01a4:499_1": "atthi paraṁkāraṁ, atthi sāhatthikaṁ atthi āṇattikaṁ, atthi sampajānakataṁ atthi asampajānakatanti.",
  "atk-abh01a4:500_0": "Tattha attano dhammatāya kataṁ ‘sayaṁkāraṁ’ nāma. Paraṁ karontaṁ disvā kataṁ ‘paraṁkāraṁ’",
  "atk-abh01a4:500_1": "nāma. Sahatthena kataṁ ‘sāhatthikaṁ’ nāma. Āṇāpetvā kāritaṁ ‘āṇattikaṁ’ nāma. Kammañca",
  "atk-abh01a4:500_2": "phalañca saddahitvā kataṁ ‘sampajānakataṁ’ nāma. Kammampi phalampi ajānitvā kataṁ",
  "atk-abh01a4:500_3": "‘asampajānakataṁ’ nāma. Tesu sayaṁkāraṁ karontopi imesaṁ aṭṭhannaṁ kusalacittānaṁ",
  "atk-abh01a4:500_4": "aññatareneva karoti. Paraṁkāraṁ karontopi, sahatthena karontopi, āṇāpetvā karontopi",
  "atk-abh01a4:500_5": "imesaṁ aṭṭhannaṁ kusalacittānaṁ aññatareneva karoti. Sampajānakaraṇaṁ pana catūhi",
  "atk-abh01a4:500_6": "ñāṇasampayuttehi hoti. Asampajānakaraṇaṁ catūhi ñāṇavippayuttehi.",
  "atk-abh01a4:501_0": "Aparāpi imasmiṁ ṭhāne catasso dakkhiṇāvisuddhiyo gahitā – paccayānaṁ dhammikatā,",
  "atk-abh01a4:501_1": "cetanāmahattaṁ, vatthusampatti, guṇātirekatāti. Tattha dhammena samena uppannā paccayā",
  "atk-abh01a4:501_2": "‘dhammikā’ nāma. Saddahitvā okappetvā dadato pana ‘cetanāmahattaṁ’ nāma hoti. Khīṇāsavabhāvo",
  "atk-abh01a4:501_3": "‘vatthusampatti’ nāma. Khīṇāsavasseva nirodhā vuṭṭhitabhāvo ‘guṇātirekatā’ nāma.",
  "atk-abh01a4:501_4": "Imāni cattāri samodhānetvā dātuṁ sakkontassa kāmāvacaraṁ kusalaṁ imasmiṁyeva attabhāve",
  "atk-abh01a4:501_5": "vipākaṁ deti. Puṇṇakaseṭṭhikākavaliyasumanamālākārādīnaṁ (dha. pa. aṭṭha. 2.225 puṇṇadāsīvatthu)",
  "atk-abh01a4:501_6": "(dha. pa. aṭṭha. 1.67 sumanamālākāravatthu) viya.",
  "atk-abh01a4:502_0": "Saṅkhepato panetaṁ sabbampi kāmāvacarakusalacittaṁ ‘citta’nti karitvā cittavicittaṭṭhena",
  "atk-abh01a4:502_1": "ekameva hoti. Vedanāvasena somanassasahagataṁ upekkhāsahagatanti duvidhaṁ hoti. Ñāṇavibhattidesanāvasena",
  "atk-abh01a4:502_2": "catubbidhaṁ hoti. Somanassasahagataṁ ñāṇasampayuttaṁ asaṅkhārikaṁ mahācittañhi upekkhāsahagataṁ",
  "atk-abh01a4:502_3": "ñāṇasampayuttaṁ asaṅkhārikaṁ mahācittañca ñāṇasampayuttaṭṭhena asaṅkhārikaṭṭhena",
  "atk-abh01a4:502_4": "ca ekameva hoti. Tathā ñāṇasampayuttaṁ sasaṅkhārikaṁ, ñāṇavippayuttaṁ asaṅkhārikaṁ,",
  "atk-abh01a4:502_5": "ñāṇavippayuttaṁ sasaṅkhārikañcāti. Evaṁ ñāṇavibhattidesanāvasena catubbidhe panetasmiṁ",
  "atk-abh01a4:502_6": "asaṅkhārasasaṅkhāravibhattito cattāri asaṅkhārikāni cattāri sasaṅkhārikānīti aṭṭheva",
  "atk-abh01a4:502_7": "kusalacittāni honti. Tāni yāthāvato ñatvā bhagavā sabbaññū gaṇīvaro muniseṭṭho ācikkhati",
  "atk-abh01a4:502_8": "deseti paññapeti paṭṭhapeti vivarati vibhajati uttānīkarotīti.",
  "atk-abh01a4:503": "Aṭṭhasāliniyā dhammasaṅgahaṭṭhakathāya",
  "atk-abh01a4:504": "Kāmāvacarakusalaniddeso samatto.",
  "atk-abh01a4:505": "Rūpāvacarakusalavaṇṇanā",
  "atk-abh01a4:506": "Catukkanayo paṭhamajjhānaṁ",
  "atk-abh01a4:507_0": "160. Idāni rūpāvacarakusalaṁ dassetuṁ katame dhammā kusalātiādi āraddhaṁ. Tattha",
  "atk-abh01a4:507_1": "rūpūpapattiyā maggaṁ bhāvetīti rūpaṁ vuccati rūpabhavo. Upapattīti nibbatti jāti",
  "atk-abh01a4:507_2": "sañjāti. Maggoti upāyo. Vacanattho panettha – taṁ upapattiṁ maggati gavesati janeti",
  "atk-abh01a4:507_3": "nipphādetīti maggo. Idaṁ vuttaṁ hoti – yena maggena rūpabhave upapatti hoti nibbatti",
  "atk-abh01a4:507_4": "jāti sañjāti, taṁ maggaṁ bhāvetīti. Kiṁ panetena niyamato rūpabhave upapatti hotīti?",
  "atk-abh01a4:507_5": "Na hoti. ‘‘Samādhiṁ, bhikkhave, bhāvetha, samāhito yathābhūtaṁ pajānāti passatī’’ti",
  "atk-abh01a4:507_6": "(saṁ. ni. 3.5; 4.99; 5.1071; netti. 40; mi. pa. 2.1.15) evaṁ vuttena hi nibbedhabhāgiyena",
  "atk-abh01a4:507_7": "rūpabhavātikkamopi hoti. Rūpūpapattiyā pana ito añño maggo nāma natthi, tena vuttaṁ",
  "atk-abh01a4:507_8": "‘rūpūpapattiyā maggaṁ bhāvetī’ti. Atthato cāyaṁ maggo nāma cetanāpi hoti, cetanāya",
  "atk-abh01a4:507_9": "sampayuttadhammāpi, tadubhayampi. ‘‘Nirayañcāhaṁ, sāriputta, pajānāmi nirayagāmiñca",
  "atk-abh01a4:507_10": "magga’’nti (ma. ni. 1.153) hi ettha cetanā maggo nāma.",
  "atk-abh01a4:508": "‘‘Saddhā hiriyaṁ kusalañca dānaṁ, dhammā ete sappurisānuyātā;",
  "atk-abh01a4:509": "Etañhi maggaṁ diviyaṁ vadanti, etena hi gacchati devaloka’’nti. (a. ni. 8.32);",
  "atk-abh01a4:510_0": "Ettha cetanāsampayuttadhammā maggo nāma. ‘‘Ayaṁ, bhikkhave, maggo, ayaṁ paṭipadā’’ti",
  "atk-abh01a4:510_1": "saṅkhārupapattisuttādīsu (ma. ni. 3.161 ādayo) cetanāpi cetanāsampayuttadhammāpi",
  "atk-abh01a4:510_2": "maggo nāma. Imasmiṁ pana ṭhāne ‘jhāna’nti vacanato cetanāsampayuttā adhippetā. Yasmā",
  "atk-abh01a4:510_3": "pana jhānacetanā paṭisandhiṁ ākaḍḍhati, tasmā cetanāpi cetanāsampayuttadhammāpi vaṭṭantiyeva.",
  "atk-abh01a4:511_0": "Bhāvetīti janeti uppādeti vaḍḍheti. Ayaṁ tāva idha bhāvanāya attho. Aññattha pana",
  "atk-abh01a4:511_1": "upasaggavasena sambhāvanā paribhāvanā vibhāvanāti evaṁ aññathāpi attho hoti. Tattha",
  "atk-abh01a4:511_2": "‘‘idhudāyi mama sāvakā adhisīle sambhāventi – sīlavā samaṇo gotamo, paramena sīlakkhandhena",
  "atk-abh01a4:511_3": "samannāgato’’ti (ma. ni. 2.243) ayaṁ sambhāvanā nāma; okappanāti attho. ‘‘Sīlaparibhāvito",
  "atk-abh01a4:511_4": "samādhi mahapphalo hoti mahānisaṁso, samādhiparibhāvitā paññā mahapphalā hoti mahānisaṁsā,",
  "atk-abh01a4:511_5": "paññāparibhāvitaṁ cittaṁ sammadeva āsavehi vimuccatī’’ti (dī. ni. 2.186) ayaṁ paribhāvanā",
  "atk-abh01a4:511_6": "nāma; vāsanāti attho. ‘‘Iṅgha rūpaṁ vibhāvehi, vedanaṁ… saññaṁ… saṅkhāre… viññāṇaṁ",
  "atk-abh01a4:511_7": "vibhāvehī’’ti ayaṁ vibhāvanā nāma; antaradhāpanāti attho. ‘‘Puna caparaṁ, udāyi,",
  "atk-abh01a4:511_8": "akkhātā mayā sāvakānaṁ paṭipadā, yathāpaṭipannā me sāvakā cattāro satipaṭṭhāne bhāventī’’ti",
  "atk-abh01a4:511_9": "(ma. ni. 2.247), ayaṁ pana uppādanavaḍḍhanaṭṭhena bhāvanā nāma. Imasmimpi ṭhāne ayameva",
  "atk-abh01a4:511_10": "adhippetā. Tena vuttaṁ – ‘bhāvetīti janeti uppādeti vaḍḍhetī’ti.",
  "atk-abh01a4:512_0": "Kasmā panettha, yathā kāmāvacarakusalaniddese dhammapubbaṅgamā desanā katā tathā",
  "atk-abh01a4:512_1": "akatvā, puggalapubbaṅgamā katāti? Paṭipadāya sādhetabbato. Idañhi catūsu paṭipadāsu",
  "atk-abh01a4:512_2": "aññatarāya sādhetabbaṁ; na kāmāvacaraṁ viya vinā paṭipadāya uppajjati. Paṭipadā ca",
  "atk-abh01a4:512_3": "nāmesā paṭipannake sati hotīti etamatthaṁ dassetuṁ puggalapubbaṅgamaṁ desanaṁ karonto",
  "atk-abh01a4:512_4": "‘rūpūpapattiyā maggaṁ bhāvetī’ti āha.",
  "atk-abh01a4:513_0": "Vivicceva kāmehīti kāmehi viviccitvā, vinā hutvā, apakkamitvā. Yo panāyamettha ‘eva’-kāro",
  "atk-abh01a4:513_1": "so niyamatthoti veditabbo. Yasmā ca niyamattho, tasmā tasmiṁ paṭhamaṁ jhānaṁ upasampajja",
  "atk-abh01a4:513_2": "viharaṇasamaye avijjamānānampi kāmānaṁ tassa paṭhamajjhānassa paṭipakkhabhāvaṁ, kāmapariccāgeneva",
  "atk-abh01a4:513_3": "cassa adhigamaṁ dīpeti. Kathaṁ? ‘Vivicceva kāmehī’ti evañhi niyame kariyamāne idaṁ",
  "atk-abh01a4:513_4": "paññāyati – nūnimassa kāmā paṭipakkhabhūtā yesu sati idaṁ na pavattati, andhakāre",
  "atk-abh01a4:513_5": "sati padīpobhāso viya? Tesaṁ pariccāgeneva cassa adhigamo hoti orimatīrapariccāgena",
  "atk-abh01a4:513_6": "pārimatīrasseva. Tasmā niyamaṁ karotīti.",
  "atk-abh01a4:514_0": "Tattha siyā – ‘kasmā panesa pubbapadeyeva vutto, na uttarapade? Kiṁ akusalehi dhammehi",
  "atk-abh01a4:514_1": "aviviccāpi jhānaṁ upasampajja vihareyyā’ti? Na kho panetaṁ evaṁ daṭṭhabbaṁ. Taṁnissaraṇato",
  "atk-abh01a4:514_2": "hi pubbapade esa vutto. Kāmadhātusamatikkamanato hi kāmarāgapaṭipakkhato ca idaṁ",
  "atk-abh01a4:514_3": "jhānaṁ kāmānameva nissaraṇaṁ. Yathāha – ‘‘kāmānametaṁ nissaraṇaṁ yadidaṁ nekkhamma’’nti",
  "atk-abh01a4:514_4": "(itivu. 72; dī. ni. 3.353). Uttarapadepi pana, yathā ‘‘idheva, bhikkhave, samaṇo,",
  "atk-abh01a4:514_5": "idha dutiyo samaṇo’’ti (ma. ni. 1.139; a. ni. 4.241) ettha ‘eva’-kāro ānetvā vuccati,",
  "atk-abh01a4:514_6": "evaṁ vattabbo. Na hi sakkā ito aññehipi nīvaraṇasaṅkhātehi akusalehi dhammehi avivicca",
  "atk-abh01a4:514_7": "jhānaṁ upasampajja viharituṁ, tasmā ‘vivicceva kāmehi vivicceva akusalehi dhammehī’ti",
  "atk-abh01a4:514_8": "evaṁ padadvayepi esa daṭṭhabbo. Padadvayepi ca kiñcāpi viviccāti iminā sādhāraṇavacanena",
  "atk-abh01a4:514_9": "tadaṅgavivekādayo kāyavivekādayo ca sabbepi vivekā saṅgahaṁ gacchanti, tathāpi kāyaviveko",
  "atk-abh01a4:514_10": "cittaviveko vikkhambhanavivekoti tayo eva idha daṭṭhabbā.",
  "atk-abh01a4:515_0": "Kāmehīti iminā pana padena ye ca niddese ‘‘katame vatthukāmā? Manāpiyā rūpā’’tiādinā",
  "atk-abh01a4:515_1": "(mahāni. 1) nayena vatthukāmā vuttā, ye ca tattheva vibhaṅge ca ‘‘chando kāmo, rāgo",
  "atk-abh01a4:515_2": "kāmo, chandarāgo kāmo; saṅkappo kāmo, rāgo kāmo, saṅkapparāgo kāmo; ime vuccanti",
  "atk-abh01a4:515_3": "kāmā’’ti (mahāni. 1; vibha. 564) evaṁ kilesakāmā vuttā, te sabbepi saṅgahitāicceva",
  "atk-abh01a4:515_4": "daṭṭhabbā. Evañhi sati vivicceva kāmehīti vatthukāmehipi viviccevāti attho yujjati.",
  "atk-abh01a4:515_5": "Tena kāyaviveko vutto hoti.",
  "atk-abh01a4:516_0": "Vivicca akusalehi dhammehīti kilesakāmehi sabbākusalehi vā viviccāti attho yujjati.",
  "atk-abh01a4:516_1": "Tena cittaviveko vutto hoti. Purimena cettha vatthukāmehi vivekavacanato eva kāmasukhapariccāgo,",
  "atk-abh01a4:516_2": "dutiyena kilesakāmehi vivekavacanato nekkhammasukhapariggaho vibhāvito hoti. Evaṁ",
  "atk-abh01a4:516_3": "vatthukāmakilesakāmavivekavacanatoyeva ca etesaṁ paṭhamena saṁkilesavatthuppahānaṁ,",
  "atk-abh01a4:516_4": "dutiyena saṁkilesappahānaṁ; paṭhamena lolabhāvassa hetupariccāgo, dutiyena bālabhāvassa;",
  "atk-abh01a4:516_5": "paṭhamena ca payogasuddhi, dutiyena āsayaposanaṁ vibhāvitaṁ hotīti ñātabbaṁ. Esa",
  "atk-abh01a4:516_6": "tāva nayo ‘kāmehī’ti ettha vuttakāmesu vatthukāmapakkhe.",
  "atk-abh01a4:517_0": "Kilesakāmapakkhe pana ‘chandoti ca rāgo’ti ca evamādīhi anekabhedo kāmacchandoyeva",
  "atk-abh01a4:517_1": "kāmoti adhippeto. So ca akusalapariyāpannopi samāno ‘‘tattha katamo kāmacchando kāmo’’tiādinā",
  "atk-abh01a4:517_2": "nayena vibhaṅge (vibha. 564) jhānapaṭipakkhato visuṁ vutto. Kilesakāmattā vā purimapade",
  "atk-abh01a4:517_3": "vutto, akusalapariyāpannattā dutiyapade. Anekabhedato cassa ‘kāmato’ti avatvā ‘kāmehī’ti",
  "atk-abh01a4:517_4": "vuttaṁ. Aññesampi ca dhammānaṁ akusalabhāve vijjamāne ‘‘tattha katame akusalā dhammā?",
  "atk-abh01a4:517_5": "Kāmacchando’’tiādinā nayena vibhaṅge uparijhānaṅgapaccanīkapaṭipakkhabhāvadassanato",
  "atk-abh01a4:517_6": "nīvaraṇāneva vuttāni. Nīvaraṇāni hi jhānaṅgapaccanīkāni. Tesaṁ jhānaṅgāneva paṭipakkhāni,",
  "atk-abh01a4:517_7": "viddhaṁsakāni, vighātakānīti vuttaṁ hoti. Tathā hi ‘‘samādhi kāmacchandassa paṭipakkho,",
  "atk-abh01a4:517_8": "pīti byāpādassa, vitakko thinamiddhassa, sukhaṁ uddhaccakukkuccassa, vicāro vicikicchāyā’’ti peṭake vuttaṁ.",
  "atk-abh01a4:518_0": "Evamettha ‘vivicceva kāmehī’ti iminā kāmacchandassa vikkhambhanaviveko vutto hoti.",
  "atk-abh01a4:518_1": "‘Vivicca akusalehi dhammehī’ti iminā pañcannampi nīvaraṇānaṁ. Aggahitaggahaṇena pana",
  "atk-abh01a4:518_2": "paṭhamena kāmacchandassa, dutiyena sesanīvaraṇānaṁ; tathā paṭhamena tīsu akusalamūlesu",
  "atk-abh01a4:518_3": "pañcakāmaguṇabhedavisayassa lobhassa, dutiyena āghātavatthubhedādivisayānaṁ dosamohānaṁ.",
  "atk-abh01a4:518_4": "Oghādīsu vā dhammesu paṭhamena kāmoghakāmayogakāmāsavakāmupādānaabhijjhākāyaganthakāmarāgasaṁyojanānaṁ,",
  "atk-abh01a4:518_5": "dutiyena avasesaoghayogāsavaupādānaganthasaṁyojanānaṁ. Paṭhamena ca taṇhāya taṁsampayuttakānañca,",
  "atk-abh01a4:518_6": "dutiyena avijjāya taṁsampayuttakānañca. Apica paṭhamena lobhasampayuttaaṭṭhacittuppādānaṁ,",
  "atk-abh01a4:518_7": "dutiyena sesānaṁ catunnaṁ akusalacittuppādānaṁ vikkhambhanaviveko vutto hotīti veditabbo.",
  "atk-abh01a4:518_8": "Ayaṁ tāva ‘vivicceva kāmehi vivicca akusalehi dhammehī’ti ettha atthappakāsanā.",
  "atk-abh01a4:519_0": "Ettāvatā ca paṭhamassa jhānassa pahānaṅgaṁ dassetvā idāni sampayogaṅgaṁ dassetuṁ",
  "atk-abh01a4:519_1": "savitakkaṁ savicārantiādi vuttaṁ. Tattha heṭṭhā vuttalakkhaṇādivibhāgena appanāsampayogato",
  "atk-abh01a4:519_2": "rūpāvacarabhāvappattena vitakkena ceva vicārena ca saha vattati. Rukkho viya pupphena",
  "atk-abh01a4:519_3": "ca phalena cāti idaṁ jhānaṁ savitakkaṁ savicāranti vuccati. Vibhaṅge pana ‘‘iminā",
  "atk-abh01a4:519_4": "ca vitakkena iminā ca vicārena upeto hoti samupeto’’tiādinā (vibha. 565) nayena puggalādhiṭṭhānā",
  "atk-abh01a4:519_5": "desanā katā. Attho pana tatrapi evameva daṭṭhabbo.",
  "atk-abh01a4:520_0": "Vivekajanti – ettha vivitti viveko. Nīvaraṇavigamoti attho. Vivittoti vā viveko,",
  "atk-abh01a4:520_1": "nīvaraṇavivitto jhānasampayuttadhammarāsīti attho. Tasmā vivekā, tasmiṁ vā viveke,",
  "atk-abh01a4:520_2": "jātanti vivekajaṁ. Pītisukhanti – ettha pītisukhāni heṭṭhā pakāsitāneva. Tesu pana",
  "atk-abh01a4:520_3": "vuttappakārāya pañcavidhāya pītiyā yā appanāsamādhissa mūlaṁ hutvā vaḍḍhamānā samādhisampayogaṁ",
  "atk-abh01a4:520_4": "gatā pharaṇāpīti – ayaṁ imasmiṁ atthe adhippetā pītīti. Ayañca pīti idañca sukhaṁ",
  "atk-abh01a4:520_5": "assa jhānassa, asmiṁ vā jhāne atthīti idaṁ jhānaṁ pītisukhanti vuccati. Atha vā pīti",
  "atk-abh01a4:520_6": "ca sukhañca pītisukhaṁ, dhammavinayādayo viya. Vivekajaṁ pītisukhamassa jhānassa,",
  "atk-abh01a4:520_7": "asmiṁ vā jhāne, atthīti evampi vivekajaṁ pītisukhaṁ. Yatheva hi jhānaṁ evaṁ pītisukhampettha",
  "atk-abh01a4:520_8": "vivekajameva hoti. Tañcassa atthi. Tasmā ekapadeneva ‘vivekajaṁ pītisukha’nti vattuṁ",
  "atk-abh01a4:520_9": "yujjati. Vibhaṅge pana ‘‘idaṁ sukhaṁ imāya pītiyā sahagata’’ntiādinā nayena vuttaṁ.",
  "atk-abh01a4:520_10": "Attho pana tatthāpi evameva daṭṭhabbo.",
  "atk-abh01a4:521_0": "Paṭhamaṁjhānanti – ettha gaṇanānupubbatā paṭhamaṁ. Paṭhamaṁ uppannanti paṭhamaṁ.",
  "atk-abh01a4:521_1": "Paṭhamaṁ samāpajjitabbantipi paṭhamaṁ. Idaṁ pana na ekantalakkhaṇaṁ. Ciṇṇavasībhāvo",
  "atk-abh01a4:521_2": "hi aṭṭhasamāpattilābhī ādito paṭṭhāya matthakaṁ pāpentopi samāpajjituṁ sakkoti. Matthakato",
  "atk-abh01a4:521_3": "paṭṭhāya ādiṁ pāpentopi samāpajjituṁ sakkoti. Antarantarā okkamantopi sakkoti. Evaṁ",
  "atk-abh01a4:521_4": "pubbuppattiyaṭṭhena pana paṭhamaṁ nāma hoti.",
  "atk-abh01a4:522_0": "Jhānanti duvidhaṁ jhānaṁ – ārammaṇūpanijjhānaṁ lakkhaṇūpanijjhānanti. Tattha aṭṭha",
  "atk-abh01a4:522_1": "samāpattiyo pathavikasiṇādiārammaṇaṁ upanijjhāyantīti ārammaṇūpanijjhānanti saṅkhyaṁ",
  "atk-abh01a4:522_2": "gatā. Vipassanāmaggaphalāni pana lakkhaṇūpanijjhānaṁ nāma. Tattha vipassanā aniccādilakkhaṇassa",
  "atk-abh01a4:522_3": "upanijjhānato lakkhaṇūpanijjhānaṁ. Vipassanāya katakiccassa maggena ijjhanato maggo",
  "atk-abh01a4:522_4": "lakkhaṇūpanijjhānaṁ. Phalaṁ pana nirodhasaccaṁ tathalakkhaṇaṁ upanijjhāyatīti lakkhaṇūpanijjhānaṁ",
  "atk-abh01a4:522_5": "nāma. Tesu imasmiṁ atthe ārammaṇūpanijjhānaṁ adhippetaṁ. Tasmā ārammaṇūpanijjhānato",
  "atk-abh01a4:522_6": "paccanīkajjhāpanato vā jhānanti veditabbaṁ.",
  "atk-abh01a4:523_0": "Upasampajjāti upagantvā, pāpuṇitvāti vuttaṁ hoti. Upasampādayitvā vā nipphādetvāti",
  "atk-abh01a4:523_1": "vuttaṁ hoti. Vibhaṅge pana ‘‘upasampajjāti paṭhamassa jhānassa lābho paṭilābho patti",
  "atk-abh01a4:523_2": "sampatti phusanā sacchikiriyā upasampadā’’ti (vibha. 570) vuttaṁ. Tassāpi evamevattho",
  "atk-abh01a4:523_3": "daṭṭhabbo. Viharatīti tadanurūpena iriyāpathavihārena itivuttappakārajjhānasamaṅgī",
  "atk-abh01a4:523_4": "hutvā attabhāvassa iriyanaṁ vuttiṁ pālanaṁ yapanaṁ yāpanaṁ cāraṁ vihāraṁ abhinipphādeti.",
  "atk-abh01a4:523_5": "Vuttañhetaṁ vibhaṅge – ‘‘viharatīti iriyati vattati pāleti yapeti yāpeti carati viharati,",
  "atk-abh01a4:523_6": "tena vuccati viharatī’’ti (vibha. 512, 571).",
  "atk-abh01a4:524_0": "Pathavikasiṇanti ettha pathavimaṇḍalampi sakalaṭṭhena pathavikasiṇanti vuccati. Taṁ",
  "atk-abh01a4:524_1": "nissāya paṭiladdhaṁ nimittampi. Pathavikasiṇanimitte paṭiladdhajjhānampi. Tattha",
  "atk-abh01a4:524_2": "imasmiṁ atthe jhānaṁ pathavīkasiṇanti veditabbaṁ. Pathavikasiṇasaṅkhātaṁ jhānaṁ upasampajja",
  "atk-abh01a4:524_3": "viharatīti ayañhettha saṅkhepattho. Imasmiṁ pana pathavikasiṇe parikammaṁ katvā catukkapañcakajjhānāni",
  "atk-abh01a4:524_4": "nibbattetvā jhānapadaṭṭhānaṁ vipassanaṁ vaḍḍhetvā arahattaṁ pattukāmena kulaputtena",
  "atk-abh01a4:524_5": "kiṁ kattabbanti? Ādito tāva pātimokkhasaṁvaraindriyasaṁvaraājīvapārisuddhipaccayasannissitasaṅkhātāni",
  "atk-abh01a4:524_6": "cattāri sīlāni visodhetvā suparisuddhe sīle patiṭṭhitena, yvāssa āvāsādīsu dasasu",
  "atk-abh01a4:524_7": "palibodhesu palibodho atthi, taṁ upacchinditvā kammaṭṭhānadāyakaṁ kalyāṇamittaṁ upasaṅkamitvā",
  "atk-abh01a4:524_8": "pāḷiyā āgatesu aṭṭhatiṁsāya kammaṭṭhānesu attano cariyānukūlaṁ kammaṭṭhānaṁ upaparikkhantena",
  "atk-abh01a4:524_9": "sacassa idaṁ pathavikasiṇaṁ anukūlaṁ hoti, idameva kammaṭṭhānaṁ gahetvā jhānabhāvanāya",
  "atk-abh01a4:524_10": "ananurūpaṁ vihāraṁ pahāya anurūpe vihāre viharantena khuddakapalibodhupacchedaṁ katvā",
  "atk-abh01a4:524_11": "kasiṇaparikammanimittānurakkhaṇasattaasappāyaparivajjanasattasappāyasevanadasavidhaappanākosallappabhedaṁ",
  "atk-abh01a4:524_12": "sabbaṁ bhāvanāvidhānaṁ aparihāpentena jhānādhigamatthāya paṭipajjitabbaṁ. Ayamettha",
  "atk-abh01a4:524_13": "saṅkhepo. Vitthāro pana visuddhimagge (visuddhi. 1.51 ādayo) vuttanayeneva veditabbo.",
  "atk-abh01a4:524_14": "Yathā cettha evaṁ ito paresupi. Sabbakammaṭṭhānānañhi bhāvanāvidhānaṁ sabbaṁ aṭṭhakathānayena",
  "atk-abh01a4:524_15": "gahetvā visuddhimagge vitthāritaṁ. Kiṁ tena tattha tattha puna vuttenāti na naṁ puna",
  "atk-abh01a4:524_16": "vitthārayāma. Pāḷiyā pana heṭṭhā anāgataṁ atthaṁ aparihāpentā nirantaraṁ anupadavaṇṇanameva karissāma.",
  "atk-abh01a4:525_0": "Tasmiṁ samayeti tasmiṁ paṭhamajjhānaṁ upasampajja viharaṇasamaye. Phasso hoti…pe…",
  "atk-abh01a4:525_1": "avikkhepo hotīti ime kāmāvacarapaṭhamakusalacitte vuttappakārāya padapaṭipāṭiyā chapaṇṇāsa",
  "atk-abh01a4:525_2": "dhammā honti. Kevalañhi te kāmāvacarā, ime bhūmantaravasena mahaggatā rūpāvacarāti",
  "atk-abh01a4:525_3": "ayamettha viseso. Sesaṁ tādisameva. Yevāpanakā panettha chandādayo cattārova labbhanti.",
  "atk-abh01a4:525_4": "Koṭṭhāsavārasuññatavārā pākatikā evāti.",
  "atk-abh01a4:526": "Paṭhamaṁ.",
  "atk-abh01a4:527": "Dutiyajjhānaṁ",
  "atk-abh01a4:528_0": "161-162. Dutiyajjhānaniddese vitakkavicārānaṁ vūpasamāti vitakkassa ca vicārassa",
  "atk-abh01a4:528_1": "cāti imesaṁ dvinnaṁ vūpasamā, samatikkamā; dutiyajjhānakkhaṇe apātubhāvāti vuttaṁ",
  "atk-abh01a4:528_2": "hoti. Tattha kiñcāpi dutiyajjhāne sabbepi paṭhamajjhānadhammā na santi, aññeyeva",
  "atk-abh01a4:528_3": "hi paṭhamajjhāne phassādayo aññe idha, oḷārikassa pana oḷārikassa aṅgassa samatikkamā",
  "atk-abh01a4:528_4": "paṭhamajjhānato paresaṁ dutiyajjhānādīnaṁ adhigamo hotīti dīpanatthaṁ vitakkavicārānaṁ",
  "atk-abh01a4:528_5": "vūpasamāti evaṁ vuttanti veditabbaṁ. Ajjhattanti idha – niyakajjhattaṁ adhippetaṁ.",
  "atk-abh01a4:528_6": "Vibhaṅge pana ‘‘ajjhattaṁ paccatta’’nti (vibha. 573) ettakameva vuttaṁ. Yasmā niyakajjhattaṁ",
  "atk-abh01a4:528_7": "adhippetaṁ, tasmā attani jātaṁ, attano santāne nibbattanti ayamettha attho.",
  "atk-abh01a4:529_0": "Sampasādananti sampasādanaṁ vuccati saddhā. Sampasādanayogato jhānampi sampasādanaṁ,",
  "atk-abh01a4:529_1": "nīlavaṇṇayogato nīlavatthaṁ viya. Yasmā vā taṁ jhānaṁ sampasādanasamannāgatattā vitakkavicārakkhobhavūpasamanena",
  "atk-abh01a4:529_2": "ca ceto sampasādayati, tasmāpi sampasādananti vuttaṁ. Imasmiñca atthavikappe ‘sampasādanaṁ",
  "atk-abh01a4:529_3": "cetaso’ti evaṁ padasambandho veditabbo. Purimasmiṁ pana atthavikappe ‘cetaso’ti etaṁ",
  "atk-abh01a4:529_4": "ekodibhāvena saddhiṁ yojetabbaṁ.",
  "atk-abh01a4:530_0": "Tatrāyaṁ atthayojanā – eko udetīti ekodi, vitakkavicārehi anajjhāruḷhattā aggo seṭṭho",
  "atk-abh01a4:530_1": "hutvā udetīti attho. Seṭṭhopi hi loke ekoti vuccati. Vitakkavicāravirahato vā eko",
  "atk-abh01a4:530_2": "asahāyo hutvātipi vattuṁ vaṭṭati. Atha vā sampayuttadhamme udāyatīti udi. Uṭṭhāpetīti",
  "atk-abh01a4:530_3": "attho. Seṭṭhaṭṭhena eko ca so udi cāti ekodi. Samādhissetaṁ adhivacanaṁ. Iti imaṁ",
  "atk-abh01a4:530_4": "ekodiṁ bhāveti vaḍḍhetīti idaṁ dutiyajjhānaṁ ekodibhāvaṁ. So panāyaṁ ekodi yasmā",
  "atk-abh01a4:530_5": "cetaso, na sattassa, na jīvassa, tasmā etaṁ ‘cetaso ekodibhāva’nti vuttaṁ.",
  "atk-abh01a4:531_0": "‘Nanu cāyaṁ saddhā paṭhamajjhānepi atthi, ayañca ekodināmako samādhi, atha kasmā",
  "atk-abh01a4:531_1": "idameva sampasādanaṁ cetaso ekodibhāvañcāti vuttanti? Vuccate – ‘aduñhi paṭhamajjhānaṁ",
  "atk-abh01a4:531_2": "vitakkavicārakkhobhena vīcitaraṅgasamākulamiva jalaṁ na suppasannaṁ hoti, tasmā satiyāpi",
  "atk-abh01a4:531_3": "saddhāya sampasādana’nti na vuttaṁ. Na suppasannattā eva cettha samādhipi na suṭṭhu",
  "atk-abh01a4:531_4": "pākaṭo. Tasmā ekodibhāvantipi na vuttaṁ. Imasmiṁ pana jhāne vitakkavicārapalibodhābhāvena",
  "atk-abh01a4:531_5": "laddhokāsā balavatī saddhā, balavasaddhāsahāyapaṭilābheneva samādhipi pākaṭo. Tasmā",
  "atk-abh01a4:531_6": "idameva evaṁ vuttanti veditabbaṁ. Vibhaṅge pana ‘‘sampasādananti yā saddhā saddahanā",
  "atk-abh01a4:531_7": "okappanā abhippasādo; cetaso ekodibhāvanti yā cittassa ṭhiti…pe… sammāsamādhī’’ti",
  "atk-abh01a4:531_8": "(vibha. 574-575) ettakameva vuttaṁ. Evaṁ vuttena panetena saddhiṁ ayaṁ atthavaṇṇanā",
  "atk-abh01a4:531_9": "yathā na virujjhati aññadatthu saṁsandati ceva sameti ca, evaṁ veditabbā.",
  "atk-abh01a4:532_0": "Avitakkaṁ avicāranti bhāvanāya pahīnattā etasmiṁ etassa vā vitakko natthīti avitakkaṁ.",
  "atk-abh01a4:532_1": "Imināva nayena avicāraṁ. Vibhaṅgepi vuttaṁ – ‘‘iti ayañca vitakko ayañca vicāro santā",
  "atk-abh01a4:532_2": "honti samitā vūpasantā atthaṅgatā abbhatthaṅgatā appitā byappitā sositā visositā",
  "atk-abh01a4:532_3": "byantīkatā, tena vuccati avitakkaṁ avicāra’’nti.",
  "atk-abh01a4:533_0": "Etthāha – nanu ca vitakkavicārānaṁ vūpasamāti imināpi ayamattho siddho? Atha kasmā",
  "atk-abh01a4:533_1": "puna ‘vuttaṁ avitakkaṁ avicāra’nti? Vuccate – evametaṁ, siddhovāyamattho, na panetaṁ",
  "atk-abh01a4:533_2": "tadatthadīpakaṁ. Nanu avocumha – ‘oḷārikassa pana oḷārikassa aṅgassa samatikkamā",
  "atk-abh01a4:533_3": "paṭhamajjhānato paresaṁ dutiyajjhānādīnaṁ samadhigamo hotīti dīpanatthaṁ vitakkavicārānaṁ",
  "atk-abh01a4:533_4": "vūpasamāti evaṁ vutta’nti.",
  "atk-abh01a4:534_0": "Apica vitakkavicārānaṁ vūpasamā idaṁ sampasādanaṁ, na kilesakālusiyassa; vitakkavicārānañca",
  "atk-abh01a4:534_1": "vūpasamā ekodibhāvaṁ, na upacārajjhānamiva nīvaraṇappahānā; na paṭhamajjhānamiva",
  "atk-abh01a4:534_2": "ca aṅgapātubhāvāti evaṁ sampasādanaekodibhāvānaṁ hetuparidīpakamidaṁ vacanaṁ. Tathā",
  "atk-abh01a4:534_3": "vitakkavicārānaṁ vūpasamā idaṁ avitakkaṁ avicāraṁ, na tatiyacatutthajjhānāni viya,",
  "atk-abh01a4:534_4": "cakkhuviññāṇādīni viya ca, abhāvāti evaṁ avitakkaavicārabhāvassa hetuparidīpakañca,",
  "atk-abh01a4:534_5": "na vitakkavicārābhāvamattaparidīpakaṁ. Vitakkavicārābhāvamattaparidīpakameva pana",
  "atk-abh01a4:534_6": "avitakkaṁ avicāranti idaṁ vacanaṁ, tasmā purimaṁ vatvāpi puna vattabbamevāti.",
  "atk-abh01a4:535_0": "Samādhijanti paṭhamajjhānasamādhito sampayuttasamādhito vā jātanti attho. Tattha",
  "atk-abh01a4:535_1": "kiñcāpi paṭhamampi sampayuttasamādhito jātaṁ, atha kho ayameva samādhi ‘samādhī’ti",
  "atk-abh01a4:535_2": "vattabbataṁ arahati, vitakkavicārakkhobhavirahena ativiya acalattā suppasannattā",
  "atk-abh01a4:535_3": "ca. Tasmā imassa vaṇṇabhaṇanatthaṁ idameva samādhijanti vuttaṁ. Pītisukhanti idaṁ vuttanayameva.",
  "atk-abh01a4:536_0": "Dutiyanti gaṇanānupubbatā dutiyaṁ. Idaṁ dutiyaṁ samāpajjatītipi dutiyaṁ. Tasmiṁ samaye",
  "atk-abh01a4:536_1": "phasso hotītiādīsu jhānapañcake vitakkavicārapadāni maggapañcake ca sammāsaṅkappapadaṁ",
  "atk-abh01a4:536_2": "parihīnaṁ. Tesaṁ vasena savibhattikāvibhattikapadavinicchayo veditabbo. Koṭṭhāsavārepi",
  "atk-abh01a4:536_3": "tivaṅgikaṁ jhānaṁ hoti, caturaṅgiko maggo hotīti āgataṁ. Sesaṁ paṭhamajjhānasadisamevāti.",
  "atk-abh01a4:537": "Dutiyaṁ.",
  "atk-abh01a4:538": "Tatiyajjhānaṁ",
  "atk-abh01a4:539_0": "163. Tatiyajjhānaniddese pītiyā ca virāgāti virāgo nāma vuttappakārāya pītiyā jigucchanaṁ",
  "atk-abh01a4:539_1": "vā samatikkamo vā. Ubhinnaṁ pana antarā ‘ca’-saddo sampiṇḍanattho. So vūpasamaṁ vā",
  "atk-abh01a4:539_2": "sampiṇḍeti vitakkavicāravūpasamaṁ vā. Tattha yadā vūpasamameva sampiṇḍeti tadā pītiyā",
  "atk-abh01a4:539_3": "virāgā ca, kiñca bhiyyo ‘vūpasamā’ cāti evaṁ yojanā veditabbā. Imissā ca yojanāya",
  "atk-abh01a4:539_4": "virāgo jigucchanattho hoti. Tasmā pītiyā jigucchanā ca vūpasamā cāti ayamattho daṭṭhabbo.",
  "atk-abh01a4:539_5": "Yadā pana vitakkavicārānaṁ vūpasamaṁ sampiṇḍeti tadā pītiyā ca virāgā kiñca bhiyyo",
  "atk-abh01a4:539_6": "‘vitakkavicārānañca vūpasamā’ti evaṁ yojanā veditabbā. Imissā ca yojanāya virāgo",
  "atk-abh01a4:539_7": "samatikkamanattho hoti, tasmā pītiyā ca samatikkamā vitakkavicārānañca vūpasamāti",
  "atk-abh01a4:539_8": "ayamattho daṭṭhabbo.",
  "atk-abh01a4:540_0": "Kāmañcete vitakkavicārā dutiyajjhāneyeva vūpasantā, imassa pana jhānassa maggaparidīpanatthaṁ",
  "atk-abh01a4:540_1": "vaṇṇabhaṇanatthañcetaṁ vuttaṁ. Vitakkavicārānañca vūpasamāti hi vutte idaṁ paññāyati",
  "atk-abh01a4:540_2": "– nūna vitakkavicāravūpasamo maggo imassa jhānassāti? Yathā ca tatiye ariyamagge",
  "atk-abh01a4:540_3": "appahīnānampi sakkāyadiṭṭhādīnaṁ ‘‘pañcannaṁ orambhāgiyānaṁ saṁyojanānaṁ pahānā’’ti",
  "atk-abh01a4:540_4": "(ma. ni. 2.132) evaṁ pahānaṁ vuccamānaṁ vaṇṇabhaṇanaṁ hoti, tadadhigamāya ussukkānaṁ",
  "atk-abh01a4:540_5": "ussāhajanakaṁ, evameva idha avūpasantānampi vitakkavicārānaṁ vūpasamo vuccamāno vaṇṇabhaṇanaṁ",
  "atk-abh01a4:540_6": "hoti. Tenāyamattho vutto – ‘pītiyā ca samatikkamā vitakkavicārānañca vūpasamā’ti.",
  "atk-abh01a4:541_0": "Upekkhako ca viharatīti – ettha upapattito ikkhatīti upekkhā. Samaṁ passati, apakkhapatitā",
  "atk-abh01a4:541_1": "hutvā passatīti attho. Tāya visadāya vipulāya thāmagatāya samannāgatattā tatiyajjhānasamaṅgī",
  "atk-abh01a4:541_2": "upekkhakoti vuccati.",
  "atk-abh01a4:542_0": "Upekkhā pana dasavidhā hoti – chaḷaṅgupekkhā brahmavihārupekkhā bojjhaṅgupekkhā vīriyupekkhā",
  "atk-abh01a4:542_1": "saṅkhārupekkhā vedanupekkhā vipassanupekkhā tatramajjhattupekkhā jhānupekkhā pārisuddhupekkhāti.",
  "atk-abh01a4:543_0": "Tattha yā ‘‘idha, bhikkhave, bhikkhu cakkhunā rūpaṁ disvā neva sumano hoti, na dummano,",
  "atk-abh01a4:543_1": "upekkhako ca viharati sato sampajāno’’ti (a. ni. 5.1; mahāni. 90; cūḷani. mettagūmāṇavapucchāniddesa",
  "atk-abh01a4:543_2": "18; paṭi. ma. 3.17) evamāgatā khīṇāsavassa chasu dvāresu iṭṭhāniṭṭhachaḷārammaṇāpāthe",
  "atk-abh01a4:543_3": "parisuddhapakatibhāvāvijahanākārabhūtā upekkhā, ayaṁ ‘chaḷaṅgupekkhā’ nāma.",
  "atk-abh01a4:544": "Yā pana ‘‘upekkhāsahagatena cetasā ekaṁ disaṁ pharitvā viharatī’’ti (dī. ni. 1.556; ma. ni. 1.77) evamāgatā sattesu majjhattākārabhūtā upekkhā, ayaṁ ‘brahmavihārupekkhā’ nāma.",
  "atk-abh01a4:545": "Yā ‘‘upekkhāsambojjhaṅgaṁ bhāveti vivekanissita’’nti (ma. ni. 1.27; 3.247) evamāgatā sahajātadhammānaṁ majjhattākārabhūtā upekkhā, ayaṁ ‘bojjhaṅgupekkhā’ nāma.",
  "atk-abh01a4:546": "Yā pana ‘‘kālena kālaṁ upekkhānimittaṁ manasi karotī’’ti (a. ni. 3.103) evamāgatā anaccāraddhanātisithilavīriyasaṅkhātā upekkhā, ayaṁ ‘vīriyupekkhā’ nāma.",
  "atk-abh01a4:547_0": "Yā ‘‘kati saṅkhārupekkhā samathavasena uppajjanti, kati saṅkhārupekkhā vipassanāvasena",
  "atk-abh01a4:547_1": "uppajjanti? Aṭṭha saṅkhārupekkhā samathavasena uppajjanti, dasa saṅkhārupekkhā vipassanāvasena",
  "atk-abh01a4:547_2": "uppajjantī’’ti (paṭi. ma. 1.57) evamāgatā nīvaraṇādipaṭisaṅkhāsantiṭṭhanāgahaṇe majjhattabhūtā",
  "atk-abh01a4:547_3": "upekkhā, ayaṁ ‘saṅkhārupekkhā’ nāma.",
  "atk-abh01a4:548": "Yā pana ‘‘yasmiṁ samaye kāmāvacaraṁ kusalaṁ cittaṁ uppannaṁ hoti upekkhāsahagata’’nti (dha. sa. 150) evamāgatā adukkhamasukhasaṅkhātā upekkhā ayaṁ ‘vedanupekkhā’ nāma.",
  "atk-abh01a4:549": "Yā ‘‘yadatthi, yaṁ bhūtaṁ, taṁ pajahati, upekkhaṁ paṭilabhatī’’ti (ma. ni. 3.71; a. ni. 7.55) evamāgatā vicinane majjhattabhūtā upekkhā, ayaṁ ‘vipassanupekkhā’ nāma.",
  "atk-abh01a4:550": "Yā pana chandādīsu yevāpanakesu āgatā sahajātānaṁ samavāhitabhūtā upekkhā ayaṁ, ‘tatramajjhattupekkhā’ nāma.",
  "atk-abh01a4:551": "Yā ‘‘upekkhako ca viharatī’’ti (dha. sa. 163; dī. ni. 1.230) evamāgatā aggasukhepi tasmiṁ apakkhapātajananī upekkhā, ayaṁ ‘jhānupekkhā’ nāma.",
  "atk-abh01a4:552": "Yā ‘‘upekkhāsatipārisuddhiṁ catutthaṁ jhāna’’nti evamāgatā sabbapaccanīkaparisuddhā paccanīkavūpasamanepi abyāpārabhūtā upekkhā, ayaṁ ‘pārisuddhupekkhā’ nāma.",
  "atk-abh01a4:553_0": "Tattha chaḷaṅgupekkhā ca brahmavihārupekkhā ca bojjhaṅgupekkhā ca tatramajjhattupekkhā",
  "atk-abh01a4:553_1": "ca jhānupekkhā ca pārisuddhupekkhā ca atthato ekā tatramajjhattupekkhāva hoti. Tena",
  "atk-abh01a4:553_2": "tena avatthābhedena panassā ayaṁ bhedo . Ekassāpi sato sattassa kumārayuvathera senāpatirājādivasena",
  "atk-abh01a4:553_3": "bhedo viya. Tasmā tāsu yattha chaḷaṅgupekkhā na tattha bojjhaṅgupekkhādayo, yattha",
  "atk-abh01a4:553_4": "vā pana bojjhaṅgupekkhā na tattha chaḷaṅgupekkhādayo hontīti veditabbā.",
  "atk-abh01a4:554_0": "Yathā cetāsaṁ atthato ekībhāvo, evaṁ saṅkhārupekkhāvipassanupekkhānampi. Paññā eva",
  "atk-abh01a4:554_1": "hi esā kiccavasena dvidhā bhinnā. Yathā hi purisassa sāyaṁ gehaṁ paviṭṭhaṁ sappaṁ",
  "atk-abh01a4:554_2": "ajapadadaṇḍaṁ gahetvā pariyesamānassa taṁ thusakoṭṭhake nipannaṁ disvā ‘sappo nu",
  "atk-abh01a4:554_3": "kho no’ti avalokentassa sovatthikattayaṁ disvā nibbematikassa ‘sappo, na sappo’ti",
  "atk-abh01a4:554_4": "vicinane majjhattatā hoti; evameva yā āraddhavipassakassa vipassanāñāṇena lakkhaṇattaye",
  "atk-abh01a4:554_5": "diṭṭhe saṅkhārānaṁ aniccabhāvādivicinane majjhattatā uppajjati, ayaṁ ‘vipassanupekkhā’.",
  "atk-abh01a4:554_6": "Yathā pana tassa purisassa ajapadadaṇḍakena gāḷhaṁ sappaṁ gahetvā ‘kintāhaṁ imaṁ",
  "atk-abh01a4:554_7": "sappaṁ aviheṭhento attānañca iminā aḍaṁsāpento muñceyya’nti muñcanākārameva pariyesato",
  "atk-abh01a4:554_8": "gahaṇe majjhattatā hoti; evameva yā lakkhaṇattayassa diṭṭhattā, āditte viya tayo",
  "atk-abh01a4:554_9": "bhave passato, saṅkhāraggahaṇe majjhattatā, ayaṁ ‘saṅkhārupekkhā’. Iti vipassanupekkhāya",
  "atk-abh01a4:554_10": "siddhāya saṅkhārupekkhāpi siddhāva hoti. Iminā panesā vicinanaggahaṇesu majjhattasaṅkhātena",
  "atk-abh01a4:554_11": "kiccena dvidhā bhinnāti. Viriyupekkhā pana vedanupekkhā ca aññamaññañca avasesāhi",
  "atk-abh01a4:554_12": "ca atthato bhinnāyevāti.",
  "atk-abh01a4:555_0": "Imāsu dasasu upekkhāsu ‘jhānupekkhā’ idha adhippetā. Sā majjhattalakkhaṇā anābhogarasā",
  "atk-abh01a4:555_1": "abyāpārapaccupaṭṭhānā pītivirāgapadaṭṭhānāti. Etthāha – nanu cāyaṁ atthato tatramajjhattupekkhāva",
  "atk-abh01a4:555_2": "hoti? Sā ca paṭhamadutiyajjhānesupi atthi, tasmā tatrāpi ‘upekkhako ca viharatī’ti",
  "atk-abh01a4:555_3": "evamayaṁ vattabbā siyā. Sā kasmā na vuttāti? Aparibyattakiccato. Aparibyattañhi tassā",
  "atk-abh01a4:555_4": "tattha kiccaṁ, vitakkādīhi abhibhūtattā. Idha panāyaṁ vitakkavicārapītīhi anabhibhūtattā",
  "atk-abh01a4:555_5": "ukkhittasirā viya hutvā paribyattakiccā jātā, tasmā vuttāti.",
  "atk-abh01a4:556": "Niṭṭhitā upekkhako ca viharatīti etassa",
  "atk-abh01a4:557": "Sabbaso atthavaṇṇanā.",
  "atk-abh01a4:558_0": "Idāni sato ca sampajānoti ettha saratīti sato. Sampajānātīti sampajāno. Iti puggalena",
  "atk-abh01a4:558_1": "sati ca sampajaññañca vuttaṁ. Tattha saraṇalakkhaṇā sati, asammussanarasā, ārakkhapaccupaṭṭhānā.",
  "atk-abh01a4:558_2": "Asammohalakkhaṇaṁ sampajaññaṁ, tīraṇarasaṁ, pavicayapaccupaṭṭhānaṁ.",
  "atk-abh01a4:559_0": "Tattha kiñcāpi idaṁ satisampajaññaṁ purimajjhānesupi atthi – muṭṭhassatissa hi asampajānassa",
  "atk-abh01a4:559_1": "upacāramattampi na sampajjati, pageva appanā – oḷārikattā pana tesaṁ jhānānaṁ, bhūmiyaṁ",
  "atk-abh01a4:559_2": "viya purisassa, cittassa gati sukhā hoti, abyattaṁ tattha satisampajaññakiccaṁ. Oḷārikaṅgappahānena",
  "atk-abh01a4:559_3": "pana sukhumattā imassa jhānassa, purisassa khuradhārāyaṁ viya, satisampajaññakiccapariggahitā",
  "atk-abh01a4:559_4": "eva cittassa gati icchitabbāti idheva vuttaṁ. Kiñca bhiyyo? Yathā dhenupago vaccho",
  "atk-abh01a4:559_5": "dhenuto apanīto arakkhiyamāno punadeva dhenuṁ upagacchati, evamidaṁ tatiyajjhānasukhaṁ",
  "atk-abh01a4:559_6": "pītito apanītampi satisampajaññārakkhena arakkhiyamānaṁ punadeva pītiṁ upagaccheyya,",
  "atk-abh01a4:559_7": "pītisampayuttameva siyā. Sukhe vāpi sattā sārajjanti, idañca atimadhuraṁ sukhaṁ,",
  "atk-abh01a4:559_8": "tato paraṁ sukhābhāvā. Satisampajaññānubhāvena panettha sukhe asārajjanā hoti, no",
  "atk-abh01a4:559_9": "aññathāti imampi atthavisesaṁ dassetuṁ idamidheva vuttanti veditabbaṁ.",
  "atk-abh01a4:560_0": "Idāni sukhañca kāyena paṭisaṁvedetīti ettha kiñcāpi tatiyajjhānasamaṅgino sukhapaṭisaṁvedanābhogo",
  "atk-abh01a4:560_1": "natthi, evaṁ santepi yasmā tassa nāmakāyena sampayuttaṁ sukhaṁ, yaṁ vā taṁ nāmakāyasampayuttaṁ",
  "atk-abh01a4:560_2": "sukhaṁ, taṁsamuṭṭhānenassa yasmā atipaṇītena rūpena rūpakāyo phuṭo, yassa phuṭattā",
  "atk-abh01a4:560_3": "jhānā vuṭṭhitopi sukhaṁ paṭisaṁvedeyya, tasmā etamatthaṁ dassento ‘sukhañca kāyena",
  "atk-abh01a4:560_4": "paṭisaṁvedetī’ti āha.",
  "atk-abh01a4:561_0": "Idāni yaṁ taṁ ariyā ācikkhanti upekkhako satimā sukhavihārīti ettha yaṁjhānahetu",
  "atk-abh01a4:561_1": "yaṁjhānakāraṇā taṁ tatiyajjhānasamaṅgīpuggalaṁ buddhādayo ariyā ‘‘ācikkhanti desenti",
  "atk-abh01a4:561_2": "paññāpenti paṭṭhapenti vivaranti vibhajanti uttānīkaronti pakāse’’nti pasaṁsantīti",
  "atk-abh01a4:561_3": "adhippāyo – kinti? ‘Upekkhako satimā sukhavihārī’ti – taṁ tatiyajjhānaṁ upasampajja",
  "atk-abh01a4:561_4": "viharatīti evamettha yojanā veditabbā.",
  "atk-abh01a4:562_0": "Kasmā pana taṁ te evaṁ pasaṁsantīti? Pasaṁsārahato. Ayañhi yasmā atimadhurasukhe",
  "atk-abh01a4:562_1": "sukhapāramippattepi tatiyajjhāne upekkhako, na tattha sukhābhisaṅgena ākaḍḍhīyati,",
  "atk-abh01a4:562_2": "‘yathā ca pīti na uppajjati’ evaṁ upaṭṭhitasatitāya satimā, yasmā ca ariyakantaṁ",
  "atk-abh01a4:562_3": "ariyajanasevitameva asaṁkiliṭṭhaṁ sukhaṁ nāmakāyena paṭisaṁvedeti tasmā pasaṁsāraho;",
  "atk-abh01a4:562_4": "iti pasaṁsārahato naṁ ariyā te evaṁ pasaṁsāhetubhūte guṇe pakāsentā ‘upekkhako satimā",
  "atk-abh01a4:562_5": "sukhavihārī’ti evaṁ pasaṁsantīti veditabbaṁ.",
  "atk-abh01a4:563_0": "Tatiyanti gaṇanānupubbatā tatiyaṁ. Idaṁ tatiyaṁ samāpajjatītipi tatiyaṁ. Tasmiṁ samaye",
  "atk-abh01a4:563_1": "phasso hotītiādīsu jhānapañcake pītipadampi parihīnaṁ. Tassāpi vasena savibhattikāvibhattikapadavinicchayo",
  "atk-abh01a4:563_2": "veditabbo. Koṭṭhāsavārepi duvaṅgikaṁ jhānaṁ hotīti āgataṁ. Sesaṁ dutiyajjhānasadisamevāti.",
  "atk-abh01a4:564": "Tatiyaṁ.",
  "atk-abh01a4:565": "Catutthajjhānaṁ",
  "atk-abh01a4:566_0": "165. Catutthajjhānaniddese sukhassa ca pahānā dukkhassa ca pahānāti kāyikasukhassa",
  "atk-abh01a4:566_1": "ca kāyikadukkhassa ca pahānā. Pubbevāti tañca kho pubbeva na catutthajjhānakkhaṇe.",
  "atk-abh01a4:566_2": "Somanassadomanassānaṁ atthaṅgamāti cetasikasukhassa ca cetasikadukkhassa cāti imesampi",
  "atk-abh01a4:566_3": "dvinnaṁ pubbeva atthaṅgamā; pahānā icceva vuttaṁ hoti. Kadā pana nesaṁ pahānaṁ hoti?",
  "atk-abh01a4:566_4": "Catunnaṁ jhānānaṁ upacārakkhaṇe. Somanassañhi catutthajjhānassa upacārakkhaṇeyeva",
  "atk-abh01a4:566_5": "pahīyati. Dukkhadomanassasukhāni paṭhamadutiyatatiyajjhānānaṁ upacārakkhaṇesu. Evametesaṁ",
  "atk-abh01a4:566_6": "pahānakkamena avuttānaṁ indriyavibhaṅge pana indriyānaṁ uddesakkameneva idhāpi vuttānaṁ",
  "atk-abh01a4:566_7": "sukhadukkhasomanassadomanassānaṁ pahānaṁ veditabbaṁ.",
  "atk-abh01a4:567_0": "Yadi panetāni tassa tassa jhānassa upacārakkhaṇeyeva pahīyanti, atha kasmā ‘‘kattha",
  "atk-abh01a4:567_1": "cuppannaṁ dukkhindriyaṁ aparisesaṁ nirujjhati? Idha, bhikkhave, bhikkhu vivicceva",
  "atk-abh01a4:567_2": "kāmehi…pe… paṭhamaṁ jhānaṁ upasampajja viharati, etthuppannaṁ dukkhindriyaṁ aparisesaṁ",
  "atk-abh01a4:567_3": "nirujjhati. Kattha cuppannaṁ domanassindriyaṁ… sukhindriyaṁ… somanassindriyaṁ aparisesaṁ",
  "atk-abh01a4:567_4": "nirujjhati? Idha, bhikkhave, bhikkhu sukhassa ca pahānā…pe… catutthaṁ jhānaṁ upasampajja",
  "atk-abh01a4:567_5": "viharati. Etthuppannaṁ somanassindriyaṁ aparisesaṁ nirujjhatī’’ti (saṁ. ni. 5.510)",
  "atk-abh01a4:567_6": "evaṁ jhānesveva nirodho vuttoti? Atisayanirodhattā. Atisayanirodho hi tesaṁ paṭhamajjhānādīsu,",
  "atk-abh01a4:567_7": "na nirodhoyeva. Nirodhoyeva pana upacārakkhaṇe, nātisayanirodho. Tathā hi nānāvajjane",
  "atk-abh01a4:567_8": "paṭhamajjhānupacāre niruddhassāpi dukkhindriyassa ḍaṁsamakasādisamphassena vā, visamāsanupatāpena",
  "atk-abh01a4:567_9": "vā siyā uppatti, natveva antoappanāyaṁ. Upacāre vā niruddhampetaṁ na suṭṭhu niruddhaṁ",
  "atk-abh01a4:567_10": "hoti, paṭipakkhena avihatattā. Antoappanāyaṁ pana pītipharaṇena sabbo kāyo sukhokkanto",
  "atk-abh01a4:567_11": "hoti. Sukhokkantakāyassa ca suṭṭhu niruddhaṁ hoti dukkhindriyaṁ, paṭipakkhena vihatattā.",
  "atk-abh01a4:567_12": "Nānāvajjaneyeva ca dutiyajjhānupacāre pahīnassa domanassindriyassa yasmā etaṁ vitakkavicārapaccayepi",
  "atk-abh01a4:567_13": "kāyakilamathe cittupaghāte ca sati uppajjati, vitakkavicārābhāve neva uppajjati;",
  "atk-abh01a4:567_14": "yattha pana uppajjati tattha vitakkavicārabhāve; appahīnā eva ca dutiyajjhānupacāre",
  "atk-abh01a4:567_15": "vitakkavicārāti tatthassa siyā uppatti, natveva dutiyajjhāne, pahīnapaccayattā. Tathā",
  "atk-abh01a4:567_16": "tatiyajjhānupacāre pahīnassāpi sukhindriyassa pītisamuṭṭhānapaṇītarūpaphuṭakāyassa",
  "atk-abh01a4:567_17": "siyā uppatti, natveva tatiyajjhāne. Tatiyajjhāne hi sukhassa paccayabhūtā pīti sabbaso",
  "atk-abh01a4:567_18": "niruddhāti. Tathā catutthajjhānupacāre pahīnassāpi somanassindriyassa āsannattā,",
  "atk-abh01a4:567_19": "appanāppattāya upekkhāya abhāvena sammā anatikkantattā ca, siyā uppatti, natveva",
  "atk-abh01a4:567_20": "catutthajjhāne. Tasmā eva ca ‘etthuppannaṁ dukkhindriyaṁ aparisesaṁ nirujjhatī’ti",
  "atk-abh01a4:567_21": "tattha tattha aparisesaggahaṇaṁ katanti.",
  "atk-abh01a4:568_0": "Etthāha – ‘athevaṁ tassa tassa jhānassupacāre pahīnāpi etā vedanā idha kasmā samāhaṭā’ti?",
  "atk-abh01a4:568_1": "‘Sukhaggahaṇatthaṁ’. Yā hi ayaṁ ‘adukkhamasukha’nti ettha adukkhamasukhā vedanā vuttā,",
  "atk-abh01a4:568_2": "sā sukhumā, dubbiññeyyā, na sakkā sukhena gahetuṁ. Tasmā yathā nāma duṭṭhassa yathā",
  "atk-abh01a4:568_3": "tathā vā upasaṅkamitvā gahetuṁ asakkuṇeyyassa goṇassa gahaṇatthaṁ gopo ekasmiṁ vaje",
  "atk-abh01a4:568_4": "sabbā gāvo samāharati, athekekaṁ nīharanto paṭipāṭiyā āgataṁ ‘ayaṁ so, gaṇhatha na’nti",
  "atk-abh01a4:568_5": "tampi gāhāpayati; evameva bhagavā sukhagahaṇatthaṁ sabbāpi etā samāharīti. Evañhi",
  "atk-abh01a4:568_6": "samāhaṭā etā dassetvā yaṁ neva sukhaṁ na dukkhaṁ, na somanassaṁ na domanassaṁ, ayaṁ",
  "atk-abh01a4:568_7": "adukkhamasukhāvedanāti sakkā hoti esā gāhayituṁ.",
  "atk-abh01a4:569_0": "Apica adukkhamasukhāya cetovimuttiyā paccayadassanatthañcāpi etā vuttāti veditabbā.",
  "atk-abh01a4:569_1": "Sukhadukkhappahānādayo hi tassā paccayā. Yathāha – ‘‘cattāro kho, āvuso, paccayā",
  "atk-abh01a4:569_2": "adukkhamasukhāya cetovimuttiyā samāpattiyā. Idhāvuso bhikkhu, sukhassa ca pahānā…pe…",
  "atk-abh01a4:569_3": "catutthaṁ jhānaṁ upasampajja viharati, ime kho, āvuso, cattāro paccayā adukkhamasukhāya",
  "atk-abh01a4:569_4": "cetovimuttiyā samāpattiyā’’ti (ma. ni. 1.458). Yathā vā aññattha pahīnāpi sakkāyadiṭṭhiādayo",
  "atk-abh01a4:569_5": "tatiyamaggassa vaṇṇabhaṇanatthaṁ tattha pahīnāti vuttā, evaṁ vaṇṇabhaṇanatthampetassa",
  "atk-abh01a4:569_6": "jhānassetā idha vuttāti veditabbā. Paccayaghātena vā ettha rāgadosānaṁ atidūrabhāvaṁ",
  "atk-abh01a4:569_7": "dassetumpetā vuttāti veditabbā. Etāsu hi sukhaṁ somanassassa paccayo, somanassaṁ",
  "atk-abh01a4:569_8": "rāgassa; dukkhaṁ domanassassa, domanassaṁ dosassa. Sukhādighātena ca sappaccayā rāgadosā",
  "atk-abh01a4:569_9": "hatāti atidūre hontīti.",
  "atk-abh01a4:570_0": "Adukkhamasukhanti dukkhābhāvena adukkhaṁ, sukhābhāvena asukhaṁ. Etenettha dukkhasukhappaṭipakkhabhūtaṁ",
  "atk-abh01a4:570_1": "tatiyavedanaṁ dīpeti, na dukkhasukhābhāvamattaṁ. Tatiyavedanā nāma adukkhamasukhā.",
  "atk-abh01a4:570_2": "Upekkhātipi vuccati. Sā iṭṭhāniṭṭhaviparītānubhavanalakkhaṇā, majjhattarasā, avibhūtapaccupaṭṭhānā,",
  "atk-abh01a4:570_3": "sukhanirodhapadaṭṭhānāti veditabbā.",
  "atk-abh01a4:571_0": "Upekkhāsatipārisuddhinti upekkhāya janitasatipārisuddhiṁ. Imasmiñhi jhāne suparisuddhā",
  "atk-abh01a4:571_1": "sati. Yā ca tassā satiyā pārisuddhi sā upekkhāya katā, na aññena. Tasmā etaṁ upekkhāsatipārisuddhīti",
  "atk-abh01a4:571_2": "vuccati. Vibhaṅgepi vuttaṁ – ‘‘ayaṁ sati imāya upekkhāya visadā hoti parisuddhā pariyodātā,",
  "atk-abh01a4:571_3": "tena vuccati upekkhāsatipārisuddhī’’ti (vibha. 597). Yāya ca upekkhāya ettha sati",
  "atk-abh01a4:571_4": "pārisuddhi hoti sā atthato tatramajjhattatāti veditabbā. Na kevalañcettha tāya satiyeva",
  "atk-abh01a4:571_5": "parisuddhā apica kho sabbepi sampayuttadhammā. Satisīsena pana desanā vuttā.",
  "atk-abh01a4:572_0": "Tattha kiñcāpi ayaṁ upekkhā heṭṭhāpi tīsu jhānesu vijjati – yathā pana divā sūriyappabhābhibhavā",
  "atk-abh01a4:572_1": "sommabhāvena ca attano upakārakattena vā sabhāgāya rattiyā alābhā divā vijjamānāpi",
  "atk-abh01a4:572_2": "candalekhā aparisuddhā hoti apariyodātā – evamayampi tatramajjhattupekkhācandalekhā",
  "atk-abh01a4:572_3": "vitakkādipaccanīkadhammatejābhibhavā sabhāgāya ca upekkhāvedanārattiyā appaṭilābhā",
  "atk-abh01a4:572_4": "vijjamānāpi paṭhamādijjhānabhedesu aparisuddhā hoti. Tassā ca aparisuddhāya divā",
  "atk-abh01a4:572_5": "aparisuddhacandalekhāya pabhā viya sahajātāpi satiādayo aparisuddhāva honti. Tasmā",
  "atk-abh01a4:572_6": "tesu ekampi ‘upekkhāsatipārisuddhī’ti na vuttaṁ. Idha pana vitakkādipaccanīkadhammatejābhibhavābhāvā",
  "atk-abh01a4:572_7": "sabhāgāya ca upekkhā vedanārattiyā paṭilābhā ayaṁ tatramajjhattupekkhācandalekhā",
  "atk-abh01a4:572_8": "ativiya parisuddhā. Tassā parisuddhattā parisuddhacandalekhāya pabhā viya sahajātāpi",
  "atk-abh01a4:572_9": "satiādayo parisuddhā honti pariyodātā. Tasmā idameva upekkhāsatipārisuddhīti vuttanti veditabbaṁ.",
  "atk-abh01a4:573_0": "Catutthanti gaṇanānupubbatā catutthaṁ. Idaṁ catutthaṁ samāpajjatītipi catutthaṁ.",
  "atk-abh01a4:573_1": "Phasso hotītiādīsu phassapañcake tāva vedanāti upekkhāvedanā veditabbā. Jhānapañcakaindriyaaṭṭhakesu",
  "atk-abh01a4:573_2": "pana upekkhā hoti upekkhindriyaṁ hotīti (dha. sa. 165) vuttameva. Sesāni tatiye parihīnapadāni",
  "atk-abh01a4:573_3": "idhāpi parihīnāneva. Koṭṭhāsavārepi duvaṅgikaṁ jhānanti upekkhācittekaggatāvaseneva",
  "atk-abh01a4:573_4": "veditabbaṁ. Sesaṁ sabbaṁ tatiyasadisamevāti.",
  "atk-abh01a4:574": "Catukkanayo niṭṭhito.",
  "atk-abh01a4:575": "Pañcakanayo",
  "atk-abh01a4:576_0": "167. Idāni katame dhammā kusalāti pañcakanayo āraddho. Kasmāti ce, puggalajjhāsayavasena",
  "atk-abh01a4:576_1": "ceva desanāvilāsena ca. Sannisinnadevaparisāya kira ekaccānaṁ devānaṁ vitakko eva",
  "atk-abh01a4:576_2": "oḷārikato upaṭṭhāsi, vicārapītisukhacittekaggatā santato. Tesaṁ sappāyavasena satthā",
  "atk-abh01a4:576_3": "caturaṅgikaṁ avitakkaṁ vicāramattaṁ dutiyajjhānaṁ nāma bhājesi. Ekaccānaṁ vicāro",
  "atk-abh01a4:576_4": "oḷārikato upaṭṭhāsi, pītisukhacittekaggatā santato. Tesaṁ sappāyavasena tivaṅgikaṁ",
  "atk-abh01a4:576_5": "tatiyajjhānaṁ nāma bhājesi. Ekaccānaṁ pīti oḷārikato upaṭṭhāsi, sukhacittekaggatā",
  "atk-abh01a4:576_6": "santato. Tesaṁ sappāyavasena duvaṅgikaṁ catutthajjhānaṁ nāma bhājesi. Ekaccānaṁ sukhaṁ",
  "atk-abh01a4:576_7": "oḷārikato upaṭṭhāsi, upekkhācittekaggatā santato. Tesaṁ sappāyavasena duvaṅgikaṁ",
  "atk-abh01a4:576_8": "pañcamajjhānaṁ nāma bhājesi. Ayaṁ tāva ‘puggalajjhāsayo’.",
  "atk-abh01a4:577_0": "Yassā pana dhammadhātuyā suppaṭividdhattā desanāvilāsappatto nāma hoti – sā tathāgatassa",
  "atk-abh01a4:577_1": "suṭṭhu paṭividdhā – tasmā ñāṇamahattatāya desanāvidhānesu kusalo desanāvilāsappatto",
  "atk-abh01a4:577_2": "satthā yaṁ yaṁ aṅgaṁ labbhati tassa tassa vasena yathā yathā icchati tathā tathā",
  "atk-abh01a4:577_3": "desanaṁ niyāmetīti so idha pañcaṅgikaṁ paṭhamajjhānaṁ bhājesi, caturaṅgikaṁ avitakkaṁ",
  "atk-abh01a4:577_4": "vicāramattaṁ dutiyajjhānaṁ, bhājesi tivaṅgikaṁ tatiyajjhānaṁ, bhājesi duvaṅgikaṁ",
  "atk-abh01a4:577_5": "catutthajjhānaṁ, duvaṅgikameva pañcamajjhānaṁ bhājesi. Ayaṁ ‘desanāvilāso’ nāma.",
  "atk-abh01a4:578_0": "Apica ye bhagavatā ‘‘tayome, bhikkhave, samādhī – savitakkasavicāro samādhi, avitakkavicāramatto",
  "atk-abh01a4:578_1": "samādhi, avitakkaavicāro samādhī’’ti (dī. ni. 3.305) suttante tayo samādhī desitā,",
  "atk-abh01a4:578_2": "tesu heṭṭhā savitakkasavicāro samādhi avitakkaavicāro samādhi ca bhājetvā dassito,",
  "atk-abh01a4:578_3": "avitakkavicāramatto na dassito. Taṁ dassetumpi ayaṁ pañcakanayo āraddhoti veditabbo.",
  "atk-abh01a4:579_0": "Tattha dutiyajjhānaniddese phassādīsu vitakkamattaṁ parihāyati, koṭṭhāsavāre ‘‘caturaṅgikaṁ",
  "atk-abh01a4:579_1": "jhānaṁ hoti caturaṅgiko maggo hotī’’ti ayameva viseso. Sesaṁ sabbaṁ paṭhamajjhānasadisameva.",
  "atk-abh01a4:579_2": "Yāni ca catukkanaye dutiyatatiyacatutthāni tāneva idha tatiyacatutthapañcamāni. Tesaṁ",
  "atk-abh01a4:579_3": "adhigamapaṭipāṭidīpanatthaṁ ayaṁ nayo veditabbo –",
  "atk-abh01a4:580_0": "Eko kira amaccaputto rājānaṁ upaṭṭhātuṁ janapadato nagaraṁ āgato. So ekadivasameva",
  "atk-abh01a4:580_1": "rājānaṁ disvā pānabyasanena sabbaṁ vibhavajātaṁ nāsesi. Taṁ ekadivasaṁ surāmadamattaṁ",
  "atk-abh01a4:580_2": "niccoḷaṁ katvā jiṇṇakaṭasārakamattena paṭicchādetvā pānāgārato nīhariṁsu. Tamenaṁ",
  "atk-abh01a4:580_3": "saṅkārakūṭe nipajjitvā niddāyantaṁ eko aṅgavijjāpāṭhako disvā ‘ayaṁ puriso mahājanassa",
  "atk-abh01a4:580_4": "avassayo bhavissati, paṭijaggitabbo eso’ti sanniṭṭhānaṁ katvā mattikāya nhāpetvā",
  "atk-abh01a4:580_5": "thūlasāṭakayugaṁ nivāsāpetvā puna gandhodakena nhāpetvā sukhumena dukūlayugaḷena",
  "atk-abh01a4:580_6": "acchādetvā pāsādaṁ āropetvā subhojanaṁ bhojetvā ‘evaṁ naṁ paricāreyyāthā’ti paricārake",
  "atk-abh01a4:580_7": "paṭipādetvā pakkāmi. Atha naṁ te sayanaṁ āropesuṁ. Pānāgāragamanapaṭibāhanatthañca",
  "atk-abh01a4:580_8": "naṁ cattāro tāva janā catūsu hatthapādesu uppīḷetvā aṭṭhaṁsu. Eko pāde parimajji.",
  "atk-abh01a4:580_9": "Eko tālavaṇṭaṁ gahetvā bīji. Eko vīṇaṁ vādayamāno gāyanto nisīdi.",
  "atk-abh01a4:581_0": "So sayanupagamanena vigatakilamatho thokaṁ niddāyitvā vuṭṭhito hatthapādanippīḷanaṁ",
  "atk-abh01a4:581_1": "asahamāno ‘ko me hatthapāde uppīḷeti? Apagacchathā’ti tajjesi. Te ekavacaneneva apagacchiṁsu.",
  "atk-abh01a4:581_2": "Tato puna thokaṁ niddāyitvā vuṭṭhito pādaparimajjanaṁ asahamāno ‘ko me pāde parimajjati?",
  "atk-abh01a4:581_3": "Apagacchā’ti āha. Sopi ekavacaneneva apagacchi. Puna thokaṁ niddāyitvā vuṭṭhito vātavuṭṭhi",
  "atk-abh01a4:581_4": "viya tālavaṇṭavātaṁ asahanto ‘ko esa? Apagacchatū’ti āha. Sopi ekavacaneneva apagacchi.",
  "atk-abh01a4:581_5": "Puna thokaṁ niddāyitvā vuṭṭhito kaṇṇasūlaṁ viya gītavāditasaddaṁ asahamāno vīṇāvādakaṁ",
  "atk-abh01a4:581_6": "tajjesi. Sopi ekavacaneneva apagacchi. Athevaṁ anukkamena pahīnakilamathuppīḷanaparimajjanavātappahāragītavāditasaddupaddavo",
  "atk-abh01a4:581_7": "sukhaṁ sayitvā vuṭṭhāya rañño santikaṁ agamāsi. Rājāpissa mahantaṁ issariyamadāsi.",
  "atk-abh01a4:581_8": "So mahājanassa avassayo jāto.",
  "atk-abh01a4:582_0": "Tattha pānabyasanena pārijuññappatto so amaccaputto viya anekabyasanapārijuññappatto",
  "atk-abh01a4:582_1": "gharāvāsagato kulaputto daṭṭhabbo. Aṅgavijjāpāṭhako puriso viya tathāgato. Tassa",
  "atk-abh01a4:582_2": "purisassa ‘ayaṁ mahājanassa avassayo bhavissati, paṭijagganaṁ arahatī’ti sanniṭṭhānaṁ",
  "atk-abh01a4:582_3": "viya tathāgatassa ‘ayaṁ mahājanassa avassayo bhavissati, pabbajjaṁ arahati kulaputto’ti sanniṭṭhānakaraṇaṁ.",
  "atk-abh01a4:583_0": "Athassa amaccaputtassa mattikāmattena nhāpanaṁ viya kulaputtassāpi pabbajjāpaṭilābho.",
  "atk-abh01a4:583_1": "Athassa thūlasāṭakanivāsanaṁ viya imassāpi dasasikkhāpadasaṅkhātasīlavatthanivāsanaṁ.",
  "atk-abh01a4:583_2": "Puna tassa gandhodakanhāpanaṁ viya imassāpi pātimokkhasaṁvarādisīlagandhodakanhāpanaṁ.",
  "atk-abh01a4:583_3": "Puna tassa sukhumadukūlayugaḷacchādanaṁ viya imassāpi yathāvuttasīlavisuddhisampadāsaṅkhātadukūlacchādanaṁ.",
  "atk-abh01a4:584_0": "Dukūlacchāditassa panassa pāsādāropanaṁ viya imassāpi sīlavisuddhidukūlacchāditassa",
  "atk-abh01a4:584_1": "samādhibhāvanāpāsādārohanaṁ. Tato tassa subhojanabhuñjanaṁ viya imassāpi samādhiupakārakasatisampajaññādidhammāmataparibhuñjanaṁ.",
  "atk-abh01a4:585_0": "Bhuttabhojanassa pana tassa paricārakehi sayanāropanaṁ viya imassāpi vitakkādīhi",
  "atk-abh01a4:585_1": "upacārajjhānāropanaṁ. Puna tassa pānāgāragamanapaṭibāhanatthaṁ hatthapāduppīḷanakapurisacatukkaṁ",
  "atk-abh01a4:585_2": "viya imassāpi kāmasaññābhimukhagamanapaṭibāhanatthaṁ ārammaṇe cittuppīḷanako nekkhammavitakko.",
  "atk-abh01a4:585_3": "Tassa pādaparimajjakapuriso viya imassāpi ārammaṇe cittānumajjanako vicāro. Tassa",
  "atk-abh01a4:585_4": "tālavaṇṭavātadāyako viya imassāpi cetaso sītalabhāvadāyikā pīti.",
  "atk-abh01a4:586_0": "Tassa sotānuggahakaro gandhabbapuriso viya imassāpi cittānuggāhakaṁ somanassaṁ. Tassa",
  "atk-abh01a4:586_1": "sayanupagamanena vigatakilamathassa thokaṁ niddupagamanaṁ viya imassāpi upacārajjhānasannissayena",
  "atk-abh01a4:586_2": "vigatanīvaraṇakilamathassa paṭhamajjhānupagamanaṁ.",
  "atk-abh01a4:587_0": "Athassa niddāyitvā vuṭṭhitassa hatthapāduppīḷanāsahanena hatthapāduppīḷakānaṁ santajjanaṁ",
  "atk-abh01a4:587_1": "tesañca apagamanena puna thokaṁ niddupagamanaṁ viya imassāpi paṭhamajjhānato vuṭṭhitassa",
  "atk-abh01a4:587_2": "cittuppīḷakavitakkāsahanena vitakkadosadassanaṁ, vitakkappahānā ca puna avitakkavicāramattadutiyajjhānupagamanaṁ.",
  "atk-abh01a4:588_0": "Tato tassa punappunaṁ niddāyitvā vuṭṭhitassa yathāvuttena kamena pādaparimajjanādīnaṁ",
  "atk-abh01a4:588_1": "asahanena paṭipāṭiyā pādaparimajjakādīnaṁ santajjanaṁ, tesaṁ tesañca apagamanena",
  "atk-abh01a4:588_2": "punappunaṁ thokaṁ niddupagamanaṁ viya imassāpi punappunaṁ dutiyādīhi jhānehi vuṭṭhitassa",
  "atk-abh01a4:588_3": "yathāvuttadosānaṁ vicārādīnaṁ asahanena paṭipāṭiyā vicārādidosadassanaṁ. Tesaṁ tesañca",
  "atk-abh01a4:588_4": "pahānā punappunaṁ avitakkaavicāranippītika pahīnasomanassajjhānupagamanaṁ.",
  "atk-abh01a4:589": "Tassa pana sayanā vuṭṭhāya rañño santikaṁ gatassa issariyappatti viya imassāpi pañcamajjhānato vuṭṭhitassa vipassanā maggaṁ upagatassa arahattappatti.",
  "atk-abh01a4:590": "Tassa pattissariyassa bahūnaṁ janānaṁ avassayabhāvo viya imassāpi arahattappattassa bahūnaṁ avassayabhāvo veditabbo. Ettāvatā hi esa anuttaraṁ puññakkhettaṁ nāma hotīti.",
  "atk-abh01a4:591": "Pañcakanayo niṭṭhito.",
  "atk-abh01a4:592": "Ettāvatā catukkapañcakanayadvayabhedo suddhikanavako nāma pakāsito hoti. Atthato panesa pañcakanaye catukkanayassa paviṭṭhattā jhānapañcako evāti veditabbo.",
  "atk-abh01a4:593": "Paṭipadācatukkaṁ",
  "atk-abh01a4:594_0": "176-180. Idāni yasmā etaṁ jhānaṁ nāma paṭipadākamena sijjhati, tasmā tassa paṭipadābhedaṁ",
  "atk-abh01a4:594_1": "dassetuṁ puna katame dhammā kusalātiādi āraddhaṁ. Tattha dukkhā paṭipadā assāti dukkhapaṭipadaṁ.",
  "atk-abh01a4:594_2": "Dandhā abhiññā assāti dandhābhiññaṁ. Iti dukkhapaṭipadanti vā dandhābhiññanti vā",
  "atk-abh01a4:594_3": "pathavīkasiṇanti vā tīṇipi jhānasseva nāmāni. Dukkhapaṭipadaṁ khippābhiññantiādīsupi eseva nayo.",
  "atk-abh01a4:595_0": "Tattha paṭhamasamannāhārato paṭṭhāya yāva tassa tassa jhānassa upacāraṁ uppajjati",
  "atk-abh01a4:595_1": "tāva pavattā jhānabhāvanā ‘paṭipadā’ti vuccati. Upacārato pana paṭṭhāya yāva appanā",
  "atk-abh01a4:595_2": "tāva pavattā paññā ‘abhiññā’ti vuccati. Sā panesā paṭipadā ekaccassa dukkhā hoti.",
  "atk-abh01a4:595_3": "Nīvaraṇādipaccanīkadhammasamudācāragahanatāya kicchā asukhasevanāti attho. Ekaccassa",
  "atk-abh01a4:595_4": "tadabhāvena sukhā. Abhiññāpi ekaccassa dandhā hoti, mandā, asīghappavatti. Ekaccassa",
  "atk-abh01a4:595_5": "khippā amandā sīghappavatti. Tasmā yo ādito kilese vikkhambhento dukkhena sasaṅkhārena",
  "atk-abh01a4:595_6": "sappayogena kilamanto vikkhambheti , tassa dukkhā paṭipadā nāma hoti. Yo pana vikkhambhitakileso",
  "atk-abh01a4:595_7": "appanāparivāsaṁ vasanto cirena aṅgapātubhāvaṁ pāpuṇāti, tassa dandhābhiññā nāma hoti.",
  "atk-abh01a4:595_8": "Yo khippaṁ aṅgapātubhāvaṁ pāpuṇāti tassa khippābhiññā nāma hoti. Yo kilese vikkhambhento",
  "atk-abh01a4:595_9": "sukhena akilamanto vikkhambheti, tassa sukhā paṭipadā nāma hoti.",
  "atk-abh01a4:596_0": "Tattha yāni sappāyāsappāyāni ca palibodhupacchedādīni pubbakiccāni ca appanākosallāni",
  "atk-abh01a4:596_1": "ca visuddhimagge cittabhāvanāniddese niddiṭṭhāni, tesu yo asappāyasevī hoti, tassa",
  "atk-abh01a4:596_2": "dukkhā paṭipadā dandhā ca abhiññā hoti. Sappāyasevino sukhā paṭipadā khippā ca abhiññā.",
  "atk-abh01a4:596_3": "Yo pana pubbabhāge asappāyaṁ sevitvā aparabhāge sappāyasevī hoti, pubbabhāge vā sappāyaṁ",
  "atk-abh01a4:596_4": "sevitvā aparabhāge asappāyasevī, tassa vomissakatā veditabbā. Tathā palibodhupacchedādikaṁ",
  "atk-abh01a4:596_5": "pubbakiccaṁ asampādetvā bhāvanaṁ anuyuttassa dukkhā paṭipadā hoti, vipariyāyena sukhā.",
  "atk-abh01a4:596_6": "Appanākosallāni pana asampādentassa dandhā abhiññā hoti, sampādentassa khippā.",
  "atk-abh01a4:597_0": "Apica taṇhāavijjāvasena samathavipassanākatādhikāravasena cāpi etāsaṁ pabhedo veditabbo.",
  "atk-abh01a4:597_1": "Taṇhābhibhūtassa hi dukkhā paṭipadā hoti, anabhibhūtassa sukhā. Avijjābhibhūtassa",
  "atk-abh01a4:597_2": "ca dandhā abhiññā hoti, anabhibhūtassa khippā. Yo ca samathe akatādhikāro tassa dukkhā",
  "atk-abh01a4:597_3": "paṭipadā hoti, katādhikārassa sukhā. Yo pana vipassanāya akatādhikāro hoti, tassa",
  "atk-abh01a4:597_4": "dandhā abhiññā hoti, katādhikārassa khippā.",
  "atk-abh01a4:598_0": "Kilesindriyavasena cāpi etāsaṁ pabhedo veditabbo. Tibbakilesassa hi mudindriyassa",
  "atk-abh01a4:598_1": "dukkhā paṭipadā hoti dandhā ca abhiññā, tikkhindriyassa pana khippā abhiññā. Mandakilesassa",
  "atk-abh01a4:598_2": "ca mudindriyassa sukhā paṭipadā hoti dandhā ca abhiññā, tikkhindriyassa pana khippā abhiññāti.",
  "atk-abh01a4:599": "Iti imāsu paṭipadāabhiññāsu yo puggalo dukkhāya paṭipadāya dandhāya abhiññāya jhānaṁ pāpuṇāti, tassa taṁ jhānaṁ dukkhapaṭipadaṁ dandhābhiññanti vuccati. Sesesupi eseva nayo.",
  "atk-abh01a4:600_0": "Tattha ‘tadanudhammatā sati santiṭṭhati ṭhitibhāginī paññā’ti (vibha. 799) evaṁ vuttasatiyā",
  "atk-abh01a4:600_1": "vā taṁtaṁjhānanikantiyā vā vikkhambhane paṭipadā, taṁtaṁjhānupacārappattassa appanāya",
  "atk-abh01a4:600_2": "parivāse abhiññā ca veditabbā. Āgamanavasenāpi ca paṭipadā abhiññā hontiyeva. Dukkhapaṭipadañhi",
  "atk-abh01a4:600_3": "dandhābhiññaṁ paṭhamajjhānaṁ patvā pavattaṁ dutiyampi tādisameva hoti. Tatiyacatutthesupi",
  "atk-abh01a4:600_4": "eseva nayo. Yathā ca catukkanaye evaṁ pañcakanayepi paṭipadāvasena catudhā bhedo",
  "atk-abh01a4:600_5": "veditabbo. Iti paṭipadāvasenapi cattāro navakā vuttā honti. Tesu pāṭhato chattiṁsa",
  "atk-abh01a4:600_6": "cittāni, atthato pana pañcakanaye catukkanayassa paviṭṭhattā vīsatimeva bhavantīti.",
  "atk-abh01a4:601": "Paṭipadācatukkaṁ.",
  "atk-abh01a4:602": "Ārammaṇacatukkaṁ",
  "atk-abh01a4:603_0": "181. Idāni yasmā etaṁ jhānaṁ nāma yathā paṭipadābhedena evaṁ ārammaṇabhedenāpi catubbidhaṁ",
  "atk-abh01a4:603_1": "hoti. Tasmāssa taṁ pabhedaṁ dassetuṁ puna katame dhammā kusalātiādi āraddhaṁ. Tattha",
  "atk-abh01a4:603_2": "parittaṁ parittārammaṇantiādīsu yaṁ appaguṇaṁ hoti, uparijjhānassa paccayo bhavituṁ",
  "atk-abh01a4:603_3": "na sakkoti, idaṁ parittaṁ nāma. Yaṁ pana avaḍḍhite suppamatte vā sarāvamatte vā ārammaṇe",
  "atk-abh01a4:603_4": "pavattaṁ, taṁ parittaṁ ārammaṇaṁ assāti parittārammaṇaṁ. Yaṁ paguṇaṁ subhāvitaṁ uparijjhānassa",
  "atk-abh01a4:603_5": "paccayo bhavituṁ sakkoti, idaṁ appamāṇaṁ nāma. Yaṁ vipule ārammaṇe pavattaṁ taṁ vuḍḍhippamāṇattā",
  "atk-abh01a4:603_6": "appamāṇaṁ ārammaṇaṁ assāti appamāṇārammaṇaṁ. Vuttalakkhaṇavomissakatāya pana vomissakanayo",
  "atk-abh01a4:603_7": "veditabbo. Iti ārammaṇavasenapi cattāro navakā vuttā honti. Cittagaṇanāpettha purimasadisā evāti.",
  "atk-abh01a4:604": "Ārammaṇacatukkaṁ.",
  "atk-abh01a4:605": "Ārammaṇapaṭipadāmissakaṁ",
  "atk-abh01a4:606_0": "186. Idāni ārammaṇapaṭipadāmissakaṁ soḷasakkhattukanayaṁ dassetuṁ puna katame dhammā",
  "atk-abh01a4:606_1": "kusalātiādi āraddhaṁ. Tattha paṭhamanaye vuttajjhānaṁ dukkhapaṭipadattā dandhābhiññattā",
  "atk-abh01a4:606_2": "parittattā parittārammaṇattāti catūhi kāraṇehi hīnaṁ, soḷasamanaye vuttajjhānaṁ sukhapaṭipadattā",
  "atk-abh01a4:606_3": "khippābhiññattā appamāṇattā appamāṇārammaṇattāti catūhi kāraṇehi paṇītaṁ. Sesesu",
  "atk-abh01a4:606_4": "cuddasasu ekena dvīhi tīhi ca kāraṇehi hīnappaṇītatā veditabbā.",
  "atk-abh01a4:607_0": "Kasmā panāyaṁ nayo desitoti? Jhānuppattikāraṇattā. Sammāsambuddhena hi pathavīkasiṇe",
  "atk-abh01a4:607_1": "suddhikajjhānaṁ catukkanayavasena pañcakanayavasena ca dassitaṁ; tathā suddhikapaṭipadā,",
  "atk-abh01a4:607_2": "tathā suddhikārammaṇaṁ. Tattha yā devatā pathavīkasiṇe suddhikajjhānaṁ catukkanayavasena",
  "atk-abh01a4:607_3": "desiyamānaṁ bujjhituṁ sakkonti, tāsaṁ sappāyavasena suddhikajjhāne catukkanayo desito.",
  "atk-abh01a4:607_4": "Yā pañcakanayavasena desiyamānaṁ bujjhituṁ sakkonti, tāsaṁ sappāyavasena pañcakanayo.",
  "atk-abh01a4:607_5": "Yā suddhikapaṭipadāya , suddhikārammaṇe catukkanayavasena desiyamānaṁ bujjhituṁ sakkonti,",
  "atk-abh01a4:607_6": "tāsaṁ sappāyavasena suddhikapaṭipadāya suddhikārammaṇe catukkanayo desito. Yā pañcakanayavasena",
  "atk-abh01a4:607_7": "desiyamānaṁ bujjhituṁ sakkonti tāsaṁ sappāyavasena pañcakanayo. Iti heṭṭhā puggalajjhāsayavasena desanā katā.",
  "atk-abh01a4:608_0": "Desanāvilāsappatto cesa pabhinnapaṭisambhido dasabalacatuvesārajjavisadañāṇo dhammānaṁ",
  "atk-abh01a4:608_1": "yāthāvasarasalakkhaṇassa suppaṭividdhattā dhammapaññattikusalatāya yo yo nayo labbhati",
  "atk-abh01a4:608_2": "tassa tassa vasena desanaṁ niyametuṁ sakkoti, tasmā imāya desanāvilāsappattiyāpi",
  "atk-abh01a4:608_3": "tena esā pathavīkasiṇe suddhikacatukkanayādivasena desanā katā.",
  "atk-abh01a4:609": "Yasmā pana ye keci jhānaṁ uppādenti nāma na te ārammaṇapaṭipadāhi vinā uppādetuṁ sakkonti, tasmā niyamato jhānuppattikāraṇattā ayaṁ soḷasakkhattukanayo kathito.",
  "atk-abh01a4:610_0": "Ettāvatā suddhikanavako, cattāro paṭipadānavakā, cattāro ārammaṇanavakā, ime ca soḷasa",
  "atk-abh01a4:610_1": "navakāti pañcavīsati navakā kathitā honti. Tattha ekekasmiṁ navake catukkapañcakavasena",
  "atk-abh01a4:610_2": "dve dve nayāti paññāsa nayā. Tattha ‘‘pañcavīsatiyā catukkanayesu sataṁ, pañcakanayesu",
  "atk-abh01a4:610_3": "pañcavīsasata’’nti pāṭhato pañcavīsādhikāni dve jhānacittasatāni honti. Pañcakanaye",
  "atk-abh01a4:610_4": "pana catukkanayassa paviṭṭhattā atthato pañcavīsādhikameva cittasataṁ hoti. Yāni",
  "atk-abh01a4:610_5": "cetāni pāṭhe pañcavīsādhikāni dve cittasatāni tesu ekekassa niddese dhammavavatthānādayo",
  "atk-abh01a4:610_6": "tayo tayo mahāvārā honti. Te pana tattha tattha nayamattameva dassetvā saṁkhittāti.",
  "atk-abh01a4:611": "Pathavīkasiṇaṁ.",
  "atk-abh01a4:612_0": "203. Idāni yasmā āpokasiṇādīsupi etāni jhānāni uppajjanti, tasmā tesaṁ dassanatthaṁ",
  "atk-abh01a4:612_1": "puna katame dhammā kusalātiādi āraddhaṁ. Tesu sabbo pāḷinayo ca atthavibhāvanā ca",
  "atk-abh01a4:612_2": "cittagaṇanā ca vārasaṅkhepo ca pathavīkasiṇe vuttanayeneva veditabbo. Bhāvanānayo",
  "atk-abh01a4:612_3": "pana kasiṇaparikammaṁ ādiṁ katvā sabbo visuddhimagge (visuddhi 1.91 ādayo) pakāsitoyeva.",
  "atk-abh01a4:612_4": "Mahāsakuludāyisutte pana dasakasiṇāni (ma. ni. 2.250) vuttāni. Tesu viññāṇakasiṇaṁ",
  "atk-abh01a4:612_5": "ākāse pavattitamahaggataviññāṇampi tattha parikammaṁ katvā nibbattā viññāṇañcāyatanasamāpattipi",
  "atk-abh01a4:612_6": "hotīti sabbappakārena āruppadesanameva bhajati, tasmā imasmiṁ ṭhāne na kathitaṁ.",
  "atk-abh01a4:613_0": "Ākāsakasiṇanti pana kasiṇugghāṭimamākāsampi, taṁ ārammaṇaṁ katvā pavattakkhandhāpi,",
  "atk-abh01a4:613_1": "bhitticchiddādīsu aññatarasmiṁ gahetabbanimittaparicchedākāsampi, taṁ ārammaṇaṁ katvā",
  "atk-abh01a4:613_2": "uppannaṁ catukkapañcakajjhānampi vuccati. Tattha purimanayo āruppadesanaṁ bhajati,",
  "atk-abh01a4:613_3": "pacchimanayo rūpāvacaradesanaṁ. Iti missakattā imaṁ rūpāvacaradesanaṁ na āruḷhaṁ.",
  "atk-abh01a4:613_4": "Paricchedākāse nibbattajjhānaṁ pana rūpūpapattiyā maggo hoti tasmā taṁ gahetabbaṁ.",
  "atk-abh01a4:613_5": "Tasmiṁ pana catukkapañcakajjhānameva uppajjati, arūpajjhānaṁ nuppajjati. Kasmā? Kasiṇugghāṭanassa",
  "atk-abh01a4:613_6": "alābhato. Tañhi punappunaṁ ugghāṭiyamānampi ākāsameva hotīti na tattha kasiṇugghāṭanaṁ",
  "atk-abh01a4:613_7": "labbhati, tasmā tatthuppannaṁ jhānaṁ diṭṭhadhammasukhavihārāya saṁvattati, abhiññāpādakaṁ",
  "atk-abh01a4:613_8": "hoti, vipassanāpādakaṁ hoti, nirodhapādakaṁ na hoti. Anupubbanirodho panettha yāva",
  "atk-abh01a4:613_9": "pañcamajjhānā labbhati vaṭṭapādakaṁ hotiyeva. Yathā cetaṁ evaṁ purimakasiṇesu uppannaṁ",
  "atk-abh01a4:613_10": "jhānampi. Nirodhapādakabhāvo panettha viseso. Sesamettha ākāsakasiṇe yaṁ vattabbaṁ",
  "atk-abh01a4:613_11": "siyā taṁ sabbaṁ visuddhimagge (visuddhi. 1.98-99) vuttameva.",
  "atk-abh01a4:614_0": "‘Ekopi hutvā bahudhā hotī’tiādinayaṁ (dī. ni. 1.239; paṭi. ma. 1.102) pana vikubbanaṁ",
  "atk-abh01a4:614_1": "icchantena purimesu aṭṭhasu kasiṇesu aṭṭha samāpattiyo nibbattetvā kasiṇānulomato",
  "atk-abh01a4:614_2": "kasiṇapaṭilomato, kasiṇānulomapaṭilomato; jhānānulomato, jhānapaṭilomato, jhānānulomapaṭilomato;",
  "atk-abh01a4:614_3": "jhānukkantikato, kasiṇukkantikato, jhānakasiṇukkantikato; aṅgasaṅkantikato, ārammaṇasaṅkantikato,",
  "atk-abh01a4:614_4": "aṅgārammaṇasaṅkantikato; aṅgavavatthānato, ārammaṇavavatthānatoti imehi cuddasahākārehi",
  "atk-abh01a4:614_5": "cittaṁ paridametabbaṁ. Tesaṁ vitthārakathā visuddhimagge (visuddhi. 2.365-366) vuttāyeva.",
  "atk-abh01a4:615_0": "Evaṁ pana cuddasahākārehi cittaṁ aparidametvā, pubbe abhāvitabhāvano ādikammiko yogāvacaro",
  "atk-abh01a4:615_1": "iddhivikubbanaṁ sampādessatīti netaṁ ṭhānaṁ vijjati. Ādikammikassa hi kasiṇaparikammampi",
  "atk-abh01a4:615_2": "bhāro; satesu sahassesu vā ekova sakkoti. Katakasiṇaparikammassa nimittuppādanaṁ",
  "atk-abh01a4:615_3": "bhāro; satesu sahassesu vā ekova sakkoti. Uppanne nimitte taṁ vaḍḍhetvā appanādhigamo",
  "atk-abh01a4:615_4": "bhāro, satesu sahassesu vā ekova sakkoti. Adhigatappanassa cuddasahākārehi cittaparidamanaṁ",
  "atk-abh01a4:615_5": "bhāro; satesu sahassesu vā ekova sakkoti. Cuddasahākārehi paridamitacittassāpi iddhivikubbanaṁ",
  "atk-abh01a4:615_6": "nāma bhāro, satesu sahassesu vā ekova sakkoti. Vikubbanappattassāpi khippanisantibhāvo",
  "atk-abh01a4:615_7": "nāma bhāro; satesu sahassesu vā ekova khippanisanti hoti. Therambatthale mahārohanaguttattherassa",
  "atk-abh01a4:615_8": "gilānupaṭṭhānaṁ āgatesu tiṁsamattesu iddhimantasahassesu upasampadāya aṭṭhavassiko",
  "atk-abh01a4:615_9": "rakkhitatthero viya. Sabbaṁ vatthu visuddhimagge (visuddhi. 2.367) vitthāritamevāti.",
  "atk-abh01a4:616": "Kasiṇakathā.",
  "atk-abh01a4:617": "Abhibhāyatanakathā",
  "atk-abh01a4:618_0": "204. Evaṁ aṭṭhasu kasiṇesu rūpāvacarakusalaṁ niddisitvā, idāni yasmā samānepi ārammaṇe",
  "atk-abh01a4:618_1": "bhāvanāya asamānaṁ imesu aṭṭhasu kasiṇesu aññampi abhibhāyatanasaṅkhātaṁ rūpāvacarakusalaṁ",
  "atk-abh01a4:618_2": "pavattati, tasmā taṁ dassetuṁ puna katame dhammā kusalātiādi āraddhaṁ. Tattha ajjhattaṁ",
  "atk-abh01a4:618_3": "arūpasaññīti alābhitāya vā anatthikatāya vā ajjhattarūpe parikammasaññāvirahito.",
  "atk-abh01a4:618_4": "Bahiddhā rūpāni passatīti bahiddhā aṭṭhasu kasiṇesu kataparikammatāya parikammavasena",
  "atk-abh01a4:618_5": "ceva appanāvasena ca tāni bahiddhā aṭṭhasu kasiṇesu rūpāni passati. Parittānīti avaḍḍhitāni.",
  "atk-abh01a4:618_6": "Tāni abhibhuyyāti yathā nāma sampannagahaṇiko kaṭacchumattaṁ bhattaṁ labhitvā ‘kiṁ",
  "atk-abh01a4:618_7": "ettha bhuñjitabbaṁ atthī’ti saṅkaḍḍhitvā ekakabaḷameva karoti, evameva ñāṇuttariko",
  "atk-abh01a4:618_8": "puggalo visadañāṇo ‘kimettha parittake ārammaṇe samāpajjitabbaṁ atthi, nāyaṁ mama",
  "atk-abh01a4:618_9": "bhāro’ti tāni rūpāni abhibhavitvā samāpajjati. Saha nimittuppādenevettha appanaṁ",
  "atk-abh01a4:618_10": "nibbattetīti attho. Jānāmi passāmīti iminā panassa pubbabhāgo kathito. Āgamaṭṭhakathāsu",
  "atk-abh01a4:618_11": "pana vuttaṁ – imināssa pana ābhogo kathito. So ca kho samāpattito vuṭṭhitassa, na",
  "atk-abh01a4:618_12": "antosamāpattiyanti (a. ni. aṭṭha. 3.8.65).",
  "atk-abh01a4:619_0": "Appamāṇānīti vaḍḍhitappamāṇāni. Abhibhuyyāti ettha pana yathā mahagghaso puriso ekaṁ",
  "atk-abh01a4:619_1": "bhattavaḍḍhitakaṁ labhitvā ‘aññāpi hotu ‘kimesā mayhaṁ karissatī’ti taṁ na mahantato",
  "atk-abh01a4:619_2": "passati, evameva ñāṇuttaro puggalo visadaññāṇo ‘kimettha samāpajjitabbaṁ, na idaṁ",
  "atk-abh01a4:619_3": "appamāṇaṁ, na mayhaṁ cittekaggatākaraṇe bhāro atthī’ti tāni abhibhavitvā samāpajjati.",
  "atk-abh01a4:619_4": "Saha nimittuppādenevettha appanaṁ nibbattetīti attho.",
  "atk-abh01a4:620_0": "Parittaṁ parittārammaṇaṁ appamāṇaṁ parittārammaṇanti idha parittānīti āgatattā appamāṇārammaṇatā",
  "atk-abh01a4:620_1": "na gahitā, parato appamāṇānīti āgatattā parittārammaṇatā. Aṭṭhakathāyaṁ pana vuttaṁ",
  "atk-abh01a4:620_2": "– ‘imasmiṁ ṭhāne cattāri cattāri ārammaṇāni aggahetvā dve dveva gahitāni . Kiṁ kāraṇā?",
  "atk-abh01a4:620_3": "Catūsu hi gahitesu desanā soḷasakkhattukā hoti, satthārā ca heṭṭhā soḷasakkhattukā",
  "atk-abh01a4:620_4": "desanā kilañjamhi tile pattharantena viya vitthārato kathitā. Tassa imasmiṁ ṭhāne",
  "atk-abh01a4:620_5": "aṭṭhakkhattukaṁ desanaṁ kātuṁ ajjhāsayo. Tasmā dve dveyeva gahitānīti veditabbānīti.",
  "atk-abh01a4:621_0": "Suvaṇṇadubbaṇṇānīti parisuddhāparisuddhavaṇṇāni. Parisuddhāni hi nīlādīni suvaṇṇāni,",
  "atk-abh01a4:621_1": "aparisuddhāni ca dubbaṇṇānīti idha adhippetāni. Āgamaṭṭhakathāsu pana ‘suvaṇṇāni",
  "atk-abh01a4:621_2": "vā hontu dubbaṇṇāni vā, parittaappamāṇavaseneva imāni abhibhāyatanāni desitānī’ti",
  "atk-abh01a4:621_3": "(a. ni. aṭṭha. 3.8.65) vuttaṁ. Imesu pana catūsu parittaṁ vitakkacaritavasena āgataṁ,",
  "atk-abh01a4:621_4": "appamāṇaṁ mohacaritavasena, suvaṇṇaṁ dosacaritavasena, dubbaṇṇaṁ rāgacaritavasena.",
  "atk-abh01a4:621_5": "Etesañhi etāni sappāyāni. Sā ca tesaṁ sappāyatā vitthārato visuddhimagge (visuddhi.",
  "atk-abh01a4:621_6": "1.43) cariyaniddese vuttā.",
  "atk-abh01a4:622_0": "Kasmā pana, yathā suttante ‘‘ajjhattaṁ rūpasaññī eko bahiddhā rūpāni passati parittānī’’tiādi",
  "atk-abh01a4:622_1": "(dī. ni. 2.173; ma. ni. 2.249; a. ni. 8.65) vuttaṁ, evaṁ avatvā idha catūsupi abhibhāyatanesu",
  "atk-abh01a4:622_2": "ajjhattaṁ arūpasaññitāva vuttāti? Ajjhattarūpānaṁ anabhibhavanīyato. Tattha vā hi",
  "atk-abh01a4:622_3": "idha vā bahiddhārūpāneva abhibhavitabbāni, tasmā tāni niyamato vattabbānīti tatrapi",
  "atk-abh01a4:622_4": "idhapi vuttāni. Ajjhattaṁ arūpasaññīti idaṁ pana satthu desanāvilāsamattameva. Ayaṁ",
  "atk-abh01a4:622_5": "tāva catūsu abhibhāyatanesu apubbapadavaṇṇanā. Suddhikanayapaṭipadābhedo panettha",
  "atk-abh01a4:622_6": "pathavīkasiṇe vuttanayeneva ekekasmiṁ abhibhāyatane veditabbo. Kevalañcettha ārammaṇacatukkaṁ",
  "atk-abh01a4:622_7": "ārammaṇadukaṁ hoti, soḷasakkhattukañca aṭṭhakkhattukaṁ. Sesaṁ tādisameva. Evamettha",
  "atk-abh01a4:622_8": "ekekasmiṁ abhibhāyatane eko suddhikanavako, cattāro paṭipadānavakā, dve ārammaṇanavakā,",
  "atk-abh01a4:622_9": "ārammaṇapaṭipadāmissake aṭṭha navakāti pannarasa navakāti catūsupi abhibhāyatanesu",
  "atk-abh01a4:622_10": "samasaṭṭhi navakā veditabbā.",
  "atk-abh01a4:623_0": "246. Pañcamaabhibhāyatanādīsu nīlānīti sabbasaṅgāhikavasena vuttaṁ. Nīlavaṇṇānīti",
  "atk-abh01a4:623_1": "vaṇṇavasena, nīlanidassanānīti nidassanavasena, apaññāyamānavivarāni, asambhinnavaṇṇāni,",
  "atk-abh01a4:623_2": "ekanīlāneva hutvā dissantīti vuttaṁ hoti. Nīlanibhāsānīti idaṁ pana obhāsanavasena",
  "atk-abh01a4:623_3": "vuttaṁ; nīlobhāsāni nīlappabhāyuttānīti attho. Etena nesaṁ suvisuddhataṁ dasseti.",
  "atk-abh01a4:623_4": "Suvisuddhavaṇṇavasena hi imāni cattāri abhibhāyatanāni vuttāni. Pītānītiādīsupi imināva",
  "atk-abh01a4:623_5": "nayena attho veditabbo. Nīlakasiṇaṁ uggaṇhanto nīlasmiṁ nimittaṁ gaṇhāti. Pupphasmiṁ",
  "atk-abh01a4:623_6": "vā vatthasmiṁ vā vaṇṇadhātuyā vātiādikaṁ panettha kasiṇakaraṇañca parikammañca appanāvidhānañca",
  "atk-abh01a4:623_7": "sabbaṁ visuddhimagge (visuddhi. 1.93 ādayo) vitthārato vuttameva. Yathā ca pathavīkasiṇe",
  "atk-abh01a4:623_8": "evamettha ekekasmiṁ abhibhāyatane pañcavīsati pañcavīsati navakā veditabbā.",
  "atk-abh01a4:624": "Abhibhāyatanakathā.",
  "atk-abh01a4:625": "Vimokkhakathā",
  "atk-abh01a4:626_0": "248. Idāni yasmā idaṁ rūpāvacarakusalaṁ nāma na kevalaṁ ārammaṇasaṅkhātānaṁ āyatanānaṁ",
  "atk-abh01a4:626_1": "abhibhavanato abhibhāyatanavaseneva uppajjati, atha kho vimokkhavasenapi uppajjati,",
  "atk-abh01a4:626_2": "tasmā tampi nayaṁ dassetuṁ puna katame dhammā kusalātiādi āraddhaṁ.",
  "atk-abh01a4:627_0": "Kenaṭṭhena pana vimokkho veditabboti? Adhimuccanaṭṭhena. Ko ayaṁ adhimuccanaṭṭho",
  "atk-abh01a4:627_1": "nāma? Paccanīkadhammehi ca suṭṭhu vimuccanaṭṭho, ārammaṇe ca abhirativasena suṭṭhu",
  "atk-abh01a4:627_2": "vimuccanaṭṭho . Pituaṅke vissaṭṭhaaṅgapaccaṅgassa dārakassa sayanaṁ viya aniggahitabhāvena",
  "atk-abh01a4:627_3": "nirāsaṅkatāya ārammaṇe pavattīti vuttaṁ hoti. Evaṁlakkhaṇañhi vimokkhabhāvappattaṁ",
  "atk-abh01a4:627_4": "rūpāvacarakusalaṁ dassetuṁ ayaṁ nayo āraddho.",
  "atk-abh01a4:628_0": "Tattha rūpīti ajjhattaṁ kesādīsu uppāditaṁ rūpajjhānaṁ rūpaṁ, tadassatthīti rūpī.",
  "atk-abh01a4:628_1": "Ajjhattañhi nīlaparikammaṁ karonto kese vā pitte vā akkhitārakāya vā karoti. Pītaparikammaṁ",
  "atk-abh01a4:628_2": "karonto mede vā chaviyā vā akkhīnaṁ pītaṭṭhāne vā karoti. Lohitaparikammaṁ karonto",
  "atk-abh01a4:628_3": "maṁse vā lohite vā jivhāya vā hatthatalapādatalesu vā akkhīnaṁ rattaṭṭhāne vā karoti.",
  "atk-abh01a4:628_4": "Odātaparikammaṁ karonto aṭṭhimhi vā dante vā nakhe vā akkhīnaṁ setaṭṭhāne vā karoti.",
  "atk-abh01a4:628_5": "Evaṁ parikammaṁ katvā uppannajjhānasamaṅginaṁ sandhāyetaṁ vuttaṁ. Rūpāni passatīti",
  "atk-abh01a4:628_6": "bahiddhāpi nīlakasiṇādirūpāni jhānacakkhunā passati. Iminā ajjhattabahiddhāvatthukesu",
  "atk-abh01a4:628_7": "kasiṇesu jhānapaṭilābho dassito.",
  "atk-abh01a4:629": "Ajjhattaṁarūpasaññīti ajjhattaṁ na rūpasaññī. Attano kesādīsu anuppāditarūpāvacarajjhānoti attho. Iminā bahiddhā parikammaṁ katvā bahiddhāva paṭiladdhajjhānatā dassitā.",
  "atk-abh01a4:630_0": "Subhanti iminā suvisuddhesu nīlādīsu vaṇṇakasiṇesu jhānāni dassitāni. Tattha kiñcāpi",
  "atk-abh01a4:630_1": "antoappanāya ‘subha’nti ābhogo natthi, yo pana suvisuddhaṁ subhakasiṇaṁ ārammaṇaṁ",
  "atk-abh01a4:630_2": "katvā viharati, so yasmā ‘subha’nti…pe… paṭhamaṁ jhānaṁ upasampajja viharati, tathā",
  "atk-abh01a4:630_3": "dutiyādīni, tasmā evaṁ desanā katā. Paṭisambhidāmagge pana ‘‘kathaṁ subhantveva adhimutto",
  "atk-abh01a4:630_4": "hotīti vimokkho? Idha bhikkhu mettāsahagatena cetasā ekaṁ disaṁ…pe… viharati, mettāya",
  "atk-abh01a4:630_5": "bhāvitattā sattā appaṭikūlā honti; karuṇā… muditā… upekkhāsahagatena cetasā ekaṁ",
  "atk-abh01a4:630_6": "disaṁ…pe… viharati, upekkhāya bhāvitattā sattā appaṭikūlā honti, evaṁ subhantveva",
  "atk-abh01a4:630_7": "adhimutto hotī’’ti vimokkhoti (paṭi. ma. 1.212) vuttaṁ. Idha pana upari pāḷiyaṁyeva",
  "atk-abh01a4:630_8": "brahmavihārānaṁ āgatattā taṁ nayaṁ paṭikkhipitvā sunīlakasupītakasulohitakasuodātakaparisuddhanīlakaparisuddhapītakaparisuddhalohitakaparisuddhaodātakavaseneva",
  "atk-abh01a4:630_9": "subhavimokkho anuññāto. Iti kasiṇanti vā abhibhāyatananti vā vimokkhoti vā rūpāvacarajjhānameva",
  "atk-abh01a4:630_10": ". Tañhi ārammaṇassa sakalaṭṭhena kasiṇaṁ nāma, ārammaṇaṁ abhibhavanaṭṭhena abhibhāyatanaṁ",
  "atk-abh01a4:630_11": "nāma, ārammaṇe adhimuccanaṭṭhena paccanīkadhammehi ca vimuccanaṭṭhena vimokkho nāmāti",
  "atk-abh01a4:630_12": "vuttaṁ. Tattha kasiṇadesanā abhidhammavasena, itarā pana suttantadesanāvasena vuttāti",
  "atk-abh01a4:630_13": "veditabbā. Ayamettha apubbapadavaṇṇanā. Ekekasmiṁ pana vimokkhe pathavīkasiṇe viya",
  "atk-abh01a4:630_14": "pañcavīsati pañcavīsatīti katvā pañcasattati navakā veditabbā.",
  "atk-abh01a4:631": "Vimokkhakathā.",
  "atk-abh01a4:632": "Brahmavihārakathā",
  "atk-abh01a4:633_0": "251. Idāni mettādibrahmavihāravasena pavattamānaṁ rūpāvacarakusalaṁ dassetuṁ puna",
  "atk-abh01a4:633_1": "katame dhammā kusalātiādi āraddhaṁ. Tattha mettāsahagatanti mettāya samannāgataṁ.",
  "atk-abh01a4:633_2": "Parato karuṇāsahagatādīsupi eseva nayo. Yena panesa vidhānena paṭipanno mettādisahagatāni",
  "atk-abh01a4:633_3": "jhānāni upasampajja viharati, taṁ mettādīnaṁ bhāvanāvidhānaṁ sabbaṁ visuddhimagge",
  "atk-abh01a4:633_4": "(visuddhi. 1.240) vitthāritameva. Avasesāya pāḷiyā attho pathavīkasiṇe vuttanayeneva veditabbo.",
  "atk-abh01a4:634_0": "Kevalañhi pathavīkasiṇe pañcavīsati navakā, idha purimāsu tīsu tikacatukkajjhānikavasena",
  "atk-abh01a4:634_1": "pañcavīsati sattakā, upekkhāya catutthajjhānavasena pañcavīsati ekakā, karuṇāmuditāsu",
  "atk-abh01a4:634_2": "ca chandādīhi catūhi saddhiṁ karuṇāmuditāti imepi yevāpanakā labbhanti. Dukkhapaṭipadādibhāvo",
  "atk-abh01a4:634_3": "cettha mettāya tāva byāpādavikkhambhanavasena, karuṇāya vihiṁsāvikkhambhanavasena,",
  "atk-abh01a4:634_4": "muditāya arativikkhambhanavasena, upekkhāya rāgapaṭighavikkhambhanavasena veditabbo.",
  "atk-abh01a4:634_5": "Parittārammaṇatā pana nabahusattārammaṇavasena; appamāṇārammaṇatā bahusattārammaṇavasena",
  "atk-abh01a4:634_6": "hotīti ayaṁ viseso. Sesaṁ tādisameva.",
  "atk-abh01a4:635": "Evaṁ tāva pāḷivaseneva –",
  "atk-abh01a4:636": "Brahmuttamena kathite, brahmavihāre ime iti viditvā;",
  "atk-abh01a4:637": "Bhiyyo etesu ayaṁ, pakiṇṇakakathāpi viññeyyā.",
  "atk-abh01a4:638_0": "Etāsu hi mettākaruṇāmuditāupekkhāsu atthato tāva mejjatīti mettā, siniyhatīti attho.",
  "atk-abh01a4:638_1": "Mitte vā bhavā, mittassa vā esā pavattatīpi mettā. Paradukkhe sati sādhūnaṁ hadayakampanaṁ",
  "atk-abh01a4:638_2": "karotīti karuṇā. Kiṇāti vā paradukkhaṁ hiṁsati vināsetīti karuṇā. Kirīyati vā dukkhitesu",
  "atk-abh01a4:638_3": "pharaṇavasena pasāriyatīti karuṇā. Modanti tāya taṁsamaṅgino, sayaṁ vā modati, modanamattameva",
  "atk-abh01a4:638_4": "vā tanti muditā. ‘Averā hontū’tiādibyāpārappahānena majjhattabhāvūpagamanena ca upekkhatīti upekkhā.",
  "atk-abh01a4:639_0": "Lakkhaṇādito panettha hitākārappavattilakkhaṇā ‘mettā’, hitūpasaṁhārarasā, āghātavinayapaccupaṭṭhānā,",
  "atk-abh01a4:639_1": "sattānaṁ manāpabhāvadassanapadaṭṭhānā. Byāpādūpasamo etissā sampatti, sinehasambhavo",
  "atk-abh01a4:639_2": "vipatti. Dukkhāpanayanākārappavattilakkhaṇā ‘karuṇā’, paradukkhāsahanarasā, avihiṁsāpaccupaṭṭhānā",
  "atk-abh01a4:639_3": ", dukkhābhibhūtānaṁ anāthabhāvadassanapadaṭṭhānā. Vihiṁsūpasamo tassā sampatti, sokasambhavo",
  "atk-abh01a4:639_4": "vipatti. Sattesu pamodanalakkhaṇā ‘muditā’, anissāyanarasā, arativighātapaccupaṭṭhānā,",
  "atk-abh01a4:639_5": "sattānaṁ sampattidassanapadaṭṭhānā. Arativūpasamo tassā sampatti, pahāsasambhavo",
  "atk-abh01a4:639_6": "vipatti. Sattesu majjhattākārappavattilakkhaṇā ‘upekkhā’, sattesu samabhāvadassanarasā,",
  "atk-abh01a4:639_7": "paṭighānunayavūpasamapaccupaṭṭhānā, ‘‘kammassakā sattā, te kassa ruciyā sukhitā vā",
  "atk-abh01a4:639_8": "bhavissanti, dukkhato vā muccissanti, pattasampattito vā na parihāyissantī’’ti? Evaṁ",
  "atk-abh01a4:639_9": "pavattakammassakatādassanapadaṭṭhānā. Paṭighānunayavūpasamo tassā sampatti, gehassitāya",
  "atk-abh01a4:639_10": "aññāṇupekkhāya sambhavo vipatti.",
  "atk-abh01a4:640_0": "Catunnampi panetesaṁ brahmavihārānaṁ vipassanāsukhañceva bhavasampatti ca sādhāraṇappayojanaṁ,",
  "atk-abh01a4:640_1": "byāpādādipaṭighāto āveṇikaṁ. Byāpādapaṭighātappayojanā hettha mettā, vihiṁsāaratirāgapaṭighātappayojanā",
  "atk-abh01a4:640_2": "itarā. Vuttampi cetaṁ –",
  "atk-abh01a4:641_0": "‘‘Nissaraṇañhetaṁ, āvuso, byāpādassa yadidaṁ mettācetovimutti, nissaraṇañhetaṁ, āvuso,",
  "atk-abh01a4:641_1": "vihesāya yadidaṁ karuṇācetovimutti; nissaraṇañhetaṁ, āvuso, aratiyā yadidaṁ muditācetovimutti,",
  "atk-abh01a4:641_2": "nissaraṇañhetaṁ, āvuso, rāgassa yadidaṁ upekkhācetovimuttī’’ti (dī. ni. 3.326; a. ni. 6.13).",
  "atk-abh01a4:642_0": "Ekamekassa cettha āsannadūravasena dve dve paccatthikā. Mettābrahmavihārassa hi,",
  "atk-abh01a4:642_1": "samīpacāro viya purisassa sapatto, guṇadassanasabhāgatāya rāgo āsannapaccatthiko.",
  "atk-abh01a4:642_2": "So lahuṁ otāraṁ labhati. Tasmā tato suṭṭhu mettā rakkhitabbā. Pabbatādigahananissito",
  "atk-abh01a4:642_3": "viya purisassa sapatto sabhāvavisabhāgatāya byāpādo dūrapaccatthiko. Tasmā tato nibbhayena",
  "atk-abh01a4:642_4": "mettāyitabbaṁ. Mettāyissati ca nāma kopañca karissatīti aṭṭhānametaṁ.",
  "atk-abh01a4:643_0": "Karuṇābrahmavihārassa ‘‘cakkhuviññeyyānaṁ rūpānaṁ iṭṭhānaṁ kantānaṁ manāpānaṁ manoramānaṁ",
  "atk-abh01a4:643_1": "lokāmisapaṭisaṁyuttānaṁ appaṭilābhaṁ vā appaṭilābhato samanupassato pubbe vā paṭiladdhapubbaṁ",
  "atk-abh01a4:643_2": "atītaṁ niruddhaṁ vipariṇataṁ samanussarato uppajjati domanassaṁ. Yaṁ evarūpaṁ domanassaṁ",
  "atk-abh01a4:643_3": "idaṁ vuccati gehassitaṁ domanassa’’ntiādinā nayena āgataṁ gehassitaṁ domanassaṁ vipattidassanasabhāgatāya",
  "atk-abh01a4:643_4": "āsannapaccatthikaṁ. Sabhāvavisabhāgatāya vihesā dūrapaccatthikā. Tasmā tato nibbhayena",
  "atk-abh01a4:643_5": "karuṇāyitabbaṁ. Karuṇañca nāma karissati pāṇiādīhi ca vihesissatīti aṭṭhānametaṁ.",
  "atk-abh01a4:644_0": "Muditābrahmavihārassa ‘‘cakkhuviññeyyānaṁ rūpānaṁ iṭṭhānaṁ kantānaṁ manāpānaṁ manoramānaṁ",
  "atk-abh01a4:644_1": "lokāmisapaṭisaṁyuttānaṁ paṭilābhaṁ vā paṭilābhato samanupassato pubbe vā paṭiladdhapubbaṁ",
  "atk-abh01a4:644_2": "atītaṁ niruddhaṁ vipariṇataṁ samanussarato uppajjati somanassaṁ. Yaṁ evarūpaṁ somanassaṁ",
  "atk-abh01a4:644_3": "idaṁ vuccati gehassitaṁ somanassa’’ntiādinā (ma. ni. 3.306) nayena āgataṁ gehassitaṁ",
  "atk-abh01a4:644_4": "somanassaṁ sampattidassanasabhāgatāya āsannapaccatthikaṁ. Sabhāvavisabhāgatāya arati",
  "atk-abh01a4:644_5": "dūrapaccatthikā. Tasmā tato nibbhayena muditā bhāvetabbā. Pamudito ca nāma bhavissati",
  "atk-abh01a4:644_6": "pantasenāsanesu ca adhikusaladhammesu ca ukkaṇṭhissatīti aṭṭhānametaṁ.",
  "atk-abh01a4:645_0": "Upekkhābrahmavihārassa pana ‘‘cakkhunā rūpaṁ disvā uppajjati upekkhā bālassa mūḷhassa",
  "atk-abh01a4:645_1": "puthujjanassa anodhijinassa avipākajinassa anādīnavadassāvino assutavato puthujjanassa.",
  "atk-abh01a4:645_2": "Yā evarūpā upekkhā rūpaṁ sā nātivattati. Tasmā sā upekkhā gehassitāti vuccatī’’tiādinā",
  "atk-abh01a4:645_3": "(ma. ni. 3.308) nayena āgatā gehassitā aññāṇupekkhā dosaguṇānaṁ avicāraṇavasena sabhāgattā",
  "atk-abh01a4:645_4": "āsannapaccatthikā. Sabhāvavisabhāgatāya rāgapaṭighā dūrapaccatthikā. Tasmā tato nibbhayena",
  "atk-abh01a4:645_5": "upekkhitabbaṁ. Upekkhissati ca nāma rajjissati ca paṭihaññissati cāti aṭṭhānametaṁ.",
  "atk-abh01a4:646_0": "Sabbesampi ca etesaṁ kattukāmatāchando ādi, nīvaraṇādivikkhambhanaṁ majjhaṁ, appanā",
  "atk-abh01a4:646_1": "pariyosānaṁ, paññattidhammavasena eko vā satto anekā vā sattā ārammaṇaṁ, upacāre",
  "atk-abh01a4:646_2": "vā appanāya vā pattāya ārammaṇavaḍḍhanaṁ.",
  "atk-abh01a4:647_0": "Tatrāyaṁ vaḍḍhanakkamo – yathā hi kusalo kassako kasitabbaṭṭhānaṁ paricchinditvā",
  "atk-abh01a4:647_1": "kasati, evaṁ paṭhamameva ekaṁ āvāsaṁ paricchinditvā tattha sattesu ‘imasmiṁ āvāse",
  "atk-abh01a4:647_2": "sattā averā hontū’tiādinā nayena mettā bhāvetabbā. Tattha cittaṁ muduṁ kammaniyaṁ",
  "atk-abh01a4:647_3": "katvā dve āvāsā paricchinditabbā . Tato anukkamena tayo cattāro pañca cha satta aṭṭha",
  "atk-abh01a4:647_4": "nava dasa, ekā racchā, upaḍḍhagāmo, gāmo, janapado, rajjaṁ, ekā disāti evaṁ yāva",
  "atk-abh01a4:647_5": "ekaṁ cakkavāḷaṁ, tato vā pana bhiyyo tattha tattha sattesu mettā bhāvetabbā. Tathā",
  "atk-abh01a4:647_6": "karuṇādayoti. Ayamettha ārammaṇavaḍḍhanakkamo.",
  "atk-abh01a4:648_0": "Yathā pana kasiṇānaṁ nissando āruppā, samādhīnaṁ nissando nevasaññānāsaññāyatanaṁ,",
  "atk-abh01a4:648_1": "vipassanānaṁ nissando phalasamāpatti, samathavipassanānaṁ nissando nirodhasamāpatti,",
  "atk-abh01a4:648_2": "evaṁ purimabrahmavihārattayassa nissando ettha upekkhābrahmavihāro. Yathā hi thambhe",
  "atk-abh01a4:648_3": "anussāpetvā tulāsaṅghāṭaṁ anāropetvā na sakkā ākāse kūṭagopānasiyo ṭhapetuṁ, evaṁ",
  "atk-abh01a4:648_4": "purimesu tatiyajjhānaṁ vinā na sakkā catutthaṁ bhāvetuṁ. Kasiṇesu pana uppannatatiyajjhānassapesā",
  "atk-abh01a4:648_5": "nuppajjati visabhāgārammaṇattāti.",
  "atk-abh01a4:649_0": "Ettha siyā – ‘kasmā panetā mettā karuṇā muditā upekkhā brahmavihārāti vuccanti? Kasmā",
  "atk-abh01a4:649_1": "ca, catassova? Ko ca etāsaṁ kamo? Vibhaṅge ca kasmā appamaññāti vuttā’ti? Vuccate",
  "atk-abh01a4:649_2": "– seṭṭhaṭṭhena tāva niddosabhāvena cettha brahmavihāratā veditabbā. Sattesu sammāpaṭipattibhāvena",
  "atk-abh01a4:649_3": "hi seṭṭhā ete vihārā. Yathā ca brahmāno niddosacittā viharanti, evaṁ etehi sampayuttā",
  "atk-abh01a4:649_4": "yogino brahmasamāva hutvā viharantīti seṭṭhaṭṭhena niddosabhāvena ca brahmavihārāti vuccanti.",
  "atk-abh01a4:650": "Kasmā ca catassotiādipañhassa pana idaṁ vissajjanaṁ –",
  "atk-abh01a4:651": "Visuddhimaggādivasā catasso,",
  "atk-abh01a4:652": "Hitādiākāravasā panāsaṁ;",
  "atk-abh01a4:653": "Kamo pavattanti ca appamāṇe,",
  "atk-abh01a4:654": "Tā gocare yena tadappamaññā.",
  "atk-abh01a4:655_0": "Etāsu hi yasmā mettā byāpādabahulassa, karuṇā vihiṁsābahulassa, muditā aratibahulassa,",
  "atk-abh01a4:655_1": "upekkhā rāgabahulassa visuddhimaggo; yasmā ca hitūpasaṁhāraahitāpanayanasampattimodanaanābhogavasena",
  "atk-abh01a4:655_2": "catubbidhoyeva sattesu manasikāro; yasmā ca yathā mātā daharagilānayobbanappattasakiccapasutesu",
  "atk-abh01a4:655_3": "catūsu puttesu daharassa abhivuḍḍhikāmā hoti, gilānassa gelaññāpanayanakāmā, yobbanappattassa",
  "atk-abh01a4:655_4": "yobbanasampattiyā ciraṭṭhitikāmā, sakiccapasutassa kismiñcipi pariyāye abyāvaṭā hoti,",
  "atk-abh01a4:655_5": "tathā appamaññāvihārikenāpi sabbasattesu mettādivasena bhavitabbaṁ, tasmā ito visuddhimaggādivasā",
  "atk-abh01a4:655_6": "catassova appamaññā.",
  "atk-abh01a4:656_0": "Yasmā pana catassopetā bhāvetukāmena paṭhamaṁ hitākārappavattivasena sattesu paṭipajjitabbaṁ,",
  "atk-abh01a4:656_1": "hitākārappavattilakkhaṇā ca mettā; tato evaṁ patthitahitānaṁ sattānaṁ dukkhābhibhavaṁ",
  "atk-abh01a4:656_2": "disvā vā sutvā vā sambhāvetvā vā dukkhāpanayanākārappavattivasena, dukkhāpanayanākārappavattilakkhaṇā",
  "atk-abh01a4:656_3": "ca karuṇā; athevaṁ patthitahitānaṁ patthitadukkhāpagamānañca nesaṁ sampattiṁ disvā",
  "atk-abh01a4:656_4": "sampattippamodanavasena, pamodanalakkhaṇā ca muditā; tato paraṁ pana kattabbābhāvato",
  "atk-abh01a4:656_5": "ajjhupekkhakatāsaṅkhātena majjhattākārena paṭipajjitabbaṁ, majjhattākārappavattilakkhaṇā",
  "atk-abh01a4:656_6": "ca upekkhā; tasmā ito hitādiākāravasā panāsaṁ paṭhamaṁ mettā vuttā. Atha karuṇā muditā",
  "atk-abh01a4:656_7": "upekkhāti ayaṁ kamo veditabbo.",
  "atk-abh01a4:657_0": "Yasmā pana sabbāpetā appamāṇe gocare pavattanti, tasmā appamaññāti vuccanti. Appamāṇā",
  "atk-abh01a4:657_1": "hi sattā etāsaṁ gocarabhūtā, ‘ekasattassāpi ca ettake padese mettādayo bhāvetabbā’ti",
  "atk-abh01a4:657_2": "evaṁ pamāṇaṁ aggahetvā sakalapharaṇavaseneva pavattāti, tena vuttaṁ –",
  "atk-abh01a4:658": "Visuddhimaggādivasā catasso,",
  "atk-abh01a4:659": "Hitādiākāravasā panāsaṁ;",
  "atk-abh01a4:660": "Kamo pavattanti ca appamāṇe,",
  "atk-abh01a4:661": "Tā gocare yena tadappamaññāti.",
  "atk-abh01a4:662_0": "Evaṁ appamāṇagocaratāya ekalakkhaṇāsu cāpi etāsu purimā tisso tikacatukkajjhānikāva",
  "atk-abh01a4:662_1": "honti. Kasmā? Somanassāvippayogato. Kasmā panāsaṁ somanassena avippayogoti? Domanassasamuṭṭhitānaṁ",
  "atk-abh01a4:662_2": "byāpādādīnaṁ nissaraṇattā. Pacchimā pana avasesekajjhānikāva. Kasmā? Upekkhāvedanāsampayogato.",
  "atk-abh01a4:662_3": "Na hi sattesu majjhattākārappavattā brahmavihārupekkhā upekkhāvedanaṁ vinā vattatīti.",
  "atk-abh01a4:663": "Brahmavihārakathā.",
  "atk-abh01a4:664": "Asubhakathā",
  "atk-abh01a4:665": "263. Idāni rāgacaritasattānaṁ ekantahitaṁ nānārammaṇesu ekekajjhānavaseneva pavattamānaṁ rūpāvacarakusalaṁ dassetuṁ puna katame dhammā kusalātiādi āraddhaṁ.",
  "atk-abh01a4:666_0": "Tattha uddhumātakasaññāsahagatantiādīsu, bhastā viya vāyunā, uddhaṁ jīvitapariyādānā",
  "atk-abh01a4:666_1": "yathānukkamaṁ samuggatena sūnabhāvena dhumātattā uddhumātaṁ. Uddhumātameva uddhumātakaṁ.",
  "atk-abh01a4:666_2": "Paṭikūlattā vā kucchitaṁ uddhumātanti uddhumātakaṁ. Tathārūpassa chavasarīrassetaṁ",
  "atk-abh01a4:666_3": "adhivacanaṁ. Vinīlaṁ vuccati viparibhinnanīlavaṇṇaṁ. Vinīlameva vinīlakaṁ. Paṭikūlattā",
  "atk-abh01a4:666_4": "vā kucchitaṁ vinīlanti vinīlakaṁ. Maṁsussadaṭṭhānesu rattavaṇṇassa, pubbasannicayaṭṭhānesu",
  "atk-abh01a4:666_5": "setavaṇṇassa, yebhuyyena ca nīlavaṇṇassa , nīlaṭṭhāne nīlasāṭakapārutasseva chavasarīrassetaṁ",
  "atk-abh01a4:666_6": "adhivacanaṁ. Paribhinnaṭṭhānesu vissandamānaṁ pubbaṁ vipubbaṁ. Vipubbameva vipubbakaṁ.",
  "atk-abh01a4:666_7": "Paṭikūlattā vā kucchitaṁ vipubbanti vipubbakaṁ. Tathārūpassa chavasarīrassetaṁ adhivacanaṁ.",
  "atk-abh01a4:666_8": "Vicchiddaṁ vuccati dvidhā chindanena apadhāritaṁ, vicchiddameva vicchiddakaṁ. Paṭikūlattā",
  "atk-abh01a4:666_9": "vā kucchitaṁ vicchiddanti vicchiddakaṁ. Vemajjhe chinnassa chavasarīrassetaṁ adhivacanaṁ.",
  "atk-abh01a4:666_10": "Ito ca etto ca vividhākārena soṇasiṅgālādīhi khāyitaṁ vikkhāyitaṁ. Vikkhāyitameva",
  "atk-abh01a4:666_11": "vikkhāyitakaṁ. Paṭikūlattā vā kucchitaṁ vikkhāyitanti vikkhāyitakaṁ. Tathārūpassa",
  "atk-abh01a4:666_12": "chavasarīrassetaṁ adhivacanaṁ. Vividhā khittaṁ vikkhittaṁ. Vikkhittameva vikkhittakaṁ.",
  "atk-abh01a4:666_13": "Paṭikūlattā vā kucchitaṁ vikkhittanti vikkhittakaṁ. ‘Aññena hatthaṁ aññena pādaṁ",
  "atk-abh01a4:666_14": "aññena sīsa’nti evaṁ tato tato khittassa chavasarīrassetaṁ adhivacanaṁ. Hatañca taṁ",
  "atk-abh01a4:666_15": "purimanayeneva vikkhittakañcāti hatavikkhittakaṁ. Kākapadākārena aṅgapaccaṅgesu satthena",
  "atk-abh01a4:666_16": "hanitvā vuttanayena vikkhittakassa chavasarīrassetaṁ adhivacanaṁ. Lohitaṁ kirati,",
  "atk-abh01a4:666_17": "vikkhipati, ito cito ca paggharatīti lohitakaṁ. Paggharitalohitamakkhitassa chavasarīrassetaṁ",
  "atk-abh01a4:666_18": "adhivacanaṁ. Puḷavā vuccanti kimayo. Puḷave vikiratīti puḷavakaṁ. Kimiparipuṇṇassa",
  "atk-abh01a4:666_19": "chavasarīrassetaṁ adhivacanaṁ. Aṭṭhiyeva aṭṭhikaṁ. Paṭikūlattā vā kucchitaṁ aṭṭhīti",
  "atk-abh01a4:666_20": "aṭṭhikaṁ. Aṭṭhisaṅkhalikāyapi ekaṭṭhikassapi etaṁ adhivacanaṁ. Imāni ca pana uddhumātakādīni",
  "atk-abh01a4:666_21": "nissāya uppannanimittānampi nimittesu paṭiladdhajjhānānampi etāneva nāmāni.",
  "atk-abh01a4:667_0": "Tattha uddhumātakanimitte appanāvasena uppannā saññā uddhumātakasaññā. Tāya uddhumātakasaññāya",
  "atk-abh01a4:667_1": "sampayogaṭṭhena sahagataṁ uddhumātakasaññāsahagataṁ. Vinīlakasaññāsahagatādīsupi",
  "atk-abh01a4:667_2": "eseva nayo. Yaṁ panettha bhāvanāvidhānaṁ vattabbaṁ bhaveyya, taṁ sabbākārena visuddhimagge",
  "atk-abh01a4:667_3": "(visuddhi. 1.103 ādayo) vuttameva. Avasesā pāḷivaṇṇanā heṭṭhā vuttanayeneva veditabbā.",
  "atk-abh01a4:667_4": "Kevalañhi idha, catutthajjhānavasena upekkhābrahmavihāre viya, paṭhamajjhānavasena",
  "atk-abh01a4:667_5": "ekekasmiṁ pañcavīsati ekakā honti. Asubhārammaṇassa ca avaḍḍhanīyattā, paritte uddhumātakaṭṭhāne",
  "atk-abh01a4:667_6": "uppannanimittārammaṇaṁ parittārammaṇaṁ, mahante appamāṇārammaṇaṁ veditabbaṁ. Sesesupi eseva nayoti.",
  "atk-abh01a4:668": "Iti asubhāni subhaguṇo,",
  "atk-abh01a4:669": "Dasasatalocanena thutakitti;",
  "atk-abh01a4:670": "Yāni avoca dasabalo,",
  "atk-abh01a4:671": "Ekekajjhānahetūni.",
  "atk-abh01a4:672": "Evaṁ pāḷinayeneva, tāva sabbāni tāni jānitvā;",
  "atk-abh01a4:673": "Tesveva ayaṁ bhiyyo, pakiṇṇakakathāpi viññeyyā. (visuddhi. 1.120);",
  "atk-abh01a4:674_0": "Etesu hi yattha katthaci adhigatajjhāno suvikkhambhitarāgattā vītarāgo viya nilloluppacāro",
  "atk-abh01a4:674_1": "hoti. Evaṁ santepi yvāyaṁ asubhabhedo vutto, so sarīrasabhāvappattivasena ca rāgacaritabhedavasena cāti veditabbo.",
  "atk-abh01a4:675_0": "Chavasarīrañhi paṭikūlabhāvaṁ āpajjamānaṁ uddhumātakasabhāvappattaṁ vā siyā, vinīlakādīnaṁ",
  "atk-abh01a4:675_1": "vā aññatarasabhāvappattaṁ. Iti yādisaṁ yādisaṁ sakkā hoti laddhuṁ tādise tādise uddhumātakapaṭikūlaṁ",
  "atk-abh01a4:675_2": "vinīlakapaṭikūlanti evaṁ nimittaṁ gaṇhitabbamevāti sarīrasabhāvappattivasena dasadhā",
  "atk-abh01a4:675_3": "asubhappabhedo vuttoti veditabbo.",
  "atk-abh01a4:676_0": "Visesato cettha uddhumātakaṁ sarīrasaṇṭhānavipattippakāsanato sarīrasaṇṭhānarāgino",
  "atk-abh01a4:676_1": "sappāyaṁ. Vinīlakaṁ chavirāgavipattippakāsanato sarīravaṇṇarāgino sappāyaṁ. Vipubbakaṁ",
  "atk-abh01a4:676_2": "kāyavaṇapaṭibaddhassa duggandhabhāvassa pakāsanato mālāgandhādivasena samuṭṭhāpitasarīragandharāgino",
  "atk-abh01a4:676_3": "sappāyaṁ. Vicchiddakaṁ antosusirabhāvappakāsanato sarīre ghanabhāvarāgino sappāyaṁ.",
  "atk-abh01a4:676_4": "Vikkhāyitakaṁ maṁsūpacayasampattivināsappakāsanato thanādīsu sarīrappadesesu maṁsūpacayarāgino",
  "atk-abh01a4:676_5": "sappāyaṁ. Vikkhittakaṁ aṅgapaccaṅgānaṁ vikkhepappakāsanato aṅgapaccaṅgalīlārāgino",
  "atk-abh01a4:676_6": "sappāyaṁ. Hatavikkhittakaṁ sarīrasaṅghāṭabhedavikārappakāsanato sarīrasaṅghāṭasampattirāgino",
  "atk-abh01a4:676_7": "sappāyaṁ. Lohitakaṁ lohitamakkhitapaṭikūlabhāvappakāsanato alaṅkārajanitasobharāgino",
  "atk-abh01a4:676_8": "sappāyaṁ. Puḷavakaṁ kāyassa anekakimikulasādhāraṇabhāvappakāsanato kāye mamattarāgino",
  "atk-abh01a4:676_9": "sappāyaṁ. Aṭṭhikaṁ sarīraṭṭhīnaṁ paṭikūlabhāvappakāsanato dantasampattirāgino sappāyanti.",
  "atk-abh01a4:676_10": "Evaṁ rāgacaritavasenāpi dasadhā asubhappabhedo vuttoti veditabbo.",
  "atk-abh01a4:677_0": "Yasmā pana dasavidhepi etasmiṁ asubhe seyyathāpi nāma aparisaṇṭhitajalāya sīghasotāya",
  "atk-abh01a4:677_1": "nadiyā arittabaleneva nāvā tiṭṭhati, vinā arittena na sakkā ṭhapetuṁ, evameva dubbalattā",
  "atk-abh01a4:677_2": "ārammaṇassa vitakkabaleneva cittaṁ ekaggaṁ hutvā tiṭṭhati, vinā vitakkena na sakkā",
  "atk-abh01a4:677_3": "ṭhapetuṁ, tasmā paṭhamajjhānamevettha hoti, na dutiyādīni. Paṭikūlepi cetasmiṁ ārammaṇe",
  "atk-abh01a4:677_4": "‘addhā imāya paṭipadāya jarāmaraṇamhā parimuccissāmī’ti evaṁ ānisaṁsadassāvitāya",
  "atk-abh01a4:677_5": "ceva nīvaraṇasantāpappahānena ca pītisomanassaṁ uppajjati, ‘bahuṁ dāni vetanaṁ labhissāmī’ti",
  "atk-abh01a4:677_6": "ānisaṁsadassāvino pupphachaḍḍakassa gūtharāsimhi viya, ussannabyādhidukkhassa rogino",
  "atk-abh01a4:677_7": "vamanavirecanappavattiyaṁ viya ca.",
  "atk-abh01a4:678_0": "Dasavidhampi cetaṁ asubhaṁ lakkhaṇato ekameva hoti. Dasavidhassapi hi etassa asuciduggandhajegucchapaṭikūlabhāvo",
  "atk-abh01a4:678_1": "eva lakkhaṇaṁ. Tadetaṁ iminā lakkhaṇena na kevalaṁ matasarīreyeva dantaṭṭhikadassāvino",
  "atk-abh01a4:678_2": "pana cetiyapabbatavāsino mahātissattherassa viya, hatthikkhandhagataṁ rājānaṁ ullokentassa",
  "atk-abh01a4:678_3": "saṅgharakkhitattherupaṭṭhākasāmaṇerassa viya ca, jīvamānakasarīrepi upaṭṭhāti. Yatheva",
  "atk-abh01a4:678_4": "hi matasarīraṁ evaṁ jīvamānakampi asubhameva. Asubhalakkhaṇaṁ panettha āgantukena",
  "atk-abh01a4:678_5": "alaṅkārena paṭicchannattā na paññāyatīti.",
  "atk-abh01a4:679": "Asubhakathā.",
  "atk-abh01a4:680_0": "Kiṁ pana pathavīkasiṇaṁ ādiṁ katvā aṭṭhikasaññāpariyosānāvesā rūpāvacarappanā, udāhu",
  "atk-abh01a4:680_1": "aññāpi atthīti? Atthi; ānāpānajjhānañhi kāyagatāsatibhāvanā ca idha na kathitā. Kiñcāpi",
  "atk-abh01a4:680_2": "na kathitā vāyokasiṇe pana gahite ānāpānajjhānaṁ gahitameva; vaṇṇakasiṇesu ca gahitesu",
  "atk-abh01a4:680_3": "kesādīsu catukkapañcakajjhānavasena uppannā kāyagatāsati, dasasu asubhesu gahitesu",
  "atk-abh01a4:680_4": "dvattiṁsākāre paṭikūlamanasikārajjhānavasena ceva navasivathikāvaṇṇajjhānavasena",
  "atk-abh01a4:680_5": "ca pavattā kāyagatāsati gahitāvāti. Sabbāpi rūpāvacarappanā idha kathitāva hotīti.",
  "atk-abh01a4:681": "Rūpāvacarakusalakathā niṭṭhitā.",
  "atk-abh01a4:682": "Arūpāvacarakusalavaṇṇanā",
  "atk-abh01a4:683": "Ākāsānañcāyatanaṁ",
  "atk-abh01a4:684_0": "265. Idāni arūpāvacarakusalaṁ dassetuṁ puna katame dhammā kusalātiādi āraddhaṁ. Tattha",
  "atk-abh01a4:684_1": "arūpūpapattiyāti arūpabhavo arūpaṁ, arūpe upapatti arūpūpapatti, tassā arūpūpapattiyā.",
  "atk-abh01a4:684_2": "Maggaṁ bhāvetīti upāyaṁ hetuṁ kāraṇaṁ uppādeti vaḍḍheti. Sabbasoti sabbākārena. Sabbāsaṁ",
  "atk-abh01a4:684_3": "vā anavasesānanti attho. Rūpasaññānanti saññāsīsena vuttarūpāvacarajjhānānañceva",
  "atk-abh01a4:684_4": "tadārammaṇānañca. Rūpāvacarajjhānampi hi rūpanti vuccati ‘rūpī rūpāni passatī’tiādīsu",
  "atk-abh01a4:684_5": "(dha. sa. 248; dī. ni. 2.129). Tassa ārammaṇampi ‘‘bahiddhā rūpāni passati suvaṇṇadubbaṇṇānī’’tiādīsu",
  "atk-abh01a4:684_6": "(dha. sa. 244-246; dī. ni. 2.173); tasmā idha rūpe saññā rūpasaññāti evaṁ saññāsīsena",
  "atk-abh01a4:684_7": "vuttarūpāvacarajjhānassetaṁ adhivacanaṁ. Rūpaṁ saññā assāti rūpasaññaṁ, rūpamassa",
  "atk-abh01a4:684_8": "nāmanti vuttaṁ hoti. Evaṁ pathavīkasiṇādibhedassa tadārammaṇassa cetaṁ adhivacananti veditabbaṁ.",
  "atk-abh01a4:685_0": "Samatikkamāti virāgā nirodhā ca. Kiṁ vuttaṁ hoti? Etāsaṁ kusalavipākakiriyavasena",
  "atk-abh01a4:685_1": "pañcadasannaṁ jhānasaṅkhātānaṁ rūpasaññānaṁ, etesañca pathavīkasiṇādivasena aṭṭhannaṁ",
  "atk-abh01a4:685_2": "ārammaṇasaṅkhātānaṁ rūpasaññānaṁ, sabbākārena anavasesānaṁ vā virāgā ca nirodhā ca",
  "atk-abh01a4:685_3": "virāgahetu ceva nirodhahetu ca ākāsānañcāyatanaṁ upasampajja viharati. Na hi sakkā",
  "atk-abh01a4:685_4": "sabbaso anatikkantarūpasaññena etaṁ upasampajja viharitunti.",
  "atk-abh01a4:686_0": "Tattha yasmā ārammaṇe avirattassa saññāsamatikkamo na hoti, samatikkantāsu ca saññāsu",
  "atk-abh01a4:686_1": "ārammaṇaṁ samatikkantameva hoti, tasmā ārammaṇasamatikkamaṁ avatvā ‘‘tattha katamā",
  "atk-abh01a4:686_2": "rūpasaññā? Rūpāvacarasamāpattiṁ samāpannassa vā upapannassa vā diṭṭhadhammasukhavihārissa",
  "atk-abh01a4:686_3": "vā saññā sañjānanā sañjānitattaṁ, imā vuccanti rūpasaññāyo. Imā rūpasaññāyo atikkanto",
  "atk-abh01a4:686_4": "hoti, vītikkanto, samatikkanto, tena vuccati sabbaso rūpasaññānaṁ samatikkamā’’ti",
  "atk-abh01a4:686_5": "(vibha. 602) evaṁ vibhaṅge saññānaṁyeva samatikkamo vutto. Yasmā pana ārammaṇasamatikkamena",
  "atk-abh01a4:686_6": "pattabbā etā samāpattiyo, na ekasmiṁyeva ārammaṇe paṭhamajjhānādīni viya, tasmā ayaṁ",
  "atk-abh01a4:686_7": "ārammaṇasamatikkamavasenāpi atthavaṇṇanā katāti veditabbā.",
  "atk-abh01a4:687_0": "Paṭighasaññānaṁ atthaṅgamāti cakkhādīnaṁ vatthūnaṁ rūpādīnaṁ ārammaṇānañca paṭighātena",
  "atk-abh01a4:687_1": "samuppannā saññā paṭighasaññā. Rūpasaññādīnaṁ etaṁ adhivacanaṁ. Yathāha – ‘‘tattha",
  "atk-abh01a4:687_2": "katamā paṭighasaññā? Rūpasaññā saddasaññā gandhasaññā rasasaññā phoṭṭhabbasaññā,",
  "atk-abh01a4:687_3": "imā vuccanti paṭighasaññāyo’’ti (vibha. 603). Tāsaṁ kusalavipākānaṁ pañcannaṁ akusalavipākānaṁ",
  "atk-abh01a4:687_4": "pañcannanti sabbaso dasannampi paṭighasaññānaṁ atthaṅgamā pahānā asamuppādā appavattiṁ",
  "atk-abh01a4:687_5": "katvāti vuttaṁ hoti.",
  "atk-abh01a4:688_0": "Kāmañcetā paṭhamajjhānādīni samāpannassāpi na santi – na hi tasmiṁ samaye pañcadvāravasena",
  "atk-abh01a4:688_1": "cittaṁ pavattati – evaṁ santepi, aññattha pahīnānaṁ sukhadukkhānaṁ catutthajjhāne",
  "atk-abh01a4:688_2": "viya, sakkāyadiṭṭhādīnaṁ tatiyamagge viya ca, imasmiṁ jhāne ussāhajananatthaṁ imassa",
  "atk-abh01a4:688_3": "jhānassa pasaṁsāvasena etāsaṁ ettha vacanaṁ veditabbaṁ. Atha vā kiñcāpi tā rūpāvacaraṁ",
  "atk-abh01a4:688_4": "samāpannassa na santi, atha kho na pahīnattā na santi. Na hi rūpavirāgāya rūpāvacarabhāvanā",
  "atk-abh01a4:688_5": "saṁvattati, rūpāyattā ca etāsaṁ pavatti. Ayaṁ pana bhāvanā rūpavirāgāya saṁvattati.",
  "atk-abh01a4:688_6": "Tasmā tā ettha pahīnāti vattuṁ vaṭṭati. Na kevalañca vattuṁ, ekaṁseneva evaṁ dhāretumpi",
  "atk-abh01a4:688_7": "vaṭṭati. Tāsañhi ito pubbe appahīnattāyeva paṭhamajjhānaṁ samāpannassa ‘‘saddo kaṇṭako’’ti",
  "atk-abh01a4:688_8": "(a. ni. 10.72) vutto bhagavatā. Idha ca pahīnattāyeva arūpasamāpattīnaṁ āneñjatā",
  "atk-abh01a4:688_9": "santavimokkhatā ca vuttā. Āḷāro ca kāḷāmo āruppasamāpanno pañcamattāni sakaṭasatāni",
  "atk-abh01a4:688_10": "nissāya nissāya atikkantāni neva addasa, na pana saddaṁ assosīti (dī. ni. 2.192).",
  "atk-abh01a4:689_0": "Nānattasaññānaṁ amanasikārāti nānatte gocare pavattānaṁ saññānaṁ nānattānaṁ vā saññānaṁ.",
  "atk-abh01a4:689_1": "Yasmā hi etā ‘‘tattha katamā nānattasaññā? Asamāpannassa manodhātusamaṅgissa vā manoviññāṇadhātusamaṅgissa",
  "atk-abh01a4:689_2": "vā saññā sañjānanā sañjānitattaṁ, imā vuccanti nānattasaññāyo’’ti (vibha. 604) evaṁ",
  "atk-abh01a4:689_3": "vibhaṅge vibhajitvā vuttā idha adhippetā; asamāpannassa manodhātumanoviññāṇadhātusaṅgahitā",
  "atk-abh01a4:689_4": "saññā rūpasaddādibhede nānatte nānāsabhāve gocare pavattanti; yasmā cetā aṭṭha kāmāvacarakusalasaññā,",
  "atk-abh01a4:689_5": "dvādasa akusalasaññā, ekādasa kāmāvacarakusalavipākasaññā , dve akusalavipākasaññā,",
  "atk-abh01a4:689_6": "ekādasa kāmāvacarakiriyasaññāti evaṁ catucattālīsampi saññā nānattā nānāsabhāvā aññamaññaṁ",
  "atk-abh01a4:689_7": "asadisā, tasmā nānattasaññāti vuttā. Tāsaṁ sabbaso nānattasaññānaṁ amanasikārā anāvajjanā",
  "atk-abh01a4:689_8": "asamannāhārā apaccavekkhaṇā. Yasmā tā nāvajjati, na manasikaroti, na paccavekkhati,",
  "atk-abh01a4:689_9": "tasmāti vuttaṁ hoti.",
  "atk-abh01a4:690_0": "Yasmā cettha purimā rūpasaññā paṭighasaññā ca iminā jhānena nibbatte bhavepi na vijjanti,",
  "atk-abh01a4:690_1": "pageva tasmiṁ bhave imaṁ jhānaṁ upasampajja viharaṇakāle, tasmā tāsaṁ ‘samatikkamā",
  "atk-abh01a4:690_2": "atthaṅgamā’ti dvedhāpi abhāvoyeva vutto. Nānattasaññāsu pana yasmā aṭṭha kāmāvacarakusalasaññā,",
  "atk-abh01a4:690_3": "nava kiriyāsaññā, dasa akusalasaññāti imā sattavīsati saññā iminā jhānena nibbatte",
  "atk-abh01a4:690_4": "bhave vijjanti, tasmā tāsaṁ amanasikārāti vuttanti veditabbaṁ. Tatrāpi hi imaṁ jhānaṁ",
  "atk-abh01a4:690_5": "upasampajja viharanto tāsaṁ amanasikārāyeva upasampajja viharati. Tā pana manasikaronto",
  "atk-abh01a4:690_6": "asamāpanno hotīti. Saṅkhepato cettha ‘rūpasaññānaṁ samatikkamā’ti iminā sabbarūpāvacaradhammānaṁ",
  "atk-abh01a4:690_7": "pahānaṁ vuttaṁ. ‘Paṭighasaññānaṁ atthaṅgamā nānattasaññānaṁ amanasikārā’ti iminā",
  "atk-abh01a4:690_8": "sabbesaṁ kāmāvacaracittacetasikānañca pahānaṁ amanasikāro ca vuttoti veditabbo.",
  "atk-abh01a4:691_0": "Iti bhagavā ‘pannarasannaṁ rūpasaññānaṁ samatikkamena, dasannaṁ paṭighasaññānaṁ atthaṅgamena,",
  "atk-abh01a4:691_1": "catucattālīsāya nānattasaññānaṁ amanasikārenā’ti tīhi padehi ākāsānañcāyatanasamāpattiyā",
  "atk-abh01a4:691_2": "vaṇṇaṁ kathesi. Kiṁ kāraṇāti ce sotūnaṁ ussāhajananatthañceva palobhanatthañca. Sace",
  "atk-abh01a4:691_3": "hi keci apaṇḍitā vadeyyuṁ ‘satthā ākāsānañcāyatanasamāpattiṁ nibbattethāti vadati,",
  "atk-abh01a4:691_4": "ko nu kho etāya nibbattitāya attho? Ko ānisaṁso’ti te evaṁ vattuṁ mā labhantūti imehi",
  "atk-abh01a4:691_5": "ākārehi samāpattiyā vaṇṇaṁ kathesi. Tañhi nesaṁ sutvā evaṁ bhavissati – ‘evaṁsantā",
  "atk-abh01a4:691_6": "kira ayaṁ samāpatti, evaṁpaṇītā, nibbattessāma na’nti. Athassa nibbattanatthāya ussāhaṁ karissantīti.",
  "atk-abh01a4:692_0": "Palobhanatthañcāpi nesaṁ etissā vaṇṇaṁ kathesi, visakaṇṭakavāṇijo viya. Visakaṇṭakavāṇijo",
  "atk-abh01a4:692_1": "nāma guḷavāṇijo vuccati. So kira guḷaphāṇitakhaṇḍasakkarādīni sakaṭenādāya paccantagāmaṁ",
  "atk-abh01a4:692_2": "gantvā ‘visakaṇṭakaṁ gaṇhatha visakaṇṭakaṁ gaṇhathā’ti ugghosesi. Taṁ sutvā gāmikā",
  "atk-abh01a4:692_3": "‘visaṁ nāma kakkhaḷaṁ, yo naṁ khādati so marati, kaṇṭakopi vijjhitvā māreti. Ubhopete",
  "atk-abh01a4:692_4": "kakkhaḷā, ko ettha ānisaṁso’ti gehadvārāni thakesuṁ, dārake ca palāpesuṁ. Taṁ disvā",
  "atk-abh01a4:692_5": "vāṇijo ‘avohārakusalā ime gāmikā, handa ne upāyena gaṇhāpemī’ti ‘atimadhuraṁ gaṇhatha",
  "atk-abh01a4:692_6": "atisāduṁ gaṇhatha, guḷaṁ phāṇitaṁ sakkaraṁ samagghaṁ labbhati, kūṭamāsakakūṭakahāpaṇādīhipi",
  "atk-abh01a4:692_7": "labbhatī’ti ugghosesi. Taṁ sutvā gāmikā haṭṭhapahaṭṭhā niggantvā bahumpi mūlaṁ datvā gahesuṁ.",
  "atk-abh01a4:693_0": "Tattha vāṇijassa ‘visakaṇṭakaṁ gaṇhathā’ti ugghosanaṁ viya bhagavato ‘ākāsānañcāyatanasamāpattiṁ",
  "atk-abh01a4:693_1": "nibbattethā’ti vacanaṁ. ‘Ubhopete kakkhaḷā , ko ettha ānisaṁso’ti? Gāmikānaṁ cintanaṁ",
  "atk-abh01a4:693_2": "viya ‘bhagavā ākāsānañcāyatanaṁ nibbattethāti āha, ko ettha ānisaṁso? Nāssa guṇaṁ",
  "atk-abh01a4:693_3": "jānāmā’ti sotūnaṁ cintanaṁ. Athassa vāṇijassa ‘atimadhuraṁ gaṇhathā’tiādivacanaṁ",
  "atk-abh01a4:693_4": "viya bhagavato rūpasaññāsamatikkamanādikaṁ ānisaṁsappakāsanaṁ. Idañhi sutvā te bahumpi",
  "atk-abh01a4:693_5": "mūlaṁ datvā, gāmikā viya guḷaṁ, iminā ānisaṁsena palobhitacittā mahantampi ussāhaṁ",
  "atk-abh01a4:693_6": "katvā imaṁ samāpattiṁ nibbattessantīti ussāhajananatthaṁ palobhanatthañca kathesi.",
  "atk-abh01a4:694_0": "Ākāsānañcāyatanasaññāsahagatanti ettha nāssa antoti anantaṁ. Ākāsaṁ anantaṁ ākāsānantaṁ.",
  "atk-abh01a4:694_1": "Ākāsānantameva ākāsānañcaṁ. Taṁ ākāsānañcaṁ adhiṭṭhānaṭṭhena āyatanamassa sasampayuttadhammassa",
  "atk-abh01a4:694_2": "jhānassa, devānaṁ devāyatanamivāti ākāsānañcāyatanaṁ. Iti ākāsānañcaṁ ca taṁ āyatanañcātipi",
  "atk-abh01a4:694_3": "ākāsānañcāyatanaṁ. Kasiṇugghāṭimākāsassetaṁ adhivacanaṁ. Tasmiṁ ākāsānañcāyatane",
  "atk-abh01a4:694_4": "appanāppattāya saññāya sahagataṁ ākāsānañcāyatanasaññāsahagataṁ.",
  "atk-abh01a4:695_0": "Yathā pana aññattha ‘ananto ākāso’ti (vibha. 508; dī. ni. 2.129) vuttaṁ, evamidha",
  "atk-abh01a4:695_1": "anantanti vā parittanti vā na gahitaṁ. Kasmā? Anante hi gahite parittaṁ na gayhati,",
  "atk-abh01a4:695_2": "paritte gahite anantaṁ na gayhati. Evaṁ sante ārammaṇacatukkaṁ na pūrati, desanā",
  "atk-abh01a4:695_3": "soḷasakkhattukā na hoti. Sammāsambuddhassa ca imasmiṁ ṭhāne desanaṁ soḷasakkhattukaṁ",
  "atk-abh01a4:695_4": "kātuṁ ajjhāsayo, tasmā anantanti vā parittanti vā avatvā ‘ākāsānañcāyatanasaññāsahagata’nti",
  "atk-abh01a4:695_5": "āha. Evañhi sati ubhayampi gahitameva hoti. Ārammaṇacatukkaṁ pūrati, desanā soḷasakkhattukā",
  "atk-abh01a4:695_6": "sampajjati. Avaseso pāḷiattho heṭṭhā vuttanayeneva veditabbo. Rūpāvacaracatutthajjhānanikantipariyādānadukkhatāya",
  "atk-abh01a4:695_7": "cettha dukkhā paṭipadā, pariyādinnanikantikassa appanāparivāsadandhatāya dandhābhiññā",
  "atk-abh01a4:695_8": "hoti. Vipariyāyena sukhā paṭipadā khippābhiññā ca veditabbā. Parittakasiṇugghāṭimākāse",
  "atk-abh01a4:695_9": "pana pavattaṁ jhānaṁ parittārammaṇaṁ vipulakasiṇugghāṭimākāse pavattaṁ appamāṇārammaṇanti",
  "atk-abh01a4:695_10": "veditabbaṁ. Upekkhābrahmavihāre viya ca idhāpi catutthajjhānavasena pañcavīsati ekakā",
  "atk-abh01a4:695_11": "honti . Yathā cettha evaṁ ito paresupi. Visesamattameva pana tesu vaṇṇayissāma.",
  "atk-abh01a4:696": "Viññāṇañcāyatanaṁ",
  "atk-abh01a4:697_0": "266.Ākāsānañcāyatanaṁ samatikkammāti, ettha tāva pubbe vuttanayena ākāsānañcaṁ āyatanamassa",
  "atk-abh01a4:697_1": "adhiṭṭhānaṭṭhenāti jhānampi ākāsānañcāyatanaṁ. Vuttanayeneva ārammaṇampi. Evametaṁ",
  "atk-abh01a4:697_2": "jhānañca ārammaṇañcāti ubhayampi appavattikaraṇena ca amanasikaraṇena ca samatikkamitvāva",
  "atk-abh01a4:697_3": "yasmā idaṁ viññāṇañcāyatanaṁ upasampajja vihātabbaṁ, tasmā ubhayampetaṁ ekajjhaṁ",
  "atk-abh01a4:697_4": "katvā ‘ākāsānañcāyatanaṁ samatikkammā’ti idaṁ vuttanti veditabbaṁ.",
  "atk-abh01a4:698_0": "Viññāṇañcāyatanasaññāsahagatanti, ettha pana anantanti manasikātabbavasena nāssa",
  "atk-abh01a4:698_1": "antoti anantaṁ. Anantameva ānañcaṁ. Viññāṇaṁ ānañcaṁ viññāṇānañcanti avatvā viññāṇañcanti",
  "atk-abh01a4:698_2": "vuttaṁ. Ayañhettha rūḷhīsaddo. Tadeva viññāṇañcaṁ adhiṭṭhānaṭṭhena imāya saññāya",
  "atk-abh01a4:698_3": "āyatananti viññāṇañcāyatanaṁ. Tasmiṁ viññāṇañcāyatane pavattāya saññāya sahagatanti",
  "atk-abh01a4:698_4": "viññāṇañcāyatanasaññāsahagataṁ. Ākāse pavattaviññāṇārammaṇassa jhānassetaṁ adhivacanaṁ.",
  "atk-abh01a4:698_5": "Idha ākāsānañcāyatanasamāpattiyā nikantipariyādānadukkhatāya dukkhā paṭipadā, pariyādinnanikantikassa",
  "atk-abh01a4:698_6": "appanāparivāsadandhatāya dandhābhiññā. Vipariyāyena sukhā paṭipadā khippābhiññā ca.",
  "atk-abh01a4:698_7": "Parittakasiṇugghāṭimākāsārammaṇaṁ samāpattiṁ ārabbha pavattiyā parittārammaṇatā,",
  "atk-abh01a4:698_8": "vipariyāyena appamāṇārammaṇatā veditabbā. Sesaṁ purimasadisameva.",
  "atk-abh01a4:699": "Ākiñcaññāyatanaṁ",
  "atk-abh01a4:700_0": "267.Viññāṇañcāyatanaṁsamatikkammāti etthāpi pubbe vuttanayeneva viññāṇañca āyatanamassa",
  "atk-abh01a4:700_1": "adhiṭṭhānaṭṭhenāti jhānampi viññāṇañcāyatanaṁ. Vuttanayeneva ca ārammaṇampi. Evametaṁ",
  "atk-abh01a4:700_2": "jhānañca ārammaṇañcāti ubhayampi appavattikaraṇena ca amanasikaraṇena ca samatikkamitvāva",
  "atk-abh01a4:700_3": "yasmā idaṁ ākiñcaññāyatanaṁ upasampajja vihātabbaṁ, tasmā ubhayampetaṁ ekajjhaṁ katvā",
  "atk-abh01a4:700_4": "‘viññāṇañcāyatanaṁ samatikkammā’ti idaṁ vuttanti veditabbaṁ.",
  "atk-abh01a4:701_0": "Ākiñcaññāyatanasaññāsahagatanti ettha pana nāssa kiñcananti akiñcanaṁ; antamaso bhaṅgamattampi",
  "atk-abh01a4:701_1": "assa avasiṭṭhaṁ natthīti vuttaṁ hoti. Akiñcanassa bhāvo ākiñcaññaṁ. Ākāsānañcāyatanaviññāṇāpagamassetaṁ",
  "atk-abh01a4:701_2": "adhivacanaṁ. Taṁ ākiñcaññaṁ adhiṭṭhānaṭṭhena imissā saññāya āyatananti ākiñcaññāyatanaṁ.",
  "atk-abh01a4:701_3": "Tasmiṁ ākiñcaññāyatane pavattāya saññāya sahagatanti ākiñcaññāyatanasaññāsahagataṁ.",
  "atk-abh01a4:701_4": "Ākāse pavattitaviññāṇāpagamārammaṇassa jhānassetaṁ adhivacanaṁ. Idha viññāṇañcāyatanasamāpattiyā",
  "atk-abh01a4:701_5": "nikantipariyādānadukkhatāya dukkhā paṭipadā, pariyādinnanikantikassa appanā parivāsadandhatāya",
  "atk-abh01a4:701_6": "dandhābhiññā. Vipariyāyena sukhā paṭipadā khippābhiññā ca. Parittakasiṇugghāṭimākāse",
  "atk-abh01a4:701_7": "pavattitaviññāṇāpagamārammaṇatāya parittārammaṇatā, vipariyāyena appamāṇārammaṇatā",
  "atk-abh01a4:701_8": "veditabbā. Sesaṁ purimasadisameva.",
  "atk-abh01a4:702": "Nevasaññānāsaññāyatanaṁ",
  "atk-abh01a4:703_0": "Ākiñcaññāyatanaṁ samatikkammāti etthāpi pubbe vuttanayeneva ākiñcaññaṁ āyatanamassa",
  "atk-abh01a4:703_1": "adhiṭṭhānaṭṭhenāti jhānampi ākiñcaññāyatanaṁ. Vuttanayeneva ārammaṇampi. Evametaṁ",
  "atk-abh01a4:703_2": "jhānañca ārammaṇañcāti ubhayampi appavattikaraṇena ca amanasikaraṇe ca samatikkamitvāva",
  "atk-abh01a4:703_3": "yasmā idaṁ nevasaññānāsaññāyatanaṁ upasampajja vihātabbaṁ, tasmā ubhayampetaṁ ekajjhaṁ",
  "atk-abh01a4:703_4": "katvā ‘ākiñcaññāyatanaṁ samatikkammā’ti idaṁ vuttanti veditabbaṁ.",
  "atk-abh01a4:704_0": "Nevasaññānāsaññāyatanasaññāsahagatanti ettha pana yāya saññāya bhāvato taṁ nevasaññānāsaññāyatananti",
  "atk-abh01a4:704_1": "vuccati, yathā paṭipannassa sā saññā hoti, taṁ tāva dassetuṁ vibhaṅge ‘‘nevasaññīnāsaññī’’ti",
  "atk-abh01a4:704_2": "uddharitvā ‘‘taññeva ākiñcaññāyatanaṁ santato manasikaroti saṅkhārāvasesasamāpattiṁ",
  "atk-abh01a4:704_3": "bhāveti, tena vuccati nevasaññīnāsaññī’’ti (vibha. 619) vuttaṁ. Tattha ‘santato manasikarotī’ti",
  "atk-abh01a4:704_4": "‘santā vatāyaṁ samāpatti, yatra hi nāma natthibhāvampi ārammaṇaṁ karitvā ṭhassatī’ti",
  "atk-abh01a4:704_5": "evaṁ santārammaṇatāya naṁ ‘santā’ti manasikaroti. Santato ce manasikaroti, kathaṁ",
  "atk-abh01a4:704_6": "samatikkamo hotīti? Anāvajjitukāmatāya. So hi kiñcāpi naṁ santato manasikaroti, atha",
  "atk-abh01a4:704_7": "khvassa ‘ahametaṁ āvajjissāmi samāpajjissāmi adhiṭṭhahissāmi vuṭṭhahissāmi paccavekkhissāmī’ti",
  "atk-abh01a4:704_8": "esa ābhogo samannāhāro manasikāro na hoti. Kasmā? Ākiñcaññāyatanato nevasaññānāsaññāyatanassa",
  "atk-abh01a4:704_9": "santatarapaṇītataratāya.",
  "atk-abh01a4:705_0": "Yathā hi rājā mahaccarājānubhāvena hatthikkhandhagato nagaravīthiyaṁ vicaranto dantakārādayo",
  "atk-abh01a4:705_1": "sippike ekaṁ vatthaṁ daḷhaṁ nivāsetvā ekena sīsaṁ veṭhetvā dantacuṇṇādīhi samokiṇṇagatte",
  "atk-abh01a4:705_2": "anekāni dantavikatiādīni karonte disvā ‘aho vata re chekā ācariyā, īdisānipi nāma",
  "atk-abh01a4:705_3": "sippāni karissantī’ti, evaṁ tesaṁ chekatāya tussati, na cassa evaṁ hoti – ‘aho vatāhaṁ",
  "atk-abh01a4:705_4": "rajjaṁ pahāya evarūpo sippiko bhaveyya’nti. Taṁ kissa hetu? Rajjasiriyā mahānisaṁsatāya.",
  "atk-abh01a4:705_5": "So sippike samatikkamitvāva gacchati. Evamevesa kiñcāpi taṁ samāpattiṁ santato manasikaroti,",
  "atk-abh01a4:705_6": "atha khvassa ‘ahametaṁ samāpattiṁ āvajjissāmi samāpajjissāmi adhiṭṭhahissāmi vuṭṭhahissāmi",
  "atk-abh01a4:705_7": "paccavekkhissāmī’ti neva esa ābhogo samannāhāro manasikāro hoti. So taṁ santato manasi",
  "atk-abh01a4:705_8": "karonto taṁ paramasukhumaṁ appanāppattaṁ saññaṁ pāpuṇāti, yāya ‘nevasaññīnāsaññī",
  "atk-abh01a4:705_9": "nāma hoti, saṅkhārāvasesasamāpattiṁ bhāvetī’ti vuccati. ‘Saṅkhārāvasesasamāpatti’nti",
  "atk-abh01a4:705_10": "accantasukhumabhāvappattasaṅkhāraṁ catutthāruppasamāpattiṁ.",
  "atk-abh01a4:706_0": "Idāni yaṁ taṁ evaṁ adhigatāya saññāya vasena nevasaññānāsaññāyatananti vuccati, taṁ",
  "atk-abh01a4:706_1": "atthato dassetuṁ ‘‘nevasaññānāsaññāyatananti nevasaññānāsaññāyatanaṁ samāpannassa",
  "atk-abh01a4:706_2": "vā, upapannassa vā, diṭṭhadhammasukhavihārissa vā cittacetasikā dhammā’’ti (vibha.",
  "atk-abh01a4:706_3": "620) vuttaṁ. Tesu idha samāpannassa cittacetasikā dhammā adhippetā.",
  "atk-abh01a4:707_0": "Vacanattho panettha – oḷārikāya saññāya abhāvato, sukhumāya ca bhāvato, nevassa sasampayuttadhammassa",
  "atk-abh01a4:707_1": "jhānassa saññā, nāsaññāti nevasaññānāsaññaṁ. Nevasaññānāsaññañca taṁ manāyatanadhammāyatanapariyāpannattā",
  "atk-abh01a4:707_2": "āyatanañcāti nevasaññānāsaññāyatanaṁ. Atha vā yāyamettha saññā, sā paṭusaññākiccaṁ",
  "atk-abh01a4:707_3": "kātuṁ asamatthatāya nevasaññā , saṅkhārāvasesasukhumabhāvena vijjamānattā nāsaññāti",
  "atk-abh01a4:707_4": "nevasaññānāsaññā. Nevasaññānāsaññā ca sā sesadhammānaṁ adhiṭṭhānaṭṭhena āyatanañcāti",
  "atk-abh01a4:707_5": "nevasaññānāsaññāyatanaṁ.",
  "atk-abh01a4:708_0": "Na kevalañcettha saññāva edisī, atha kho vedanāpi nevavedanā nāvedanā, cittampi nevacittaṁ",
  "atk-abh01a4:708_1": "nācittaṁ, phassopi nevaphasso nāphassoti. Esa nayo sesasampayuttadhammesu. Saññāsīsena",
  "atk-abh01a4:708_2": "panāyaṁ desanā katāti veditabbā. Pattamakkhanatelappabhutīhi ca upamāhi esamattho",
  "atk-abh01a4:708_3": "vibhāvetabbo – sāmaṇero kira telena pattaṁ makkhetvā ṭhapesi. Taṁ yāgupānakāle thero",
  "atk-abh01a4:708_4": "‘pattamāharā’ti āha. So ‘patte telamatthi, bhante’ti āha. Tato ‘āhara, sāmaṇera,",
  "atk-abh01a4:708_5": "telaṁ nāḷiṁ pūressāmī’ti vutte ‘natthi, bhante, tela’nti āha. Tattha yathā antovutthattā",
  "atk-abh01a4:708_6": "yāguyā saddhiṁ akappiyaṭṭhena telaṁ atthīti hoti, nāḷipūraṇādīnaṁ abhāvavasena natthīti",
  "atk-abh01a4:708_7": "hoti, evaṁ sāpi saññā paṭusaññākiccaṁ kātuṁ asamatthatāya nevasaññā, saṅkhārāvasesasukhumabhāvena",
  "atk-abh01a4:708_8": "vijjamānattā nāsaññā hoti.",
  "atk-abh01a4:709_0": "Kimpanettha saññākiccanti? Ārammaṇasañjānanañceva vipassanāya ca visayabhāvaṁ upagantvā",
  "atk-abh01a4:709_1": "nibbidājananaṁ. Dahanakiccamiva hi sukhodake tejodhātu, sañjānanakiccampesā paṭuṁ",
  "atk-abh01a4:709_2": "kātuṁ na sakkoti. Sesasamāpattīsu saññā viya vipassanāya visayabhāvaṁ upagantvā nibbidājananampi",
  "atk-abh01a4:709_3": "kātuṁ na sakkoti. Aññesu hi khandhesu akatābhiniveso bhikkhu nevasaññānāsaññāyatanakkhandhe",
  "atk-abh01a4:709_4": "sammasitvā nibbidaṁ pattuṁ samattho nāma natthi. Apica āyasmā sāriputto, pakativipassako",
  "atk-abh01a4:709_5": "pana mahāpañño sāriputtasadisova sakkuṇeyya. Sopi ‘‘evaṁ kirime dhammā ahutvā sambhonti,",
  "atk-abh01a4:709_6": "hutvā paṭiventī’’ti (ma. ni. 3.95) evaṁ kalāpasammasanavaseneva, no anupadadhammavipassanāvasena.",
  "atk-abh01a4:709_7": "Evaṁ sukhumattaṁ gatā esā samāpatti.",
  "atk-abh01a4:710_0": "Yathā ca pattamakkhanatelūpamāya evaṁ maggudakūpamāyapi ayamattho vibhāvetabbo. Maggapaṭipannassa",
  "atk-abh01a4:710_1": "kira therassa purato gacchanto sāmaṇero thokamudakaṁ disvā ‘udakaṁ, bhante, upāhanā",
  "atk-abh01a4:710_2": "omuñcathā’ti āha. Tato therena ‘sace udakamatthi, āhara nhānasāṭakaṁ, nhāyissāmī’ti",
  "atk-abh01a4:710_3": "vutte ‘natthi, bhante’ti āha. Tattha yathā upāhanatemanamattaṭṭhena udakaṁ atthīti",
  "atk-abh01a4:710_4": "hoti , nhānaṭṭhena natthīti hoti, evampi sā paṭusaññākiccaṁ kātuṁ asamatthatāya neva",
  "atk-abh01a4:710_5": "saññā, saṅkhārāvasesasukhumabhāvena vijjamānattā nāsaññā hoti. Na kevalañca etāheva,",
  "atk-abh01a4:710_6": "aññāhipi anurūpāhi upamāhi esa attho vibhāvetabbo. Iti imāya nevasaññānāsaññāyatane",
  "atk-abh01a4:710_7": "pavattāya saññāya nevasaññānāsaññāyatanabhūtāya vā saññāya sahagatanti nevasaññānāsaññāyatanasaññāsahagataṁ.",
  "atk-abh01a4:710_8": "Ākiñcaññāyatanasamāpattiārammaṇassa jhānassetaṁ adhivacanaṁ.",
  "atk-abh01a4:711_0": "Idha ākiñcaññāyatanasamāpattiyā nikantipariyādānadukkhatāya dukkhā paṭipadā, pariyādinnanikantikassa",
  "atk-abh01a4:711_1": "appanāparivāsadandhatāya dandhābhiññā. Vipariyāyena sukhā paṭipadā khippābhiññā ca.",
  "atk-abh01a4:711_2": "Parittakasiṇugghāṭimākāse pavattitaviññāṇāpagamārammaṇaṁ samāpattiṁ ārabbha pavattitāya",
  "atk-abh01a4:711_3": "parittārammaṇatā, vipariyāyena appamāṇārammaṇatā veditabbā. Sesaṁ purimasadisameva.",
  "atk-abh01a4:712": "Asadisarūpo nātho, āruppaṁ yaṁ catubbidhaṁ āha;",
  "atk-abh01a4:713": "Taṁ iti ñatvā tasmiṁ, pakiṇṇakakathāpi viññeyyā.",
  "atk-abh01a4:714": "Arūpasamāpattiyo hi –",
  "atk-abh01a4:715": "Ārammaṇātikkamato, catassopi bhavantimā;",
  "atk-abh01a4:716": "Aṅgātikkamametāsaṁ, na icchanti vibhāvino.",
  "atk-abh01a4:717_0": "Etāsu hi rūpanimittātikkamato paṭhamā, ākāsātikkamato dutiyā, ākāse pavattitaviññāṇātikkamato",
  "atk-abh01a4:717_1": "tatiyā, ākāse pavattitaviññāṇassa apagamātikkamato catutthāti sabbathā ‘ārammaṇātikkamato",
  "atk-abh01a4:717_2": "catassopi bhavantimā’ arūpasamāpattiyoti veditabbā. Aṅgātikkamaṁ pana etāsaṁ na icchanti",
  "atk-abh01a4:717_3": "paṇḍitā. Na hi rūpāvacarasamāpattīsu viya etāsu aṅgātikkamo atthi. Sabbāsupi hi etāsu",
  "atk-abh01a4:717_4": "upekkhā cittekaggatāti dve eva jhānaṅgāni honti. Evaṁ santepi –",
  "atk-abh01a4:718": "Supaṇītatarā honti, pacchimā pacchimā idha;",
  "atk-abh01a4:719": "Upamā tattha viññeyyā, pāsādatalasāṭikā.",
  "atk-abh01a4:720_0": "Yathā hi catubhūmakapāsādassa heṭṭhimatale dibbanaccagītavāditasurabhigandhamālāsādurasapānabhojanasayanacchādanādivasena",
  "atk-abh01a4:720_1": "paṇītā pañca kāmaguṇā paccupaṭṭhitā assu, dutiye tato paṇītatarā, tatiye tato paṇītatamā,",
  "atk-abh01a4:720_2": "catutthe sabbapaṇītā; tattha kiñcāpi tāni cattāripi pāsādatalāneva, natthi nesaṁ",
  "atk-abh01a4:720_3": "pāsādatalabhāvena viseso, pañcakāmaguṇasamiddhivisesena pana heṭṭhimato heṭṭhimato",
  "atk-abh01a4:720_4": "uparimaṁ uparimaṁ paṇītataraṁ hoti.",
  "atk-abh01a4:721_0": "Yathā ca ekāya itthiyā kantitathūlasaṇhasaṇhatarasaṇhatamasuttānaṁ catupalatipaladvipalaekapalasāṭikā",
  "atk-abh01a4:721_1": "assu, āyāmena vitthārena ca samappamāṇā; tattha kiñcāpi tā sāṭikā catassopi āyāmato",
  "atk-abh01a4:721_2": "ca vitthārato ca samappamāṇā, natthi tāsaṁ pamāṇato viseso, sukhasamphassasukhumabhāvamahagghabhāvehi",
  "atk-abh01a4:721_3": "pana purimāya purimāya pacchimā pacchimā paṇītatarā honti, evameva kiñcāpi catūsupi",
  "atk-abh01a4:721_4": "etāsu upekkhā cittekaggatāti etāni dveyeva aṅgāni honti, atha kho bhāvanāvisesena",
  "atk-abh01a4:721_5": "tesaṁ aṅgānaṁ paṇītapaṇītatarabhāvena supaṇītatarā honti pacchimā pacchimā idhāti",
  "atk-abh01a4:721_6": "veditabbā. Evaṁ anupubbena paṇītapaṇītā cetā –",
  "atk-abh01a4:722": "Asucimhi maṇḍape laggo, eko taṁ nissito paro;",
  "atk-abh01a4:723": "Añño bahi anissāya, taṁ taṁ nissāya cāparo.",
  "atk-abh01a4:724": "Ṭhito catūhi etehi, purisehi yathākkamaṁ;",
  "atk-abh01a4:725": "Samānatāya ñātabbā, catassopi vibhāvinā. (visuddhi. 1.291);",
  "atk-abh01a4:726_0": "Tatrāyamatthayojanā – asucimhi kira dese eko maṇḍapo. Atheko puriso āgantvā taṁ asuciṁ",
  "atk-abh01a4:726_1": "jigucchamāno taṁ maṇḍapaṁ hatthehi ālambitvā tattha laggo, laggito viya aṭṭhāsi.",
  "atk-abh01a4:726_2": "Athāparo āgantvā taṁ maṇḍapalaggaṁ purisaṁ nissito. Athañño āgantvā cintesi – ‘yo",
  "atk-abh01a4:726_3": "esa maṇḍape laggo, yo ca taṁ nissito, ubhopete duṭṭhitā; dhuvo ca nesaṁ maṇḍapapapāte",
  "atk-abh01a4:726_4": "pāto, handāhaṁ bahiyeva tiṭṭhāmī’ti so tannissitaṁ anissāya bahiyeva aṭṭhāsi. Athāparo",
  "atk-abh01a4:726_5": "āgantvā maṇḍapalaggassa tannissitassa ca akhemabhāvaṁ cintetvā bahiṭhitañca suṭṭhitoti",
  "atk-abh01a4:726_6": "mantvā taṁ nissāya aṭṭhāsi.",
  "atk-abh01a4:727_0": "Tattha asucimhi dese maṇḍapo viya kasiṇugghāṭimākāsaṁ daṭṭhabbaṁ. Asucijigucchāya",
  "atk-abh01a4:727_1": "maṇḍapalaggo puriso viya rūpanimittajigucchāya ākāsārammaṇaṁ ākāsānañcāyatanaṁ .",
  "atk-abh01a4:727_2": "Maṇḍapalaggaṁ purisaṁ nissito viya ākāsārammaṇaṁ ākāsānañcāyatanaṁ ārabbha pavattaṁ",
  "atk-abh01a4:727_3": "viññāṇañcāyatanaṁ. Tesaṁ dvinnampi akhemabhāvaṁ cintetvā anissāya taṁ maṇḍapalaggaṁ,",
  "atk-abh01a4:727_4": "bahiṭhito viya, ākāsānañcāyatanaṁ ārammaṇaṁ akatvā tadabhāvārammaṇaṁ ākiñcaññāyatanaṁ.",
  "atk-abh01a4:727_5": "Maṇḍapalaggassa tannissitassa ca akhemataṁ cintetvā bahiṭhitañca ‘suṭṭhito’ti mantvā",
  "atk-abh01a4:727_6": "taṁ nissāya ṭhito viya viññāṇābhāvasaṅkhāte bahipadese ṭhitaṁ ākiñcaññāyatanaṁ ārabbha",
  "atk-abh01a4:727_7": "pavattaṁ nevasaññānāsaññāyatanaṁ daṭṭhabbaṁ. Evaṁ pavattamānañca –",
  "atk-abh01a4:728": "Ārammaṇaṁ karoteva, aññābhāvena taṁ idaṁ;",
  "atk-abh01a4:729": "Diṭṭhadosampi rājānaṁ, vuttihetu yathā jano. (visuddhi. 1.292);",
  "atk-abh01a4:730_0": "Idañhi nevasaññānāsaññāyatanaṁ ‘āsannaviññāṇañcāyatanapaccatthikā ayaṁ samāpattī’ti",
  "atk-abh01a4:730_1": "evaṁ diṭṭhadosampi taṁ ākiñcaññāyatanaṁ aññassa ārammaṇassa abhāvā ārammaṇaṁ karoteva.",
  "atk-abh01a4:730_2": "Yathā kiṁ? ‘Diṭṭhadosampi rājānaṁ vuttihetu yathā jano’. Yathā hi asaṁyataṁ pharusakāyavacīmanosamācāraṁ",
  "atk-abh01a4:730_3": "kañci sabbadisampatiṁ rājānaṁ ‘pharusasamācāro aya’nti evaṁ diṭṭhadosampi aññattha",
  "atk-abh01a4:730_4": "vuttiṁ alabhamāno jano vuttihetu nissāya vattati, evaṁ diṭṭhadosampi taṁ ākiñcaññāyatanaṁ",
  "atk-abh01a4:730_5": "aññaṁ ārammaṇaṁ alabhamānamidaṁ nevasaññānāsaññāyatanaṁ ārammaṇaṁ karoteva. Evaṁ kurumānañca –",
  "atk-abh01a4:731": "Āruḷho dīghanisseṇiṁ, yathā nisseṇibāhukaṁ;",
  "atk-abh01a4:732": "Pabbataggañca āruḷho, yathā pabbatamatthakaṁ.",
  "atk-abh01a4:733": "Yathā vā girimāruḷho, attanoyeva jaṇṇukaṁ;",
  "atk-abh01a4:734": "Olubbhati tathevetaṁ, jhānamolubbha vattatīti. (visuddhi. 1.293);",
  "atk-abh01a4:735": "Arūpāvacarakusalakathā niṭṭhitā.",
  "atk-abh01a4:736": "Tebhūmakakusalavaṇṇanā",
  "atk-abh01a4:737_0": "269. Idāni yasmā sabbānipetāni tebhūmakakusalāni hīnādinā pabhedena vattanti, tasmā",
  "atk-abh01a4:737_1": "tesaṁ taṁ pabhedaṁ dassetuṁ puna katame dhammā kusalātiādi āraddhaṁ. Tattha hīnanti",
  "atk-abh01a4:737_2": "lāmakaṁ. Taṁ āyūhanavasena veditabbaṁ. Hīnuttamānaṁ majjhe bhavaṁ majjhimaṁ. Padhānabhāvaṁ",
  "atk-abh01a4:737_3": "nītaṁ paṇītaṁ, uttamanti attho. Tānipi āyūhanavaseneva veditabbāni. Yassa hi āyūhanakkhaṇe",
  "atk-abh01a4:737_4": "chando vā hīno hoti, vīriyaṁ vā, cittaṁ vā, vīmaṁsā vā, taṁ hīnaṁ nāma. Yassa te",
  "atk-abh01a4:737_5": "dhammā majjhimā ceva paṇītā, ca taṁ majjhimañceva paṇītañca. Yaṁ pana kattukāmatāsaṅkhātaṁ",
  "atk-abh01a4:737_6": "chandaṁ dhuraṁ chandaṁ jeṭṭhakaṁ chandaṁ pubbaṅgamaṁ katvā āyūhitaṁ, taṁ chandādhipatito",
  "atk-abh01a4:737_7": "āgatattā chandādhipateyyaṁ nāma. Vīriyādhipateyyādīsupi eseva nayo.",
  "atk-abh01a4:738_0": "Imasmiṁ pana ṭhāne ṭhatvā nayā gaṇetabbā. Sabbapaṭhamaṁ vibhatto hi eko nayo, hīnanti",
  "atk-abh01a4:738_1": "eko, majjhimanti eko, paṇītanti eko, chandādhipateyyanti eko. Ime tāva chandādhipateyye",
  "atk-abh01a4:738_2": "pañca nayā. Evaṁ vīriyādhipateyyādīsupīti cattāro pañcakā vīsati honti. Purimo vā",
  "atk-abh01a4:738_3": "eko suddhikanayo, hīnantiādayo tayo, chandādhipateyyantiādayo cattāro, chandādhipateyyaṁ",
  "atk-abh01a4:738_4": "hīnantiādayo dvādasāti evampi vīsati nayā honti.",
  "atk-abh01a4:739_0": "Ime vīsati mahānayā kattha vibhattāti? Mahāpakaraṇe (paṭṭhā. 2.14.1) hīnattike vibhattā.",
  "atk-abh01a4:739_1": "Imasmiṁ pana ṭhāne hīnattikato majjhimarāsiṁ gahetvā hīnamajjhimapaṇītavasena tayo",
  "atk-abh01a4:739_2": "koṭṭhāsā kātabbā. Tatopi majjhimarāsiṁ ṭhapetvā hīnapaṇīte gahetvā nava nava koṭṭhāsā",
  "atk-abh01a4:739_3": "kātabbā. Hīnasmiṁyeva hi hīnaṁ atthi majjhimaṁ atthi paṇītaṁ atthi. Paṇītasmimpi",
  "atk-abh01a4:739_4": "hīnaṁ atthi majjhimaṁ atthi paṇītaṁ atthi. Tathā hīnahīnasmiṁ hīnaṁ, hīnahīnasmiṁ",
  "atk-abh01a4:739_5": "majjhimaṁ, hīnahīnasmiṁ paṇītaṁ. Hīnamajjhimasmiṁ hīnaṁ, hīnamajjhimasmiṁ majjhimaṁ,",
  "atk-abh01a4:739_6": "hīnamajjhimasmiṁ paṇītaṁ. Hīnapaṇītasmiṁ hīnaṁ, hīnapaṇītasmiṁ majjhimaṁ, hīnapaṇītasmiṁ",
  "atk-abh01a4:739_7": "paṇītanti ayameko navako. Paṇītahīnasmimpi hīnaṁ nāma atthi, paṇītahīnasmiṁ majjhimaṁ,",
  "atk-abh01a4:739_8": "paṇītahīnasmiṁ paṇītaṁ. Tathā paṇītamajjhimasmiṁ hīnaṁ, paṇītamajjhimasmiṁ majjhimaṁ,",
  "atk-abh01a4:739_9": "paṇītamajjhimasmiṁ paṇītaṁ. Paṇītapaṇītasmiṁ hīnaṁ, paṇītapaṇītasmiṁ majjhimaṁ, paṇītapaṇītasmiṁ",
  "atk-abh01a4:739_10": "paṇītanti. Ayaṁ dutiyo navakoti dve navakā aṭṭhārasa. Imāni aṭṭhārasa kammadvārāni",
  "atk-abh01a4:739_11": "nāma . Imehi pabhāvitattā , imesaṁ vasena, aṭṭhārasa khattiyā, aṭṭhārasa brāhmaṇā,",
  "atk-abh01a4:739_12": "aṭṭhārasa vessā, aṭṭhārasa suddā, aṭṭhacattālīsa gottacaraṇāni veditabbāni.",
  "atk-abh01a4:740_0": "Imesu ca pana tebhūmakesu kusalesu kāmāvacarakusalaṁ tihetukampi duhetukampi hoti",
  "atk-abh01a4:740_1": "ñāṇasampayuttavippayuttavasena. Rūpāvacarārūpāvacaraṁ pana tihetukameva ñāṇasampayuttameva.",
  "atk-abh01a4:740_2": "Kāmāvacarampettha adhipatinā sahāpi uppajjati vināpi. Rūpāvacarārūpāvacaraṁ adhipatisampannameva",
  "atk-abh01a4:740_3": "hoti. Kāmāvacarakusale cettha ārammaṇādhipati sahajātādhipatīti dvepi adhipatayo",
  "atk-abh01a4:740_4": "labbhanti. Rūpāvacarārūpāvacaresu ārammaṇādhipati na labbhati, sahajātādhipatiyeva",
  "atk-abh01a4:740_5": "labbhati. Tattha cittassa cittādhipateyyabhāvo sampayuttadhammānaṁ vasena vutto.",
  "atk-abh01a4:740_6": "Dvinnaṁ pana cittānaṁ ekato abhāvena sampayuttacittassa cittādhipati nāma natthi.",
  "atk-abh01a4:740_7": "Tathā chandādīnaṁ chandādhipatiādayo. Keci pana ‘sace cittavato kusalaṁ hoti, mayhaṁ",
  "atk-abh01a4:740_8": "bhavissatīti evaṁ yaṁ cittaṁ dhuraṁ katvā jeṭṭhakaṁ katvā aparaṁ kusalacittaṁ āyūhitaṁ,",
  "atk-abh01a4:740_9": "tassa taṁ purimacittaṁ cittādhipati nāma hoti, tato āgatattā idaṁ cittādhipateyyaṁ",
  "atk-abh01a4:740_10": "nāmā’ti evaṁ āgamanavasenāpi adhipatiṁ nāma icchanti. Ayaṁ pana nayo neva pāḷiyaṁ",
  "atk-abh01a4:740_11": "na aṭṭhakathāyaṁ dissati. Tasmā vuttanayeneva adhipatibhāvo veditabbo. Imesu ca ekūnavīsatiyā",
  "atk-abh01a4:740_12": "mahānayesu purime suddhikanaye vuttaparimāṇāneva cittāni ca navakā ca pāṭhavārā ca",
  "atk-abh01a4:740_13": "honti. Tasmā ñāṇasampayuttesu vuttaparimāṇato vīsatiguṇo cittanavakavārabhedo veditabbo,",
  "atk-abh01a4:740_14": "catūsu ñāṇavippayuttesu soḷasaguṇoti, ayaṁ tebhūmakakusale pakiṇṇakakathā nāmāti.",
  "atk-abh01a4:741": "Tebhūmakakusalaṁ.",
  "atk-abh01a4:742": "Lokuttarakusalavaṇṇanā",
  "atk-abh01a4:743_0": "277. Evaṁ bhavattayasampattinibbattakaṁ kusalaṁ dassetvā idāni sabbabhavasamatikkamanāya",
  "atk-abh01a4:743_1": "lokuttarakusalaṁ dassetuṁ puna katame dhammā kusalātiādi āraddhaṁ. Tattha lokuttaranti",
  "atk-abh01a4:743_2": "kenaṭṭhena lokuttaraṁ? Lokaṁ taratīti, lokuttaraṁ lokaṁ uttaratīti lokuttaraṁ; lokaṁ",
  "atk-abh01a4:743_3": "samatikkamma abhibhuyya tiṭṭhatīti lokuttaraṁ (paṭi. ma. 2.43). Jhānaṁ bhāvetīti",
  "atk-abh01a4:743_4": "ekacittakkhaṇikaṁ appanājhānaṁ bhāveti janeti vaḍḍheti.",
  "atk-abh01a4:744_0": "Lokato niyyāti vaṭṭato niyyātīti niyyānikaṁ. Niyyāti vā etenāti niyyānikaṁ. Taṁsamaṅgī",
  "atk-abh01a4:744_1": "hi puggalo dukkhaṁ parijānanto niyyāti, samudayaṁ pajahanto niyyāti, nirodhaṁ sacchikaronto",
  "atk-abh01a4:744_2": "niyyāti, maggaṁ bhāvento niyyāti. Yathā ca pana tebhūmakakusalaṁ vaṭṭasmiṁ cutipaṭisandhiyo",
  "atk-abh01a4:744_3": "ācināti vaḍḍhetīti ācayagāmī nāma hoti, na tathā idaṁ. Idaṁ pana yathā ekasmiṁ purise",
  "atk-abh01a4:744_4": "aṭṭhārasahatthaṁ pākāraṁ cinante aparo mahāmuggaraṁ gahetvā tena citacitaṭṭhānaṁ",
  "atk-abh01a4:744_5": "apacinanto viddhaṁsento eva gaccheyya, evameva tebhūmakakusalena citā cutipaṭisandhiyo",
  "atk-abh01a4:744_6": "paccayavekallakaraṇena apacinantaṁ viddhaṁsentaṁ gacchatīti apacayagāmi.",
  "atk-abh01a4:745_0": "Diṭṭhigatānaṁ pahānāyāti, ettha diṭṭhiyo eva diṭṭhigatāni, gūthagataṁ muttagatantiādīni",
  "atk-abh01a4:745_1": "(a. ni. 9.11) viya. Dvāsaṭṭhiyā vā diṭṭhīnaṁ antogadhattā diṭṭhīsu gatānītipi diṭṭhigatāni.",
  "atk-abh01a4:745_2": "Diṭṭhiyā vā gataṁ etesantipi diṭṭhigatāni. Diṭṭhisadisagamanāni diṭṭhisadisappavattānīti",
  "atk-abh01a4:745_3": "attho. Kāni pana tānīti? Sasampayuttāni sakkāyadiṭṭhivicikicchāsīlabbataparāmāsaapāyagamanīyarāgadosamohākusalāni.",
  "atk-abh01a4:745_4": "Tāni hi yāva paṭhamamaggabhāvanā tāva pavattisabbhāvato diṭṭhisadisagamanānīti vuccanti.",
  "atk-abh01a4:745_5": "Iti diṭṭhiyo ca diṭṭhigatāni ca diṭṭhigatāni. Tesaṁ diṭṭhigatānaṁ. Pahānāyāti samucchedavaseneva",
  "atk-abh01a4:745_6": "pajahanatthāya. Paṭhamāyāti gaṇanavasenapi paṭhamuppattivasenapi paṭhamāya. Bhūmiyāti",
  "atk-abh01a4:745_7": "‘‘anantarahitāya bhūmiyā’’tiādīsu (pārā. 27; ma. ni. 2.296) tāva ayaṁ mahāpathavī",
  "atk-abh01a4:745_8": "bhūmīti vuccati. ‘‘Sukhabhūmiyaṁ kāmāvacare’’tiādīsu (dha. sa. 988) cittuppādo. Idha",
  "atk-abh01a4:745_9": "pana sāmaññaphalaṁ adhippetaṁ. Tañhi sampayuttānaṁ nissayabhāvato te dhammā bhavanti",
  "atk-abh01a4:745_10": "etthāti bhūmi. Yasmā vā samānepi lokuttarabhāve sayampi bhavati uppajjati, na nibbānaṁ",
  "atk-abh01a4:745_11": "viya apātubhāvaṁ, tasmāpi bhūmīti vuccati; tassā paṭhamāya bhūmiyā. Pattiyāti sotāpattiphalasaṅkhātassa",
  "atk-abh01a4:745_12": "paṭhamassa sāmaññaphalassa pattatthāya paṭilābhatthāyāti evamettha attho veditabbo.",
  "atk-abh01a4:745_13": "Viviccāti samucchedavivekavasena viviccitvā, vinā hutvā.",
  "atk-abh01a4:746_0": "Idāni kiñcāpi lokiyajjhānampi na vinā paṭipadāya ijjhati, evaṁ santepi idha suddhikanayaṁ",
  "atk-abh01a4:746_1": "pahāya lokuttarajjhānaṁ paṭipadāya saddhiṁyeva garuṁ katvā desetukāmatāya dukkhapaṭipadaṁ",
  "atk-abh01a4:746_2": "dandhābhiññantiādimāha.",
  "atk-abh01a4:747_0": "Tattha yo āditova kilese vikkhambhento dukkhena sasaṅkhārena sappayogena kilamanto",
  "atk-abh01a4:747_1": "vikkhambheti tassa dukkhā paṭipadā hoti; yo pana vikkhambhita kileso vipassanāparivāsaṁ",
  "atk-abh01a4:747_2": "vasanto cirena maggapātubhāvaṁ pāpuṇāti tassa dandhābhiññā hoti. Iti yo koci vāro",
  "atk-abh01a4:747_3": "dukkhapaṭipadadandhābhiñño nāma kato.",
  "atk-abh01a4:748_0": "Katamaṁ pana vāraṁ rocesunti? Yattha sakiṁ vikkhambhitā kilesā samudācaritvā dutiyampi",
  "atk-abh01a4:748_1": "vikkhambhitā puna samudācaranti, tatiyaṁ vikkhambhite pana tathāvikkhambhiteva katvā",
  "atk-abh01a4:748_2": "maggena samugghātaṁ pāpeti, imaṁ vāraṁ rocesuṁ. Imassa vārassa dukkhāpaṭipadā dandhābhiññāti",
  "atk-abh01a4:748_3": "nāmaṁ kataṁ. Ettakena pana na pākaṭaṁ hoti. Tasmā evamettha ādito paṭṭhāya vibhāvanā",
  "atk-abh01a4:748_4": "veditabbā – yo hi cattāri mahābhūtāni pariggahetvā upādārūpaṁ pariggaṇhāti, arūpaṁ",
  "atk-abh01a4:748_5": "pariggaṇhāti, ‘rūpārūpaṁ’ pana pariggaṇhanto dukkhena kasirena kilamanto pariggahetuṁ",
  "atk-abh01a4:748_6": "sakkoti, tassa dukkhā paṭipadā nāma hoti. Pariggahitarūpārūpassa pana vipassanāparivāse",
  "atk-abh01a4:748_7": "maggapātubhāvadandhatāya dandhābhiññā nāma hoti.",
  "atk-abh01a4:749_0": "Yopi rūpārūpaṁ pariggahetvā ‘nāmarūpaṁ’ vavatthapento dukkhena kasirena kilamanto",
  "atk-abh01a4:749_1": "vavatthapeti, vavatthāpite ca nāmarūpe vipassanāparivāsaṁ vasanto cirena maggaṁ uppādetuṁ",
  "atk-abh01a4:749_2": "sakkoti, tassāpi dukkhā paṭipadā dandhābhiññā nāma hoti.",
  "atk-abh01a4:750_0": "Aparo nāmarūpampi vavatthapetvā ‘paccaye’ pariggaṇhanto dukkhena kasirena kilamanto",
  "atk-abh01a4:750_1": "pariggaṇhāti, paccaye ca pariggahetvā vipassanāparivāsaṁ vasanto cirena maggaṁ uppādeti,",
  "atk-abh01a4:750_2": "evampi dukkhā paṭipadā dandhābhiññā nāma hoti.",
  "atk-abh01a4:751_0": "Aparo paccayepi pariggahetvā ‘lakkhaṇāni’ paṭivijjhanto dukkhena kasirena kilamanto",
  "atk-abh01a4:751_1": "paṭivijjhati, paṭividdhalakkhaṇo ca vipassanāparivāsaṁ vasanto cirena maggaṁ uppādeti,",
  "atk-abh01a4:751_2": "evampi dukkhā paṭipadā dandhābhiññā nāma hoti.",
  "atk-abh01a4:752_0": "Aparo lakkhaṇānipi paṭivijjhitvā vipassanāñāṇe tikkhe sūre pasanne vahante uppannaṁ",
  "atk-abh01a4:752_1": "‘vipassanānikantiṁ’ pariyādiyamāno dukkhena kasirena kilamanto pariyādiyati, nikantiñca",
  "atk-abh01a4:752_2": "pariyādiyitvā vipassanāparivāsaṁ vasanto cirena maggaṁ uppādeti, evampi dukkhā paṭipadā",
  "atk-abh01a4:752_3": "dandhābhiññā nāma hoti. Imaṁ vāraṁ rocesuṁ. Imassa vārassa etaṁ nāmaṁ kataṁ. Imināva",
  "atk-abh01a4:752_4": "upāyena parato tisso paṭipadā veditabbā.",
  "atk-abh01a4:753_0": "Phasso hotītiādīsu anaññātaññassāmītindriyaṁ, sammāvācā, sammākammanto, sammāājīvoti",
  "atk-abh01a4:753_1": "cattāri padāni adhikāni. Niddesavāre ca vitakkādiniddesesu ‘maggaṅga’ntiādīni padāni",
  "atk-abh01a4:753_2": "adhikāni. Sesaṁ sabbaṁ heṭṭhā vuttasadisameva. Bhūmantaravasena pana lokuttaratāva idha viseso.",
  "atk-abh01a4:754_0": "Tattha anaññātaññassāmītindriyanti ‘anamatagge saṁsāravaṭṭe anaññātaṁ amataṁ padaṁ",
  "atk-abh01a4:754_1": "catusaccadhammameva vā jānissāmī’ti paṭipannassa iminā pubbābhogena uppannaṁ indriyaṁ.",
  "atk-abh01a4:754_2": "Lakkhaṇādīni panassa heṭṭhā paññindriye vuttanayeneva veditabbāni.",
  "atk-abh01a4:755_0": "Sundarā pasatthā vā vācā sammāvācā. Vacīduccaritasamugghāṭikāya micchāvācāviratiyā",
  "atk-abh01a4:755_1": "etaṁ adhivacanaṁ. Sā pariggahalakkhaṇā viramaṇarasā micchāvācappahānapaccupaṭṭhānā.",
  "atk-abh01a4:755_2": "Sundaro pasattho vā kammanto sammākammanto. Micchākammantasamucchedikāya pāṇātipātādiviratiyā",
  "atk-abh01a4:755_3": "etaṁ nāmaṁ. So samuṭṭhānalakkhaṇo viramaṇaraso micchākammantappahānapaccupaṭṭhāno.",
  "atk-abh01a4:755_4": "Sundaro pasattho vā ājīvo sammāājīvo. Micchājīvaviratiyā etaṁ adhivacanaṁ. So vodānalakkhaṇo",
  "atk-abh01a4:755_5": "ñāyājīvappavattiraso micchājīvappahānapaccupaṭṭhāno.",
  "atk-abh01a4:756_0": "Apica heṭṭhā viratittaye vuttavasenapettha lakkhaṇādīni veditabbāni. Iti imesaṁ tiṇṇaṁ",
  "atk-abh01a4:756_1": "dhammānaṁ vasena heṭṭhā vuttaṁ maggapañcakaṁ idha maggaṭṭhakaṁ veditabbaṁ. Yevāpanakesu",
  "atk-abh01a4:756_2": "ca imesaṁ abhāvo. Tathā karuṇāmuditānaṁ. Ime hi tayo dhammā idha pāḷiyaṁ āgatattāva",
  "atk-abh01a4:756_3": "yevāpanakesu na gahitā. Karuṇāmuditā pana sattārammaṇā, ime dhammā nibbānārammaṇāti",
  "atk-abh01a4:756_4": "tāpettha na gahitā. Ayaṁ tāva uddesavāre visesattho.",
  "atk-abh01a4:757_0": "283. Niddesavāre pana maggaṅgaṁ maggapariyāpannanti ettha tāva maggassa aṅganti maggaṅgaṁ;",
  "atk-abh01a4:757_1": "maggakoṭṭhāsoti attho. Yathā pana araññe pariyāpannaṁ araññapariyāpannaṁ nāma hoti,",
  "atk-abh01a4:757_2": "evaṁ magge pariyāpannanti maggapariyāpannaṁ. Maggasannissitanti attho.",
  "atk-abh01a4:758_0": "285.Pītisambojjhaṅgoti ettha pīti eva sambojjhaṅgoti pītisambojjhaṅgo. Tattha bodhiyā",
  "atk-abh01a4:758_1": "bodhissa vā aṅgoti bojjhaṅgo. Idaṁ vuttaṁ hoti – yā ayaṁ dhammasāmaggī yāya lokuttaramaggakkhaṇe",
  "atk-abh01a4:758_2": "uppajjamānāya līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṁ",
  "atk-abh01a4:758_3": "anekesaṁ upaddavānaṁ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya",
  "atk-abh01a4:758_4": "dhammasāmaggiyā ariyasāvako bujjhatīti katvā bodhīti vuccati. Bujjhatīti kilesasantānaniddāya",
  "atk-abh01a4:758_5": "uṭṭhahati, cattāri vā ariyasaccāni paṭivijjhati, nibbānameva vā sacchikaroti. Tassā",
  "atk-abh01a4:758_6": "dhammasāmaggīsaṅkhātāya bodhiyā aṅgotipi bojjhaṅgo, jhānaṅgamaggaṅgādīni viya. Yopesa",
  "atk-abh01a4:758_7": "yathāvuttappakārāya etāya dhammasāmaggiyā bujjhatīti katvā ariyasāvako bodhīti vuccati,",
  "atk-abh01a4:758_8": "tassa bodhissa aṅgotipi bojjhaṅgo; senaṅgarathaṅgādayo viya. Tenāhu aṭṭhakathācariyā",
  "atk-abh01a4:758_9": "– ‘‘bujjhanakassa puggalassa aṅgāti vā bojjhaṅgā’’ti (vibha. aṭṭha. 466; saṁ. ni. aṭṭha. 3.5.182).",
  "atk-abh01a4:759_0": "Apica ‘‘bojjhaṅgāti kenaṭṭhena bojjhaṅgā? Bodhāya saṁvattantīti bojjhaṅgā, bujjhantīti",
  "atk-abh01a4:759_1": "bojjhaṅgā, anubujjhantīti bojjhaṅgā, paṭibujjhantīti bojjhaṅgā, sambujjhantīti bojjhaṅgā’’ti",
  "atk-abh01a4:759_2": "(paṭi. ma. 2.17) iminā paṭisambhidānayenāpi bojjhaṅgattho veditabbo. Pasattho sundaro",
  "atk-abh01a4:759_3": "vā bojjhaṅgoti sambojjhaṅgo. Evaṁ pīti eva sambojjhaṅgo pītisambojjhaṅgoti. Cittekaggatāniddesādīsupi",
  "atk-abh01a4:759_4": "imināva nayena attho veditabbo.",
  "atk-abh01a4:760_0": "296.Tesaṁ dhammānanti ye tasmiṁ samaye paṭivedhaṁ gacchanti catusaccadhammā, tesaṁ",
  "atk-abh01a4:760_1": "dhammānaṁ. Anaññātānanti kiñcāpi paṭhamamaggena te dhammā ñātā nāma honti, yathā",
  "atk-abh01a4:760_2": "pana pakatiyā anāgatapubbaṁ vihāraṁ āgantvā vihāramajjhe ṭhitopi puggalo pakatiyā",
  "atk-abh01a4:760_3": "anāgatabhāvaṁ upādāya ‘anāgatapubbaṁ ṭhānaṁ āgatomhī’ti vadati, yathā ca pakatiyā",
  "atk-abh01a4:760_4": "apiḷandhapubbaṁ mālaṁ piḷandhitvā, anivatthapubbaṁ vatthaṁ nivāsetvā, abhuttapubbaṁ",
  "atk-abh01a4:760_5": "bhojanaṁ bhuñjitvā, pakatiyā abhuttabhāvaṁ upādāya abhuttapubbaṁ bhojanaṁ bhuttomhīti",
  "atk-abh01a4:760_6": "vadati, evamidhāpi yasmā pakatiyā iminā puggalena ime dhammā na ñātapubbā tasmā anaññātānanti",
  "atk-abh01a4:760_7": "vuttaṁ. Adiṭṭhādīsupi eseva nayo. Tattha adiṭṭhānanti ito pubbe paññācakkhunā adiṭṭhānaṁ.",
  "atk-abh01a4:760_8": "Appattānanti adhigamanavasena appattānaṁ. Aviditānanti ñāṇena apākaṭakatānaṁ. Asacchikatānanti",
  "atk-abh01a4:760_9": "apaccakkhakatānaṁ. Sacchikiriyāyāti paccakkhakaraṇatthaṁ. Yathā ca iminā padena,",
  "atk-abh01a4:760_10": "evaṁ sesehipi saddhiṁ anaññātānaṁ ñāṇāya, adiṭṭhānaṁ dassanāya, appattānaṁ pattiyā,",
  "atk-abh01a4:760_11": "aviditānaṁ vedāyāti yojanā kātabbā.",
  "atk-abh01a4:761_0": "299.Catūhi vacīduccaritehītiādīsu vacīti vacīviññatti veditabbā. Tiṇṇaṁ dosānaṁ yena",
  "atk-abh01a4:761_1": "kenaci duṭṭhāni caritānīti duccaritāni. Vacīto pavattāni duccaritāni vacīduccaritāni,",
  "atk-abh01a4:761_2": "vaciyā vā nipphāditāni duccaritāni vacīduccaritāni. Tehi vacīduccaritehi. Ārakā ramatīti",
  "atk-abh01a4:761_3": "ārati. Vinā tehi ramatīti virati. Tato tato paṭinivattāva hutvā tehi vinā ramatīti",
  "atk-abh01a4:761_4": "paṭivirati. Upasaggavasena vā padaṁ vaḍḍhitaṁ. Sabbamidaṁ oramaṇabhāvassevādhivacanaṁ.",
  "atk-abh01a4:761_5": "Veraṁ maṇati, vināsetīti veramaṇī. Idampi oramaṇasseva vevacanaṁ. Yāya pana cetanāya",
  "atk-abh01a4:761_6": "musāvādādīni bhāsamāno karoti nāma, ayaṁ lokuttaramaggavirati. Uppajjitvā taṁ kiriyaṁ",
  "atk-abh01a4:761_7": "kātuṁ na deti, kiriyāpathaṁ pacchindatīti akiriyā. Tathā taṁ karaṇaṁ kātuṁ na deti,",
  "atk-abh01a4:761_8": "karaṇapathaṁ pacchindatīti akaraṇaṁ. Yāya ca cetanāya catubbidhaṁ vacīduccaritaṁ",
  "atk-abh01a4:761_9": "bhāsamāno ajjhāpajjati nāma, ayaṁ uppajjitvā tathā ajjhāpajjituṁ na detīti anajjhāpatti.",
  "atk-abh01a4:762_0": "Velāanatikkamoti ettha ‘‘tāya velāyā’’tiādīsu (dī. ni. 2.154; mahāva. 1-3; udā. 1",
  "atk-abh01a4:762_1": "ādayo) tāva kālo velāti āgato. ‘‘Uruvelāyaṁ viharatī’’ti (mahāva. 1; saṁ. ni. 1.137)",
  "atk-abh01a4:762_2": "ettha rāsi. ‘‘Ṭhitadhammo velaṁ nātivattatī’’ti (cūḷava. 384; a. ni. 8.19; udā. 45)",
  "atk-abh01a4:762_3": "ettha sīmā. Idhāpi sīmāva. Anatikkamanīyaṭṭhena hi cattāri vacīsucaritāni velāti",
  "atk-abh01a4:762_4": "adhippetāni. Iti yāya cetanāya cattāri vacīduccaritāni bhāsamāno velaṁ atikkamati",
  "atk-abh01a4:762_5": "nāma, ayaṁ uppajjitvā taṁ velaṁ atikkamituṁ na detīti velāanatikkamoti vuttā. Velāyatīti",
  "atk-abh01a4:762_6": "vā velā, calayati viddhaṁsetīti attho. Kiṁ velāyati? Catubbidhaṁ vacīduccaritaṁ.",
  "atk-abh01a4:762_7": "Iti velāyanato ‘velā’. Purisassa pana hitasukhaṁ anatikkamitvā vattatīti ‘anatikkamo’.",
  "atk-abh01a4:762_8": "Evamettha padadvayavasenāpi attho veditabbo.",
  "atk-abh01a4:763_0": "Setuṁ hanatīti setughāto; catunnaṁ vacīduccaritānaṁ padaghāto paccayaghātoti attho.",
  "atk-abh01a4:763_1": "Paccayo hi idha setūti adhippeto. Tatrāyaṁ vacanattho – rāgādiko catunnaṁ vacīduccaritānaṁ",
  "atk-abh01a4:763_2": "paccayo vaṭṭasmiṁ puggalaṁ sinoti bandhatīti setu. Setussa ghāto setughāto. Vacīduccaritapaccayasamugghāṭikāya",
  "atk-abh01a4:763_3": "viratiyā etaṁ adhivacanaṁ. Ayaṁ pana sammāvācāsaṅkhātā virati pubbabhāge nānācittesu",
  "atk-abh01a4:763_4": "labbhati. Aññeneva hi cittena musāvādā viramati, aññena pesuññādīhi. Lokuttaramaggakkhaṇe",
  "atk-abh01a4:763_5": "pana ekacittasmiṁyeva labbhati. Catubbidhāya hi vacīduccaritacetanāya padapacchedaṁ",
  "atk-abh01a4:763_6": "kurumānā maggaṅgaṁ pūrayamānā ekāva virati uppajjati.",
  "atk-abh01a4:764_0": "300.Kāyaduccaritehīti kāyato pavattehi kāyena vā nipphāditehi pāṇātipātādīhi duccaritehi.",
  "atk-abh01a4:764_1": "Sesaṁ purimanayeneva veditabbaṁ. Ayampi sammākammantasaṅkhātā virati pubbabhāge nānācittesu",
  "atk-abh01a4:764_2": "labbhati. Aññeneva hi cittena pāṇātipātā viramati, aññena adinnādānamicchācārehi.",
  "atk-abh01a4:764_3": "Lokuttaramaggakkhaṇe pana ekacittasmiṁyeva labbhati. Tividhāya hi kāyaduccaritacetanāya",
  "atk-abh01a4:764_4": "padapacchedaṁ kurumānā maggaṅgaṁ pūrayamānā ekāva virati uppajjati.",
  "atk-abh01a4:765_0": "301. Sammāājīvaniddese akiriyātiādīsu yāya cetanāya micchājīvaṁ ājīvamāno kiriyaṁ",
  "atk-abh01a4:765_1": "karoti nāma, ayaṁ uppajjitvā taṁ kiriyaṁ kātuṁ na detīti akiriyāti. Iminā nayena",
  "atk-abh01a4:765_2": "yojanā veditabbā. Ājīvo ca nāmesa pāṭiyekko natthi, vācākammantesu gahitesu gahitova",
  "atk-abh01a4:765_3": "hoti, tappakkhikattā. Dhuvapaṭisevanavasena panāyaṁ tato nīharitvā dassitoti. Evaṁ",
  "atk-abh01a4:765_4": "sante sammāājīvo sakiccako na hoti , aṭṭha maggaṅgāni na paripūrenti, tasmā sammāājīvo",
  "atk-abh01a4:765_5": "sakiccako kātabbo, aṭṭha maggaṅgāni paripūretabbānīti. Tatrāyaṁ nayo – ājīvo nāma",
  "atk-abh01a4:765_6": "bhijjamāno kāyavacīdvāresuyeva bhijjati. Manodvāre ājīvabhedo nāma natthi. Pūrayamānopi",
  "atk-abh01a4:765_7": "tasmiṁyeva dvāradvaye pūrati. Manodvāre ājīvapūraṇaṁ nāma natthi. Kāyadvāre pana",
  "atk-abh01a4:765_8": "vītikkamo ājīvahetukopi atthi naājīvahetukopi. Tathā vacīdvāre.",
  "atk-abh01a4:766_0": "Tattha yaṁ rājarājamahāmattā khiḍḍāpasutā sūrabhāvaṁ dassentā migavadhaṁ vā panthaduhanaṁ",
  "atk-abh01a4:766_1": "vā paradāravītikkamaṁ vā karonti, idaṁ akusalaṁ kāyakammaṁ nāma. Tato viratipi ‘sammākammanto’",
  "atk-abh01a4:766_2": "nāma. Yaṁ pana naājīvahetukaṁ catubbidhaṁ vacīduccaritaṁ bhāsanti, idaṁ akusalaṁ",
  "atk-abh01a4:766_3": "vacīkammaṁ nāma. Tato viratipi ‘sammāvācā’ nāma.",
  "atk-abh01a4:767_0": "Yaṁ pana ājīvahetu nesādamacchabandhādayo pāṇaṁ hananti, adinnaṁ ādiyanti, micchācāraṁ",
  "atk-abh01a4:767_1": "caranti, ayaṁ micchājīvo nāma. Tato virati ‘sammāājīvo’ nāma. Yampi lañjaṁ gahetvā",
  "atk-abh01a4:767_2": "musā bhaṇanti, pesuññapharusasamphappalāpe pavattenti, ayampi micchājīvo nāma. Tato",
  "atk-abh01a4:767_3": "virati sammāājīvo nāma.",
  "atk-abh01a4:768_0": "Mahāsīvatthero panāha – ‘kāyavacīdvāresupi vītikkamo ājīvahetuko vā hotu no vā ājīvahetuko,",
  "atk-abh01a4:768_1": "akusalaṁ kāyakammaṁ vacīkammantveva saṅkhyaṁ gacchati. Tato viratipi sammākammanto",
  "atk-abh01a4:768_2": "sammāvācātveva vuccatī’ti. ‘Ājīvo kuhi’nti vutte pana ‘tīṇi kuhanavatthūni nissāya",
  "atk-abh01a4:768_3": "cattāro paccaye uppādetvā tesaṁ paribhogo’ti āha. Ayaṁ pana koṭippatto micchājīvo.",
  "atk-abh01a4:768_4": "Tato virati sammāājīvo nāma.",
  "atk-abh01a4:769_0": "Ayampi sammāājīvo pubbabhāge nānācittesu labbhati, aññeneva hi cittena kāyadvāravītikkamā",
  "atk-abh01a4:769_1": "viramati, aññena vacīdvāravītikkamā. Lokuttaramaggakkhaṇe pana ekacittasmiṁyeva labbhati.",
  "atk-abh01a4:769_2": "Kāyavacīdvāresu hi sattakammapathavasena uppannāya micchājīvasaṅkhātāya dussīlyacetanāya",
  "atk-abh01a4:769_3": "padapacchedaṁ kurumānā maggaṅgaṁ pūrayamānā ekāva virati uppajjatīti. Ayaṁ niddesavāre viseso.",
  "atk-abh01a4:770_0": "Yaṁ panetaṁ indriyesu anaññātaññassāmītindriyaṁ vaḍḍhitaṁ, maggaṅgesu ca sammāvācādīni,",
  "atk-abh01a4:770_1": "tesaṁ vasena saṅgahavāre ‘‘navindriyāni, aṭṭhaṅgiko maggo’’ti vuttaṁ. Suññatavāro",
  "atk-abh01a4:770_2": "pākatikoyevāti. Ayaṁ tāva suddhikapaṭipadāya viseso.",
  "atk-abh01a4:771_0": "343. Ito paraṁ suddhikasuññatā suññatapaṭipadā suddhikaappaṇihitā appaṇihitapaṭipadāti",
  "atk-abh01a4:771_1": "ayaṁ desanābhedo hoti. Tattha suññatanti lokuttaramaggassa nāmaṁ. So hi āgamanato",
  "atk-abh01a4:771_2": "saguṇato ārammaṇatoti tīhi kāraṇehi nāmaṁ labhati. Kathaṁ? Idha bhikkhu anattato",
  "atk-abh01a4:771_3": "abhinivisitvā anattato saṅkhāre passati. Yasmā pana anattato diṭṭhamatteneva maggavuṭṭhānaṁ",
  "atk-abh01a4:771_4": "nāma na hoti, aniccatopi dukkhatopi daṭṭhumeva vaṭṭati, tasmā ‘aniccaṁ dukkhamanattā’ti",
  "atk-abh01a4:771_5": "tividhaṁ anupassanaṁ āropetvā sammasanto carati. Vuṭṭhānagāminivipassanā panassa",
  "atk-abh01a4:771_6": "tebhūmakepi saṅkhāre suññatova passati. Ayaṁ vipassanā suññatā nāma hoti. Sā āgamanīyaṭṭhāne",
  "atk-abh01a4:771_7": "ṭhatvā attano maggassa ‘suññata’nti nāmaṁ deti. Evaṁ maggo ‘āgamanato’ suññatanāmaṁ",
  "atk-abh01a4:771_8": "labhati. Yasmā pana so rāgādīhi suñño tasmā ‘saguṇeneva’ suññatanāmaṁ labhati. Nibbānampi",
  "atk-abh01a4:771_9": "rāgādīhi suññattā suññatanti vuccati. Taṁ ārammaṇaṁ katvā uppannattā maggo ‘ārammaṇato’",
  "atk-abh01a4:771_10": "suññatanāmaṁ labhati.",
  "atk-abh01a4:772_0": "Tattha suttantikapariyāyena saguṇatopi ārammaṇatopi nāmaṁ labhati. Pariyāyadesanā",
  "atk-abh01a4:772_1": "hesā. Abhidhammakathā pana nippariyāyadesanā. Tasmā idha saguṇato vā ārammaṇato vā",
  "atk-abh01a4:772_2": "nāmaṁ na labhati, āgamanatova labhati. Āgamanameva hi dhuraṁ. Taṁ duvidhaṁ hoti –",
  "atk-abh01a4:772_3": "vipassanāgamanaṁ maggāgamananti. Tattha maggassa āgataṭṭhāne vipassanāgamanaṁ dhuraṁ,",
  "atk-abh01a4:772_4": "phalassa āgataṭṭhāne maggāgamanaṁ dhuraṁ. Idha maggassa āgatattā vipassanāgamanameva dhuraṁ jātaṁ.",
  "atk-abh01a4:773_0": "350.Appaṇihitanti, etthāpi appaṇihitanti maggasseva nāmaṁ. Idampi nāmaṁ maggo tīheva",
  "atk-abh01a4:773_1": "kāraṇehi labhati. Kathaṁ? Idha bhikkhu āditova dukkhato abhinivisitvā dukkhatova",
  "atk-abh01a4:773_2": "saṅkhāre passati. Yasmā pana dukkhato diṭṭhamatteneva maggavuṭṭhānaṁ nāma na hoti,",
  "atk-abh01a4:773_3": "aniccatopi anattatopi daṭṭhumeva vaṭṭati, tasmā aniccaṁ dukkhamanattā’ti tividhaṁ",
  "atk-abh01a4:773_4": "anupassanaṁ āropetvā sammasanto carati. Vuṭṭhānagāminivipassanā panassa tebhūmakasaṅkhāresu",
  "atk-abh01a4:773_5": "paṇidhiṁ sosetvā pariyādiyitvā vissajjeti. Ayaṁ vipassanā appaṇihitā nāma hoti. Sā",
  "atk-abh01a4:773_6": "āgamanīyaṭṭhāne ṭhatvā attano maggassa ‘appaṇihita’nti nāmaṁ deti. Evaṁ maggo ‘āgamanato’",
  "atk-abh01a4:773_7": "appaṇihitanāmaṁ labhati. Yasmā pana tattha rāgadosamohapaṇidhayo natthi, tasmā ‘saguṇeneva’",
  "atk-abh01a4:773_8": "appaṇihitanāmaṁ labhati. Nibbānampi tesaṁ paṇidhīnaṁ abhāvā appaṇihitanti vuccati.",
  "atk-abh01a4:773_9": "Taṁ ārammaṇaṁ katvā uppannattā maggo appaṇihitanāmaṁ labhati.",
  "atk-abh01a4:774_0": "Tattha suttantikapariyāyena saguṇatopi ārammaṇatopi nāmaṁ labhati. Pariyāyadesanā",
  "atk-abh01a4:774_1": "hesā . Abhidhammakathā pana nippariyāyadesanā. Tasmā idha saguṇato vā ārammaṇato",
  "atk-abh01a4:774_2": "vā nāmaṁ na labhati, āgamanatova labhati. Āgamanameva hi dhuraṁ. Taṁ duvidhaṁ hoti",
  "atk-abh01a4:774_3": "– vipassanāgamanaṁ maggāgamananti. Tattha maggassa āgataṭṭhāne vipassanāgamanaṁ dhuraṁ,",
  "atk-abh01a4:774_4": "phalassa āgataṭṭhāne maggāgamanaṁ dhuraṁ. Idha maggassa āgatattā vipassanāgamanameva dhuraṁ jātaṁ.",
  "atk-abh01a4:775_0": "Nanu ca suññato animitto appaṇihitoti tīṇi maggassa nāmāni? Yathāha – ‘‘tayome, bhikkhave,",
  "atk-abh01a4:775_1": "vimokkhā – suññato vimokkho, animitto vimokkho, appaṇihito vimokkho’’ti (paṭi. ma.",
  "atk-abh01a4:775_2": "1.209). Tesu idha dve magge gahetvā animitto kasmā na gahitoti? Āgamanābhāvato. Animittavipassanā",
  "atk-abh01a4:775_3": "hi sayaṁ āgamanīyaṭṭhāne ṭhatvā attano maggassa nāmaṁ dātuṁ na sakkoti. Sammāsambuddho",
  "atk-abh01a4:775_4": "pana attano puttassa rāhulattherassa.",
  "atk-abh01a4:776": "‘‘Animittañca bhāvehi, mānānusayamujjaha;",
  "atk-abh01a4:777": "Tato mānābhisamayā, upasanto carissasī’’ti. (su. ni. 344);",
  "atk-abh01a4:778_0": "Animittavipassanaṁ kathesi. Vipassanā hi niccanimittaṁ dhuvanimittaṁ sukhanimittaṁ",
  "atk-abh01a4:778_1": "attanimittañca ugghāṭeti. Tasmā animittāti kathitā. Sā ca kiñcāpi taṁ nimittaṁ ugghāṭeti,",
  "atk-abh01a4:778_2": "sayaṁ pana nimittadhammesu caratīti sanimittāva hoti. Tasmā sayaṁ āgamanīyaṭṭhāne",
  "atk-abh01a4:778_3": "ṭhatvā attano maggassa nāmaṁ dātuṁ na sakkoti.",
  "atk-abh01a4:779_0": "Aparo nayo – abhidhammo nāma paramatthadesanā. Animittamaggassa ca paramatthato hetuvekallameva",
  "atk-abh01a4:779_1": "hoti. Kathaṁ? Aniccānupassanāya hi vasena animittavimokkho kathito. Tena ca vimokkhena",
  "atk-abh01a4:779_2": "saddhindriyaṁ adhimattaṁ hoti. Taṁ ariyamagge ekaṅgampi na hoti, amaggaṅgattā attano",
  "atk-abh01a4:779_3": "maggassa paramatthato nāmaṁ dātuṁ na sakkoti. Itaresu pana dvīsu anattānupassanāya",
  "atk-abh01a4:779_4": "tāva vasena suññatavimokkho, dukkhānupassanāya vasena appaṇihitavimokkho kathito.",
  "atk-abh01a4:779_5": "Tesu suññatavimokkhena paññindriyaṁ adhimattaṁ hoti, appaṇihitavimokkhena samādhindriyaṁ.",
  "atk-abh01a4:779_6": "Tāni ariyamaggassa aṅgattā attano maggassa paramatthato nāmaṁ dātuṁ sakkonti. Maggārammaṇattikepi",
  "atk-abh01a4:779_7": "hi maggādhipatidhammavibhajane chandacittānaṁ adhipatikāle tesaṁ dhammānaṁ amaggaṅgattāva",
  "atk-abh01a4:779_8": "maggādhipatibhāvo na vutto. Evaṁsampadamidaṁ veditabbanti. Ayamettha aṭṭhakathāmuttako",
  "atk-abh01a4:779_9": "ekassa ācariyassa mativinicchayo.",
  "atk-abh01a4:780_0": "Evaṁ sabbathāpi animittavipassanā sayaṁ āgamanīyaṭṭhāne ṭhatvā attano maggassa nāmaṁ",
  "atk-abh01a4:780_1": "dātuṁ na sakkotīti animittamaggo na gahito. Keci pana ‘animittamaggo āgamanato nāmaṁ",
  "atk-abh01a4:780_2": "alabhantopi suttantapariyāyena saguṇato ca ārammaṇato ca nāmaṁ labhatī’ti āhaṁsu.",
  "atk-abh01a4:780_3": "Te idaṁ vatvā paṭikkhittā – animittamagge saguṇato ca ārammaṇato ca nāmaṁ labhante",
  "atk-abh01a4:780_4": "suññataappaṇihitamaggāpi saguṇatoyeva ārammaṇatoyeva ca idha nāmaṁ labheyyuṁ. Na",
  "atk-abh01a4:780_5": "pana labhanti. Kiṁ kāraṇā? Ayañhi maggo nāma dvīhi kāraṇehi nāmaṁ labhati – sarasato",
  "atk-abh01a4:780_6": "ca paccanīkato ca; sabhāvato ca paṭipakkhato cāti attho. Tattha suññataappaṇihitamaggā",
  "atk-abh01a4:780_7": "sarasatopi paccanīkatopi nāmaṁ labhanti. Suññataappaṇihitamaggā hi rāgādīhi suññā,",
  "atk-abh01a4:780_8": "rāgapaṇidhiādīhi ca appaṇihitāti evaṁ ‘sarasato’ nāmaṁ labhanti. Suññato ca attābhinivesassa",
  "atk-abh01a4:780_9": "paṭipakkho, appaṇihito paṇidhissāti evaṁ ‘paccanīkato’ nāmaṁ labhanti. Animittamaggo",
  "atk-abh01a4:780_10": "pana rāgādinimittānaṁ niccanimittādīnañca abhāvena sarasatova nāmaṁ labhati, no paccanīkato.",
  "atk-abh01a4:780_11": "Na hi so saṅkhāranimittārammaṇāya aniccānupassanāya paṭipakkho. Aniccānupassanā panassa",
  "atk-abh01a4:780_12": "anulomabhāve ṭhitāti. Sabbathāpi abhidhammapariyāyena animittamaggo nāma natthīti.",
  "atk-abh01a4:781_0": "Suttantikapariyāyena panesa evaṁ āharitvā dīpito – yasmiñhi vāre maggavuṭṭhānaṁ hoti,",
  "atk-abh01a4:781_1": "tīṇi lakkhaṇāni ekāvajjanena viya āpāthamāgacchanti, tiṇṇañca ekato āpāthagamanaṁ",
  "atk-abh01a4:781_2": "nāma natthi. Kammaṭṭhānassa pana vibhūtabhāvadīpanatthaṁ evaṁ vuttaṁ. Ādito hi yattha",
  "atk-abh01a4:781_3": "katthaci abhiniveso hotu, vuṭṭhānagāminī pana vipassanā yaṁ yaṁ sammasitvā vuṭṭhāti",
  "atk-abh01a4:781_4": "tassa tasseva vasena āgamanīyaṭṭhāne ṭhatvā attano maggassa nāmaṁ deti. Kathaṁ? Aniccādīsu",
  "atk-abh01a4:781_5": "hi yattha katthaci abhinivisitvā itarampi lakkhaṇadvayaṁ daṭṭhuṁ vaṭṭati eva. Ekalakkhaṇadassanamatteneva",
  "atk-abh01a4:781_6": "hi maggavuṭṭhānaṁ nāma na hoti, tasmā aniccato abhiniviṭṭho bhikkhu na kevalaṁ aniccatova",
  "atk-abh01a4:781_7": "vuṭṭhāti, dukkhatopi anattatopi vuṭṭhātiyeva. Dukkhato anattato abhiniviṭṭhepi eseva",
  "atk-abh01a4:781_8": "nayo. Iti ādito yattha katthaci abhiniveso hotu, vuṭṭhānagāminī pana vipassanā yaṁ",
  "atk-abh01a4:781_9": "yaṁ sammasitvā vuṭṭhāti tassa tasseva vasena āgamanīyaṭṭhāne ṭhatvā attano maggassa",
  "atk-abh01a4:781_10": "nāmaṁ deti. Tattha aniccato vuṭṭhahantassa maggo animitto nāma hoti, dukkhato vuṭṭhahantassa",
  "atk-abh01a4:781_11": "appaṇihito, anattato vuṭṭhahantassa suññatoti. Evaṁ suttantapariyāyena āharitvā dīpito.",
  "atk-abh01a4:782_0": "Vuṭṭhānagāminī pana vipassanā kimārammaṇāti? Lakkhaṇārammaṇāti. Lakkhaṇaṁ nāma paññattigatikaṁ",
  "atk-abh01a4:782_1": "na vattabbadhammabhūtaṁ. Yo pana aniccaṁ dukkhamanattāti tīṇi lakkhaṇāni sallakkheti,",
  "atk-abh01a4:782_2": "tassa pañcakkhandhā kaṇṭhe baddhakuṇapaṁ viya honti. Saṅkhārārammaṇameva ñāṇaṁ saṅkhārato",
  "atk-abh01a4:782_3": "vuṭṭhāti. Yathā hi eko bhikkhu pattaṁ kiṇitukāmo pattavāṇijena pattaṁ ābhataṁ disvā",
  "atk-abh01a4:782_4": "haṭṭhapahaṭṭho gaṇhissāmīti cintetvā vīmaṁsamāno tīṇi chiddāni passeyya, so na chiddesu",
  "atk-abh01a4:782_5": "nirālayo hoti, patte pana nirālayo hoti; evameva tīṇi lakkhaṇāni sallakkhetvā saṅkhāresu",
  "atk-abh01a4:782_6": "nirālayo hoti. Saṅkhārārammaṇeneva ñāṇena saṅkhārato vuṭṭhātīti veditabbaṁ. Dussopamāyapi eseva nayo.",
  "atk-abh01a4:783_0": "Iti bhagavā lokuttaraṁ jhānaṁ bhājento suddhikapaṭipadāya catukkanayaṁ pañcakanayanti",
  "atk-abh01a4:783_1": "dvepi naye āhari. Tathā suddhikasuññatāya suññatapaṭipadāya suddhikaappaṇihitāya",
  "atk-abh01a4:783_2": "appaṇihitapaṭipadāyāti. Kasmā evaṁ āharīti? Puggalajjhāsayena ceva desanāvilāsena",
  "atk-abh01a4:783_3": "ca. Tadubhayampi heṭṭhā vuttanayeneva veditabbaṁ. Evaṁ lokuttaraṁ jhānaṁ bhāvetīti",
  "atk-abh01a4:783_4": "ettha suddhikapaṭipadāya catukkapañcakavasena dve nayā, tathā sesesūti sabbesupi",
  "atk-abh01a4:783_5": "pañcasu koṭṭhāsesu dasa nayā bhājitā.",
  "atk-abh01a4:784": "Lokuttarakusalaṁ pakiṇṇakakathā",
  "atk-abh01a4:785": "Tatridaṁ pakiṇṇakaṁ –",
  "atk-abh01a4:786": "Ajjhattañca bahiddhā ca, rūpārūpesu pañcasu;",
  "atk-abh01a4:787": "Sattaṭṭhaṅgapariṇāmaṁ, nimittaṁ paṭipadāpatīti.",
  "atk-abh01a4:788_0": "Lokuttaramaggo hi ajjhattaṁ abhinivisitvā ajjhattaṁ vuṭṭhāti , ajjhattaṁ abhinivisitvā",
  "atk-abh01a4:788_1": "bahiddhā vuṭṭhāti, bahiddhā abhinivisitvā bahiddhā vuṭṭhāti, bahiddhā abhinivisitvā",
  "atk-abh01a4:788_2": "ajjhattaṁ vuṭṭhāti. Rūpe abhinivisitvā rūpā vuṭṭhāti, rūpe abhinivisitvā arūpā vuṭṭhāti.",
  "atk-abh01a4:788_3": "Arūpe abhinivisitvā arūpā vuṭṭhāti, arūpe abhinivisitvā rūpā vuṭṭhāti, ekappahāreneva",
  "atk-abh01a4:788_4": "pañcahi khandhehi vuṭṭhāti.",
  "atk-abh01a4:789_0": "‘Sattaṭṭhaṅgapariṇāma’nti so panesa maggo aṭṭhaṅgikopi hoti sattaṅgikopi. Bojjhaṅgāpi",
  "atk-abh01a4:789_1": "satta vā honti cha vā. Jhānaṁ pana pañcaṅgikaṁ vā hoti caturaṅgikaṁ vā; tivaṅgikaṁ",
  "atk-abh01a4:789_2": "vā duvaṅgikaṁ vā. Evaṁ sattaaṭṭhādīnaṁ aṅgānaṁ pariṇāmo veditabboti attho.",
  "atk-abh01a4:790": "‘Nimittaṁ paṭipadāpatī’ti nimittanti yato vuṭṭhānaṁ hoti; ‘paṭipadāpatī’ti paṭipadāya ca adhipatino ca calanācalanaṁ veditabbaṁ.",
  "atk-abh01a4:791_0": "Tattha ajjhattaṁ abhinivisitvā ajjhattaṁ vuṭṭhātītiādīsu tāva idhekacco āditova ajjhattaṁ",
  "atk-abh01a4:791_1": "pañcasu khandhesu abhinivisati, abhinivisitvā te aniccādito passati, yasmā pana na",
  "atk-abh01a4:791_2": "suddhaajjhattadassanamatteneva maggavuṭṭhānaṁ hoti, bahiddhāpi daṭṭhabbameva, tasmā",
  "atk-abh01a4:791_3": "parassa khandhepi anupādinnasaṅkhārepi aniccaṁ dukkhamanattāti passati. So kālena",
  "atk-abh01a4:791_4": "ajjhattaṁ sammasati kālena bahiddhāti. Tassevaṁ sammasato ajjhattaṁ sammasanakāle",
  "atk-abh01a4:791_5": "vipassanā maggena saddhiṁ ghaṭiyati. Evaṁ ajjhattaṁ abhinivisitvā ajjhattaṁ vuṭṭhāti",
  "atk-abh01a4:791_6": "nāma. Sace panassa bahiddhā sammasanakāle vipassanā maggena saddhiṁ ghaṭiyati, evaṁ",
  "atk-abh01a4:791_7": "ajjhattaṁ abhinivisitvā bahiddhā vuṭṭhāti nāma. Eseva nayo bahiddhā abhinivisitvā",
  "atk-abh01a4:791_8": "bahiddhā ca ajjhattañca vuṭṭhānepi.",
  "atk-abh01a4:792_0": "Aparo āditova rūpe abhinivisati abhinivisitvā bhūtarūpañca upādārūpañca paricchinditvā",
  "atk-abh01a4:792_1": "aniccādito passati, yasmā pana na suddharūpadassanamatteneva vuṭṭhānaṁ hoti arūpampi",
  "atk-abh01a4:792_2": "daṭṭhabbameva, tasmā taṁ rūpaṁ ārammaṇaṁ katvā uppannaṁ vedanaṁ saññaṁ saṅkhāre viññāṇañca",
  "atk-abh01a4:792_3": "idaṁ arūpanti paricchinditvā aniccādito passati. So kālena rūpaṁ sammasati kālena",
  "atk-abh01a4:792_4": "arūpaṁ. Tassevaṁ sammasato rūpasammasanakāle vipassanā maggena saddhiṁ ghaṭiyati.",
  "atk-abh01a4:792_5": "Evaṁ rūpe abhinivisitvā rūpā vuṭṭhāti nāma. Sace panassa arūpasammasanakāle vipassanā",
  "atk-abh01a4:792_6": "maggena saddhiṁ ghaṭiyati, evaṁ rūpe abhinivisitvā arūpā vuṭṭhāti nāma. Esa nayo",
  "atk-abh01a4:792_7": "arūpe abhinivisitvā arūpā ca rūpā ca vuṭṭhānepi.",
  "atk-abh01a4:793_0": "‘‘Yaṁkiñci samudayadhammaṁ sabbaṁ taṁ nirodhadhamma’’nti (mahāva. 16; dī. ni. 1.298)",
  "atk-abh01a4:793_1": "evaṁ abhinivisitvā evameva vuṭṭhānakāle pana ekappahārena pañcahi khandhehi vuṭṭhāti",
  "atk-abh01a4:793_2": "nāmāti. Ayaṁ tikkhavipassakassa mahāpaññassa bhikkhuno vipassanā.",
  "atk-abh01a4:794_0": "Yathā hi chātajjhattassa purisassa majjhe gūthapiṇḍaṁ ṭhapetvā nānaggarasabhojanapuṇṇaṁ",
  "atk-abh01a4:794_1": "pātiṁ upaneyyuṁ, so byañjanaṁ hatthena viyūhanto taṁ gūthapiṇḍaṁ disvā ‘kimida’nti",
  "atk-abh01a4:794_2": "pucchitvā gūthapiṇḍoti vutte ‘dhi dhi, apanethā’ti bhattepi pātiyampi nirālayo hoti.",
  "atk-abh01a4:794_3": "Evaṁsampadamidaṁ daṭṭhabbaṁ.",
  "atk-abh01a4:795_0": "Bhojanapātidassanasmiñhi tassa attamanakālo viya imassa bhikkhuno bālaputhujjanakāle",
  "atk-abh01a4:795_1": "pañcakkhandhe ‘ahaṁ mamā’ti gahitakālo. Gūthapiṇḍassa diṭṭhakālo viya tiṇṇaṁ lakkhaṇānaṁ",
  "atk-abh01a4:795_2": "sallakkhitakālo. Bhattepi pātiyampi nirālayakālo viya tikkhavipassakassa mahāpaññassa",
  "atk-abh01a4:795_3": "bhikkhuno ‘‘yaṁkiñci samudayadhammaṁ sabbaṁ taṁ nirodhadhamma’’nti pañcahi khandhehi",
  "atk-abh01a4:795_4": "ekappahārena vuṭṭhitakālo veditabbo.",
  "atk-abh01a4:796_0": "‘Sattaṭṭhaṅgapariṇāma’nti ettha ayaṁ vuttappabhedo aṅgapariṇāmo yathā hoti tathā",
  "atk-abh01a4:796_1": "veditabbo. Saṅkhārupekkhāñāṇameva hi ariyamaggassa bojjhaṅgamaggaṅgajhānaṅgavisesaṁ",
  "atk-abh01a4:796_2": "niyameti. Keci pana therā ‘bojjhaṅgamaggaṅgajhānaṅgavisesaṁ pādakajjhānaṁ niyametī’ti",
  "atk-abh01a4:796_3": "vadanti. Keci ‘vipassanāya ārammaṇabhūtā khandhā niyamentī’ti vadanti. Keci ‘puggalajjhāsayo",
  "atk-abh01a4:796_4": "niyametī’ti vadanti. Tesampi vādesu ayaṁ saṅkhārupekkhāsaṅkhātā pubbabhāgā vuṭṭhānagāminivipassanāva",
  "atk-abh01a4:796_5": "niyametīti veditabbā.",
  "atk-abh01a4:797_0": "Tatrāyaṁ anupubbīkathā – vipassanāniyamena hi sukkhavipassakassa uppannamaggopi samāpattilābhino",
  "atk-abh01a4:797_1": "jhānaṁ pādakaṁ akatvā uppannamaggopi paṭhamajjhānaṁ pādakaṁ katvā pakiṇṇakasaṅkhāre",
  "atk-abh01a4:797_2": "sammasitvā uppāditamaggopi paṭhamajjhānikova hoti. Sabbesu satta bojjhaṅgāni aṭṭha",
  "atk-abh01a4:797_3": "maggaṅgāni pañca jhānaṅgāni honti. Tesañhi pubbabhāgavipassanā somanassasahagatāpi",
  "atk-abh01a4:797_4": "upekkhāsahagatāpi hutvā vuṭṭhānakāle saṅkhārupekkhābhāvaṁ pattā somanassasahagatāva hoti.",
  "atk-abh01a4:798_0": "Pañcakanaye dutiyatatiyacatutthajjhānāni pādakāni katvā uppāditamaggesu yathākkameneva",
  "atk-abh01a4:798_1": "jhānaṁ caturaṅgikaṁ tivaṅgikaṁ duvaṅgikañca hoti. Sabbesu pana satta maggaṅgāni honti,",
  "atk-abh01a4:798_2": "catutthe cha bojjhaṅgāni. Ayaṁ viseso pādakajjhānaniyamena ceva vipassanāniyamena",
  "atk-abh01a4:798_3": "ca hoti. Tesampi hi pubbabhāgavipassanā somanassasahagatāpi upekkhāsahagatāpi hoti.",
  "atk-abh01a4:798_4": "Vuṭṭhānagāminī somanassasahagatāva.",
  "atk-abh01a4:799_0": "Pañcamajjhānaṁ pādakaṁ katvā nibbattitamagge pana upekkhācittekaggatāvasena dve jhānaṅgāni",
  "atk-abh01a4:799_1": "bojjhaṅgamaggaṅgāni cha satta ceva. Ayampi viseso ubhayaniyamavasena hoti. Imasmiñhi",
  "atk-abh01a4:799_2": "naye pubbabhāgavipassanā somanassasahagatā vā upekkhāsahagatā vā hoti, vuṭṭhānagāminī",
  "atk-abh01a4:799_3": "upekkhāsahagatāva. Arūpajjhānāni pādakāni katvā uppāditamaggepi eseva nayo. Evaṁ",
  "atk-abh01a4:799_4": "pādakajjhānato vuṭṭhāya ye keci saṅkhāre sammasitvā nibbattitamaggassa āsannapadese",
  "atk-abh01a4:799_5": "vuṭṭhitā samāpatti attanā sadisabhāvaṁ karoti, bhūmivaṇṇo viya godhāvaṇṇassa.",
  "atk-abh01a4:800_0": "Dutiyattheravāde pana yato yato samāpattito vuṭṭhāya ye ye samāpattidhamme sammasitvā",
  "atk-abh01a4:800_1": "maggo nibbattito hoti taṁtaṁsamāpattisadisova hoti, sammasitasamāpattisadisoti attho.",
  "atk-abh01a4:800_2": "Sace pana kāmāvacaradhamme sammasati paṭhamajjhānikova hoti. Tatrāpi vipassanāniyamo",
  "atk-abh01a4:800_3": "vuttanayeneva veditabbo.",
  "atk-abh01a4:801_0": "Tatiyattheravāde ‘aho vatāhaṁ sattaṅgikaṁ maggaṁ pāpuṇeyyaṁ, aṭṭhaṅgikaṁ maggaṁ pāpuṇeyya’nti",
  "atk-abh01a4:801_1": "attano ajjhāsayānurūpena yaṁ yaṁ jhānaṁ pādakaṁ katvā ye vā ye vā jhānadhamme sammasitvā",
  "atk-abh01a4:801_2": "maggo nibbattito taṁtaṁjhānasadisova hoti. Pādakajjhānaṁ pana sammasitajjhānaṁ vā",
  "atk-abh01a4:801_3": "vinā, ajjhāsayamatteneva taṁ na ijjhati. Svāyamattho nandakovādasuttena dīpetabbo. Vuttañhetaṁ –",
  "atk-abh01a4:802_0": "‘‘Seyyathāpi, bhikkhave, tadahuposathe pannarase na hoti bahuno janassa kaṅkhā vā",
  "atk-abh01a4:802_1": "vimati vā ‘ūno nu kho cando puṇṇo nu kho cando’ti, atha kho puṇṇo candotveva hoti,",
  "atk-abh01a4:802_2": "evameva kho, bhikkhave, tā bhikkhuniyo nandakassa dhammadesanāya attamanā ceva paripuṇṇasaṅkappā",
  "atk-abh01a4:802_3": "ca. Tāsaṁ, bhikkhave, pañcannaṁ bhikkhunisatānaṁ yā pacchimikā bhikkhunī sā sotāpannā",
  "atk-abh01a4:802_4": "avinipātadhammā niyatā sambodhiparāyaṇā’’ti (ma. ni. 3.415).",
  "atk-abh01a4:803_0": "Tāsu hi yassā bhikkhuniyā sotāpattiphalassa upanissayo, sā sotāpattiphaleneva paripuṇṇasaṅkappā",
  "atk-abh01a4:803_1": "ahosi…pe… yassā arahattassa upanissayo sā arahatteneva. Evameva attano ajjhāsayānurūpena",
  "atk-abh01a4:803_2": "yaṁ yaṁ jhānaṁ pādakaṁ katvā ye vā ye vā jhānadhamme sammasitvā maggo nibbattito",
  "atk-abh01a4:803_3": "taṁtaṁjhānasadisova so hoti. Pādakajjhānaṁ pana sammasitajjhānaṁ vā vinā, ajjhāsayamatteneva",
  "atk-abh01a4:803_4": "taṁ na ijjhatīti. Etthāpi ca vipassanāniyamo vuttanayeneva veditabbo.",
  "atk-abh01a4:804_0": "Tattha ‘pādakajjhānameva niyametī’ti evaṁvādiṁ tipiṭakacūḷanāgattheraṁ antevāsikā",
  "atk-abh01a4:804_1": "āhaṁsu – ‘bhante, yattha tāva pādakajjhānaṁ atthi tattha taṁ niyametu; yasmiṁ pana",
  "atk-abh01a4:804_2": "pādakajjhānaṁ natthi, tasmiṁ arūpabhave kiṁ niyametī’ti? ‘Āvuso, tatthapi pādakajjhānameva",
  "atk-abh01a4:804_3": "niyameti. Yo hi bhikkhu aṭṭhasamāpattilābhī paṭhamajjhānaṁ pādakaṁ katvā sotāpattimaggaphalāni",
  "atk-abh01a4:804_4": "nibbattetvā aparihīnajjhāno kālaṁ katvā arūpabhave nibbatto, paṭhamajjhānikāya sotāpattiphalasamāpattiyā",
  "atk-abh01a4:804_5": "vuṭṭhāya vipassanaṁ paṭṭhapetvā upari tīṇi maggaphalāni nibbatteti, tassa tāni paṭhamajjhānikāneva",
  "atk-abh01a4:804_6": "honti. Dutiyajjhānikādīsupi eseva nayo. Arūpe tikacatukkajjhānaṁ uppajjati, tañca",
  "atk-abh01a4:804_7": "kho lokuttaraṁ na lokiyaṁ. Evaṁ tatthāpi pādakajjhānameva niyameti āvuso’ti. ‘Sukathito, bhante, pañho’ti.",
  "atk-abh01a4:805_0": "‘Vipassanāya ārammaṇabhūtā khandhā niyamenti; yaṁ yaṁ hi pañcakkhandhaṁ sammasitvā",
  "atk-abh01a4:805_1": "vuṭṭhāti taṁtaṁsadisova maggo hotī’ti vādiṁ moravāpivāsimahādattattherampi antevāsikā",
  "atk-abh01a4:805_2": "āhaṁsu ‘bhante, tumhākaṁ vāde doso paññāyati – rūpaṁ sammasitvā vuṭṭhitabhikkhuno",
  "atk-abh01a4:805_3": "hi rūpasadisena abyākatena maggena bhavitabbaṁ, nevasaññānāsaññāyatanaṁ nayato pariggahetvā",
  "atk-abh01a4:805_4": "vuṭṭhitassa taṁsadiseneva nevasaññānāsaññābhāvappattena maggena bhavitabba’nti. ‘Na,",
  "atk-abh01a4:805_5": "āvuso, evaṁ hoti. Lokuttaramaggo hi appanaṁ appatto nāma natthi, tasmā rūpaṁ sammasitvā",
  "atk-abh01a4:805_6": "vuṭṭhitassa aṭṭhaṅgiko somanassasahagatamaggo hoti, nevasaññānāsaññāyatanaṁ sammasitvā",
  "atk-abh01a4:805_7": "vuṭṭhitassapi na sabbākārena tādiso hoti, sattaṅgiko pana upekkhāsahagatamaggo hotī’ti.",
  "atk-abh01a4:806_0": "‘Puggalajjhāsayo niyametī’tivādino cūḷābhayattherassāpi vādaṁ āharitvā tipiṭakacūḷanāgattherassa",
  "atk-abh01a4:806_1": "kathayiṁsu. So āha – ‘yassa tāva pādakajjhānaṁ atthi tassa puggalajjhāsayo niyametu,",
  "atk-abh01a4:806_2": "yassa taṁ natthi tassa katarajjhāsayo niyamessati niddhanassa vuḍḍhigavesanakālo viya hotī’ti.",
  "atk-abh01a4:807_0": "Taṁ kathaṁ āharitvā tipiṭakacūḷābhayattherassa puna kathayiṁsu. So ‘pādakajjhānavato",
  "atk-abh01a4:807_1": "idaṁ kathitaṁ āvuso’ti āha. Yathā pana pādakajjhānavato, sammasitajjhānavatopi tatheva",
  "atk-abh01a4:807_2": "veditabbaṁ. Pañcamajjhānato vuṭṭhāya hi paṭhamādīni sammasato uppannamaggo paṭhamattheravādena",
  "atk-abh01a4:807_3": "pañcamajjhāniko. Dutiyavādena paṭhamādijjhāniko āpajjatīti dvepi vādā virujjhanti.",
  "atk-abh01a4:807_4": "Tatiyavādena panettha ‘yaṁ icchati tajjhāniko hotī’ti te ca vādā na virujjhanti,",
  "atk-abh01a4:807_5": "ajjhāsayo ca sātthako hotīti. Evaṁ tayopi therā paṇḍitā byattā buddhisampannāva .",
  "atk-abh01a4:807_6": "Tena tesaṁ vādaṁ tantiṁ katvā ṭhapayiṁsu. Idha pana atthameva uddharitvā tayopete",
  "atk-abh01a4:807_7": "vāde vipassanāva niyametīti dassitaṁ.",
  "atk-abh01a4:808_0": "Idāni ‘nimittaṁ paṭipadāpatī’ti ettha evaṁ aṅgapariṇāmavato maggassa uppādakāle gotrabhu",
  "atk-abh01a4:808_1": "kuto vuṭṭhāti? Maggo kutoti? Gotrabhu tāva nimittato vuṭṭhāti, pavattaṁ chettuṁ na",
  "atk-abh01a4:808_2": "sakkoti, ekatovuṭṭhāno hesa. Maggo nimittato vuṭṭhāti, pavattampi chindati ubhatovuṭṭhāno",
  "atk-abh01a4:808_3": "hesa. Tesaṁ ayaṁ uppattinayo – yasmiñhi vāre maggavuṭṭhānaṁ hoti, tasmiṁ anulomaṁ",
  "atk-abh01a4:808_4": "neva ekaṁ hoti, na pañcamaṁ. Ekañhi āsevanaṁ na labhati, pañcamaṁ bhavaṅgassa āsannattā",
  "atk-abh01a4:808_5": "pavedhati. Tadā hi javanaṁ patitaṁ nāma hoti. Tasmā neva ekaṁ hoti na pañcamaṁ. Mahāpaññassa",
  "atk-abh01a4:808_6": "pana dve anulomāni honti, tatiyaṁ gotrabhu, catutthaṁ maggacittaṁ, tīṇi phalāni,",
  "atk-abh01a4:808_7": "tato bhavaṅgotaraṇaṁ. Majjhimapaññassa tīṇi anulomāni honti, catutthaṁ gotrabhu,",
  "atk-abh01a4:808_8": "pañcamaṁ maggacittaṁ, dve phalāni, tato bhavaṅgotaraṇaṁ. Mandapaññassa cattāri anulomāni,",
  "atk-abh01a4:808_9": "honti pañcamaṁ gotrabhu, chaṭṭhaṁ maggacittaṁ, sattamaṁ phalaṁ, tato bhavaṅgotaraṇaṁ.",
  "atk-abh01a4:808_10": "Tatra mahāpaññamandapaññānaṁ vasena akathetvā majjhimapaññassa vasena kathetabbaṁ.",
  "atk-abh01a4:809_0": "Yasmiñhi vāre maggavuṭṭhānaṁ hoti, tasmiṁ kiriyāhetukamanoviññāṇadhātu upekkhāsahagatā",
  "atk-abh01a4:809_1": "manodvārāvajjanaṁ hutvā vipassanāgocare khandhe ārammaṇaṁ katvā bhavaṅgaṁ āvaṭṭeti.",
  "atk-abh01a4:809_2": "Tadanantaraṁ teneva āvajjanena gahitakkhandhe gahetvā uppajjati paṭhamaṁ javanaṁ",
  "atk-abh01a4:809_3": "anulomañāṇaṁ. Taṁ tesu khandhesu aniccāti vā dukkhāti vā anattāti vā pavattitvā oḷārikaṁ",
  "atk-abh01a4:809_4": "oḷārikaṁ saccapaṭicchādakatamaṁ vinodetvā tīṇi lakkhaṇāni bhiyyo bhiyyo pākaṭāni",
  "atk-abh01a4:809_5": "katvā nirujjhati. Tadanantaraṁ uppajjati dutiyānulomaṁ. Tesu purimaṁ anāsevanaṁ.",
  "atk-abh01a4:809_6": "Dutiyassa purimaṁ āsevanaṁ hoti. Tampi laddhāsevanattā tikkhaṁ sūraṁ pasannaṁ hutvā",
  "atk-abh01a4:809_7": "tasmiṁyevārammaṇe tenevākārena pavattitvā majjhimappamāṇaṁ saccapaṭicchādakatamaṁ",
  "atk-abh01a4:809_8": "vinodetvā tīṇi lakkhaṇāni bhiyyo bhiyyo pākaṭāni katvā nirujjhati. Tadanantaraṁ uppajjati",
  "atk-abh01a4:809_9": "tatiyānulomaṁ. Tassa dutiyaṁ āsevanaṁ hoti. Tampi laddhāsevanattā tikkhaṁ sūraṁ pasannaṁ",
  "atk-abh01a4:809_10": "hutvā tasmiṁyevārammaṇe tenevākārena pavattitvā tadavasesaṁ aṇusahagataṁ saccapaṭicchādakatamaṁ",
  "atk-abh01a4:809_11": "vinodetvā niravasesaṁ katvā tīṇi lakkhaṇāni bhiyyo bhiyyo pākaṭāni katvā nirujjhati.",
  "atk-abh01a4:809_12": "Evaṁ tīhi anulomehi saccapaṭicchādakatame vinodite tadanantaraṁ uppajjati gotrabhuññāṇaṁ",
  "atk-abh01a4:809_13": "nibbānaṁ ārammaṇaṁ kurumānaṁ.",
  "atk-abh01a4:810_0": "Tatrāyaṁ upamā – eko kira cakkhumā puriso nakkhattayogaṁ jānissāmīti rattibhāge nikkhamitvā",
  "atk-abh01a4:810_1": "candaṁ passituṁ uddhaṁ ullokesi. Tassa valāhakehi paṭicchannattā cando na paññāyittha.",
  "atk-abh01a4:810_2": "Atheko vāto uṭṭhahitvā thūlathūle valāhake viddhaṁsesi. Aparo majjhime. Aparo sukhume.",
  "atk-abh01a4:810_3": "Tato so puriso vigatavalāhake nabhe candaṁ disvā nakkhattayogaṁ aññāsi.",
  "atk-abh01a4:811_0": "Tattha tayo valāhakā viya saccapaṭicchādakathūlamajjhimasukhumakilesandhakārā. Tayo",
  "atk-abh01a4:811_1": "vātā viya tīṇi anulomacittāni. Cakkhumā puriso viya gotrabhuññāṇaṁ. Cando viya nibbānaṁ.",
  "atk-abh01a4:811_2": "Ekekassa vātassa yathākkamena valāhakattayaviddhaṁsanaṁ viya ekekassa anulomacittassa",
  "atk-abh01a4:811_3": "saccapaṭicchādakatamavinodanaṁ. Vigatavalāhake nabhe tassa purisassa visuddhacandadassanaṁ",
  "atk-abh01a4:811_4": "viya vigate saccapaṭicchādake tame gotrabhuññāṇassa suvisuddhanibbānārammaṇakaraṇaṁ.",
  "atk-abh01a4:812_0": "Yatheva hi tayo vātā candapaṭicchādake valāhakeyeva viddhaṁsetuṁ sakkonti, na candaṁ",
  "atk-abh01a4:812_1": "daṭṭhuṁ, evaṁ anulomāni saccapaṭicchādakatameyeva vinodetuṁ sakkonti, na nibbānaṁ",
  "atk-abh01a4:812_2": "ārammaṇaṁ kātuṁ . Yathā so puriso candameva daṭṭhuṁ sakkoti na valāhake viddhaṁsetuṁ,",
  "atk-abh01a4:812_3": "evaṁ gotrabhuññāṇaṁ nibbānameva ārammaṇaṁ kātuṁ sakkoti na kilesatamaṁ vinodetuṁ.",
  "atk-abh01a4:812_4": "Evaṁ anulomaṁ saṅkhārārammaṇaṁ hoti, gotrabhu nibbānārammaṇaṁ.",
  "atk-abh01a4:813_0": "Yadi hi gotrabhu anulomena gahitārammaṇaṁ gaṇheyya puna anulomaṁ taṁ anubandheyyāti",
  "atk-abh01a4:813_1": "maggavuṭṭhānameva na bhaveyya. Gotrabhuññāṇaṁ pana anulomassa ārammaṇaṁ aggahetvā",
  "atk-abh01a4:813_2": "taṁ apacchatopavattikaṁ katvā sayaṁ anāvajjanampi samānaṁ āvajjanaṭṭhāne ṭhatvā evaṁ",
  "atk-abh01a4:813_3": "nibbattāhīti maggassa saññaṁ datvā viya nirujjhati. Maggopi tena dinnasaññaṁ amuñcitvāva",
  "atk-abh01a4:813_4": "avīcisantativasena taṁ ñāṇaṁ anubandhamāno anibbiddhapubbaṁ apadālitapubbaṁ lobhakkhandhaṁ",
  "atk-abh01a4:813_5": "dosakkhandhaṁ mohakkhandhaṁ nibbijjhamānova padālayamānova nibbattati.",
  "atk-abh01a4:814_0": "Tatrāyaṁ upamā – eko kira issāso dhanusatamatthake phalakasataṁ ṭhapāpetvā vatthena",
  "atk-abh01a4:814_1": "mukhaṁ veṭhetvā saraṁ sannayhitvā cakkayante aṭṭhāsi. Añño puriso cakkayantaṁ āvañchitvā",
  "atk-abh01a4:814_2": "yadā issāsassa phalakasataṁ abhimukhaṁ hoti tadā tattha daṇḍakena saññaṁ deti, issāso",
  "atk-abh01a4:814_3": "daṇḍakasaññaṁ amuñcitvāva saraṁ khipitvā phalakasataṁ nibbijjhati. Tattha daṇḍakasaññā",
  "atk-abh01a4:814_4": "viya gotrabhuññāṇaṁ. Issāso viya maggañāṇaṁ. Issāsassa daṇḍakasaññaṁ amuñcitvāva",
  "atk-abh01a4:814_5": "phalakasatanibbijjhanaṁ viya maggañāṇassa gotrabhuññāṇena dinnasaññaṁ amuñcitvāva",
  "atk-abh01a4:814_6": "nibbānaṁ ārammaṇaṁ katvā anibbiddhapubbaapadālitapubbānaṁ lobhakkhandhādīnaṁ nibbijjhanapadālanaṁ.",
  "atk-abh01a4:814_7": "Bhūmiladdhavaṭṭasetusamugghātakaraṇantipi etadeva. Maggassa hi ekameva kiccaṁ anusayappajahanaṁ.",
  "atk-abh01a4:814_8": "Iti so anusaye pajahanto nimittā vuṭṭhāti nāma, pavattaṁ chindati nāma. ‘Nimitta’nti",
  "atk-abh01a4:814_9": "rūpavedanāsaññāsaṅkhāraviññāṇanimittaṁ. ‘Pavatta’mpi rūpavedanāsaññāsaṅkhāraviññāṇapavattameva.",
  "atk-abh01a4:814_10": "Taṁ duvidhaṁ hoti – upādinnakaṁ anupādinnakanti. Tesu maggassa anupādinnakato vuṭṭhānacchāyā",
  "atk-abh01a4:814_11": "dissatīti vatvā anupādinnakato vuṭṭhātīti vadiṁsu.",
  "atk-abh01a4:815_0": "Sotāpattimaggena hi cattāri diṭṭhigatasampayuttāni vicikicchāsahagatanti pañca cittāni",
  "atk-abh01a4:815_1": "pahīyanti. Tāni rūpaṁ samuṭṭhāpenti. Taṁ anupādinnakarūpakkhandho. Tāni cittāni viññāṇakkhandho.",
  "atk-abh01a4:815_2": "Taṁsampayuttā vedanā saññā saṅkhārā tayo arūpakkhandhā. Tattha sace sotāpannassa",
  "atk-abh01a4:815_3": "sotāpattimaggo abhāvito abhavissa tāni pañca cittāni chasu ārammaṇesu pariyuṭṭhānaṁ",
  "atk-abh01a4:815_4": "pāpuṇeyyuṁ. Sotāpattimaggo pana tesaṁ pariyuṭṭhānenappattiṁ vārayamāno setusamugghātaṁ",
  "atk-abh01a4:815_5": "abhabbuppattikabhāvaṁ kurumāno anupādinnakato vuṭṭhāti nāma.",
  "atk-abh01a4:816_0": "Sakadāgāmimaggena cattāri diṭṭhigatavippayuttāni dve domanassasahagatānīti oḷārikakāmarāgabyāpādavasena",
  "atk-abh01a4:816_1": "cha cittāni pahīyanti. Anāgāmimaggena aṇusahagatakāmarāgabyāpādavasena tāni eva cha",
  "atk-abh01a4:816_2": "cittāni pahīyanti. Arahattamaggena cattāri diṭṭhigatavippayuttāni uddhaccasahagatañcāti",
  "atk-abh01a4:816_3": "pañca akusalacittāni pahīyanti. Tattha sace tesaṁ ariyānaṁ te maggā abhāvitā assu,",
  "atk-abh01a4:816_4": "tāni cittāni chasu ārammaṇesu pariyuṭṭhānaṁ pāpuṇeyyuṁ. Te pana tesaṁ maggā pariyuṭṭhānappattiṁ",
  "atk-abh01a4:816_5": "vārayamānā setusamugghātaṁ abhabbuppattikabhāvaṁ kurumānā anupādinnakato vuṭṭhahanti nāma.",
  "atk-abh01a4:817_0": "Upādinnakato vuṭṭhānacchāyā dissatīti vatvā upādinnakato vuṭṭhātītipi vadiṁsu. Sace",
  "atk-abh01a4:817_1": "hi sotāpannassa sotāpattimaggo abhāvito abhavissa, ṭhapetvā satta bhave anamatagge",
  "atk-abh01a4:817_2": "saṁsāravaṭṭe upādinnakappavattaṁ pavatteyya. Kasmā? Tassa pavattiyā hetūnaṁ atthitāya.",
  "atk-abh01a4:817_3": "Tīṇi saṁyojanāni diṭṭhānusayo vicikicchānusayoti ime pana pañca kilese sotāpattimaggo",
  "atk-abh01a4:817_4": "uppajjamānova samugghāteti. Idāni kuto sotāpannassa satta bhave ṭhapetvā anamatagge",
  "atk-abh01a4:817_5": "saṁsāravaṭṭe upādinnakappavattaṁ pavattissati? Evaṁ sotāpattimaggo upādinnakappavattaṁ",
  "atk-abh01a4:817_6": "appavattaṁ kurumāno upādinnakato vuṭṭhāti nāma.",
  "atk-abh01a4:818_0": "Sace sakadāgāmissa sakadāgāmimaggo abhāvito abhavissa, ṭhapetvā dve bhave pañcasu",
  "atk-abh01a4:818_1": "bhavesu upādinnakapavattaṁ pavatteyya. Kasmā? Tassa pavattiyā hetūnaṁ atthitāya.",
  "atk-abh01a4:818_2": "Oḷārikāni kāmarāgapaṭighasaṁyojanāni oḷāriko kāmarāgānusayo paṭighānusayoti ime pana",
  "atk-abh01a4:818_3": "cattāro kilese so maggo uppajjamānova samugghāteti. Idāni kuto sakadāgāmissa dve",
  "atk-abh01a4:818_4": "bhave ṭhapetvā pañcasu bhavesu upādinnakappavattaṁ pavattissati? Evaṁ sakadāgāmimaggo",
  "atk-abh01a4:818_5": "upādinnakappavattaṁ appavattaṁ kurumāno upādinnakato vuṭṭhāti nāma.",
  "atk-abh01a4:819_0": "Sace anāgāmissa anāgāmimaggo abhāvito abhavissa, ṭhapetvā ekaṁ bhavaṁ dutiyabhave",
  "atk-abh01a4:819_1": "upādinnakappavattaṁ pavatteyya. Kasmā? Tassa pavattiyā hetūnaṁ atthitāya. Aṇusahagatāni",
  "atk-abh01a4:819_2": "kāmarāgapaṭighasaṁyojanāni aṇusahagato kāmarāgānusayo paṭighānusayoti ime pana cattāro",
  "atk-abh01a4:819_3": "kilese so maggo uppajjamānova samugghāteti. Idāni kuto anāgāmissa ekaṁ bhavaṁ ṭhapetvā",
  "atk-abh01a4:819_4": "dutiyabhave upādinnakappavattaṁ pavattissati? Evaṁ anāgāmimaggo upādinnakappavattaṁ",
  "atk-abh01a4:819_5": "appavattaṁ kurumāno upādinnakato vuṭṭhāti nāma.",
  "atk-abh01a4:820_0": "Sace arahato arahattamaggo abhāvito abhavissa, rūpārūpabhavesu upādinnakappavattaṁ",
  "atk-abh01a4:820_1": "pavatteyya. Kasmā? Tassa pavattiyā hetūnaṁ atthitāya . Rūparāgo arūparāgo māno uddhaccaṁ",
  "atk-abh01a4:820_2": "avijjā mānānusayo bhavarāgānusayo avijjānusayoti ime pana aṭṭha kilese so maggo uppajjamānova",
  "atk-abh01a4:820_3": "samugghāteti. Idāni kuto khīṇāsavassa punabbhave upādinnakappavattaṁ pavattissati?",
  "atk-abh01a4:820_4": "Evaṁ arahattamaggo upādinnakappavattaṁ appavattaṁ kurumāno upādinnakato vuṭṭhāti nāma.",
  "atk-abh01a4:821": "Sotāpattimaggo cettha apāyabhavato vuṭṭhāti, sakadāgāmimaggo sugatikāmabhavekadesato, anāgāmimaggo kāmabhavato, arahattamaggo rūpārūpabhavato sabbabhavehipi vuṭṭhāti evāti vadanti.",
  "atk-abh01a4:822_0": "Imassa panatthassa vibhāvanatthaṁ ayaṁ pāḷi – ‘‘sotāpattimaggañāṇena abhisaṅkhāraviññāṇassa",
  "atk-abh01a4:822_1": "nirodhena satta bhave ṭhapetvā anamatagge saṁsāravaṭṭe ye uppajjeyyuṁ, nāmañca rūpañca",
  "atk-abh01a4:822_2": "etthete nirujjhanti vūpasamanti atthaṁ gacchanti paṭippassambhanti.",
  "atk-abh01a4:823_0": "‘Sakadāgāmimaggañāṇena abhisaṅkhāraviññāṇassa nirodhena dve bhave ṭhapetvā pañcasu",
  "atk-abh01a4:823_1": "bhavesu ye uppajjeyyuṁ, nāmañca rūpañca etthete nirujjhanti vūpasamanti atthaṁ gacchanti paṭippassambhanti.",
  "atk-abh01a4:824_0": "‘Anāgāmimaggañāṇena abhisaṅkhāraviññāṇassa nirodhena ekaṁ bhavaṁ ṭhapetvā kāmadhātuyā",
  "atk-abh01a4:824_1": "dvīsu bhavesu ye uppajjeyyuṁ, nāmañca rūpañca etthete nirujjhanti vūpasamanti atthaṁ",
  "atk-abh01a4:824_2": "gacchanti paṭippassambhanti.",
  "atk-abh01a4:825_0": "‘Arahattamaggañāṇena abhisaṅkhāraviññāṇassa nirodhena rūpadhātuyā vā arūpadhātuyā",
  "atk-abh01a4:825_1": "vā ye uppajjeyyuṁ , nāmañca rūpañca etthete nirujjhanti vūpasamanti atthaṁ gacchanti",
  "atk-abh01a4:825_2": "paṭippassambhanti. Arahato anupādisesāya nibbānadhātuyā parinibbāyantassa carimaviññāṇassa",
  "atk-abh01a4:825_3": "nirodhena paññā ca sati ca nāmañca rūpañca etthete nirujjhanti vūpasamanti atthaṁ",
  "atk-abh01a4:825_4": "gacchanti paṭippassambhantī’’ti (cūḷani. ajitamāṇavapucchāniddesa 6). Ayaṁ tāva nimitte vinicchayo.",
  "atk-abh01a4:826_0": "‘Paṭipadāpatī’ti – ettha pana paṭipadā calati na calatīti? Calati. Tathāgatassa hi",
  "atk-abh01a4:826_1": "sāriputtattherassa ca cattāropi maggā sukhapaṭipadā khippābhiññā ahesuṁ. Mahāmoggallānattherassa",
  "atk-abh01a4:826_2": "paṭhamamaggo sukhapaṭipado khippābhiñño, upari tayo maggā dukkhapaṭipadā khippābhiññā.",
  "atk-abh01a4:826_3": "Kasmā? Niddābhibhūtattā. Sammāsambuddho kira sattāhaṁ daharakumārakaṁ viya theraṁ",
  "atk-abh01a4:826_4": "parihari. Theropi ekadivasaṁ niddāyamāno nisīdi. Atha naṁ satthā āha – ‘‘pacalāyasi",
  "atk-abh01a4:826_5": "no tvaṁ, moggallāna, pacalāyasi no tvaṁ moggallānā’’ti (a. ni. 7.61). Evarūpassapi",
  "atk-abh01a4:826_6": "mahābhiññappattassa sāvakassa paṭipadā calati, sesānaṁ kiṁ na calissati? Ekaccassa",
  "atk-abh01a4:826_7": "hi bhikkhuno cattāropi maggā dukkhapaṭipadā dandhābhiññā honti, ekaccassa dukkhapaṭipadā",
  "atk-abh01a4:826_8": "khippābhiññā, ekaccassa sukhapaṭipadā dandhābhiññā, ekaccassa sukhapaṭipadā khippābhiññā.",
  "atk-abh01a4:826_9": "Ekaccassa paṭhamamaggo dukkhapaṭipado dandhābhiñño hoti, dutiyamaggo dukkhapaṭipado",
  "atk-abh01a4:826_10": "khippābhiñño, tatiyamaggo sukhapaṭipado dandhābhiñño, catutthamaggo sukhapaṭipado khippābhiññoti.",
  "atk-abh01a4:827_0": "Yathā ca paṭipadā evaṁ adhipatipi calati eva. Ekaccassa hi bhikkhuno cattāropi maggā",
  "atk-abh01a4:827_1": "chandādhipateyyā honti, ekaccassa vīriyādhipateyyā, ekaccassa cittādhipateyyā, ekaccassa",
  "atk-abh01a4:827_2": "vīmaṁsādhipateyyā. Ekaccassa pana paṭhamamaggo chandādhipateyyo hoti, dutiyo vīriyādhipateyyo,",
  "atk-abh01a4:827_3": "tatiyo cittādhipateyyo, catuttho vīmaṁsādhipateyyoti.",
  "atk-abh01a4:828": "Pakiṇṇakakathā niṭṭhitā.",
  "atk-abh01a4:829": "Paṭhamamaggavīsatimahānayo",
  "atk-abh01a4:830_0": "357. Idāni yasmā lokuttarakusalaṁ bhāvento na kevalaṁ upanijjhāyanaṭṭhena jhānaṁyeva",
  "atk-abh01a4:830_1": "bhāveti, niyyānaṭṭhena pana maggampi bhāveti, upaṭṭhānaṭṭhena satipaṭṭhānampi, padahanaṭṭhena",
  "atk-abh01a4:830_2": "sammappadhānampi, ijjhanaṭṭhena iddhipādampi, adhipatiyaṭṭhena indriyampi, akampiyaṭṭhena",
  "atk-abh01a4:830_3": "balampi, bujjhanaṭṭhena bojjhaṅgampi, tathaṭṭhena saccampi, avikkhepaṭṭhena samathampi,",
  "atk-abh01a4:830_4": "suññataṭṭhena dhammampi, rāsaṭṭhena khandhampi, āyatanaṭṭhena āyatanampi, suññasabhāvanissattaṭṭhena",
  "atk-abh01a4:830_5": "dhātumpi, paccayaṭṭhena āhārampi, phusanaṭṭhena phassampi, vedayitaṭṭhena vedanampi,",
  "atk-abh01a4:830_6": "sañjānanaṭṭhena saññampi, cetayitaṭṭhena cetanampi, vijānanaṭṭhena cittampi bhāveti,",
  "atk-abh01a4:830_7": "tasmā etesaṁ ekūnavīsatiyā padānaṁ dassanatthaṁ puna katame dhammā kusalātiādi vuttaṁ.",
  "atk-abh01a4:830_8": "Evaṁ ‘idampi bhāveti, idampi bhāvetī’ti puggalajjhāsayena ceva desanāvilāsena ca",
  "atk-abh01a4:830_9": "vīsati nayā desitā honti . Dhammaṁ sotuṁ nisinnadevaparisāya hi ye upanijjhāyanaṭṭhena",
  "atk-abh01a4:830_10": "lokuttaraṁ ‘jhāna’nti kathite bujjhanti, tesaṁ sappāyavasena jhānanti kathitaṁ…pe…",
  "atk-abh01a4:830_11": "ye vijānanaṭṭhena ‘citta’nti vutte bujjhanti, tesaṁ sappāyavasena cittanti kathitaṁ.",
  "atk-abh01a4:830_12": "Ayamettha ‘puggalajjhāsayo’.",
  "atk-abh01a4:831_0": "Sammāsambuddho pana attano buddhasubodhitāya dasabalacatuvesārajjacatupaṭisambhidatāya",
  "atk-abh01a4:831_1": "chaasādhāraṇañāṇayogena ca desanaṁ yadicchakaṁ niyametvā dasseti. Icchanto upanijjhāyanaṭṭhena",
  "atk-abh01a4:831_2": "lokuttaraṁ jhānanti dasseti, icchanto niyyānaṭṭhena…pe… vijānanaṭṭhena lokuttaraṁ",
  "atk-abh01a4:831_3": "cittanti. Ayaṁ ‘desanāvilāso’ nāma. Tattha yatheva lokuttaraṁ jhānanti vuttaṭṭhāne",
  "atk-abh01a4:831_4": "dasa nayā vibhattā, evaṁ maggādīsupi teyeva veditabbā. Iti vīsatiyā ṭhānesu dasa",
  "atk-abh01a4:831_5": "dasa katvā dve nayasatāni vibhattāni honti.",
  "atk-abh01a4:832_0": "358. Idāni adhipatibhedaṁ dassetuṁ puna katame dhammā kusalātiādi āraddhaṁ. Tattha",
  "atk-abh01a4:832_1": "chandaṁ dhuraṁ jeṭṭhakaṁ pubbaṅgamaṁ katvā nibbattitaṁ lokuttaraṁ jhānaṁ chandādhipateyyaṁ",
  "atk-abh01a4:832_2": "nāma. Sesesupi eseva nayo. Iti purimasmiṁ suddhike dvenayasatāni chandādhipateyyādīsupi",
  "atk-abh01a4:832_3": "dve dveti nayasahassena bhājetvā paṭhamamaggaṁ dassesi dhammarājā.",
  "atk-abh01a4:833": "Paṭhamamaggo niṭṭhito.",
  "atk-abh01a4:834": "Dutiyamaggo",
  "atk-abh01a4:835_0": "361. Idāni dutiyamaggādīnaṁ dassanatthaṁ puna katame dhammā kusalātiādi āraddhaṁ.",
  "atk-abh01a4:835_1": "Tattha kāmarāgabyāpādānaṁ tanubhāvāyāti etesaṁ kilesānaṁ tanubhāvatthāya. Tattha",
  "atk-abh01a4:835_2": "dvīhi kāraṇehi tanubhāvo veditabbo – adhiccuppattiyā ca pariyuṭṭhānamandatāya ca.",
  "atk-abh01a4:835_3": "Sakadāgāmissa hi, vaṭṭānusārimahājanasseva, kilesā abhiṇhaṁ nuppajjanti, kadāci kadāci",
  "atk-abh01a4:835_4": "uppajjanti; uppajjantāpi viraḷākārā hutvā uppajjanti, viraḷavāpitakhette aṅkurā viya.",
  "atk-abh01a4:835_5": "Uppajjamānāpi, ca vaṭṭānusārimahājanasseva, maddantā pharantā chādentā andhakāraṁ",
  "atk-abh01a4:835_6": "karontā nuppajjanti. Dvīhi pana maggehi pahīnattā mandā mandā uppajjanti. Tanukākārā",
  "atk-abh01a4:835_7": "hutvā uppajjanti, abbhapaṭalaṁ viya makkhikāpattaṁ viya ca.",
  "atk-abh01a4:836_0": "Tattha keci therā vadanti – ‘sakadāgāmissa kilesā kiñcāpi cirena uppajjanti, bahalāva",
  "atk-abh01a4:836_1": "pana hutvā uppajjanti, tathā hissa puttā ca dhītaro ca dissantī’ti. Etaṁ pana appamāṇaṁ.",
  "atk-abh01a4:836_2": "Puttadhītaro hi aṅgapaccaṅgaparāmasanamattenapi honti. Dvīhi pana maggehi pahīnattā",
  "atk-abh01a4:836_3": "natthi kilesānaṁ bahalatāti. Dvīhi eva kāraṇehissa kilesānaṁ tanubhāvo veditabbo",
  "atk-abh01a4:836_4": "– adhiccuppattiyā ca pariyuṭṭhānamandatāya cāti.",
  "atk-abh01a4:837": "Dutiyāyāti gaṇanavasenāpi dutiyuppattivasenāpi dutiyāya. Bhūmiyā pattiyāti sāmaññaphalassa paṭilābhatthāya. Tatiyacatutthesupi eseva nayo. Visesamattaṁyeva pana vakkhāma.",
  "atk-abh01a4:838_0": "Aññindriyanti ājānanakaṁ indriyaṁ. Paṭhamamaggena ñātamariyādaṁ anatikkamitvā tesaṁyeva",
  "atk-abh01a4:838_1": "tena maggena ñātānaṁ catusaccadhammānaṁ jānanakaṁ indriyanti vuttaṁ hoti. Niddesavārepissa",
  "atk-abh01a4:838_2": "imināva nayena attho veditabbo. Koṭṭhāsavārepi imināva saddhiṁ navindriyāni honti.",
  "atk-abh01a4:838_3": "Sesaṁ purimanayeneva veditabbaṁ.",
  "atk-abh01a4:839": "Dutiyamaggo niṭṭhito.",
  "atk-abh01a4:840": "Tatiyacatutthamaggā",
  "atk-abh01a4:841": "362. Tatiye anavasesappahānāyāti tesaṁyeva sakadāgāmimaggena tanubhūtānaṁ saṁyojanānaṁ nissesapajahanatthāya.",
  "atk-abh01a4:842_0": "Catutthe rūparāgaarūparāgamānauddhaccaavijjāya anavasesappahānāyāti etesaṁ pañcannaṁ",
  "atk-abh01a4:842_1": "uddhambhāgiyasaṁyojanānaṁ nissesapajahanatthāya. Tattha rūparāgoti rūpabhave chandarāgo.",
  "atk-abh01a4:842_2": "Arūparāgoti arūpabhave chandarāgo. Mānoti arahattamaggavajjhako māno eva. Tathā uddhaccāvijjā.",
  "atk-abh01a4:842_3": "Imesupi dvīsu maggesu navamaṁ aññindriyameva hoti.",
  "atk-abh01a4:843": "Catumagganayasahassaṁ",
  "atk-abh01a4:844_0": "Sabbamaggesu padapaṭipāṭiyā samasaṭṭhipadāni, catūhi apaṇṇakaṅgehi saddhiṁ catusaṭṭhi",
  "atk-abh01a4:844_1": "honti. Asambhinnato pana tettiṁsa. Koṭṭhāsavārasuññatavārā pākatikā eva. Yathā ca",
  "atk-abh01a4:844_2": "pana paṭhamamagge evaṁ dutiyādīsupi nayasahassamevāti cattāro magge catūhi nayasahassehi",
  "atk-abh01a4:844_3": "bhājetvā dassesi dhammarājā.",
  "atk-abh01a4:845_0": "Saccavibhaṅge pana saṭṭhi nayasahassāni lokuttarāni imesaṁ eva vasena nikkhittāni.",
  "atk-abh01a4:845_1": "Satipaṭṭhānavibhaṅge vīsati nayasahassāni lokuttarāni, sammappadhānavibhaṅge vīsati,",
  "atk-abh01a4:845_2": "iddhipādavibhaṅge dvattiṁsa, bojjhaṅgavibhaṅge dvattiṁsa, maggaṅgavibhaṅge aṭṭhavīsati",
  "atk-abh01a4:845_3": "nayasahassāni lokuttarāni imesaṁ eva vasena nikkhittāni.",
  "atk-abh01a4:846_0": "Idha pana catūsu maggesu cattāriyeva nayasahassāni. Tesu paṭhamajjhānike paṭhamamagge",
  "atk-abh01a4:846_1": "aṭṭhaṅgāni bhājitāni; tathā dutiyādīsu. Tattha paṭhamamagge sammādiṭṭhi micchādiṭṭhiṁ",
  "atk-abh01a4:846_2": "pajahatīti sammādiṭṭhi. Sammāsaṅkappādayopi micchāsaṅkappādīnaṁ pajahanaṭṭheneva",
  "atk-abh01a4:846_3": "veditabbā. Evaṁ sante ‘paṭhamamaggeneva dvāsaṭṭhiyā diṭṭhigatānaṁ pahīnattā uparimaggattayena",
  "atk-abh01a4:846_4": "pahātabbā diṭṭhi nāma natthi. Tattha sammādiṭṭhīti nāmaṁ kathaṁ hotī’ti? ‘Yathā visaṁ",
  "atk-abh01a4:846_5": "atthi vā, hotu mā vā, agado agado tveva vuccati, evaṁ micchādiṭṭhi atthi vā, hotu",
  "atk-abh01a4:846_6": "mā vā, ayaṁ sammādiṭṭhi eva nāma’.",
  "atk-abh01a4:847_0": "‘Yadi evaṁ nāmamattamevetaṁ hoti, uparimaggattaye pana sammādiṭṭhiyā kiccābhāvo āpajjati,",
  "atk-abh01a4:847_1": "maggaṅgāni na paripūrenti, tasmā sammādiṭṭhi sakiccakā kātabbā maggaṅgāni pūretabbānī’ti.",
  "atk-abh01a4:847_2": "Sakiccakā cettha sammādiṭṭhi yathālābhaniyamena dīpetabbā. Uparimaggattayavajjho",
  "atk-abh01a4:847_3": "hi eko māno atthi, so diṭṭhiṭṭhāne tiṭṭhati. Sā taṁ mānaṁ pajahatīti sammādiṭṭhi.",
  "atk-abh01a4:847_4": "Sotāpattimaggasmiñhi sammādiṭṭhi micchādiṭṭhiṁ pajahati. Sotāpannassa pana sakadāgāmimaggavajjho",
  "atk-abh01a4:847_5": "māno atthi, so diṭṭhiṭṭhāne tiṭṭhati sā taṁ mānaṁ pajahatīti sammādiṭṭhi. Tasseva",
  "atk-abh01a4:847_6": "sattaakusalacittasahajāto saṅkappo atthi. Teheva cittehi vācaṅgacopanaṁ atthi, kāyaṅgacopanaṁ",
  "atk-abh01a4:847_7": "atthi , paccayaparibhogo atthi, sahajātavāyāmo atthi, asatibhāvo atthi, sahajātacittekaggatā",
  "atk-abh01a4:847_8": "atthi. Ete micchāsaṅkappādayo nāma sakadāgāmimagge sammāsaṅkappādayo. Tesaṁ pahānena",
  "atk-abh01a4:847_9": "sammāsaṅkappādayoti veditabbā. Evaṁ sakadāgāmimagge aṭṭhaṅgāni sakiccakāni katvā",
  "atk-abh01a4:847_10": "āgatāni. Sakadāgāmissa anāgāmimaggavajjho māno atthi. So diṭṭhiṭṭhāne tiṭṭhati. Tasseva",
  "atk-abh01a4:847_11": "sattahi cittehi sahajātā saṅkappādayo. Tesaṁ pahānena anāgāmimagge aṭṭhannaṁ aṅgānaṁ",
  "atk-abh01a4:847_12": "sakiccakatā veditabbā. Anāgāmissa arahattamaggavajjho māno atthi. So diṭṭhiṭṭhāne",
  "atk-abh01a4:847_13": "tiṭṭhati. Yāni panassa pañca akusalacittāni, tehi sahajātā saṅkappādayo. Tesaṁ pahānena",
  "atk-abh01a4:847_14": "arahattamagge aṭṭhannaṁ aṅgānaṁ sakiccakatā veditabbā.",
  "atk-abh01a4:848_0": "Imesu catūsu maggesu paṭhamamaggena cattāri saccāni diṭṭhāni. ‘Uparimaggattayaṁ diṭṭhakameva",
  "atk-abh01a4:848_1": "passati, adiṭṭhakaṁ passatī’ti diṭṭhakameva passatīti ayaṁ ācariyānaṁ samānatthakathā.",
  "atk-abh01a4:848_2": "Vitaṇḍavādī panāha ‘adiṭṭhaṁ passatī’ti. So vattabbo – ‘paṭhamamagge katamaṁ indriyaṁ",
  "atk-abh01a4:848_3": "bhājesī’ti? Jānamāno ‘anaññātaññassāmītindriya’nti vakkhati. ‘Uparimaggesu katara’nti?",
  "atk-abh01a4:848_4": "Vuttepi ‘aññindriya’nti vakkhati. So vattabbo – ‘adiṭṭhasaccadassane sati uparimaggesupi",
  "atk-abh01a4:848_5": "anaññātaññassāmītindriyameva bhājehi. Evaṁ te pañho samessatī’ti. ‘Kilese pana aññe",
  "atk-abh01a4:848_6": "añño pajahati; pahīne eva pajahatī’ti? ‘Aññe añño pajahatī’ti. ‘Yadi aññe añño, appahīne",
  "atk-abh01a4:848_7": "kilese pajahati. Saccānipi adiṭṭhāneva passatī’ti evaṁvādī puggalo pucchitabbo –",
  "atk-abh01a4:848_8": "‘saccāni nāma katī’ti? Jānanto ‘cattārī’ti vakkhati. So vattabbo – ‘tava vāde soḷasa",
  "atk-abh01a4:848_9": "saccāni āpajjanti. Tvaṁ buddhehipi adiṭṭhaṁ passasi. Bahusaccako nāma tvaṁ. Evaṁ",
  "atk-abh01a4:848_10": "mā gaṇha. Saccadassanaṁ nāma apubbaṁ natthi, kilese pana appahīne pajahatī’ti.",
  "atk-abh01a4:849_0": "Tattha saccadassanassa apubbābhāve peḷopamaṁ nāma gahitaṁ – ekassa kira cattāro ratanapeḷā",
  "atk-abh01a4:849_1": "sāragabbhe ṭhapitā. So rattibhāge peḷāsu uppannakicco dvāraṁ vivaritvā, dīpaṁ jāletvā,",
  "atk-abh01a4:849_2": "dīpena vihate andhakāre, peḷāsu pākaṭabhāvaṁ gatāsu, tāsu kiccaṁ katvā dvāraṁ pidahitvā",
  "atk-abh01a4:849_3": "gato. Puna andhakāraṁ avatthari. Dutiyavārepi tatiyavārepi tatheva akāsi. Catutthavāre",
  "atk-abh01a4:849_4": "dvāre vivaṭe andhakāre peḷā na paññāyantīti vīmaṁsantasseva sūriyo uggañchi, sūriyobhāsena",
  "atk-abh01a4:849_5": "vihate andhakāre peḷāsu kiccaṁ katvā pakkāmi.",
  "atk-abh01a4:850_0": "Tattha cattāro peḷā viya cattāri saccāni. Tāsu kicce uppanne dvāravivaraṇakālo viya",
  "atk-abh01a4:850_1": "sotāpattimaggassa vipassanābhinīharaṇakālo. Andhakāraṁ viya saccapaṭicchādakatamaṁ.",
  "atk-abh01a4:850_2": "Dīpo bhāso viya sotāpattimaggobhāso. Vihate andhakāre tassa purisassa peḷānaṁ pākaṭabhāvo",
  "atk-abh01a4:850_3": "viya maggañāṇassa saccānaṁ pākaṭabhāvo. Maggañāṇassa pākaṭāni pana maggasamaṅgissa",
  "atk-abh01a4:850_4": "puggalassa pākaṭāneva honti. Peḷāsu kiccaṁ katvā gatakālo viya sotāpattimaggassa",
  "atk-abh01a4:850_5": "attanā pahātabbakilese pajahitvā niruddhakālo. Puna andhakārāvattharaṇaṁ viya uparimaggattayavajjhasaccapaṭicchādakatamaṁ.",
  "atk-abh01a4:851_0": "Dutiyavāre dvāravivaraṇakālo viya sakadāgāmimaggassa vipassanābhinīharaṇakālo. Dīpobhāso",
  "atk-abh01a4:851_1": "viya sakadāgāmimaggobhāso. Peḷāsu kiccaṁ katvā gatakālo viya sakadāgāmimaggassa attanā",
  "atk-abh01a4:851_2": "pahātabbakilese pajahitvā niruddhakālo. Puna andhakārāvattharaṇaṁ viya uparimaggadvayavajjhasaccapaṭicchādakatamaṁ.",
  "atk-abh01a4:852_0": "Tatiyavāre dvāravivaraṇakālo viya anāgāmimaggassa vipassanābhinīharaṇakālo. Dīpobhāso",
  "atk-abh01a4:852_1": "viya anāgāmimaggobhāso. Peḷāsu kiccaṁ katvā gatakālo viya anāgāmimaggassa attanā",
  "atk-abh01a4:852_2": "pahātabbakilese pajahitvā niruddhakālo. Puna andhakārāvattharaṇaṁ viya upariarahattamaggavajjhasaccapaṭicchādakatamaṁ.",
  "atk-abh01a4:853_0": "Catutthavāre dvāravivaraṇakālo viya arahattamaggassa vipassanābhinīharaṇakālo. Sūriyuggamanaṁ",
  "atk-abh01a4:853_1": "viya arahattamagguppādo. Andhakāravidhamanaṁ viya arahattamaggassa saccapaṭicchādakatamavinodanaṁ",
  "atk-abh01a4:853_2": ". Vihate andhakāre tassa peḷānaṁ pākaṭabhāvo viya arahattamaggañāṇassa catunnaṁ saccānaṁ",
  "atk-abh01a4:853_3": "pākaṭabhāvo. Ñāṇassa pākaṭāni pana puggalassa pākaṭāneva honti. Peḷāsu kiccaṁ katvā",
  "atk-abh01a4:853_4": "gatakālo viya arahattamaggassa sabbakilesakhepanaṁ. Sūriyuggamanato paṭṭhāya ālokasseva",
  "atk-abh01a4:853_5": "pavattikālo viya arahattamaggassa uppannakālato paṭṭhāya puna saccapaṭicchādakatamābhāvo",
  "atk-abh01a4:853_6": ". Idaṁ tāva saccadassanassa apubbābhāve opammaṁ.",
  "atk-abh01a4:854_0": "Diṭṭhakameva hi passati. ‘Kilese pana aññe añño pajahatī’ti ettha khāropamaṁ nāma",
  "atk-abh01a4:854_1": "gahitaṁ. Eko puriso kiliṭṭhaṁ vatthaṁ rajakassa adāsi. Rajako ūsakhāraṁ chārikakhāraṁ",
  "atk-abh01a4:854_2": "gomayakhāranti tayo khāre datvā khārehi khāditabhāvaṁ ñatvā udake vikkhāletvā oḷārikoḷārikaṁ",
  "atk-abh01a4:854_3": "malaṁ pavāhesi. Tato na tāva parisuddhanti dutiyampi tatheva khāre datvā, udake vikkhāletvā,",
  "atk-abh01a4:854_4": "tato nātisaṇhataraṁ malaṁ pavāhesi. Tato na tāva parisuddhanti tatiyampi te khāre",
  "atk-abh01a4:854_5": "datvā udake vikkhāletvā tato saṇhataraṁ malaṁ pavāhesi. Tato na tāva parisuddhanti",
  "atk-abh01a4:854_6": "catutthampi te khāre datvā, udake vikkhāletvā aṁsuabbhantaragatampi nissesaṁ malaṁ",
  "atk-abh01a4:854_7": "pavāhetvā sāmikassa adāsi. So gandhakaraṇḍake pakkhipitvā icchiticchitakāle paridahati.",
  "atk-abh01a4:855_0": "Tattha kiliṭṭhavatthaṁ viya kilesānugataṁ cittaṁ. Tividhakhāradānakālo viya tīsu",
  "atk-abh01a4:855_1": "anupassanāsu kammassa pavattanakālo. Udake vikkhāletvā oḷārikoḷārikamalappavāhanaṁ",
  "atk-abh01a4:855_2": "viya sotāpattimaggena pañcakilesakhepanaṁ. Dutiyampi tesaṁ khārānaṁ anuppadānaṁ viya",
  "atk-abh01a4:855_3": "‘na tāva parisuddhaṁ idaṁ citta’nti tāsuyeva tīsu anupassanāsu kammappavattanaṁ.",
  "atk-abh01a4:855_4": "Tato nātisaṇhataramalappavāhanaṁ viya sakadāgāmimaggena oḷārikasaṁyojanadvayakhepanaṁ.",
  "atk-abh01a4:855_5": "Tato ‘na tāva parisuddhaṁ vattha’nti puna khārattayadānaṁ viya ‘na tāva parisuddhaṁ",
  "atk-abh01a4:855_6": "idaṁ citta’nti tāsuyeva tīsu anupassanāsu kammappavattanaṁ. Tato saṇhataramalappavāhanaṁ",
  "atk-abh01a4:855_7": "viya anāgāmimaggena aṇusahagatasaṁyojanadvayakhepanaṁ. ‘Na tāva parisuddhaṁ vattha’nti",
  "atk-abh01a4:855_8": "puna khārattayadānaṁ viya ‘na tāva parisuddhaṁ idaṁ citta’nti tāsuyeva tīsu anupassanāsu",
  "atk-abh01a4:855_9": "kammappavattanaṁ. Tato vikkhālanena aṁsuabbhantaragate male pavāhetvā parisuddhassa",
  "atk-abh01a4:855_10": "rajatapaṭṭasadisassa gandhakaraṇḍake nikkhittassa vatthassa icchiticchitakkhaṇe paridahanaṁ",
  "atk-abh01a4:855_11": "viya arahattamaggena aṭṭhannaṁ kilesānaṁ khepitattā parisuddhassa khīṇāsavacittassa",
  "atk-abh01a4:855_12": "icchiticchitakkhaṇe phalasamāpattivihārena vītināmanaṁ. Idaṁ ‘aññe añño kilese pajahatī’ti",
  "atk-abh01a4:855_13": "ettha opammaṁ. Vuttampi cetaṁ –",
  "atk-abh01a4:856_0": "‘‘Seyyathāpi , āvuso, vatthaṁ saṁkiliṭṭhaṁ malaggahitaṁ, tamenaṁ sāmikā rajakassa",
  "atk-abh01a4:856_1": "anupadajjeyyuṁ. Tamenaṁ rajako ūse vā khāre vā gomaye vā sammadditvā acche udake",
  "atk-abh01a4:856_2": "vikkhāleti. Kiñcāpi taṁ hoti vatthaṁ parisuddhaṁ pariyodātaṁ, atha khvassa hotiyeva",
  "atk-abh01a4:856_3": "‘aṇusahagato ūsagandho vā khāragandho vā gomayagandho vā asamūhato’. Tamenaṁ rajako",
  "atk-abh01a4:856_4": "sāmikānaṁ deti. Tamenaṁ sāmikā gandhaparibhāvite karaṇḍake nikkhipanti. Yopissa hoti",
  "atk-abh01a4:856_5": "aṇusahagato ūsagandho vā khāragandho vā gomayagandho vā asamūhato, sopi samugghātaṁ",
  "atk-abh01a4:856_6": "gacchati. Evameva kho, āvuso, kiñcāpi ariyasāvakassa pañcorambhāgiyāni saṁyojanāni",
  "atk-abh01a4:856_7": "pahīnāni bhavanti, atha khvassa hotiyeva pañcasu upādānakkhandhesu aṇusahagato ‘asmī’ti",
  "atk-abh01a4:856_8": "māno, ‘asmī’ti chando, ‘asmī’ti anusayo asamūhato, so aparena samayena pañcasu upādānakkhandhesu",
  "atk-abh01a4:856_9": "udayabbayānupassī viharati – ‘iti rūpaṁ, iti rūpassa samudayo, iti rūpassa atthaṅgamo;",
  "atk-abh01a4:856_10": "iti vedanā iti saññā iti saṅkhārā iti viññāṇaṁ, iti viññāṇassa samudayo, iti viññāṇassa",
  "atk-abh01a4:856_11": "atthaṅgamo’ti. Tassimesu pañcasu upādānakkhandhesu udayabbayānupassino viharato yopissa",
  "atk-abh01a4:856_12": "hoti pañcasu upādānakkhandhesu aṇusahagato ‘asmī’ti māno, ‘asmī’ti chando, ‘asmī’ti",
  "atk-abh01a4:856_13": "anusayo asamūhato, sopi samugghātaṁ gacchatī’’ti (saṁ. ni. 3.89).",
  "atk-abh01a4:857_0": "Tattha sotāpattimaggena pañca akusalacittāni pahīyanti saddhiṁ cittaṅgavasena uppajjanakapāpadhammehi.",
  "atk-abh01a4:857_1": "Sakadāgāmimaggena dve domanassasahagatacittāni tanukāni bhavanti saddhiṁ cittaṅgavasena",
  "atk-abh01a4:857_2": "uppajjanakapāpadhammehi. Anāgāmimaggena tāniyeva pahīyanti saddhiṁ sampayuttadhammehi.",
  "atk-abh01a4:857_3": "Arahattamaggena pañca akusalacittāni pahīyanti saddhiṁ cittaṅgavasena uppajjanakapāpadhammehi.",
  "atk-abh01a4:857_4": "Imesaṁ dvādasannaṁ akusalacittānaṁ pahīnakālato paṭṭhāya khīṇāsavassa cittaṅgavasena",
  "atk-abh01a4:857_5": "puna pacchatopavattanakakileso nāma na hoti.",
  "atk-abh01a4:858_0": "Tatridaṁ opammaṁ – eko kira mahārājā paccante ārakkhaṁ datvā mahānagare issariyaṁ",
  "atk-abh01a4:858_1": "anubhavanto vasati. Athassa paccanto kuppi. Tasmiṁ samaye dvādasa corajeṭṭhakā anekehi",
  "atk-abh01a4:858_2": "purisasahassehi saddhiṁ raṭṭhaṁ vilumpanti. Paccantavāsino mahāmattā ‘paccanto kupito’ti",
  "atk-abh01a4:858_3": "rañño pahiṇiṁsu. Rājā ‘vissaṭṭhā gaṇhatha, ahaṁ tumhākaṁ kattabbaṁ karissāmī’ti sāsanaṁ",
  "atk-abh01a4:858_4": "pahiṇi . Te paṭhamasampahāreneva anekehi purisasahassehi saddhiṁ pañca corajeṭṭhake",
  "atk-abh01a4:858_5": "ghātayiṁsu. Sesā satta janā attano attano parivāre gahetvā pabbataṁ pavisiṁsu. Amaccā",
  "atk-abh01a4:858_6": "taṁ pavattiṁ rañño pesayiṁsu.",
  "atk-abh01a4:859_0": "Rājā ‘tumhākaṁ kattabbayuttaṁ ahaṁ jānissāmi, tepi gaṇhathā’ti dhanaṁ pahiṇi. Te",
  "atk-abh01a4:859_1": "dutiyasampahārena dve corajeṭṭhake pahariṁsu, parivārepi tesaṁ dubbale akaṁsu. Te",
  "atk-abh01a4:859_2": "sabbepi palāyitvā pabbataṁ pavisiṁsu. Tampi pavattiṁ amaccā rañño pesayiṁsu.",
  "atk-abh01a4:860": "Puna rājā ‘vissaṭṭhā gaṇhantū’ti dhanaṁ pahiṇi. Te tatiyasampahārena saddhiṁ sahāyapurisehi dve corajeṭṭhake ghātayitvā taṁ pavattiṁ rañño pesayiṁsu.",
  "atk-abh01a4:861_0": "Puna rājā ‘avasese vissaṭṭhā gaṇhantū’ti dhanaṁ pahiṇi. Te catutthasampahārena saparivāre",
  "atk-abh01a4:861_1": "pañca corajeṭṭhake ghātayiṁsu. Dvādasannaṁ corajeṭṭhakānaṁ ghātitakālato paṭṭhāya",
  "atk-abh01a4:861_2": "koci coro nāma natthi. Khemā janapadā ure putte naccentā maññe viharanti. Rājā vijitasaṅgāmehi",
  "atk-abh01a4:861_3": "yodhehi parivuto varapāsādagato mahāsampattiṁ anubhavi.",
  "atk-abh01a4:862_0": "Tattha mahanto rājā viya dhammarājā. Paccantavāsino amaccā viya yogāvacarā kulaputtā.",
  "atk-abh01a4:862_1": "Dvādasa corajeṭṭhakā viya dvādasa akusalacittāni. Tesaṁ sahāyā anekasahassapurisā",
  "atk-abh01a4:862_2": "viya cittaṅgavasena uppajjanakapāpadhammā. Rañño paccanto kupitoti pahitakālo viya",
  "atk-abh01a4:862_3": "ārammaṇe kilesesu uppannesu ‘bhante, kileso me uppanno’ti satthu ārocanakālo. ‘Vissaṭṭhā",
  "atk-abh01a4:862_4": "gaṇhantū’ti dhanadānaṁ viya ‘kilese niggaṇha bhikkhū’ti dhammarañño kammaṭṭhānācikkhanaṁ.",
  "atk-abh01a4:862_5": "Saparivārānaṁ pañcannaṁ corajeṭṭhakānaṁ ghātitakālo viya sotāpattimaggena sampayuttānaṁ",
  "atk-abh01a4:862_6": "pañcannaṁ akusalacittānaṁ pahānaṁ.",
  "atk-abh01a4:863_0": "Puna rañño pavattipesanaṁ viya sammāsambuddhassa paṭiladdhaguṇārocanaṁ. ‘Sesake ca",
  "atk-abh01a4:863_1": "gaṇhantū’ti puna dhanadānaṁ viya bhagavato sakadāgāmimaggassa vipassanācikkhanaṁ.",
  "atk-abh01a4:863_2": "Dutiyasampahārena saparivārānaṁ dvinnaṁ corajeṭṭhakānaṁ dubbalīkaraṇaṁ viya sakadāgāmimaggena",
  "atk-abh01a4:863_3": "sasampayuttānaṁ dvinnaṁ domanassacittānaṁ tanubhāvakaraṇaṁ.",
  "atk-abh01a4:864_0": "Puna rañño pavattipesanaṁ viya satthu paṭiladdhaguṇārocanaṁ. ‘Vissaṭṭhā gaṇhantū’ti",
  "atk-abh01a4:864_1": "puna dhanadānaṁ viya bhagavato anāgāmimaggassa vipassanācikkhanaṁ. Tatiyasampahārena",
  "atk-abh01a4:864_2": "saparivārānaṁ dvinnaṁ corajeṭṭhakānaṁ ghātanaṁ viya anāgāmimaggena sasampayuttānaṁ",
  "atk-abh01a4:864_3": "dvinnaṁ domanassacittānaṁ pahānaṁ.",
  "atk-abh01a4:865_0": "Puna rañño pavattipesanaṁ viya tathāgatassa paṭiladdhaguṇārocanaṁ. ‘Vissaṭṭhā gaṇhantū’ti",
  "atk-abh01a4:865_1": "puna dhanadānaṁ viya bhagavato arahattamaggassa vipassanācikkhanaṁ. Catutthasampahārena",
  "atk-abh01a4:865_2": "saparivārānaṁ pañcannaṁ corajeṭṭhakānaṁ ghātitakālato paṭṭhāya janapadassa khemakālo",
  "atk-abh01a4:865_3": "viya arahattamaggena sasampayuttesu pañcasu akusalacittesu pahīnesu dvādasannaṁ akusalacittānaṁ",
  "atk-abh01a4:865_4": "pahīnakālato paṭṭhāya puna cittaṅgavasena uppajjanakassa akusaladhammassa abhāvo.",
  "atk-abh01a4:865_5": "Rañño vijitasaṅgāmassa amaccagaṇaparivutassa varapāsāde mahāsampattianubhavanaṁ viya",
  "atk-abh01a4:865_6": "khīṇāsavaparivutassa dhammarañño suññataanimittaappaṇihitabhedesu samāpattisukhesu",
  "atk-abh01a4:865_7": "icchiticchitaphalasamāpattisukhānubhavanaṁ veditabbanti.",
  "atk-abh01a4:866": "Kusalā dhammātipadassa vaṇṇanā niṭṭhitā.",
  "atk-abh01a4:867": "Akusalapadaṁ",
  "atk-abh01a4:868": "Dhammuddesavārakathā",
  "atk-abh01a4:869": "Paṭhamacittaṁ",
  "atk-abh01a4:870_0": "365. Idāni akusaladhammapadaṁ bhājetvā dassetuṁ katame dhammā akusalātiādi āraddhaṁ.",
  "atk-abh01a4:870_1": "Tattha dhammavavatthānādivārappabhedo ca heṭṭhā āgatānaṁ padānaṁ atthavinicchayo",
  "atk-abh01a4:870_2": "ca heṭṭhā vuttanayeneva veditabbo. Tattha tattha pana visesamattameva vaṇṇayissāma.",
  "atk-abh01a4:870_3": "Tattha samayavavatthāne tāva yasmā, kusalassa viya, akusalassa bhūmibhedo natthi,",
  "atk-abh01a4:870_4": "tasmā ekantaṁ kāmāvacarampi samānaṁ etaṁ ‘kāmāvacara’nti na vuttaṁ. Diṭṭhigatasampayuttanti",
  "atk-abh01a4:870_5": "ettha diṭṭhi eva diṭṭhigataṁ ‘gūthagataṁ muttagata’ntiādīni (a. ni. 9.11) viya. Gantabbābhāvato",
  "atk-abh01a4:870_6": "vā diṭṭhiyā gatamattamevetantipi diṭṭhigataṁ. Tena sampayuttaṁ diṭṭhigatasampayuttaṁ.",
  "atk-abh01a4:871_0": "Tattha asaddhammasavanaṁ, akalyāṇamittatā, ariyānaṁ adassanakāmatādīni ayoniso manasikāroti",
  "atk-abh01a4:871_1": "evamādīhi kāraṇehi imassa diṭṭhigatasaṅkhātassa micchādassanassa uppatti veditabbā.",
  "atk-abh01a4:871_2": "Ye hi ete diṭṭhivādapaṭisaṁyuttā asaddhammā tesaṁ bahumānapubbaṅgamena atikkantamajjhattena",
  "atk-abh01a4:871_3": "upaparikkhārahitena savanena, ye ca diṭṭhivipannā akalyāṇamittā taṁsampavaṅkatāsaṅkhātāya",
  "atk-abh01a4:871_4": "akalyāṇamittatāya, buddhādīnaṁ ariyānañceva sappurisānañca adassanakāmatāya catusatipaṭṭhānādibhede",
  "atk-abh01a4:871_5": "ariyadhamme akovidattena pātimokkhasaṁvaraindriyasaṁvarasatisaṁvarañāṇasaṁvarapahānasaṁvarappabhede",
  "atk-abh01a4:871_6": "ariyadhamme ceva sappurisadhamme ca saṁvarabhedasaṅkhātena avinayena teheva kāraṇehi",
  "atk-abh01a4:871_7": "paribhāvitena ayoniso manasikārena kotūhalamaṅgalādipasutatāya ca etaṁ uppajjatīti",
  "atk-abh01a4:871_8": "veditabbaṁ. Asaṅkhārabhāvo panassa cittassa heṭṭhā vuttanayeneva veditabbo.",
  "atk-abh01a4:872": "Dhammuddesavāre phassoti akusalacittasahajāto phasso. Vedanādīsupi eseva nayo. Iti akusalamattameva etesaṁ purimehi viseso.",
  "atk-abh01a4:873_0": "Cittassekaggatā hotīti pāṇātipātādīsupi avikkhittabhāvena cittassa ekaggatā hoti.",
  "atk-abh01a4:873_1": "Manussā hi cittaṁ samādahitvā avikkhittā hutvā avirajjhamānāni satthāni pāṇasarīresu",
  "atk-abh01a4:873_2": "nipātenti, susamāhitā paresaṁ santakaṁ haranti, ekarasena cittena micchācāraṁ āpajjanti.",
  "atk-abh01a4:873_3": "Evaṁ akusalappavattiyampi cittassa ekaggatā hoti.",
  "atk-abh01a4:874_0": "Micchādiṭṭhīti ayāthāvadiṭṭhi, virajjhitvā gahaṇato vā vitathā diṭṭhi micchādiṭṭhi.",
  "atk-abh01a4:874_1": "Anatthāvahattā paṇḍitehi jigucchitā diṭṭhītipi micchādiṭṭhi. Micchāsaṅkappādīsupi",
  "atk-abh01a4:874_2": "eseva nayo. Apica micchā passanti tāya, sayaṁ vā micchā passati, micchādassanamattameva",
  "atk-abh01a4:874_3": "vā esāti micchādiṭṭhi. Sā ayoniso abhinivesalakkhaṇā, parāmāsarasā, micchābhinivesapaccupaṭṭhānā,",
  "atk-abh01a4:874_4": "ariyānaṁ adassanakāmatādipadaṭṭhānā; paramaṁ vajjanti daṭṭhabbā. Micchāsaṅkappādīsu",
  "atk-abh01a4:874_5": "‘micchā’ti padamattameva viseso. Sesaṁ kusalādhikāre vuttanayeneva veditabbaṁ.",
  "atk-abh01a4:875_0": "Ahirikabalaṁanottappabalanti ettha balattho niddesavāre āvi bhavissati. Itaresu pana",
  "atk-abh01a4:875_1": "– na hiriyatīti ahiriko. Ahirikassa bhāvo ahirikaṁ. Na ottappaṁ anottappaṁ. Tesu",
  "atk-abh01a4:875_2": "ahirikaṁ kāyaduccaritādīhi ajigucchanalakkhaṇaṁ, alajjālakkhaṇaṁ vā. Anottappaṁ teheva",
  "atk-abh01a4:875_3": "asārajjanalakkhaṇaṁ anuttāsanalakkhaṇaṁ vā. Ahirikameva balaṁ ahirikabalaṁ. Anottappameva",
  "atk-abh01a4:875_4": "balaṁ anottappabalaṁ. Ayamettha saṅkhepattho. Vitthāro pana heṭṭhā vuttapaṭipakkhavasena veditabbo.",
  "atk-abh01a4:876_0": "Lubbhanti tena, sayaṁ vā lubbhati, lubbhanamattameva vā tanti lobho. Muyhanti tena,",
  "atk-abh01a4:876_1": "sayaṁ vā muyhati, muyhanamattameva vā tanti moho. Tesu lobho ārammaṇaggahaṇalakkhaṇo",
  "atk-abh01a4:876_2": "makkaṭālepo viya, abhisaṅgaraso tattakapāle khittamaṁsapesi viya, apariccāgapaccupaṭṭhāno",
  "atk-abh01a4:876_3": "telañjanarāgo viya, saṁyojaniyadhammesu assādadassanapadaṭṭhāno. So taṇhānadībhāvena",
  "atk-abh01a4:876_4": "vaḍḍhamāno, sīghasotā nadī viya mahāsamuddaṁ, apāyameva gahetvā gacchatīti daṭṭhabbo.",
  "atk-abh01a4:877_0": "Moho cittassa andhabhāvalakkhaṇo aññāṇalakkhaṇo vā, asampaṭivedharaso ārammaṇasabhāvacchādanaraso",
  "atk-abh01a4:877_1": "vā, asammāpaṭipattipaccupaṭṭhāno andhakārapaccupaṭṭhāno vā, ayonisomanasikārapadaṭṭhāno.",
  "atk-abh01a4:877_2": "Sabbākusalānaṁ mūlanti daṭṭhabbo.",
  "atk-abh01a4:878_0": "Abhijjhāyanti tāya, sayaṁ vā abhijjhāyati, abhijjhāyanamattameva vā esāti abhijjhā.",
  "atk-abh01a4:878_1": "Sā parasampattīnaṁ sakakaraṇaicchālakkhaṇā, tenākārena esanabhāvarasā, parasampatti-abhimukhabhāvapaccupaṭṭhānā,",
  "atk-abh01a4:878_2": "parasampattīsu abhiratipadaṭṭhānā. Parasampattiabhimukhā eva hi sā upaṭṭhahati. Tāsu",
  "atk-abh01a4:878_3": "ca abhiratiyā sati pavattati, parasampattīsu cetaso hatthappasāroviyāti daṭṭhabbā.",
  "atk-abh01a4:879": "Samatho hotītiādīsu aññesu kiccesu vikkhepasamanato samatho. Akusalappavattiyaṁ cittaṁ paggaṇhātīti paggāho. Na vikkhipatīti avikkhepo.",
  "atk-abh01a4:880_0": "Imasmiṁ citte saddhā, sati, paññā, cha yugaḷakānīti ime dhammā na gahitā. Kasmā?",
  "atk-abh01a4:880_1": "Assaddhiyacitte pasādo nāma natthi. Tasmā tāva saddhā na gahitā. Kiṁ pana diṭṭhigatikā",
  "atk-abh01a4:880_2": "attano attano satthārānaṁ na saddahantīti? Saddahanti. Sā pana saddhā nāma na hoti,",
  "atk-abh01a4:880_3": "vacanasampaṭicchanamattamevetaṁ. Atthato anupaparikkhā vā hoti, diṭṭhi vā. Asatiyacitte",
  "atk-abh01a4:880_4": "pana sati natthīti na gahitā. Kiṁ diṭṭhigatikā attanā katakammaṁ na sarantīti? Saranti.",
  "atk-abh01a4:880_5": "Sā pana sati nāma na hoti. Kevalaṁ tenākārena akusalacittappavatti. Tasmā sati na",
  "atk-abh01a4:880_6": "gahitā. Atha kasmā ‘‘micchāsatī’’ti (dī. ni. 3.333; saṁ. ni. 5.1) suttante vuttā?",
  "atk-abh01a4:880_7": "Sā pana akusalakkhandhānaṁ sativirahitattā satipaṭipakkhattā ca micchāmaggamicchattānaṁ",
  "atk-abh01a4:880_8": "pūraṇatthaṁ tattha pariyāyena desanā katā. Nippariyāyena panesā natthi. Tasmā na",
  "atk-abh01a4:880_9": "gahitā. Andhabālacitte pana paññā natthīti na gahitā. Kiṁ diṭṭhigatikānaṁ vañcanāpaññā",
  "atk-abh01a4:880_10": "natthīti? Atthi. Na panesā paññā, māyā nāmesā hoti. Sā atthato taṇhāva. Idaṁ pana",
  "atk-abh01a4:880_11": "cittaṁ sadarathaṁ garukaṁ bhāriyaṁ kakkhaḷaṁ thaddhaṁ akammaññaṁ gilānaṁ vaṅkaṁ kuṭilaṁ.",
  "atk-abh01a4:880_12": "Tasmā passaddhādīni cha yugaḷakāni na gahitāni.",
  "atk-abh01a4:881_0": "Ettāvatā padapaṭipāṭiyā cittaṅgavasena pāḷiāruḷhāni dvattiṁsa padāni dassetvā idāni",
  "atk-abh01a4:881_1": "yevāpanakadhamme dassetuṁ ye vā pana tasmiṁ samayetiādimāha. Tattha sabbesupi akusalacittesu",
  "atk-abh01a4:881_2": "chando adhimokkho manasikāro māno issā macchariyaṁ thinaṁ middhaṁ uddhaccaṁ kukkuccanti",
  "atk-abh01a4:881_3": "ime daseva yevāpanakā honti dhammā, suttāgatā, suttapadesu dissareti vuttā. Imasmiṁ",
  "atk-abh01a4:881_4": "pana citte chando adhimokkho manasikāro uddhaccanti ime apaṇṇakaṅgasaṅkhātā cattārova yevāpanakā honti.",
  "atk-abh01a4:882_0": "Tattha chandādayo heṭṭhā vuttanayeneva veditabbā. Kevalañhi te kusalā, ime akusalā.",
  "atk-abh01a4:882_1": "Itaraṁ pana uddhatassa bhāvo ‘uddhaccaṁ’. Taṁ cetaso avūpasamalakkhaṇaṁ vātābhighātacalajalaṁ",
  "atk-abh01a4:882_2": "viya, anavaṭṭhānarasaṁ vātābhighātacaladhajapaṭākā viya, bhantattapaccupaṭṭhānaṁ",
  "atk-abh01a4:882_3": "pāsāṇābhighātasamuddhatabhasmā viya, cetaso avūpasame ayonisomanasikārapadaṭṭhānaṁ.",
  "atk-abh01a4:882_4": "Cittavikkhepoti daṭṭhabbaṁ.",
  "atk-abh01a4:883_0": "Iti phassādīni dvattiṁsa, yevāpanakavasena vuttāni cattārīti sabbānipi imasmiṁ dhammuddesavāre",
  "atk-abh01a4:883_1": "chattiṁsa dhammapadāni bhavanti. Cattāri apaṇṇakaṅgāni hāpetvā pāḷiyaṁ āgatāni dvattiṁsameva.",
  "atk-abh01a4:883_2": "Aggahitaggahaṇena panettha phassapañcakaṁ, vitakko vicāro pīti cittassekaggatā vīriyindriyaṁ",
  "atk-abh01a4:883_3": "jīvitindriyaṁ micchādiṭṭhi ahirikaṁ anottappaṁ lobho mohoti soḷasa dhammā honti.",
  "atk-abh01a4:884_0": "Tesu soḷasasu satta dhammā avibhattikā nava savibhattikā honti. Katame satta? Phasso",
  "atk-abh01a4:884_1": "saññā cetanā vicāro pīti jīvitindriyaṁ mohoti ime satta avibhattikā. Vedanā cittaṁ",
  "atk-abh01a4:884_2": "vitakko cittassekaggatā vīriyindriyaṁ micchādiṭṭhi ahirikaṁ anottappaṁ lobhoti ime nava savibhattikā.",
  "atk-abh01a4:885_0": "Tesu cha dhammā dvīsu ṭhānesu vibhattā, eko tīsu, eko catūsu, eko chasu. Kathaṁ?",
  "atk-abh01a4:885_1": "Cittaṁ vitakko micchādiṭṭhi ahirikaṁ anottappaṁ lobhoti ime cha dvīsu ṭhānesu vibhattā.",
  "atk-abh01a4:885_2": "Tesu hi cittaṁ tāva phassapañcakaṁ patvā cittaṁ hotīti vuttaṁ, indriyāni patvā manindriyanti.",
  "atk-abh01a4:885_3": "Vitakko jhānaṅgāni patvā vitakko hotīti vutto, maggaṅgāni patvā micchāsaṅkappoti.",
  "atk-abh01a4:885_4": "Micchādiṭṭhi maggaṅgesupi kammapathesupi micchādiṭṭhiyeva. Ahirikaṁ balāni patvā",
  "atk-abh01a4:885_5": "ahirikabalaṁ hotīti vuttaṁ, lokanāsakadukaṁ patvā ahirikanti. Anottappepi eseva nayo.",
  "atk-abh01a4:885_6": "Lobho mūlaṁ patvā lobho hotīti vutto. Kammapathaṁ patvā abhijjhāti. Ime cha dvīsu ṭhānesu vibhattā.",
  "atk-abh01a4:886": "Vedanā pana phassapañcakaṁ patvā vedanā hotīti vuttā, jhānaṅgāni patvā sukhanti, indriyāni patvā somanassindriyanti. Evaṁ ekova dhammo tīsu ṭhānesu vibhatto.",
  "atk-abh01a4:887_0": "Vīriyaṁ pana indriyāni patvā vīriyindriyaṁ hotīti vuttaṁ, maggaṅgāni patvā micchāvāyāmo",
  "atk-abh01a4:887_1": "hotīti, balāni patvā vīriyabalanti, piṭṭhidukaṁ patvā paggāho hotīti. Evaṁ ayaṁ eko",
  "atk-abh01a4:887_2": "dhammo catūsu ṭhānesu vibhatto.",
  "atk-abh01a4:888_0": "Samādhi pana jhānaṅgāni patvā cittassekaggatā hotīti vutto, indriyāni patvā samādhindriyanti,",
  "atk-abh01a4:888_1": "maggaṅgāni patvā micchāsamādhīti, balāni patvā samādhibalanti, piṭṭhidukaṁ patvā",
  "atk-abh01a4:888_2": "dutiyaduke ekakavaseneva samathoti , tatiye avikkhepoti. Evamayaṁ eko dhammo chasu ṭhānesu vibhatto.",
  "atk-abh01a4:889_0": "Sabbepi panete dhammā phassapañcakavasena jhānaṅgavasena indriyavasena maggaṅgavasena",
  "atk-abh01a4:889_1": "balavasena mūlavasena kammapathavasena lokanāsakavasena piṭṭhidukavasenāti nava rāsayo",
  "atk-abh01a4:889_2": "honti. Tattha yaṁ vattabbaṁ taṁ paṭhamakusalacittaniddese vuttamevāti.",
  "atk-abh01a4:890": "Dhammuddesavārakathā niṭṭhitā.",
  "atk-abh01a4:891": "Niddesavārakathā",
  "atk-abh01a4:892_0": "375. Niddesavāre cittassekaggatāniddese tāva saṇṭhiti avaṭṭhitīti. Idaṁ dvayaṁ ṭhitivevacanameva.",
  "atk-abh01a4:892_1": "Yaṁ pana kusalaniddese ‘ārammaṇaṁ ogāhetvā anupavisitvā tiṭṭhatīti avaṭṭhitī’ti vuttaṁ,",
  "atk-abh01a4:892_2": "taṁ idha na labbhati. Akusalasmiñhi dubbalā cittassekaggatāti heṭṭhā dīpitameva.",
  "atk-abh01a4:893_0": "384. Uddhaccavicikicchāvasena pavattassa visāhārassa paṭipakkhato avisāhāroti evarūpopi",
  "atk-abh01a4:893_1": "attho idha na labbhati. Sahajātadhamme pana na visāharatīti avisāhāro. Na vikkhipatīti",
  "atk-abh01a4:893_2": "avikkhepo. Akusalacittekaggatāvasena avisāhaṭassa mānasassa bhāvo avisāhaṭamānasatā.",
  "atk-abh01a4:893_3": "Sahajātadhammesu na kampatīti samādhibalaṁ. Ayāthāvasamādhānato micchāsamādhīti evamidha attho daṭṭhabbo.",
  "atk-abh01a4:894": "385. Vīriyindriyaniddese yo heṭṭhā ‘nikkamo ceso kāmānaṁ panudanāyā’tiādi nayo vutto, so idha na labbhati. Sahajātadhammesu akampanaṭṭheneva vīriyabalaṁ veditabbaṁ.",
  "atk-abh01a4:895_0": "386. Micchādiṭṭhiniddese ayāthāvadassanaṭṭhena micchādiṭṭhi. Diṭṭhīsu gataṁ idaṁ",
  "atk-abh01a4:895_1": "dassanaṁ, dvāsaṭṭhidiṭṭhiantogatattāti diṭṭhigataṁ. Heṭṭhāpissa attho vuttoyeva.",
  "atk-abh01a4:895_2": "Diṭṭhiyeva duratikkamanaṭṭhena diṭṭhigahanaṁ, tiṇagahanavanagahanapabbatagahanāni",
  "atk-abh01a4:895_3": "viya. Diṭṭhiyeva sāsaṅkasappaṭibhayaṭṭhena diṭṭhikantāro, corakantāravāḷakantāramarukantāranirudakakantāradubbhikkhakantārā",
  "atk-abh01a4:895_4": "viya. Sammādiṭṭhiyā vinivijjhanaṭṭhena vilomanaṭṭhena ca diṭṭhivisūkāyikaṁ. Micchādassanañhi",
  "atk-abh01a4:895_5": "uppajjamānaṁ sammādassanaṁ vinivijjhati ceva vilometi ca. Kadāci sassatassa kadāci",
  "atk-abh01a4:895_6": "ucchedassa gahaṇato diṭṭhiyā virūpaṁ phanditanti diṭṭhivipphanditaṁ. Diṭṭhigatiko",
  "atk-abh01a4:895_7": "hi ekasmiṁ patiṭṭhātuṁ na sakkoti, kadāci sassataṁ anupatati kadāci ucchedaṁ. Diṭṭhiyeva",
  "atk-abh01a4:895_8": "bandhanaṭṭhena saṁyojananti diṭṭhisaṁyojanaṁ.",
  "atk-abh01a4:896_0": "Susumārādayo viya purisaṁ, ārammaṇaṁ daḷhaṁ gaṇhātīti gāho. Patiṭṭhahanato patiṭṭhāho.",
  "atk-abh01a4:896_1": "Ayañhi balavappavattibhāvena patiṭṭhahitvā gaṇhāti. Niccādivasena abhinivisatīti",
  "atk-abh01a4:896_2": "abhiniveso. Dhammasabhāvaṁ atikkamitvā niccādivasena parato āmasatīti parāmāso. Anatthāvahattā",
  "atk-abh01a4:896_3": "kucchito maggo, kucchitānaṁ vā apāyānaṁ maggoti kummaggo. Ayāthāvapathato micchāpatho.",
  "atk-abh01a4:896_4": "Yathā hi disāmūḷhena ayaṁ asukagāmassa nāma pathoti gahitopi taṁ gāmaṁ na sampāpeti,",
  "atk-abh01a4:896_5": "evaṁ diṭṭhigatikena sugatipathoti gahitāpi diṭṭhi sugatiṁ na pāpetīti ayāthāvapathato,",
  "atk-abh01a4:896_6": "micchāpatho. Micchāsabhāvato micchattaṁ. Tattheva paribbhamanato taranti ettha bālāti",
  "atk-abh01a4:896_7": "titthaṁ. Titthañca taṁ anatthānañca āyatananti titthāyatanaṁ. Titthiyānaṁ vā sañjātidesaṭṭhena",
  "atk-abh01a4:896_8": "nivāsaṭhānaṭṭhena ca āyatanantipi titthāyatanaṁ. Vipariyesabhūto gāho, vipariyesato",
  "atk-abh01a4:896_9": "vā gāhoti vipariyesaggāho; vipallattha gāhoti attho.",
  "atk-abh01a4:897": "387-388. Ahirikānottappaniddesesu hirottappaniddesavipariyāyena attho veditabbo. Sahajātadhammesu pana akampanaṭṭheneva ahirikabalaṁ anottappabalañca veditabbaṁ.",
  "atk-abh01a4:898_0": "389. Lobhamohaniddesesu lubbhatīti lobho. Lubbhanāti lubbhanākāro. Lobhasampayuttacittaṁ,",
  "atk-abh01a4:898_1": "puggalo vā lubbhito; lubbhitassa bhāvo lubbhitattaṁ. Sārajjatīti sārāgo. Sārajjanākāro",
  "atk-abh01a4:898_2": "sārajjanā. Sārajjitassa bhāvo sārajjitattaṁ. Abhijjhāyanaṭṭhena abhijjhā. Puna ‘lobha’-vacane",
  "atk-abh01a4:898_3": "kāraṇaṁ vuttameva. Akusalañca taṁ mūlañca akusalānaṁ vā mūlanti akusalamūlaṁ.",
  "atk-abh01a4:899_0": "390. Ñāṇadassanapaṭipakkhato aññāṇaṁ adassanaṁ. Abhimukho hutvā dhammena na sameti,",
  "atk-abh01a4:899_1": "na samāgacchatīti anabhisamayo. Anurūpato dhamme bujjhatīti anubodho. Tappaṭipakkhatāya",
  "atk-abh01a4:899_2": "ananubodho. Aniccādīhi saddhiṁ yojetvā na bujjhatīti asambodho. Asantaṁ asamañca",
  "atk-abh01a4:899_3": "bujjhatītipi asambodho. Catusaccadhammaṁ nappaṭivijjhatīti appaṭivedho. Rūpādīsu",
  "atk-abh01a4:899_4": "ekadhammampi aniccādisāmaññato na saṅgaṇhātīti asaṁgāhanā. Tameva dhammaṁ na pariyogāhatīti",
  "atk-abh01a4:899_5": "apariyogāhanā. Na samaṁ pekkhatīti asamapekkhaṇā. Dhammānaṁ sabhāvaṁ pati na apekkhatīti apaccavekkhaṇā.",
  "atk-abh01a4:900_0": "Kusalākusalakammesu viparītavuttiyā sabhāvaggahaṇābhāvena vā ekampi kammaṁ etassa",
  "atk-abh01a4:900_1": "paccakkhaṁ natthi, sayaṁ vā kassaci kammassa paccakkhakaraṇaṁ nāma na hotīti appaccakkhakammaṁ.",
  "atk-abh01a4:900_2": "Yaṁ etasmiṁ anuppajjamāne cittasantānaṁ mejjhaṁ bhaveyya, suci, vodānaṁ, taṁ duṭṭhaṁ",
  "atk-abh01a4:900_3": "mejjhaṁ imināti dummejjhaṁ. Bālānaṁ bhāvoti bālyaṁ. Muyhatīti moho. Balavataro moho",
  "atk-abh01a4:900_4": "pamoho. Samantato muyhatīti sammoho. Vijjāya paṭipakkhabhāvato na vijjāti avijjā.",
  "atk-abh01a4:900_5": "Oghayogattho vuttoyeva. Thāmagataṭṭhena anusetīti anusayo. Cittaṁ pariyuṭṭhāti, abhibhavatīti",
  "atk-abh01a4:900_6": "pariyuṭṭhānaṁ. Hitaggahaṇābhāvena hitābhimukhaṁ gantuṁ na sakkoti, aññadatthu laṅgatiyevāti",
  "atk-abh01a4:900_7": "laṅgī; khañjatīti attho. Durugghāṭanaṭṭhena vā laṅgī. Yathā hi mahāpalighasaṅkhātā",
  "atk-abh01a4:900_8": "laṅgī durugghāṭā hoti, evamayampi laṅgī viyāti laṅgī. Sesaṁ uttānatthameva. Saṅgahavārasuññatavārāpi",
  "atk-abh01a4:900_9": "heṭṭhā vuttanayeneva atthato veditabbāti.",
  "atk-abh01a4:901": "Dutiyacittaṁ",
  "atk-abh01a4:902_0": "399. Dutiyacitte sasaṅkhārenāti padaṁ visesaṁ. Tampi heṭṭhā vuttatthameva. Idaṁ pana",
  "atk-abh01a4:902_1": "cittaṁ kiñcāpi chasu ārammaṇesu somanassitassa lobhaṁ uppādetvā ‘satto satto’tiādinā",
  "atk-abh01a4:902_2": "nayena parāmasantassa uppajjati, tathāpi sasaṅkhārikattā sappayogena saupāyena uppajjanato",
  "atk-abh01a4:902_3": "– yadā kulaputto micchādiṭṭhikassa kulassa kumārikaṁ pattheti. Te ca ‘aññadiṭṭhikā",
  "atk-abh01a4:902_4": "tumhe’ti kumārikaṁ na denti. Athaññe ñātakā ‘yaṁ tumhe karotha tamevāyaṁ karissatī’ti",
  "atk-abh01a4:902_5": "dāpenti. So tehi saddhiṁ titthiye upasaṅkamati. Āditova vematiko hoti. Gacchante",
  "atk-abh01a4:902_6": "gacchante kāle etesaṁ kiriyā manāpāti laddhiṁ roceti, diṭṭhiṁ gaṇhāti – evarūpe kāle",
  "atk-abh01a4:902_7": "idaṁ labbhatīti veditabbaṁ.",
  "atk-abh01a4:903_0": "Yevāpanakesu panettha thinamiddhaṁ adhikaṁ. Tattha thinanatā ‘thinaṁ’. Middhanatā",
  "atk-abh01a4:903_1": "‘middhaṁ’; anussāhasaṁhananatā asattivighāto cāti attho. Thinañca middhañca thinamiddhaṁ.",
  "atk-abh01a4:903_2": "Tattha thinaṁ anussāhalakkhaṇaṁ, vīriyavinodanarasaṁ, saṁsīdanapaccupaṭṭhānaṁ. Middhaṁ",
  "atk-abh01a4:903_3": "akammaññatālakkhaṇaṁ, onahanarasaṁ, līnabhāvapaccupaṭṭhānaṁ pacalāyikāniddāpaccupaṭṭhānaṁ",
  "atk-abh01a4:903_4": "vā. Ubhayampi aratitandīvijambhitādīsu ayonisomanasikārapadaṭṭhānanti.",
  "atk-abh01a4:904": "Tatiyacittaṁ",
  "atk-abh01a4:905_0": "400. Tatiyaṁ chasu ārammaṇesu somanassitassa lobhaṁ uppādetvā ‘satto satto’tiādinā",
  "atk-abh01a4:905_1": "nayena aparāmasantassa nārāyaṇavirājanamallayuddhanaṭasamajjādīni passato manāpiyasaddasavanādipasutassa",
  "atk-abh01a4:905_2": "vā uppajjati. Idha mānena saddhiṁ pañca apaṇṇakaṅgāni honti. Tattha maññatīti ‘māno’.",
  "atk-abh01a4:905_3": "So unnatilakkhaṇo, sampaggaharaso, ketukamyatāpaccupaṭṭhāno, diṭṭhivippayuttalobhapadaṭṭhāno,",
  "atk-abh01a4:905_4": "ummādo viya daṭṭhabboti.",
  "atk-abh01a4:906": "Catutthacittaṁ",
  "atk-abh01a4:907_0": "402. Catutthaṁ vuttappakāresu eva ṭhānesu yadā sīse kheḷaṁ khipanti, pādapaṁsuṁ okiranti,",
  "atk-abh01a4:907_1": "tadā tassa pariharaṇatthaṁ saussāhena antarantarā olokentānaṁ rājanāṭakesu nikkhantesu",
  "atk-abh01a4:907_2": "ussāraṇāya vattamānāya tena tena chiddena olokentānañcāti evamādīsu ṭhānesu uppajjati.",
  "atk-abh01a4:907_3": "Idha pana thinamiddhehi saddhiṁ satta yevāpanakā honti. Ubhayatthāpi micchādiṭṭhi",
  "atk-abh01a4:907_4": "parihāyati. Taṁ ṭhapetvā sesānaṁ vasena dhammagaṇanā veditabbāti.",
  "atk-abh01a4:908": "Pañcamacittaṁ",
  "atk-abh01a4:909_0": "403. Pañcamaṁ chasu ārammaṇesu vedanāvasena majjhattassa lobhaṁ uppādetvā ‘satto",
  "atk-abh01a4:909_1": "satto’tiādinā nayena parāmasantassa uppajjati. Somanassaṭṭhāne panettha upekkhāvedanā",
  "atk-abh01a4:909_2": "hoti, pītipadaṁ parihāyati. Sesaṁ sabbaṁ paṭhamacittasadisameva.",
  "atk-abh01a4:910": "Chaṭṭhacittādi",
  "atk-abh01a4:911_0": "409-412. Chaṭṭhasattamaṭṭhamānipi vedanaṁ parivattetvā pītipadañca hāpetvā dutiyatatiyacatutthesu",
  "atk-abh01a4:911_1": "vuttanayeneva veditabbāni. Imesu aṭṭhasu lobhasahagatacittesu sahajātādhipati ārammaṇādhipatīti",
  "atk-abh01a4:911_2": "dvepi adhipatayo labbhanti.",
  "atk-abh01a4:912": "Navamacittaṁ",
  "atk-abh01a4:913_0": "413. Navamaṁ chasu ārammaṇesu domanassitassa paṭighaṁ uppādayato uppajjati. Tassa",
  "atk-abh01a4:913_1": "samayavavatthānavāre tāva duṭṭhu mano, hīnavedanattā vā kucchitaṁ manoti dummano;",
  "atk-abh01a4:913_2": "dummanassa bhāvo domanassaṁ. Tena sahagatanti domanassasahagataṁ. Asampiyāyanabhāvena",
  "atk-abh01a4:913_3": "ārammaṇasmiṁ paṭihaññatīti paṭighaṁ. Tena sampayuttanti paṭighasampayuttaṁ.",
  "atk-abh01a4:914_0": "Dhammuddese tīsupi ṭhānesu domanassavedanāva āgatā. Tattha vedanāpadaṁ vuttameva.",
  "atk-abh01a4:914_1": "Tathā dukkhadomanassapadāni lakkhaṇādito pana aniṭṭhārammaṇānubhavanalakkhaṇaṁ domanassaṁ,",
  "atk-abh01a4:914_2": "yathātathā vā aniṭṭhākārasambhogarasaṁ, cetasikābādhapaccupaṭṭhānaṁ, ekanteneva hadayavatthupadaṭṭhānaṁ.",
  "atk-abh01a4:915_0": "Mūlakammapathesu yathā purimacittesu lobho hoti, abhijjhā hotīti āgataṁ, evaṁ doso",
  "atk-abh01a4:915_1": "hoti, byāpādo hotīti vuttaṁ. Tattha dussanti tena, sayaṁ vā dussati, dussanamattameva",
  "atk-abh01a4:915_2": "vā tanti doso so caṇḍikkalakkhaṇo pahaṭāsiviso viya, visappanaraso visanipāto viya,",
  "atk-abh01a4:915_3": "attano nissayadahanaraso vā dāvaggi viya, dussanapaccupaṭṭhāno laddhokāso viya sapatto,",
  "atk-abh01a4:915_4": "āghātavatthupadaṭṭhāno visasaṁsaṭṭhapūtimuttaṁ viya daṭṭhabbo.",
  "atk-abh01a4:916_0": "Byāpajjati tena cittaṁ, pūtibhāvaṁ upagacchati, byāpādayati vā vinayācārarūpasampattihitasukhādīnīti",
  "atk-abh01a4:916_1": "byāpādo. Atthato panesa dosoyeva. Idha padapaṭipāṭiyā ekūnatiṁsa padāni honti. Aggahitaggahaṇena",
  "atk-abh01a4:916_2": "cuddasa. Tesaṁ vasena savibhattikāvibhattikarāsibhedo veditabbo.",
  "atk-abh01a4:917_0": "Yevāpanakesu chandādhimokkhamanasikārauddhaccāni niyatāni. Issāmacchariyakukkuccesu",
  "atk-abh01a4:917_1": "pana aññatarena saddhiṁ pañca pañca hutvāpi uppajjanti. Evamepi tayo dhammā aniyatayevāpanakā",
  "atk-abh01a4:917_2": "nāma. Tesu issatīti ‘issā’. Sā parasampattīnaṁ usūyanalakkhaṇā, tattheva anabhiratirasā,",
  "atk-abh01a4:917_3": "tato vimukhabhāvapaccupaṭṭhānā, parasampattipadaṭṭhānā. Saṁyojananti daṭṭhabbā. Maccherabhāvo",
  "atk-abh01a4:917_4": "‘macchariyaṁ’. Taṁ laddhānaṁ vā labhitabbānaṁ vā attano sampattīnaṁ nigūhanalakkhaṇaṁ,",
  "atk-abh01a4:917_5": "tāsaṁyeva parehi sādhāraṇabhāvaakkhamanarasaṁ, saṅkocanapaccupaṭṭhānaṁ kaṭukañcukatāpaccupaṭṭhānaṁ",
  "atk-abh01a4:917_6": "vā, attasampattipadaṭṭhānaṁ. Cetaso virūpabhāvoti daṭṭhabbaṁ. Kucchitaṁ kataṁ kukataṁ.",
  "atk-abh01a4:917_7": "Tassa bhāvo ‘kukkuccaṁ’. Taṁ pacchānutāpalakkhaṇaṁ, katākatānusocanarasaṁ, vippaṭisārapaccupaṭṭhānaṁ,",
  "atk-abh01a4:917_8": "katākatapadaṭṭhānaṁ. Dāsabyaṁ viya daṭṭhabbaṁ. Ayaṁ tāva uddesavāre viseso.",
  "atk-abh01a4:918": "415. Niddesavāre vedanāniddese asātaṁ sātapaṭipakkhavasena veditabbaṁ.",
  "atk-abh01a4:919_0": "418. Dosaniddese dussatīti doso. Dussanāti dussanākāro. Dussitattanti dussitabhāvo.",
  "atk-abh01a4:919_1": "Pakatibhāvavijahanaṭṭhena byāpajjanaṁ byāpatti. Byāpajjanāti byāpajjanākāro. Virujjhatīti",
  "atk-abh01a4:919_2": "virodho. Punappunaṁ virujjhatīti paṭivirodho. Viruddhākārapaṭiviruddhākāravasena",
  "atk-abh01a4:919_3": "vā idaṁ vuttaṁ. Caṇḍiko vuccati caṇḍo, thaddhapuggalo; tassa bhāvo caṇḍikkaṁ. Na",
  "atk-abh01a4:919_4": "etena suropitaṁ vacanaṁ hoti, duruttaṁ aparipuṇṇameva hotīti asuropo. Kuddhakāle",
  "atk-abh01a4:919_5": "hi paripuṇṇavacanaṁ nāma natthi. Sacepi kassaci hoti taṁ appamāṇaṁ. Apare pana assujananaṭṭhena",
  "atk-abh01a4:919_6": "assuropanato assuropoti vadanti. Taṁ akāraṇaṁ, somanassassāpi assujananato. Heṭṭhā",
  "atk-abh01a4:919_7": "vuttaattamanatāpaṭipakkhato na attamanatāti anattamanatā. Sā pana yasmā cittasseva,",
  "atk-abh01a4:919_8": "na sattassa, tasmā cittassāti vuttaṁ. Sesamettha saṅgahasuññatavāresu ca heṭṭhā vuttanayeneva veditabbanti.",
  "atk-abh01a4:920": "Dasamacittaṁ",
  "atk-abh01a4:921": "421. Dasamaṁ sasaṅkhārattā parehi ussāhitassa vā, paresaṁ vā aparādhaṁ sāritassa, sayameva vā paresaṁ aparādhaṁ anussaritvā kujjhamānassa uppajjati.",
  "atk-abh01a4:922_0": "Idhāpi padapaṭipāṭiyā ekūnatiṁsa, aggahitaggahaṇena ca cuddaseva padāni honti. Yevāpanakesu",
  "atk-abh01a4:922_1": "pana thinamiddhampi labbhati. Tasmā ettha vinā issāmacchariyakukkuccehi cattāri apaṇṇakaṅgāni",
  "atk-abh01a4:922_2": "thinamiddhanti ime cha issādīnaṁ uppattikāle tesu aññatarena saddhiṁ satta yevāpanakā",
  "atk-abh01a4:922_3": "ekakkhaṇe uppajjanti. Sesaṁ sabbaṁ sabbavāresu navamasadisameva. Imesu pana dvīsu",
  "atk-abh01a4:922_4": "domanassacittesu sahajātādhipatiyeva labbhati, na ārammaṇādhipati. Na hi kuddho kiñci garuṁ karotīti.",
  "atk-abh01a4:923": "Ekādasamacittaṁ",
  "atk-abh01a4:924_0": "422. Ekādasamaṁ chasu ārammaṇesu vedanāvasena majjhattassa kaṅkhāpavattikāle uppajjati.",
  "atk-abh01a4:924_1": "Tassa samayavavatthāne vicikicchāsampayuttanti padaṁ apubbaṁ. Tassattho – vicikicchāya",
  "atk-abh01a4:924_2": "sampayuttanti vicikicchāsampayuttaṁ. Dhammuddese ‘vicikicchā hotī’ti padameva viseso.",
  "atk-abh01a4:924_3": "Tattha vigatā cikicchāti vicikicchā. Sabhāvaṁ vā vicinanto etāya kicchati kilamatīti",
  "atk-abh01a4:924_4": "vicikicchā. Sā saṁsayalakkhaṇā, kampanarasā, anicchayapaccupaṭṭhānā anekaṁsagāhapaccupaṭṭhānā",
  "atk-abh01a4:924_5": "vā, ayonisomanasikārapadaṭṭhānā. Paṭipattiantarāyakarāti daṭṭhabbā.",
  "atk-abh01a4:925": "Idha padapaṭipāṭiyā tevīsati padāni honti. Aggahitaggahaṇena cuddasa. Tesaṁ vasena savibhattikāvibhattikarāsivinicchayo veditabbo. Manasikāro uddhaccanti dveyeva yevāpanakā.",
  "atk-abh01a4:926_0": "424. Niddesavārassa cittassekaggatāniddese yasmā idaṁ dubbalaṁ cittaṁ pavattiṭṭhitimattakamevettha",
  "atk-abh01a4:926_1": "hoti, tasmā ‘saṇṭhitī’tiādīni avatvā cittassa ‘ṭhitī’ti ekameva padaṁ vuttaṁ. Teneva",
  "atk-abh01a4:926_2": "ca kāraṇena uddesavārepi ‘samādhindriya’ntiādi na vuttaṁ.",
  "atk-abh01a4:927_0": "425. Vicikicchāniddese kaṅkhanavasena kaṅkhā. Kaṅkhāya āyanāti kaṅkhāyanā. Purimakaṅkhā",
  "atk-abh01a4:927_1": "hi uttarakaṅkhaṁ āneti nāma. Ākāravasena vā etaṁ vuttaṁ. Kaṅkhāsamaṅgicittaṁ kaṅkhāya",
  "atk-abh01a4:927_2": "āyitattā kaṅkhāyitaṁ nāma. Tassa bhāvo kaṅkhāyitattaṁ. Vimatīti namati. Vicikicchā",
  "atk-abh01a4:927_3": "vuttatthā eva. Kampanaṭṭhena dvidhā eḷayatīti dveḷhakaṁ. Paṭipattinivāraṇena dvidhāpatho",
  "atk-abh01a4:927_4": "viyāti dvedhāpatho. ‘Niccaṁ nu kho idaṁ, aniccaṁ nu kho’tiādipavattiyā ekasmiṁ ākāre",
  "atk-abh01a4:927_5": "saṇṭhātuṁ asamatthatāya samantato setīti saṁsayo. Ekaṁsaṁ gahetuṁ asamatthatāya na",
  "atk-abh01a4:927_6": "ekaṁsaggāhoti anekaṁsaggāho. Nicchetuṁ asakkontī ārammaṇato osakkatīti āsappanā.",
  "atk-abh01a4:927_7": "Ogāhituṁ asakkontī parisamantato sappatīti parisappanā. Pariyogāhituṁ asamatthatāya",
  "atk-abh01a4:927_8": "apariyogāhanā. Nicchayavasena ārammaṇe pavattituṁ asamatthatāya thambhitattaṁ; cittassa",
  "atk-abh01a4:927_9": "thaddhabhāvoti attho. Vicikicchā hi uppajjitvā cittaṁ thaddhaṁ karoti. Yasmā panesā",
  "atk-abh01a4:927_10": "uppajjamānā ārammaṇaṁ gahetvā manaṁ vilikhantī viya, tasmā manovilekhoti vuttā. Sesaṁ",
  "atk-abh01a4:927_11": "sabbattha uttānatthameva.",
  "atk-abh01a4:928": "Dvādasamacittaṁ",
  "atk-abh01a4:929_0": "427. Dvādasamassa samayavavatthāne uddhaccena sampayuttanti uddhaccasampayuttaṁ.",
  "atk-abh01a4:929_1": "Idañhi cittaṁ chasu ārammaṇesu vedanāvasena majjhattaṁ hutvā uddhataṁ hoti. Idha",
  "atk-abh01a4:929_2": "dhammuddese ‘vicikicchā’-ṭhāne ‘uddhaccaṁ hotī’ti āgataṁ. Padapaṭipāṭiyā aṭṭhavīsati",
  "atk-abh01a4:929_3": "padāni honti. Aggahitaggahaṇena cuddasa. Tesaṁ vasena savibhattikāvibhattikarāsividhānaṁ",
  "atk-abh01a4:929_4": "veditabbaṁ. Adhimokkho manasikāroti dveyeva yevāpanakā.",
  "atk-abh01a4:930_0": "429. Niddesavārassa uddhaccaniddese cittassāti na sattassa, na posassa. Uddhaccanti",
  "atk-abh01a4:930_1": "uddhatākāro. Na vūpasamoti avūpasamo. Ceto vikkhipatīti cetasovikkhepo. Bhantattaṁ",
  "atk-abh01a4:930_2": "cittassāti cittassa bhantabhāvo, bhantayānabhantagoṇādīni viya. Iminā ekārammaṇasmiṁyeva",
  "atk-abh01a4:930_3": "vipphandanaṁ kathitaṁ. Uddhaccañhi ekārammaṇe vipphandati, vicikicchā nānārammaṇe.",
  "atk-abh01a4:930_4": "Sesaṁ sabbavāresu heṭṭhā vuttanayeneva veditabbaṁ.",
  "atk-abh01a4:931_0": "Idāni imasmiṁ cittadvaye pakiṇṇakavinicchayo hoti. ‘Ārammaṇe pavaṭṭanakacittāni nāma",
  "atk-abh01a4:931_1": "katī’ti? Hi vutte ‘imāneva dve’ti vattabbaṁ. Tattha vicikicchāsahagataṁ ekantena",
  "atk-abh01a4:931_2": "pavaṭṭati, uddhaccasahagataṁ pana laddhādhimokkhattā laddhapatiṭṭhaṁ pavaṭṭati. Yathā",
  "atk-abh01a4:931_3": "hi vaṭṭacaturassesu dvīsu maṇīsu pabbhāraṭṭhāne pavaṭṭetvā vissaṭṭhesu vaṭṭamaṇi",
  "atk-abh01a4:931_4": "ekanteneva pavaṭṭati, caturasso patiṭṭhāya patiṭṭhāya pavaṭṭati, evaṁsampadamidaṁ",
  "atk-abh01a4:931_5": "veditabbaṁ. Sabbesupi hīnādibhedo na uddhaṭo, sabbesaṁ ekantahīnattā. Sahajātādhipati",
  "atk-abh01a4:931_6": "labbhamānopi na uddhaṭo, heṭṭhā dassitanayattā. Ñāṇābhāvato panettha vīmaṁsādhipati",
  "atk-abh01a4:931_7": "nāma natthi. Pacchimadvaye sesopi natthi eva. Kasmā? Kañci dhammaṁ dhuraṁ katvā anuppajjanato,",
  "atk-abh01a4:931_8": "paṭṭhāne ca paṭisiddhato.",
  "atk-abh01a4:932_0": "Imehi pana dvādasahipi akusalacittehi kamme āyūhite, ṭhapetvā uddhaccasahagataṁ,",
  "atk-abh01a4:932_1": "sesāni ekādaseva paṭisandhiṁ ākaḍḍhanti. Vicikicchāsahagate aladdhādhimokkhe dubbalepi",
  "atk-abh01a4:932_2": "paṭisandhiṁ ākaḍḍhamāne uddhaccasahagataṁ laddhādhimokkhaṁ balavaṁ kasmā nākaḍḍhatīti?",
  "atk-abh01a4:932_3": "Dassanena pahātabbābhāvato. Yadi hi ākaḍḍheyya ‘dassanenapahātabba’-padavibhaṅge",
  "atk-abh01a4:932_4": "āgaccheyya, tasmā, ṭhapetvā taṁ, sesāni ekādasa ākaḍḍhanti. Tesu hi yena kenaci kamme",
  "atk-abh01a4:932_5": "āyūhite tāya cetanāya catūsu apāyesu paṭisandhi hoti. Akusalavipākesu ahetukamanoviññāṇadhātuupekkhāsahagatāya",
  "atk-abh01a4:932_6": "paṭisandhiṁ gaṇhāti. Itarassāpi ettheva paṭisandhidānaṁ bhaveyya. Yasmā panetaṁ natthi,",
  "atk-abh01a4:932_7": "tasmā ‘dassanenapahātabba’-padavibhaṅge nāgatanti.",
  "atk-abh01a4:933": "Akusalā dhammātipadassa vaṇṇanā niṭṭhitā.",
  "atk-abh01a4:934": "Abyākatapadaṁ",
  "atk-abh01a4:935": "Ahetukakusalavipāko",
  "atk-abh01a4:936_0": "431. Idāni abyākatapadaṁ bhājetvā dassetuṁ katame dhammā abyākatātiādi āraddhaṁ.",
  "atk-abh01a4:936_1": "Tattha catubbidhaṁ abyākataṁ – vipākaṁ kiriyaṁ rūpaṁ nibbānanti. Tesu vipākābyākataṁ.",
  "atk-abh01a4:936_2": "Vipākābyākatepi kusalavipākaṁ. Tasmimpi parittavipākaṁ. Tasmimpi ahetukaṁ. Tasmimpi",
  "atk-abh01a4:936_3": "pañcaviññāṇaṁ. Tasmimpi dvārapaṭipāṭiyā cakkhuviññāṇaṁ . Tassāpi, ṭhapetvā dvārārammaṇādisādhāraṇapaccayaṁ,",
  "atk-abh01a4:936_4": "asādhāraṇakammapaccayavaseneva uppattiṁ dīpetuṁ kāmāvacarassa kusalassa kammassa",
  "atk-abh01a4:936_5": "katattātiādi vuttaṁ. Tattha katattāti katakāraṇā. Upacitattāti ācitattā, vaḍḍhitakāraṇā.",
  "atk-abh01a4:936_6": "Cakkhuviññāṇanti kāraṇabhūtassa cakkhussa viññāṇaṁ, cakkhuto vā pavattaṁ, cakkhusmiṁ",
  "atk-abh01a4:936_7": "vā nissitaṁ viññāṇanti cakkhuviññāṇaṁ. Parato sotaviññāṇādīsupi eseva nayo.",
  "atk-abh01a4:937_0": "Tattha cakkhusannissitarūpavijānanalakkhaṇaṁ cakkhuviññāṇaṁ, rūpamattārammaṇarasaṁ,",
  "atk-abh01a4:937_1": "rūpābhimukhabhāvapaccupaṭṭhānaṁ , rūpārammaṇāya kiriyamanodhātuyā apagamapadaṭṭhānaṁ.",
  "atk-abh01a4:937_2": "Parato āgatāni sotādisannissitasaddādivijānanalakkhaṇāni sotaghānajivhākāyaviññāṇāni",
  "atk-abh01a4:937_3": "saddādimattārammaṇarasāni, saddādiabhimukhabhāvapaccupaṭṭhānāni, saddādiārammaṇānaṁ",
  "atk-abh01a4:937_4": "kiriyamanodhātūnaṁ apagamapadaṭṭhānāni.",
  "atk-abh01a4:938_0": "Idha padapaṭipāṭiyā dasa padāni honti. Aggahitaggahaṇena satta. Tesu pañca avibhattikāni,",
  "atk-abh01a4:938_1": "dve savibhattikāni. Tesu cittaṁ phassapañcakavasena ceva indriyavasena ca dvīsu ṭhānesu",
  "atk-abh01a4:938_2": "vibhattiṁ gacchati, vedanā phassapañcakajhānaṅgaindriyavasena tīsuyeva. Rāsayopi",
  "atk-abh01a4:938_3": "imeva tayo honti. Yevāpanako eko manasikāro eva.",
  "atk-abh01a4:939": "436. Niddesavāre cakkhuviññāṇaṁ paṇḍaranti vatthuto vuttaṁ. Kusalañhi attano parisuddhatāya paṇḍaraṁ nāma, akusalaṁ bhavaṅganissandena, vipākaṁ vatthupaṇḍarattā.",
  "atk-abh01a4:940_0": "439. Cittassekaggatāniddese cittassa ṭhitīti ekameva padaṁ vuttaṁ. Idampi hi dubbalaṁ",
  "atk-abh01a4:940_1": "cittaṁ pavattiṭṭhitimattamevettha labbhati, ‘saṇṭhitiavaṭṭhiti’-bhāvaṁ pāpuṇituṁ",
  "atk-abh01a4:940_2": "na sakkoti. Saṅgahavāre jhānaṅgamaggaṅgāni na uddhaṭāni. Kasmā? Vitakkapacchimakañhi",
  "atk-abh01a4:940_3": "jhānaṁ nāma, hetupacchimako maggo nāma. Pakatiyā avitakkacitte jhānaṅgaṁ na labbhati,",
  "atk-abh01a4:940_4": "ahetukacitte ca maggaṅgāni. Tasmā idha ubhayampi na uddhaṭaṁ. Saṅkhārakkhandhopettha",
  "atk-abh01a4:940_5": "caturaṅgikoyeva bhājito. Suññatavāro pākatikoyeva. Sotaviññāṇādiniddesāpi imināva nayena veditabbā.",
  "atk-abh01a4:941_0": "Kevalañhi cakkhuviññāṇādīsu ‘upekkhā’ bhājitā, kāyaviññāṇe ‘sukha’nti, ayamettha",
  "atk-abh01a4:941_1": "viseso. Sopi ca ghaṭṭanavasena hotīti veditabbo. Cakkhudvārādīsu hi catūsu upādārūpameva",
  "atk-abh01a4:941_2": "upādārūpaṁ ghaṭṭeti, upādārūpeyeva upādārūpaṁ ghaṭṭente paṭighaṭṭanānighaṁso balavā",
  "atk-abh01a4:941_3": "na hoti. Catunnaṁ adhikaraṇīnaṁ upari cattāro kappāsapicupiṇḍe ṭhapetvā picupiṇḍeheva",
  "atk-abh01a4:941_4": "pahatakālo viya phuṭṭhamattameva hoti. Vedanā majjhattaṭṭhāne tiṭṭhati. Kāyadvāre",
  "atk-abh01a4:941_5": "pana bahiddhā mahābhūtārammaṇaṁ ajjhattikakāyapasādaṁ ghaṭṭetvā pasādapaccayesu mahābhūtesu",
  "atk-abh01a4:941_6": "paṭihaññati. Yathā adhikaraṇīmatthake kappāsapicupiṇḍaṁ ṭhapetvā kūṭena paharantassa",
  "atk-abh01a4:941_7": "kappāsapicupiṇḍaṁ chinditvā kūṭaṁ adhikaraṇiṁ gaṇhatīti, nighaṁso balavā hoti, evameva",
  "atk-abh01a4:941_8": "paṭighaṭṭanānighaṁso balavā hoti. Iṭṭhe ārammaṇe sukhasahagataṁ kāyaviññāṇaṁ uppajjati,",
  "atk-abh01a4:941_9": "aniṭṭhe dukkhasahagataṁ.",
  "atk-abh01a4:942_0": "Imesaṁ pana pañcannaṁ cittānaṁ vatthudvārārammaṇāni nibaddhāneva honti, vatthādisaṅkamanaṁ",
  "atk-abh01a4:942_1": "nāmettha natthi. Kusalavipākacakkhuviññāṇañhi cakkhupasādaṁ vatthuṁ katvā iṭṭhe ca",
  "atk-abh01a4:942_2": "iṭṭhamajjhatte ca catusamuṭṭhānikarūpārammaṇe dassanakiccaṁ sādhayamānaṁ cakkhudvāre",
  "atk-abh01a4:942_3": "ṭhatvā vipaccati. Sotaviññāṇādīni sotapasādādīni vatthuṁ katvā iṭṭhaiṭṭhamajjhattesu",
  "atk-abh01a4:942_4": "saddādīsu savanaghāyanasāyanaphusanakiccāni sādhayamānāni sotadvārādīsu ṭhatvā vipaccanti.",
  "atk-abh01a4:942_5": "Saddo panettha dvisamuṭṭhānikoyeva hoti.",
  "atk-abh01a4:943_0": "455. Manodhātuniddese sabhāvasuññatanissattaṭṭhena manoyeva dhātu manodhātu. Sā cakkhuviññāṇādīnaṁ",
  "atk-abh01a4:943_1": "anantaraṁ rūpādivijānanalakkhaṇā, rūpādīnaṁ sampaṭicchanarasā, tathābhāvapaccupaṭṭhānā,",
  "atk-abh01a4:943_2": "cakkhuviññāṇādiapagamapadaṭṭhānā . Idha dhammuddese dvādasa padāni honti. Aggahitaggahaṇena",
  "atk-abh01a4:943_3": "nava. Tesu satta avibhattikāni dve savibhattikāni. Adhimokkho manasikāroti dve yevāpanakā.",
  "atk-abh01a4:943_4": "Vitakkaniddeso abhiniropanaṁ pāpetvā ṭhapito. Yasmā panetaṁ cittaṁ neva kusalaṁ nākusalaṁ,",
  "atk-abh01a4:943_5": "tasmā sammāsaṅkappoti vā micchāsaṅkappoti vā na vuttaṁ. Saṅgahavāre labbhamānampi",
  "atk-abh01a4:943_6": "jhānaṅgaṁ pañcaviññāṇasote patitvā gatanti. Maggaṅgaṁ pana na labbhatiyevāti na uddhaṭaṁ.",
  "atk-abh01a4:943_7": "Suññatavāro pākatikoyeva. Imassa cittassa vatthu nibaddhaṁ hadayavatthumeva hoti.",
  "atk-abh01a4:943_8": "Dvārārammaṇāni anibaddhāni. Tattha kiñcāpi dvārārammaṇāni saṅkamanti, ṭhānaṁ pana",
  "atk-abh01a4:943_9": "ekaṁ. Sampaṭicchanakiccameva hetaṁ hoti. Idañhi pañcadvāre pañcasu ārammaṇesu sampaṭicchanaṁ",
  "atk-abh01a4:943_10": "hutvā vipaccati. Kusalavipākesu cakkhuviññāṇādīsu niruddhesu taṁsamanantarā tāneva",
  "atk-abh01a4:943_11": "ṭhānappattāni rūpārammaṇādīni sampaṭicchati.",
  "atk-abh01a4:944_0": "469. Manoviññāṇadhātuniddesesu paṭhamamanoviññāṇadhātuyaṁ ‘pīti’padaṁ adhikaṁ. Vedanāpi",
  "atk-abh01a4:944_1": "‘somanassa’-vedanā hoti. Ayañhi iṭṭhārammaṇasmiṁyeva pavattati. Dutiyamanoviññāṇadhātu",
  "atk-abh01a4:944_2": "iṭṭhamajjhattārammaṇe. Tasmā tattha ‘upekkhā’ vedanā hotīti. Padāni manodhātuniddesasadisāneva.",
  "atk-abh01a4:944_3": "Ubhayatthāpi pañcaviññāṇasote patitvā gatattāyeva jhānaṅgāni na uddhaṭāni. Maggaṅgāni",
  "atk-abh01a4:944_4": "alābhatoyeva. Sesaṁ sabbattha vuttanayeneva veditabbaṁ. Lakkhaṇādito panesā duvidhāpi",
  "atk-abh01a4:944_5": "manoviññāṇadhātu ahetukavipākā, chaḷārammaṇavijānanalakkhaṇā, santīraṇādirasā, tathābhāvapaccupaṭṭhānā,",
  "atk-abh01a4:944_6": "hadayavatthupadaṭṭhānāti veditabbā.",
  "atk-abh01a4:945_0": "Tattha paṭhamā dvīsu ṭhānesu vipaccati. Sā hi pañcadvāre kusalavipākacakkhuviññāṇādianantaraṁ,",
  "atk-abh01a4:945_1": "vipākamanodhātuyā taṁ ārammaṇaṁ sampaṭicchitvā niruddhāya, tasmiṁ yevārammaṇe santīraṇakiccaṁ",
  "atk-abh01a4:945_2": "sādhayamānā pañcasu dvāresu ṭhatvā vipaccati. Chasu dvāresu pana balavārammaṇe tadārammaṇā",
  "atk-abh01a4:945_3": "hutvā vipaccati. Kathaṁ? Yathā hi caṇḍasote, tiriyaṁ nāvāya gacchantiyā, udakaṁ chijjitvā",
  "atk-abh01a4:945_4": "thokaṁ ṭhānaṁ nāvaṁ anubandhitvā yathāsotameva gacchati, evameva chasu dvāresu balavārammaṇe",
  "atk-abh01a4:945_5": "palobhayamāne āpāthagate javanaṁ javati. Tasmiṁ javite bhavaṅgassa vāro. Idaṁ pana",
  "atk-abh01a4:945_6": "cittaṁ bhavaṅgassa vāraṁ adatvā javanena gahitārammaṇaṁ gahetvā ekaṁ dve cittavāre",
  "atk-abh01a4:945_7": "pavattitvā bhavaṅgameva otarati. Gavakkhandhe nadiṁ tarantepi evameva upamā vitthāretabbā.",
  "atk-abh01a4:945_8": "Evamesā yaṁ javanena gahitārammaṇaṁ tasseva gahitattā tadārammaṇaṁ nāma hutvā vipaccati.",
  "atk-abh01a4:946_0": "Dutiyā pana pañcasu ṭhānesu vipaccati. Kathaṁ? Manussaloke tāva jaccandhajaccabadhirajaccaeḷajaccummattakaubhatobyañjanakanapuṁsakānaṁ",
  "atk-abh01a4:946_1": "paṭisandhiggahaṇakāle paṭisandhi hutvā vipaccati. Paṭisandhiyā vītivattāya yāvatāyukaṁ",
  "atk-abh01a4:946_2": "bhavaṅgaṁ hutvā vipaccati. Iṭṭhamajjhatte pañcārammaṇavīthiyā santīraṇaṁ hutvā, balavārammaṇe",
  "atk-abh01a4:946_3": "chasu dvāresu tadārammaṇaṁ hutvā, maraṇakāle cuti hutvāti imesu pañcasu ṭhānesu vipaccatīti.",
  "atk-abh01a4:947": "Manoviññāṇadhātudvayaṁ niṭṭhitaṁ.",
  "atk-abh01a4:948": "Aṭṭhamahāvipākacittavaṇṇanā",
  "atk-abh01a4:949_0": "498. Idāni aṭṭhamahāvipākacittāni dassetuṁ puna katame dhammā abyākatātiādi āraddhaṁ.",
  "atk-abh01a4:949_1": "Tattha pāḷiyaṁ nayamattaṁ dassetvā sabbavārā saṁkhittā. Tesaṁ attho heṭṭhā vuttanayeneva",
  "atk-abh01a4:949_2": "veditabbo. Yo panettha viseso taṁ dassetuṁ alobho abyākatamūlantiādi vuttaṁ. Yampi",
  "atk-abh01a4:949_3": "na vuttaṁ taṁ evaṁ veditabbaṁ – yo hi kāmāvacarakusalesu kammadvārakammapathapuññakiriyavatthubhedo",
  "atk-abh01a4:949_4": "vutto so idha natthi. Kasmā? Aviññattijanakato avipākadhammato tathā appavattito",
  "atk-abh01a4:949_5": "ca. Yāpi tā yevāpanakesu karuṇāmuditā vuttā, tā sattārammaṇattā vipākesu na santi.",
  "atk-abh01a4:949_6": "Ekantaparittārammaṇāni hi kāmāvacaravipākāni. Na kevalañca karuṇāmuditā, viratiyopettha",
  "atk-abh01a4:949_7": "na santi. ‘Pañca sikkhāpadāni kusalānevā’ti (vibha. 715) hi vuttaṁ.",
  "atk-abh01a4:950_0": "Asaṅkhārasasaṅkhāravidhānañcettha kusalato ceva paccayabhedato ca veditabbaṁ. Asaṅkhārikassa",
  "atk-abh01a4:950_1": "hi kusalassa asaṅkhārikameva vipākaṁ, sasaṅkhārikassa sasaṅkhārikaṁ. Balavapaccayehi",
  "atk-abh01a4:950_2": "ca uppannaṁ asaṅkhārikaṁ, itarehi itaraṁ. Hīnādibhedepi imāni hīnamajjhimapaṇītehi",
  "atk-abh01a4:950_3": "chandādīhi anipphāditattā hīnamajjhimapaṇītāni nāma na honti. Hīnassa pana kusalassa",
  "atk-abh01a4:950_4": "vipākaṁ hīnaṁ, majjhimassa majjhimaṁ, paṇītassa paṇītaṁ. Adhipatino pettha na santi.",
  "atk-abh01a4:950_5": "Kasmā? Chandādīni dhuraṁ katvā anuppādetabbato. Sesaṁ sabbaṁ aṭṭhasu kusalesu vuttasadisameva.",
  "atk-abh01a4:951_0": "Idāni imesaṁ aṭṭhannaṁ mahāvipākacittānaṁ vipaccanaṭṭhānaṁ veditabbaṁ. Etāni hi catūsu",
  "atk-abh01a4:951_1": "ṭhānesu vipaccanti – paṭisandhiyaṁ, bhavaṅge, cutiyaṁ, tadārammaṇeti. Kathaṁ? Manussesu",
  "atk-abh01a4:951_2": "tāva kāmāvacaradevesu ca puññavantānaṁ duhetukatihetukānaṁ paṭisandhiggahaṇakāle",
  "atk-abh01a4:951_3": "paṭisandhi hutvā vipaccanti. Paṭisandhiyā vītivattāya pavatte saṭṭhipi asītipi vassāni",
  "atk-abh01a4:951_4": "asaṅkhyeyyampi āyukālaṁ bhavaṅgaṁ hutvā, balavārammaṇe chasu dvāresu tadārammaṇaṁ",
  "atk-abh01a4:951_5": "hutvā, maraṇakāle cuti hutvāti. Evaṁ catūsu ṭhānesu vipaccanti.",
  "atk-abh01a4:952_0": "Tattha sabbepi sabbaññubodhisattā pacchimapaṭisandhiggahaṇe paṭhamena somanassasahagatatihetukaasaṅkhārikamahāvipākacittena",
  "atk-abh01a4:952_1": "paṭisandhiṁ gaṇhanti. Taṁ pana mettāpubbabhāgacittassa vipākaṁ hoti. Tena dinnāya",
  "atk-abh01a4:952_2": "paṭisandhiyā asaṅkhyeyyaṁ āyu. Kālavasena pana pariṇamati. Mahāsīvatthero panāha",
  "atk-abh01a4:952_3": "– ‘somanassasahagatato upekkhāsahagataṁ balavataraṁ. Tena paṭisandhiṁ gaṇhanti. Tena",
  "atk-abh01a4:952_4": "gahitapaṭisandhikā hi mahajjhāsayā honti. Dibbesupi ārammaṇesu uppilāvino na honti,",
  "atk-abh01a4:952_5": "tipiṭakacūḷanāgattherādayo viyā’ti . Aṭṭhakathāyaṁ pana – ‘ayaṁ therassa manoratho,’‘natthi",
  "atk-abh01a4:952_6": "eta’nti paṭikkhipitvā ‘sabbaññubodhisattānaṁ hitūpacāro balavā hoti , tasmā mettāpubbabhāgakāmāvacarakusalavipākasomanassasahagatatihetukaasaṅkhārikacittena",
  "atk-abh01a4:952_7": "paṭisandhiṁ gaṇhantī’ti vuttaṁ.",
  "atk-abh01a4:953": "Vipākuddhārakathā",
  "atk-abh01a4:954_0": "Idāni vipākuddhārakathāya mātikā ṭhapetabbā – tipiṭakacūḷanāgatthero tāva āha – ekāya",
  "atk-abh01a4:954_1": "kusalacetanāya soḷasa vipākacittāni uppajjanti. Ettheva dvādasakamaggopi ahetukaṭṭhakampīti.",
  "atk-abh01a4:954_2": "Moravāpivāsī mahādattatthero panāha – ekāya kusalacetanāya dvādasa vipākacittāni",
  "atk-abh01a4:954_3": "uppajjanti. Ettheva dasakamaggopi ahetukaṭṭhakampīti. Tipiṭakamahādhammarakkhitatthero",
  "atk-abh01a4:954_4": "āha – ekāya kusalacetanāya dasa vipākacittāni uppajjanti, ettheva ahetukaṭṭhakanti.",
  "atk-abh01a4:955_0": "Imasmiṁ ṭhāne sāketapañhaṁ nāma gaṇhiṁsu. Sākete kira upāsakā sālāyaṁ nisīditvā ‘kiṁ",
  "atk-abh01a4:955_1": "nu kho ekāya cetanāya kamme āyūhite ekā paṭisandhi hoti udāhu nānā’ti? Pañhaṁ nāma",
  "atk-abh01a4:955_2": "samuṭṭhāpetvā nicchetuṁ asakkontā ābhidhammikatthere upasaṅkamitvā pucchiṁsu. Therā",
  "atk-abh01a4:955_3": "‘yathā ekasmā ambabījā ekova aṅkuro nikkhamati, evaṁ ekāva paṭisandhi hotī’ti saññāpesuṁ.",
  "atk-abh01a4:955_4": "Athekadivasaṁ ‘kiṁ nu kho nānācetanāhi kamme āyūhite paṭisandhiyo nānā honti udāhu",
  "atk-abh01a4:955_5": "ekā’ti? Pañhaṁ samuṭṭhāpetvā nicchetuṁ asakkontā there pucchiṁsu. Therā ‘yathā bahūsu",
  "atk-abh01a4:955_6": "ambabījesu ropitesu bahū aṅkurā nikkhamanti, evaṁ bahukāva paṭisandhiyo hontī’ti saññāpesuṁ.",
  "atk-abh01a4:956_0": "Aparampi imasmiṁ ṭhāne ussadakittanaṁ nāma gahitaṁ. Imesañhi sattānaṁ lobhopi ussanno",
  "atk-abh01a4:956_1": "hoti, dosopi mohopi; alobhopi adosopi amohopi. Taṁ nesaṁ ussannabhāvaṁ ko niyāmetīti?",
  "atk-abh01a4:956_2": "Pubbahetu niyāmeti. Kammāyūhanakkhaṇeyeva nānattaṁ hoti. Kathaṁ? ‘‘Yassa hi kammāyūhanakkhaṇe",
  "atk-abh01a4:956_3": "lobho balavā hoti alobho mando, adosāmohā balavanto dosamohā mandā, tassa mando alobho",
  "atk-abh01a4:956_4": "lobhaṁ pariyādātuṁ na sakkoti, adosāmohā pana balavanto dosamohe pariyādātuṁ sakkonti.",
  "atk-abh01a4:956_5": "Tasmā so tena kammena dinnapaṭisandhivasena nibbatto luddho hoti, sukhasīlo akkodhano,",
  "atk-abh01a4:956_6": "paññavā pana hoti vajirūpamañāṇo’’ti.",
  "atk-abh01a4:957_0": "‘Yassa pana kammāyūhanakkhaṇe lobhadosā balavanto honti alobhādosā mandā, amoho balavā",
  "atk-abh01a4:957_1": "moho mando, so purimanayeneva luddho ceva hoti duṭṭho ca, paññavā pana hoti vajirūpamañāṇo",
  "atk-abh01a4:957_2": "dattābhayatthero viya.",
  "atk-abh01a4:958": "‘Yassa pana kammāyūhanakkhaṇe lobhādosamohā balavanto honti itare mandā, so purimanayeneva luddho ceva hoti dandho ca, sukhasīlako pana hoti akkodhano.",
  "atk-abh01a4:959": "‘Tathā yassa kammāyūhanakkhaṇe tayopi lobhadosamohā balavanto honti alobhādayo mandā, so purimanayeneva luddho ceva hoti duṭṭho ca mūḷho ca.",
  "atk-abh01a4:960": "‘Yassa pana kammāyūhanakkhaṇe alobhadosamohā balavanto honti itare mandā, so purimanayeneva appakileso hoti, dibbārammaṇampi disvā niccalo, duṭṭho pana hoti dandhapañño cāti.",
  "atk-abh01a4:961": "‘Yassa pana kammāyūhanakkhaṇe alobhādosamohā balavanto honti itare mandā, so purimanayeneva aluddho ceva hoti, sukhasīlako ca, dandho pana hoti.",
  "atk-abh01a4:962": "‘Tathā yassa kammāyūhanakkhaṇe alobhadosāmohā balavanto honti itare mandā, so purimanayeneva aluddho ceva hoti paññavā ca, duṭṭho ca pana hoti kodhano.",
  "atk-abh01a4:963": "‘Yassa pana kammāyūhanakkhaṇe tayopi alobhādayo balavanto honti lobhādayo mandā, so mahāsaṅgharakkhitatthero viya aluddho aduṭṭho paññavā ca hotī’ti.",
  "atk-abh01a4:964_0": "Aparampi imasmiṁ ṭhāne hetukittanaṁ nāma gahitaṁ. Tihetukakammañhi tihetukampi duhetukampi",
  "atk-abh01a4:964_1": "ahetukampi vipākaṁ deti. Duhetukakammaṁ tihetukavipākaṁ na deti, itaraṁ deti. Tihetukakammena",
  "atk-abh01a4:964_2": "paṭisandhi tihetukāpi hoti, duhetukāpi; ahetukā na hoti. Duhetukena duhetukāpi hoti",
  "atk-abh01a4:964_3": "ahetukāpi; tihetukā na hoti. Asaṅkhārikaṁ kusalaṁ asaṅkhārikampi sasaṅkhārikampi",
  "atk-abh01a4:964_4": "vipākaṁ deti. Sasaṅkhārikaṁ sasaṅkhārikampi asaṅkhārikampi vipākaṁ deti. Ārammaṇena",
  "atk-abh01a4:964_5": "vedanā parivattetabbā. Javanena tadārammaṇaṁ niyāmetabbaṁ.",
  "atk-abh01a4:965_0": "Idāni tassa tassa therassa vāde soḷasamaggādayo veditabbā. Paṭhamakāmāvacarakusalasadisena",
  "atk-abh01a4:965_1": "hi paṭhamamahāvipākacittena gahitapaṭisandhikassa gabbhāvāsato nikkhamitvā saṁvarāsaṁvare",
  "atk-abh01a4:965_2": "paṭṭhapetuṁ samatthabhāvaṁ upagatassa cakkhudvārasmiṁ ‘iṭṭhārammaṇe’ āpāthamāgate",
  "atk-abh01a4:965_3": "kiriyamanodhātuyā bhavaṅge anāvaṭṭiteyeva atikkamanaārammaṇānaṁ pamāṇaṁ natthi. Kasmā",
  "atk-abh01a4:965_4": "evaṁ hoti? Ārammaṇadubbalatāya. Ayaṁ tāva eko moghavāro.",
  "atk-abh01a4:966_0": "Sace pana bhavaṅgaṁ āvaṭṭeti, kiriyamanodhātuyā bhavaṅge āvaṭṭite, voṭṭhabbanaṁ apāpetvāva",
  "atk-abh01a4:966_1": "antarā, cakkhuviññāṇe vā sampaṭicchane vā santīraṇe vā ṭhatvā nivattissatīti netaṁ",
  "atk-abh01a4:966_2": "ṭhānaṁ vijjati. Voṭṭhabbanavasena pana ṭhatvā ekaṁ vā dve vā cittāni pavattanti.",
  "atk-abh01a4:966_3": "Tato āsevanaṁ labhitvā javanaṭṭhāne ṭhatvā puna bhavaṅgaṁ otarati idampi ārammaṇadubbalatāya",
  "atk-abh01a4:966_4": "eva hoti. Ayaṁ pana vāro ‘diṭṭhaṁ viya me, sutaṁ viya me’tiādīni vadanakāle labbhati.",
  "atk-abh01a4:966_5": "Ayampi dutiyo moghavāro.",
  "atk-abh01a4:967_0": "Aparassa kiriyamanodhātuyā bhavaṅge āvaṭṭite vīthicittāni uppajjanti, javanaṁ javati.",
  "atk-abh01a4:967_1": "Javanapariyosāne pana tadārammaṇassa vāro. Tasmiṁ anuppanneyeva bhavaṅgaṁ otarati.",
  "atk-abh01a4:967_2": "Tatrāyaṁ upamā – yathā hi nadiyā āvaraṇaṁ bandhitvā mahāmātikābhimukhe udake kate",
  "atk-abh01a4:967_3": "udakaṁ gantvā ubhosu tīresu kedāre pūretvā atirekaṁ kakkaṭakamaggādīhi palāyitvā",
  "atk-abh01a4:967_4": "puna nadiṁyeva otarati, evametaṁ daṭṭhabbaṁ. Ettha hi nadiyaṁ udakappavattanakālo",
  "atk-abh01a4:967_5": "viya bhavaṅgavīthippavattanakālo . Āvaraṇabandhanakālo viya kiriyamanodhātuyā bhavaṅgassa",
  "atk-abh01a4:967_6": "āvaṭṭanakālo. Mahāmātikāya udakappavattanakālo viya vīthicittappavatti. Ubhosu tīresu",
  "atk-abh01a4:967_7": "kedārapūraṇaṁ viya javanaṁ. Kakkaṭakamaggādīhi palāyitvā puna udakassa nadīotaraṇaṁ",
  "atk-abh01a4:967_8": "viya javanaṁ javitvā tadārammaṇe anuppanneyeva puna bhavaṅgotaraṇaṁ. Evaṁ bhavaṅgaṁ",
  "atk-abh01a4:967_9": "otaraṇacittānampi gaṇanapatho natthi. Idañcāpi ārammaṇadubbalatāya eva hoti. Ayaṁ tatiyo moghavāro.",
  "atk-abh01a4:968_0": "Sace pana balavārammaṇaṁ āpāthagataṁ hoti kiriyamanodhātuyā bhavaṅge āvaṭṭite cakkhuviññāṇādīni",
  "atk-abh01a4:968_1": "uppajjanti. Javanaṭṭhāne pana paṭhamakāmāvacarakusalacittaṁ javanaṁ hutvā chasattavāre",
  "atk-abh01a4:968_2": "javitvā tadārammaṇassa vāraṁ deti. Tadārammaṇaṁ patiṭṭhahamānaṁ taṁsadisameva mahāvipākacittaṁ",
  "atk-abh01a4:968_3": "patiṭṭhāti. Idaṁ dve nāmāni labhati – paṭisandhicittasadisattā ‘mūlabhavaṅga’nti",
  "atk-abh01a4:968_4": "ca, yaṁ javanena gahitaṁ ārammaṇaṁ tassa gahitattā ‘tadārammaṇa’nti ca. Imasmiṁ ṭhāne",
  "atk-abh01a4:968_5": "cakkhuviññāṇaṁ sampaṭicchanaṁ santīraṇaṁ tadārammaṇanti cattāri vipākacittāni gaṇanūpagāni honti.",
  "atk-abh01a4:969_0": "Yadā pana dutiyakusalacittaṁ javanaṁ hoti, tadā taṁsadisaṁ dutiyavipākacittameva",
  "atk-abh01a4:969_1": "tadārammaṇaṁ hutvā patiṭṭhāti. Idañca dve nāmāni labhati . Paṭisandhicittena asadisattā",
  "atk-abh01a4:969_2": "‘āgantukabhavaṅga’nti ca purimanayeneva ‘tadārammaṇa’nti ca. Iminā saddhiṁ purimāni",
  "atk-abh01a4:969_3": "cattāri pañca honti.",
  "atk-abh01a4:970_0": "Yadā pana tatiyakusalacittaṁ javanaṁ hoti, tadā taṁsadisaṁ tatiyavipākacittaṁ tadārammaṇaṁ",
  "atk-abh01a4:970_1": "hutvā patiṭṭhāti. Idampi vuttanayeneva ‘āgantukabhavaṅgaṁ’‘tadārammaṇa’nti ca dve",
  "atk-abh01a4:970_2": "nāmāni labhati. Iminā saddhiṁ purimāni pañca cha honti.",
  "atk-abh01a4:971_0": "Yadā pana catutthakusalacittaṁ javanaṁ hoti, tadā taṁsadisaṁ catutthavipākacittaṁ",
  "atk-abh01a4:971_1": "tadārammaṇaṁ hutvā patiṭṭhāti. Idampi vuttanayeneva ‘āgantukabhavaṅgaṁ’‘tadārammaṇa’nti",
  "atk-abh01a4:971_2": "ca dve nāmāni labhati. Iminā saddhiṁ purimāni cha satta honti.",
  "atk-abh01a4:972_0": "Yadā pana tasmiṁ dvāre ‘iṭṭhamajjhattārammaṇaṁ’ āpāthamāgacchati, tatrāpi vuttanayeneva",
  "atk-abh01a4:972_1": "tayo moghavārā labbhanti. Yasmā pana ārammaṇena vedanā parivattati tasmā tattha upekkhāsahagatasantīraṇaṁ.",
  "atk-abh01a4:972_2": "Catunnañca upekkhāsahagatamahākusalajavanānaṁ pariyosāne cattāri upekkhāsahagatamahāvipākacittāneva",
  "atk-abh01a4:972_3": "tadārammaṇabhāvena patiṭṭhahanti. Tānipi vuttanayeneva ‘āgantukabhavaṅgaṁ’‘tadārammaṇa’nti",
  "atk-abh01a4:972_4": "ca dve nāmāni labhanti. ‘Piṭṭhibhavaṅgānī’tipi vuccanti eva. Iti imāni pañca purimehi",
  "atk-abh01a4:972_5": "sattahi saddhiṁ dvādasa honti. Evaṁ cakkhudvāre dvādasa, sotadvārādīsu dvādasa dvādasāti,",
  "atk-abh01a4:972_6": "samasaṭṭhi honti. Evaṁ ekāya cetanāya kamme āyūhite samasaṭṭhi vipākacittāni uppajjanti.",
  "atk-abh01a4:972_7": "Aggahitaggahaṇena pana cakkhudvāre dvādasa, sotaghānajivhākāyaviññāṇāni cattārīti soḷasa honti.",
  "atk-abh01a4:973_0": "Imasmiṁ ṭhāne ambopamaṁ nāma gaṇhiṁsu – eko kira puriso phalitambarukkhamūle sasīsaṁ",
  "atk-abh01a4:973_1": "pārupitvā nipanno niddāyati. Athekaṁ ambapakkaṁ vaṇṭato muccitvā tassa kaṇṇasakkhaliṁ",
  "atk-abh01a4:973_2": "puñchamānaṁ viya ‘tha’nti bhūmiyaṁ pati. So tassa saddena pabujjhitvā ummīletvā olokesi.",
  "atk-abh01a4:973_3": "Tato hatthaṁ pasāretvā phalaṁ gahetvā madditvā upasiṅghitvā paribhuñji.",
  "atk-abh01a4:974_0": "Tattha, tassa purisassa ambarukkhamūle niddāyanakālo viya bhavaṅgasamaṅgikālo. Ambapakkassa",
  "atk-abh01a4:974_1": "vaṇṭato muccitvā kaṇṇasakkhaliṁ puñchamānassa patanakālo viya ārammaṇassa pasādaghaṭṭanakālo.",
  "atk-abh01a4:974_2": "Tena saddena pabuddhakālo viya kiriyamanodhātuyā bhavaṅgassa āvaṭṭitakālo. Ummīletvā",
  "atk-abh01a4:974_3": "olokitakālo viya cakkhuviññāṇassa dassanakiccasādhanakālo. Hatthaṁ pasāretvā gahitakālo",
  "atk-abh01a4:974_4": "viya vipākamanodhātuyā ārammaṇassa sampaṭicchitakālo. Gahetvā madditakālo viya vipākamanoviññāṇadhātuyā",
  "atk-abh01a4:974_5": "ārammaṇassa santīraṇakālo. Upasiṅghitakālo viya kiriyamanoviññāṇadhātuyā ārammaṇassa",
  "atk-abh01a4:974_6": "vavatthāpitakālo . Paribhuttakālo viya javanassa ārammaṇarasaṁ anubhavitakālo. Ayaṁ",
  "atk-abh01a4:974_7": "upamā kiṁ dīpeti? Ārammaṇassa pasādaghaṭṭanameva kiccaṁ. Tena pasāde ghaṭṭite kiriyamanodhātuyā",
  "atk-abh01a4:974_8": "bhavaṅgāvaṭṭanameva, cakkhuviññāṇassa dassanamattakameva, vipākamanodhātuyā ārammaṇasampaṭicchanamattakameva,",
  "atk-abh01a4:974_9": "vipākamanoviññāṇadhātuyā ārammaṇasantīraṇamattakameva, kiriyamanoviññāṇadhātuyā ārammaṇavavatthāpanamattakameva",
  "atk-abh01a4:974_10": "kiccaṁ. Ekantena pana ārammaṇarasaṁ javanameva anubhavatīti dīpeti.",
  "atk-abh01a4:975_0": "Ettha ca ‘tvaṁ bhavaṅgaṁ nāma hohi, tvaṁ āvajjanaṁ nāma, tvaṁ dassanaṁ nāma, tvaṁ",
  "atk-abh01a4:975_1": "sampaṭicchanaṁ nāma, tvaṁ santīraṇaṁ nāma, tvaṁ voṭṭhabbanaṁ nāma, tvaṁ javanaṁ nāma,",
  "atk-abh01a4:975_2": "hohī’ti koci kattā vā kāretā vā natthi.",
  "atk-abh01a4:976_0": "Imasmiṁ pana ṭhāne pañcavidhaṁ niyāmaṁ nāma gaṇhiṁsu – bījaniyāmaṁ utuniyāmaṁ kammaniyāmaṁ",
  "atk-abh01a4:976_1": "dhammaniyāmaṁ cittaniyāmanti. Tattha kulatthagacchassa uttaraggabhāvo, dakkhiṇavalliyā",
  "atk-abh01a4:976_2": "dakkhiṇato rukkhapariharaṇaṁ, sūriyāvaṭṭapupphānaṁ sūriyābhimukhabhāvo, māluvalatāya",
  "atk-abh01a4:976_3": "rukkhābhimukhagamanameva, nāḷikerassa matthake chiddasabbhāvoti tesaṁ tesaṁ bījānaṁ",
  "atk-abh01a4:976_4": "taṁtaṁsadisaphaladānaṁ bījaniyāmo nāma. Tasmiṁ tasmiṁ samaye tesaṁ tesaṁ rukkhānaṁ",
  "atk-abh01a4:976_5": "ekappahāreneva pupphaphalapallavaggahaṇaṁ utuniyāmo nāma. Tihetukakammaṁ tihetukaduhetukāhetukavipākaṁ",
  "atk-abh01a4:976_6": "deti. Duhetukakammaṁ duhetukāhetukavipākaṁ deti, tihetukaṁ na detīti, evaṁ tassa",
  "atk-abh01a4:976_7": "tassa kammassa taṁtaṁsadisavipākadānameva kammaniyāmo nāma.",
  "atk-abh01a4:977_0": "Aparopi kammasarikkhakavipākavaseneva kammaniyāmo hoti. Tassa dīpanatthamidaṁ vatthuṁ",
  "atk-abh01a4:977_1": "kathenti – sammāsambuddhakāle sāvatthiyā dvāragāmo jhāyi . Tato pajjalitaṁ tiṇakaraḷaṁ",
  "atk-abh01a4:977_2": "uṭṭhahitvā ākāsena gacchato kākassa gīvāya paṭimuñci. So viravanto bhūmiyaṁ patitvā",
  "atk-abh01a4:977_3": "kālamakāsi. Mahāsamuddepi ekā nāvā niccalā aṭṭhāsi. Heṭṭhā kenaci niruddhabhāvaṁ",
  "atk-abh01a4:977_4": "apassantā kāḷakaṇṇisalākaṁ vicāresuṁ. Sā nāvikasseva upāsikāya hatthe pati. Tato",
  "atk-abh01a4:977_5": "ekissā kāraṇā mā sabbe nassantu, udake naṁ khipāmāti āhaṁsu. Nāviko ‘na sakkhissāmi",
  "atk-abh01a4:977_6": "etaṁ udake uppilavamānaṁ passitu’nti vālikāghaṭaṁ gīvāyaṁ bandhāpetvā khipāpesi.",
  "atk-abh01a4:977_7": "Taṅkhaṇaññeva nāvā khittasaro viya pakkhandi. Eko bhikkhu leṇe vasati. Mahantaṁ pabbatakūṭaṁ",
  "atk-abh01a4:977_8": "patitvā dvāraṁ pidahi. Taṁ sattame divase sayameva apagataṁ. Sammāsambuddhassa jetavane",
  "atk-abh01a4:977_9": "nisīditvā dhammaṁ kathentassa imāni tīṇi vatthūni ekappahāreneva ārocesuṁ. Satthā",
  "atk-abh01a4:977_10": "‘na etaṁ aññehi kataṁ, tehi katakammameva ta’nti atītaṁ āharitvā dassento āha –",
  "atk-abh01a4:978_0": "Kāko purimattabhāve manusso hutvā ekaṁ duṭṭhagoṇaṁ dametuṁ asakkonto gīvāya palālaveṇiṁ",
  "atk-abh01a4:978_1": "bandhitvā aggiṁ adāsi. Goṇo teneva mato. Idāni taṁ kammaṁ etassa ākāsena gacchatopi",
  "atk-abh01a4:978_2": "na muccituṁ adāsi. Sāpi itthī purimattabhāve ekā itthīyeva. Eko kukkuro tāya paricito",
  "atk-abh01a4:978_3": "hutvā araññaṁ gacchantiyā saddhiṁ gacchati, saddhimevāgacchati. Manussā ‘nikkhanto",
  "atk-abh01a4:978_4": "idāni amhākaṁ sunakhaluddako’ti uppaṇḍenti. Sā tena aṭṭīyamānā kukkuraṁ nivāretuṁ",
  "atk-abh01a4:978_5": "asakkontī vālikāghaṭaṁ gīvāya bandhitvā udake khipi. Taṁ kammaṁ tassā samuddamajjhe",
  "atk-abh01a4:978_6": "muccituṁ nādāsi. Sopi bhikkhu purimattabhāve gopālako hutvā bilaṁ paviṭṭhāya godhāya",
  "atk-abh01a4:978_7": "sākhābhaṅgamuṭṭhiyā dvāraṁ thakesi. Tato sattame divase sayaṁ āgantvā vivari. Godhā",
  "atk-abh01a4:978_8": "kampamānā nikkhami. Karuṇāya taṁ na māresi. Taṁ kammaṁ tassa pabbatantaraṁ pavisitvā",
  "atk-abh01a4:978_9": "nisinnassa muccituṁ nādāsīti. Imāni tīṇi vatthūni samodhānetvā imaṁ gāthamāha –",
  "atk-abh01a4:979": "‘‘Na antalikkhe na samuddamajjhe,",
  "atk-abh01a4:980": "Na pabbatānaṁ vivaraṁ pavissa;",
  "atk-abh01a4:981": "Na vijjate so jagatippadeso,",
  "atk-abh01a4:982": "Yatthaṭṭhito mucceyya pāpakammā’’ti. (dha. pa. 127);",
  "atk-abh01a4:983": "Ayampi kammaniyāmoyeva nāma. Aññānipi evarūpāni vatthūni kathetabbāni.",
  "atk-abh01a4:984_0": "Bodhisattānaṁ pana paṭisandhiggahaṇe, mātukucchito nikkhamane, abhisambodhiyaṁ tathāgatassa",
  "atk-abh01a4:984_1": "dhammacakkappavattane, āyusaṅkhārassa ossajjane, parinibbāne ca dasasahassacakkavāḷakampanaṁ dhammaniyāmo nāma.",
  "atk-abh01a4:985_0": "Ārammaṇena pana pasāde ghaṭṭite ‘tvaṁ āvajjanaṁ nāma hohi…pe… tvaṁ javanaṁ nāma hohī’ti",
  "atk-abh01a4:985_1": "koci kattā vā kāretā vā natthi, attano attano pana dhammatāya eva ārammaṇena pasādassa",
  "atk-abh01a4:985_2": "ghaṭṭitakālato paṭṭhāya kiriyamanodhātucittaṁ bhavaṅgaṁ āvaṭṭeti, cakkhuviññāṇaṁ",
  "atk-abh01a4:985_3": "dassanakiccaṁ sādheti, vipākamanodhātu sampaṭicchanakiccaṁ sādheti, vipākamanoviññāṇadhātu",
  "atk-abh01a4:985_4": "santīraṇakiccaṁ sādheti, kiriyamanoviññāṇadhātu voṭṭhabbanakiccaṁ sādheti, javanaṁ",
  "atk-abh01a4:985_5": "ārammaṇarasaṁ anubhavatīti ayaṁ cittaniyāmo nāma. Ayaṁ idha adhippeto.",
  "atk-abh01a4:986_0": "Sasaṅkhārikatihetukakusalenāpi upekkhāsahagatehi asaṅkhārikasasaṅkhārikakusalacittehipi",
  "atk-abh01a4:986_1": "kamme āyūhite taṁsadisavipākacittehi ādinnāya paṭisandhiyā eseva nayo. Upekkhāsahagatadvaye",
  "atk-abh01a4:986_2": "pana paṭhamaṁ ‘iṭṭhamajjhattārammaṇavasena’ pavattiṁ dassetvā pacchā ‘iṭṭhārammaṇavasena’ dassetabbā.",
  "atk-abh01a4:987": "Evampi ekekasmiṁ dvāre dvādasa dvādasa hutvā samasaṭṭhi honti. Aggahitaggahaṇena soḷasa vipākacittāni uppajjanti.",
  "atk-abh01a4:988_0": "Imasmiṁ ṭhāne pañcaucchunāḷiyantopamaṁ nāma gaṇhiṁsu. Ucchupīḷanasamaye kira ekasmā",
  "atk-abh01a4:988_1": "gāmā ekādasa yantavāhā nikkhamitvā ekaṁ ucchuvāṭaṁ disvā tassa paripakkabhāvaṁ ñatvā",
  "atk-abh01a4:988_2": "ucchusāmikaṁ upasaṅkamitvā ‘yantavāhā maya’nti ārocesuṁ. So ‘ahaṁ tumheyeva pariyesāmī’ti",
  "atk-abh01a4:988_3": "ucchusālaṁ te gahetvā agamāsi. Te tattha nāḷiyantaṁ sajjetvā ‘mayaṁ ekādasa janā,",
  "atk-abh01a4:988_4": "aparampi ekaṁ laddhuṁ vaṭṭati, vetanena gaṇhathā’ti āhaṁsu. Ucchusāmiko ‘ahameva",
  "atk-abh01a4:988_5": "sahāyo bhavissāmī’ti ucchūnaṁ sālaṁ pūrāpetvā tesaṁ sahāyo ahosi. Te attano attano",
  "atk-abh01a4:988_6": "kiccāni katvā, phāṇitapācakena ucchurase pakke, guḷabandhakena baddhe, ucchusāmikena",
  "atk-abh01a4:988_7": "tulayitvā bhāgesu dinnesu, attano attano bhāgaṁ ādāya ucchusālaṁ sāmikassa paṭicchāpetvā,",
  "atk-abh01a4:988_8": "eteneva upāyena aparāsupi catūsu sālāsu kammaṁ katvā pakkamiṁsu.",
  "atk-abh01a4:989_0": "Tattha pañca yantasālā viya pañca pasādā daṭṭhabbā. Pañca ucchuvāṭā viya pañca ārammaṇāni.",
  "atk-abh01a4:989_1": "Ekādasa vicaraṇakayantavāhā viya ekādasa vipākacittāni. Pañca ucchusālāsāmino viya",
  "atk-abh01a4:989_2": "pañcaviññāṇāni. Paṭhamakasālāyaṁ sāmikena saddhiṁ dvādasannaṁ janānaṁ ekatova hutvā",
  "atk-abh01a4:989_3": "katakammānaṁ bhāgaggahaṇakālo viya ekādasannaṁ vipākacittānaṁ cakkhuviññāṇena saddhiṁ",
  "atk-abh01a4:989_4": "ekato hutvā cakkhudvāre rūpārammaṇe sakasakakiccakaraṇakālo. Sālāsāmikassa sālāya",
  "atk-abh01a4:989_5": "sampaṭicchanakālo viya cakkhuviññāṇassa dvārasaṅkantiakaraṇaṁ. Dutiya tatiya catuttha",
  "atk-abh01a4:989_6": "pañcamasālāya dvādasannaṁ ekato hutvā katakammānaṁ bhāgaggahaṇakālo viya ekādasannaṁ",
  "atk-abh01a4:989_7": "vipākacittānaṁ kāyaviññāṇena saddhiṁ ekato hutvā kāyadvāre phoṭṭhabbārammaṇe sakasakakiccakaraṇakālo.",
  "atk-abh01a4:989_8": "Sālāsāmikassa sālāya sampaṭicchanakālo viya kāyaviññāṇassa dvārasaṅkantiakaraṇaṁ",
  "atk-abh01a4:989_9": "veditabbaṁ. Ettāvatā tihetukakammena paṭisandhi tihetukā hotīti vāro kathito. Yā",
  "atk-abh01a4:989_10": "pana tena duhetukapaṭisandhi hoti, sā paṭicchannāva hutvā gatā.",
  "atk-abh01a4:990_0": "Idāni duhetukakammena duhetukā paṭisandhi hotīti vāro kathetabbo. Duhetukena hi somanassasahagataasaṅkhārikacittena",
  "atk-abh01a4:990_1": "kamme āyūhite taṁsadiseneva duhetukavipākacittena gahitapaṭisandhikassa vuttanayeneva",
  "atk-abh01a4:990_2": "cakkhudvāre ‘iṭṭhārammaṇe’ āpāthamāgate tayo moghavārā. Duhetukasomanassasahagataasaṅkhārikajavanāvasāne",
  "atk-abh01a4:990_3": "taṁsadisameva mūlabhavaṅgasaṅkhātaṁ tadārammaṇaṁ. Sasaṅkhārikajavanāvasāne taṁsadisameva",
  "atk-abh01a4:990_4": "āgantukabhavaṅgasaṅkhātaṁ tadārammaṇaṁ. ‘Iṭṭhamajjhattārammaṇe’ dvinnaṁ upekkhāsahagatajavanānaṁ",
  "atk-abh01a4:990_5": "avasāne tādisāneva dve tadārammaṇāni uppajjanti. Idha ekekasmiṁ dvāre aṭṭha aṭṭha",
  "atk-abh01a4:990_6": "katvā samacattālīsa cittāni. Aggahitaggahaṇena pana cakkhudvāre aṭṭha, sotaghānajivhākāyaviññāṇāni",
  "atk-abh01a4:990_7": "cattārīti dvādasa honti. Evaṁ ekāya cetanāya kamme āyūhite dvādasa vipākacittāni",
  "atk-abh01a4:990_8": "uppajjanti. Ambopamapañcaniyāmakathā pākatikā eva. Duhetukasesacittattayasadisavipākena",
  "atk-abh01a4:990_9": "gahitapaṭisandhikepi eseva nayo. Yantavāhopamāya panettha satta yantavāhā. Tehi tattha",
  "atk-abh01a4:990_10": "yante nāma sajjite sālāsāmikaṁ aṭṭhamaṁ katvā vuttanayānusārena yojanā veditabbā.",
  "atk-abh01a4:990_11": "Ettāvatā duhetukakammena duhetukapaṭisandhi hotīti vāro kathito.",
  "atk-abh01a4:991_0": "Idāni ahetukapaṭisandhikathā hoti – catunnañhi duhetukakusalacittānaṁ aññatarena",
  "atk-abh01a4:991_1": "kamme āyūhite kusalavipākaupekkhāsahagatāhetukamanoviññāṇadhātucittena gahitapaṭisandhikassa",
  "atk-abh01a4:991_2": "paṭisandhi kammasadisāti na vattabbā. Kammañhi duhetukaṁ paṭisandhi ahetukā. Tassa",
  "atk-abh01a4:991_3": "vuḍḍhippattassa cakkhudvāre ‘iṭṭhamajjhattārammaṇe’ āpāthamāgate purimanayeneva tayo",
  "atk-abh01a4:991_4": "moghavārā veditabbā. Catunnaṁ pana duhetukakusalacittānaṁ aññatarajavanassa pariyosāne",
  "atk-abh01a4:991_5": "ahetukacittaṁ tadārammaṇabhāvena patiṭṭhāti. Taṁ ‘mūlabhavaṅgaṁ’‘tadārammaṇa’nti",
  "atk-abh01a4:991_6": "dve nāmāni labhati. Evamettha cakkhuviññāṇaṁ sampaṭicchanaṁ upekkhāsahagatasantīraṇaṁ",
  "atk-abh01a4:991_7": "tadārammaṇampi upekkhāsahagatamevāti tesu ekaṁ gahetvā gaṇanūpagāni tīṇeva honti.",
  "atk-abh01a4:992_0": "‘Iṭṭhārammaṇe’ pana santīraṇampi tadārammaṇampi somanassasahagatameva. Tesu ekaṁ",
  "atk-abh01a4:992_1": "gahetvā purimāni tīṇi cattāri honti. Evaṁ pañcasu dvāresu cattāri cattāri katvā ekāya",
  "atk-abh01a4:992_2": "cetanāya kamme āyūhite vīsati vipākacittāni uppajjantīti veditabbāni. Aggahitaggahaṇena",
  "atk-abh01a4:992_3": "pana cakkhudvāre cattāri sotaghānajivhākāyaviññāṇāni cattārīti aṭṭha honti. Idaṁ",
  "atk-abh01a4:992_4": "‘ahetukaṭṭhakaṁ’ nāma. Idaṁ manussalokena gahitaṁ.",
  "atk-abh01a4:993_0": "Catūsu pana apāyesu pavatte labbhati. Yadā hi mahāmoggallānatthero niraye padumaṁ",
  "atk-abh01a4:993_1": "māpetvā padumakaṇṇikāya nisinno nerayikānaṁ dhammakathaṁ kathesi, tadā tesaṁ theraṁ",
  "atk-abh01a4:993_2": "passantānaṁ kusalavipākaṁ cakkhuviññāṇaṁ uppajjati. Saddaṁ suṇantānaṁ sotaviññāṇaṁ,",
  "atk-abh01a4:993_3": "candanavane divāvihāraṁ nisīditvā gatassa cīvaragandhaghāyanakāle ghānaviññāṇaṁ,",
  "atk-abh01a4:993_4": "nirayaggiṁ nibbāpetuṁ devaṁ vassāpetvā pānīyadānakāle jivhāviññāṇaṁ, mandamandavātasamuṭṭhāpanakāle",
  "atk-abh01a4:993_5": "kāyaviññāṇanti evaṁ cakkhuviññāṇādīni pañca , ekaṁ sampaṭicchanaṁ, dve santīraṇānīti",
  "atk-abh01a4:993_6": "ahetukaṭṭhakaṁ labbhati . Nāgasupaṇṇavemānikapetānampi akusalena paṭisandhi hoti.",
  "atk-abh01a4:993_7": "Pavatte kusalaṁ vipaccati. Tathā cakkavattino maṅgalahatthiassādīnaṁ. Ayaṁ tāva ‘iṭṭhaiṭṭhamajjhattārammaṇesu’",
  "atk-abh01a4:993_8": "kusalajavanavasena kathāmaggo.",
  "atk-abh01a4:994_0": "‘Iṭṭhārammaṇe’ pana catūsu somanassasahagatākusalacittesu javitesu kusalavipākaṁ",
  "atk-abh01a4:994_1": "somanassasahagatāhetukacittaṁ tadārammaṇaṁ hoti. ‘Iṭṭhamajjhattārammaṇe’ catūsu upekkhāsahagatalobhasampayuttesu",
  "atk-abh01a4:994_2": "javitesu kusalavipākaṁ upekkhāsahagatāhetukacittaṁ tadārammaṇaṁ hoti. Yaṁ pana ‘javanena",
  "atk-abh01a4:994_3": "tadārammaṇaṁ niyametabba’nti vuttaṁ taṁ kusalaṁ sandhāya vuttanti veditabbaṁ. Domanassasahagatajavanānantaraṁ",
  "atk-abh01a4:994_4": "tadārammaṇaṁ uppajjamānaṁ kiṁ uppajjatīti? Akusalavipākāhetukamanoviññāṇadhātucittaṁ uppajjati.",
  "atk-abh01a4:995_0": "Idaṁ pana javanaṁ kusalatthāya vā akusalatthāya vā ko niyāmetīti? Āvajjanañceva voṭṭhabbanañca.",
  "atk-abh01a4:995_1": "Āvajjanena hi yoniso āvaṭṭite voṭṭhabbanena yoniso vavatthāpite javanaṁ akusalaṁ",
  "atk-abh01a4:995_2": "bhavissatīti aṭṭhānametaṁ. Āvajjanena ayoniso āvaṭṭite voṭṭhabbanena ayoniso vavatthāpite",
  "atk-abh01a4:995_3": "javanaṁ kusalaṁ bhavissatītipi aṭṭhānametaṁ. Ubhayena pana yoniso āvaṭṭite vavatthāpite",
  "atk-abh01a4:995_4": "ca javanaṁ kusalaṁ hoti, ayoniso akusalanti veditabbaṁ.",
  "atk-abh01a4:996_0": "‘Iṭṭhārammaṇe’ pana kaṅkhato uddhatassa ca tadārammaṇaṁ kiṁ hotīti? Iṭṭhārammaṇasmiṁ",
  "atk-abh01a4:996_1": "kaṅkhatu vā mā vā, uddhato vā hotu mā vā, kusalavipākāhetukasomanassacittameva tadārammaṇaṁ",
  "atk-abh01a4:996_2": "hoti, ‘iṭṭhamajjhattārammaṇe’ ‘kusalavipākāhetukaupekkhāsahagata’nti, ayaṁ panettha",
  "atk-abh01a4:996_3": "saṅkhepato atthadīpano mahādhammarakkhitattheravādo nāma. Somanassasahagatasmiñhi",
  "atk-abh01a4:996_4": "javane javite pañca tadārammaṇāni gavesitabbānīti. Upekkhāsahagatasmiṁ javane javite",
  "atk-abh01a4:996_5": "cha gavesitabbānīti.",
  "atk-abh01a4:997_0": "Atha yadā somanassasahagatapaṭisandhikassa pavatte jhānaṁ nibbattetvā pamādena parihīnajjhānassa",
  "atk-abh01a4:997_1": "‘paṇītadhammo me naṭṭho’ti paccavekkhato vippaṭisāravasena domanassaṁ uppajjati,",
  "atk-abh01a4:997_2": "tadā kiṁ uppajjati? ‘Somanassānantarañhi domanassaṁ domanassānantarañca somanassaṁ’",
  "atk-abh01a4:997_3": "paṭṭhāne paṭisiddhaṁ. Mahaggatadhammaṁ ārabbha javane javite tadārammaṇampi tattheva",
  "atk-abh01a4:997_4": "paṭisiddhanti? Kusalavipākā vā akusalavipākā vā upekkhāsahagatāhetukamanoviññāṇadhātu",
  "atk-abh01a4:997_5": "uppajjati , kimassā āvajjananti? ‘Bhavaṅgāvajjanānaṁ viya natthassā āvajjanakicca’nti.",
  "atk-abh01a4:997_6": "‘Etāni tāva attano ninnattā ca ciṇṇattā ca samudācārattā ca uppajjantu, ayaṁ kathaṁ",
  "atk-abh01a4:997_7": "uppajjatī’ti? ‘Yathā nirodhassa anantarapaccayaṁ nevasaññānāsaññāyatanaṁ, nirodhā",
  "atk-abh01a4:997_8": "vuṭṭhahantassa phalasamāpatticittaṁ, ariyamaggacittaṁ, maggānantarāni phalacittāni,",
  "atk-abh01a4:997_9": "evaṁ asantepi āvajjane, ninnaciṇṇasamudācārabhāvena uppajjati. Vinā hi āvajjanena",
  "atk-abh01a4:997_10": "cittaṁ uppajjati, ārammaṇena pana vinā nuppajjatī’ti. ‘Atha kimassārammaṇa’nti? ‘Rūpādīsu",
  "atk-abh01a4:997_11": "parittadhammesu aññataraṁ. Etesu hi yadeva tasmiṁ samaye āpāthamāgataṁ hoti, taṁ",
  "atk-abh01a4:997_12": "ārabbha etaṁ cittaṁ uppajjatī’ti veditabbaṁ.",
  "atk-abh01a4:998": "Idāni sabbesampi etesaṁ cittānaṁ pākaṭabhāvatthaṁ ayaṁ pakiṇṇakanayo vutto –",
  "atk-abh01a4:999": "Suttaṁ dovāriko ca, gāmillo ambo koliyakena ca;",
  "atk-abh01a4:1000": "Jaccandho pīṭhasappī ca, visayaggāho ca upanissayamatthasoti.",
  "atk-abh01a4:1001_0": "Tattha ‘sutta’nti, eko panthamakkaṭako pañcasu disāsu suttaṁ pasāretvā jālaṁ katvā",
  "atk-abh01a4:1001_1": "majjhe nipajjati. Paṭhamadisāya pasāritasutte pāṇakena vā paṭaṅgena vā makkhikāya",
  "atk-abh01a4:1001_2": "vā pahaṭe nipannaṭṭhānato calitvā nikkhamitvā suttānusārena gantvā tassa yūsaṁ pivitvā",
  "atk-abh01a4:1001_3": "punaāgantvā tattheva nipajjati. Dutiyadisādīsu pahaṭakālepi evameva karoti.",
  "atk-abh01a4:1002_0": "Tattha pañcasu disāsu pasāritasuttaṁ viya pañcapasādā. Majjhe nipannamakkaṭako viya",
  "atk-abh01a4:1002_1": "cittaṁ. Pāṇakādīhi suttaghaṭṭanakālo viya ārammaṇena pasādassa ghaṭṭitakālo. Majjhe",
  "atk-abh01a4:1002_2": "nipannamakkaṭakassa calanaṁ viya pasādaghaṭṭanakaṁ ārammaṇaṁ gahetvā kiriyamanodhātuyā",
  "atk-abh01a4:1002_3": "bhavaṅgassa āvaṭṭitakālo. Suttānusārena gamanakālo viya vīthicittappavatti. Sīse",
  "atk-abh01a4:1002_4": "vijjhitvā yūsapivanaṁ viya javanassa ārammaṇe javitakālo. Punaāgantvā majjhe nipajjanaṁ",
  "atk-abh01a4:1002_5": "viya cittassa hadayavatthumeva nissāya pavattanaṁ.",
  "atk-abh01a4:1003_0": "Idaṁ opammaṁ kiṁ dīpeti? Ārammaṇena pasāde ghaṭṭite pasādavatthukacittato hadayarūpavatthukacittaṁ",
  "atk-abh01a4:1003_1": "paṭhamataraṁ uppajjatīti dīpeti. Ekekaṁ ārammaṇaṁ dvīsu dvīsu dvāresu āpāthamāgacchatītipi.",
  "atk-abh01a4:1004_0": "‘Dovāriko’ti , eko rājā sayanagato niddāyati. Tassa paricārako pāde parimajjanto",
  "atk-abh01a4:1004_1": "nisīdi. Badhiradovāriko dvāre ṭhito. Tayo paṭihārā paṭipāṭiyā ṭhitā. Atheko paccantavāsī",
  "atk-abh01a4:1004_2": "manusso paṇṇākāraṁ ādāya āgantvā dvāraṁ ākoṭesi. Badhiradovāriko saddaṁ na suṇāti.",
  "atk-abh01a4:1004_3": "Pādaparimajjako saññaṁ adāsi. Tāya saññāya dvāraṁ vivaritvā passi. Paṭhamapaṭihāro",
  "atk-abh01a4:1004_4": "paṇṇākāraṁ gahetvā dutiyassa adāsi, dutiyo tatiyassa, tatiyo rañño. Rājā paribhuñji.",
  "atk-abh01a4:1005_0": "Tattha so rājā viya javanaṁ daṭṭhabbaṁ. Pādaparimajjako viya āvajjanaṁ. Badhiradovāriko",
  "atk-abh01a4:1005_1": "viya cakkhuviññāṇaṁ. Tayo paṭihārā viya sampaṭicchanādīni tīṇi vīthicittāni. Paccantavāsino",
  "atk-abh01a4:1005_2": "paṇṇākāraṁ ādāya āgantvā dvārākoṭanaṁ viya ārammaṇassa pasādaghaṭṭanaṁ. Pādaparimajjakena",
  "atk-abh01a4:1005_3": "saññāya dinnakālo viya kiriyamanodhātuyā bhavaṅgassa āvaṭṭitakālo. Tena dinnasaññāya",
  "atk-abh01a4:1005_4": "badhiradovārikassa dvāravivaraṇakālo viya cakkhuviññāṇassa ārammaṇe dassanakiccasādhanakālo.",
  "atk-abh01a4:1005_5": "Paṭhamapaṭihārena paṇṇākārassa gahitakālo viya vipākamanodhātuyā ārammaṇassa sampaṭicchitakālo.",
  "atk-abh01a4:1005_6": "Paṭhamena dutiyassa dinnakālo viya vipākamanoviññāṇadhātuyā ārammaṇassa santīraṇakālo.",
  "atk-abh01a4:1005_7": "Dutiyena tatiyassa dinnakālo viya kiriyamanoviññāṇadhātuyā ārammaṇassa vavatthāpitakālo.",
  "atk-abh01a4:1005_8": "Tatiyena rañño dinnakālo viya voṭṭhabbanena javanassa niyyāditakālo. Rañño paribhogakālo",
  "atk-abh01a4:1005_9": "viya javanassa ārammaṇarasānubhavanakālo.",
  "atk-abh01a4:1006_0": "Idaṁ opammaṁ kiṁ dīpeti? Ārammaṇassa pasādaghaṭṭamattanameva kiccaṁ, kiriyamanodhātuyā",
  "atk-abh01a4:1006_1": "bhavaṅgāvaṭṭanamattameva, cakkhuviññāṇādīnaṁ dassanasampaṭicchanasantīraṇavavatthāpanamattāneva",
  "atk-abh01a4:1006_2": "kiccāni. Ekantena pana javanameva ārammaṇarasaṁ anubhotīti dīpeti.",
  "atk-abh01a4:1007_0": "‘Gāmillo’ti , sambahulā gāmadārakā antaravīthiyaṁ paṁsukīḷaṁ kīḷanti. Tatthekassa",
  "atk-abh01a4:1007_1": "hatthe kahāpaṇo paṭihaññi. So ‘mayhaṁ hatthe paṭihataṁ, kiṁ nu kho eta’nti āha. Atheko",
  "atk-abh01a4:1007_2": "‘paṇḍaraṁ eta’nti āha. Aparo saha paṁsunā gāḷhaṁ gaṇhi. Añño ‘puthulaṁ caturassaṁ",
  "atk-abh01a4:1007_3": "eta’nti āha. Aparo ‘kahāpaṇo eso’ti āha. Atha naṁ āharitvā mātu adāsi. Sā kamme upanesi.",
  "atk-abh01a4:1008_0": "Tattha sambahulānaṁ dārakānaṁ antaravīthiyaṁ kīḷantānaṁ nisinnakālo viya bhavaṅgacittappavatti",
  "atk-abh01a4:1008_1": "daṭṭhabbā. Kahāpaṇassa hatthe paṭihatakālo viya ārammaṇena pasādassa ghaṭṭitakālo.",
  "atk-abh01a4:1008_2": "‘Kiṁ nu kho eta’nti vuttakālo viya taṁ ārammaṇaṁ gahetvā kiriyamanodhātuyā bhavaṅgassa",
  "atk-abh01a4:1008_3": "āvaṭṭitakālo. ‘Paṇḍaraṁ eta’nti vuttakālo viya cakkhuviññāṇena dassanakiccassa sādhitakālo.",
  "atk-abh01a4:1008_4": "Saha paṁsunā gāḷhaṁ gahitakālo viya vipākamanodhātuyā ārammaṇassa sampaṭicchitakālo.",
  "atk-abh01a4:1008_5": "‘Puthulaṁ caturassaṁ eta’nti vuttakālo viya vipākamanoviññāṇadhātuyā ārammaṇassa",
  "atk-abh01a4:1008_6": "santīraṇakālo. ‘Eso kahāpaṇo’ti vuttakālo viya kiriyamanoviññāṇadhātuyā ārammaṇassa",
  "atk-abh01a4:1008_7": "vavatthāpitakālo. Mātarā kamme upanītakālo viya javanassa ārammaṇarasānubhavanaṁ veditabbaṁ.",
  "atk-abh01a4:1009_0": "Idaṁ opammaṁ kiṁ dīpeti? Kiriyamanodhātu adisvāva bhavaṅgaṁ āvaṭṭeti, vipākamanodhātu",
  "atk-abh01a4:1009_1": "adisvāva sampaṭicchati, vipākamanoviññāṇadhātu adisvāva santīreti, kiriyamanoviññāṇadhātu",
  "atk-abh01a4:1009_2": "adisvāva vavatthāpeti, javanaṁ adisvāva ārammaṇarasaṁ anubhoti. Ekantena pana cakkhuviññāṇameva",
  "atk-abh01a4:1009_3": "dassanakiccaṁ sādhetīti dīpeti.",
  "atk-abh01a4:1010": "‘Ambo koliyakena cā’ti, idaṁ heṭṭhā vuttaṁ ambopamañca ucchusālāsāmikopamañca sandhāya vuttaṁ.",
  "atk-abh01a4:1011_0": "‘Jaccandho pīṭhasappī cā’ti, ubhopi kira te nagaradvāre sālāyaṁ nisīdiṁsu. Tattha",
  "atk-abh01a4:1011_1": "pīṭhasappī āha – ‘bho andhaka, kasmā tvaṁ idha sussamāno vicarasi, asuko padeso subhikkho",
  "atk-abh01a4:1011_2": "bahvannapāno, kiṁ tattha gantvā sukhena jīvituṁ na vaṭṭatī’ti? ‘Mayhaṁ tāva tayā",
  "atk-abh01a4:1011_3": "ācikkhitaṁ, tuyhaṁ pana tattha gantvā sukhena jīvituṁ kiṁ na vaṭṭatī’ti? ‘Mayhaṁ",
  "atk-abh01a4:1011_4": "gantuṁ pādā natthī’ti. ‘Mayhampi passituṁ cakkhūni natthī’ti. ‘Yadi evaṁ, tava pādā",
  "atk-abh01a4:1011_5": "hontu, mama cakkhūnī’ti ubhopi ‘sādhū’ti sampaṭicchitvā jaccandho pīṭhasappiṁ khandhaṁ",
  "atk-abh01a4:1011_6": "āropesi. So tassa khandhe nisīditvā vāmahatthenassa sīsaṁ parikkhipitvā dakkhiṇahatthena",
  "atk-abh01a4:1011_7": "‘imasmiṁ ṭhāne mūlaṁ āvaritvā ṭhitaṁ, imasmiṁ pāsāṇo, vāmaṁ muñca dakkhiṇaṁ gaṇha,",
  "atk-abh01a4:1011_8": "dakkhiṇaṁ muñca vāmaṁ gaṇhā’ti maggaṁ niyametvā ācikkhati. Evaṁ jaccandhassa pādā",
  "atk-abh01a4:1011_9": "pīṭhasappissa cakkhūnīti ubhopi sampayogena icchitaṭṭhānaṁ gantvā sukhena jīviṁsu.",
  "atk-abh01a4:1012_0": "Tattha jaccandho viya rūpakāyo, pīṭhasappī viya arūpakāyo. Pīṭhasappinā vinā jaccandhassa",
  "atk-abh01a4:1012_1": "disaṁ gantuṁ gamanābhisaṅkhārassa anibbattitakālo viya rūpassa arūpena vinā ādānagahaṇacopanaṁ",
  "atk-abh01a4:1012_2": "pāpetuṁ asamatthatā. Jaccandhena vinā pīṭhasappissa disaṁ gantuṁ gamanābhisaṅkhārassa",
  "atk-abh01a4:1012_3": "appavattanaṁ viya pañcavokāre rūpaṁ, vinā arūpassa appavatti. Dvinnampi sampayogena",
  "atk-abh01a4:1012_4": "icchitaṭṭhānaṁ gantvā sukhena jīvitakālo viya rūpārūpadhammānaṁ aññamaññayogena sabbakiccesu",
  "atk-abh01a4:1012_5": "pavattisambhāvoti. Ayaṁ pañho pañcavokārabhavavasena kathito.",
  "atk-abh01a4:1013": "‘Visayaggāho’ cāti, cakkhu rūpavisayaṁ gaṇhāti. Sotādīni saddādivisaye.",
  "atk-abh01a4:1014_0": "‘Upanissayamatthaso’ti, ‘upanissayato’ ca ‘atthato’ ca. Tattha asambhinnattā cakkhussa,",
  "atk-abh01a4:1014_1": "āpāthagatattā rūpānaṁ, ālokasannissitaṁ, manasikārahetukaṁ catūhi paccayehi uppajjati",
  "atk-abh01a4:1014_2": "cakkhuviññāṇaṁ, saddhiṁ sampayuttadhammehi. Tattha matassāpi cakkhu sambhinnaṁ hoti.",
  "atk-abh01a4:1014_3": "Jīvato niruddhampi, pittena vā semhena vā ruhirena vā palibuddhampi, cakkhuviññāṇassa",
  "atk-abh01a4:1014_4": "paccayo bhavituṁ asakkontaṁ ‘sambhinnaṁ’ nāma hoti. Sakkontaṁ asambhinnaṁ nāma. Sotādīsupi",
  "atk-abh01a4:1014_5": "eseva nayo. Cakkhusmiṁ pana asambhinnepi bahiddhā rūpārammaṇe āpāthaṁ anāgacchante",
  "atk-abh01a4:1014_6": "cakkhuviññāṇaṁ nuppajjati. Tasmiṁ pana āpāthaṁ āgacchantepi ālokasannissaye asati",
  "atk-abh01a4:1014_7": "nuppajjati. Tasmiṁ santepi kiriyamanodhātuyā bhavaṅge anāvaṭṭite nuppajjati. Āvaṭṭiteyeva",
  "atk-abh01a4:1014_8": "uppajjati. Evaṁ uppajjamānaṁ sampayuttadhammehi saddhiṁyeva uppajjati. Iti ime cattāro",
  "atk-abh01a4:1014_9": "paccaye labhitvā uppajjati cakkhuviññāṇaṁ (ma. ni. 1.306 thokaṁ visadisaṁ).",
  "atk-abh01a4:1015_0": "Asambhinnattā sotassa, āpāthagatattā saddānaṁ, ākāsasannissitaṁ, manasikārahetukaṁ",
  "atk-abh01a4:1015_1": "catūhi paccayehi uppajjati sotaviññāṇaṁ, saddhiṁ sampayuttadhammehi. Tattha ‘ākāsasannissita’nti",
  "atk-abh01a4:1015_2": "ākāsasannissayaṁ laddhāva uppajjati, na vinā tena. Na hi pihitakaṇṇacchiddassa sotaviññāṇaṁ",
  "atk-abh01a4:1015_3": "pavattati. Sesaṁ purimanayeneva veditabbaṁ. Yathā cettha evaṁ ito paresupi. Visesamattaṁ pana vakkhāma.",
  "atk-abh01a4:1016_0": "Asambhinnattā ghānassa, āpāthagatattā gandhānaṁ, vāyosannissitaṁ, manasikārahetukaṁ",
  "atk-abh01a4:1016_1": "catūhi paccayehi uppajjati ghānaviññāṇaṁ , saddhiṁ sampayuttadhammehi. Tattha ‘vāyosannissita’nti",
  "atk-abh01a4:1016_2": "ghānabilaṁ vāyumhi pavisanteyeva uppajjati, tasmiṁ asati nuppajjatīti attho.",
  "atk-abh01a4:1017_0": "Asambhinnattā jivhāya, āpāthagatattā rasānaṁ, āposannissitaṁ, manasikārahetukaṁ catūhi",
  "atk-abh01a4:1017_1": "paccayehi uppajjati jivhāviññāṇaṁ, saddhiṁ sampayuttadhammehi. Tattha ‘āposannissita’nti",
  "atk-abh01a4:1017_2": "jivhātemanaṁ āpaṁ laddhāva uppajjati, na vinā tena. Sukkhajivhānañhi sukkhakhādanīye",
  "atk-abh01a4:1017_3": "jivhāya ṭhapitepi jivhāviññāṇaṁ nuppajjateva.",
  "atk-abh01a4:1018_0": "Asambhinnattā kāyassa, āpāthagatattā phoṭṭhabbānaṁ, pathavisannissitaṁ, manasikārahetukaṁ",
  "atk-abh01a4:1018_1": "catūhi paccayehi uppajjati kāyaviññāṇaṁ, saddhiṁ sampayuttadhammehi. Tattha ‘pathavisannissita’nti",
  "atk-abh01a4:1018_2": "kāyapasādapaccayaṁ pathavisannissayaṁ laddhāva uppajjati, na tena vinā. Kāyadvārasmiñhi",
  "atk-abh01a4:1018_3": "bahiddhāmahābhūtārammaṇaṁ ajjhattikaṁ kāyapasādaṁ ghaṭṭetvā pasādapaccayesu mahābhūtesu paṭihaññati.",
  "atk-abh01a4:1019_0": "Asambhinnattā manassa, āpāthagatattā dhammānaṁ, vatthusannissitaṁ, manasikārahetukaṁ",
  "atk-abh01a4:1019_1": "catūhi paccayehi uppajjati manoviññāṇaṁ, saddhiṁ sampayuttadhammehi. Tattha ‘mano’ti",
  "atk-abh01a4:1019_2": "bhavaṅgacittaṁ. Taṁ niruddhampi, āvajjanacittassa paccayo bhavituṁ asamatthaṁ mandathāmagatameva",
  "atk-abh01a4:1019_3": "pavattamānampi, sambhinnaṁ nāma hoti. Āvajjanassa pana paccayo bhavituṁ samatthaṁ",
  "atk-abh01a4:1019_4": "asambhinnaṁ nāma. ‘Āpāthagatattā dhammāna’nti dhammārammaṇe āpāthagate. ‘Vatthusannissita’nti",
  "atk-abh01a4:1019_5": "hadayavatthusannissayaṁ laddhāva uppajjati, na tena vinā. Ayampi pañho pañcavokārabhavaṁ",
  "atk-abh01a4:1019_6": "sandhāya kathito. ‘Manasikārahetuka’nti kiriyamanoviññāṇadhātuyā bhavaṅge āvaṭṭiteyeva",
  "atk-abh01a4:1019_7": "uppajjatīti attho. Ayaṁ tāva ‘upanissayamatthaso’ti ettha upanissayavaṇṇanā.",
  "atk-abh01a4:1020_0": "‘Atthato’ pana cakkhu dassanatthaṁ, sotaṁ savanatthaṁ, ghānaṁ ghāyanatthaṁ, jivhā",
  "atk-abh01a4:1020_1": "sāyanatthā, kāyo phusanattho , mano vijānanattho. Tattha dassanaṁ attho assa. Tañhi",
  "atk-abh01a4:1020_2": "tena nipphādetabbanti dassanatthaṁ. Sesesupi eseva nayo. Ettāvatā tipiṭakacūḷanāgattheravāde",
  "atk-abh01a4:1020_3": "soḷasakamaggo niṭṭhito, saddhiṁ dvādasakamaggena ceva ahetukaṭṭhakena cāti.",
  "atk-abh01a4:1021_0": "Idāni moravāpīvāsīmahādattattheravāde dvādasakamaggakathā hoti. Tattha sāketapañhaussadakittanahetukittanāni",
  "atk-abh01a4:1021_1": "pākatikāneva. Ayaṁ pana thero asaṅkhārikasasaṅkhārikesu dosaṁ disvā ‘asaṅkhārikaṁ",
  "atk-abh01a4:1021_2": "asaṅkhārikameva vipākaṁ deti, no sasaṅkhārikaṁ; sasaṅkhārikampi sasaṅkhārikameva",
  "atk-abh01a4:1021_3": "no asaṅkhārika’nti āha. Javanena cesa cittaniyāmaṁ na katheti. Ārammaṇena pana vedanāniyāmaṁ",
  "atk-abh01a4:1021_4": "katheti. Tenassa vipākuddhāre dvādasakamaggo nāma jāto. Dasakamaggopi, ahetukaṭṭhakampi ettheva paviṭṭhaṁ.",
  "atk-abh01a4:1022_0": "Tatrāyaṁ nayo – somanassasahagatatihetukaasaṅkhārikacittena hi kamme āyūhite tādiseneva",
  "atk-abh01a4:1022_1": "vipākacittena gahitapaṭisandhikassa vuḍḍhippattassa cakkhudvāre ‘iṭṭhārammaṇe’ āpāthagate",
  "atk-abh01a4:1022_2": "heṭṭhā vuttanayeneva tayo moghavārā honti. Tassa kusalato cattāri somanassasahagatāni,",
  "atk-abh01a4:1022_3": "akusalato cattāri, kiriyato pañcāti imesaṁ terasannaṁ cittānaṁ aññatarena javitapariyosāne",
  "atk-abh01a4:1022_4": "tadārammaṇaṁ patiṭṭhahamānaṁ somanassasahagataasaṅkhārikatihetukacittampi duhetukacittampi",
  "atk-abh01a4:1022_5": "patiṭṭhāti. Evamassa cakkhudvāre cakkhuviññāṇādīni tīṇi, tadārammaṇāni dveti, pañca",
  "atk-abh01a4:1022_6": "gaṇanūpagacittāni honti.",
  "atk-abh01a4:1023_0": "Ārammaṇena pana vedanaṁ parivattetvā kusalato catunnaṁ, akusalato catunnaṁ, kiriyato",
  "atk-abh01a4:1023_1": "catunnanti, dvādasannaṁ upekkhāsahagatacittānaṁ aññatarena javitāvasāne upekkhāsahagatatihetukaasaṅkhārikavipākampi",
  "atk-abh01a4:1023_2": "duhetukaasaṅkhārikavipākampi tadārammaṇaṁ hutvā uppajjati. Evamassa cakkhudvāre upekkhāsahagatasantīraṇaṁ,",
  "atk-abh01a4:1023_3": "imāni dve tadārammaṇānīti, tīṇi gaṇanūpagacittāni honti. Tāni purimehi pañcahi saddhiṁ",
  "atk-abh01a4:1023_4": "aṭṭha. Sotadvārādīsupi aṭṭha aṭṭhāti ekāya cetanāya kamme āyūhite samacattālīsa cittāni",
  "atk-abh01a4:1023_5": "uppajjanti. Aggahitaggahaṇena pana cakkhudvāre aṭṭha, sotaviññāṇādīni cattārīti,",
  "atk-abh01a4:1023_6": "dvādasa honti. Tattha ‘mūlabhavaṅgatā’‘āgantukabhavaṅgatā’‘ambopamaniyāmakathā’ ca",
  "atk-abh01a4:1023_7": "vuttanayeneva veditabbā.",
  "atk-abh01a4:1024_0": "Somanassasahagatatihetukasasaṅkhārikakusalacittena kamme āyūhitepi upekkhāsahagatatihetukaasaṅkhārikasasaṅkhārikehi",
  "atk-abh01a4:1024_1": "kamme āyūhitepi eseva nayo. Tattha yantopamāpi ettha pākatikā eva. Ettāvatā tihetukakammena",
  "atk-abh01a4:1024_2": "tihetukapaṭisandhi hotīti vāro kathito. Tihetukakammena duhetukapaṭisandhi hotīti",
  "atk-abh01a4:1024_3": "vāro pana paṭicchanno hutvā gato.",
  "atk-abh01a4:1025_0": "Idāni duhetukakammena duhetukapaṭisandhikathā hoti. Somanassasahagataduhetukaasaṅkhārikacittena",
  "atk-abh01a4:1025_1": "hi kamme āyūhite tādiseneva vipākacittena gahitapaṭisandhikassa vuḍḍhippattassa cakkhudvāre",
  "atk-abh01a4:1025_2": "iṭṭhārammaṇe āpāthagate heṭṭhā vuttanayeneva tayo moghavārā honti. Duhetukassa pana",
  "atk-abh01a4:1025_3": "javanakiriyā natthi. Tasmā kusalato cattāri somanassasahagatāni, akusalato cattārīti",
  "atk-abh01a4:1025_4": "imesaṁ aṭṭhannaṁ aññatarena javitapariyosāne duhetukameva somanassasahagataasaṅkhārikaṁ",
  "atk-abh01a4:1025_5": "tadārammaṇaṁ hoti. Evamassa cakkhuviññāṇādīni tīṇi, idañca tadārammaṇanti, cattāri",
  "atk-abh01a4:1025_6": "gaṇanūpagacittāni honti. ‘Iṭṭhamajjhattārammaṇe’ pana kusalato upekkhāsahagatānaṁ",
  "atk-abh01a4:1025_7": "catunnaṁ, akusalato catunnanti, aṭṭhannaṁ aññatarena javitapariyosāne duhetukameva",
  "atk-abh01a4:1025_8": "upekkhāsahagataṁ asaṅkhārikaṁ tadārammaṇaṁ hoti. Evamassa upekkhāsahagatasantīraṇaṁ,",
  "atk-abh01a4:1025_9": "idañca tadārammaṇanti, dve gaṇanūpagacittāni honti. Tāni purimehi catūhi saddhiṁ",
  "atk-abh01a4:1025_10": "cha. Sotadvārādīsupi cha chāti ekāya cetanāya kamme āyūhite samatiṁsa cittāni uppajjanti.",
  "atk-abh01a4:1025_11": "Aggahitaggahaṇena pana cakkhudvāre cha, sotaviññāṇādīni cattārīti dasa honti. Ambopamaniyāmakathā",
  "atk-abh01a4:1025_12": "pākatikā eva. Yantopamā idha na labbhatīti vuttaṁ.",
  "atk-abh01a4:1026_0": "Somanassasahagataduhetukasasaṅkhārikakusalacittena kamme āyūhitepi upekkhāsahagataduhetukaasaṅkhārikasasaṅkhārikehi",
  "atk-abh01a4:1026_1": "kamme āyūhitepi eseva nayo. Ettāvatā duhetukakammena duhetukapaṭisandhi hotīti vāro kathito.",
  "atk-abh01a4:1027_0": "Ahetukapaṭisandhi hotīti vāro pana evaṁ veditabbo – kusalato catūhi ñāṇavippayuttehi",
  "atk-abh01a4:1027_1": "kamme āyūhite, kusalavipākāhetukamanoviññāṇadhātuyā upekkhāsahagatāya paṭisandhiyā",
  "atk-abh01a4:1027_2": "gahitāya, kammasadisā paṭisandhīti na vattabbā. Ito paṭṭhāya heṭṭhā vuttanayeneva",
  "atk-abh01a4:1027_3": "kathetvā iṭṭhepi iṭṭhamajjhattepi cittappavatti veditabbā. Imassa hi therassa vāde",
  "atk-abh01a4:1027_4": "piṇḍajavanaṁ javati. Sesā idaṁ pana javanaṁ kusalatthāya vā akusalatthāya vā ko niyāmetītiādikathā",
  "atk-abh01a4:1027_5": "sabbā heṭṭhā vuttanayeneva veditabbāti. Ettāvatā moravāpīvāsīmahādattattheravāde",
  "atk-abh01a4:1027_6": "dvādasakamaggo niṭṭhito saddhiṁ dasakamaggena ceva ahetukaṭṭhakena ca.",
  "atk-abh01a4:1028_0": "Idāni mahādhammarakkhitattheravāde dasakamaggakathā hoti. Tattha sāketapañhaussadakittanāni",
  "atk-abh01a4:1028_1": "pākatikāneva. Hetukittane pana ayaṁ viseso. Tihetukakammaṁ tihetukavipākampi duhetukavipākampi",
  "atk-abh01a4:1028_2": "ahetukavipākampi deti. Duhetukakammaṁ tihetukameva na deti, itaraṁ deti. Tihetukakammena",
  "atk-abh01a4:1028_3": "paṭisandhi tihetukāva hoti; duhetukāhetukā na hoti. Duhetukakammena duhetukāhetukā",
  "atk-abh01a4:1028_4": "hoti, tihetukā na hoti. Asaṅkhārikakammaṁ vipākaṁ asaṅkhārikameva deti, no sasaṅkhārikaṁ.",
  "atk-abh01a4:1028_5": "Sasaṅkhārikampi sasaṅkhārikameva deti, no asaṅkhārikaṁ. Ārammaṇena vedanā parivattetabbā.",
  "atk-abh01a4:1028_6": "Javanaṁ piṇḍajavanameva javati. Ādito paṭṭhāya cittāni kathetabbāni.",
  "atk-abh01a4:1029_0": "Tatrāyaṁ kathā – eko paṭhamakusalacittena kammaṁ āyūhati, paṭhamavipākacitteneva",
  "atk-abh01a4:1029_1": "paṭisandhiṁ gaṇhāti. Ayaṁ kammasadisā paṭisandhi. Tassa vuḍḍhippattassa cakkhudvāre",
  "atk-abh01a4:1029_2": "‘iṭṭhārammaṇe’ āpāthagate vuttanayeneva tayo moghavārā honti. Athassa heṭṭhā vuttānaṁ",
  "atk-abh01a4:1029_3": "terasannaṁ somanassasahagatajavanānaṁ aññatarena javitapariyosāne paṭhamavipākacittameva",
  "atk-abh01a4:1029_4": "tadārammaṇaṁ hoti. Taṁ ‘mūlabhavaṅgaṁ’ ‘tadārammaṇa’nti dve nāmāni labhati. Evamassa",
  "atk-abh01a4:1029_5": "cakkhuviññāṇādīni tīṇi, idañca tadārammaṇanti, cattāri gaṇanūpagacittāni honti. ‘Iṭṭhamajjhattārammaṇe’",
  "atk-abh01a4:1029_6": "heṭṭhā vuttānaṁyeva dvādasannaṁ upekkhāsahagatajavanānaṁ aññatarena javitapariyosāne",
  "atk-abh01a4:1029_7": "upekkhāsahagataṁ tihetukaṁ asaṅkhārikacittaṁ tadārammaṇatāya pavattati. Taṁ ‘āgantukabhavaṅgaṁ’‘tadārammaṇa’nti",
  "atk-abh01a4:1029_8": "dve nāmāni labhati. Evamassa upekkhāsahagatasantīraṇaṁ idañca tadārammaṇanti dve",
  "atk-abh01a4:1029_9": "gaṇanūpagacittāni. Tāni purimehi catūhi saddhiṁ cha honti. Evaṁ ekāya cetanāya kamme",
  "atk-abh01a4:1029_10": "āyūhite pañcasu dvāresu samatiṁsa cittāni uppajjanti. Aggahitaggahaṇena pana cakkhudvāre",
  "atk-abh01a4:1029_11": "cha, sotaviññāṇādīni cattārīti dasa honti. Ambopamaniyāmakathā pākatikāyeva.",
  "atk-abh01a4:1030_0": "Dutiyatatiyacatutthakusalacittehi kamme āyūhitepi ettakāneva vipākacittāni honti.",
  "atk-abh01a4:1030_1": "Catūhi upekkhāsahagatacittehi āyūhitepi eseva nayo. Idha pana paṭhamaṁ iṭṭhamajjhattārammaṇaṁ",
  "atk-abh01a4:1030_2": "dassetabbaṁ. Pacchā iṭṭhārammaṇena vedanā parivattetabbā. Ambopamaniyāmakathā pākatikā",
  "atk-abh01a4:1030_3": "eva. Yantopamā na labbhati. ‘Kusalato pana catunnaṁ ñāṇavippayuttānaṁ aññatarena",
  "atk-abh01a4:1030_4": "kamme āyūhite’ti ito paṭṭhāya sabbaṁ vitthāretvā ahetukaṭṭhakaṁ kathetabbaṁ. Ettāvatā",
  "atk-abh01a4:1030_5": "mahādhammarakkhitattheravāde dasakamaggo niṭṭhito hoti, saddhiṁ ahetukaṭṭhakenāti.",
  "atk-abh01a4:1031_0": "Imesaṁ pana tiṇṇaṁ therānaṁ katarassa vādo gahetabboti? Na kassaci ekaṁsena. Sabbesaṁ",
  "atk-abh01a4:1031_1": "pana vādesu yuttaṁ gahetabbaṁ. Paṭhamavādasmiñhi sasaṅkhārāsaṅkhāravidhānaṁ paccayabhedato",
  "atk-abh01a4:1031_2": "adhippetaṁ. Tenettha , asaṅkhārikakusalassa dubbalapaccayehi uppannaṁ sasaṅkhārikavipākaṁ,",
  "atk-abh01a4:1031_3": "sasaṅkhārikakusalassa balavapaccayehi uppannaṁ asaṅkhārikavipākañca gahetvā, labbhamānānipi",
  "atk-abh01a4:1031_4": "kiriyajavanāni pahāya, kusalajavanena tadārammaṇaṁ ārammaṇena ca vedanaṁ niyāmetvā,",
  "atk-abh01a4:1031_5": "sekkhaputhujjanavasena soḷasakamaggo kathito. Yaṁ panettha akusalajavanāvasāne ahetukavipākameva",
  "atk-abh01a4:1031_6": "tadārammaṇaṁ dassitaṁ, taṁ itaresu na dassitameva. Tasmā taṁ tattha tesu vuttaṁ sahetukavipākañca,",
  "atk-abh01a4:1031_7": "etthāpi sabbamidaṁ labbhateva. Tatrāyaṁ nayo – yadā hi kusalajavanānaṁ antarantarā",
  "atk-abh01a4:1031_8": "akusalaṁ javati, tadā kusalāvasāne āciṇṇasadisameva, akusalāvasāne sahetukaṁ tadārammaṇaṁ",
  "atk-abh01a4:1031_9": "yuttaṁ. Yadā nirantaraṁ akusalameva tadā ahetukaṁ. Evaṁ tāva paṭhamavāde yuttaṁ gahetabbaṁ.",
  "atk-abh01a4:1032_0": "Dutiyavāde pana kusalato sasaṅkhārāsaṅkhāravidhānaṁ adhippetaṁ. Tenettha asaṅkhārikakusalassa",
  "atk-abh01a4:1032_1": "asaṅkhārikameva vipākaṁ, sasaṅkhārikakusalassa ca sasaṅkhārikameva gahetvā, javanena",
  "atk-abh01a4:1032_2": "tadārammaṇaniyāmaṁ akatvā, sabbesampi sekkhāsekkhaputhujjanānaṁ uppattiraho piṇḍajavanavaseneva",
  "atk-abh01a4:1032_3": "dvādasakamaggo kathito. Tihetukajavanāvasāne panettha tihetukaṁ tadārammaṇaṁ yuttaṁ.",
  "atk-abh01a4:1032_4": "Duhetukajavanāvasāne duhetukaṁ, ahetukajavanāvasāne ahetukaṁ bhājetvā pana na vuttaṁ.",
  "atk-abh01a4:1032_5": "Evaṁ dutiyavāde yuttaṁ gahetabbaṁ.",
  "atk-abh01a4:1033_0": "Tatiyavādepi kusalatova asaṅkhārasasaṅkhāravidhānaṁ adhippetaṁ. ‘Tihetukakammaṁ tihetukavipākampi",
  "atk-abh01a4:1033_1": "duhetukavipākampi ahetukavipākampi detī’ti pana vacanato asaṅkhārikatihetukapaṭisandhikassa",
  "atk-abh01a4:1033_2": "asaṅkhārikaduhetukenapi tadārammaṇena bhavitabbaṁ. Taṁ adassetvā hetusadisameva tadārammaṇaṁ",
  "atk-abh01a4:1033_3": "dassitaṁ. Taṁ purimāya hetukittanaladdhiyā na yujjati. Kevalaṁ dasakamaggavibhāvanatthameva",
  "atk-abh01a4:1033_4": "vuttaṁ. Itarampi pana labbhateva. Evaṁ tatiyavādepi yuttaṁ gahetabbaṁ. Ayañca sabbāpi",
  "atk-abh01a4:1033_5": "paṭisandhijanakasseva kammassa vipākaṁ sandhāya tadārammaṇakathā. ‘Sahetukaṁ bhavaṅgaṁ",
  "atk-abh01a4:1033_6": "ahetukassa bhavaṅgassa anantarapaccayena paccayo’ti (paṭṭhā. 3.1.102) vacanato pana",
  "atk-abh01a4:1033_7": "nānākammena ahetukapaṭisandhikassāpi sahetukavipākaṁ tadārammaṇaṁ uppajjati. Tassa",
  "atk-abh01a4:1033_8": "uppattividhānaṁ mahāpakaraṇe āvi bhavissatīti.",
  "atk-abh01a4:1034": "Kāmāvacarakusalavipākakathā niṭṭhitā.",
  "atk-abh01a4:1035": "Rūpāvacarārūpāvacaravipākakathā",
  "atk-abh01a4:1036_0": "499. Idāni rūpāvacarādivipākaṁ dassetuṁ puna katame dhammā abyākatātiādi āraddhaṁ.",
  "atk-abh01a4:1036_1": "Tattha yasmā kāmāvacaravipākaṁ attano kusalena sadisampi hoti, asadisampi, tasmā",
  "atk-abh01a4:1036_2": "na taṁ kusalānugatikaṁ katvā bhājitaṁ. Rūpāvacarārūpāvacaravipākaṁ pana yathā hatthiassapabbatādīnaṁ",
  "atk-abh01a4:1036_3": "chāyā hatthiādisadisāva honti, tathā attano kusalasadisameva hotīti kusalānugatikaṁ",
  "atk-abh01a4:1036_4": "katvā bhājitaṁ. Kāmāvacarakammañca yadā kadāci vipākaṁ deti, rūpāvacarārūpāvacaraṁ",
  "atk-abh01a4:1036_5": "pana anantarāyena, dutiyasmiṁyeva attabhāve, vipākaṁ detītipi kusalānugatikameva",
  "atk-abh01a4:1036_6": "katvā bhājitaṁ. Sesaṁ kusale vuttanayeneva veditabbaṁ. Ayaṁ pana viseso – paṭipadādibhedo",
  "atk-abh01a4:1036_7": "ca hīnapaṇītamajjhimabhāvo ca etesu jhānāgamanato veditabbo. Chandādīnaṁ pana aññataraṁ",
  "atk-abh01a4:1036_8": "dhuraṁ katvā anuppādanīyattā niradhipatikāneva etānīti.",
  "atk-abh01a4:1037": "Rūpāvacarārūpāvacaravipākakathā niṭṭhitā.",
  "atk-abh01a4:1038": "Lokuttaravipākakathā",
  "atk-abh01a4:1039_0": "505. Lokuttaravipākampi kusalasadisattā kusalānugatikameva katvā bhājitaṁ. Yasmā",
  "atk-abh01a4:1039_1": "pana tebhūmakakusalaṁ cutipaṭisandhivasena vaṭṭaṁ ācināti vaḍḍheti, tasmā tattha",
  "atk-abh01a4:1039_2": "katattā upacitattāti vuttaṁ. Lokuttaraṁ pana tena ācitampi apacināti, sayampi cutipaṭisandhivasena",
  "atk-abh01a4:1039_3": "na ācināti, tenettha ‘katattā upacitattā’ti avatvā katattā bhāvitattāti vuttaṁ.",
  "atk-abh01a4:1040_0": "Suññatantiādīsu ‘maggo’ tāva ‘āgamanato saguṇato ārammaṇatoti tīhi kāraṇehi nāmaṁ",
  "atk-abh01a4:1040_1": "labhatī’ti, idaṁ heṭṭhā kusalādhikāre vitthāritaṁ. Tattha suttantikapariyāyena saguṇatopi",
  "atk-abh01a4:1040_2": "ārammaṇatopi nāmaṁ labhati. Pariyāyadesanā hesā. Abhidhammakathā pana nippariyāyadesanā.",
  "atk-abh01a4:1040_3": "Tasmā idha saguṇato vā ārammaṇato vā nāmaṁ na labhati, āgamanatova labhati. Āgamanameva",
  "atk-abh01a4:1040_4": "hi dhuraṁ. Taṁ duvidhaṁ hoti – vipassanāgamanaṁ maggāgamananti.",
  "atk-abh01a4:1041_0": "Tattha maggassa āgataṭṭhāne vipassanāgamanaṁ dhuraṁ, phalassa āgataṭṭhāne maggāgamanaṁ",
  "atk-abh01a4:1041_1": "dhuranti, idampi heṭṭhā vuttameva. Tesu idaṁ phalassa āgataṭṭhānaṁ, tasmā idha maggāgamanaṁ",
  "atk-abh01a4:1041_2": "dhuranti veditabbaṁ. So panesa maggo āgamanato ‘suññata’nti nāmaṁ labhitvā saguṇato",
  "atk-abh01a4:1041_3": "ca ārammaṇato ca ‘animitto’‘appaṇihito’tipi vuccati. Tasmā sayaṁ āgamanīyaṭṭhāne",
  "atk-abh01a4:1041_4": "ṭhatvā attano phalassa tīṇi nāmāni deti. Kathaṁ? Ayañhi suddhāgamanavaseneva laddhanāmo",
  "atk-abh01a4:1041_5": "‘suññatamaggo’ sayaṁ āgamanīyaṭṭhāne ṭhatvā attano phalassa nāmaṁ dadamāno ‘suññata’nti",
  "atk-abh01a4:1041_6": "nāmaṁ akāsi. ‘Suññataanimittamaggo’ sayaṁ āgamanīyaṭṭhāne ṭhatvā attano phalassa",
  "atk-abh01a4:1041_7": "nāmaṁ dadamāno ‘animitta’nti nāmaṁ akāsi. ‘Suññataappaṇihitamaggo’ sayaṁ āgamanīyaṭṭhāne",
  "atk-abh01a4:1041_8": "ṭhatvā attano phalassa nāmaṁ dadamāno ‘appaṇihita’nti nāmaṁ akāsi. Imāni pana tīṇi",
  "atk-abh01a4:1041_9": "nāmāni maggānantare phalacittasmiṁyeva iminā nayena labbhanti, no aparabhāge vaḷañjanakaphalasamāpattiyā.",
  "atk-abh01a4:1041_10": "Aparabhāge pana aniccatādīhi tīhi vipassanāhi vipassituṁ sakkoti. Athassa vuṭṭhitavuṭṭhitavipassanāvasena",
  "atk-abh01a4:1041_11": "animittaappaṇihitasuññatasaṅkhātāni tīṇi phalāni uppajjanti. Tesaṁ tāneva saṅkhārārammaṇāni.",
  "atk-abh01a4:1041_12": "Aniccānupassanādīni ñāṇāni anulomañāṇāni nāma honti.",
  "atk-abh01a4:1042_0": "Yo cāyaṁ suññatamagge vutto. Appaṇihitamaggepi eseva nayo. Ayampi hi suddhāgamanavasena",
  "atk-abh01a4:1042_1": "laddhanāmo ‘appaṇihitamaggo’ sayaṁ āgamanīyaṭṭhāne ṭhatvā attano phalassa nāmaṁ dadamāno",
  "atk-abh01a4:1042_2": "‘appaṇihita’nti nāmaṁ akāsi. ‘Appaṇihitaanimittamaggo’ sayaṁ āgamanīyaṭṭhāne ṭhatvā",
  "atk-abh01a4:1042_3": "attano phalassa nāmaṁ dadamāno ‘animitta’nti nāmaṁ akāsi. ‘Appaṇihitasuññatamaggo’",
  "atk-abh01a4:1042_4": "sayaṁ āgamanīyaṭṭhāne ṭhatvā attano phalassa nāmaṁ dadamāno ‘suññata’nti nāmaṁ akāsi.",
  "atk-abh01a4:1042_5": "Imānipi tīṇi nāmāni maggānantare phalacittasmiṁyeva iminā nayena labbhanti, na aparabhāge",
  "atk-abh01a4:1042_6": "vaḷañjanakaphalasamāpattiyāti. Evaṁ imasmiṁ vipākaniddese kusalacittehi tiguṇāni",
  "atk-abh01a4:1042_7": "vipākacittāni veditabbāni.",
  "atk-abh01a4:1043_0": "Yathā pana tebhūmakakusalāni attano vipākaṁ adhipatiṁ labhāpetuṁ na sakkonti, na",
  "atk-abh01a4:1043_1": "evaṁ lokuttarakusalāni. Kasmā? Tebhūmakakusalānañhi añño āyūhanakālo añño vipaccanakālo.",
  "atk-abh01a4:1043_2": "Tena tāni attano vipākaṁ adhipatiṁ labhāpetuṁ na sakkonti. Lokuttarāni pana tāya",
  "atk-abh01a4:1043_3": "saddhāya, tasmiṁ vīriye, tāya satiyā, tasmiṁ samādhimhi, tāya paññāya avūpasantāya",
  "atk-abh01a4:1043_4": ", apaṇṇakaṁ aviraddhaṁ maggānantarameva vipākaṁ paṭilabhanti, tena attano vipākaṁ",
  "atk-abh01a4:1043_5": "adhipatiṁ labhāpetuṁ sakkonti.",
  "atk-abh01a4:1044_0": "Yathā hi parittakassa aggino gataṭṭhāne aggismiṁ nibbutamatteyeva uṇhākāro nibbāyitvā",
  "atk-abh01a4:1044_1": "kiñci na hoti, mahantaṁ pana ādittaṁ aggikkhandhaṁ nibbāpetvā gomayaparibhaṇḍe katepi",
  "atk-abh01a4:1044_2": "uṇhākāro avūpasantova hoti, evameva tebhūmakakusale añño kammakkhaṇo añño vipākakkhaṇo",
  "atk-abh01a4:1044_3": "parittaaggiṭṭhāne uṇhabhāvanibbutakālo viya hoti. Tasmā taṁ attano vipākaṁ adhipatiṁ",
  "atk-abh01a4:1044_4": "labhāpetuṁ na sakkoti. Lokuttare pana tāya saddhāya…pe… tāya paññāya avūpasantāya,",
  "atk-abh01a4:1044_5": "maggānantarameva phalaṁ uppajjati, tasmā taṁ attano vipākaṁ adhipatiṁ labhāpetīti",
  "atk-abh01a4:1044_6": "veditabbaṁ. Tenāhu porāṇā – ‘vipāke adhipati natthi ṭhapetvā lokuttara’nti.",
  "atk-abh01a4:1045_0": "555. Catutthaphalaniddese aññātāvindriyanti aññātāvino catūsu saccesu niṭṭhitañāṇakiccassa",
  "atk-abh01a4:1045_1": "indriyaṁ, aññātāvīnaṁ vā catūsu saccesu niṭṭhitakiccānaṁ cattāri saccāni ñatvā paṭivijjhitvā",
  "atk-abh01a4:1045_2": "ṭhitānaṁ dhammānaṁ abbhantare indaṭṭhasādhanena indriyaṁ. Niddesavārepissa aññātāvīnanti",
  "atk-abh01a4:1045_3": "ājānitvā ṭhitānaṁ. Dhammānanti sampayuttadhammānaṁ abbhantare. Aññāti ājānanā, paññā",
  "atk-abh01a4:1045_4": "pajānanātiādīni vuttatthāneva. Maggaṅgaṁ maggapariyāpannanti phalamaggassa aṅgaṁ,",
  "atk-abh01a4:1045_5": "phalamagge ca pariyāpannanti attho.",
  "atk-abh01a4:1046_0": "Apicettha idaṁ pakiṇṇakaṁ – ekaṁ indriyaṁ ekaṁ ṭhānaṁ gacchati, ekaṁ cha ṭhānāni",
  "atk-abh01a4:1046_1": "gacchati, ekaṁ ekaṁ ṭhānaṁ gacchati. Ekañhi ‘anaññātaññassāmītindriyaṁ’ ekaṁ ṭhānaṁ",
  "atk-abh01a4:1046_2": "gacchati sotāpattimaggaṁ. Ekaṁ ‘aññindriyaṁ’ heṭṭhā tīṇi phalāni, upari tayo maggeti",
  "atk-abh01a4:1046_3": "cha ṭhānāni gacchati. Ekaṁ ‘aññātāvindriyaṁ’ ekaṁ ṭhānaṁ gacchati arahattaphalaṁ.",
  "atk-abh01a4:1046_4": "Sabbesupi maggaphalesu atthato aṭṭha aṭṭha indriyānīti catusaṭṭhi lokuttarindriyāni",
  "atk-abh01a4:1046_5": "kathitāni. Pāḷito pana nava nava katvā dvāsattati honti. Magge maggaṅganti vuttaṁ.",
  "atk-abh01a4:1046_6": "Phalepi maggaṅgaṁ. Magge bojjhaṅgoti vutto phalepi bojjhaṅgo. Maggakkhaṇe ārati viratīti",
  "atk-abh01a4:1046_7": "vuttā phalakkhaṇepi ārati viratīti. Tattha maggo maggabhāveneva maggo, phalaṁ pana",
  "atk-abh01a4:1046_8": "maggaṁ upādāya maggo nāma; phalaṅgaṁ phalapariyāpannanti vattumpi vaṭṭati. Magge",
  "atk-abh01a4:1046_9": "bujjhanakassa aṅgoti sambojjhaṅgo, phale buddhassa aṅgoti sambojjhaṅgo. Magge āramaṇaviramaṇavaseneva",
  "atk-abh01a4:1046_10": "ārati virati. Phale pana ārativirativasenāti.",
  "atk-abh01a4:1047": "Lokuttaravipākakathā niṭṭhitā.",
  "atk-abh01a4:1048": "Akusalavipākakathā",
  "atk-abh01a4:1049_0": "556. Ito parāni akusalavipākāni – pañca cakkhusotaghānajivhākāyaviññāṇāni, ekā manodhātu,",
  "atk-abh01a4:1049_1": "ekā manoviññāṇadhātūti imāni satta cittāni – pāḷito ca atthato ca heṭṭhā vuttehi",
  "atk-abh01a4:1049_2": "tādiseheva kusalavipākacittehi sadisāni.",
  "atk-abh01a4:1050_0": "Kevalañhi tāni kusalakammapaccayāni imāni akusalakammapaccayāni. Tāni ca iṭṭhaiṭṭhamajjhattesu",
  "atk-abh01a4:1050_1": "ārammaṇesu vattanti, imāni aniṭṭhaaniṭṭhamajjhattesu. Tattha ca sukhasahagataṁ kāyaviññāṇaṁ,",
  "atk-abh01a4:1050_2": "idha dukkhasahagataṁ . Tattha ca upekkhāsahagatā manoviññāṇadhātu manussesu jaccandhādīnaṁ",
  "atk-abh01a4:1050_3": "paṭisandhiṁ ādiṁ katvā pañcasu ṭhānesu vipaccati. Idha pana ekādasavidhenāpi akusalacittena",
  "atk-abh01a4:1050_4": "kamme āyūhite kammakammanimittagatinimittesu aññataraṁ ārammaṇaṁ katvā catūsu apāyesu",
  "atk-abh01a4:1050_5": "paṭisandhi hutvā vipaccati; dutiyavārato paṭṭhāya yāvatāyukaṁ bhavaṅgaṁ hutvā, aniṭṭhaaniṭṭhamajjhattārammaṇāya",
  "atk-abh01a4:1050_6": "pañcaviññāṇavīthiyā santīraṇaṁ hutvā, balavārammaṇe chasu dvāresu tadārammaṇaṁ hutvā,",
  "atk-abh01a4:1050_7": "maraṇakāle cuti hutvāti, evaṁ pañcasu eva ṭhānesu vipaccatīti.",
  "atk-abh01a4:1051": "Akusalavipākakathā niṭṭhitā.",
  "atk-abh01a4:1052": "Kiriyābyākatavaṇṇanā",
  "atk-abh01a4:1053": "Manodhātucittaṁ",
  "atk-abh01a4:1054_0": "566. Idāni kiriyābyākataṁ bhājetvā dassetuṁ puna katame dhammā abyākatātiādi āraddhaṁ.",
  "atk-abh01a4:1054_1": "Tattha kiriyāti karaṇamattaṁ. Sabbesuyeva hi kiriyacittesu yaṁ javanabhāvaṁ appattaṁ",
  "atk-abh01a4:1054_2": "taṁ vātapupphaṁ viya. Yaṁ javanabhāvappattaṁ taṁ chinnamūlakarukkhapupphaṁ viya aphalaṁ",
  "atk-abh01a4:1054_3": "hoti, taṁtaṁ kiccasādhanavasena pavattattā pana karaṇamattameva hoti. Tasmā kiriyāti",
  "atk-abh01a4:1054_4": "vuttaṁ. Nevakusalānākusalātiādīsu kusalamūlasaṅkhātassa kusalahetuno abhāvā ‘nevakusalā’;",
  "atk-abh01a4:1054_5": "akusalamūlasaṅkhātassa akusalahetuno abhāvā ‘nevaakusalā’; yonisomanasikāraayonisomanasikārasaṅkhātānampi",
  "atk-abh01a4:1054_6": "kusalākusalapaccayānaṁ abhāvā ‘nevakusalānākusalā’. Kusalākusalasaṅkhātassa janakahetuno",
  "atk-abh01a4:1054_7": "abhāvā nevakammavipākā.",
  "atk-abh01a4:1055_0": "Idhāpi cittassekaggatāniddese pavattiṭṭhitimattameva labbhati. Dve pañcaviññāṇāni,",
  "atk-abh01a4:1055_1": "tisso manodhātuyo, tisso manoviññāṇadhātuyo, vicikicchāsahagatanti imesu sattarasasu",
  "atk-abh01a4:1055_2": "cittesu dubbalattā saṇṭhiti avaṭṭhitiādīni na labbhanti. Sesaṁ sabbaṁ vipākamanodhātuniddese",
  "atk-abh01a4:1055_3": "vuttanayeneva veditabbaṁ, aññatra uppattiṭṭhānā. Tañhi cittaṁ pañcaviññāṇānantaraṁ",
  "atk-abh01a4:1055_4": "uppajjati. Idaṁ pana pañcadvāre vaḷañjanakappavattikāle sabbesaṁ pure uppajjati.",
  "atk-abh01a4:1055_5": "Kathaṁ? Cakkhudvāre tāva iṭṭhaiṭṭhamajjhattaaniṭṭhaaniṭṭhamajjhattesu rūpārammaṇesu",
  "atk-abh01a4:1055_6": "yena kenaci pasāde ghaṭṭite taṁ ārammaṇaṁ gahetvā āvajjanavasena purecārikaṁ hutvā",
  "atk-abh01a4:1055_7": "bhavaṅgaṁ āvaṭṭayamānaṁ uppajjati. Sotadvārādīsupi eseva nayoti.",
  "atk-abh01a4:1056": "Kiriyamanodhātucittaṁ niṭṭhitaṁ.",
  "atk-abh01a4:1057": "Kiriyamanoviññāṇadhātucittāni",
  "atk-abh01a4:1058_0": "568.Manoviññāṇadhātuuppannā hoti…pe… somanassasahagatāti, idaṁ cittaṁ aññesaṁ asādhāraṇaṁ.",
  "atk-abh01a4:1058_1": "Khīṇāsavasseva pāṭipuggalikaṁ. Chasu dvāresu labbhati. Cakkhudvāre hi padhānasāruppaṁ",
  "atk-abh01a4:1058_2": "ṭhānaṁ disvā khīṇāsavo iminā cittena somanassito hoti. Sotadvāre bhaṇḍabhājanīyaṭṭhānaṁ",
  "atk-abh01a4:1058_3": "patvā mahāsaddaṁ katvā luddhaluddhesu gaṇhantesu ‘evarūpā nāma me loluppataṇhā pahīnā’ti",
  "atk-abh01a4:1058_4": "iminā cittena somanassito hoti. Ghānadvāre gandhehi vā pupphehi vā cetiyaṁ pūjento",
  "atk-abh01a4:1058_5": "iminā cittena somanassito hoti. Jivhādvāre rasasampannaṁ piṇḍapātaṁ laddhā bhājetvā",
  "atk-abh01a4:1058_6": "paribhuñjanto ‘sāraṇīyadhammo vata me pūrito’ti iminā cittena somanassito hoti. Kāyadvāre",
  "atk-abh01a4:1058_7": "abhisamācārikavattaṁ karonto ‘kāyadvāre me vattaṁ pūrita’nti iminā cittena somanassito",
  "atk-abh01a4:1058_8": "hoti. Evaṁ tāva pañcadvāre labbhati.",
  "atk-abh01a4:1059_0": "Manodvāre pana atītānāgatamārabbha uppajjati. Jotipālamāṇava(ma. ni. 2.282 ādayo)",
  "atk-abh01a4:1059_1": "magghadevarāja(ma. ni. 2.308 ādayo) kaṇhatāpasādikālasmiñhi (jā. 1.10.11 ādayo) kataṁ",
  "atk-abh01a4:1059_2": "kāraṇaṁ āvajjetvā tathāgato sitaṁ pātvākāsi. Taṁ pana pubbenivāsañāṇasabbaññutaññāṇānaṁ",
  "atk-abh01a4:1059_3": "kiccaṁ. Tesaṁ pana dvinnaṁ ñāṇānaṁ ciṇṇapariyante idaṁ cittaṁ hāsayamānaṁ uppajjati.",
  "atk-abh01a4:1059_4": "Anāgate ‘tantissaro mudiṅgassaro paccekabuddho bhavissatī’ti sitaṁ pātvākāsi. Tampi",
  "atk-abh01a4:1059_5": "anāgataṁsañāṇasabbaññutaññāṇānaṁ kiccaṁ. Tesaṁ pana dvinna ñāṇānaṁ ciṇṇapariyante",
  "atk-abh01a4:1059_6": "idaṁ cittaṁ hāsayamānaṁ uppajjati.",
  "atk-abh01a4:1060_0": "Niddesavāre panassa sesaahetukacittehi balavataratāya cittekaggatā samādhibalaṁ pāpetvā",
  "atk-abh01a4:1060_1": "ṭhapitā. Vīriyampi vīriyabalaṁ pāpetvā. Uddesavāre pana ‘samādhibalaṁ hoti vīriyabalaṁ",
  "atk-abh01a4:1060_2": "hotī’ti anāgatattā paripuṇṇena balaṭṭhenetaṁ dvayaṁ balaṁ nāma na hoti. Yasmā pana",
  "atk-abh01a4:1060_3": "‘neva kusalaṁ nākusalaṁ’ tasmā balanti vatvāna ṭhapitaṁ. Yasmā ca na nippariyāyena",
  "atk-abh01a4:1060_4": "balaṁ, tasmā saṅgahavārepi ‘dve balāni hontī’ti na vuttaṁ. Sesaṁ sabbaṁ somanassasahagatāhetukamanoviññāṇadhātuniddese",
  "atk-abh01a4:1060_5": "vuttanayeneva veditabbaṁ.",
  "atk-abh01a4:1061_0": "574.Upekkhāsahagatāti idaṁ cittaṁ tīsu bhavesu sabbesaṁ sacittakasattānaṁ sādhāraṇaṁ,",
  "atk-abh01a4:1061_1": "na kassaci sacittakassa nuppajjati nāma. Uppajjamānaṁ pana pañcadvāre voṭṭhabbanaṁ",
  "atk-abh01a4:1061_2": "hoti, manodvāre āvajjanaṁ. Cha asādhāraṇañāṇānipi iminā gahitārammaṇameva gaṇhanti.",
  "atk-abh01a4:1061_3": "Mahāgajaṁ nāmetaṁ cittaṁ; imassa anārammaṇaṁ nāma natthi. ‘Asabbaññutaññāṇaṁ sabbaññutaññāṇagatikaṁ",
  "atk-abh01a4:1061_4": "nāma katama’nti vutte ‘ida’nti vattabbaṁ. Sesamettha purimacitte vuttanayeneva veditabbaṁ.",
  "atk-abh01a4:1061_5": "Kevalañhi tattha sappītikattā navaṅgiko saṅkhārakkhandho vibhatto. Idha nippītikattā aṭṭhaṅgiko.",
  "atk-abh01a4:1062": "Idāni yāni kusalato aṭṭha mahācittāneva khīṇāsavassa uppajjanatāya kiriyāni jātāni, tasmā tāni kusalaniddese vuttanayeneva veditabbāni.",
  "atk-abh01a4:1063_0": "Idha ṭhatvā hasanakacittāni samodhānetabbāni. Kati panetāni hontīti? Vuccate terasa.",
  "atk-abh01a4:1063_1": "Puthujjanā hi kusalato catūhi somanassasahagatehi, akusalato catūhīti, aṭṭhahi cittehi",
  "atk-abh01a4:1063_2": "hasanti. Sekkhā kusalato catūhi somanassasahagatehi, akusalato dvīhi diṭṭhigatavippayuttehi",
  "atk-abh01a4:1063_3": "somanassasahagatehīti, chahi cittehi hasanti. Khīṇāsavā kiriyato pañcahi somanassasahagatehi hasantīti.",
  "atk-abh01a4:1064": "Rūpāvacarārūpāvacarakiriyaṁ",
  "atk-abh01a4:1065_0": "577. Rūpāvacarārūpāvacarakiriyaniddesesu diṭṭhadhammasukhavihāranti diṭṭhadhamme,",
  "atk-abh01a4:1065_1": "imasmiṁyeva attabhāve, sukhavihāramattaṁ. Tattha khīṇāsavassa puthujjanakāle nibbattitā",
  "atk-abh01a4:1065_2": "samāpatti yāva na naṁ samāpajjati tāva kusalāva samāpannakāle kiriyā hoti. Khīṇāsavakāle",
  "atk-abh01a4:1065_3": "panassa nibbattitā samāpatti kiriyāva hoti. Sesaṁ sabbaṁ taṁsadisattā kusalaniddese",
  "atk-abh01a4:1065_4": "vuttanayeneva veditabbanti.",
  "atk-abh01a4:1066": "Aṭṭhasāliniyā dhammasaṅgahaaṭṭhakathāya",
  "atk-abh01a4:1067": "Cittuppādakaṇḍakathā niṭṭhitā.",
  "atk-abh01a4:1068": "Abyākatapadaṁ pana neva tāva niṭṭhitanti.",
  "atk-abh01a4:1069": "Cittuppādakaṇḍavaṇṇanā niṭṭhitā."
}