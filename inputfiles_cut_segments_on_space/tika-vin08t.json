{
  "tika-vin08t:0": "Namo tassa bhagavato arahato sammāsambuddhassa",
  "tika-vin08t:1": "Vinayapiṭake",
  "tika-vin08t:2": "Vinayālaṅkāra-ṭīkā (paṭhamo bhāgo)",
  "tika-vin08t:3": "Ganthārambhakathā",
  "tika-vin08t:4": "Muttahārādinayagāthā",
  "tika-vin08t:5": "Yo loke lokaloko varataraparado rājarājaggajañño;",
  "tika-vin08t:6": "Ākāsākārakāro paramaratirato devadevantavajjo.",
  "tika-vin08t:7": "Saṃsārāsārasāro sunaranamanato mārahārantaraṭṭho;",
  "tika-vin08t:8": "Lokālaṅkārakāro atisatigatimā dhīravīrattarammo.",
  "tika-vin08t:9": "Sīhanivattananayagāthā",
  "tika-vin08t:10": "Saṃsāracakkaviddhaṃsaṃ, sambuddhaṃ taṃ sumānasaṃ;",
  "tika-vin08t:11": "Saṃnamāmi suguṇesaṃ, saṃdesitasududdasaṃ.",
  "tika-vin08t:12": "Anotattodakāvattanayagāthā",
  "tika-vin08t:13": "Yena viddhaṃsitā pāpā, yena nibbāpitā darā;",
  "tika-vin08t:14": "Yena lokā nissarisuṃ, yena cāhaṃ namāmi taṃ.",
  "tika-vin08t:15": "Catudīpacakkavattananayagāthā",
  "tika-vin08t:16": "Saṅghaṃ sasaṅghaṃ namāmi, vantantavaradhammajaṃ;",
  "tika-vin08t:17": "Maggaggamanaphalaṭṭhaṃ, susaṃsaṃ subhamānasaṃ.",
  "tika-vin08t:18": "Abyapetacatupādaādiyamakagāthā",
  "tika-vin08t:19": "Vinayaṃ vinayaṃ sāraṃ, saṅgahaṃ saṅgahaṃ karaṃ;",
  "tika-vin08t:20": "Cariyaṃ cariyaṃ vande, paramaṃ paramaṃ sutaṃ.",
  "tika-vin08t:21": "Byapetacatupādaādiantayamakagāthā",
  "tika-vin08t:22": "Pakāre bahupakāre, sāgare guṇasāgare;",
  "tika-vin08t:23": "Garavo mama garavo, vandāmi abhivandāmi.",
  "tika-vin08t:24": "Vatthuttaye ganthakāre, garūsu sādaraṃ mayā;",
  "tika-vin08t:25": "Katena namakkārena, hitvā sabbe upaddave.",
  "tika-vin08t:26": "Sikkhākāmehi dhīrehi, jinasāsanakāribhi;",
  "tika-vin08t:27": "Bhikkhūhi vinayaññūhi, sādaraṃ abhiyācito.",
  "tika-vin08t:28": "Vaṇṇayissāmi vinaya-saṅgahaṃ pītivaḍḍhanaṃ;",
  "tika-vin08t:29": "Bhikkhūnaṃ venayikānaṃ, yathāsattibalaṃ ahaṃ.",
  "tika-vin08t:30": "Porāṇehi katā ṭīkā, kiñcāpi atthi sā pana;",
  "tika-vin08t:31": "Atisaṅkhepabhāvena, na sādheti yathicchitaṃ.",
  "tika-vin08t:32": "Tasmā hi nānāsatthehi, sāramādāya sādhukaṃ;",
  "tika-vin08t:33": "Nātisaṅkhepavitthāraṃ, karissaṃ atthavaṇṇanaṃ.",
  "tika-vin08t:34": "Vinayālaṅkāraṃ nāma, pesalānaṃ pamodanaṃ;",
  "tika-vin08t:35": "Imaṃ pakaraṇaṃ sabbe, sammā dhārentu sādhavoti.",
  "tika-vin08t:36": "Ganthārambhakathāvaṇṇanā",
  "tika-vin08t:37_0": "Vividhavisesanayasamannāgataṃ kāyavācāvinayanakaraṇasamatthaṃ lajjipesalabhikkhūnaṃ",
  "tika-vin08t:37_1": "saṃsayavinodanakārakaṃ yogāvacarapuggalānaṃ sīlavisuddhisampāpakaṃ jinasāsanavuḍḍhihetubhūtaṃ",
  "tika-vin08t:37_2": "pakaraṇamidamārabhitukāmo ayamācariyāsabho paṭhamaṃ tāva ratanattayapaṇāmapaṇāmārahabhāvaabhidheyyakaraṇahetu",
  "tika-vin08t:37_3": "karaṇappakārapakaraṇābhidhānanimittapayojanāni dassetuṃ “vatthuttayaṃ namassitvā”tiādimāha.",
  "tika-vin08t:37_4": "Ettha hi vatthuttayaṃ namassitvāti iminā ratanattayapaṇāmo vutto paṇāmetabbapaṇāmaatthadassanato.",
  "tika-vin08t:37_5": "Saraṇaṃ sabbapāṇinanti iminā paṇāmārahabhāvo paṇāmahetudassanato. Pāḷimuttavinicchayanti",
  "tika-vin08t:37_6": "abhidheyyo imassa pakaraṇassa atthabhāvato. Vippakiṇṇamanekatthāti karaṇahetu tenevakāraṇena",
  "tika-vin08t:37_7": "pakaraṇassa katattā. Samāharitvā ekattha, dassayissamanākulanti karaṇappakāro tenākārena",
  "tika-vin08t:37_8": "pakaraṇassa karaṇato. Pakaraṇābhidhānaṃ pana samāharitasaddassa sāmatthiyato dassitaṃ",
  "tika-vin08t:37_9": "samāharitvā dassaneneva imassa pakaraṇassa vinayasaṅgahaiti nāmassa labhanato.",
  "tika-vin08t:38_0": "Nimittaṃ pana ajjhattikabāhiravasena duvidhaṃ. Tattha ajjhattikaṃ nāma karuṇā, taṃ",
  "tika-vin08t:38_1": "dassanakiriyāya sāmatthiyato dassitaṃ tasmiṃ asati dassanakiriyāya abhāvato. Bāhiraṃ",
  "tika-vin08t:38_2": "nāma sotujanasamūho, taṃ yogāvacarabhikkhūnanti tassa karuṇārammaṇabhāvato. Payojanaṃ",
  "tika-vin08t:38_3": "pana duvidhaṃ paṇāmapayojanapakaraṇapayojanavasena. Tattha paṇāmapayojanaṃ nāma antarāyavisosanapasādajananādikaṃ,",
  "tika-vin08t:38_4": "taṃ saraṇaṃ sabbapāṇinanti imassa sāmatthiyato dassitaṃ hetumhi sati phalassa avinābhāvato.",
  "tika-vin08t:38_5": "Vuttañhi abhidhammaṭīkācariyena “guṇavisesavā hi paṇāmāraho hoti, paṇāmārahe ca kato",
  "tika-vin08t:38_6": "paṇāmo vuttappayojanasiddhikarova hotī”ti. Pakaraṇapayojanampi duvidhaṃ mukhyānusaṅgikavasena.",
  "tika-vin08t:38_7": "Tesu mukhyapayojanaṃ nāma byañjanānurūpaṃ atthassa paṭivijjhanaṃ pakāsanañca atthānurūpaṃ",
  "tika-vin08t:38_8": "byañjanassa uddisanaṃ uddesāpanañca, taṃ vinaye pāṭavatthāyāti iminā vuttaṃ. Anusaṅgikapayojanaṃ",
  "tika-vin08t:38_9": "nāma sīlādianupādāparinibbānanto attho, taṃ samāharitvā ekattha dassayissanti imassa",
  "tika-vin08t:38_10": "sāmatthiyena dassitaṃ ekattha samāharitvā dassane sati taduggahaparipucchādinā katapayogassa",
  "tika-vin08t:38_11": "anantarāyena tadatthasijjhanatoti.",
  "tika-vin08t:39_0": "Kimatthaṃ panettha ratanattayapaṇāmādayo ācariyena katā, nanu adhippetaganthārambhova",
  "tika-vin08t:39_1": "kātabboti? Vuccate – ettha ratanattayapaṇāmakaraṇaṃ tabbihatantarāyo hutvā anāyāsena",
  "tika-vin08t:39_2": "ganthaparisamāpanatthaṃ. Paṇāmārahabhāvavacanaṃ attano yuttapattakāritādassanatthaṃ,",
  "tika-vin08t:39_3": "taṃ viññūnaṃ tosāpanatthaṃ, taṃ pakaraṇassa uggahaṇatthaṃ, taṃ sabbasampattinipphādanatthaṃ.",
  "tika-vin08t:39_4": "Abhidheyyakathanaṃ viditābhidheyyassa ganthassa viññūnaṃ uggahadhāraṇādivasena paṭipajjanatthaṃ.",
  "tika-vin08t:39_5": "Karaṇahetukathanaṃ akāraṇe katassa vāyāmassa nipphalabhāvato tappaṭikkhepanatthaṃ.",
  "tika-vin08t:39_6": "Karaṇappakārakathanaṃ viditappakārassa ganthassa sotūnaṃ uggahaṇādīsu rucijananatthaṃ.",
  "tika-vin08t:39_7": "Abhidhānadassanaṃ vohārasukhatthaṃ. Nimittakathanaṃ āsannakāraṇadassanatthaṃ. Payojanadassanaṃ",
  "tika-vin08t:39_8": "duvidhapayojanakāmīnaṃ sotūnaṃ samussāhajananatthanti.",
  "tika-vin08t:40_0": "Ratanattayapaṇāmapayojanaṃ pana bahūhi pakārehi vitthārayanti ācariyā, taṃ tattha",
  "tika-vin08t:40_1": "tattha vuttanayeneva gahetabbaṃ. Idha pana ganthagarubhāvamocanatthaṃ aṭṭhakathācariyehi",
  "tika-vin08t:40_2": "adhippetapayojanameva kathayimha. Vuttañhi aṭṭhakathācariyena –",
  "tika-vin08t:41": "“Nipaccakārassetassa;",
  "tika-vin08t:42": "Katassa ratanattaye;",
  "tika-vin08t:43": "Ānubhāvena sosetvā;",
  "tika-vin08t:44": "Antarāye asesato”ti. ;",
  "tika-vin08t:45_0": "Ayamettha samudāyattho, ayaṃ pana avayavattho – ahaṃ sabbapāṇīnaṃ saraṇaṃ saraṇībhūtaṃ",
  "tika-vin08t:45_1": "vatthuttayaṃ namassāmi, namassitvā yogāvacarabhikkhūnaṃ vinaye pāṭavatthāya anekatthavippakiṇṇaṃ",
  "tika-vin08t:45_2": "pāḷimuttavinicchayaṃ ekattha samāharitvā anākulaṃ katvā dassayissaṃ dassayissāmīti yojanā.",
  "tika-vin08t:46_0": "Tattha vasanti etthāti vatthu. Kiṃ taṃ? Buddhādiratanaṃ. Tañhi yasmā saraṇagatā sappurisā",
  "tika-vin08t:46_1": "saraṇagamanasamaṅgino hutvā buddhādiratanaṃ ārammaṇaṃ katvā tasmiṃ ārammaṇe vasanti",
  "tika-vin08t:46_2": "āvasanti nivasanti, tasmā “vatthū”ti vuccati. Ārammaṇañhi ādhāro, ārammaṇikaṃ ādheyyoti.",
  "tika-vin08t:46_3": "Ito parānipi vatthusaddassa vacanatthādīni ācariyehi vuttāni, tānipi tattha tattha",
  "tika-vin08t:46_4": "vuttanayeneva veditabbāni. Idha pana ganthavitthārapariharaṇatthaṃ ettakameva vuttanti",
  "tika-vin08t:46_5": "veditabbanti. Tiṇṇaṃ samūhoti tayaṃ, tayo aṃsā avayavā assāti vā tayaṃ. Kiṃ taṃ?",
  "tika-vin08t:46_6": "Samudāyo. Vatthūnaṃ tayanti vatthuttayaṃ. Kiṃ taṃ? Buddhādiratanattayaṃ. Namassāmīti",
  "tika-vin08t:46_7": "namassitvā, anaminti namassitvā. Buddhādiratanañhi ārammaṇaṃ katvā cittassa uppajjanakāle",
  "tika-vin08t:46_8": "tvā-paccayo paccuppannakāliko hoti, tasmā paṭhamo viggaho kato, pāḷimuttavinicchayaṃ",
  "tika-vin08t:46_9": "ekattha dassanakāle atītakāliko, tasmā dutiyo viggaho. Teneva ca kāraṇena atthayojanāyapi",
  "tika-vin08t:46_10": "paccuppannakālaatītakālavasena yojanā katā.",
  "tika-vin08t:47_0": "Sarati hiṃsatīti saraṇaṃ. Kiṃ taṃ? Buddhādiratanattayaṃ. Tañhi saraṇagatānaṃ sappurisānaṃ",
  "tika-vin08t:47_1": "bhayaṃ santāsaṃ dukkhaṃ duggativinipātaṃ saṃkilesaṃ sarati hiṃsati vināseti, tasmā",
  "tika-vin08t:47_2": "“saraṇa”nti vuccati. Vuttañhi bhagavatā –",
  "tika-vin08t:48": "“Yasmiṃ, mahānāma, samaye ariyasāvako tathāgataṃ anussarati, nevassa tasmiṃ samaye rāgapariyuṭṭhitaṃ cittaṃ hotī”tiādi,",
  "tika-vin08t:49": "“Evaṃ buddhaṃ sarantānaṃ;",
  "tika-vin08t:50": "Dhammaṃ saṅghañca bhikkhavo;",
  "tika-vin08t:51": "Bhayaṃ vā chambhitattaṃ vā;",
  "tika-vin08t:52": "Lomahaṃso na hessatī”ti ca. ;",
  "tika-vin08t:53_0": "Yasmā pana “saraṇa”nti idaṃ padaṃ “nātha”nti padassa vevacanabhūtaṃ kitasuddhanāmapadaṃ",
  "tika-vin08t:53_1": "hoti, na kitamattapadaṃ, tasmā dhātvattho antonīto. “Sara hiṃsāya”nti hi vuttaṃ hiṃsatthaṃ",
  "tika-vin08t:53_2": "gahetvā sabbapāṇīnaṃ saraṇaṃ hiṃsakaṃ vatthuttayaṃ namassitvā viññāyamāne aniṭṭhappasaṅgato",
  "tika-vin08t:53_3": "sabbapāṇīnaṃ saraṇaṃ saraṇībhūtaṃ nāthabhūtaṃ vatthuttayaṃ namassitvāti viññāyamāneyeva",
  "tika-vin08t:53_4": "yujjati, teneva ca kāraṇena atthayojanāyampi tathā yojanā katā. Sabba-saddo niravasesatthavācakaṃ",
  "tika-vin08t:53_5": "sabbanāmapadaṃ. Saha avena yo vattatīti sabboti kate pana sakala-saddo viya samudāyavācakaṃ",
  "tika-vin08t:53_6": "samāsanāmapadaṃ hoti. Pāṇo etesaṃ atthīti pāṇino, pāṇoti cettha jīvitindriyaṃ adhippetaṃ.",
  "tika-vin08t:53_7": "Sabbe pāṇino sabbapāṇino, tesaṃ sabbapāṇīnaṃ. Ettāvatā vatthuttayassa sabbalokasaraṇabhāvaṃ,",
  "tika-vin08t:53_8": "tatoyeva ca namassanārahabhāvaṃ, namassanārahe ca katāyanamassanakiriyāya yathādhippetatthasiddhikarabhāvaṃ,",
  "tika-vin08t:53_9": "attano kiriyāya ca khettaṅgatabhāvaṃ dasseti.",
  "tika-vin08t:54_0": "Evaṃ sahetukaṃ ratanattayapaṇāmaṃ dassetvā idāni pakaraṇārambhassa sanimittaṃ mukhyapayojanaṃ",
  "tika-vin08t:54_1": "dassetumāha “vinaye pāṭavatthāya, yogāvacarabhikkhūna”nti. Ettha ca vinaye pāṭavatthāyāti",
  "tika-vin08t:54_2": "mukhyapayojanadassanaṃ, taṃdassanena ca anusaṅgikapayojanampi vibhāvitameva hoti",
  "tika-vin08t:54_3": "kāraṇe siddhe kāriyassa sijjhanato. Yogāvacarabhikkhūnanti bāhiranimittadassanaṃ,",
  "tika-vin08t:54_4": "tasmiṃ dassite ajjhattikanimittampi dīpitameva hoti ārammaṇe ñāte ārammaṇikassa ñātabbato.",
  "tika-vin08t:54_5": "Tattha vividhā nayā etthāti vinayo, duvidhapātimokkhaduvidhavibhaṅgapañcavidhapātimokkhuddesapañcaāpattikkhandhasattaāpattikkhandhādayo",
  "tika-vin08t:54_6": "vividhā anekappakārā nayā ettha santīti attho. Atha vā visesā nayā etthāti vinayo,",
  "tika-vin08t:54_7": "daḷhīkammasithilakaraṇapayojanā anupaññattinayādayo visesā nayā ettha santīti attho.",
  "tika-vin08t:54_8": "Atha vā vinetīti vinayo. Kāyo vineti kāyavācāyo, iti kāyavācānaṃ vinayanato vinayo.",
  "tika-vin08t:54_9": "Vuttañhi aṭṭhakathāyaṃ –",
  "tika-vin08t:55": "“Vividhavisesanayattā;",
  "tika-vin08t:56": "Vinayanato ceva kāyavācānaṃ;",
  "tika-vin08t:57": "Vinayatthavidūhi ayaṃ;",
  "tika-vin08t:58": "Vinayo ‘vinayo’ti akkhāto”ti. ;",
  "tika-vin08t:59_0": "Ko so? Vinayapiṭakaṃ. Tasmiṃ vinaye. Paṭati viyattabhāvaṃ gacchatīti paṭu. Ko so?",
  "tika-vin08t:59_1": "Paṇḍito. Paṭuno bhāvo pāṭavaṃ. Kiṃ taṃ? Ñāṇaṃ. Asati kāraṇānurūpaṃ bhavatīti attho.",
  "tika-vin08t:59_2": "Ko so? Payojanaṃ. Pāṭavameva attho pāṭavattho, tassa pāṭavatthāya, vinayapiṭake kosallañāṇapayojanāyāti",
  "tika-vin08t:59_3": "vuttaṃ hoti. Yuñjanaṃ yogo, kammaṭṭhānamanasikāro. Avacarantīti avacarā, yoge avacarā",
  "tika-vin08t:59_4": "yogāvacarā, kammaṭṭhānikā bhikkhū. Saṃsāre bhayaṃ ikkhantīti bhikkhū, yogāvacarā",
  "tika-vin08t:59_5": "ca te bhikkhū cāti yogāvacarabhikkhū, tesaṃ yogāvacarabhikkhūnaṃ. Etena vinaye paṭubhāvo",
  "tika-vin08t:59_6": "nāma bhikkhūnaṃyeva attho hoti, na gahaṭṭhatāpasaparibbājakādīnaṃ. Bhikkhūsu ca kammaṭṭhāne",
  "tika-vin08t:59_7": "niyuttānaṃ lajjipesalabhikkhūnaṃyeva, na vissaṭṭhakammaṭṭhānānaṃ alajjibhikkhūnanti imamatthaṃ dasseti.",
  "tika-vin08t:60_0": "Evaṃ pakaraṇārambhassa sanimittaṃ payojanaṃ dassetvā idāni sahetukaṃ abhidheyyaṃ",
  "tika-vin08t:60_1": "dassetuṃ “vippakiṇṇamanekattha, pāḷimuttavinicchaya”nti āha. Tattha vippakiṇṇaṃ anekatthāti",
  "tika-vin08t:60_2": "iminā pakaraṇārambhassa hetuṃ dasseti hetumantavisesanattā, imassa anekatthavippakiṇṇattāyeva",
  "tika-vin08t:60_3": "ācariyassa ārambho hoti, na avippakiṇṇe sati. Vakkhati hi “samāharitvā ekattha dassayissa”nti.",
  "tika-vin08t:60_4": "Pāḷimuttavinicchayanti iminā pakaraṇābhidheyyaṃ. Tattha kirati vikkhipatīti kiṇṇo,",
  "tika-vin08t:60_5": "pakārena kiṇṇo pakiṇṇo, vividhena pakiṇṇo vippakiṇṇo. Ko so? Pāḷimuttavinicchayo, taṃ vippakiṇṇaṃ.",
  "tika-vin08t:61_0": "Anekatthāti ettha saṅkhyāvācako sabbanāmiko eka-saddo, na eko aneke. Bahvatthavācako",
  "tika-vin08t:61_1": "anekasaddo. Ekantaekavacanantopi eka-saddo na-itinipātena yuttattā bahuvacananto",
  "tika-vin08t:61_2": "jātoti. Tattha anekattha bahūsūti attho, pārājikakaṇḍaṭṭhakathādīsu anekesu pakaraṇesūti",
  "tika-vin08t:61_3": "vuttaṃ hoti. Porāṇaṭīkāyaṃ pana anekatthāti anekesu sikkhāpadapadesesūti attho dassito,",
  "tika-vin08t:61_4": "evañca sati upari “samāharitvā ekatthā”ti vakkhamānattā “anekatthavippakiṇṇaṃ ekattha",
  "tika-vin08t:61_5": "samāharitvā”ti imesaṃ padānaṃ sahayogībhūtattā anekesu sikkhāpadapadesesu vippakiṇṇaṃ",
  "tika-vin08t:61_6": "ekasmiṃ sikkhāpadapadese samāharitvāti attho bhaveyya, so ca attho ayutto. Kasmā?",
  "tika-vin08t:61_7": "Anekesu pakaraṇesu vippakiṇṇaṃ ekasmiṃ pakaraṇe samāharitvāti attho amhehi vutto.",
  "tika-vin08t:61_8": "Atha pana “ekatthā”ti imassa “ekato”ti atthaṃ vikappetvā anekesu sikkhāpadapadesesu",
  "tika-vin08t:61_9": "vippakiṇṇaṃ ekato samāharitvāti atthaṃ gaṇheyya, so attho yutto bhaveyya.",
  "tika-vin08t:62_0": "Pakaṭṭhānaṃ āḷīti pāḷi, uttamānaṃ vacanānaṃ anukkamoti attho. Atha vā attatthaparatthādibhedaṃ",
  "tika-vin08t:62_1": "atthaṃ pāleti rakkhatīti pāḷi, laḷānamaviseso. Kā sā? Vinayatanti. Muccatīti mutto,",
  "tika-vin08t:62_2": "pāḷito mutto pāḷimutto. Chindiyate anenāti chayo, nīharitvā chayo nicchayo, visesena",
  "tika-vin08t:62_3": "nicchayo vinicchayo, khilamaddanākārena pavatto saddanayo atthanayo ca. Pāḷimutto",
  "tika-vin08t:62_4": "ca so vinicchayo cāti pāḷimuttavinicchayo, taṃ pāḷimuttavinicchayaṃ. Idañca “ānagarā",
  "tika-vin08t:62_5": "khadiravana”ntiādīsu viya yebhuyyanayavasena vuttaṃ katthaci pāḷivinicchayassapi",
  "tika-vin08t:62_6": "dissanato. Porāṇaṭīkāyaṃ pana pāḷivinicchayo ca pāḷimuttavinicchayo ca pāḷimuttavinicchayoti",
  "tika-vin08t:62_7": "evaṃ ekadesasarūpekasesavasena vā etaṃ vuttanti daṭṭhabbanti dutiyanayopi vutto,",
  "tika-vin08t:62_8": "evañca sati pāḷivinicchayapāḷimuttavinicchayehi aññassa vinicchayassa abhāvā kimetena",
  "tika-vin08t:62_9": "ganthagarukarena pāḷimuttaggahaṇena. Visesanañhi sambhavabyabhicāre ca sati sātthakaṃ",
  "tika-vin08t:62_10": "siyāti paṭhamanayova ārādhanīyo hoti.",
  "tika-vin08t:63_0": "Evaṃ sahetukaṃ abhidheyyaṃ dassetvā idāni karaṇappakāraṃ dasseti “samāharitvā”tiādinā.",
  "tika-vin08t:63_1": "Duvidho hettha karaṇappakāro ekatthasamāharaṇaanākulakaraṇavasena. So duvidhopi tena",
  "tika-vin08t:63_2": "pakārena pakaraṇassa katattā “karaṇappakāro”ti vuccati. Tattha samāharissāmīti samāharitvā,",
  "tika-vin08t:63_3": "saṃ-saddo saṅkhepattho, tasmā saṅkhipiya āharissāmīti attho. Anāgatakālikavasena",
  "tika-vin08t:63_4": "paccamānena “dassayissa”nti padena samānakālattā anāgatakāliko idha tvā-paccayo vutto.",
  "tika-vin08t:63_5": "Ekatthāti ekasmiṃ idha vinayasaṅgahappakaraṇe. Ekatthāti vā ekato. Dassayissanti",
  "tika-vin08t:63_6": "dassayissāmi, ñāpayissāmīti attho. Ākulati byākulatīti ākulo, na ākulo anākulo, pubbāparabyākiṇṇavirahito",
  "tika-vin08t:63_7": "pāḷimuttavinicchayo. Anākulanti pana bhāvanapuṃsakaṃ, tasmā karadhātumayena katvāsaddena",
  "tika-vin08t:63_8": "yojetvā dassanakiriyāya sambandhitabbaṃ.",
  "tika-vin08t:64_0": "Evaṃ ratanattayapaṇāmādikaṃ pubbakaraṇaṃ dassetvā idāni ye pāḷimuttavinicchaye dassetukāmo,",
  "tika-vin08t:64_1": "tesaṃ anukkamakaraṇatthaṃ mātikaṃ ṭhapento “tatrāyaṃ mātikā”tiādimāha. Mātikāya hi",
  "tika-vin08t:64_2": "asati dassitavinicchayā vikiranti vidhaṃsenti yathā taṃ suttena asaṅgahitāni pupphāni.",
  "tika-vin08t:64_3": "Santiyā pana mātikāya dassitavinicchayā na vikiranti na vidhaṃsenti yathā taṃ suttena",
  "tika-vin08t:64_4": "saṅgahitāni pupphāni. Taṃ taṃ atthaṃ jānitukāmehi mātikānusārena gantvā icchiticchitavinicchayaṃ",
  "tika-vin08t:64_5": "patvā so so attho jānitabbo hoti, tasmā sukhaggahaṇatthaṃ mātikā ṭhapitā. Tattha",
  "tika-vin08t:64_6": "tatrāti tasmiṃ pāḷimuttavinicchaye. Ayanti ayaṃ mayā vakkhamānā. Mātā viyāti mātikā.",
  "tika-vin08t:64_7": "Yathā hi puttā mātito pabhavanti, evaṃ niddesapadāni uddesato pabhavanti, tasmā uddeso",
  "tika-vin08t:64_8": "mātikā viyāti “mātikā”ti vuccati.",
  "tika-vin08t:65_0": "Divāseyyātiādīsu divāseyyā divāseyyavinicchayakathā. Parikkhāro parikkhāravinicchayakathā…pe…",
  "tika-vin08t:65_1": "pakiṇṇakaṃ pakiṇṇakavinicchayakathāti yojanā. Teneva vakkhati “divāsayanavinicchayakathā",
  "tika-vin08t:65_2": "samattā”tiādi. Iti-saddo idamattho vā nidassanattho vā parisamāpanattho vā. Tesu",
  "tika-vin08t:65_3": "idamatthe kā sā? Divāseyyā…pe… pakiṇṇakaṃ iti ayanti. Nidassanatthe kathaṃ sā? Divāseyyā…pe…",
  "tika-vin08t:65_4": "pakiṇṇakaṃ iti daṭṭhabbāti. Parisamāpanatthe sā kittakena parisamattā? Divāseyyā…pe…",
  "tika-vin08t:65_5": "pakiṇṇakaṃ iti ettakena parisamattāti attho. Imesaṃ pana divāseyyādipadānaṃ vākyaviggahaṃ",
  "tika-vin08t:65_6": "katvā atthe idha vuccamāne atipapañco bhavissati, sotūnañca dussallakkhaṇīyo, tasmā",
  "tika-vin08t:65_7": "tassa tassa niddesassa ādimhiyeva yathānurūpaṃ vakkhāma.",
  "tika-vin08t:66": "Ganthārambhakathāvaṇṇanā niṭṭhitā.",
  "tika-vin08t:67": "1. Divāseyyavinicchayakathā",
  "tika-vin08t:68_0": "1. Evaṃ pāḷimuttavinicchayakathānaṃ mātikaṃ ṭhapetvā idāni yathāṭhapitamātikānukkamena",
  "tika-vin08t:68_1": "niddisanto “tattha divāseyyāti divānipajjana”ntiādimāha. Tattha tatthāti tesu mātikāpadesu",
  "tika-vin08t:68_2": "samabhiniviṭṭhassa “divāseyyā”ti padassa “divānipajjana”nti attho daṭṭhabboti yojanā.",
  "tika-vin08t:68_3": "Tattha divā-saddo ahavācako ākāranto nipāto. Vuttañhi abhidhānappadīpikāyaṃ “ānukūlyetu",
  "tika-vin08t:68_4": "saddhañca, nattaṃ doso divā tvahe”ti. Sayanaṃ seyyā, karajakāyagatarūpānaṃ uddhaṃ",
  "tika-vin08t:68_5": "anuggantvā dīghavasena vitthārato pavattanasaṅkhāto iriyāpathaviseso. Divākālasmiṃ",
  "tika-vin08t:68_6": "seyyā divāseyyā. Aruṇuggamanato paṭṭhāya yāva sūriyatthaṅgamanā, etasmiṃ kāle sayanairiyāpathakaraṇanti.",
  "tika-vin08t:68_7": "Tenāha “divānipajjananti attho”ti.",
  "tika-vin08t:69_0": "Tatrāti tasmiṃ divāsayane ayaṃ vakkhamāno vinicchayo veditabboti yojanā. “Anujānāmi…pe…",
  "tika-vin08t:69_1": "vacanato”ti ayaṃ paṭhamapārājikasikkhāpadassa vinītavatthūsu āgato bhagavatā āhaccabhāsito",
  "tika-vin08t:69_2": "ñāpakapāṭho. Tattha divā paṭisallīyantenāti divā nipajjantena. Dvāraṃ saṃvaritvā",
  "tika-vin08t:69_3": "paṭisallīyitunti dvāraṃ pidahitvā nipajjituṃ. “Divā…pe… nipajjitabbanti ñāpyaṃ. Nanu",
  "tika-vin08t:69_4": "pāḷiyaṃ “ayaṃ nāma āpattī”ti na vuttā, atha kathamettha āpatti viññāyatīti codanaṃ",
  "tika-vin08t:69_5": "sandhāyāha “ettha ca kiñcāpī”tiādi. Tattha etthāti etasmiṃ divānipajjane. Ca-saddo",
  "tika-vin08t:69_6": "vākyārambhajotako, kiñcāpi-saddo nipātasamudāyo, yadipītyattho. Pāḷiyaṃ ayaṃ nāma",
  "tika-vin08t:69_7": "āpattīti kiñcāpi na vuttā, pana tathāpi asaṃvaritvā nipajjantassa aṭṭhakathāyaṃ dukkaṭaṃ",
  "tika-vin08t:69_8": "yasmā vuttaṃ, tasmā ettha āpatti viññāyatīti yojanā. Evaṃ santepi asati bhagavato",
  "tika-vin08t:69_9": "vacane kathaṃ aṭṭhakathāyaṃ vuttaṃ siyāti āha “vivaritvā…pe… anuññātattā”ti. Etena",
  "tika-vin08t:69_10": "bhagavato anujānanampi taṃ akarontassa āpattikāraṇaṃ hotīti dasseti.",
  "tika-vin08t:70_0": "Tattha “uppanne vatthumhīti itthiyā kataajjhācāravatthusmi”nti vimativinodaniyaṃ",
  "tika-vin08t:70_1": "vuttaṃ, sāratthadīpaniyaṃ pana “methunavatthusmiṃ uppanne”ti vuttaṃ, porāṇaṭīkāyampi",
  "tika-vin08t:70_2": "tameva gahetvā “uppanne methunavatthusmi”nti vuttaṃ, tadetaṃ vicāretabbaṃ methunalakkhaṇassa",
  "tika-vin08t:70_3": "abhāvā. Nanu sikkhāpadapaññāpanaṃ nāma buddhavisayo, atha kasmā aṭṭhakathāyaṃ dukkaṭaṃ",
  "tika-vin08t:70_4": "vuttanti āha “bhagavato”tiādi. Na kevalaṃ upālittherādīhi eva aṭṭhakathā ṭhapitā,",
  "tika-vin08t:70_5": "atha kho pāḷito ca atthato ca buddhena bhagavatā vutto. Na hi bhagavatā abyākataṃ",
  "tika-vin08t:70_6": "tantipadaṃ nāma atthi, sabbesaṃyeva attho kathito, tasmā sambuddheneva tiṇṇaṃ piṭakānaṃ",
  "tika-vin08t:70_7": "atthavaṇṇanakkamopi bhāsitoti daṭṭhabbaṃ. Tattha tattha hi bhagavatā pavattitā pakiṇṇakadesanāyeva aṭṭhakathāti.",
  "tika-vin08t:71_0": "Kiṃ panettha etaṃ divā dvāraṃ asaṃvaritvā nipajjantassa dukkaṭāpattiāpajjanaṃ aṭṭhakathāyaṃ",
  "tika-vin08t:71_1": "vuttattā eva siddhaṃ, udāhu aññenapīti āha “atthāpattī”tiādi. Etaṃ dukkaṭāpattiāpajjanaṃ",
  "tika-vin08t:71_2": "na kevalaṃ aṭṭhakathāyaṃ vuttattā eva siddhaṃ, atha kho “atthāpatti divā āpajjati,",
  "tika-vin08t:71_3": "no ratti”nti iminā parivārapāṭhenapi siddhaṃ hotīti yojanā. Katarasmiṃ pana vatthusmiṃ",
  "tika-vin08t:71_4": "idaṃ sikkhāpadaṃ vuttanti? “Tena kho pana samayena aññataro bhikkhu vesāliyaṃ mahāvane",
  "tika-vin08t:71_5": "kūṭāgārasālāyaṃ divā vihāragato dvāraṃ vivaritvā nipanno ahosi. Tassa aṅgamaṅgāni",
  "tika-vin08t:71_6": "vātupatthaddhāni ahesuṃ. Tena kho pana samayena sambahulā itthiyo gandhañca mālañca",
  "tika-vin08t:71_7": "ādāya vihāraṃ āgamiṃsu vihārapekkhikāyo. Atha kho tā itthiyo taṃ bhikkhuṃ passitvā",
  "tika-vin08t:71_8": "aṅgajāte abhinisīditvā yāvadatthaṃ katvā ‘purisusabho vatāya’nti vatvā gandhañca",
  "tika-vin08t:71_9": "mālañca āropetvā pakkamiṃsu. Bhikkhū kilinnaṃ passitvā bhagavato etamatthaṃ ārocesuṃ.",
  "tika-vin08t:71_10": "Pañcahi, bhikkhave, ākārehi aṅgajātaṃ kammaniyaṃ hoti rāgena, vaccena, passāvena,",
  "tika-vin08t:71_11": "vātena, uccāliṅgapāṇakadaṭṭhena. Imehi kho, bhikkhave, pañcahākārehi aṅgajātaṃ kammaniyaṃ",
  "tika-vin08t:71_12": "hoti. Aṭṭhānametaṃ, bhikkhave, anavakāso, yaṃ tassa bhikkhuno rāgena aṅgajātaṃ kammaniyaṃ",
  "tika-vin08t:71_13": "assa, arahaṃ so, bhikkhave, bhikkhu, anāpatti bhikkhave tassa bhikkhuno. Anujānāmi",
  "tika-vin08t:71_14": "bhikkhave divā paṭisallīyantena dvāraṃ saṃvaritvā paṭisallīyitu”nti etasmiṃ vatthusmiṃ",
  "tika-vin08t:71_15": "idaṃ vuttanti daṭṭhabbaṃ.",
  "tika-vin08t:72_0": "2. Idāni dvāravisesaṃ dassetuṃ “kīdisa”ntiādimāha. Tattha parivattakadvāramevāti",
  "tika-vin08t:72_1": "saṃvaraṇavivaraṇavasena ito cito ca parivattanayoggadvārameva. Rukkhasūcikaṇṭakadvāranti",
  "tika-vin08t:72_2": "rukkhasūcidvāraṃ kaṇṭakadvārañca. “Rukkhasūcidvārakaṇṭakadvāra”micceva vā pāṭho.",
  "tika-vin08t:72_3": "Yaṃ ubhosu passesu rukkhatthambhe nikhanitvā tattha vijjhitvā majjhe dve tisso rukkhasūciyo",
  "tika-vin08t:72_4": "pavesetvā karonti, taṃ rukkhasūcidvāraṃ nāma. Pavesananikkhamanakāle apanetvā thakanayoggaṃ",
  "tika-vin08t:72_5": "ekāya, bahūhi vā kaṇṭakasākhāhi kataṃ kaṇṭakadvāraṃ nāma. Gāmadvārassa pidhānatthaṃ",
  "tika-vin08t:72_6": "padarena vā kaṇṭakasākhādīhi vā katassa kavāṭassa udukkhalapāsakarahitatāya ekena",
  "tika-vin08t:72_7": "saṃvarituṃ vivarituñca asakkuṇeyyassa heṭṭhā ekaṃ cakkaṃ yojenti, yena parivattamānakakavāṭaṃ",
  "tika-vin08t:72_8": "sukhathakanakaṃ hoti, taṃ sandhāya vuttaṃ “cakkalakayuttadvāra”nti. Cakkameva hi",
  "tika-vin08t:72_9": "lātabbatthena saṃvaraṇavivaraṇatthāya gahetabbatthena cakkalakaṃ, tena yuttakavāṭampi",
  "tika-vin08t:72_10": "cakkalakaṃ nāma, tena yuttadvāraṃ cakkalakayuttadvāraṃ.",
  "tika-vin08t:73_0": "Mahādvāresu pana dve tīṇi cakkalakāni yojetīti āha “phalakesū”tiādi. Kiṭikāsūti veḷupesikādīhi",
  "tika-vin08t:73_1": "kaṇṭakasākhādīhi ca katathakanakesu. Saṃsaraṇakiṭikadvāranti cakkalakayantena saṃsaraṇakiṭikāyuttamahādvāraṃ.",
  "tika-vin08t:73_2": "Gopphetvāti āvuṇitvā, rajjūhi ganthetvā vā. Ekaṃ dussasāṇidvāramevāti ettha kilañjasāṇidvārampi",
  "tika-vin08t:73_3": "saṅgahaṃ gacchati. Vajirabuddhiṭīkāyaṃ pana “dussadvāraṃ sāṇidvārañca dussasāṇidvāraṃ.",
  "tika-vin08t:73_4": "Dussasāṇi kilañjasāṇītiādinā vuttaṃ sabbampi dussasāṇiyameva saṅgahetvā vuttaṃ, ekasadisattā",
  "tika-vin08t:73_5": "ekanti vutta”nti vuttaṃ.",
  "tika-vin08t:74_0": "3. Evaṃ dvāravisesaṃ dassetvā idāni yattakena dvāraṃ saṃvutaṃ hoti, taṃ pamāṇaṃ dassetuṃ",
  "tika-vin08t:74_1": "“kittakena”tyādimāha. Tattha sūcīti majjhe chiddaṃ katvā pavesitā. Ghaṭikāti upari",
  "tika-vin08t:74_2": "yojitā. Idāni yattha dvāraṃ saṃvaritvā nipajjituṃ na sakkā hoti, tattha kātabbavidhiṃ",
  "tika-vin08t:74_3": "dassetuṃ “sace bahūnaṃ vaḷañjanaṭṭhānaṃ hotī”tiādi vuttaṃ. Bahūnaṃ avaḷañjanaṭṭhānepi",
  "tika-vin08t:74_4": "ekaṃ āpucchitvā nipajjituṃ vaṭṭatiyeva. Atha bhikkhū…pe… nisinnā hontīti idaṃ tattha",
  "tika-vin08t:74_5": "bhikkhūnaṃ sannihitabhāvadassanatthaṃ vuttaṃ, na sesairiyāpathasamaṅgitānivattanatthaṃ,",
  "tika-vin08t:74_6": "tasmā nipannepi ābhogaṃ kātuṃ vaṭṭati. Nipajjitvā niddāyante pana ābhogaṃ kātuṃ na",
  "tika-vin08t:74_7": "vaṭṭati. Asantapakkhe ṭhitattā raho nisajjāya viya dvārasaṃvaraṇaṃ nāma mātugāmānaṃ",
  "tika-vin08t:74_8": "pavesanivāraṇatthaṃ anuññātanti āha “kevalaṃ bhikkhuniṃ vā”tiādi.",
  "tika-vin08t:75_0": "Ettha ca taṃ yuttaṃ, evaṃ sabbatthapi yo yo theravādo vā aṭṭhakathāvādo vā pacchā",
  "tika-vin08t:75_1": "vuccati, so sova pamāṇanti gahetabbanti idaṃ aṭṭhakathāvacanato atirekaṃ ācariyassa",
  "tika-vin08t:75_2": "vacanaṃ. Ito pubbāparavacanaṃ aṭṭhakathāvacanameva. Tattha taṃ yuttanti “kurundaṭṭhakathāyaṃ",
  "tika-vin08t:75_3": "pana…pe… na vattatī”ti yaṃ vacanaṃ aṭṭhakathācariyehi vuttaṃ, taṃ vacanaṃ yuttanti",
  "tika-vin08t:75_4": "attho. Evaṃ…pe… gahetabbanti yathā cettha kurundiyaṃ vuttavacanaṃ yuttaṃ, evaṃ sabbatthapi",
  "tika-vin08t:75_5": "vinicchaye yo yo theravādo vā aṭṭhakathāvādo vā pacchā vuccati, so sova pamāṇanti",
  "tika-vin08t:75_6": "gahetabbaṃ, pure vutto theravādo vā aṭṭhakathāvādo vā pamāṇanti na gahetabbanti adhippāyo.",
  "tika-vin08t:75_7": "Idaṃ vacanaṃ aṭṭhāne vuttaṃ viya dissati. Kathaṃ? Yaṃ tāva vuttaṃ, taṃ yuttanti.",
  "tika-vin08t:75_8": "Taṃ imasmiṃ āpucchanaābhogakaraṇavinicchaye aññassa ayuttassa aṭṭhakathāvādassa vā",
  "tika-vin08t:75_9": "theravādassa vā abhāvā vattuṃ na sakkā. Na hi pubbavākye “bhikkhū evā”ti avadhāraṇaṃ",
  "tika-vin08t:75_10": "kataṃ, atha kho āsannavasena vā paṭṭhānavasena vā “bhikkhū cīvarakammaṃ”iccādikaṃyeva",
  "tika-vin08t:75_11": "vuttaṃ. Yampi vuttaṃ “evaṃ sabbatthapī”tyādi, tampi anokāsaṃ. Imasmiṃ vinicchaye",
  "tika-vin08t:75_12": "aññassa aṭṭhakathāvādassa vā ācariyavādassa vā avacanato pure pacchābhāvo ca na dissati,",
  "tika-vin08t:75_13": "ayaṃ “pamāṇa”nti gahetabbo, ayaṃ “na gahetabbo”ti vattabbabhāvo ca.",
  "tika-vin08t:76_0": "Upari pana “ko muccati, ko na muccatī”ti imassa pañhassa vissajjane mahāpaccarivādo",
  "tika-vin08t:76_1": "ca kurundivādo ca mahāaṭṭhakathāvādo cāti tayo aṭṭhakathāvādā āgatā, eko mahāpadumattheravādo,",
  "tika-vin08t:76_2": "tasmā tattheva yuttāyuttabhāvo ca pamāṇāpamāṇabhāvo ca gahetabbāgahetabbabhāvo ca",
  "tika-vin08t:76_3": "dissati, tasmā tasmiṃyeva ṭhāne vattabbaṃ siyā, suvimalavipulapaññāveyyattiyasamannāgatena",
  "tika-vin08t:76_4": "pana ācariyāsabhena avattabbaṭṭhāne vuttaṃ na siyā, tasmā upari aṭṭhakathāvādasaṃsandanāvasāne",
  "tika-vin08t:76_5": "mahāpadumattherena vuttanti imassa vacanassa pacchato vuttaṃ siyā, taṃ pacchā lekhakehi",
  "tika-vin08t:76_6": "parivattetvā likhitaṃ bhaveyya, pārājikakaṇḍaṭṭhakathāyañca idaṃ vacanaṃ vuttaṃ.",
  "tika-vin08t:76_7": "Ṭīkāyañca imasmiṃ ṭhāne na vuttaṃ, upariyeva vuttaṃ, “yo ca yakkhagahitako, yo ca",
  "tika-vin08t:76_8": "bandhitvā nipajjāpito”ti imassa aṭṭhakathāvādassa pacchimattā soyeva pamāṇato gahetabbo.",
  "tika-vin08t:76_9": "Tathā ca vakkhati “sabbattha yo yo aṭṭhakathāvādo vā theravādo vā pacchā vuccati,",
  "tika-vin08t:76_10": "so soyeva pamāṇato daṭṭhabbo”ti, tasmā idamettha vicāretvā gahetabbaṃ.",
  "tika-vin08t:77_0": "4. Idāni dvāraṃ saṃvaraṇassa antarāye sati asaṃvaritvāpi nipajjituṃ vaṭṭatīti dassetuṃ",
  "tika-vin08t:77_1": "“atha dvārassa”tyādimāha. Nisseṇiṃ āropetvāti uparimatalaṃ āropetvā visaṅkharitvā",
  "tika-vin08t:77_2": "bhūmiyaṃ pātetvā, chaḍḍetvā vā nipajjituṃ vaṭṭati. Idaṃ ekābaddhatāya vuttaṃ. Dvepi",
  "tika-vin08t:77_3": "dvārāni jaggitabbānīti ettha sace ekasmiṃ dvāre kavāṭaṃ vā natthi, heṭṭhā vuttanayena",
  "tika-vin08t:77_4": "saṃvarituṃ vā na sakkā, itaraṃ dvāraṃ asaṃvaritvā nipajjituṃ vaṭṭati. Dvārapālassāti",
  "tika-vin08t:77_5": "dvārakoṭṭhake mahādvāre, nisseṇimūle vā ṭhatvā dvārajagganakassa. Pacchimānaṃ bhāroti",
  "tika-vin08t:77_6": "ekābaddhavasena āgacchante sandhāya vuttaṃ. Asaṃvutadvāre antogabbhe vāti yojetabbaṃ.",
  "tika-vin08t:77_7": "Bahi vāti gabbhato bahi. Nipajjanakālepi…pe… vaṭṭatiyevāti ettha dvārajagganakassa",
  "tika-vin08t:77_8": "tadadhīnattā tadā tassa tattha sannihitāsannihitabhāvaṃ anupadhāretvāpi ābhogaṃ kātuṃ",
  "tika-vin08t:77_9": "vaṭṭatiyevāti vadanti.",
  "tika-vin08t:78_0": "Yena kenaci parikkhitteti ettha parikkhepassa ubbedhato pamāṇaṃ sahaseyyappahonake",
  "tika-vin08t:78_1": "vuttasadisameva. Vuttañhi samantapāsādikāyaṃ “yañhi senāsanaṃ upari pañcahi chadanehi",
  "tika-vin08t:78_2": "aññena vā kenaci sabbameva paṭicchannaṃ, ayaṃ sabbacchannā nāma seyyā…pe… yaṃ pana",
  "tika-vin08t:78_3": "senāsanaṃ bhūmito paṭṭhāya yāva chadanaṃ āhacca pākārena vā aññena vā kenaci antamaso",
  "tika-vin08t:78_4": "vatthenapi parikkhittaṃ, ayaṃ sabbaparicchannā nāma seyyā. Chadanaṃ anāhacca sabbantimena",
  "tika-vin08t:78_5": "pariyāyena diyaḍḍhahatthubbedhena pākārādinā parikkhittāpi sabbaparicchannāyevāti",
  "tika-vin08t:78_6": "kurundaṭṭhakathāyaṃ vutta”nti. “Diyaḍḍhahatthubbedho vaḍḍhakihatthena gahetabbo”ti",
  "tika-vin08t:78_7": "sāratthadīpaniyaṃ vimativinodaniyañca vuttaṃ. Mahāpariveṇanti mahantaṃ aṅgaṇaṃ. Tena",
  "tika-vin08t:78_8": "bahujanasañcaraṇaṭṭhānaṃ dasseti. Tenāha “mahābodhī”tiādi.",
  "tika-vin08t:79_0": "Aruṇe uggate vuṭṭhāti, anāpatti anāpattikhettabhūtāya rattiyā suddhacittena nipannattā.",
  "tika-vin08t:79_1": "Pabujjhitvā puna supati, āpattīti aruṇe uggate pabujjhitvā aruṇuggamanaṃ ñatvā vā",
  "tika-vin08t:79_2": "añatvā vā anuṭṭhahitvā sayitasantānena supati, uṭṭhahitvā kattabbassa dvārasaṃvaraṇādino",
  "tika-vin08t:79_3": "akatattā akiriyasamuṭṭhānā āpatti hoti anāpattikhette katanipajjanakiriyāya anaṅgattā.",
  "tika-vin08t:79_4": "Ayañhi āpatti īdise ṭhāne akiriyā, divā dvāraṃ asaṃvaritvā nipajjanakkhaṇe kiriyākiriyā",
  "tika-vin08t:79_5": "ca acittakā cāti veditabbā. Purāruṇā pabujjhitvāpi yāva aruṇuggamanā sayantassapi",
  "tika-vin08t:79_6": "purimanayena āpattiyeva.",
  "tika-vin08t:80_0": "Aruṇe uggate vuṭṭhahissāmīti…pe… āpattiyevāti ettha kadā assa āpattīti? Vuccate –",
  "tika-vin08t:80_1": "na tāva rattiyaṃ, “divā āpajjati, no ratti”nti vuttattā anādariyadukkaṭā na muccatīti",
  "tika-vin08t:80_2": "vuttadukkaṭaṃ pana divāsayanadukkaṭameva na hoti anādariyadukkaṭattā eva. “Aruṇuggamane",
  "tika-vin08t:80_3": "pana acittakaṃ akiriyasamuṭṭhānaṃ āpattiṃ āpajjatīti veditabba”nti vimativinodaniyaṃ",
  "tika-vin08t:80_4": "vuttaṃ, sāratthadīpaniyampi “yathāparicchedameva vuṭṭhātīti aruṇe uggateyeva uṭṭhahati.",
  "tika-vin08t:80_5": "Tassa āpattīti asuddhacitteneva nipannattā niddāyantassapi aruṇe uggate divāpaṭisallānamūlikā",
  "tika-vin08t:80_6": "āpatti. ‘Evaṃ nipajjanto anādariyadukkaṭāpi na muccatī’ti vuttattā asuddhacittena",
  "tika-vin08t:80_7": "nipajjanto aruṇuggamanato puretaraṃ uṭṭhahantopi anuṭṭhahantopi nipajjanakāleyeva",
  "tika-vin08t:80_8": "anādariyadukkaṭaṃ āpajjati, divāpaṭisallānamūlikaṃ pana dukkaṭaṃ aruṇeyeva āpajjatī”ti",
  "tika-vin08t:80_9": "vuttaṃ, tasmā evaṃ nipajjantassa dve dukkaṭāni āpajjantīti veditabbaṃ.",
  "tika-vin08t:81_0": "Sace dvāraṃ saṃvaritvā aruṇe uggate uṭṭhahissāmīti nipajjati, dvāre ca aññehi aruṇuggamanakāle",
  "tika-vin08t:81_1": "vivaṭepi tassa anāpattiyeva dvārapidahanassa rattidivābhāgesu visesābhāvā. Āpattiāpajjanasseva",
  "tika-vin08t:81_2": "kālaviseso icchitabbo, na tapparihārassāti gahetabbaṃ. “Dvāraṃ saṃvaritvā rattiṃ",
  "tika-vin08t:81_3": "nipajjatī”ti hi vuttaṃ. Divā saṃvaritvā nipannassa kenaci vivaṭepi dvāre anāpattiyeva,",
  "tika-vin08t:81_4": "attanāpi anuṭṭhahitvāva sati paccaye vivaṭepi anāpattīti vadanti, idampi vimativinodaniyameva vuttaṃ.",
  "tika-vin08t:82_0": "Yathāparicchedameva vuṭṭhātīti aruṇe uggateyeva vuṭṭhāti, āpattiyevāti mūlāpattiṃ",
  "tika-vin08t:82_1": "sandhāya vuttaṃ. Anādariyaāpatti pana purāruṇā uṭṭhitassapi tassa hoteva “dukkaṭā",
  "tika-vin08t:82_2": "na muccatī”ti vuttattā. Dukkaṭā na muccatīti ca purāruṇā uṭṭhahitvā mūlāpattiyā muttopi",
  "tika-vin08t:82_3": "anādariyadukkaṭā na muccatīti adhippāyo.",
  "tika-vin08t:83_0": "5. Niddāvasena nipajjatīti niddābhibhūtatāya ekapassena nipajjati. “Niddāvasena nipajjatī”ti",
  "tika-vin08t:83_1": "vohāravasena vuttaṃ, pādānaṃ pana bhūmito amocitattā ayaṃ nipanno nāma hotīti teneva",
  "tika-vin08t:83_2": "anāpatti vuttā. Apassāya supantassāti kaṭiṭṭhito uddhaṃ piṭṭhikaṇṭake appamattakaṃ",
  "tika-vin08t:83_3": "padesaṃ bhūmiṃ aphusāpetvā supantassa. Kaṭiṭṭhiṃ pana bhūmiṃ phusāpentassa sayanaṃ",
  "tika-vin08t:83_4": "nāma na hoti. Piṭṭhipasāraṇalakkhaṇā hi seyyā dīghā, vandanādīsupi tiriyaṃ piṭṭhikaṇṭakānaṃ",
  "tika-vin08t:83_5": "pasāritattā nipajjanamevāti āpatti pariharitabbāva. Vandanāpi hi pādamūle nipajjatītiādīsu",
  "tika-vin08t:83_6": "nipajjanameva vuttā. Sahasā vuṭṭhātīti pakkhalitā patito viya sahasā vuṭṭhāti, tassapi",
  "tika-vin08t:83_7": "anāpatti patanakkhaṇe avisayattā, visaye jāte sahasā vuṭṭhitattā ca. Yassa pana visaññitāya",
  "tika-vin08t:83_8": "pacchāpi avisayo eva, tassa anāpattiyeva patanakkhaṇe viya. Tattheva sayati, na vuṭṭhātīti",
  "tika-vin08t:83_9": "iminā visayepi akaraṇaṃ dasseti, teneva tassa āpattīti vuttaṃ.",
  "tika-vin08t:84_0": "Idāni aṭṭhakathāvādasaṃsandanaṃ kātuṃ “ko muccati, ko na muccatī”tiādimāha. Tattha",
  "tika-vin08t:84_1": "mahāpaccariyantiādīsu paccarīti uḷumpaṃ vuccati, tasmiṃ nisīditvā katattā tameva",
  "tika-vin08t:84_2": "nāmaṃ jātaṃ. Kurundivallivihāro nāma atthi, tattha katattā kurundīti nāmaṃ jātaṃ.",
  "tika-vin08t:84_3": "Mahāaṭṭhakathā nāma saṅgītittayamāruḷhā tepiṭakassa buddhavacanassa aṭṭhakathā. Yā",
  "tika-vin08t:84_4": "mahāmahindattherena tambapaṇṇidīpaṃ ābhatā, tambapaṇṇiyehi therehi pacchā sīhaḷabhāsāya",
  "tika-vin08t:84_5": "abhisaṅkhatā ca hoti. Ekabhaṅgenāti ekapassabhañjanena pāde bhūmito amocetvā ekapassena",
  "tika-vin08t:84_6": "sarīraṃ bhañjitvā nipannoti vuttaṃ hoti. Mahāaṭṭhakathāyaṃ pana mahāpadumattherena",
  "tika-vin08t:84_7": "vuttanti sambandho. Tena mahāaṭṭhakathāya likhitamahāpadumattheravāde “aya”nti dasseti.",
  "tika-vin08t:84_8": "“Mucchitvā patitattā avisayattā āpatti na dissatī”ti therena vuttaṃ. Ācariyā pana",
  "tika-vin08t:84_9": "yathā yakkhagahitako bandhitvā nipajjāpito ca paravaso hoti, evaṃ aparavasattā mucchitvā",
  "tika-vin08t:84_10": "patito kañcikālaṃ jānitvā nipajjatīti anāpattiṃ na vadanti, visaññite pana sati anāpattiyeva.",
  "tika-vin08t:85_0": "Dve janātiādi mahāaṭṭhakathāyameva vacanaṃ, tadeva pacchā vuttattā pamāṇaṃ. Yakkhagahitaggahaṇeneva",
  "tika-vin08t:85_1": "cettha visaññibhūtopi saṅgahito, ekabhaṅgena nipanno pana anipannattā āpattito muccatiyevāti",
  "tika-vin08t:85_2": "gahetabbaṃ. Sāratthadīpaniyañca “yo ca yakkhagahitako, yo ca bandhitvā nipajjāpito”ti",
  "tika-vin08t:85_3": "imassa aṭṭhakathāvādassa pacchimattā soyeva pamāṇato gahetabbo, tathā ca vakkhati",
  "tika-vin08t:85_4": "“sabbattha yo yo aṭṭhakathāvādo vā pacchā vuccati, so soyeva pamāṇato gahetabbo”ti.",
  "tika-vin08t:85_5": "Imasmiṃ ṭhāne imassa aṭṭhakathāpāṭhassa ānītattā imasmiṃ vinayasaṅgahappakaraṇepi",
  "tika-vin08t:85_6": "imasmiṃyeva ṭhāne so pāṭho vattabboti no khanti. Ettha ca “rattiṃ dvāraṃ vivaritvā",
  "tika-vin08t:85_7": "nipanno aruṇe uggate uṭṭhāti, anāpattī”tiādivacanato aruṇuggamane saṃsayavinodanatthaṃ",
  "tika-vin08t:85_8": "aruṇakathā vattabbā. Tatridaṃ vuccati –",
  "tika-vin08t:86": "“Ko esa aruṇo nāma;",
  "tika-vin08t:87": "Kena so aruṇo bhave;",
  "tika-vin08t:88": "Kīdiso tassa vaṇṇā tu;",
  "tika-vin08t:89": "Saṇṭhānaṃ kīdisaṃ bhave.",
  "tika-vin08t:90": "“Kismiṃ kāle ca dese ca, aruṇo samugacchati;",
  "tika-vin08t:91": "Kiṃ paccakkhasiddho eso, udāhu anumānato”ti.",
  "tika-vin08t:92": "Tattha ko esa aruṇo nāmāti ettha esa aruṇo nāma sūriyassa pabhāviseso. Vuttañhetaṃ abhidhānappadīpikāyaṃ –",
  "tika-vin08t:93": "“Sūrassodayato pubbuṭṭhitaraṃsi siyāruṇo”ti;",
  "tika-vin08t:94_0": "Taṭṭīkāyañca “sūrassa udayato pubbe uṭṭhitaraṃsi aruṇo nāma siyā”ti. Vimativinodanīnāmikāyaṃ",
  "tika-vin08t:94_1": "vinayaṭīkāyañca “aruṇoti cettha sūriyuggamanassa purecaro vaḍḍhanaghanaratto pabhāvisesoti",
  "tika-vin08t:94_2": "daṭṭhabbo”ti vuttaṃ, tasmā sūriyappabhāyeva aruṇo nāma, na aññoti daṭṭhabbaṃ. Kena",
  "tika-vin08t:94_3": "so aruṇo bhaveti ettha aruṇo vaṇṇo assāti aruṇo, kiñcirattavaṇṇasamannāgatoti attho.",
  "tika-vin08t:94_4": "Atha vā arati gacchati rattavaṇṇabhāvena pavattatīti aruṇo. Vuttañhetaṃ abhidhānappadīpikāṭīkāyaṃ",
  "tika-vin08t:94_5": "“aruṇavaṇṇatāya arati gacchatīti aruṇo”ti. Kīdiso tassa vaṇṇoti ettha abyattarattavaṇṇo",
  "tika-vin08t:94_6": "tassa vaṇṇo bhave. Vuttañhi abhidhānappadīpikāyaṃ “aruṇo kiñcirattothā”ti. Taṭṭīkāyañca",
  "tika-vin08t:94_7": "“kiñciratto abyattarattavaṇṇo aruṇo nāma yathā macchassa akkhī”ti. Vimativinodaniyañca",
  "tika-vin08t:94_8": "“vaḍḍhanaghanaratto pabhāviseso”ti, tasmā sūriyassa rattappabhāyeva aruṇo nāma, na",
  "tika-vin08t:94_9": "setappabhādayoti daṭṭhabbaṃ. Yadi evaṃ pātimokkhaṭṭhapanakkhandhakavaṇṇanāya vimativinodaniyaṃ",
  "tika-vin08t:94_10": "“pāḷiyaṃ pana nandimukhiyāti odātadisāmukhatāya tuṭṭhamukhiyā”ti vuttaṃ, taṃ kathaṃ",
  "tika-vin08t:94_11": "yujjeyyāti, no na yujjeyya. Tattha hi aruṇuggatakāle aruṇobhāsena odātadisāmukhabhāvo",
  "tika-vin08t:94_12": "vutto, na aruṇobhāsassa odātabhāvo. Vuttañhetaṃ udānaṭṭhakathāyaṃ “nandimukhiyāti",
  "tika-vin08t:94_13": "aruṇassa uggatattā eva aruṇobhāya sūriyālokūpajīvino satte nandāpanamukhiyā rattiyā",
  "tika-vin08t:94_14": "jātāya vibhāyamānāyāti attho”ti.",
  "tika-vin08t:95": "Jātakaṭṭhakathāyañca –",
  "tika-vin08t:96": "“Jighaññarattiṃ aruṇasmimuhate;",
  "tika-vin08t:97": "Yā dissati uttamarūpavaṇṇinī;",
  "tika-vin08t:98": "Tathūpamā maṃ paṭibhāsi devate;",
  "tika-vin08t:99": "Ācikkha me taṃ katamāsi accharā”ti. ;",
  "tika-vin08t:100_0": "Imassa gāthāya atthavaṇṇanāyaṃ “tattha jighaññarattinti pacchimarattiṃ, rattipariyosāneti",
  "tika-vin08t:100_1": "attho. Uhateti aruṇe uggate. Yāti yā puratthimā disā rattavaṇṇatāya uttamarūpadharā",
  "tika-vin08t:100_2": "hutvā dissatī”ti. Evaṃ aruṇuggatasamaye puratthimadisāya rattavaṇṇatā vuttā, tasmā",
  "tika-vin08t:100_3": "tasmiṃ samaye aruṇassa uṭṭhitattā puratthimāya disāya rattabhāgo sūriyālokassa patthaṭattā",
  "tika-vin08t:100_4": "sesadisānaṃ odātabhāvo viññāyati.",
  "tika-vin08t:101_0": "Saṇṭhānaṃ kīdisaṃ bhaveti ettha aruṇassa pāṭekkaṃ saṇṭhānaṃ nāma natthi rasmimattattā.",
  "tika-vin08t:101_1": "Yattakaṃ padesaṃ pharati, tattakaṃ tassa saṇṭhānanti daṭṭhabbaṃ. Atha vā puratthimadisāsaṇṭhānaṃ.",
  "tika-vin08t:101_2": "Vuttañhi jātakaṭṭhakathāyaṃ “puratthimadisā rattavaṇṇatāya uttamarūpadharā hutvā dissatī”ti.",
  "tika-vin08t:102_0": "Kismiṃ kāle ca dese ca, aruṇo samugacchatīti ettha esa aruṇo sūriyuggamanassa pure",
  "tika-vin08t:102_1": "kāle puratthimadisāyaṃ uggacchati. Vuttañhetaṃ udānaṭṭhakathāyaṃ “uddhaste aruṇeti",
  "tika-vin08t:102_2": "uggate aruṇe, aruṇo nāma puratthimadisāyaṃ sūriyodayato puretarameva uṭṭhitobhāso”ti.",
  "tika-vin08t:102_3": "Abhidhānappadīpikāyañca “sūrassodayato pubbuṭṭhitaraṃsī”ti.",
  "tika-vin08t:103_0": "Kiṃ paccakkhasiddho eso, udāhu anumānatoti ettha ayaṃ aruṇo nāma paccakkhasiddho",
  "tika-vin08t:103_1": "eva, na anumānasiddho. Kasmā viññāyatīti ce? Cakkhuviññāṇagocaravaṇṇāyatanabhāvato.",
  "tika-vin08t:103_2": "Akkhassa patīti paccakkhaṃ, cakkhurūpānaṃ abhimukhabhāvena āpāthagatattā cakkhuviññāṇaṃ",
  "tika-vin08t:103_3": "hoti. Vuttañhetaṃ bhagavatā “cakkhuñca paṭicca rūpe ca uppajjati cakkhuviññāṇa”nti,",
  "tika-vin08t:103_4": "tasmā ayaṃ aruṇavaṇṇo cakkhunā disvā jānitabbato paccakkhasiddhoyeva hoti, na evaṃ",
  "tika-vin08t:103_5": "sati evaṃ bhaveyyāti anumānena punappunaṃ cintanena siddhoti. Imaṃ pañhavissajjanaṃ",
  "tika-vin08t:103_6": "sādhukaṃ manasi karitvā paṇḍitehi rattobhāsoyeva aruṇoti paccetabbo sallakkhetabboti.",
  "tika-vin08t:104_0": "Kasmā pana imasmiṃ ṭhāne aruṇakathā vuttāti? Imissā aruṇakathāya mahāvisayabhāvato.",
  "tika-vin08t:104_1": "Kathaṃ? Uposathikā upāsakā ca upāsikāyo ca aruṇuggamanaṃ tathato ajānantā anuggateyeva",
  "tika-vin08t:104_2": "aruṇe uggatasaññāya khādanīyaṃ vā khādanti, bhojanīyaṃ vā bhuñjanti, mālāgandhādīni",
  "tika-vin08t:104_3": "vā dhārenti, tato tesaṃ sīlaṃ bhijjati. Sāmaṇerā tatheva vikālabhojanaṃ bhuñjitvā",
  "tika-vin08t:104_4": "sīlavināsaṃ pāpuṇanti. Nissayapaṭipannakā bhikkhū ācariyupajjhāyehi vinā bahisīme",
  "tika-vin08t:104_5": "carantā nissayappassambhanaṃ pāpuṇanti, antovasse bhikkhū upacārasīmato bahigacchantā",
  "tika-vin08t:104_6": "vassacchedaṃ, tecīvarikā bhikkhū abaddhasīmāyaṃ cīvarena vippavasantā nissaggiyapācittiyaṃ,",
  "tika-vin08t:104_7": "tathā sattabbhantarasīmāyaṃ, sahaseyyappahonakaṭṭhāne anupasampannamātugāmehi saha",
  "tika-vin08t:104_8": "sayantā pācittiyaṃ, tathā yāvakālikaṃ bhuñjantā bhikkhū, pārivāsikādayo vattaṃ nikkhipantā",
  "tika-vin08t:104_9": "ratticchedaṃ. Evamādianekādīnavasambhavato lajjipesalānaṃ bhikkhūnaṃ tathato aruṇuggamanassa",
  "tika-vin08t:104_10": "jānanatthaṃ vuttāti daṭṭhabbā.",
  "tika-vin08t:105_0": "Keci pana bhikkhū aḍḍharattisamaye ghaṭisuññattā aḍḍharattikālaṃ atikkamma aññadivaso",
  "tika-vin08t:105_1": "hoti, tasmā tasmiṃ kāle aruṇaṃ uṭṭhitaṃ nāma hotīti maññamānā aḍḍharattiṃ atikkamma",
  "tika-vin08t:105_2": "khādanīyabhojanīyādīni bhuñjanti, te pana buddhasamayaṃ ajānantā vedasamayameva manasi",
  "tika-vin08t:105_3": "karontā evaṃ karonti, tasmā tesaṃ taṃkaraṇaṃ pamāṇaṃ na hoti. Bahavo pana bhikkhū",
  "tika-vin08t:105_4": "aruṇassa paccakkhabhāvaṃ ajānantā anumānavasena cintituñca asakkontā anussavavaseneva",
  "tika-vin08t:105_5": "paravacanaṃ saddahantā amhākaṃ ācariyā aruṇuggamanavelāyaṃ uṭṭhāya gacchantā sūriyuggamanavelāyaṃ",
  "tika-vin08t:105_6": "dvisahassadaṇḍappamāṇaṃ ṭhānaṃ pāpuṇanti, tisahassadaṇḍappamāṇaṃ ṭhānaṃ pāpuṇantīti",
  "tika-vin08t:105_7": "ca vadanti. Imamhā vihārā asukaṃ nāma vihāraṃ asukaṃ nāma cetiyaṃ asukaṃ nāma gāmaṃ",
  "tika-vin08t:105_8": "pāpuṇantītiādīni ca vadantīti evaṃ anussavavacanaṃ vadanti, tampi appamāṇaṃ. Kasmā?",
  "tika-vin08t:105_9": "Addhānaṃ nāma balavantassa javasampannassa ca rassaṃ hoti, dubbalassa santassa ca",
  "tika-vin08t:105_10": "dīghaṃ hoti. Vuttañhi bhagavatā –",
  "tika-vin08t:106": "“Dīghā jāgarato ratti, dīghaṃ santassa yojanaṃ;",
  "tika-vin08t:107": "Dīgho bālāna saṃsāro, saddhammaṃ avijānata”nti. ;",
  "tika-vin08t:108_0": "Tasmā addhānaṃ nāma sabbesaṃ ekasadisaṃ na hotīti aruṇuggamanassa lakkhaṇaṃ bhavituṃ",
  "tika-vin08t:108_1": "na sakkā, na ca te āyasmanto piṭakattayato kiñci sādhakabhūtaṃ vacanaṃ āharanti,",
  "tika-vin08t:108_2": "asakkhikaṃ aḍḍaṃ karonti viya yathājjhāsayameva vadantīti pamāṇaṃ na hoti.",
  "tika-vin08t:109": "Aññe pana –",
  "tika-vin08t:110": "“Atītarattiyā yāmo;",
  "tika-vin08t:111": "Pacchimoḍḍhamamussa vā;",
  "tika-vin08t:112": "Bhāviniyādippahāro;",
  "tika-vin08t:113": "Tadaḍḍhaṃ vājjatehya hoti –",
  "tika-vin08t:114_0": "Kaccāyanasārappakaraṇāgataṃ gāthaṃ vatvā atītarattiyā pacchimo yāmo ajja pariyāpanno,",
  "tika-vin08t:114_1": "tasmā pacchimayāmassa ādito paṭṭhāya aruṇaṃ uggacchatī”ti vadanti. Ayaṃ vādo sakāraṇasaññāpakattā",
  "tika-vin08t:114_2": "purimehi balavā hoti, evaṃ santepi ayuttoyeva. Kasmā? Ayañhi gāthā bāhirasaddasatthe",
  "tika-vin08t:114_3": "jaṅgadāsappakaraṇe vuttanayena ajja bhavā ajjatanīti vuttaajjavohārassa pavattanakālaṃ",
  "tika-vin08t:114_4": "dassetuṃ vuttā, na piṭakattaye vuttassa aruṇuggamanassa kālaṃ dassetuṃ, tasmā aññasādhyassa",
  "tika-vin08t:114_5": "aññasādhakena sādhitattā ayuttoyeva.",
  "tika-vin08t:115_0": "Apare pana “pahāro yāmasaññito”ti abhidhānappadīpikāyaṃ vuttattā pahārayāmasaddānaṃ",
  "tika-vin08t:115_1": "ekatthattā tattheva “tiyāmā saṃvarī bhave”ti vuttattā rattiyā ca tiyāmabhāvato pāḷiyañca",
  "tika-vin08t:115_2": "“abhikkantā, bhante, ratti, nikkhanto pacchimo yāmo, uddhasto aruṇo”ti āgatattā idāni",
  "tika-vin08t:115_3": "rattiyā catūsu pahāresu tatiyappahārassa avasāne aruṇo uggato, tasmā avasesaekappahāramatto",
  "tika-vin08t:115_4": "kālo divasabhāgaṃ bhajatīti vadeyyuṃ, ayaṃ vādo tatiyavādatopi balavataro. Kasmā?",
  "tika-vin08t:115_5": "Ñāpakañāpyānaṃ anurūpabhāvato. Tathā hi “pahāro yāmasaññito”ti ayaṃ ñāpako pahārayāmānaṃ",
  "tika-vin08t:115_6": "ekatthabhāvassa anurūpo, “tiyāmā saṃvarībhave”ti ayaṃ rattiyā tiyāmabhāvassa, “pāḷiyañcā”tiādi",
  "tika-vin08t:115_7": "tatiyappahārassa avasāne aruṇuggamanassa, tathāpi ayuttoyeva hoti. Kasmā? “Avasesaekappahāramatto",
  "tika-vin08t:115_8": "kālo divasabhāgaṃ bhajatī”ti vacanassa viruddhattā. Majjhimadese hi dasaghaṭikāpamāṇassa",
  "tika-vin08t:115_9": "kālassa ekappahārattā sabbā ratti tiyāmāva hoti, na catuyāmā, idāni pana paccantavisayesu",
  "tika-vin08t:115_10": "sattaṭṭhaghaṭikāmattassa kālassa ekappahārakatattā catuppahārā bhavati, tasmā majjhimadesavohāraṃ",
  "tika-vin08t:115_11": "gahetvā abhidhānappadīpikāyañca “tiyāmā saṃvarī bhave”ti vuttaṃ, pāḷiyañca “nikkhanto",
  "tika-vin08t:115_12": "pacchimo yāmo, uddhasto aruṇo”ti, tasmā rattipariyosāneyeva aruṇo uggatoti daṭṭhabbo.",
  "tika-vin08t:115_13": "Tathā hi vuttaṃ vimativinodaniyaṃ “tathā pārivāsikādīnampi aruṇaṃ anuṭṭhāpetvā vattaṃ",
  "tika-vin08t:115_14": "nikkhipantānaṃ ratticchedo vutto, uggate aruṇe nikkhipitabbanti hi vutta”nti.",
  "tika-vin08t:116_0": "Sahaseyyasikkhāpadepi “anupasampannehi saha nivutthabhāvaparimocanatthaṃ purāruṇā",
  "tika-vin08t:116_1": "nikkhamitvā”tiādi vuttaṃ. Evaṃ cīvaravippavāsādīsu ca sabbattha rattipariyosāne āgamanavasena",
  "tika-vin08t:116_2": "aruṇuggamanaṃ dassitaṃ, na atītāruṇavasenāti. Jātakaṭṭhakathāyampi “rattipariyosāneti",
  "tika-vin08t:116_3": "attho”ti. Na kevalaṃ majjhimadesesu rattiyāyeva tippahārabhāvo hoti, atha kho divasassapi.",
  "tika-vin08t:116_4": "Tathā hi vuttaṃ aṭṭhasāliniyaṃ “sammāsambuddhassa abhidhammadesanāpariyosānañca tesaṃ",
  "tika-vin08t:116_5": "bhikkhūnaṃ sattappakaraṇauggahaṇañca ekappahāreneva hotī”ti, mūlaṭīkāyañca “ekappahārenāti",
  "tika-vin08t:116_6": "ettha pahāroti divasassa tatiyabhāgo vuccatī”ti, tasmā eko rattidivo chappahāro hotīti",
  "tika-vin08t:116_7": "viññāyati. Evaṃ majjhimadesavohārena tiyāmasaṅkhātassa tippahārassa avasāne sabbarattipariyosāne",
  "tika-vin08t:116_8": "uṭṭhitaṃ aruṇaṃ paccantadesavohārena tippahārassa avasāneti gahetvā ekappahārāvasesakāle",
  "tika-vin08t:116_9": "aruṇo uggatoti vuttattā ayampi vādo ayuttoyeva hotīti daṭṭhabbo.",
  "tika-vin08t:117": "Bahavo pana paṇḍitā “khuddasikkhānissaye vuttaṃ –",
  "tika-vin08t:118": "‘Setaruṇañca paṭhamaṃ, dutiyaṃ nandiyāvaṭṭaṃ;",
  "tika-vin08t:119": "Tatiyaṃ tambavaṇṇañca, catutthaṃ gadrabhaṃ mukha’nti. –",
  "tika-vin08t:120_0": "Imaṃ gāthaṃ nissāya ekarattiyaṃ aruṇo catukkhattuṃ uṭṭhahati, tattha paṭhamaṃ setavaṇṇaṃ",
  "tika-vin08t:120_1": "hoti, dutiyaṃ nandiyāvaṭṭapupphavaṇṇaṃ hoti, tatiyaṃ tambavaṇṇaṃ hoti, catutthaṃ",
  "tika-vin08t:120_2": "gadrabhamukhavaṇṇaṃ hotī”ti vatvā rattobhāsato puretaraṃ atītarattikāleyeva vattanikkhipanādikammaṃ",
  "tika-vin08t:120_3": "karonti. Tesaṃ taṃ karaṇaṃ anisammakāritaṃ āpajjati. Ayañhi gāthā neva pāḷiyaṃ dissati,",
  "tika-vin08t:120_4": "na aṭṭhakathāyaṃ, na ṭīkāsu, kevalaṃ nissaye eva, nissayesu ca ekasmiṃyeva khuddasikkhānissaye",
  "tika-vin08t:120_5": "dissati, na aññanissayesu, tatthāpi neva pubbāparasambandho dissati, na hetuphalādibhāvo,",
  "tika-vin08t:120_6": "na ca liṅganiyamoti na nissayakārācariyena ṭhapitā bhaveyya, atha kho pacchā aññehi",
  "tika-vin08t:120_7": "lekhakehi vā attano icchānurūpaṃ likhitā bhaveyya, tasmā ayaṃ gāthā kuto ābhatā pāḷito",
  "tika-vin08t:120_8": "vā aṭṭhakathāto vā ṭīkāto vā vinayato vā suttantato vā abhidhammato vāti pabhavaṃ",
  "tika-vin08t:120_9": "apariyesitvā nissaye diṭṭhamattameva sārato gahetvā pāḷiyaṭṭhakathāṭīkāsu vuttavacanaṃ",
  "tika-vin08t:120_10": "anisāmetvā katattā anisammakāritaṃ āpajjati.",
  "tika-vin08t:121_0": "Tatrāyaṃ pāḷi “tena kho pana samayena buddho bhagavā sītāsu hemantikāsu rattīsu antaraṭṭhakāsu",
  "tika-vin08t:121_1": "himapātasamaye rattiṃ ajjhokāse ekacīvaro nisīdi, na bhagavantaṃ sītaṃ ahosi. Nikkhante",
  "tika-vin08t:121_2": "paṭhame yāme sītaṃ bhagavantaṃ ahosi, dutiyaṃ bhagavā cīvaraṃ pārupi, na bhagavantaṃ",
  "tika-vin08t:121_3": "sītaṃ ahosi. Nikkhante majjhime yāme sītaṃ bhagavantaṃ ahosi, tatiyaṃ bhagavā cīvaraṃ",
  "tika-vin08t:121_4": "pārupi, na bhagavantaṃ sītaṃ ahosi. Nikkhante pacchime yāme uddhaste aruṇe nandimukhiyā",
  "tika-vin08t:121_5": "rattiyā sītaṃ bhagavantaṃ ahosi, catutthaṃ bhagavā cīvaraṃ pārupi, na bhagavantaṃ",
  "tika-vin08t:121_6": "sītaṃ ahosī”ti. Ayaṃ mahāvagge cīvarakkhandhakāgatā vinayapāḷi. Pāḷiyaṃ nandimukhiyāti",
  "tika-vin08t:121_7": "tuṭṭhimukhiyā, pasannadisāmukhāyāti attho. Ayaṃ taṃsaṃvaṇṇanāya vimativinodanīpāṭho.",
  "tika-vin08t:122_0": "“Tena kho pana samayena buddho bhagavā sāvatthiyaṃ viharati pubbārāme migāramātupāsāde.",
  "tika-vin08t:122_1": "Tena kho pana samayena bhagavā tadahuposathe bhikkhusaṅghaparivuto nisinno hoti.",
  "tika-vin08t:122_2": "Atha kho āyasmā ānando abhikkantāya rattiyā nikkhante paṭhame yāme uṭṭhāyāsanā ekaṃsaṃ",
  "tika-vin08t:122_3": "uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – abhikkantā,",
  "tika-vin08t:122_4": "bhante ratti, nikkhanto paṭhamo yāmo, ciranisinno bhikkhusaṅgho, uddisatu, bhante,",
  "tika-vin08t:122_5": "bhagavā bhikkhūnaṃ pātimokkhanti. Evaṃ vutte bhagavā tuṇhī ahosi. Dutiyampi kho āyasmā",
  "tika-vin08t:122_6": "ānando abhikkantāya rattiyā nikkhante majjhime yāme uṭṭhāyāsanā ekaṃsaṃ uttarāsaṅgaṃ",
  "tika-vin08t:122_7": "karitvā yena bhagavā tenañjaliṃ paṇāmetvā bhagavantaṃ etadavoca – abhikkantā, bhante,",
  "tika-vin08t:122_8": "ratti, nikkhanto majjhimo yāmo, ciranisinno bhikkhusaṅgho, uddisatu, bhante, bhagavā",
  "tika-vin08t:122_9": "bhikkhūnaṃ pātimokkhanti. Dutiyampi bhagavā tuṇhī ahosi. Tatiyampi kho āyasmā ānando",
  "tika-vin08t:122_10": "abhikkantāya rattiyā nikkhante pacchime yāme uddhaste aruṇe nandimukhiyā rattiyā",
  "tika-vin08t:122_11": "uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ",
  "tika-vin08t:122_12": "etadavoca – abhikkantā, bhante, ratti, nikkhanto pacchimo yāmo, uddhastaṃ aruṇaṃ,",
  "tika-vin08t:122_13": "nandimukhī ratti, ciranisinno bhikkhusaṅgho, uddisatu bhante bhagavā bhikkhūnaṃ pātimokkhanti.",
  "tika-vin08t:122_14": "Aparisuddhā, ānanda, parisā”ti. Ayaṃ cūḷavagge pātimokkhaṭṭhapanakkhandhakāgatā aparāpi vinayapāḷi.",
  "tika-vin08t:123_0": "Nandimukhiyā rattiyāti aruṇuṭṭhitakāle pītimukhā viya ratti khāyati. Tenāha “nandimukhiyā”ti",
  "tika-vin08t:123_1": "ayaṃ taṃsaṃvaṇṇanābhūtasamantapāsādikaṭṭhakathāpāṭho. Abhikkantāti parikkhīṇā. Uddhaste",
  "tika-vin08t:123_2": "aruṇeti uggate aruṇasīse. Nandimukhiyāti tuṭṭhimukhiyā. Ayaṃ taṃsaṃvaṇṇanābhūtasāratthadīpanīpāṭho.",
  "tika-vin08t:123_3": "Pāḷiyaṃ nandimukhiyāti odātadisāmukhitāya tuṭṭhamukhiyā. Ayaṃ taṃsaṃvaṇṇanāya vimativinodanīpāṭho.",
  "tika-vin08t:124_0": "“Tatiyampi kho āyasmā ānando abhikkantāyarattiyā nikkhante pacchime yāme uddhaste",
  "tika-vin08t:124_1": "aruṇe nandimukhiyā rattiyā uṭṭhāyāsanā ekaṃsaṃ cīvaraṃ katvā yena bhagavā tenañjaliṃ",
  "tika-vin08t:124_2": "paṇāmetvā bhagavantaṃ etadavoca – abhikkantā, bhante, ratti, nikkhanto pacchimo yāmo,",
  "tika-vin08t:124_3": "uddhasto aruṇo, nandimukhī ratti, ciranisinnā āgantukā bhikkhū, paṭisammodatu, bhante,",
  "tika-vin08t:124_4": "bhagavā āgantuke bhikkhū”ti. Ayaṃ udānāgatā suttantapāḷi. Uddhaste aruṇeti uggate",
  "tika-vin08t:124_5": "aruṇe. Aruṇo nāma puratthimadisāyaṃ sūriyodayato puretarameva uṭṭhitobhāso. Nandimukhiyā",
  "tika-vin08t:124_6": "rattiyāti aruṇassa uggatattā eva aruṇobhāya sūriyālokūpajīvino satte nandāpanamukhiyā",
  "tika-vin08t:124_7": "rattiyā jātāya, vibhāyamānāyāti attho. Ayaṃ taṃsaṃvaṇṇanābhūtā udānaṭṭhakathā.",
  "tika-vin08t:125_0": "Iti ettakāsu vinayasuttantāgatāsu pāḷiyaṭṭhakathāṭīkāsu ekasmimpiṭhāne aruṇo catukkhattuṃ",
  "tika-vin08t:125_1": "uggatoti natthi, ekavārameva vutto. Catubbidhavaṇṇasamannāgatotipi natthi, ekavaṇṇo",
  "tika-vin08t:125_2": "eva vutto. Jātakaṭṭhakathāyampi rattavaṇṇo eva vutto, na setavaṇṇādiko. Nandimukhīti",
  "tika-vin08t:125_3": "ca satte nandāpanadisāmukhī ratti eva vuttā, na aruṇassa nandiyāvaṭṭapupphasadisavaṇṇatā.",
  "tika-vin08t:125_4": "Tenāha “satte nandāpanamukhiyā rattiyā”ti. Evaṃ abhidhānappadīpikāpakaraṇavacanena",
  "tika-vin08t:125_5": "viruddhattā pāḷiyaṭṭhakathādīhi asaṃsandanato dubbalasādhakattā ca ayampi vādo ayuttoyevāti",
  "tika-vin08t:125_6": "daṭṭhabbo, tasmā sammāsambuddhassa āṇaṃ anatikkantena lajjibhikkhunā yadi kenaci",
  "tika-vin08t:125_7": "appaṭicchanne vivaṭokāse hoti, macchakkhisamānaabyattarattobhāsassa paññāyamānakālato",
  "tika-vin08t:125_8": "paṭṭhāya vattanikkhipanādikammaṃ kātabbaṃ.",
  "tika-vin08t:126_0": "Yadi pana pabbatādinā paṭicchannaṭṭhānaṃ hoti, yattakena kālena vivaṭaṭṭhāne rattobhāso",
  "tika-vin08t:126_1": "paññāyati, sūriyamaṇḍalassa dissanakālato ekaghaṭikāmattena vā dvighaṭikāmattena",
  "tika-vin08t:126_2": "vā tattakaṃ kālaṃ sallakkhetvā imasmiṃ kāle aruṇo uggato bhaveyyāti takketvā kātabbaṃ,",
  "tika-vin08t:126_3": "saṃsayaṃ anicchantena tatopi kañcikālaṃ adhivāsetvā nissaṃsayakāle kattabbaṃ, ayaṃ",
  "tika-vin08t:126_4": "tattha sāmīci. Ayaṃ pana vādo yathāvuttappakaraṇavacanehi suṭṭhu saṃsandati yathā",
  "tika-vin08t:126_5": "gaṅgodakena yamunodakaṃ, tasmā paṇḍitehi punappunaṃ pubbāparaṃ āloḷentena manasi",
  "tika-vin08t:126_6": "kātabbo. Evaṃ manasi karitvā aruṇapaṭisaṃyuttesu ṭhānesu saṃsayo chinditabbo, saṃsayaṃ",
  "tika-vin08t:126_7": "chinditvā visāradena hutvā taṃ taṃ kammaṃ kātabbanti.",
  "tika-vin08t:127": "Visuddhatthāya sīlassa, bhikkhūnaṃ piyasīlinaṃ;",
  "tika-vin08t:128": "Katāruṇakathā esā, na sārambhādikāraṇā.",
  "tika-vin08t:129": "Tasmā suṭṭhūpadhāretvā, yuttaṃ gaṇhantu sādhavo;",
  "tika-vin08t:130": "Ayuttañce chaḍḍayantu, mā hontu dummanādayoti.",
  "tika-vin08t:131": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:132": "Divāseyyavinicchayakathālaṅkāro nāma",
  "tika-vin08t:133": "Paṭhamo paricchedo.",
  "tika-vin08t:134": "2. Parikkhāravinicchayakathā",
  "tika-vin08t:135_0": "6. Evaṃ divāseyyavinicchayaṃ kathetvā idāni parikkhāravinicchayaṃ kathetuṃ “parikkhāroti",
  "tika-vin08t:135_1": "samaṇaparikkhāro”tiādimāha. Tattha divāseyyavinicchayakathāya ādimhi vuttaṃ “tatthā”ti",
  "tika-vin08t:135_2": "padaṃ ānetvā tattha tesu mātikāpadesu samabhiniviṭṭhassa “parikkhāro”ti padassa “samaṇaparikkhāro”ti",
  "tika-vin08t:135_3": "attho daṭṭhabboti yojanā, esa nayo ito parepi. Samaṇaparikkhāro vutto, na gihiparikkhāroti",
  "tika-vin08t:135_4": "adhippāyo. Parisamantato kariyateti parikkhāro, chattādiko. Tatrāti samaṇaparikkhāre.",
  "tika-vin08t:135_5": "Kappatīti kappiyo, na kappiyo akappiyo, kappiyo ca akappiyo ca kappiyākappiyo, samāhāradvandepi",
  "tika-vin08t:135_6": "pulliṅgamicchanti paṇḍitā. Kappiyākappiyo ca so parikkhāro ceti tathā, tassa vinicchayo",
  "tika-vin08t:135_7": "kappiyākappiyaparikkhāravinicchayo.",
  "tika-vin08t:136_0": "Keci tālapaṇṇacchattanti idaṃ upalakkhaṇamattaṃ. Sabbampi hi chattaṃ tathākariyamānaṃ",
  "tika-vin08t:136_1": "na vaṭṭati. Tenevāha vajirabuddhiṭīkāyaṃ “sabbaparikkhāresu vaṇṇamaṭṭhavikāraṃ karontassa",
  "tika-vin08t:136_2": "dukkaṭanti dīpentena na vaṭṭatīti vuttanti veditabba”nti. Na vaṇṇamaṭṭhatthāyāti",
  "tika-vin08t:136_3": "iminā thirakaraṇatthaṃ ekavaṇṇasuttena vinandhiyamānaṃ yadi vaṇṇamaṭṭhaṃ hoti, tattha",
  "tika-vin08t:136_4": "na dosoti dasseti. Āraggenāti nikhādanamukhena. Yadi na vaṭṭati, tādisaṃ chattadaṇḍaṃ",
  "tika-vin08t:136_5": "labhitvā kiṃ kātabbanti āha “ghaṭakaṃ vā”tiādi. Suttakena vā daṇḍo veṭhetabboti yathā",
  "tika-vin08t:136_6": "lekhā na paññāyati, tathā veṭhetabbo. Daṇḍabundeti daṇḍamūle, chattadaṇḍassa heṭṭhimakoṭiyanti",
  "tika-vin08t:136_7": "attho. Chattamaṇḍalikanti chattassa anto khuddakamaṇḍalaṃ, chattapañjare maṇḍalākārena",
  "tika-vin08t:136_8": "baddhadaṇḍavalayaṃ vā. Ukkiritvāti ninnaṃ, unnataṃ vā katvā uṭṭhāpetvā. Sā vaṭṭatīti",
  "tika-vin08t:136_9": "sā lekhā rajjukehi bandhantu vā mā vā, bandhituṃ yuttaṭṭhānattā vaṭṭati. Tena vuttaṃ",
  "tika-vin08t:136_10": "ācariyabuddhadattamahātherena –",
  "tika-vin08t:137": "“Chattaṃ paṇṇamayaṃ kiñci, bahi anto ca sabbaso;",
  "tika-vin08t:138": "Pañcavaṇṇena suttena, sibbituṃ na ca vaṭṭati.",
  "tika-vin08t:139": "“Chindituṃ aḍḍhacandaṃ vā, paṇṇe makaradantakaṃ;",
  "tika-vin08t:140": "Ghaṭakaṃ vāḷarūpaṃ vā, lekhā daṇḍe na vaṭṭati.",
  "tika-vin08t:141": "“Sibbituṃ ekavaṇṇena, chattaṃ suttena vaṭṭati;",
  "tika-vin08t:142": "Thiratthaṃ pañcavaṇṇena, pañjaraṃ vā vinandhituṃ.",
  "tika-vin08t:143": "“Ghaṭakaṃ vāḷarūpaṃ vā, lekhā vā pana kevalā;",
  "tika-vin08t:144": "Chinditvā vāpi ghaṃsitvā, dhāretuṃ pana vaṭṭati.",
  "tika-vin08t:145": "“Ahicchattakasaṇṭhānaṃ, daṇḍabundamhi vaṭṭati;",
  "tika-vin08t:146": "Ukkiritvā katā lekhā, bandhanatthāya vaṭṭatī”ti.",
  "tika-vin08t:147_0": "Tassa vaṇṇanāyampi chattaṃ paṇṇamayaṃ kiñcīti tālapaṇṇādipaṇṇacchadanaṃ yaṃ kiñci",
  "tika-vin08t:147_1": "chattaṃ. Bahīti upari. Antoti heṭṭhā. Sibbitunti rūpaṃ dassetvā sūcikammaṃ kātuṃ.",
  "tika-vin08t:147_2": "Paṇṇeti chadanapaṇṇe. Aḍḍhacandanti aḍḍhacandākāraṃ. Makaradantakanti makaradantākāraṃ,",
  "tika-vin08t:147_3": "yaṃ “girikūṭa”nti vuccati. Chindituṃ na vaṭṭatīti sambandho. Mukhavaṭṭiyā nāmetvā",
  "tika-vin08t:147_4": "baddhapaṇṇakoṭiyā vā matthakamaṇḍalakoṭiyā vā girikūṭādiṃ karonti, iminā taṃ paṭikkhittaṃ.",
  "tika-vin08t:147_5": "Daṇḍeti chattadaṇḍe. Ghaṭakanti ghaṭākāro. Vāḷarūpaṃ vāti byagghādivāḷānaṃ rūpakaṃ",
  "tika-vin08t:147_6": "vā. Lekhāti ukkiritvā vā chinditvā vā cittakammavasena vā katarāji. Pañcavaṇṇānaṃ",
  "tika-vin08t:147_7": "suttānaṃ antare nīlādiekavaṇṇena suttena thiratthaṃ chattaṃ anto ca bahi ca sibbituṃ",
  "tika-vin08t:147_8": "vā chattadaṇḍaggāhakasalākapañjaraṃ thiratthaṃ vinandhituṃ vā vaṭṭatīti yojanā. Pañcavaṇṇānaṃ",
  "tika-vin08t:147_9": "ekavaṇṇena thiratthanti iminā anekavaṇṇehi suttehi vaṇṇamaṭṭhatthāya sibbituñca vinandhituñca",
  "tika-vin08t:147_10": "na vaṭṭatīti dīpeti. Potthakesu pana “pañcavaṇṇenā”ti pāṭho dissati, tassa ekavaṇṇena",
  "tika-vin08t:147_11": "pañcavaṇṇena vā suttena thiratthaṃ sibbituṃ vinandhituṃ vā vaṭṭatīti yojanā kātabbā hoti.",
  "tika-vin08t:148_0": "Ettha ca heṭṭhā vuttena “pañcavaṇṇena suttena sibbituṃ na ca vaṭṭatī”ti pāṭhena ca",
  "tika-vin08t:148_1": "“keci tālapaṇṇacchattaṃ anto vā bahi vā pañcavaṇṇena suttena sibbetvā vaṇṇamaṭṭhaṃ",
  "tika-vin08t:148_2": "karonti, taṃ na vaṭṭati, ekavaṇṇe pana nīlena vā pītakena vā yena kenaci suttena",
  "tika-vin08t:148_3": "anto vā bahi vā sibbituṃ, chattadaṇḍaggāhakaṃ salākapañjaraṃ vā vinandhituṃ vaṭṭati,",
  "tika-vin08t:148_4": "tañca kho thirakaraṇatthaṃ, na vaṇṇamaṭṭhatthāyā”ti aṭṭhakathāpāṭhena ca virujjhati,",
  "tika-vin08t:148_5": "tasmā so na gahetabbo.",
  "tika-vin08t:149_0": "Lekhā vā pana kevalāti yathāvuttappakārā sakalā lekhā vā. Chinditvāti ukkiritvā kataṃ",
  "tika-vin08t:149_1": "chinditvā. Ghaṃsitvāti cittakammādivasena kataṃ ghaṃsitvā. Daṇḍabundamhīti chattadaṇḍassa",
  "tika-vin08t:149_2": "pañjare gāhaṇatthāya phālitabundamhi, mūleti attho. Ayamettha nissandehe vuttanayo.",
  "tika-vin08t:149_3": "Khuddasikkhāgaṇṭhipade pana “chattapiṇḍiyā mūle”ti vuttaṃ. Ahicchattakasaṇṭhānanti",
  "tika-vin08t:149_4": "phullaahicchattakākāraṃ. Rajjukehi gāhāpetvā daṇḍe bandhanti, tasmiṃ bandhanaṭṭhāne",
  "tika-vin08t:149_5": "valayamiva ukkiritvāti valayaṃ viya upaṭṭhāpetvā. Bandhanatthāyāti vātena yathā na",
  "tika-vin08t:149_6": "calati, evaṃ rajjūhi daṇḍe pañjarassa bandhanatthāya. Ukkiritvā katā lekhā vaṭṭatīti",
  "tika-vin08t:149_7": "yojanā. Yathā vātappahārena acalanatthaṃ chattamaṇḍalikaṃ rajjukehi gāhāpetvā daṇḍe",
  "tika-vin08t:149_8": "bandhanti, tasmiṃ bandhanaṭṭhāne valayamiva ukkiritvā lekhaṃ ṭhapenti, sā vaṭṭatīti.",
  "tika-vin08t:149_9": "Sacepi na bandhati, bandhanārahaṭṭhānattā valayaṃ ukkiritvā vaṭṭatīti gaṇṭhipade",
  "tika-vin08t:149_10": "vattantīti āgataṃ, tasmā pakkharaṇesu āgatanayeneva chatte paṭipajjitabbanti.",
  "tika-vin08t:150_0": "7. Cīvare pana nānāsuttakehīti nānāvaṇṇehi suttehi. Idañca tathā karontānaṃ vasena",
  "tika-vin08t:150_1": "vuttaṃ, ekavaṇṇasuttakenapi na vaṭṭatiyeva. “Pakatisūcikammameva vaṭṭatī”ti hi vuttaṃ.",
  "tika-vin08t:150_2": "Paṭṭamukheti dvinnaṃ paṭṭānaṃ saṅghaṭitaṭṭhānaṃ sandhāyetaṃ vuttaṃ. Pariyanteti cīvarapariyante.",
  "tika-vin08t:150_3": "Anuvātaṃ sandhāyetaṃ vuttaṃ. Veṇīti varakasīsākārena sibbanaṃ. Saṅkhalikanti dviguṇasaṅkhalikākārena",
  "tika-vin08t:150_4": "sibbanaṃ, biḷālasaṅkhalikākārena sibbanaṃ vā. Veṇiṃ vā saṅkhalikaṃ vā karontīti karaṇakiriyāya",
  "tika-vin08t:150_5": "sambandho. Agghiyaṃ nāma cetiyasaṇṭhānaṃ, yaṃ “agghiyatthambho”ti vadanti. Gayā nāma",
  "tika-vin08t:150_6": "mūle tanukaṃ agge mahantaṃ katvā gadākārena sibbanaṃ. Muggaro nāma mūle ca agge ca",
  "tika-vin08t:150_7": "ekasadisaṃ katvā muggarākārena sibbanaṃ. Kakkaṭakkhīni ukkirantīti gaṇṭhikapaṭṭapāsakapaṭṭānaṃ",
  "tika-vin08t:150_8": "ante pāḷibaddhaṃ katvā kakkaṭakānaṃ akkhisaṇṭhānaṃ paṭṭhapenti, karontīti attho.",
  "tika-vin08t:150_9": "“Koṇasuttapiḷakāti gaṇṭhikapāsakapaṭṭānaṃ koṇehi nīhaṭasuttānaṃ koṭiyo”ti tīsupi",
  "tika-vin08t:150_10": "gaṇṭhipadesu vuttaṃ. Kathaṃ pana tā piḷakā duviññeyyarūpā kātabbāti? Koṇehi nīhaṭasuttānaṃ",
  "tika-vin08t:150_11": "antesu ekavāraṃ gaṇṭhikakaraṇena vā puna nivattetvā sibbanena vā duviññeyyasabhāvaṃ",
  "tika-vin08t:150_12": "katvā suttakoṭiyo rassaṃ katvā chinditabbā. Dhammasirittherena pana “koṇasuttā ca",
  "tika-vin08t:150_13": "piḷakā, duviññeyyāva kappare”ti vuttaṃ, tathā ācariyabuddhadattattherenapi “suttā",
  "tika-vin08t:150_14": "ca piḷakā tattha, duviññeyyāva dīpitā”ti vuttaṃ, tasmā tesaṃ matena koṇasuttā ca",
  "tika-vin08t:150_15": "piḷakā ca koṇasuttapiḷakāti evamettha attho daṭṭhabbo.",
  "tika-vin08t:151_0": "Vimativinodaniyampi koṇasuttapiḷakāti gaṇṭhikapāsakapaṭṭānaṃ koṇehi bahi niggatasuttānaṃ",
  "tika-vin08t:151_1": "piḷakākārena ṭhapitakoṭiyoti keci vadanti, te piḷake chinditvā duviññeyyā kātabbāti",
  "tika-vin08t:151_2": "tesaṃ adhippāyo. Keci pana “koṇasuttā ca piḷakā cāti dveyevā”ti vadanti, tesaṃ matena",
  "tika-vin08t:151_3": "gaṇṭhikapāsakapaṭṭānaṃ koṇato koṇaṃ nīhaṭasuttā koṇasuttā nāma. Samantato pana pariyantena",
  "tika-vin08t:151_4": "gatā caturassasuttā piḷakā nāma. Taṃ duvidhampi keci cīvarato visuṃ paññānatthāya",
  "tika-vin08t:151_5": "vikārayuttaṃ karonti, taṃ nisedhāya “duviññeyyarūpā vaṭṭatī”ti vuttaṃ, na pana sabbathā",
  "tika-vin08t:151_6": "acakkhugocarabhāvena sibbanatthāya tathāsibbanassa asakkuṇeyyattā, yathā pakaticīvarato",
  "tika-vin08t:151_7": "vikāro na paññāyati, evaṃ sibbitabbanti adhippāyo. Rajanakammato pubbe paññāyamānopi",
  "tika-vin08t:151_8": "viseso cīvare ratte ekavaṇṇato na paññāyatīti āha “cīvare ratte”ti.",
  "tika-vin08t:152_0": "8. Maṇināti nīlamaṇiādipāsāṇena, aṃsabaddhakakāyabandhanādikaṃ acīvarattā saṅkhādīhi",
  "tika-vin08t:152_1": "ghaṃsituṃ vaṭṭatīti vadanti. Kaṇṇasuttakanti cīvarassa dīghato tiriyañca sibbitānaṃ",
  "tika-vin08t:152_2": "catūsu kaṇṇesu koṇesu ca nikkhantānaṃ suttasīsānametaṃ nāmaṃ, taṃ chinditvāva pārupitabbaṃ.",
  "tika-vin08t:152_3": "Tenāha “rajitakāle chinditabba”nti. Bhagavatā anuññātaṃ ekaṃ kaṇṇasuttampi atthi,",
  "tika-vin08t:152_4": "taṃ pana nāmena sadisampi ito aññamevāti dassetuṃ “yaṃ panā”tiādi vuttaṃ. Lagganatthāyāti",
  "tika-vin08t:152_5": "cīvararajjuyaṃ cīvarabandhanatthāya. Vimativinodaniyaṃ ettakameva vuttaṃ.",
  "tika-vin08t:153_0": "Sāratthadīpaniyaṃ pana “pāsakaṃ katvā bandhitabbanti rajanakāle bandhitabbaṃ, sesakāle",
  "tika-vin08t:153_1": "mocetvā ṭhapetabba”nti vuttaṃ. Vinayasaṅgahappakaraṇassa porāṇaṭīkāyampi idameva",
  "tika-vin08t:153_2": "gahetvā vuttaṃ, taṃ pana cīvarakkhandhake “majjhena laggenti, ubhato galati, bhagavato",
  "tika-vin08t:153_3": "etamatthaṃ ārocesuṃ. Anujānāmi, bhikkhave, kaṇṇe bandhitunti. Kaṇṇo jīrati. Bhagavato",
  "tika-vin08t:153_4": "etamatthaṃ ārocesuṃ. Anujānāmi, bhikkhave, kaṇṇasuttaka”nti evaṃ anuññātacīvararajjuyaṃ",
  "tika-vin08t:153_5": "rajitvā pasāritacīvarassa olambakasuttaṃ sandhāya vuttanti daṭṭhabbaṃ.",
  "tika-vin08t:154": "Gaṇṭhiketi cīvarapārupanakāle pāsake laggāpanatthaṃ kate dantādimaye gaṇṭhike. Piḷakāti binduṃ binduṃ katvā uṭṭhāpetabbapiḷakā. Vuttañhetaṃ vinayavinicchayappakaraṇe –",
  "tika-vin08t:155": "“Nānāvaṇṇehi suttehi, maṇḍanatthāya cīvaraṃ;",
  "tika-vin08t:156": "Samaṃ satapadādīnaṃ, sibbituṃ na ca vaṭṭati.",
  "tika-vin08t:157": "“Pattassa pariyante vā, tathā pattamukhepi ca;",
  "tika-vin08t:158": "Veṇiṃ saṅkhalikaṃ vāpi, karoto hoti dukkaṭaṃ.",
  "tika-vin08t:159": "“Paṭṭampi gaṇṭhipāsānaṃ, aṭṭhakoṇādikaṃ vidhiṃ;",
  "tika-vin08t:160": "Tatthagghiyagadārūpaṃ, muggarādiṃ karonti ca.",
  "tika-vin08t:161": "“Tattha kakkaṭakakkhīni, uṭṭhāpenti na vaṭṭati;",
  "tika-vin08t:162": "Suttā ca piḷakā tattha, duviññeyyāva dīpitā.",
  "tika-vin08t:163": "“Catukoṇāva vaṭṭanti, gaṇṭhipāsakapaṭṭakā;",
  "tika-vin08t:164": "Kaṇṇakoṇesu suttāni, ratte chindeyya cīvare.",
  "tika-vin08t:165": "“Sūcikammavikāraṃ vā, aññaṃ vā pana kiñcipi;",
  "tika-vin08t:166": "Cīvare bhikkhunā kātuṃ, kārāpetuṃ na vaṭṭati.",
  "tika-vin08t:167": "“Yo ca pakkhipati bhikkhu cīvaraṃ,",
  "tika-vin08t:168": "Kañjipiṭṭhakhaliallikādisu;",
  "tika-vin08t:169": "Vaṇṇamaṭṭhamabhipatthayaṃ paraṃ;",
  "tika-vin08t:170": "Tassa natthi pana mutti dukkaṭā.",
  "tika-vin08t:171": "“Sūcihatthamalādīnaṃ, karaṇe cīvarassa ca;",
  "tika-vin08t:172": "Tathā kiliṭṭhakāle ca, dhovanatthaṃ tu vaṭṭati.",
  "tika-vin08t:173": "“Rajane pana gandhaṃ vā, telaṃ vā lākhameva vā;",
  "tika-vin08t:174": "Kiñci pakkhipituṃ tattha, bhikkhuno na ca vaṭṭati.",
  "tika-vin08t:175": "“Saṅkhena maṇinā vāpi, aññenapi ca kenaci;",
  "tika-vin08t:176": "Cīvaraṃ na ca ghaṭṭeyya, ghaṃsitabbaṃ na doṇiyā.",
  "tika-vin08t:177": "“Cīvaraṃ doṇiyaṃ katvā, nātighaṭṭeyya muṭṭhinā;",
  "tika-vin08t:178": "Rattaṃ paharituṃ kiñci, hattheheva ca vaṭṭati.",
  "tika-vin08t:179": "“Gaṇṭhike pana lekhā vā, piḷakā vā na vaṭṭati;",
  "tika-vin08t:180": "Kappabinduvikāro vā, pāḷikaṇṇikabhedato”ti.",
  "tika-vin08t:181_0": "Vinayasāratthasandīpaniyampi samaṃ satapadādīnanti satapadādīhi sadisaṃ. Tulyatthe",
  "tika-vin08t:181_1": "karaṇavacanappasaṅge sāmivacanaṃ. Paṭṭassa pariyante vāti anuvātassa ubhayapariyante",
  "tika-vin08t:181_2": "vā. Paṭṭamukhepi vāti dvinnaṃ āyāmavitthārapaṭṭānaṃ saṅghaṭitaṭṭhāne, kaṇṇepi vā",
  "tika-vin08t:181_3": "ekasseva vā paṭṭassa ūnapūraṇatthaṃ ghaṭitaṭṭhānepi vā. Veṇīti kudrūsasīsākārena",
  "tika-vin08t:181_4": "sibbanaṃ. Keci “varakasīsākārenā”ti vadanti. Saṅkhalikanti biḷāladāmasadisasibbanaṃ.",
  "tika-vin08t:181_5": "Keci “satapadisadisa”nti vadanti.",
  "tika-vin08t:182_0": "Paṭṭampīti pattampi. Aṭṭhakoṇādiko vidhi pakāro etassāti aṭṭhakoṇādikavidhi, taṃ.",
  "tika-vin08t:182_1": "Aṭṭhakoṇādikanti vā gāthābandhavasena niggahitāgamo. “Aṭṭhakoṇādikaṃ vidhi”nti etaṃ",
  "tika-vin08t:182_2": "“paṭṭa”nti etassa samānādhikaraṇavisesanaṃ, kiriyāvisesanaṃ vā. “Karontī”ti iminā",
  "tika-vin08t:182_3": "sambandho. Atha vā paṭṭanti ettha bhummatthe upayogavacanaṃ, paṭṭeti attho. Imasmiṃ",
  "tika-vin08t:182_4": "pakkhe aṭṭhakoṇādikanti upayogavacanaṃ. Vidhinti etassa visesanaṃ. Idha vakkhamānacatukoṇasaṇṭhānato",
  "tika-vin08t:182_5": "aññaṃ aṭṭhakoṇādikaṃ nāma. Tatthāti tasmiṃ paṭṭadvaye. Agghiyagadārūpanti agghiyasaṇṭhānañceva",
  "tika-vin08t:182_6": "gadāsaṇṭhānañca sibbanaṃ. Muggaranti laguḷasaṇṭhānasibbanaṃ. Ādi-saddena cetiyādisaṇṭhānānaṃ gahaṇaṃ.",
  "tika-vin08t:183_0": "Tatthāti paṭṭadvaye tasmiṃ ṭhāne. Kakkaṭakakkhīnīti kuḷīrakacchisadisāni sibbanavikārāni.",
  "tika-vin08t:183_1": "Uṭṭhāpentīti karonti. Tatthāti tasmiṃ gaṇṭhikapāsakapaṭṭake. Suttāti koṇato koṇaṃ",
  "tika-vin08t:183_2": "sibbitasuttā ceva caturasse sibbitasuttā ca. Piḷakāti tesameva suttānaṃ nivattetvā",
  "tika-vin08t:183_3": "sibbitakoṭiyo ca. Duviññeyyāvāti rajanakāle duviññeyyarūpā anoḷārikā dīpitā vaṭṭantīti.",
  "tika-vin08t:183_4": "Yathāha “koṇasuttapiḷakā ca cīvare ratte duviññeyyarūpā vaṭṭantī”ti.",
  "tika-vin08t:184_0": "Gaṇṭhikapaṭṭikā pāsapaṭṭikāti yojanā. Kaṇṇakoṇesu suttānīti cīvarakaṇṇe suttā ceva",
  "tika-vin08t:184_1": "pāsakapaṭṭānaṃ koṇesu suttāni ca acchindati. Ettha ca cīvare āyāmato vitthārato ca",
  "tika-vin08t:184_2": "sibbitvā anuvātato bahi nikkhamitasuttaṃ cīvaraṃ rajitvā sukkhāpanakāle rajjuyā vā",
  "tika-vin08t:184_3": "cīvaravaṃse vā bandhitvā olambituṃ anuvāte bandhasuttāni ca kaṇṇasuttāni nāma. Yathāha",
  "tika-vin08t:184_4": "“cīvarassa kaṇṇasuttakaṃ na ca vaṭṭati, rajitakāle chinditabbaṃ, yaṃ pana ‘anujānāmi",
  "tika-vin08t:184_5": "bhikkhave kaṇṇasuttaka’nti evaṃ anuññātaṃ, taṃ anuvāte pāsakaṃ katvā bandhitabbaṃ",
  "tika-vin08t:184_6": "rajanakāle lagganatthāyā”ti.",
  "tika-vin08t:185_0": "Sūcikammavikāraṃ vāti cīvaramaṇḍanatthāya nānāsuttakehi satapadisadisaṃ sibbantā",
  "tika-vin08t:185_1": "āgantukapaṭṭaṃ ṭhapenti, evarūpaṃ sūcikammavikāraṃ vā. Aññaṃ vā pana kiñcipīti aññampi",
  "tika-vin08t:185_2": "yaṃ kiñci mālākammamigapakkhipadādikaṃ sibbanavikāraṃ. Kātunti sayaṃ kātuṃ. Kārāpetunti",
  "tika-vin08t:185_3": "aññena vā kārāpetuṃ.",
  "tika-vin08t:186_0": "Yo bhikkhu paraṃ uttamaṃ vaṇṇamaṭṭhamabhipatthayanto kañjikapiṭṭhakhaliallikādīsu",
  "tika-vin08t:186_1": "cīvaraṃ pakkhipati, tassa pana bhikkhuno dukkaṭā mokkho na vijjatīti yojanā. Kañjikanti",
  "tika-vin08t:186_2": "vāyanatantamakkhanaṃ kañjikasadisā sulākañjikaṃ. Piṭṭhanti taṇḍulapiṭṭhaṃ. Taṇḍulapiṭṭhehi",
  "tika-vin08t:186_3": "pakkā khali. Allikāti niyyāso. Ādi-saddena lākhādīnaṃ gahaṇaṃ. Cīvarassa karaṇe karaṇakāle",
  "tika-vin08t:186_4": "samuṭṭhitānaṃ sūcihatthamalādīnaṃ kiliṭṭhakāle dhovanatthañca kañjikapiṭṭhakhaliallikādīsu",
  "tika-vin08t:186_5": "pakkhipati, vaṭṭatīti yojanā.",
  "tika-vin08t:187_0": "Tatthāti yena kasāvena cīvaraṃ rajati, tasmiṃ rajane cīvarassa sugandhabhāvatthāya",
  "tika-vin08t:187_1": "gandhaṃ vā ujjalabhāvatthāya telaṃ vā vaṇṇatthāya lākhaṃ vā. Kiñcīti evarūpaṃ yaṃ",
  "tika-vin08t:187_2": "kiñci. Maṇināti pāsāṇena. Aññenapi ca kenacīti yena ujjalaṃ hoti, evarūpena muggarādinā",
  "tika-vin08t:187_3": "aññenapi kenaci vatthunā. Doṇiyāti rajanambaṇe na ghaṃsitabbaṃ hatthena gāhāpetvā",
  "tika-vin08t:187_4": "na gahetabbaṃ. Rattaṃ cīvaraṃ hatthehi kiñci thokaṃ paharituṃ vaṭṭatīti yojanā. Yattha",
  "tika-vin08t:187_5": "pakkarajanaṃ pakkhipanti, sā rajanadoṇī. Tattha aṃsabaddhakakāyabandhanādiṃ ghaṭṭetuṃ",
  "tika-vin08t:187_6": "vaṭṭatīti gaṇṭhipade vuttaṃ.",
  "tika-vin08t:188_0": "Gaṇṭhiketi veḷudantavisāṇādimayagaṇṭhike. Lekhā vāti vaṭṭādibhedā lekhā vā. Piḷakāti",
  "tika-vin08t:188_1": "sāsapabījasadisā khuddakabubbuḷā. Pāḷikaṇṇikabhedatoti maṇikāvaḷirūpapupphakaṇṇikarūpabhedato.",
  "tika-vin08t:188_2": "“Kappabinduvikāro vā na vaṭṭatīti yojanā”ti vuttaṃ, tasmā tatheva cīvare paṭipajjitabbaṃ.",
  "tika-vin08t:189_0": "9. Patte vā thālake vātiādīsu thālaketi tambādimaye puggalike tividhepi kappiyathālake.",
  "tika-vin08t:189_1": "Na vaṭṭatīti maṇivaṇṇakaraṇapayogo na vaṭṭati, telavaṇṇapayogo pana vaṭṭati. Telavaṇṇoti",
  "tika-vin08t:189_2": "samaṇasāruppavaṇṇaṃ sandhāya vuttaṃ, maṇivaṇṇaṃ pana pattaṃ aññena kataṃ labhitvā",
  "tika-vin08t:189_3": "paribhuñjituṃ vaṭṭatīti vadanti. Pattamaṇḍaleti tipusīsādimaye pattaṭṭhapanakamaṇḍale.",
  "tika-vin08t:189_4": "“Na bhikkhave vicitrāni pattamaṇḍalāni dhāretabbāni rūpakākiṇṇāni bhittikammakatānī”ti",
  "tika-vin08t:189_5": "vuttattā “bhittikammaṃ na vaṭṭatī”ti vuttaṃ. “Anujānāmi, bhikkhave, makaradantakaṃ",
  "tika-vin08t:189_6": "chinditu”nti vuttattā “makaradantakaṃ pana vaṭṭatī”ti vuttaṃ. Tenāhu porāṇā –",
  "tika-vin08t:190": "“Thālakassa ca pattassa, bahi antopi vā pana;",
  "tika-vin08t:191": "Āraggena katā lekhā, na ca vaṭṭati kācipi.",
  "tika-vin08t:192": "“Āropetvā bhamaṃ pattaṃ, majjitvā ce pacanti ca;",
  "tika-vin08t:193": "‘Maṇivaṇṇaṃ karissāma’, iti kātuṃ na vaṭṭati.",
  "tika-vin08t:194": "“Pattamaṇḍalake kiñci;",
  "tika-vin08t:195": "Bhittikammaṃ na vaṭṭati;",
  "tika-vin08t:196": "Na doso koci tatthassa;",
  "tika-vin08t:197": "Kātuṃ makaradantaka”nti.",
  "tika-vin08t:198_0": "Vinayasāratthasandīpaniyampi āraggenāti ārakaṇṭakaggena, sūcimukhena vā. Kācipi lekhāti",
  "tika-vin08t:198_1": "vaṭṭakagomuttādisaṇṭhānā yā kācipi rāji. Bhamaṃ āropetvāti bhame allīyāpetvā. Pattamaṇḍalaketi",
  "tika-vin08t:198_2": "patte chavirakkhaṇatthāya tipusīsādīhi kate pattassa heṭṭhā ādhārādīnaṃ upari kātabbe",
  "tika-vin08t:198_3": "pattamaṇḍalake. Bhittikammanti nānākārarūpakakammavicittaṃ. Yathāha “na, bhikkhave,",
  "tika-vin08t:198_4": "vicitrāni pattamaṇḍalāni dhāretabbāni rūpakākiṇṇāni bhittikammakatānī”ti. Tatthāti",
  "tika-vin08t:198_5": "tasmiṃ pattamaṇḍale. Assāti bhikkhussa. Makaradantakanti girikūṭanti vuttaṃ, tasmā",
  "tika-vin08t:198_6": "evaṃ pattathālakādīsu paṭipajjitabbaṃ.",
  "tika-vin08t:199_0": "Dhamakaraṇa…pe… lekhā na vaṭṭatīti āraggena dinnalekhā na vaṭṭati, jātihiṅgulikādivaṇṇehi",
  "tika-vin08t:199_1": "katalekhā pana vaṭṭati. Chattamukhavaṭṭiyanti dhamakaraṇassa hatthena gahaṇatthaṃ",
  "tika-vin08t:199_2": "katassa chattākārassa mukhavaṭṭiyaṃ. “Parissāvanabandhaṭṭhāne”ti keci. Vinayavinicchayepi –",
  "tika-vin08t:200": "“Na dhammakaraṇacchatte, lekhā kācipi vaṭṭati;",
  "tika-vin08t:201": "Kucchiyaṃ vā ṭhapetvā taṃ, lekhaṃ tu mukhavaṭṭiya”nti. –",
  "tika-vin08t:202_0": "Vuttaṃ. Taṭṭīkāyaṃ pana “mukhavaṭṭiyā yā lekhā parissāvanabandhanatthāya anuññātā,",
  "tika-vin08t:202_1": "taṃ lekhaṃ ṭhapetvā dhamakaraṇacchatte vā kucchiyaṃ vā kāci lekhā na vaṭṭatīti yojanā”ti",
  "tika-vin08t:202_2": "vuttaṃ, tasmā tattha vuttanayeneva dhamakaraṇe paṭipajjitabbaṃ.",
  "tika-vin08t:203_0": "10. Kāyabandhane pana kakkaṭakkhīnīti kakkaṭakassa akkhisadisāni. Makaramukhanti",
  "tika-vin08t:203_1": "makaramukhasaṇṭhānaṃ. Deḍḍubhasīsanti udakasappasīsasadisasaṇṭhānāni. Acchīnīti kuñjaracchisaṇṭhānāni.",
  "tika-vin08t:203_2": "Ekameva vaṭṭatīti ettha ekarajjukaṃ dviguṇatiguṇaṃ katvā bandhituṃ na vaṭṭati, ekameva",
  "tika-vin08t:203_3": "pana satavārampi sarīraṃ parikkhipitvā bandhituṃ vaṭṭati. “Bahurajjuke ekato katvā",
  "tika-vin08t:203_4": "ekena nirantaraṃ veṭhetvā kataṃ bahurajjukanti na vattabbaṃ, taṃ vaṭṭatī”ti vuttattā",
  "tika-vin08t:203_5": "taṃ murajasaṅkhaṃ na gacchatīti veditabbaṃ. Murajañhi nānāvaṇṇehi suttehi murajavaṭṭisaṇṭhānaṃ",
  "tika-vin08t:203_6": "veṭhetvā karonti. Idaṃ pana murajaṃ maddavīṇasaṅkhātaṃ pāmaṅgasaṇṭhānañca dasāsu",
  "tika-vin08t:203_7": "vaṭṭati “kāyabandhanassa dasā jīranti. Anujānāmi, bhikkhave, murajaṃ maddavīṇa”nti vuttattā.",
  "tika-vin08t:204_0": "Vidheti dasāpariyosāne thirabhāvāya dantavisāṇasuttādīhi kate vidhe. Sāratthadīpaniyaṃ",
  "tika-vin08t:204_1": "pana “kāyabandhanassa pāsante dasāmūle tassa thirabhāvatthaṃ kattabbe dantavisāṇādimaye",
  "tika-vin08t:204_2": "vidhe”ti vuttaṃ. Aṭṭhamaṅgalāni nāma saṅkho, cakkaṃ, puṇṇakumbho, gayā, sirīvaccho,",
  "tika-vin08t:204_3": "aṅkuso, dhajaṃ, sovatthikanti. Macchayugaḷachattanandiyāvaṭṭādivasenapi vadanti.",
  "tika-vin08t:204_4": "Paricchedalekhāmattanti dantādīhi katassa vidhassa ubhosu koṭīsu kātabbaparicchedarājimattaṃ.",
  "tika-vin08t:204_5": "Vinayavinicchayappakaraṇepi –",
  "tika-vin08t:205": "“Suttaṃ vā diguṇaṃ katvā, koṭṭenti ca tahiṃ tahiṃ;",
  "tika-vin08t:206": "Kāyabandhanasobhatthaṃ, taṃ na vaṭṭati bhikkhuno.",
  "tika-vin08t:207": "“Dasāmukhe daḷhatthāya, dvīsu antesu vaṭṭati;",
  "tika-vin08t:208": "Mālākammalatākamma-cittikampi na vaṭṭati.",
  "tika-vin08t:209": "“Akkhīni tattha dassetvā;",
  "tika-vin08t:210": "Koṭṭite pana kā kathā.",
  "tika-vin08t:211": "Kakkaṭakkhīni vā tattha;",
  "tika-vin08t:212": "Uṭṭhāpetuṃ na vaṭṭati.",
  "tika-vin08t:213": "“Ghaṭaṃ deḍḍubhasīsaṃ vā, makarassa mukhampi vā;",
  "tika-vin08t:214": "Vikārarūpaṃ yaṃ kiñci, na vaṭṭati dasāmukhe.",
  "tika-vin08t:215": "“Ujukaṃ macchakaṇṭaṃ vā, maṭṭhaṃ vā pana paṭṭikaṃ;",
  "tika-vin08t:216": "Khajjūripattakākāraṃ, katvā vaṭṭati koṭṭitaṃ.",
  "tika-vin08t:217": "“Paṭṭikā sūkarantanti, duvidhaṃ kāyabandhanaṃ;",
  "tika-vin08t:218": "Rajjukā dussapaṭṭādi, sabbaṃ tassānulomikaṃ.",
  "tika-vin08t:219": "“Murajaṃ maddavīṇañca, deḍḍubhañca kalābukaṃ;",
  "tika-vin08t:220": "Rajjuyo ca na vaṭṭanti, purimā dvedasā siyuṃ.",
  "tika-vin08t:221": "“Dasā pāmaṅgasaṇṭhānā, niddiṭṭhā kāyabandhane;",
  "tika-vin08t:222": "Ekā dviticatasso vā, vaṭṭanti na tato paraṃ.",
  "tika-vin08t:223": "“Ekarajjumayaṃ vuttaṃ, muninā kāyabandhanaṃ;",
  "tika-vin08t:224": "Tañca pāmaṅgasaṇṭhānaṃ, ekampi ca na vaṭṭati.",
  "tika-vin08t:225": "“Rajjuke ekato katvā, bahū ekāya rajjuyā;",
  "tika-vin08t:226": "Nirantarañhi veṭhetvā, kataṃ vaṭṭati bandhituṃ.",
  "tika-vin08t:227": "“Dantakaṭṭhavisāṇaṭṭhi-lohaveḷunaḷabbhavā;",
  "tika-vin08t:228": "Jatusaṅkhamayā sutta-phalajā vidhakā matā.",
  "tika-vin08t:229": "“Kāyabandhanavidhepi, vikāro na ca vaṭṭati;",
  "tika-vin08t:230": "Tattha tattha pariccheda-lekhāmattaṃ tu vaṭṭatī”ti. –",
  "tika-vin08t:231": "Vuttaṃ.",
  "tika-vin08t:232_0": "Vinayasāratthasandīpaniyampi tahiṃ tahinti paṭṭikāya tattha tattha. Tanti tathākoṭṭitadiguṇasuttakāyabandhanaṃ.",
  "tika-vin08t:232_1": "Antesu daḷhatthāya dasāmukhe diguṇaṃ katvā koṭṭenti, vaṭṭatīti yojanā. Cittakampīti",
  "tika-vin08t:232_2": "mālākammalatākammacittayuttampi kāyabandhanaṃ. Akkhīnīti kuñjarakkhīni. Tatthāti",
  "tika-vin08t:232_3": "kāyabandhane na vaṭṭatīti kā kathā. Uṭṭhāpetunti ukkirituṃ.",
  "tika-vin08t:233_0": "Ghaṭanti ghaṭasaṇṭhānaṃ. Deḍḍubhasīsaṃ vāti udakasappasīsaṃ mukhasaṇṭhānaṃ vā. Yaṃ",
  "tika-vin08t:233_1": "kiñci vikārarūpaṃ dasāmukhe na vaṭṭatīti yojanā. Ettha ca ubhayapassesu macchakaṇṭakayuttaṃ",
  "tika-vin08t:233_2": "macchassa piṭṭhikaṇṭakaṃ viya yassā paṭṭikāya vāyanaṃ hoti, idaṃ kāyabandhanaṃ macchakaṇṭakaṃ",
  "tika-vin08t:233_3": "nāma. Yassa khajjūripattasaṇṭhānamiva vāyanaṃ hoti, taṃ khajjūripattakākāraṃ nāma.",
  "tika-vin08t:234_0": "Pakativikārā paṭṭikā sūkarantaṃ nāma kuñcikākosasaṇṭhānaṃ. Tassa duvidhassa kāyabandhanassa.",
  "tika-vin08t:234_1": "Tattha rajjukā sūkarantānulomikā, dussapaṭṭaṃ paṭṭikānulomikaṃ. Ādi-saddena muddikakāyabandhanaṃ",
  "tika-vin08t:234_2": "gahitaṃ, tañca sūkarantānulomikaṃ. Yathāha “ekarajjukaṃ pana muddikakāyabandhanañca",
  "tika-vin08t:234_3": "sūkarantaṃ anulometī”ti. Tattha rajjukā nāma ekāvaṭṭā, bahurajjukassa akappiyabhāvaṃ",
  "tika-vin08t:234_4": "vakkhati. Muddikakāyabandhanaṃ nāma caturassaṃ akatvā sajjitanti gaṇṭhipade vuttaṃ.",
  "tika-vin08t:235_0": "Murajaṃ nāma murajavaṭṭisaṇṭhānaṃ veṭhetvā kataṃ. Veṭhetvāti nānāsuttehi veṭhetvā.",
  "tika-vin08t:235_1": "Sikkhābhājanavinicchaye pana “bahukā rajjuyo ekato katvā ekāya rajjuyā veṭhita”nti",
  "tika-vin08t:235_2": "vuttaṃ. Maddavīṇaṃ nāma pāmaṅgasaṇṭhānaṃ. Deḍḍubhakaṃ nāma udakasappasadisaṃ. Kalābukaṃ",
  "tika-vin08t:235_3": "nāma bahurajjukaṃ. Rajjuyoti ubhayakoṭiyaṃ ekato abandhā bahurajjuyo, tathābandhā",
  "tika-vin08t:235_4": "kalābukaṃ nāma hoti. Na vaṭṭantīti murajādīni imāni sabbāni kāyabandhanāni na vaṭṭanti.",
  "tika-vin08t:235_5": "Purimā dveti murajaṃ maddavīṇanāmañcāti dve. “Dasāsu siyu”nti vattabbe gāthābandhavasena",
  "tika-vin08t:235_6": "vaṇṇalopena “dasā siyu”nti vuttaṃ. Yathāha “murajaṃ maddavīṇanti idaṃ dasāsuyeva anuññāta”nti.",
  "tika-vin08t:236_0": "Pāmaṅgasaṇṭhānāti pāmaṅgadāmaṃ viya caturassasaṇṭhānā. Ekarajjumayanti nānāvaṭṭe",
  "tika-vin08t:236_1": "ekato vaṭṭetvā kataṃ rajjumayaṃ kāyabandhanaṃ vattuṃ vaṭṭatīti “rajjukā dussapaṭṭādī”ti",
  "tika-vin08t:236_2": "ettha ekavaṭṭarajjukā gahitā. Idha pana nānāvaṭṭe ekato vaṭṭetvā katā ekāva rajju",
  "tika-vin08t:236_3": "gahitā. Tañcāti taṃ vā nayampi ekarajjukakāyabandhanaṃ pāmaṅgasaṇṭhānena ganthitaṃ.",
  "tika-vin08t:236_4": "Ekampi ca na vaṭṭatīti kevalampi na vaṭṭati.",
  "tika-vin08t:237_0": "Bahū rajjuke ekato katvāti yojanā. Vaṭṭati bandhitunti murajaṃ kalābukañca na hoti,",
  "tika-vin08t:237_1": "rajjukakāyabandhanameva hotīti adhippāyo. Ayaṃ pana vinicchayo “bahurajjuke ekato",
  "tika-vin08t:237_2": "katvā ekena nirantaraṃ veṭhetvā kataṃ bahurajjukanti na vattabbaṃ, taṃ vaṭṭatī”ti",
  "tika-vin08t:237_3": "aṭṭhakathāgato idha vutto. Sikkhābhājanavinicchaye “bahurajjuyo ekato katvā ekāya",
  "tika-vin08t:237_4": "veṭhitaṃ murajaṃ nāmā”ti yaṃ vuttaṃ, taṃ iminā virujjhanato na gahetabbaṃ.",
  "tika-vin08t:238_0": "Danta-saddena hatthidantā vuttā. Jatūti lākhā. Saṅkhamayanti saṅkhanābhimayaṃ. Vidhakā",
  "tika-vin08t:238_1": "matāti ettha vedhikātipi pāṭho, vidhapariyāyo. Kāyabandhanavidheti kāyabandhanassa",
  "tika-vin08t:238_2": "dasāya thirabhāvatthaṃ kaṭṭhadantādīhi kate vidhe. Vikāro aṭṭhamaṅgalādiko. Tattha",
  "tika-vin08t:238_3": "tatthāti tasmiṃ tasmiṃ ṭhāne. Tu-saddena ghaṭākāropi vaṭṭatīti dīpetīti attho pakāsito,",
  "tika-vin08t:238_4": "tasmā tena nayena kāyabandhanavicāro kātabboti.",
  "tika-vin08t:239": "11. Añjaniyaṃ “ujukamevā”ti vuttattā caturassādisaṇṭhānāpi vaṅkagatikā na vaṭṭati. Sipāṭikāyāti vāsiādibhaṇḍapakkhipane. Vinayavinicchayappakaraṇe pana –",
  "tika-vin08t:240": "“Mālākammalatākamma-nānārūpavicittitā;",
  "tika-vin08t:241": "Na ca vaṭṭati bhikkhūnaṃ, añjanī janarañjanī.",
  "tika-vin08t:242": "“Tādisaṃ pana ghaṃsitvā, veṭhetvā suttakena vā;",
  "tika-vin08t:243": "Vaḷañjantassa bhikkhussa, na doso koci vijjati.",
  "tika-vin08t:244": "“Vaṭṭā vā caturassā vā, aṭṭhaṃsā vāpi añjanī;",
  "tika-vin08t:245": "Vaṭṭatevāti niddiṭṭhā, vaṇṇamaṭṭhā na vaṭṭati.",
  "tika-vin08t:246": "“Tathāñjanisalākāpi, añjanithavikāya ca;",
  "tika-vin08t:247": "Nānāvaṇṇehi suttehi, cittakammaṃ na vaṭṭati.",
  "tika-vin08t:248": "“Ekavaṇṇena suttena, sipāṭiṃ yena kenaci;",
  "tika-vin08t:249": "Yaṃ kiñci pana sibbetvā, vaḷañjantassa vaṭṭatī”ti. –",
  "tika-vin08t:250": "Āgataṃ.",
  "tika-vin08t:251_0": "Taṭṭīkāyampi mālā…pe… cittitāti mālākammalatākammehi ca migapakkhirūpādinānārūpehi",
  "tika-vin08t:251_1": "ca vicittitā. Janarañjanīti bālajanapalobhinī. Aṭṭhaṃsā vāpīti ettha api-saddena",
  "tika-vin08t:251_2": "soḷasaṃsādīnaṃ gahaṇaṃ. Vaṇṇamaṭṭhāti mālākammādivaṇṇamaṭṭhā. Añjanīsalākāpi tathā",
  "tika-vin08t:251_3": "vaṇṇamaṭṭhā na vaṭṭatīti yojanā. Añjanīthavikāya ca nānāvaṇṇehi suttehi cittakammaṃ",
  "tika-vin08t:251_4": "na vaṭṭatīti pāṭho yujjati, “thavikāpi vā”ti pāṭho dissati, so na gahetabbo. “Pītādinā",
  "tika-vin08t:251_5": "yena kenaci ekavaṇṇena suttena pilotikādimayaṃ kiñcipi sipāṭikaṃ sibbetvā vaḷañjantassa",
  "tika-vin08t:251_6": "vaṭṭatīti yojanā”ti āgataṃ.",
  "tika-vin08t:252_0": "12. Ārakaṇṭakādīsu ārakaṇṭaketi potthakādiabhisaṅkharaṇatthaṃ kate dīghamukhasatthake.",
  "tika-vin08t:252_1": "Bhamakārānaṃ dāruādilikhanasatthakanti keci. Vaṭṭamaṇikanti vaṭṭaṃ katvā uṭṭhāpetabbabubbuḷakaṃ.",
  "tika-vin08t:252_2": "Aññanti iminā piḷakādiṃ saṅgaṇhāti. Pipphaliketi yaṃ kiñci chedanake khuddakasatthe.",
  "tika-vin08t:252_3": "Maṇikanti ekavaṭṭamaṇi. Piḷakanti sāsapamattikāmuttarājisadisā bahuvaṭṭalekhā. Imasmiṃ",
  "tika-vin08t:252_4": "adhikāre avuttattā lekhaniyaṃ yaṃ kiñci vaṇṇamaṭṭhaṃ vaṭṭatīti vadanti. Vajirabuddhiṭīkāyaṃ",
  "tika-vin08t:252_5": "pana “kuñcikāya senāsanaparikkhārattā suvaṇṇarūpiyamayāpi vaṭṭatīti chāyā dissati.",
  "tika-vin08t:252_6": "‘Kuñcikāya vaṇṇamaṭṭhakammaṃ na vaṭṭatī’ti vacanato aññe kappiyalohādimayāva kuñcikā",
  "tika-vin08t:252_7": "kappanti pariharaṇīyaparikkhārattā”ti vuttaṃ. Ārakaṇṭako potthakādikaraṇasatthakajāti,",
  "tika-vin08t:252_8": "āmaṇḍasārako āmalakaphalamayoti vadanti.",
  "tika-vin08t:253_0": "Valitakanti nakhacchedanakāle daḷhaggahaṇatthaṃ valiyuttameva karonti. Tasmā taṃ",
  "tika-vin08t:253_1": "vaṭṭatīti iminā aññampi vikāraṃ daḷhīkammādiatthāya karonti, na vaṇṇamaṭṭhatthāya,",
  "tika-vin08t:253_2": "taṃ vaṭṭatīti dīpitaṃ, tena ca kattaradaṇḍakoṭiyaṃ aññamaññaṃ saṅghaṭṭanena saddaniccharaṇatthāya",
  "tika-vin08t:253_3": "katavalayādikaṃ avuttampi yato upapannaṃ hoti. Ettha ca daḷhīkammādīti ādi-saddena",
  "tika-vin08t:253_4": "parissayavinodanādiṃ saṅgaṇhāti, tena kattarayaṭṭhikoṭiyaṃ katavalayānaṃ aññamaññasaṅghaṭṭanena",
  "tika-vin08t:253_5": "saddaniccharaṇaṃ dīghajātikādiparissayavinodanatthaṃ hoti, tasmā vaṭṭatīti dīpeti.",
  "tika-vin08t:253_6": "Tenāha ācariyavaro –",
  "tika-vin08t:254": "“Maṇikaṃ piḷakaṃ vāpi, pipphale ārakaṇṭake;",
  "tika-vin08t:255": "Ṭhapetuṃ pana yaṃ kiñci, na ca vaṭṭati bhikkhuno.",
  "tika-vin08t:256": "“Daṇḍakepi pariccheda-lekhāmattaṃ tu vaṭṭati;",
  "tika-vin08t:257": "Valitvā ca nakhacchedaṃ, karontīti hi vaṭṭatī”ti.",
  "tika-vin08t:258_0": "Tassa vaṇṇanāyampi maṇikanti thūlabubbuḷaṃ. Pīḷakanti sukhumabubbuḷaṃ. Pipphaleti",
  "tika-vin08t:258_1": "vatthacchedanasatthe. Ārakaṇṭaketi pattadhāravalayānaṃ vijjhanakaṇṭake. Ṭhapetunti",
  "tika-vin08t:258_2": "uṭṭhāpetuṃ. Yaṃ kiñcīti sesavaṇṇamaṭṭhampi ca. Daṇḍaketi pipphalidaṇḍake. Yathāha",
  "tika-vin08t:258_3": "“pipphalikepi maṇikaṃ vā piḷakaṃ vā yaṃ kiñci ṭhapetuṃ na vaṭṭati, daṇḍake pana paricchedalekhā",
  "tika-vin08t:258_4": "vaṭṭatī”ti. Paricchedalekhāmattanti āṇibandhanaṭṭhānaṃ patvā paricchindanatthaṃ ekāva",
  "tika-vin08t:258_5": "lekhā vaṭṭatīti. Valitvāti ubhayakoṭimukhaṃ katvā majjhe valiyo gāhetvā nakhacchedaṃ",
  "tika-vin08t:258_6": "yasmā karonti, tasmā vaṭṭatīti yojanāti āgatā.",
  "tika-vin08t:259_0": "Uttarāraṇiyaṃ maṇḍalanti uttarāraṇiyā pavesanatthaṃ āvāṭamaṇḍalaṃ hoti. Dantakaṭṭhacchedanavāsiyaṃ",
  "tika-vin08t:259_1": "ujukameva bandhitunti sambandho. Ettha ca ujukamevāti iminā vaṅkaṃ katvā bandhituṃ",
  "tika-vin08t:259_2": "na vaṭṭatīti dasseti, teneva añjaniyampi tathā dassitaṃ. Ubhosu passesu ekapasse",
  "tika-vin08t:259_3": "vāti vacanaseso, vāsidaṇḍassa ubhosu passesu daṇḍakoṭīnaṃ acalanatthaṃ bandhitunti",
  "tika-vin08t:259_4": "attho. Kappiyalohena caturassaṃ vā aṭṭhaṃsaṃ vā kātuṃ vaṭṭatīti yojanā.",
  "tika-vin08t:260": "13. Āmaṇḍasāraketi āmalakaphalāni pisitvā tena kakkena katatelabhājane. Tattha kira pakkhittaṃ telaṃ sītaṃ hoti. Tathā hi vuttaṃ ācariyena –",
  "tika-vin08t:261": "“Uttarāraṇiyaṃ vāpi, dhanuke pelladaṇḍake;",
  "tika-vin08t:262": "Mālākammādi yaṃ kiñci, vaṇṇamaṭṭhaṃ na vaṭṭati.",
  "tika-vin08t:263": "“Saṇḍāse dantakaṭṭhānaṃ, tathā chedanavāsiyā;",
  "tika-vin08t:264": "Dvīsu passesu lohena, bandhituṃ pana vaṭṭati.",
  "tika-vin08t:265": "“Tathā kattaradaṇḍepi, cittakammaṃ na vaṭṭati;",
  "tika-vin08t:266": "Vaṭṭalekhāva vaṭṭanti, ekā vā dvepi heṭṭhato.",
  "tika-vin08t:267": "“Visāṇe nāḷiyaṃ vāpi, tathevāmaṇḍasārake;",
  "tika-vin08t:268": "Telabhājanake sabbaṃ, vaṇṇamaṭṭhaṃ tu vaṭṭatī”ti.",
  "tika-vin08t:269_0": "Ṭīkāyampi araṇisahite bhantakiccakaro daṇḍo uttarāraṇī nāma. Vāpīti pi-saddena adharāraṇiṃ",
  "tika-vin08t:269_1": "saṅgaṇhāti. Udukkhaladaṇḍassetaṃ adhivacanaṃ. Añchanakayantadhanu dhanukaṃ nāma.",
  "tika-vin08t:269_2": "Musalamatthakapīḷanadaṇḍako pelladaṇḍako nāma. Saṇḍāseti aggisaṇḍāse. Dantakaṭṭhānaṃ",
  "tika-vin08t:269_3": "chedanavāsiyā tathā yaṃ kiñci vaṇṇamaṭṭhaṃ na vaṭṭatīti sambandho. Dvīsu passesūti",
  "tika-vin08t:269_4": "vāsiyā ubhosu passesu. Lohenāti kappiyalohena. Bandhituṃ vaṭṭatīti ujukameva vā caturassaṃ",
  "tika-vin08t:269_5": "vā aṭṭhaṃsaṃ vā bandhituṃ vaṭṭati. Saṇḍāseti aggisaṇḍāseti nissandehe vuttaṃ. Aṭṭhakathāyaṃ",
  "tika-vin08t:269_6": "panettha sūcisaṇḍāso dassito. Heṭṭhāti heṭṭhā ayopaṭṭavalaye. “Upari ahicchattakamakuḷamatta”nti",
  "tika-vin08t:269_7": "aṭṭhakathāyaṃ vuttaṃ. Visāṇeti telāsiñcanakagavayamahiṃsādisiṅge. Nāḷiyaṃ vāpīti",
  "tika-vin08t:269_8": "veḷunāḷikādināḷiyaṃ. Api-saddena alābuṃ saṅgaṇhāti. Āmaṇḍasāraketi āmalakacuṇṇamayatelaghaṭe.",
  "tika-vin08t:269_9": "Telabhājanaketi vuttappakāreyeva telabhājane. Sabbaṃ vaṇṇamaṭṭhaṃ vaṭṭatīti pumitthirūparahitaṃ",
  "tika-vin08t:269_10": "mālākammādi sabbaṃ vaṇṇamaṭṭhaṃ vaṭṭatīti āgataṃ.",
  "tika-vin08t:270_0": "Bhūmattharaṇeti kaṭasārādimaye parikammakatāya bhūmiyā attharitabbaattharaṇe. Pānīyaghaṭeti",
  "tika-vin08t:270_1": "iminā sabbabhājane saṅgaṇhāti. Sabbaṃ…pe… vaṭṭatīti yathāvuttesu mañcādīsu itthipurisarūpampi",
  "tika-vin08t:270_2": "vaṭṭati. Telabhājanesuyeva itthipurisarūpānaṃ paṭikkhipitattā telabhājanena saha",
  "tika-vin08t:270_3": "agaṇetvā visuṃ mañcādīnaṃ gahitattā cāti vadanti. Kiñcāpi vadanti, etesaṃ pana mañcādīnaṃ",
  "tika-vin08t:270_4": "hatthena āmasitabbabhaṇḍattā itthirūpamettha na vaṭṭatīti gahetabbaṃ. Vajirabuddhiṭīkāyaṃ",
  "tika-vin08t:270_5": "pana “tālavaṇṭabījaniādīsu vaṇṇamaṭṭhakammaṃ vaṭṭatī”ti vuttaṃ. Kiñcāpi tāni kuñcikā",
  "tika-vin08t:270_6": "viya pariharaṇīyāni, atha kho uccāvacāni na dhāretabbānīti paṭikkhepābhāvato vuttaṃ.",
  "tika-vin08t:270_7": "Kevalañhi tāni “anujānāmi bhikkhave vidhūpanañca tālavaṇṭañcā”tiādinā vuttāni. Gaṇṭhipade",
  "tika-vin08t:270_8": "pana “telabhājanesu vaṇṇamaṭṭhakammaṃ vaṭṭati, senāsanaparikkhārattā vutta”nti vuttaṃ.",
  "tika-vin08t:270_9": "Ācariyabuddhadattattherenapi vuttameva –",
  "tika-vin08t:271": "“Pānīyassa uḷuṅkepi, doṇiyaṃ rajanassapi;",
  "tika-vin08t:272": "Ghaṭe phalakapīṭhepi, valayādhārakādike.",
  "tika-vin08t:273": "“Tathā pattapidhāne ca, tālavaṇṭe ca bījane;",
  "tika-vin08t:274": "Pādapuñchaniyaṃ vāpi, sammuñjaniyameva ca.",
  "tika-vin08t:275": "“Mañce bhūmatthare pīṭhe, bhisibimbohanesu ca;",
  "tika-vin08t:276": "Mālākammādikaṃ cittaṃ, sabbameva ca vaṭṭatī”ti.",
  "tika-vin08t:277_0": "14. Evaṃ samaṇaparikkhāresu kappiyākappiyaṃ kathetvā idāni senāsane kathetuṃ “senāsane",
  "tika-vin08t:277_1": "panā”tyādimāha. Ettha pana-saddo visesajotako. Tena sabbaratanamayampi vaṇṇamaṭṭhakammaṃ",
  "tika-vin08t:277_2": "vaṭṭati, kimaṅgaṃ pana aññavaṇṇamaṭṭhakammanti atthaṃ joteti. Yadi evaṃ kismiñci",
  "tika-vin08t:277_3": "paṭisedhetabbe santepi tathā vattabbaṃ siyāti āha “senāsane kiñci paṭisedhetabbaṃ",
  "tika-vin08t:277_4": "natthī”ti. Vuttampi cetaṃ ācariyabuddhadattattherena –",
  "tika-vin08t:278": "“Nānāmaṇimayatthambha-kavāṭadvārabhittikaṃ;",
  "tika-vin08t:279": "Senāsanamanuññātaṃ, kā kathā vaṇṇamaṭṭhake.",
  "tika-vin08t:280": "“Sovaṇṇiyaṃ dvārakavāṭabaddhaṃ;",
  "tika-vin08t:281": "Suvaṇṇanānāmaṇibhittibhūmiṃ;",
  "tika-vin08t:282": "Na kiñci ekampi nisedhanīyaṃ;",
  "tika-vin08t:283": "Senāsanaṃ vaṭṭati sabbamevā”ti.",
  "tika-vin08t:284_0": "Samantapāsādikāyampi paṭhamasaṅghādisesavaṇṇanāyaṃ “senāsanaparibhogo pana sabbakappiyo,",
  "tika-vin08t:284_1": "tasmā jātarūparajatamayā sabbepi senāsanaparikkhārā āmāsā. Bhikkhūnaṃ dhammavinayavaṇṇanaṭṭhāne",
  "tika-vin08t:284_2": "ratanamaṇḍape karonti phalikatthambhe ratanadāmapaṭimaṇḍite. Tattha sabbupakaraṇāni",
  "tika-vin08t:284_3": "bhikkhūnaṃ paṭijaggituṃ vaṭṭantī”ti āgataṃ. Tassā vaṇṇanāyaṃ pana vimativinodaniyaṃ",
  "tika-vin08t:284_4": "“sabbakappiyoti yathāvuttasuvaṇṇādimayānaṃ senāsanaparikkhārānaṃ āmasanagopanādivasena",
  "tika-vin08t:284_5": "paribhogo sabbathā kappiyoti adhippāyo. Tenāha ‘tasmā’tiādi. ‘Bhikkhūnaṃ dhammavinayavaṇṇanaṭṭhāne’ti",
  "tika-vin08t:284_6": "vuttattā saṅghikameva suvaṇṇamayaṃ senāsanaṃ senāsanaparikkhārā ca vaṭṭanti, na puggalikānīti",
  "tika-vin08t:284_7": "veditabba”nti vaṇṇitaṃ.",
  "tika-vin08t:285_0": "Senāsanakkhandhakavaṇṇanāyampi samantapāsādikāyaṃ ‘sabbaṃ pāsādaparibhoganti suvaṇṇarajatādivicitrāni",
  "tika-vin08t:285_1": "kavāṭāni mañcapīṭhāni tālavaṇṭāni suvaṇṇarajatamayapānīyaghaṭapānīyasarāvāni yaṃ",
  "tika-vin08t:285_2": "kiñci cittakammakataṃ, sabbaṃ vaṭṭati. Pāsādassa dāsidāsaṃ khettaṃ vatthuṃ gomahiṃsaṃ",
  "tika-vin08t:285_3": "demāti vadanti, pāṭekkaṃ gahaṇakiccaṃ natthi, pāsāde paṭiggahite paṭiggahitameva",
  "tika-vin08t:285_4": "hoti. Gonakādīni saṅghikavihāre vā puggalikavihāre vā mañcapīṭhesu attharitvā paribhuñjituṃ",
  "tika-vin08t:285_5": "na vaṭṭanti, dhammāsane pana gihivikatanīhārena labbhanti, tatrāpi nipajjituṃ na",
  "tika-vin08t:285_6": "vaṭṭatī”ti āgataṃ. Tassā vaṇṇanāyaṃ pana vimativinodaniyaṃ “suvaṇṇarajatādivicitrānīti",
  "tika-vin08t:285_7": "saṅghikasenāsanaṃ sandhāya vuttaṃ, puggalikaṃ pana suvaṇṇādivicitraṃ bhikkhussa sampaṭicchitumeva",
  "tika-vin08t:285_8": "na vaṭṭati ‘na tvevāhaṃ bhikkhave kenaci pariyāyena jātarūparajataṃ sāditabba’nti",
  "tika-vin08t:285_9": "vuttattā, tenevettha aṭṭhakathāyaṃ ‘saṅghikavihāre vā puggalikavihāre vā’ti na vuttaṃ,",
  "tika-vin08t:285_10": "gonakādiakappiyabhaṇḍavisayeva evaṃ vuttaṃ, ekabhikkhussapi tesaṃ gahaṇe dosābhāvā”ti vaṇṇitaṃ.",
  "tika-vin08t:286_0": "Tasmiṃyeva khandhake aṭṭhakathāyaṃ “sacepi rājarājamahāmattādayo ekappahāreneva mañcasataṃ",
  "tika-vin08t:286_1": "vā mañcasahassaṃ vā denti, sabbe kappiyamañcā sampaṭicchitabbā, sampaṭicchitvā vuḍḍhapaṭipāṭiyā",
  "tika-vin08t:286_2": "saṅghikaparibhogena paribhuñjathāti dātabbā, puggalikavasena na dātabbā”ti āgataṃ.",
  "tika-vin08t:286_3": "Tassā vaṇṇanāyaṃyeva vimativinodaniyaṃ “kappiyamañcā sampaṭicchitabbāti iminā suvaṇṇādivicittaṃ",
  "tika-vin08t:286_4": "akappiyamañcaṃ ‘saṅghassā’ti vuttepi sampaṭicchituṃ na vaṭṭatīti dasseti, ‘vihārassa",
  "tika-vin08t:286_5": "demā’ti vutte saṅghasseva vaṭṭati, na puggalassa khettādi viyāti daṭṭhabba”nti vaṇṇitaṃ,",
  "tika-vin08t:286_6": "tasmā bhagavato āṇaṃ sampaṭicchantehi lajjipesalabahussutasikkhākāmabhūtehi bhikkhūhi",
  "tika-vin08t:286_7": "suṭṭhu manasikātabbamidaṃ ṭhānaṃ.",
  "tika-vin08t:287_0": "Nanu ca senāsane viruddhasenāsanaṃ nāma paṭisedhetabbaṃ atthi, atha kasmā “senāsane",
  "tika-vin08t:287_1": "kiñci paṭisedhetabbaṃ natthī”ti vuttanti codanaṃ sandhāyāha “aññatra viruddhasenāsanā”ti.",
  "tika-vin08t:287_2": "Tassattho – viruddhasenāsanā viruddhasenāsanaṃ aññatra ṭhapetvā aññaṃ vaṇṇamaṭṭhakammādikammaṃ",
  "tika-vin08t:287_3": "sandhāya senāsane kiñci paṭisedhetabbaṃ natthīti vuttaṃ, na tadabhāvoti. Yadi evaṃ",
  "tika-vin08t:287_4": "taṃ viruddhasenāsanaṃ ācariyena vattabbaṃ, katamaṃ viruddhasenāsanaṃ nāmāti pucchāyamāha",
  "tika-vin08t:287_5": "“viruddha…pe… vuccatī”ti. Tattha aññesanti sīmassāmikānaṃ. Rājavallabhehīti lajjipesalānaṃ",
  "tika-vin08t:287_6": "uposathādiantarāyakarā alajjino bhinnaladdhikā ca bhikkhū adhippetā tehi saha uposathādikaraṇāyogato.",
  "tika-vin08t:287_7": "Tena ca “sīmāyā”ti vuttaṃ. Tesaṃ lajjiparisāti tesaṃ sīmassāmikānaṃ anubalaṃ dātuṃ",
  "tika-vin08t:287_8": "samatthā lajjiparisā. Bhikkhūhi katanti yaṃ alajjīnaṃ senāsanabhedanādikaṃ lajjibhikkhūhi",
  "tika-vin08t:287_9": "kataṃ, taṃ sabbaṃ sukatameva alajjiniggahatthāya pavattetabbato.",
  "tika-vin08t:288_0": "Ettha ca siyā – “aññesaṃ sīmāyā”ti aṭṭhakathāyaṃ vuttaṃ, sīmā nāma bahuvidhā, katarasīmaṃ",
  "tika-vin08t:288_1": "sandhāyāti? Baddhasīmaṃ sandhāyāti daṭṭhabbaṃ. Kathaṃ viññāyatīti ce? “Mā amhākaṃ",
  "tika-vin08t:288_2": "uposathapavāraṇānaṃ antarāyamakatthā”ti aṭṭhakathāyameva vuttattā, sāratthadīpaniyampi",
  "tika-vin08t:288_3": "(sārattha.ṭī. 2.85) “uposathapavāraṇānaṃ antarāyakarā alajjino rājakulūpakā vuccantī”ti",
  "tika-vin08t:288_4": "vuttattā, uposathādivinayakammakhettabhūtāya eva sīmāya idha adhippetattā. Yadi evaṃ",
  "tika-vin08t:288_5": "gāmasīmasattabbhantarasīmaudakukkhepasīmāyopi taṃkhettabhūtā eva, tasmā tāpi sandhāyāti",
  "tika-vin08t:288_6": "vattabbanti? Na vattabbaṃ tāsaṃ abaddhasīmattā, na te tāsaṃ sāmikā, baddhasīmāyeva",
  "tika-vin08t:288_7": "bhikkhūnaṃ kiriyāya siddhattā tāsaṃyeva te sāmikā. Tena vuttaṃ “yaṃ pana sīmassāmikehi",
  "tika-vin08t:288_8": "bhikkhūhī”ti. Yaṃ pana vadanti “upacārasīmāpi taṃkhettabhūtā”ti, taṃ na gahetabbaṃ,",
  "tika-vin08t:288_9": "tassā tadakkhettabhāvaṃ upari sīmāvinicchayakathādīsu kathayissāma. Apica gāmasīmāya",
  "tika-vin08t:288_10": "aññesaṃ senāsanakaraṇassa paṭisedhitumayuttattā sattabbhantaraudakukkhepasīmānañca",
  "tika-vin08t:288_11": "sabbadā atiṭṭhanato baddhasīmāyeva adhippetāti viññāyatīti.",
  "tika-vin08t:289_0": "Chindāpeyya vā bhindāpeyya vā, anupavajjoti idaṃ sabbamattikāmayakuṭī viya sabbathā",
  "tika-vin08t:289_1": "anupayogārahaṃ sandhāya vuttaṃ. Yaṃ pana pañcavaṇṇasuttehi vinaddhachattādikaṃ, tattha",
  "tika-vin08t:289_2": "akappiyabhāgova chinditabbo, na tadavaseso, tassa kappiyattāti chindanto upavajjova",
  "tika-vin08t:289_3": "hoti. Teneva vuttaṃ “ghaṭakampi vāḷarūpampi chinditvā dhāretabba”ntiādi.",
  "tika-vin08t:290": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:291": "Parikkhāravinicchayakathālaṅkāro nāma",
  "tika-vin08t:292": "Dutiyo paricchedo.",
  "tika-vin08t:293": "3. Bhesajjādikaraṇavinicchayakathā",
  "tika-vin08t:294_0": "15. Evaṃ parikkhāravinicchayaṃ kathetvā idāni bhesajjakaraṇaparittapaṭisanthārānaṃ",
  "tika-vin08t:294_1": "vinicchayaṃ kathetuṃ “bhesajjā”tiādimāha. Tattha bhisakkassa idaṃ kammaṃ bhesajjaṃ.",
  "tika-vin08t:294_2": "Kiṃ taṃ? Tikicchanaṃ. Kariyate karaṇaṃ, bhesajjassa karaṇaṃ bhesajjakaraṇaṃ, vejjakammakaraṇanti",
  "tika-vin08t:294_3": "vuttaṃ hoti. Parisamantato tāyati rakkhatīti parittaṃ, ārakkhāti attho. Paṭisantharaṇaṃ",
  "tika-vin08t:294_4": "paṭisanthāro, attanā saddhiṃ aññesaṃ sambandhakaraṇanti attho. Tattha yo vinicchayo",
  "tika-vin08t:294_5": "mātikāyaṃ “bhesajjakaraṇampi ca parittaṃ, paṭisanthāro”ti mayā vutto, tasmiṃ samabhiniviṭṭhe",
  "tika-vin08t:294_6": "bhesajjakaraṇavinicchaye. Sahadhammo etesanti sahadhammikā, tesaṃ, ekassa satthuno",
  "tika-vin08t:294_7": "sāsane sahasikkhamānadhammānanti attho. Atha vā sahadhamme niyuttā sahadhammikā,",
  "tika-vin08t:294_8": "tesaṃ, sahadhammasaṅkhāte sikkhāpade sikkhamānabhāvena niyuttānanti attho. Vivaṭṭanissitasīlādiyuttabhāvena",
  "tika-vin08t:294_9": "samattā samasīlasaddhāpaññānaṃ. Etena dussīlānaṃ bhinnaladdhikānañca akātumpi labbhatīti dasseti.",
  "tika-vin08t:295_0": "Ñātakapavāritaṭṭhānato vāti attano vā tesaṃ vā ñātakapavāritaṭṭhānato. Na kariyitthāti",
  "tika-vin08t:295_1": "akatā, ayuttavasena akatapubbā viññatti akataviññatti. Vajirabuddhiṭīkāyaṃ pana “akataviññattiyāti",
  "tika-vin08t:295_2": "na viññattiyā. Sā hi ananuññātattā katāpi akatā viyāti akataviññatti, ‘vadeyyātha",
  "tika-vin08t:295_3": "bhante yenattho’ti evaṃ akataṭṭhāne viññatti akataviññattīti likhita”nti vuttaṃ.",
  "tika-vin08t:295_4": "Sāratthadīpaniyaṃ “gilānassa atthāya appavāritaṭṭhānato viññattiyā anuññātattā katāpi",
  "tika-vin08t:295_5": "akatā viyāti akataviññatti, ‘vada bhante paccayenā’ti evaṃ akatapavāraṇaṭṭhāne ca",
  "tika-vin08t:295_6": "viññatti akataviññattī”ti.",
  "tika-vin08t:296_0": "16. Paṭiyādiyatīti sampādeti. Akātuṃ na vaṭṭatīti ettha dukkaṭanti vadanti, ayuttatāvasena",
  "tika-vin08t:296_1": "panettha akaraṇappaṭikkhepo vutto, na āpattivasenāti gahetabbaṃ. Sabbaṃ parikammaṃ",
  "tika-vin08t:296_2": "anāmasantenāti mātugāmasarīrādīnaṃ anāmāsattā vuttaṃ. Yāva ñātakā na passantīti yāva",
  "tika-vin08t:296_3": "tassa ñātakā na passanti. “Titthiyabhūtānaṃ mātāpitūnaṃ sahatthā dātuṃ na vaṭṭatī”ti",
  "tika-vin08t:296_4": "vajirabuddhiṭīkāyaṃ vuttaṃ.",
  "tika-vin08t:297_0": "17. Pitu bhaginī pitucchā. Mātu bhātā mātulo. Nappahontīti kātuṃ na sakkontīti ṭīkāsu",
  "tika-vin08t:297_1": "vuttaṃ. “Tesaṃyeva santakaṃ bhesajjaṃ gahetvā kevalaṃ yojetvā dātabba”nti vatvā “sace",
  "tika-vin08t:297_2": "pana nappahonti yācanti ca, detha no bhante, tumhākaṃ paṭidassāmā”ti vuttattā pana",
  "tika-vin08t:297_3": "tesaṃ bhesajjassa appahonakattā bhesajjameva yācantīti aṭṭhakathādhippāyo dissati,",
  "tika-vin08t:297_4": "vīmaṃsitabbo. Na yācantīti lajjāya na yācanti, gāravena vā. “Ābhogaṃ katvā”ti vuttattā",
  "tika-vin08t:297_5": "aññathā dentassa āpattiyeva. Sāratthadīpaniyaṃ pana “ābhogaṃ katvāti idaṃ kattabbakaraṇadassanavasena",
  "tika-vin08t:297_6": "vuttaṃ, ābhogaṃ pana akatvāpi dātuṃ vaṭṭatīti tīsu gaṇṭhipadesu likhita”nti vuttaṃ.",
  "tika-vin08t:297_7": "Porāṇaṭīkāyampi tadeva gahetvā likhitaṃ. Vimativinodaniyaṃ pana taṃ vacanaṃ paṭikkhittaṃ.",
  "tika-vin08t:297_8": "Vuttañhi tattha keci pana “ābhogaṃ akatvāpi dātuṃ vaṭṭatīti vadanti, taṃ na yuttaṃ",
  "tika-vin08t:297_9": "bhesajjakaraṇassa, pāḷiyaṃ ‘anāpatti bhikkhu pārājikassa, āpatti dukkaṭassā’ti evaṃ",
  "tika-vin08t:297_10": "antarāpattidassanavasena sāmaññato paṭikkhittattā, aṭṭhakathāyaṃ avuttappakārena",
  "tika-vin08t:297_11": "karontassa sutteneva āpattisiddhāti daṭṭhabbā. Teneva aṭṭhakathāyampi ‘tesaññeva",
  "tika-vin08t:297_12": "santaka’ntiādi vutta”nti.",
  "tika-vin08t:298_0": "Ete dasa ñātake ṭhapetvāti tesaṃ puttanattādayopi tappaṭibaddhattā ñātakā evāti tepi",
  "tika-vin08t:298_1": "ettheva saṅgahitā. Tena aññesanti iminā aññātakānaṃ gahaṇaṃ veditabbaṃ. Tenevāha",
  "tika-vin08t:298_2": "“etesaṃ puttaparamparāyā”tiādi. Kulaparivaṭṭāti kulānaṃ paṭipāṭi, kulaparamparāti",
  "tika-vin08t:298_3": "vuttaṃ hoti. Bhesajjaṃ karontassāti yathāvuttavidhinā karontassa, “tāvakālikaṃ dassāmī”ti",
  "tika-vin08t:298_4": "ābhogaṃ akatvā dentassapi pana antarāpattidukkaṭaṃ vinā micchājīvanaṃ vā kuladūsanaṃ",
  "tika-vin08t:298_5": "vā na hotiyeva. Tenāha “vejjakammaṃ vā kuladūsakāpatti vā na hotī”ti. Ñātakānañhi",
  "tika-vin08t:298_6": "santakaṃ yācitvāpi gahetuṃ vaṭṭati, tasmā tattha kuladūsanādi na siyā. Sāratthadīpaniyampi",
  "tika-vin08t:298_7": "“mayhaṃ dassanti karissantīti paccāsāya karontassapi yācitvā gahetabbaṭṭhānatāya",
  "tika-vin08t:298_8": "ñātakesu vejjakammaṃ vā kuladūsakāpatti vā na hotīti vadantī”ti vuttaṃ. Vajirabuddhiṭīkāyaṃ",
  "tika-vin08t:298_9": "pana “vejjakammaṃ vā kuladūsakāpatti vā na hotīti vacanato yāva sattamo kulaparivaṭṭo,",
  "tika-vin08t:298_10": "tāva bhesajjaṃ kātuṃ vaṭṭatīti vadantī”ti ettakameva vuttaṃ. Sabbapadesu vinicchayo",
  "tika-vin08t:298_11": "veditabboti “cūḷamātuyā”tiādīsu sabbapadesu cūḷamātuyā sāmikotiādinā yojetvā heṭṭhā",
  "tika-vin08t:298_12": "vuttanayeneva vinicchayo veditabbo.",
  "tika-vin08t:299_0": "Upajjhāyassa āharāmāti idaṃ upajjhāyena mama ñātakānaṃ bhesajjaṃ āharathāti āṇattehi",
  "tika-vin08t:299_1": "kattabbavidhidassanatthaṃ vuttaṃ. Iminā ca sāmaṇerādīnaṃ apaccāsāyapi parajanassa",
  "tika-vin08t:299_2": "bhesajjakaraṇaṃ na vaṭṭatīti dasseti. Vuttanayeneva pariyesitvāti iminā “bhikkhācāravattena",
  "tika-vin08t:299_3": "vā”tiādinā, “ñātisāmaṇerehi vā”tiādinā ca vuttamatthaṃ atidisati. Apaccāsīsantenāti",
  "tika-vin08t:299_4": "āgantukacorādīnaṃ karontenapi manussā nāma upakārakā hontīti attano tehi lābhaṃ apatthayantena,",
  "tika-vin08t:299_5": "paccāsāya karontassa pana vejjakammakuladūsanādinā doso hotīti adhippāyo. Evañhi",
  "tika-vin08t:299_6": "upakāre kate sāsanassa guṇaṃ ñatvā pasīdanti, saṅghassa vā upakārakā hontīti karaṇe",
  "tika-vin08t:299_7": "pana doso natthi. Keci pana “apaccāsīsantena āgantukādīnaṃ paṭikkhittapuggalānampi",
  "tika-vin08t:299_8": "dātuṃ vaṭṭatī”ti vadanti, taṃ na yuttaṃ kattabbākattabbaṭṭhānavibhāgassa niratthakattappasaṅgato",
  "tika-vin08t:299_9": "apaccāsīsantena “sabbesampi dātuṃ kātuñca vaṭṭatī”ti ettakamattasseva vattabbato.",
  "tika-vin08t:299_10": "Apaccāsīsanañca micchājīvakuladūsanādidosanisedhanatthameva vuttaṃ na bhesajjakaraṇasaṅkhātāya",
  "tika-vin08t:299_11": "imissā antarāpattiyā muccanatthaṃ āgantukacorādīnaṃ anuññātānaṃ dāneneva tāya āpattiyā",
  "tika-vin08t:299_12": "muccanatoti gahetabbaṃ.",
  "tika-vin08t:300_0": "18. Teneva apaccāsīsantenapi akātabbaṭṭhānaṃ dassetuṃ “saddhaṃ kula”ntiādi vuttaṃ.",
  "tika-vin08t:300_1": "“Bhesajjaṃ ācikkhathā”ti vuttepi “aññamaññaṃ pana kathā kātabbā”ti idaṃ pariyāyattā",
  "tika-vin08t:300_2": "vaṭṭati. Evaṃ heṭṭhā vuttanayena idañcidañca gahetvā karontīti iminā pariyāyena kathentassapi",
  "tika-vin08t:300_3": "nevatthi dosoti ācariyā. Pucchantīti iminā diṭṭhadiṭṭharogīnaṃ pariyāyenapi vatvā",
  "tika-vin08t:300_4": "vicaraṇaṃ ayuttanti dasseti. Pucchitassapi pana paccāsīsantassa pariyāyakathāpi na",
  "tika-vin08t:300_5": "vaṭṭatīti vadanti. Samullapesīti apaccāsīsanto eva aññamaññaṃ kathaṃ samuṭṭhāpesi.",
  "tika-vin08t:300_6": "Ācariyabhāgoti vinayācāraṃ akopetvā bhesajjācikkhaṇena vejjācariyabhāgo ayanti atthoti",
  "tika-vin08t:300_7": "vimativinodaniyaṃ vuttaṃ.",
  "tika-vin08t:301_0": "Sāratthadīpaniyaṃ pana “vinayalakkhaṇaṃ ajānantassa anācariyassa tadanurūpavohārāsambhavato",
  "tika-vin08t:301_1": "īdisassa lābhassa uppatti nāma natthīti ‘ācariyabhāgo nāma aya’nti vuttaṃ. Vinaye",
  "tika-vin08t:301_2": "pakataññunā ācariyena labhitabbabhāgo ayanti vuttaṃ hotī”ti vuttaṃ. “Pupphapūjanatthāya",
  "tika-vin08t:301_3": "dinnepi akappiyavohārena vidhānassa ayuttattā ‘kappiyavasenā’ti vuttaṃ, ‘pupphaṃ",
  "tika-vin08t:301_4": "āharathā’tiādinā kappiyavohāravasenāti attho”ti sāratthadīpaniyaṃ vuttaṃ. Vimativinodaniyaṃ",
  "tika-vin08t:301_5": "pana “pupphapūjanatthāyapi sampaṭicchiyamānaṃ rūpiyaṃ attano santakattabhajanena",
  "tika-vin08t:301_6": "nissaggiyamevāti āha ‘kappiyavasena gāhāpetvā’ti. ‘Amhākaṃ rūpiyaṃ na vaṭṭati, pupphapūjanatthaṃ",
  "tika-vin08t:301_7": "pupphaṃ vaṭṭatī’tiādinā paṭikkhipitvā kappiyena kammena gāhāpetvāti attho”ti vuttaṃ.",
  "tika-vin08t:301_8": "Vajirabuddhiṭīkāyaṃ pana “kappiyavasenāti amhākaṃ pupphaṃ ānethātiādinā. ‘Pūjaṃ akāsī’ti",
  "tika-vin08t:301_9": "vuttattā sayaṃ gahetuṃ na vaṭṭatīti vadantī”ti ettakameva vuttaṃ. Ayamettha bhesajjakaraṇavinicchayakathālaṅkāro.",
  "tika-vin08t:302_0": "19. Evaṃ bhesajjakaraṇavinicchayaṃ kathetvā idāni parittakaraṇavinicchayaṃ kathetumāha",
  "tika-vin08t:302_1": "“paritte panā”tiādi. Tattha yadi “parittaṃ karothā”ti vutte karonti, bhesajjakaraṇaṃ",
  "tika-vin08t:302_2": "viya gihikammaṃ viya ca hotīti “na kātabba”nti vuttaṃ. “Parittaṃ bhaṇathā”ti vutte",
  "tika-vin08t:302_3": "pana dhammajjhesanattā anajjhiṭṭhenapi bhaṇitabbo dhammo, pageva ajjhiṭṭhenāti “kātabba”nti",
  "tika-vin08t:302_4": "vuttaṃ, cāletvā suttaṃ parimajjitvāti parittaṃ karontena kātabbavidhiṃ dasseti. Cāletvā",
  "tika-vin08t:302_5": "suttaṃ parimajjitvāti idaṃ vā “parittāṇaṃ ettha pavesemī”ti cittena evaṃ kate parittāṇā",
  "tika-vin08t:302_6": "ettha pavesitā nāma hotīti vuttaṃ. Vihārato…pe… dukkaṭanti idaṃ aññātake gahaṭṭhe",
  "tika-vin08t:302_7": "sandhāya vuttanti vadanti. Pādesu udakaṃ ākiritvāti idaṃ tasmiṃ dese cārittavasena",
  "tika-vin08t:302_8": "vuttaṃ. Tattha hi pāḷiyā nisinnānaṃ bhikkhūnaṃ pādesu rogavūpasamanādiatthāya udakaṃ",
  "tika-vin08t:302_9": "siñcitvā parittaṃ kātuṃ suttañca ṭhapetvā “parittaṃ bhaṇathā”ti vatvā gacchanti.",
  "tika-vin08t:302_10": "Evañhi kariyamāne yadi pāde apanenti, manussā taṃ “avamaṅgala”nti maññanti “rogo",
  "tika-vin08t:302_11": "na vūpasamessatī”ti. Tenāha “na pādā apanetabbā”ti.",
  "tika-vin08t:303_0": "Matasarīradassane viya kevale susānadassanepi idaṃ jātānaṃ sattānaṃ vayagamanaṭṭhānanti",
  "tika-vin08t:303_1": "maraṇasaññā uppajjatīti āha “sīvathikadassane…pe… maraṇassatiṃ paṭilabhissāmāti gantuṃ",
  "tika-vin08t:303_2": "vaṭṭatī”ti. Lesakappaṃ akatvā samuppannasuddhacittena “parivāratthāya āgacchantū”ti",
  "tika-vin08t:303_3": "vuttepi gantuṃ vaṭṭatīti vimativinodaniyaṃ vuttaṃ. Etena asubhadassananti vacanamattena",
  "tika-vin08t:303_4": "lesakappaṃ katvā evaṃ gate matassa ñātakā pasīdissanti, dānaṃ dassanti, mayaṃ lābhaṃ",
  "tika-vin08t:303_5": "labhissāma, upaṭṭhākaṃ labhissāmāti asuddhacittena gantuṃ na vaṭṭatīti dasseti. Kammaṭṭhānasīsena",
  "tika-vin08t:303_6": "pana “maraṇassatiṃ labhissāmā”tiādinā suddhacittena pakkositepi apakkositepi gantuṃ",
  "tika-vin08t:303_7": "vaṭṭatīti dīpeti. Tālapaṇṇassa parittalekhanaṭṭhānattā parittasuttassa parittakaraṇasaññāṇattā",
  "tika-vin08t:303_8": "tāni disvā amanussā parittasaññāya apakkamantīti āha “tālapaṇṇaṃ pana parittasuttaṃ",
  "tika-vin08t:303_9": "vā hatthe vā pāde vā bandhitabba”nti.",
  "tika-vin08t:304_0": "Ettha ca ādito paṭṭhāya yāva “āṭānāṭiyaparittaṃ vā bhaṇitabba”nti ettakoyeva vinayaṭṭhakathābhato",
  "tika-vin08t:304_1": "pāḷimuttaparittakaraṇavinicchayo, na pana tato paraṃ vutto, tasmā “idha panā”tiādiko",
  "tika-vin08t:304_2": "kathāmaggo samantapāsādikāyaṃ natthi, tīsu ṭīkāsupi taṃsaṃvaṇṇanānayo natthi, tathāpi",
  "tika-vin08t:304_3": "so suttaṭṭhakathāyaṃ āgatovāti taṃ dassetuṃ “idha pana āṭānāṭiyasuttassa parikammaṃ",
  "tika-vin08t:304_4": "veditabba”ntiādimāha. Tattha idhāti “āṭānāṭiyaparittaṃ vā bhaṇitabba”nti vacane.",
  "tika-vin08t:304_5": "Panāti visesatthe nipāto. Dīghanikāye pāthikavagge āgatassa āṭānāṭiyaparittassa parikammaṃ",
  "tika-vin08t:304_6": "evaṃ veditabbanti yojanā. Yadi paṭhamameva na vattabbaṃ, atha kiṃ kātabbanti āha",
  "tika-vin08t:304_7": "“mettasutta”ntiādi. Evañhi laddhāsevanaṃ hutvā atiojavantaṃ hoti.",
  "tika-vin08t:305_0": "Piṭṭhaṃ vā maṃsaṃ vāti vā-saddo aniyamattho, tena macchakhaṇḍapūvakhajjakādayo saṅgaṇhāti.",
  "tika-vin08t:305_1": "Otāraṃ labhantīti attanā piyāyitakhādanīyanibaddhavasanaṭṭhānalābhatāya avatāraṇaṃ",
  "tika-vin08t:305_2": "labhanti. Haritūpalittanti allagomayalittaṃ. Idañhi porāṇakacārittaṃ bhūmivisuddhakaraṇaṃ.",
  "tika-vin08t:305_3": "Parisuddhaṃ…pe… nisīditabbanti iminā parittakārakassa bhikkhuno mettākaruṇāvasena",
  "tika-vin08t:305_4": "cittavisuddhipi icchitabbāti dasseti. Evañhi sati upari vakkhamānaubhayato rakkhāsaṃvidhānena",
  "tika-vin08t:305_5": "sameti. Ṭīkāyaṃ pana “sarīrasuddhipi icchitabbāti dassetī”ti vuttaṃ. Tadetaṃ vicāretabbaṃ.",
  "tika-vin08t:305_6": "Na hi “kāyasuddhimattena amanussānaṃ piyo hotī”ti vuttaṃ, mettāvaseneva pana vuttaṃ.",
  "tika-vin08t:305_7": "Vuttañhetaṃ bhagavatā “mettāya, bhikkhave, cetovimuttiyā…pe… ekādasānisaṃsā pāṭikaṅkhā.",
  "tika-vin08t:305_8": "Katame ekādasa? Sukhaṃ supati, sukhaṃ paṭibujjhati, na pāpakaṃ supinaṃ passati, manussānaṃ",
  "tika-vin08t:305_9": "piyo hoti, amanussānaṃ piyo hotī”tiādi.",
  "tika-vin08t:306_0": "Parittakārako…pe… samparivāritenāti idaṃ parittakaraṇo bāhirato ārakkhāsaṃvidhānaṃ,",
  "tika-vin08t:306_1": "“metta…pe… vattabba”nti abbhantarato ārakkhāsaṃvidhānaṃ, evaṃ ubhayato rakkhāsaṃvidhānaṃ",
  "tika-vin08t:306_2": "hoti. Evañhi amanussā parittakārakassa antarāyaṃ kātuṃ na visahanti. Maṅgalakathā",
  "tika-vin08t:306_3": "vattabbāti amanussānaṃ tosanatthāya paṇṇākāraṃ katvā mahāmaṅgalakathā kathetabbā.",
  "tika-vin08t:306_4": "Evaṃ upari vakkhamānena “tuyhaṃ paṇṇākāratthāya mahāmaṅgalakathā vuttā”ti vacanena",
  "tika-vin08t:306_5": "sameti. Ṭīkāyaṃ pana “pubbupacāravasena vattabbā”ti vuttaṃ. Sabbasannipātoti tasmiṃ",
  "tika-vin08t:306_6": "vihāre tasmiṃ gāmakkhette sabbesaṃ bhikkhūnaṃ sannipāto ghosetabbo “cetiyaṅgaṇe sabbehi",
  "tika-vin08t:306_7": "sannipatitabba”nti. Anāgantuṃnāma na labhatīti amanusso buddhāṇābhayena rājāṇābhayena",
  "tika-vin08t:306_8": "anāgantuṃ na labhati catunnaṃ mahārājūnaṃ āṇāṭṭhāniyattā. Gahitakāpadesena amanussova",
  "tika-vin08t:306_9": "pucchito hotīti “amanussagahitako ‘tvaṃ ko nāmo’ti pucchitabbo”ti vuttaṃ. Mālāgandhādīsūti",
  "tika-vin08t:306_10": "mālāgandhādipūjāsu. Āsanapūjāyāti cetiye buddhāsanapūjāya. Piṇḍapāteti bhikkhusaṅghassa",
  "tika-vin08t:306_11": "piṇḍapātadāne. Evaṃ vatthuppadesena cetanā vuttā, tasmā pattidānaṃ sambhavati.",
  "tika-vin08t:307_0": "Devatānanti yakkhasenāpatīnaṃ. Vuttañhi āṭānāṭiyasutte “imesaṃ yakkhānaṃ mahāyakkhānaṃ",
  "tika-vin08t:307_1": "senāpatīnaṃ mahāsenāpatīnaṃ ujjhāpetabba”ntiādi. Āṭāti dabbimukhasakuṇā. Te āṭā nadanti",
  "tika-vin08t:307_2": "etthāti āṭānādaṃ, devanagaraṃ, āṭānāde kataṃ āṭānādiyaṃ, suttaṃ. Ṭīkāyaṃ “parittaṃ",
  "tika-vin08t:307_3": "bhaṇitabbanti etthāpi ‘mettacittaṃ purecārikaṃ katvā’ti ca ‘maṅgalakathā vattabbā’ti",
  "tika-vin08t:307_4": "ca ‘vihārassa upavane’ti ca evamādi sabbaṃ gihīnaṃ parittakaraṇe vuttaṃ parikammaṃ",
  "tika-vin08t:307_5": "kātabbamevā”ti vuttaṃ, evaṃ sati aṭṭhakathāyaṃ “etaṃ tāva gihīnaṃ parikamma”nti vatvā",
  "tika-vin08t:307_6": "“sace pana bhikkhū”tiādinā visesatthajotakena pana-saddena saha vuccamānaṃ “idaṃ",
  "tika-vin08t:307_7": "bhikkhūnaṃ parikamma”nti vacanaṃ niratthakaṃ viya hoti. Avisese hi sati bhedo kātabbo",
  "tika-vin08t:307_8": "na siyā. Bhikkhūnañca yathāvuttāva bāhirārakkhā dukkarā hoti, tasmā gihīnaṃ parittakaraṇe",
  "tika-vin08t:307_9": "vuttaparikamme asampajjamānepi aṭṭhakathāyaṃ vuttanayeneva kātuṃ vaṭṭatīti no mati.",
  "tika-vin08t:308_0": "Idaṃ pana idha āgataṃ āṭānāṭiyasuttaparikammaṃ sutvā “idaṃ suttaṃ amanussānaṃ amanāpaṃ,",
  "tika-vin08t:308_1": "sajjhāyantassa parittaṃ karontassa amanussā antarāyaṃ kareyyu”nti maññamānā porāṇā",
  "tika-vin08t:308_2": "catūhi mahārājehi ārocitaṃ sabbaññubuddhena desitaṃ mūlabhūtaṃ dīghanikāye āgataṃ",
  "tika-vin08t:308_3": "āṭānāṭiyasuttaṃ pahāya mūlasuttato gāthāchakkameva gahetvā avasesaṃ sabbaṃ suttaṃ",
  "tika-vin08t:308_4": "ṭhapetvā aññagāthāyo pakkhipitvā “āṭānāṭiyaparitta”nti ṭhapesuṃ, tampi parittaṃ amūlabhūtattā",
  "tika-vin08t:308_5": "ekenākārena dhāretuṃ asakkontā keci saṃkhittena dhārenti, keci vitthārena, keci ekaccā",
  "tika-vin08t:308_6": "gāthāyo pakkhipanti, keci nikkhipanti, keci bhikkhū taṃmissakaparittampi maṅgalakaraṇakālādīsu",
  "tika-vin08t:308_7": "vattumavisahantā taṃ ṭhapetvā aññasuttāniyeva bhaṇanti, sabbametaṃ ayuttaṃ viya dissati.",
  "tika-vin08t:308_8": "Kasmā? Cattāropi mahārājāno imaṃ āṭānāṭiyaṃ rakkhaṃ saṃvidahamānā buddhasāsane amanussānaṃ",
  "tika-vin08t:308_9": "pasādāya, catassannaṃ parisānaṃ aviheṭhanāya eva saṃvidahiṃsu, na aññena kāraṇena.",
  "tika-vin08t:308_10": "Vuttañhi tattha “tattha santi uḷārā yakkhānivāsino, ye imasmiṃ bhagavato pāvacane",
  "tika-vin08t:308_11": "appasannā, tesaṃ pasādāya uggaṇhātu bhante bhagavā āṭānāṭiyaṃ rakkhaṃ bhikkhūnaṃ",
  "tika-vin08t:308_12": "bhikkhunīnaṃ upāsakānaṃ upāsikānaṃ guttiyā rakkhāya avihiṃsāya phāsuvihārāyā”ti.",
  "tika-vin08t:309_0": "Sammāsambuddhenapi imassa suttassa nigamane “uggaṇhātha bhikkhave āṭānāṭiyaṃ rakkhaṃ,",
  "tika-vin08t:309_1": "pariyāpuṇātha bhikkhave āṭānāṭiyaṃ rakkhaṃ, dhāretha bhikkhave āṭānāṭiyaṃ rakkhaṃ,",
  "tika-vin08t:309_2": "atthasaṃhitā bhikkhave āṭānāṭiyā rakkhā bhikkhūnaṃ bhikkhunīnaṃ upāsakānaṃ upāsikānaṃ",
  "tika-vin08t:309_3": "guttiyā rakkhāya avihiṃsāya phāsuvihārāyā”ti bhikkhūnaṃ dhāraṇaṃ uyyojitaṃ ānisaṃsañca",
  "tika-vin08t:309_4": "pakāsitaṃ. Aṭṭhakathācariyehi ca “buddhabhāsite ekakkharampi ekapadampi apanetabbaṃ",
  "tika-vin08t:309_5": "nāma natthī”ti vuttaṃ, tasmā catūhi mahārājehi saṃvidahitaṃ sammāsambuddhena āhaccabhāsitaṃ",
  "tika-vin08t:309_6": "tisso saṅgītiyo āruḷhaṃ pakatiāṭānāṭiyasuttameva dhāretuṃ sajjhāyituñca yuttaṃ, na",
  "tika-vin08t:309_7": "bhagavatā abhāsitaṃ tisso saṅgītiyo anāruḷhaṃ missakasuttanti. Dīghanikāyaṭṭhakathāyaṃ",
  "tika-vin08t:309_8": "āgataṃ idaṃ āṭānāṭiyaparittaparikammaṃ pana pakatisajjhāyanavācanādiṃ sandhāya aṭṭhakathācariyehi",
  "tika-vin08t:309_9": "na vuttaṃ, atha kho gahaṭṭhaṃ vā pabbajitaṃ vā amanussehi gahitakāle mocāpanatthāya",
  "tika-vin08t:309_10": "lokiyehi mantaṃ viya bhaṇanaṃ sandhāya vuttaṃ. Vuttañhi tattha “amanussagahitako",
  "tika-vin08t:309_11": "tvaṃ ko nāmosīti pucchitabbo”tiādi.",
  "tika-vin08t:310_0": "Āṭānāṭiyā rakkhā ca nāma na sakalasuttaṃ, atha kho “vipassissa ca namatthū”ti padaṃ",
  "tika-vin08t:310_1": "ādiṃ katvā catunnaṃ mahārājūnaṃ vasena catukkhattuṃ āgataṃ “jinaṃ vandāma gotama”nti",
  "tika-vin08t:310_2": "padaṃ pariyosānaṃ katvā vuttasuttekadesoyeva. Kathaṃ viññāyatīti ce? “Atha kho vessavaṇo",
  "tika-vin08t:310_3": "mahārājā bhagavato adhivāsanaṃ viditvā imaṃ āṭānāṭiyaṃ rakkhaṃ abhāsī”ti ārabhitvā",
  "tika-vin08t:310_4": "yathāvuttasuttekadesassa avasāne “ayaṃ kho mārisā āṭānāṭiyā rakkhā”ti niyyātitattā.",
  "tika-vin08t:310_5": "Tasmā yathā nāma byagghādayo attano bhakkhaṃ vilumpantānaṃ balavaduṭṭhacittā bhavanti,",
  "tika-vin08t:310_6": "evaṃ attanā gahitamanussaṃ mocāpentānaṃ amanussā paduṭṭhacittā honti. Iti tathā mocāpetuṃ",
  "tika-vin08t:310_7": "āraddhakāle bhikkhūnaṃ parissayavinodanatthaṃ imaṃ āṭānāṭiyaparittaparikammaṃ aṭṭhakathācariyehi",
  "tika-vin08t:310_8": "vuttanti daṭṭhabbaṃ. Ayaṃ parittakaraṇavinicchayakathālaṅkāro.",
  "tika-vin08t:311_0": "20. Anāmaṭṭhapiṇḍapātoti ettha amasiyitthāti āmaṭṭho, na āmaṭṭho anāmaṭṭho. Piṇḍaṃ",
  "tika-vin08t:311_1": "piṇḍaṃ hutvā patatīti piṇḍapāto. Anāmaṭṭho ca so piṇḍapāto cāti tathā, aggahitaaggo,",
  "tika-vin08t:311_2": "aparibhutto piṇḍapātoti attho. Sacepi kahāpaṇagghanako hotīti iminā dāyakehi bahubyañjanena",
  "tika-vin08t:311_3": "sampādetvā sakkaccaṃ dinnabhāvaṃ dīpeti. Tena vuttaṃ “saddhādeyyavinipātanaṃ natthī”ti,",
  "tika-vin08t:311_4": "evaṃ sakkaccaṃ saddhāya dinnaṃ mahagghabhojanampi mātāpitūnaṃ datvā saddhādeyyavinipātanaṃ",
  "tika-vin08t:311_5": "nāma na hoti, pageva appagghabhojaneti adhippāyo. Mātādipañcakaṃyeva vatvā bhesajjakaraṇe",
  "tika-vin08t:311_6": "viya aparesampi dasannaṃ dātuṃ vaṭṭatīti avuttattā aññesaṃ ñātakānampi pesetvā dātuṃ",
  "tika-vin08t:311_7": "na vaṭṭatīti siddhaṃ, “vihāraṃ sampattassa pana yassa kassaci āgantukassa vā”iccādivakkhamānattā",
  "tika-vin08t:311_8": "vihāraṃ sampattānaṃ ñātakānampi āgantukasāmaññena dātuṃ vaṭṭatīti ca. Thālaketi saṅghike",
  "tika-vin08t:311_9": "kaṃsādimaye thālake. Pattopi ettha saṅgayhati. Na vaṭṭatīti iminā dukkaṭanti dasseti.",
  "tika-vin08t:311_10": "Dāmarikacorassāti rajjaṃ patthentassa pākaṭacorassa. Adīyamānepi “na dentī”ti kujjhantīti sambandho.",
  "tika-vin08t:312_0": "Āmisassa dhammassa ca alābhena attano parassa ca antare sambhavantassa chiddassa",
  "tika-vin08t:312_1": "vivarassa paṭisantharaṇaṃ pidahanaṃ paṭisanthāro. So pana dhammāmisavasena duvidho.",
  "tika-vin08t:312_2": "Tattha āmisapaṭisanthāraṃ sandhāya “kassa kātabbo, kassa na kātabbo”ti vuttaṃ. Āgantukassa",
  "tika-vin08t:312_3": "vā…pe… kātabboyevāti vuttamatthaṃ pākaṭaṃ kātuṃ “āgantukaṃ tāvā”tiādimāha. Khīṇaparibbayanti",
  "tika-vin08t:312_4": "iminā agatibhāvaṃ karuṇāṭṭhānatañca dasseti. Tena ca tabbidhurānaṃ samiddhānaṃ āgantukattepi",
  "tika-vin08t:312_5": "dātuṃ na vaṭṭatīti siddhaṃ hoti. “Apaccāsīsantenā”ti vatvā paccāsīsanappakāraṃ dassetuṃ",
  "tika-vin08t:312_6": "“manussā nāmā”tiādi vuttaṃ. Ananuññātānaṃ pana apaccāsīsantenapi dātuṃ na vaṭṭati",
  "tika-vin08t:312_7": "saddhādeyyavinipātattā, paccāsāya pana sati kuladūsanampi hoti. Ubbāsetvāti samantato",
  "tika-vin08t:312_8": "tiyojanaṃ vilumpante manusse palāpetvā. Varapotthakacittattharaṇanti anekappakāraṃ",
  "tika-vin08t:312_9": "itthipurisādiuttamarūpavicittaṃ attharaṇaṃ. Ayaṃ paṭisanthāravinicchayakathālaṅkāro.",
  "tika-vin08t:313": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:314": "Bhesajjādivinicchayakathālaṅkāro nāma",
  "tika-vin08t:315": "Tatiyo paricchedo.",
  "tika-vin08t:316": "4. Viññattivinicchayakathā",
  "tika-vin08t:317_0": "21. Evaṃ bhesajjādivinicchayaṃ kathetvā idāni viññattivinicchayaṃ kathetuṃ “viññattīti",
  "tika-vin08t:317_1": "yācanā”tiādimāha. Tattha viññāpanā viññatti, “iminā no attho”ti viññāpanā, yācanāti",
  "tika-vin08t:317_2": "vuttaṃ hoti. Tenāha “viññattīti yācanā”ti. Tatra viññattiyaṃ ayaṃ mayā vakkhamāno",
  "tika-vin08t:317_3": "vinicchayo veditabboti yojanā. Mūlacchejjāyāti parasantakabhāvato mocetvā attano",
  "tika-vin08t:317_4": "eva santakakaraṇavasena. Evaṃ yācato aññātakaviññattidukkaṭañceva dāsapaṭiggahadukkaṭañca",
  "tika-vin08t:317_5": "hoti “dāsidāsapaṭiggahaṇā paṭivirato hotī”ti vacanaṃ nissāya aṭṭhakathāyaṃ paṭikkhittattā.",
  "tika-vin08t:317_6": "Ñātakapavāritaṭṭhānato pana dāsaṃ mūlacchejjāya yācantassa sādiyanavaseneva dukkaṭaṃ.",
  "tika-vin08t:317_7": "Sakakammanti pāṇavadhakammaṃ. Idañca pāṇātipātadosaparihārāya vuttaṃ, na viññattiparihārāya.",
  "tika-vin08t:317_8": "Aniyametvāpi na yācitabbāti sāmīcidassanatthaṃ vuttaṃ, suddhacittena pana hatthakammaṃ",
  "tika-vin08t:317_9": "yācantassa āpatti nāma natthi. Yadicchakaṃ kārāpetuṃ vaṭṭatīti “hatthakammaṃ yācāmi,",
  "tika-vin08t:317_10": "dethā”tiādinā ayācitvāpi vaṭṭati, sakiccapasutampi evaṃ kārāpentassa viññatti natthi",
  "tika-vin08t:317_11": "eva, sāmīcidassanatthaṃ pana vibhajitvā vuttaṃ.",
  "tika-vin08t:318_0": "Sabbakappiyabhāvadīpanatthanti sabbaso kappiyabhāvadassanatthaṃ. Mūlaṃ dethāti vattuṃ",
  "tika-vin08t:318_1": "vaṭṭatīti “mūlaṃ dassāmā”ti paṭhamaṃ vuttattā viññatti vā “mūla”nti vacanassa kappiyākappiyavatthusāmaññavacanattā",
  "tika-vin08t:318_2": "akappiyavacanaṃ vā niṭṭhitabhatikiccānaṃ dāpanato akappiyavatthusādiyanaṃ vā na hotīti",
  "tika-vin08t:318_3": "katvā vuttaṃ. Mūlacchejjāya vāti idaṃ idha thambhādīnaṃ dāsidāsādibhāvābhāvato vuttaṃ.",
  "tika-vin08t:318_4": "Anajjhāvutthakanti apariggahitaṃ, assāmikanti attho.",
  "tika-vin08t:319_0": "22. Na kevalañca…pe… cīvarādīni kārāpetukāmenātiādīsu cīvaraṃ kārāpetukāmassa aññātakaappavāritatantavāyehi",
  "tika-vin08t:319_1": "hatthakammayācanavasena vāyāpane viññattipaccayā dukkaṭābhāvepi cīvaravāyāpanasikkhāpadena",
  "tika-vin08t:319_2": "yathārahaṃ pācittiyadukkaṭāni hontīti veditabbaṃ. Akappiyakahāpaṇādi na dātabbanti",
  "tika-vin08t:319_3": "kappiyamukhena laddhampi tattha kammakaraṇatthāya imassa kahāpaṇaṃ dehīti vatvā “dātuṃ",
  "tika-vin08t:319_4": "vaṭṭatī”ti vuttaṃ. Pubbe katakammassa dāpane kiñcāpi doso na dissati, tathāpi asāruppamevāti",
  "tika-vin08t:319_5": "vadanti. Katakammatthāyapi kappiyavohārena pariyāyato bhatiṃ dāpentassa natthi doso,",
  "tika-vin08t:319_6": "sāratthadīpaniyaṃ pana “akappiyakahāpaṇādi na dātabbanti kiñcāpi akappiyakahāpaṇādiṃ",
  "tika-vin08t:319_7": "asādiyantena kappiyavohārato dātuṃ vaṭṭati, tathāpi sāruppaṃ na hoti, manussā ca",
  "tika-vin08t:319_8": "etassa santakaṃ kiñci atthīti viheṭhetabbaṃ maññantīti akappiyakahāpaṇādidānaṃ paṭikkhitta”nti",
  "tika-vin08t:319_9": "vuttaṃ. Tatheva pācetvāti hatthakammavaseneva pācetvā. “Kiṃ bhante”ti ettakepi pucchite",
  "tika-vin08t:319_10": "yadatthāya paviṭṭho, taṃ kathetuṃ labhati pucchitapañhattā.",
  "tika-vin08t:320_0": "23. Vattanti cārittaṃ, āpatti pana na hotīti adhippāyo. Kappiyaṃ kārāpetvā paṭiggahetabbānīti",
  "tika-vin08t:320_1": "sākhāya makkhikabījanena paṇṇādichede bījagāmakopanassa ceva tattha laggarajādiappaṭiggahitakassa",
  "tika-vin08t:320_2": "ca parihāratthāya vuttaṃ, tadubhayāsaṅkāya asati tathā akaraṇe doso natthi. Sāratthadīpaniyaṃ",
  "tika-vin08t:320_3": "pana “kappiyaṃ kārāpetvā paṭiggahetabbānīti sākhāya laggarajasmiṃ patte patitepi",
  "tika-vin08t:320_4": "sākhaṃ chinditvā khāditukāmatāyapi sati sukhaparibhogatthaṃ vutta”nti vuttaṃ. Nadiyādīsu",
  "tika-vin08t:320_5": "udakassa apariggahitattā “āharāti vattuṃ vaṭṭatī”ti vuttaṃ. Gehato…pe… neva vaṭṭatīti",
  "tika-vin08t:320_6": "pariggahitudakattā viññattiyā dukkaṭaṃ hotīti adhippāyo. “Na āhaṭaṃ paribhuñjitu”nti",
  "tika-vin08t:320_7": "vacanato viññattiyā āpannaṃ dukkaṭaṃ desetvāpi taṃ vatthuṃ paribhuñjantassa paribhoge",
  "tika-vin08t:320_8": "paribhoge dukkaṭameva, pañcannampi sahadhammikānaṃ na vaṭṭati.",
  "tika-vin08t:321_0": "“Alajjīhi pana bhikkhūhi vā sāmaṇerehi vā hatthakammaṃ na kāretabba”nti sāmaññato",
  "tika-vin08t:321_1": "vuttattā attano atthāya yaṃ kiñci hatthakammaṃ kāretuṃ na vaṭṭati. Yaṃ pana alajjī",
  "tika-vin08t:321_2": "nivāriyamānopi bījanādiṃ karoti, tattha doso natthi, cetiyakammādīni pana tehi kārāpetuṃ",
  "tika-vin08t:321_3": "vaṭṭatīti vimativinodaniyaṃ vuttaṃ. Sāratthadīpaniyaṃ pana “alajjīhi…pe… na kāretabbanti",
  "tika-vin08t:321_4": "idaṃ uttaribhaṅgādhikārattā ajjhoharaṇīyaṃ sandhāya vuttaṃ, bāhiraparibhogesu pana",
  "tika-vin08t:321_5": "alajjīhipi hatthakammaṃ kāretuṃ vaṭṭatī”ti vuttaṃ. Ettha ca “alajjīhi sāmaṇerehī”ti",
  "tika-vin08t:321_6": "vuttattā “sañcicca āpattiṃ āpajjatī”ti alajjilakkhaṇaṃ ukkaṭṭhavasena upasampanne",
  "tika-vin08t:321_7": "paṭicca upalakkhaṇato vuttanti taṃlakkhaṇavirahitānaṃ sāmaṇerādīnaṃ liṅgatthenagotrabhupariyosānānaṃ",
  "tika-vin08t:321_8": "bhikkhupaṭiññānaṃ dussīlānampi sādhāraṇavasena alajjilakkhaṇaṃ yathāṭhapitapaṭipattiyā",
  "tika-vin08t:321_9": "atiṭṭhanamevāti gahetabbaṃ.",
  "tika-vin08t:322_0": "24. Goṇaṃ pana…pe… āharāpentassa dukkaṭanti viññattikkhaṇe viññattipaccayā, paṭilābhakkhaṇe",
  "tika-vin08t:322_1": "goṇānaṃ sādiyanapaccayā ca dukkaṭaṃ. Goṇañhi attano atthāya aviññattiyā laddhampi",
  "tika-vin08t:322_2": "sādituṃ na vaṭṭati “hatthigavāssavaḷavapaṭiggahaṇā paṭivirato hotī”ti vuttattā. Tenevāha",
  "tika-vin08t:322_3": "“ñātakapavāritaṭṭhānatopi mūlacchejjāya yācituṃ na vaṭṭatī”ti. Ettha ca viññattidukkaṭābhāvepi",
  "tika-vin08t:322_4": "akappiyavatthuyācanepi paṭiggahaṇepi dukkaṭameva. Rakkhitvāti corādiupaddavato rakkhitvā.",
  "tika-vin08t:322_5": "Jaggitvāti tiṇaannādīhi posetvā. Na sampaṭicchitabbanti attano atthāya gosādiyanassa",
  "tika-vin08t:322_6": "paṭikkhittattā vuttaṃ.",
  "tika-vin08t:323_0": "25. Ñātakapavāritaṭṭhāne pana vaṭṭatīti sakaṭassa sampaṭicchitabbattā mūlacchejjavasena",
  "tika-vin08t:323_1": "yācituṃ vaṭṭati. Tāvakālikaṃ vaṭṭatīti ubhayatthāpi vaṭṭatīti atthoti vimativinodaniyaṃ",
  "tika-vin08t:323_2": "vuttaṃ. Sāratthadīpaniyaṃ pana “sakaṭaṃ dethāti…pe… na vaṭṭatīti mūlacchejjavasena",
  "tika-vin08t:323_3": "sakaṭaṃ dethāti vattuṃ na vaṭṭati. Tāvakālikaṃ vaṭṭatīti tāvakālikaṃ katvā sabbattha",
  "tika-vin08t:323_4": "yācituṃ vaṭṭatī”ti vuttaṃ. Vāsiādīni puggalikānipi vaṭṭantīti āha “esa nayo vāsī”tiādi.",
  "tika-vin08t:323_5": "Valliādīsu ca parapariggahitesu esa nayoti yojetabbaṃ. Garubhaṇḍappahonakesuyevāti",
  "tika-vin08t:323_6": "idaṃ viññattiṃ sandhāya vuttaṃ, adinnādāne pana tiṇasalākaṃ upādāya parapariggahitaṃ",
  "tika-vin08t:323_7": "theyyacittena gaṇhato avahāro eva, bhaṇḍagghena kāretabbo. Valliādīsūti ettha ādi-saddena",
  "tika-vin08t:323_8": "pāḷiāgatānaṃ veḷumuñjapabbajatiṇamattikānaṃ saṅgaho daṭṭhabbo. Tattha ca yasmiṃ padese",
  "tika-vin08t:323_9": "haritālajātihiṅgulikādi appakampi mahagghaṃ hoti, tattha taṃ tālapakkappamāṇato ūnampi",
  "tika-vin08t:323_10": "garubhaṇḍameva, viññāpetuñca na vaṭṭati.",
  "tika-vin08t:324_0": "26. Sāti viññatti. Parikathādīsu “senāsanaṃ sambādha”ntiādinā pariyāyena kathanaṃ",
  "tika-vin08t:324_1": "parikathā nāma. Ujukameva akathetvā “bhikkhūnaṃ kiṃ pāsādo na vaṭṭatī”tiādinā adhippāyo",
  "tika-vin08t:324_2": "yathā vibhūto hoti, evaṃ kathanaṃ obhāso nāma. Senāsanādiatthaṃ bhūmiparikammādikaraṇavasena",
  "tika-vin08t:324_3": "paccayuppādāya nimittakaraṇaṃ nimittakammaṃ nāma. Tīsu paccayesu viññattiādayo dassitā,",
  "tika-vin08t:324_4": "gilānapaccaye pana kathanti āha “gilānapaccaye panā”tiādi. Tathā uppannaṃ pana bhesajjaṃ",
  "tika-vin08t:324_5": "roge vūpasante bhuñjituṃ vaṭṭati, na vaṭṭatīti? Tattha vinayadharā “bhagavatā rogasīsena",
  "tika-vin08t:324_6": "paribhogassa dvāraṃ dinnaṃ, tasmā arogakālepi bhuñjituṃ vaṭṭati, āpatti na hotī”ti",
  "tika-vin08t:324_7": "vadanti, suttantikā pana “kiñcāpi āpatti na hoti, ājīvaṃ pana kopeti, tasmā sallekhapaṭipattiyaṃ",
  "tika-vin08t:324_8": "ṭhitassa na vaṭṭati, sallekhaṃ kopetī”ti vadantīti.",
  "tika-vin08t:325": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:326": "Viññattivinicchayakathālaṅkāro nāma",
  "tika-vin08t:327": "Catuttho paricchedo.",
  "tika-vin08t:328": "5. Kulasaṅgahavinicchayakathā",
  "tika-vin08t:329_0": "27. Evaṃ viññattivinicchayaṃ kathetvā idāni kulasaṅgahavinicchayaṃ kathetuṃ “kulasaṅgaho”tiādimāha.",
  "tika-vin08t:329_1": "Tattha saṅgaṇhanaṃ saṅgaho, kulānaṃ saṅgaho kulasaṅgaho, paccayadāyakādīnaṃ gihīnaṃ",
  "tika-vin08t:329_2": "anuggahakaraṇaṃ. Anuggahattho hettha saṅgaha-saddo yathā “puttadārassa saṅgaho”ti.",
  "tika-vin08t:330_0": "28. Tattha koṭṭananti sayaṃ chindanaṃ. Koṭṭāpananti “imaṃ chindā”ti aññesaṃ chedāpanaṃ.",
  "tika-vin08t:330_1": "Āḷiyā bandhananti yathā gacchamūle udakaṃ santiṭṭhati, tathā samantato bandhanaṃ.",
  "tika-vin08t:330_2": "Udakassāti akappiyaudakassa “kappiyaudakasiñcana”nti visuṃ vakkhamānattā, tañca ārāmādiatthaṃ",
  "tika-vin08t:330_3": "ropane akappiyavohāresupi kappiyavohāresupi kappiyaudakasiñcanādi vaṭṭatīti vakkhamānattā",
  "tika-vin08t:330_4": "idhāpi vibhāgaṃ katvā kappiyaudakasiñcanādi visuṃ dassitaṃ. Ettha ca katamaṃ akappiyaudakaṃ,",
  "tika-vin08t:330_5": "katamaṃ pana kappiyaudakanti? Sappāṇakaṃ akappiyaudakaṃ, appāṇakaṃ kappiyaudakanti.",
  "tika-vin08t:330_6": "Kathaṃ viññāyatīti ce, “yo pana bhikkhu jānaṃ sappāṇakaṃ udakaṃ tiṇaṃ vā mattikaṃ",
  "tika-vin08t:330_7": "vā siñceyya vā siñcāpeyya vā pācittiya”nti vacanato. Yathā koṭṭanakhaṇanādikāyikakiriyāpi",
  "tika-vin08t:330_8": "akappiyavohāre saṅgahitā, evaṃ mātikāujukaraṇādikappiyavohārepīti āha “sukkhamātikāya",
  "tika-vin08t:330_9": "ujukaraṇa”nti. Hatthapādamukhadhovananahaānodakasiñcananti imināpi pakārantarena",
  "tika-vin08t:330_10": "kappiyaudakasiñcanameva dasseti. Akappiyavohāre koṭṭanakhaṇanādivasena sayaṃ karaṇassapi",
  "tika-vin08t:330_11": "kathaṃ saṅgahoti? Akappiyanti vohariyatīti akappiyavohāroti akappiyabhūtaṃ karaṇakārāpanādi",
  "tika-vin08t:330_12": "sabbameva saṅgahitaṃ, na pana akappiyavacanamattanti daṭṭhabbaṃ. Kappiyavohārepi",
  "tika-vin08t:330_13": "eseva nayo. Sukkhamātikāya ujukaraṇanti iminā purāṇapaṇṇādīnaṃ haraṇampi saṅgahitanti",
  "tika-vin08t:330_14": "daṭṭhabbaṃ. Kudālādīni bhūmiyaṃ ṭhapetvā ṭhānato hatthena gahetvā ṭhānameva pākaṭataranti “obhāso”ti vuttaṃ.",
  "tika-vin08t:331_0": "29. Mahāpaccarivādaṃ patiṭṭhāpetukāmo pacchā vadati. Vanatthāyāti idaṃ keci “vatatthāyā”ti",
  "tika-vin08t:331_1": "paṭhanti, tesaṃ vatiatthāyāti attho. Vajirabuddhiṭīkāyampi tatheva vuttaṃ, “ārāmaropā",
  "tika-vin08t:331_2": "vanaropā, ye narā setukārakā”ti vacanato pana taṃ vicāretabbaṃ. Akappiyavohārepi",
  "tika-vin08t:331_3": "ekaccaṃ vaṭṭatīti dassetuṃ “na kevalañca sesa”ntiādimāha. Yaṃ kiñci mātikanti sukkhamātikaṃ",
  "tika-vin08t:331_4": "vā asukkhamātikaṃ vā. Kappiyaudakaṃ siñcitunti iminā “kappiyaudakaṃ siñcathā”ti vattumpi",
  "tika-vin08t:331_5": "vaṭṭatīti dasseti. Sayaṃ ropetumpi vaṭṭatīti iminā “ropehī”ti vattumpi vaṭṭatītipi siddhaṃ.",
  "tika-vin08t:332_0": "30. Pācittiyañceva dukkaṭañcāti pathavīkhaṇanapaccayā pācittiyaṃ, kulasaṅgahapaccayā",
  "tika-vin08t:332_1": "dukkaṭaṃ. Akappiyavohārenāti “idaṃ khaṇa, idaṃ ropehī”ti akappiyavohārena. Dukkaṭamevāti",
  "tika-vin08t:332_2": "kulasaṅgahapaccayā dukkaṭaṃ. Ubhayatrāti kappiyākappiyapathaviyaṃ.",
  "tika-vin08t:333_0": "Sabbatthāti kulasaṅgahaparibhogaārāmādiatthāya ropite. Dukkaṭampīti na kevalaṃ pācittiyameva.",
  "tika-vin08t:333_1": "Kappiyenāti kappiyaudakena. Tesaṃyeva dvinnanti kulasaṅgahaparibhogānaṃ. Dukkaṭanti",
  "tika-vin08t:333_2": "kulasaṅgahatthāya sayaṃ siñcane, kappiyavohārena vā akappiyavohārena vā siñcāpane",
  "tika-vin08t:333_3": "dukkaṭaṃ, paribhogatthāya sayaṃ siñcane, akappiyavohārena siñcāpane ca dukkaṭaṃ.",
  "tika-vin08t:333_4": "Payogabahulatāyāti sayaṃ karaṇe, kāyapayogassa kārāpane vacīpayogassa bahuttena.",
  "tika-vin08t:333_5": "Āpattibahulatā veditabbāti ettha sayaṃ siñcane dhārāpacchedagaṇanāya āpattigaṇanā",
  "tika-vin08t:333_6": "veditabbā. Siñcāpane pana punappunaṃ āṇāpentassa vācāya vācāya āpatti, sakiṃ āṇattassa bahusiñcane ekāva.",
  "tika-vin08t:334_0": "Ocinane dukkaṭapācittiyānīti kulasaṅgahapaccayā dukkaṭaṃ, bhūtagāmapātabyatāya pācittiyaṃ.",
  "tika-vin08t:334_1": "Aññatthāti vatthupūjādiatthāya ocinane. Sakiṃ āṇattoti akappiyavohārena āṇatto. Pācittiyamevāti",
  "tika-vin08t:334_2": "akappiyavohārena āṇattattā bhūtagāmasikkhāpadena pācittiyaṃ. Kappiyavacanena pana",
  "tika-vin08t:334_3": "vatthupūjādiatthāya ocināpentassa anāpattiyeva.",
  "tika-vin08t:335_0": "31. Ganthanena nibbattaṃ dāmaṃ ganthimaṃ. Esa nayo sesesupi. Na vaṭṭatīti kulasaṅgahatthāya,",
  "tika-vin08t:335_1": "vatthupūjādiatthāya vā vuttanayena karontassa kārāpentassa ca dukkaṭanti attho. Vaṭṭatīti",
  "tika-vin08t:335_2": "vatthupūjādiatthāya vaṭṭati, kulasaṅgahatthāya pana kappiyavohārena kārāpentassapi",
  "tika-vin08t:335_3": "dukkaṭameva. Purimanayenevāti “bhikkhussa vā”tiādinā vuttanayena. Dhammāsanavitāne",
  "tika-vin08t:335_4": "baddhakaṇṭakesu pupphāni vinivijjhitvā ṭhapentīti sambandho. Uparūpari vijjhitvā",
  "tika-vin08t:335_5": "chattasadisaṃ katvā āvuṇanato “chattādhichattaṃ viyā”ti vuttaṃ. “Kadalikkhandhamhī”tiādinā",
  "tika-vin08t:335_6": "vuttaṃ sabbameva sandhāya “taṃ atioḷārikamevā”ti vuttaṃ, sabbattha karaṇe, akappiyavohārena",
  "tika-vin08t:335_7": "kārāpane ca dukkaṭamevāti attho. Pupphavijjhanatthaṃ kaṇṭakampi bandhituṃ na vaṭṭatīti",
  "tika-vin08t:335_8": "imassa upalakkhaṇattā pupphadāmolambakādiatthāya rajjubandhanādipi na vaṭṭatīti keci",
  "tika-vin08t:335_9": "vadanti. Aññe pana “pupphavijjhanatthaṃ kaṇṭakanti visesitattā tadatthaṃ kaṇṭakameva",
  "tika-vin08t:335_10": "bandhituṃ na vaṭṭati, tañca aṭṭhakathāpamāṇenā”ti vadanti, vīmaṃsitvā gahetabbaṃ.",
  "tika-vin08t:335_11": "Pupphapaṭicchakaṃ nāma dantādīhi kataṃ pupphādhānaṃ. Etampi nāgadantakampi sachiddameva",
  "tika-vin08t:335_12": "gahetabbaṃ. Asokapiṇḍiyāti asokasākhānaṃ, pupphānaṃ vā samūhe. Sāratthadīpaniyaṃ",
  "tika-vin08t:335_13": "pana “asokapiṇḍiyāti asokapupphamañjarikāyā”ti vuttaṃ. Dhammarajju nāma cetiyaṃ vā",
  "tika-vin08t:335_14": "bodhiṃ vā pupphappavesanatthaṃ āvijjhitvā bandharajju. Vimativinodaniyaṃ pana “dhammarajju",
  "tika-vin08t:335_15": "nāma cetiyādīni parikkhipitvā tesañca rajjuyā ca antarā pupphappavesanatthāya bandharajju.",
  "tika-vin08t:335_16": "Sithilavaṭṭitāya vā vaṭṭiyā abbhantare pupphappavesanatthāya evaṃ bandhātipi vadantī”ti vuttaṃ.",
  "tika-vin08t:336_0": "Matthakadāmanti dhammāsanādimatthake palambakadāmaṃ. Tesaṃyevāti uppalādīnaṃ eva.",
  "tika-vin08t:336_1": "Vākena vāti pupphanāḷaṃ phāletvā pupphena ekābaddhaṭṭhitavākena daṇḍena ca ekābaddheneva.",
  "tika-vin08t:336_2": "Etena pupphaṃ bījagāmasaṅgahaṃ na gacchati pañcasu bījesu apaviṭṭhattā paṇṇaṃ viya,",
  "tika-vin08t:336_3": "tasmā kappiyaṃ akārāpetvāpi vikopane doso natthi. Yañca chinnassapi makuḷassa vikasanaṃ,",
  "tika-vin08t:336_4": "tampi atitaruṇassa abhāvā vuḍḍhilakkhaṇaṃ na hoti, pariṇatassa pana makuḷassa pattānaṃ",
  "tika-vin08t:336_5": "sinehe pariyādānaṃ gate visuṃbhāvo eva vikāso, teneva chinnamakuḷavikāso achinnamakuḷavikāsato",
  "tika-vin08t:336_6": "parihīno, milātaniyutto vā dissati. Yañca milātassa udakasaññoge amilānatāpajjanaṃ,",
  "tika-vin08t:336_7": "tampi tambulapaṇṇādīsu samānaṃ vuḍḍhilakkhaṇaṃ na hoti. Pāḷiaṭṭhakathāsu ca na katthaci",
  "tika-vin08t:336_8": "pupphānaṃ kappiyakaraṇaṃ āgataṃ, tasmā pupphaṃ sabbathā abījamevāti viññāyati, vīmaṃsitvā gahetabbaṃ.",
  "tika-vin08t:337_0": "“Pasibbake viyā”ti vuttattā pupphaṃ pasibbake vā pasibbakasadisaṃ bandhe yattha katthaci",
  "tika-vin08t:337_1": "cīvare vā pakkhipituṃ vaṭṭatīti siddhaṃ. Sāratthadīpaniyaṃ pana “khandhe ṭhapitakāsāvassāti",
  "tika-vin08t:337_2": "khandhe ṭhapitasaṅghāṭiṃ sandhāya vuttaṃ. Tañhi tathābandhituṃ sakkā bhaveyya. Iminā",
  "tika-vin08t:337_3": "ca aññampi tādisaṃ kāsāvaṃ vā vatthaṃ vā vuttanayena bandhitvā tattha pupphāni pakkhipituṃ",
  "tika-vin08t:337_4": "vaṭṭatīti siddhaṃ. Aṃsabhaṇḍikapasibbake pakkhittasadisattā veṭhimaṃ nāma na jātaṃ,",
  "tika-vin08t:337_5": "tasmā sithilabandhassa antarantarā pakkhipitumpi vaṭṭatīti vadantī”ti vuttaṃ. Heṭṭhā",
  "tika-vin08t:337_6": "daṇḍakaṃ pana bandhituṃ na vaṭṭatīti rajjuādīhi bandhanaṃ sandhāya vuttaṃ, pupphasseva",
  "tika-vin08t:337_7": "pana acchinnadaṇḍakehi bandhituṃ vaṭṭati eva.",
  "tika-vin08t:338_0": "Pupphapaṭe ca daṭṭhabbanti pupphapaṭaṃ karontassa dīghato pupphadāmassa haraṇapaccāharaṇavasena",
  "tika-vin08t:338_1": "pūraṇaṃ sandhāya vuttaṃ, tiriyato haraṇaṃ pana vāyimaṃ nāma hoti, na purimaṃ. “Purimaṭṭhānaṃ",
  "tika-vin08t:338_2": "atikkāmetī”ti sāmaññato vuttattā purimaṃ pupphakoṭiṃ phusāpetvā vā aphusāpetvā vā",
  "tika-vin08t:338_3": "parikkhipanavasena atikkāmentassa āpattiyeva. Bandhituṃ vaṭṭatīti puppharahitāya",
  "tika-vin08t:338_4": "suttavākakoṭiyā bandhituṃ vaṭṭati. Ekavāraṃ haritvā parikkhipitvāti idaṃ pubbe vuttacetiyādiparikkhepaṃ",
  "tika-vin08t:338_5": "pupphapaṭakaraṇañca sandhāya vuttaṃ, tasmā cetiyaṃ vā bodhiṃ vā parikkhipantena ekavāraṃ",
  "tika-vin08t:338_6": "parikkhipitvā purimaṭṭhānaṃ sampatte aññassa dātabbaṃ, tenapi ekavāraṃ parikkhipitvā",
  "tika-vin08t:338_7": "tatheva kātabbaṃ. Pupphapaṭaṃ karontena ca haritvā aññassa dātabbaṃ, tenapi tatheva",
  "tika-vin08t:338_8": "kātabbaṃ. Sacepi dveyeva bhikkhū ubhosu passesu ṭhatvā pariyāyena haranti, vaṭṭatiyevāti vadanti.",
  "tika-vin08t:339_0": "Parehi pūritanti dīghato pasāritaṃ. Vāyitunti tiriyato harituṃ, taṃ pana ekavārampi",
  "tika-vin08t:339_1": "na labhati. Pupphāni ṭhapentenāti aganthitāni pākatikapupphāni aññamaññaṃ phusāpetvāpi",
  "tika-vin08t:339_2": "ṭhapentena. Pupphadāmaṃ pana pūjanatthāya bhūmiyaṃ ṭhapentena phusāpetvā vā aphusāpetvā",
  "tika-vin08t:339_3": "vā diguṇaṃ katvā ṭhapetuṃ na vaṭṭatīti vadanti.",
  "tika-vin08t:340_0": "32. Ghaṭikadāmaolambakoti heṭṭhābhāge ghaṭikākārayutto, dārughaṭikākāro vā olambako.",
  "tika-vin08t:340_1": "Sāratthadīpaniyaṃ pana “ghaṭikadāmaolambakoti ante ghaṭikākārayutto yamakadāmaolambako”ti",
  "tika-vin08t:340_2": "vuttaṃ. Vajirabuddhiṭīkāyaṃ pana “ghaṭikadāmaolambakoti yamakadāmaolambakoti likhita”nti",
  "tika-vin08t:340_3": "vuttaṃ, ekekaṃ pana dāmaṃ nikkhantasuttakoṭiyāva bandhitvā olambituṃ vaṭṭati, pupphadāmadvayaṃ",
  "tika-vin08t:340_4": "saṅghaṭitukāmenapi nikkhantasuttakoṭiyāva suttakoṭiṃ saṅghaṭituṃ vaṭṭati. Aḍḍhacandākārena",
  "tika-vin08t:340_5": "mālāguṇaparikkhepoti aḍḍhacandākārena mālāguṇassa punappunaṃ haraṇapaccāharaṇavasena",
  "tika-vin08t:340_6": "pūretvā parikkhipanaṃ, teneva taṃ purime paviṭṭhaṃ, tasmā etampi aḍḍhacandākāraṃ",
  "tika-vin08t:340_7": "punappunaṃ haraṇapaccāharaṇavasena pūretuṃ na vaṭṭati. Ekavāraṃ pana aḍḍhacandākārakaraṇe",
  "tika-vin08t:340_8": "mālāguṇaṃ harituṃ vaṭṭatīti vadanti. Pupphadāmakaraṇanti ettha suttakoṭiyaṃ gahetvāpi",
  "tika-vin08t:340_9": "ekato kātuṃ na vaṭṭatīti vadanti. Suttamayaṃ geṇḍukaṃ nāma, geṇḍukakharapattadāmānaṃ",
  "tika-vin08t:340_10": "paṭikkhittattā celādīhi katadāmampi na vaṭṭati akappiyānulomattāti vadanti. Parasantakaṃ",
  "tika-vin08t:340_11": "deti, dukkaṭamevāti vissāsaggāhena parasantakaṃ gahetvā dentaṃ sandhāya vuttaṃ. Thullaccayanti",
  "tika-vin08t:340_12": "ettha bhaṇḍadeyyampi hoti.",
  "tika-vin08t:341_0": "33. Tañca kho vatthupūjanatthāyāti mātāpitūnampi pupphaṃ dentena vatthupūjanatthāyeva",
  "tika-vin08t:341_1": "dātabbanti dasseti. “Maṇḍanatthāya pana sivaliṅgādipūjanatthāyā”ti ettakameva vuttattā",
  "tika-vin08t:341_2": "“imaṃ vikkiṇitvā jīvissantī”ti mātāpitūnaṃ vaṭṭati, sesañātakānaṃ tāvakālikameva",
  "tika-vin08t:341_3": "dātuṃ vaṭṭati. Kassacipīti ñātakassa vā aññātakassa vā kassacipi. Ñātisāmaṇerehevāti",
  "tika-vin08t:341_4": "tesaṃ gihiparikammamocanatthaṃ vuttaṃ. Itareti aññātakā. Tehipi sāmaṇerehi ācariyupajjhāyānaṃ",
  "tika-vin08t:341_5": "vattasīsena haritabbaṃ. Sampattānaṃ sāmaṇerānaṃ upaḍḍhabhāgaṃ dātuṃ vaṭṭatīti saṅghikassa",
  "tika-vin08t:341_6": "lābhassa upacārasīmaṭṭhasāmaṇerānampi santakattā tesampi upaḍḍhabhāgo labbhatevāti",
  "tika-vin08t:341_7": "katvā vuttaṃ. Cūḷakanti upaḍḍhabhāgatopi upaḍḍhaṃ. Catutthabhāgassetaṃ adhivacanaṃ.",
  "tika-vin08t:341_8": "Sāmaṇerā…pe… ṭhapentīti idaṃ arakkhitaagopitaṃ sandhāya vuttaṃ. Sāratthadīpaniyaṃ",
  "tika-vin08t:341_9": "pana “vassaggena abhājanīyaṃ sandhāya vutta”nti vuttaṃ. Tattha tatthāti magge vā cetiyaṅgaṇe vā.",
  "tika-vin08t:342_0": "34. Sāmaṇerehi dāpetuṃ na labhantīti idaṃ sāmaṇerehi gihikammaṃ kāritaṃ viya hotīti",
  "tika-vin08t:342_1": "vuttaṃ, na pana pupphadānaṃ hotīti sāmaṇerānampi na vaṭṭanato. Vuttañca “sayamevā”tiādi.",
  "tika-vin08t:342_2": "Na hi taṃ pupphadānaṃ nāma siyā. Yadi hi tathā āgatānaṃ tesaṃ dānaṃ pupphadānaṃ nāma",
  "tika-vin08t:342_3": "bhaveyya, sāmaṇerehipi dātuṃ na labbheyya. Sayamevāti sāmaṇerā sayameva. Yāgubhattādīni",
  "tika-vin08t:342_4": "ādāyāti idaṃ bhikkhūnaṃ atthāya yāgubhattādisampādanaṃ sandhāya vuttattā “na vaṭṭatī”ti",
  "tika-vin08t:342_5": "avisesena vuttaṃ. Avisesena vuttanti iminā sabbesampi na vaṭṭatīti dasseti.",
  "tika-vin08t:343_0": "35. Vuttanayenevāti “mātāpitūnaṃ tāva haritvāpi harāpetvāpi pakkositvāpi pakkosāpetvāpi",
  "tika-vin08t:343_1": "dātuṃ vaṭṭati, sesañātakānaṃ pakkosāpetvāva. Mātāpitūnañca harāpentena ñātisāmaṇereheva",
  "tika-vin08t:343_2": "harāpetabbaṃ. Itare pana yadi sayameva icchanti, vaṭṭatī”ti imaṃ pupphadāne vuttanayaṃ",
  "tika-vin08t:343_3": "phaladānepi atidisati, tasmā phalampi mātāpitūnaṃ haraṇaharāpanādinā dātuṃ vaṭṭati,",
  "tika-vin08t:343_4": "sesañātīnaṃ pakkosāpetvāva. Idāni “yo haritvā vā harāpetvā vā…pe… issaravatāya dadato",
  "tika-vin08t:343_5": "thullaccaya”nti imaṃ pupphadāne vuttanayaṃ phaladāne saṅkhipitvā dassento “kulasaṅgahatthāya",
  "tika-vin08t:343_6": "panā”tiādimāha. Khīṇaparibbayānanti āgantuke sandhāya vuttaṃ. Phalaparicchedenāti",
  "tika-vin08t:343_7": "“ettakāni phalāni dātabbānī”ti evaṃ phalaparicchedena vā. Rukkhaparicchedena vāti",
  "tika-vin08t:343_8": "“imehi rukkhehi dātabbānī”ti evaṃ rukkhaparicchedena vā. Paricchinnesupi pana rukkhesu",
  "tika-vin08t:343_9": "“idha phalāni sundarāni, ito gaṇhathā”ti vadantena kulasaṅgaho kato nāma hotīti āha",
  "tika-vin08t:343_10": "“evaṃ pana na vattabba”nti. Rukkhacchallīti rukkhattaco, sā “bhājanīyabhaṇḍa”nti",
  "tika-vin08t:343_11": "vuttā. Vuttanayenāti pupphaphalādīsu vuttanayena kulasaṅgaho hotīti dasseti.",
  "tika-vin08t:344_0": "36. Tesaṃ tesaṃ gihīnaṃ gāmantaradesantarādīsu sāsanapaṭisāsanaharaṇaṃ jaṅghapesaniyaṃ.",
  "tika-vin08t:344_1": "Tenāha “gihīnaṃ dūteyyaṃ sāsanaharaṇakamma”nti. Dūtassa kammaṃ dūteyyaṃ. Paṭhamaṃ",
  "tika-vin08t:344_2": "sāsanaṃ aggahetvāpi…pe… pade pade dukkaṭanti idaṃ “tassa sāsanaṃ ārocessāmī”ti iminā",
  "tika-vin08t:344_3": "adhippāyena gamanaṃ sandhāya vuttaṃ. Tassa pana sāsanaṃ paṭikkhipitvā sayameva kāruññe",
  "tika-vin08t:344_4": "ṭhito gantvā attano patirūpaṃ sāsanaṃ āroceti, anāpatti. Gihīnañca kappiyasāsanaṃ",
  "tika-vin08t:344_5": "harituṃ vaṭṭatīti sambandho. Imehi pana aṭṭhahi kuladūsakakammehīti pupphadānaṃ phaladānaṃ",
  "tika-vin08t:344_6": "cuṇṇadānaṃ mattikadānaṃ dantakaṭṭhadānaṃ veḷudānaṃ paṇṇadānaṃ jaṅghapesanikanti imehi",
  "tika-vin08t:344_7": "yathāvuttehi. Pabbājanīyakammakatoti kuladūsanapaccayā katapabbājanīyakammo.",
  "tika-vin08t:345_0": "37. Sekkhabhūmiyaṃ vāti iminā jhānabhūmimpi saṅgaṇhāti. Tiṇṇaṃ vivekānanti kāyacittaupadhivivekabhūtānaṃ",
  "tika-vin08t:345_1": "tiṇṇaṃ vivekānaṃ. Piṇḍāya caraṇassa bhojanapariyosānattā vuttaṃ “yāva bhojanapariyosāna”nti.",
  "tika-vin08t:345_2": "Bhutvā āgacchantassapi puna vuttanayeneva paṇidhāya cīvarasaṇṭhāpanādīni karontassa",
  "tika-vin08t:345_3": "dukkaṭamevāti daṭṭhabbaṃ.",
  "tika-vin08t:346": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:347": "Kulasaṅgahavinicchayakathālaṅkāro nāma",
  "tika-vin08t:348": "Pañcamo paricchedo.",
  "tika-vin08t:349": "6. Macchamaṃsavinicchayakathā",
  "tika-vin08t:350_0": "38. Evaṃ kulasaṅgahavinicchayaṃ kathetvā idāni macchamaṃsavinicchayaṃ kathetuṃ “macchamaṃsesu",
  "tika-vin08t:350_1": "panā”tiādi vuttaṃ. Tattha thale ṭhapitamatte marati, kevaṭṭādīhi vā māriyatīti maccho.",
  "tika-vin08t:350_2": "Macchassa idanti macchaṃ, masiyate āmasiyateti maṃsaṃ, macchañca maṃsañca macchamaṃsāni,",
  "tika-vin08t:350_3": "tesu. Macchamaṃsesu pana vinicchayo evaṃ veditabboti yojanā. Macchaggahaṇenāti ettha",
  "tika-vin08t:350_4": "niddhāraṇaṃ na kātabbaṃ. Pana-saddo pakkhantarattho, divāseyyādīsu vinicchayato aparo",
  "tika-vin08t:350_5": "macchamaṃsesu vinicchayo veditabboti attho. Gayhate anenāti gahaṇaṃ. Kiṃ taṃ? Saddo,",
  "tika-vin08t:350_6": "macchaiti gahaṇaṃ macchaggahaṇaṃ, tena macchaggahaṇena, macchasaddenāti attho. Maṃsesu",
  "tika-vin08t:350_7": "pana…pe… akappiyānīti ettha manussamaṃsaṃ samānajātimaṃsato paṭikkhittaṃ. Hatthiassānaṃ",
  "tika-vin08t:350_8": "maṃsāni rājaṅgato, sunakhaahīnaṃ jegucchabhāvato, sesānaṃ vāḷamigattā bhikkhūnaṃ",
  "tika-vin08t:350_9": "paribandhavimocanatthaṃ paṭikkhittanti daṭṭhabbaṃ.",
  "tika-vin08t:351_0": "Tikoṭiparisuddhanti diṭṭhasutaparisaṅkitasaṅkhātāhi tīhi koṭīhi tīhi ākārehi tīhi",
  "tika-vin08t:351_1": "kāraṇehi parisuddhaṃ, vimuttanti attho. Tattha adiṭṭhaasutāni cakkhuviññāṇasotaviññāṇānaṃ",
  "tika-vin08t:351_2": "anārammaṇabhāvato jānitabbāni. Aparisaṅkitaṃ pana kathaṃ jānitabbanti āha “aparisaṅkitaṃ",
  "tika-vin08t:351_3": "panā”tiādi, tīṇi parisaṅkitāni ñatvā tesaṃ paṭipakkhavasena aparisaṅkitaṃ jānitabbanti",
  "tika-vin08t:351_4": "attho. Idāni tāni tīṇi parisaṅkitāni ca evaṃ parisaṅkite sati bhikkhūhi kattabbavidhiñca",
  "tika-vin08t:351_5": "tena vidhinā aparisaṅkite sati kattabbabhāvañca vitthārato dassetuṃ “katha”ntiādimāha.",
  "tika-vin08t:351_6": "Tattha disvā parisaṅkitaṃ diṭṭhaparisaṅkitaṃ nāma. Sutvā parisaṅkitaṃ sutaparisaṅkitaṃ",
  "tika-vin08t:351_7": "nāma. Adisvā asutvā takkena anumānena parisaṅkitaṃ tadubhayavinimuttaparisaṅkitaṃ",
  "tika-vin08t:351_8": "nāma. Taṃ tividhampi parisaṅkitasāmaññena ekā koṭi hoti, tato vimuttaṃ aparisaṅkitaṃ",
  "tika-vin08t:351_9": "nāma. Evaṃ adiṭṭhaṃ asutaṃ aparisaṅkitaṃ macchamaṃsaṃ tikoṭiparisuddhaṃ hoti.",
  "tika-vin08t:352_0": "Jālaṃ macchabandhanaṃ. Vāgurā migabandhinī. Kappatīti yadi tesaṃ vacanena saṅkā nivattati,",
  "tika-vin08t:352_1": "vaṭṭati, na taṃ vacanaṃ lesakappaṃ kātuṃ vaṭṭati. Teneva vakkhati “yattha ca nibbematiko",
  "tika-vin08t:352_2": "hoti, taṃ sabbaṃ kappatī”ti. Pavattamaṃsanti āpaṇādīsu pavattaṃ vikkāyikaṃ vā matamaṃsaṃ",
  "tika-vin08t:352_3": "vā. Maṅgalādīnanti ādi-saddena āhunapāhunādike saṅgaṇhāti. Bhikkhūnaṃyeva atthāya",
  "tika-vin08t:352_4": "akatanti ettha aṭṭhānappayutto eva-saddo, bhikkhūnaṃ atthāya akatamevāti sambandhitabbaṃ,",
  "tika-vin08t:352_5": "tasmā bhikkhūnañca maṅgalādīnañcāti missetvā katampi na vattatīti veditabbaṃ. Keci",
  "tika-vin08t:352_6": "pana “yathāṭhitavasena avadhāraṇaṃ gahetvā vaṭṭatī”ti vadanti, taṃ na sundaraṃ. Yattha",
  "tika-vin08t:352_7": "ca nibbematiko hotīti bhikkhūnaṃ atthāya katepi sabbena sabbaṃ parisaṅkitābhāvamāha.",
  "tika-vin08t:353_0": "39. Tamevatthaṃ āvikātuṃ “sace panā”tiādi vuttaṃ. Itaresaṃ vaṭṭatīti ajānantānaṃ",
  "tika-vin08t:353_1": "vaṭṭati, jānatovettha āpatti hotīti. Teyevāti ye uddissa kataṃ, teyeva. Uddissa katamaṃsaparibhogato",
  "tika-vin08t:353_2": "akappiyamaṃsaparibhoge visesaṃ dassetuṃ “akappiyamaṃsaṃ panā”tiādi vuttaṃ. Purimasmiṃ",
  "tika-vin08t:353_3": "sacittakāpatti, itarasmiṃ acittakā. Tenāha “akappiyamaṃsaṃ ajānitvā bhuñjantassapi",
  "tika-vin08t:353_4": "āpattiyevā”ti. “Paribhogakāle pucchitvā paribhuñjissāmīti vā gahetvā pucchitvāva",
  "tika-vin08t:353_5": "paribhuñjitabba”nti vacanato akappiyamaṃsaṃ ajānitvā paṭiggaṇhantassa paṭiggahaṇe",
  "tika-vin08t:353_6": "anāpatti siddhā. Ajānitvā paribhuñjantasseva hi āpatti vuttā. Vattanti vadantīti",
  "tika-vin08t:353_7": "iminā āpatti natthīti dasseti.",
  "tika-vin08t:354": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:355": "Macchamaṃsavinicchayakathālaṅkāro nāma",
  "tika-vin08t:356": "Chaṭṭho paricchedo.",
  "tika-vin08t:357": "7. Anāmāsavinicchayakathā",
  "tika-vin08t:358_0": "40. Evaṃ macchamaṃsavinicchayaṃ kathetvā idāni anāmāsavinicchayaṃ kathetuṃ “anāmāsa”ntiādimāha.",
  "tika-vin08t:358_1": "Tattha āmasiyateti āmāsaṃ, na āmāsaṃ anāmāsaṃ, aparāmasitabbanti attho. Pāripanthikāti",
  "tika-vin08t:358_2": "vikuppanikā, antarāyikāti vuttaṃ hoti. Nadīsotena vuyhamānaṃ mātaranti etaṃ ukkaṭṭhaparicchedadassanatthaṃ",
  "tika-vin08t:358_3": "vuttaṃ. Aññāsu pana itthīsu kāruññādhippāyena mātari vuttanayena paṭipajjantassa",
  "tika-vin08t:358_4": "nevatthi dosoti vadanti. “Mātara”nti vuttattā aññāsu na vaṭṭatīti vadantāpi atthi.",
  "tika-vin08t:358_5": "Ettha gaṇhāhīti na vattabbāti gehassitapemena kāyappaṭibaddhena phusane dukkaṭaṃ",
  "tika-vin08t:358_6": "sandhāya vuttaṃ. Kāruññena pana vatthādiṃ gahetuṃ asakkontiṃ “gaṇhāhī”ti vadantassapi",
  "tika-vin08t:358_7": "avasabhāvappattito udake nimujjantiṃ kāruññena sahasā anāmāsanti acintetvā kesādīsu",
  "tika-vin08t:358_8": "gahetvā mokkhādhippāyena ākaḍḍhatopi anāpattiyeva. Na hi mīyamānaṃ mātaraṃ upekkhituṃ",
  "tika-vin08t:358_9": "vaṭṭati. Aññātikāya itthiyāpi eseva nayo. Ukkaṭṭhāya mātuyāpi āmāso na vaṭṭatīti",
  "tika-vin08t:358_10": "dassanatthaṃ “mātara”nti vuttaṃ. Tassa kātabbaṃ pana aññāsampi itthīnaṃ karontassapi",
  "tika-vin08t:358_11": "anāpattiyeva anāmāsatte visesābhāvā.",
  "tika-vin08t:359_0": "Tiṇaṇḍupakanti hiriverādimūlehi kesālaṅkāratthāya katacumbaṭakaṃ. Tālapaṇṇamuddikanti",
  "tika-vin08t:359_1": "tālapaṇṇehi kataṃ aṅgulimuddikaṃ. Tena tālapaṇṇādimayaṃ kaṭisuttakaṇṇapiḷandhanādi",
  "tika-vin08t:359_2": "sabbaṃ na vaṭṭatīti siddhaṃ. Parivattetvāti attano nivāsanapārupanabhāvato apanetvā,",
  "tika-vin08t:359_3": "cīvaratthāya pariṇāmetvāti vuttaṃ hoti. Cīvaratthāya pādamūle ṭhapetīti idaṃ nidassanamattaṃ.",
  "tika-vin08t:359_4": "Paccattharaṇavitānādiatthampi vaṭṭatiyeva, pūjādiatthaṃ tāvakālikampi āmasituṃ vaṭṭati.",
  "tika-vin08t:359_5": "Sīsapasādhanadantasūcīti idaṃ sīsālaṅkāratthāya paṭapilotikāhi katasīsapasādhanakañceva",
  "tika-vin08t:359_6": "dantasūciādi cāti dve tayo. Sīsapasādhanaṃ sipāṭikopakaraṇatthāya ceva dantasūciṃ",
  "tika-vin08t:359_7": "sūciupakaraṇatthāya ca gahetabbanti yathākkamaṃ atthaṃ dasseti. Kesakalāpaṃ bandhitvā",
  "tika-vin08t:359_8": "tattha tiriyaṃ pavesanatthāya katā sūci eva sīsapasādhanakadantasūcīti ekameva katvā",
  "tika-vin08t:359_9": "sipāṭikāya pakkhipitvā pariharitabbasūciyeva tassa tassa kiccassa upakaraṇanti sipāṭikasūciupakaraṇaṃ,",
  "tika-vin08t:359_10": "evaṃ vā yojanā kātabbā.",
  "tika-vin08t:360_0": "Potthakarūpanti sudhādīhi kataṃ pārājikavatthubhūtānaṃ tiracchānagatitthīnaṃ saṇṭhānena",
  "tika-vin08t:360_1": "katampi anāmāsameva. Itthirūpāni dassetvā kataṃ vatthubhittiādiñca itthirūpaṃ anāmasitvā",
  "tika-vin08t:360_2": "vaḷañjetuṃ vaṭṭati. Evarūpe hi anāmāse kāyasaṃsaggarāge asati kāyappaṭibaddhena āmasato",
  "tika-vin08t:360_3": "doso natthi. Bhinditvāti ettha hatthena aggahetvāva kenaci daṇḍādinā bhinditabbaṃ.",
  "tika-vin08t:360_4": "Ettha ca anāmāsampi daṇḍapāsāṇādīhi bhedanassa aṭṭhakathāyaṃ vuttattā, pāḷiyampi",
  "tika-vin08t:360_5": "āpadāsu mokkhādhippāyassa āmasanepi anāpattiyā vuttattā ca sappiniādivāḷamigīhi gahitapāṇakānaṃ",
  "tika-vin08t:360_6": "mocanatthāya taṃ taṃ sappiniādivatthuṃ daṇḍādīhi paṭikkhipitvā gahetuṃ, mātuādiṃ",
  "tika-vin08t:360_7": "udake mīyamānaṃ vatthādīhi gahetuṃ, asakkontiṃ kesādīsu gahetvā kāruññena ukkhipituñca",
  "tika-vin08t:360_8": "vaṭṭatīti ayamattho gahetabbova. “Aṭṭhakathāyaṃ ‘na tveva āmasitabbā’ti idaṃ pana",
  "tika-vin08t:360_9": "vacanaṃ amīyamānaṃ vatthuṃ sandhāya vuttanti ayaṃ amhākaṃ khantī”ti vimativinodaniyaṃ vuttaṃ.",
  "tika-vin08t:361_0": "41. Maggaṃ adhiṭṭhāyāti “maggo aya”nti maggasaññaṃ uppādetvāti attho. Paññapetvā",
  "tika-vin08t:361_1": "dentīti idaṃ sāmīcivasena vuttaṃ, tehi pana “āsanaṃ paññapetvāva nisīdathā”ti vutte",
  "tika-vin08t:361_2": "sayameva paññapetvā nisīdituṃ vaṭṭati. Tattha jātakānīti acchinditvā bhūtagāmabhāveneva",
  "tika-vin08t:361_3": "ṭhitāni. “Kīḷantenā”ti vuttattā sati paccaye āmasantassa anāpatti, idañca gihisantakaṃ",
  "tika-vin08t:361_4": "sandhāya vuttaṃ, bhikkhusantakaṃ pana paribhogārahaṃ sabbathā āmasituṃ na vaṭṭati",
  "tika-vin08t:361_5": "durūpaciṇṇattā. Tālapanasādīnīti cettha ādi-saddena nāḷikeralabujatipusaalābukumbhaṇḍapussaphalaeḷālukaphalānaṃ",
  "tika-vin08t:361_6": "saṅgaho daṭṭhabbo. “Yathāvuttaphalānaṃyeva cettha kīḷādhippāyena āmasanaṃ na vaṭṭatī”ti",
  "tika-vin08t:361_7": "vuttattā pāsāṇasakkharādīni kīḷādhippāyenapi āmasituṃ vaṭṭati. Anupasampannānaṃ dassāmīti",
  "tika-vin08t:361_8": "idaṃ apaṭiggahetvā gahaṇaṃ sandhāya vuttaṃ. Attanopi atthāya paṭiggahetvā gahaṇe",
  "tika-vin08t:361_9": "doso natthi anāmāsattābhāvā.",
  "tika-vin08t:362_0": "42. Muttāti hatthikumbhajātikā aṭṭhavidhā muttā. Tathā hi hatthikumbhaṃ, varāhadāṭhaṃ,",
  "tika-vin08t:362_1": "bhujagasīsaṃ, valāhakaṃ, veḷu, macchasiro, saṅkho, sippīti aṭṭha muttāyoniyo. Tattha",
  "tika-vin08t:362_2": "hatthikumbhajā pītavaṇṇā pabhāhīnā. Varāhadāṭhā varāhadāṭhāvaṇṇāva. Bhujagasīsajā",
  "tika-vin08t:362_3": "nīlādivaṇṇā suvisuddhā vaṭṭalā ca. Valāhakajā bhāsurā dubbibhāgā rattibhāge andhakāraṃ",
  "tika-vin08t:362_4": "vidhamentiyo tiṭṭhanti, devūpabhogā eva ca honti. Veḷujā karakaphalasamānavaṇṇā na",
  "tika-vin08t:362_5": "bhāsurā, te ca veḷū amanussagocareyeva padese jāyanti. Macchasirajā pāṭhīnapiṭṭhisamānavaṇṇā",
  "tika-vin08t:362_6": "vaṭṭalā laghavo ca tejavantā honti pabhāvihīnā ca, te ca macchā samuddamajjheyeva",
  "tika-vin08t:362_7": "jāyanti. Saṅkhajā saṅkhaudaracchavivaṇṇā kolaphalappamāṇāpi honti pabhāvihīnāva.",
  "tika-vin08t:362_8": "Sippijā pabhāvisesayuttā honti nānāsaṇṭhānā. Evaṃ jātito aṭṭhavidhāsu muttāsu yā",
  "tika-vin08t:362_9": "macchasaṅkhasippijā, tā sāmuddikā. Bhujagajāpi kāci sāmuddikā honti, itarā asāmuddikā.",
  "tika-vin08t:362_10": "Yasmā bahulaṃ sāmuddikāva muttā loke dissanti, tatthāpi sippijāva, itarā kadāci kāci,",
  "tika-vin08t:362_11": "tasmā sammohavinodaniyaṃ “muttāti sāmuddikā muttā”ti vuttaṃ.",
  "tika-vin08t:363_0": "Maṇīti veḷuriyādito añño jotirasādibhedo sabbo maṇi. Veḷuriyoti allaveḷuvaṇṇo maṇi,",
  "tika-vin08t:363_1": "“majjārakkhimaṇḍalavaṇṇo”tipi vadanti. Saṅkhoti sāmuddikasaṅkho. Silāti muggavaṇṇā",
  "tika-vin08t:363_2": "atisiniddhā kāḷasilā. Maṇivohāraṃ agatā rattasetādivaṇṇā sumaṭṭhāpi silā anāmāsā",
  "tika-vin08t:363_3": "evāti vadanti. Sāratthadīpaniyaṃ pana “saṅkhoti sāmuddikasaṅkho. Silāti kāḷasilāpaṇḍusilāsetasilādibhedā",
  "tika-vin08t:363_4": "sabbāpi silā”ti vuttaṃ. Pavāḷaṃ samuddato jātanātirattamaṇi. Rajatanti kahāpaṇamāsādibhedaṃ",
  "tika-vin08t:363_5": "jatumāsādiṃ upādāya sabbaṃ vuttāvasesarūpiyaṃ gahitaṃ. Jātarūpanti suvaṇṇaṃ. Lohitaṅkoti",
  "tika-vin08t:363_6": "rattamaṇi. Masāragallanti kabaravaṇṇo maṇi. “Marakata”ntipi vadanti.",
  "tika-vin08t:364_0": "Bhaṇḍamūlatthāyāti pattacīvarādimūlatthāya. Kuṭṭharogassāti nidassanamattaṃ. Tāya",
  "tika-vin08t:364_1": "vūpasametabbassa yassa kassaci rogassa atthāya vaṭṭatiyeva. “Bhesajjatthañca aviddhāyeva",
  "tika-vin08t:364_2": "muttā vaṭṭatī”ti tīsupi gaṇṭhipadesu vuttā. Bhesajjatthāya pisitvā yojitānaṃ muttānaṃ",
  "tika-vin08t:364_3": "ratanabhāvavijahanato gahaṇakkhaṇepi ratanākārena apekkhābhāvā “bhesajjatthāya pana",
  "tika-vin08t:364_4": "vaṭṭatī”ti vuttaṃ. Yāva pana tā muttā ratanarūpena tiṭṭhanti, tāva āmasituṃ na vaṭṭanti.",
  "tika-vin08t:364_5": "Evaṃ aññampi ratanapāsāṇaṃ pisitvā bhesajje yojanatthāya gahetuṃ vaṭṭati eva. Jātarūparajataṃ",
  "tika-vin08t:364_6": "pana missetvā yojanabhesajjatthāyapi sampaṭicchituṃ na vaṭṭati. Gahaṭṭhehi yojetvā",
  "tika-vin08t:364_7": "dinnampi yadi bhesajje suvaṇṇādirūpena tiṭṭhati, viyojetuñca sakkā, tādisaṃ bhesajjampi",
  "tika-vin08t:364_8": "na vaṭṭati. Taṃ abbohārikattagatañce vaṭṭati. “Jātiphalikaṃ upādāyā”ti vuttattā sūriyakantacandakantādikaṃ",
  "tika-vin08t:364_9": "jātipāsāṇaṃ maṇimhi eva saṅgahitanti daṭṭhabbaṃ. Ākaramuttoti ākarato muttamatto.",
  "tika-vin08t:364_10": "Bhaṇḍamūlatthaṃ sampaṭicchituṃ vaṭṭatīti imināva āmasitumpi vaṭṭatīti dasseti. Pacitvā",
  "tika-vin08t:364_11": "katoti kācakārehi pacitvā kato.",
  "tika-vin08t:365_0": "Dhamanasaṅkho ca dhotaviddho ca ratanamisso cāti yojetabbaṃ. Viddhotiādibhāvena katachiddo.",
  "tika-vin08t:365_1": "Ratanamissoti kañcanalatādivicitto muttādiratanakhacito ca. Etena dhamanasaṅkhato",
  "tika-vin08t:365_2": "añño ratanasammisso anāmāsoti dasseti. Silāyampi eseva nayo. Pānīyasaṅkhoti iminā",
  "tika-vin08t:365_3": "thālakādiākārena katasaṅkhamayabhājanāni bhikkhūnaṃ sampaṭicchituṃ vaṭṭantīti siddhaṃ.",
  "tika-vin08t:365_4": "Sesanti ratanamissaṃ ṭhapetvā avasesaṃ. Muggavaṇṇaṃyeva ratanasammissaṃ karonti,",
  "tika-vin08t:365_5": "na aññanti āha “muggavaṇṇāvā”ti, muggavaṇṇā ratanasammissāva na vaṭṭatīti vuttaṃ",
  "tika-vin08t:365_6": "hoti. Sesāti ratanasammissaṃ ṭhapetvā avasesā silā.",
  "tika-vin08t:366_0": "Bījato paṭṭhāyāti dhātupāsāṇato paṭṭhāya. Suvaṇṇacetiyanti dhātukaraṇḍakaṃ. Paṭikkhipīti",
  "tika-vin08t:366_1": "“dhātuṭṭhapanatthāya gaṇhathā”ti avatvā “tumhākaṃ gaṇhathā”ti pesitattā paṭikkhipi.",
  "tika-vin08t:366_2": "Vimativinodaniyaṃ pana “paṭikkhipīti suvaṇṇamayassa dhātukaraṇḍakassa buddhādirūpassa",
  "tika-vin08t:366_3": "ca attano santakakaraṇe nissaggiyattā vutta”nti vuttaṃ. Suvaṇṇabubbuḷakanti suvaṇṇatārakaṃ.",
  "tika-vin08t:366_4": "“Rūpiyachaḍḍakaṭṭhāne”ti vuttattā rūpiyachaḍḍakassa jātarūparajataṃ āmasitvā chaḍḍetuṃ",
  "tika-vin08t:366_5": "vaṭṭatīti vuttaṃ. Keḷāpayitunti āmasitvā ito cito ca sañcāretuṃ. Vuttanti mahāaṭṭhakathāyaṃ",
  "tika-vin08t:366_6": "vuttaṃ. Kacavarameva harituṃ vaṭṭatīti gopakā vā hontu aññe vā, hatthenapi puñchitvā",
  "tika-vin08t:366_7": "kacavaraṃ apanetuṃ vaṭṭati, “malampi pamajjituṃ vaṭṭatiyevā”ti sāratthadīpaniyaṃ",
  "tika-vin08t:366_8": "vuttaṃ. Vimativinodaniyaṃ pana “kacavarameva harituṃ vaṭṭatīti gopakā vā hontu aññe",
  "tika-vin08t:366_9": "vā, hatthenapi puñchitvā kacavaraṃ apanetuṃ vaṭṭati, malampi majjituṃ vaṭṭati evāti",
  "tika-vin08t:366_10": "vadanti, taṃ aṭṭhakathāya na sameti keḷāyanasadisattā”ti vuttaṃ. Kathaṃ na sameti?",
  "tika-vin08t:366_11": "Mahāaṭṭhakathāyaṃ cetiyagharagopakā rūpiyachaḍḍakaṭṭhāne ṭhitāti tesaṃyeva keḷāyanaṃ",
  "tika-vin08t:366_12": "anuññātaṃ, na aññesaṃ, tasmā “gopakā vā hontu aññe vā”ti vacanaṃ mahāaṭṭhakathāya na sameti.",
  "tika-vin08t:367_0": "Kurundiyaṃ pana tampi paṭikkhittaṃ, suvaṇṇacetiye kacavarameva harituṃ vaṭṭatīti",
  "tika-vin08t:367_1": "ettakameva anuññātaṃ, tasmā sāvadhāraṇaṃ katvā vuttattā “hatthenapi puñchitvā”ti",
  "tika-vin08t:367_2": "ca “malampi pamajjituṃ vaṭṭati evā”ti ca vacanaṃ kurundaṭṭhakathāya na sameti, tasmā",
  "tika-vin08t:367_3": "vicāretabbametanti. Ārakūṭalohanti suvaṇṇavaṇṇo kittimalohaviseso. Tividhañhi kittimalohaṃ",
  "tika-vin08t:367_4": "– kaṃsalohaṃ vaṭṭalohaṃ ārakūṭalohanti. Tattha tiputambe missetvā kataṃ kaṃsalohaṃ",
  "tika-vin08t:367_5": "nāma, sīsatambe missetvā kataṃ vaṭṭalohaṃ, rasatutthehi rañjitaṃ tambaṃ ārakūṭalohaṃ",
  "tika-vin08t:367_6": "nāma. “Pakatirasatambe missetvā kataṃ ārakūṭa”nti ca sāratthadīpaniyaṃ vuttaṃ. Taṃ",
  "tika-vin08t:367_7": "pana “jātarūpagatika”nti vuttattā uggaṇhato nissaggiyampi hotīti keci vadanti, rūpiyesu",
  "tika-vin08t:367_8": "pana agaṇitattā nissaggiyaṃ na hoti, āmasane sampaṭicchane ca dukkaṭamevāti veditabbaṃ.",
  "tika-vin08t:367_9": "Sabbopi kappiyoti yathāvuttasuvaṇṇādimayānaṃ senāsanaparikkhārānaṃ āmasanagopanādivasena",
  "tika-vin08t:367_10": "paribhogo sabbathā kappiyoti adhippāyo. Tenāha “tasmā”tiādi. “Bhikkhūnaṃ dhammavinayavaṇṇanaṭṭhāne”ti",
  "tika-vin08t:367_11": "vuttattā saṅghikameva suvaṇṇādimayaṃ senāsanaṃ senāsanaparikkhārā ca vaṭṭanti, na",
  "tika-vin08t:367_12": "puggalikānīti gahetabbaṃ. Paṭijaggituṃ vaṭṭantīti senāsanapaṭibandhato vuttaṃ.",
  "tika-vin08t:368_0": "43. Sāmikānaṃ pesetabbanti sāmikānaṃ sāsanaṃ pesetabbaṃ. Bhinditvāti paṭhamameva",
  "tika-vin08t:368_1": "anāmasitvā pāsāṇādinā kiñcimattaṃ bhedaṃ katvā pacchā kappiyabhaṇḍatthāya adhiṭṭhahitvā",
  "tika-vin08t:368_2": "hatthena gahetuṃ vaṭṭati. Tenāha “kappiyabhaṇḍaṃ karissāmīti sampaṭicchituṃ vaṭṭatī”ti.",
  "tika-vin08t:368_3": "Etthāpi tañca viyojetvā āmasitabbaṃ. Phalakajālikādīnīti ettha saraparittāṇāya hatthena",
  "tika-vin08t:368_4": "gahetabbaṃ. Kiṭikāphalakaṃ akkhirakkhaṇatthāya ayalohādīhi jālākārena katvā sīsādīsu",
  "tika-vin08t:368_5": "paṭimuñcitabbaṃ jālikaṃ nāma. Ādi-saddena kavacādikaṃ saṅgaṇhāti. Anāmāsānīti macchajālādiparūparodhaṃ",
  "tika-vin08t:368_6": "sandhāya vuttaṃ, na saraparittāṇaṃ tassa āvudhabhaṇḍattābhāvā. Tena vakkhati “parūparodhanivāraṇañhī”tiādi.",
  "tika-vin08t:368_7": "Āsanassāti cetiyassasamantā kataparibhaṇḍassa. Bandhissāmīti kākādīnaṃ adūsanatthāya bandhissāmi.",
  "tika-vin08t:369_0": "“Bherisaṅghāṭoti saṅghaṭitacammabherī. Vīṇāsaṅghāṭoti saṅghaṭitacammavīṇā”ti sāratthadīpaniyaṃ",
  "tika-vin08t:369_1": "vuttaṃ. “Cammavinaddhā vīṇābheriādīnī”ti mahāaṭṭhakathāyaṃ vuttavacanato visesābhāvā",
  "tika-vin08t:369_2": "“kurundiyaṃ panā”tiādinā tato visesassa vattumāraddhattā ca bheriādīnaṃ vinaddhopakaraṇasamūho",
  "tika-vin08t:369_3": "bherivīṇāsaṅghāṭoti veditabbo “saṅghaṭitabboti saṅghāṭo”ti katvā. Tucchapokkharanti",
  "tika-vin08t:369_4": "avinaddhacammabherivīṇānaṃ pokkharaṃ. Āropitacammanti pubbe āropitaṃ hutvā pacchā",
  "tika-vin08t:369_5": "tato apanetvā visuṃ ṭhapitamukhacammamattaṃ, na sesopakaraṇasahitaṃ, taṃ pana saṅghātoti",
  "tika-vin08t:369_6": "ayaṃ viseso. Onahitunti bheripokkharādīni cammaṃ āropetvā cammavaddhiādīhi sabbehi",
  "tika-vin08t:369_7": "upakaraṇehi vinandhituṃ. Onahāpetunti tatheva aññehi vinandhāpetuṃ.",
  "tika-vin08t:370": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:371": "Anāmāsavinicchayakathālaṅkāro nāma",
  "tika-vin08t:372": "Sattamo paricchedo.",
  "tika-vin08t:373": "8. Adhiṭṭhānavikappanavinicchayakathā",
  "tika-vin08t:374_0": "44. Evaṃ anāmāsavinicchayakathaṃ kathetvā idāni adhiṭṭhānavikappanavinicchayaṃ kathetuṃ",
  "tika-vin08t:374_1": "“adhiṭṭhānavikappanesu panā”tiādimāha. Tattha adhiṭṭhiyate adhiṭṭhānaṃ, gahaṇaṃ sallakkhaṇanti",
  "tika-vin08t:374_2": "attho. Vikappiyate vikappanā, saṅkappanaṃ cintananti attho. Tattha “ticīvaraṃ adhiṭṭhātunti",
  "tika-vin08t:374_3": "nāmaṃ vatvā adhiṭṭhātuṃ. Na vikappetunti nāmaṃ vatvā na vikappetuṃ. Esa nayo sabbattha.",
  "tika-vin08t:374_4": "Tasmā ticīvaraṃ adhiṭṭhahantena ‘imaṃ saṅghāṭiṃ adhiṭṭhāmī’tiādinā nāmaṃ vatvā adhiṭṭhātabbaṃ.",
  "tika-vin08t:374_5": "Vikappentena pana ‘imaṃ saṅghāṭi’ntiādinā tassa tassa cīvarassa nāmaṃ aggahetvāva",
  "tika-vin08t:374_6": "‘imaṃ cīvaraṃ tuyhaṃ vikappemī’ti vikappetabbaṃ. Ticīvaraṃ vā hotu aññaṃ vā, yadi",
  "tika-vin08t:374_7": "taṃ taṃ nāmaṃ gahetvā vikappeti, avikappitaṃ hoti, atirekacīvaraṭṭhāne tiṭṭhatī”ti",
  "tika-vin08t:374_8": "sāratthadīpaniyaṃ vuttaṃ.",
  "tika-vin08t:375_0": "Vimativinodaniyaṃ pana “ticīvaraṃ adhiṭṭhātunti saṅghāṭiādināmena adhiṭṭhātuṃ. Na",
  "tika-vin08t:375_1": "vikappetunti iminā nāmena na vikappetuṃ, etena vikappitaticīvaro tecīvariko na hoti,",
  "tika-vin08t:375_2": "tassa tasmiṃ adhiṭṭhitaticīvare viya avippavāsādinā kātabbavidhi na kātabboti dasseti,",
  "tika-vin08t:375_3": "na pana vikappane doso”ti vuttaṃ. Vajirabuddhiṭīkāyaṃ pana “ticīvaraṃ adhiṭṭhātunti",
  "tika-vin08t:375_4": "ettha ticīvaraṃ ticīvarādhiṭṭhānena adhiṭṭhātabbayuttakaṃ, yaṃ vā ticīvarādhiṭṭhānena",
  "tika-vin08t:375_5": "adhiṭṭhātuṃ na vikappetuṃ anujānāmi, tassa adhiṭṭhānakālaparicchedābhāvato sabbakālaṃ",
  "tika-vin08t:375_6": "icchantassa adhiṭṭhātuṃyeva anujānāmi, taṃ kālaparicchedaṃ katvā vikappetuṃ nānujānāmi,",
  "tika-vin08t:375_7": "sati pana paccaye yadā tadā vā paccuddharitvā vikappetuṃ vaṭṭatīti ‘anāpatti antodasāhaṃ",
  "tika-vin08t:375_8": "adhiṭṭheti vikappetī’ti vacanato siddhaṃ hotī”ti vuttaṃ.",
  "tika-vin08t:376_0": "Imesu pana tīsu ṭīkāvādesu tatiyavādo yuttataro viya dissati. Kasmā? Pāḷiyā aṭṭhakathāya",
  "tika-vin08t:376_1": "ca saṃsandanato. Kathaṃ? Pāḷiyañhi kataparicchedāsuyeva dvīsu vassikasāṭikakaṇḍupaṭicchādīsu",
  "tika-vin08t:376_2": "tato paraṃ vikappetunti vuttaṃ, tato aññesu na vikappetuṃ icceva, tasmā tesu asati",
  "tika-vin08t:376_3": "paccaye niccaṃ adhiṭṭhātabbameva hoti, na vikappetabbanti ayaṃ pāḷiyā adhippāyo dissati,",
  "tika-vin08t:376_4": "itarāsu pana dvīsu anuññātakāleyeva adhiṭṭhātabbaṃ, “tato paraṃ vikappetu”nti evaṃ",
  "tika-vin08t:376_5": "pāḷiyā saṃsandati, aṭṭhakathāyaṃ ticīvaraṃ ticīvarasaṅkhepena pariharato adhiṭṭhātumeva",
  "tika-vin08t:376_6": "anujānāmi, na vikappetuṃ. Vassikasāṭikaṃ pana cātumāsato paraṃ vikappetumeva, na",
  "tika-vin08t:376_7": "adhiṭṭhātuṃ, evañca sati yo ticīvare ekena cīvarena vippavasitukāmo hoti, tassa cīvarādhiṭṭhānaṃ",
  "tika-vin08t:376_8": "paccuddharitvā vippavāsasukhatthaṃ vikappanāya okāso dinno hotīti.",
  "tika-vin08t:377_0": "Paṭhamavāde “na vikappetu”nti nāmaṃ vatvā “na vikappetu”nti attho vutto, evaṃ sante",
  "tika-vin08t:377_1": "“tato paraṃ vikappetu”nti ettha tato paraṃ nāmaṃ vatvā vikappetunti attho bhaveyya,",
  "tika-vin08t:377_2": "so ca attho vikappanādhikārena vutto, “nāmaṃ vatvā”ti ca visesane kattabbe sati “na",
  "tika-vin08t:377_3": "vikappetu”nti ca “tato paraṃ vikappetu”nti ca bhedavacanaṃ na siyā, sabbesupi cīvaresu",
  "tika-vin08t:377_4": "nāmaṃ avatvāva vikappetabbato, dutiyavāde ca “na vikappetu”nti iminā nāmena na vikappetunti",
  "tika-vin08t:377_5": "vuttaṃ, na anujānāmīti pāṭhaseso. Paṭhame ca “ticīvaraṃ vā hotu aññaṃ vā, yadi taṃ",
  "tika-vin08t:377_6": "taṃ nāmaṃ gahetvā vikappeti, avikappitaṃ hoti, atirekacīvaraṭṭhāne tiṭṭhatī”ti. Dutiye",
  "tika-vin08t:377_7": "ca “na pana vikappane doso”ti, tañca aññamaññaviruddhaṃ viya dissati, tasmā vicāretabbametaṃ.",
  "tika-vin08t:378_0": "Tato paraṃ vikappetunti cātumāsato paraṃ vikappetvā paribhuñjitunti tīsu gaṇṭhipadesu",
  "tika-vin08t:378_1": "vuttaṃ. Keci pana “tato paraṃ vikappetvā yāva āgāmisaṃvacchare vassānaṃ cātumāsaṃ,",
  "tika-vin08t:378_2": "tāva ṭhapetuṃ anuññāta”ntipi vadanti. “Tato paraṃ vikappetuṃ anujānāmīti ettāvatā",
  "tika-vin08t:378_3": "vassikasāṭikaṃ kaṇḍupaṭicchādiñca taṃ taṃ nāmaṃ gahetvā vikappetuṃ anuññātanti evamattho",
  "tika-vin08t:378_4": "na gahetabbo. Tato paraṃ vassikasāṭikādināmasseva abhāvato, kasmā tato paraṃ vikappentenapi",
  "tika-vin08t:378_5": "nāmaṃ gahetvā na vikappetabbaṃ. Ubhinnampi tato paraṃ vikappetvā paribhogassa anuññātattā",
  "tika-vin08t:378_6": "tathāvikappitaṃ aññanāmena adhiṭṭhahitvā paribhuñjitabbanti tīsupi gaṇṭhipadesu vutta”nti",
  "tika-vin08t:378_7": "sāratthadīpaniyaṃ vuttaṃ. Vimativinodaniyampi “tato paranti cātumāsato paraṃ vikappetvā",
  "tika-vin08t:378_8": "paribhuñjituṃ anuññātanti keci vadanti. Aññe pana ‘vikappetvā yāva āgāmivassānaṃ",
  "tika-vin08t:378_9": "tāva ṭhapetuṃ vaṭṭatī’ti vadanti. Apare pana ‘vikappane na doso, tathā vikappitaṃ",
  "tika-vin08t:378_10": "parikkhārādināmena adhiṭṭhahitvā paribhuñjitabba’nti vadantī”ti vuttaṃ.",
  "tika-vin08t:379_0": "Vajirabuddhiṭīkāyaṃ pana “vassikasāṭikaṃ tato paraṃ vikappetuṃyeva, nādhiṭṭhātuṃ.",
  "tika-vin08t:379_1": "Vatthañhi katapariyositaṃ antocātumāse vassānadivasaṃ ādiṃ katvā antodasāhe adhiṭṭhātuṃ",
  "tika-vin08t:379_2": "anujānāmi, cātumāsato uddhaṃ attano santakaṃ katvā ṭhapetukāmena vikappetuṃ anujānāmīti",
  "tika-vin08t:379_3": "attho”ti vuttaṃ. Idhāpi pacchimavādo pasatthataroti dissati, kasmā? Suviññeyyattā,",
  "tika-vin08t:379_4": "purimesu pana ācariyānaṃ adhippāyoyeva duviññeyyo hoti nānāvādasseva kathitattā.",
  "tika-vin08t:379_5": "Muṭṭhipañcakanti muṭṭhiyā upalakkhitaṃ pañcakaṃ muṭṭhipañcakaṃ, catuhatthe minitvā",
  "tika-vin08t:379_6": "pañcamaṃ hatthamuṭṭhiṃ katvā minitabbanti adhippāyo. Keci pana “muṭṭhihatthānaṃ pañcakaṃ",
  "tika-vin08t:379_7": "muṭṭhipañcakaṃ. Pañcapi hatthā muṭṭhī katvāva minitabbā”ti vadanti. Muṭṭhittikanti",
  "tika-vin08t:379_8": "etthāpi eseva nayo. Dvihatthena antaravāsakena timaṇḍalaṃ paṭicchādetuṃ sakkāti āha",
  "tika-vin08t:379_9": "“pārupanenapī”tiādi. Atirekanti sugatacīvarato atirekaṃ. Ūnakanti muṭṭhipañcakādito",
  "tika-vin08t:379_10": "ūnakaṃ. Tena ca tesu ticīvarādhiṭṭhānaṃ na ruhatīti dasseti.",
  "tika-vin08t:380_0": "Imaṃ saṅghāṭiṃ paccuddharāmīti imaṃ saṅghāṭiadhiṭṭhānaṃ ukkhipāmi, pariccajāmīti",
  "tika-vin08t:380_1": "attho. Sāratthadīpaniyaṃ pana “paccuddharāmīti ṭhapemi, pariccajāmīti vā attho”icceva",
  "tika-vin08t:380_2": "vuttaṃ. Kāyavikāraṃ karontenāti hatthena cīvaraṃ parāmasantena, cālentena vā. Vācāya",
  "tika-vin08t:380_3": "adhiṭṭhātabbāti ettha kāyenapi cāletvā vācampi bhinditvā kāyavācāhi adhiṭṭhānampi",
  "tika-vin08t:380_4": "saṅgahitanti veditabbaṃ, “kāyena aphusitvā”ti vattabbattā ahatthapāsahatthapāsavasena",
  "tika-vin08t:380_5": "duvidhaṃ adhiṭṭhānaṃ. Tattha “hatthapāso nāma aḍḍhateyyahattho vuccati. ‘Dvādasahattha’nti",
  "tika-vin08t:380_6": "keci vadanti, taṃ idha na sametī”ti vimativinodaniyaṃ vuttaṃ. “Idāni sammukhāparammukhābhedena",
  "tika-vin08t:380_7": "duvidhaṃ adhiṭṭhānaṃ dassetuṃ “sace hatthapāsetiādi vuttaṃ. Sāratthadīpaniyaṃ pana",
  "tika-vin08t:380_8": "“hatthapāseti ca idaṃ dvādasahatthaṃ sandhāya vuttaṃ, tasmā dvādasahatthabbhantare",
  "tika-vin08t:380_9": "ṭhitaṃ ‘ima’nti vatvā adhiṭṭhātabbaṃ, tato paraṃ ‘eta’nti vatvā adhiṭṭhātabbanti",
  "tika-vin08t:380_10": "keci vadanti, gaṇṭhipadesu panettha na kiñci vuttaṃ, pāḷiyaṃ aṭṭhakathāyañca sabbattha",
  "tika-vin08t:380_11": "‘hatthapāso’ti aḍḍhateyyahattho vuccati, tasmā idha visesavikappanāya kāraṇaṃ gavesitabba”nti",
  "tika-vin08t:380_12": "vuttaṃ. Evaṃ pāḷiyaṭṭhakathāsupi aḍḍhateyyahatthameva hatthapāso vutto, ṭīkācariyehi",
  "tika-vin08t:380_13": "ca tadeva sampaṭicchito, tasmā aḍḍhateyyahatthabbhantare ṭhitaṃ cīvaraṃ “ima”nti,",
  "tika-vin08t:380_14": "tato bahibhūtaṃ “eta”nti vatvā adhiṭṭhātabbaṃ.",
  "tika-vin08t:381_0": "“Sāmantavihāreti idaṃ ṭhapitaṭṭhānasallakkhaṇayogge ṭhitaṃ sandhāya vuttaṃ, tato",
  "tika-vin08t:381_1": "dūre ṭhitampi ṭhapitaṭṭhānaṃ sallakkhentena adhiṭṭhātabbameva. Tatthāpi cīvarassa",
  "tika-vin08t:381_2": "ṭhapitabhāvasallakkhaṇameva pamāṇaṃ. Na hi sakkā niccassa ṭhānaṃ sallakkhetuṃ, ekasmiṃ",
  "tika-vin08t:381_3": "vihāre ṭhapetvā tato aññasmiṃ ṭhapitanti adhiṭṭhātuṃ na vaṭṭati. Keci pana ‘tathāpi",
  "tika-vin08t:381_4": "adhiṭṭhite na doso’ti vadanti, taṃ aṭṭhakathāya na sameti, vīmaṃsitabba”nti vimativinodaniyaṃ",
  "tika-vin08t:381_5": "vuttaṃ. Sāratthadīpaniyaṃ pana “sāmantavihāro nāma yattha tadaheva gantvā nivattetuṃ",
  "tika-vin08t:381_6": "sakkā. Sāmantavihāreti idaṃ desanāsīsamattaṃ, tasmā ṭhapitaṭṭhānaṃ sallakkhetvā dūre",
  "tika-vin08t:381_7": "ṭhitampi adhiṭṭhātabbanti vadanti. Ṭhapitaṭṭhānaṃ sallakkhetvāti ca idaṃ ṭhapitaṭṭhānasallakkhaṇaṃ",
  "tika-vin08t:381_8": "anucchavikanti katvā vuttaṃ, cīvarasallakkhaṇamevettha pamāṇa”nti vuttaṃ. Vajirabuddhiṭīkāyañca",
  "tika-vin08t:381_9": "“saṅghāṭi uttarāsaṅgo antaravāsakanti adhiṭṭhitānadhiṭṭhitānaṃ samānameva nāmaṃ.",
  "tika-vin08t:381_10": "‘Ayaṃ saṅghāṭī’tiādīsu anadhiṭṭhitā vuttā. ‘Ticīvarena vippavaseyyā’ti ettha adhiṭṭhitā",
  "tika-vin08t:381_11": "vuttā. Sāmantavihāreti gocaragāmato vihāreti dhammasiritthero. Dūratarepi labbhatevāti",
  "tika-vin08t:381_12": "ācariyā. Anugaṇṭhipadepi ‘sāmantavihāreti desanāsīsamattaṃ, tasmā ṭhapitaṭṭhānaṃ",
  "tika-vin08t:381_13": "sallakkhetvā dūre ṭhitampi adhiṭṭhātabba’nti vuttaṃ. Sāmantavihāro nāma yattha tadaheva",
  "tika-vin08t:381_14": "gantvā nivattituṃ sakkā. Rattivippavāsaṃ rakkhantena tato dūre ṭhitaṃ adhiṭṭhātuṃ",
  "tika-vin08t:381_15": "na vaṭṭati, evaṃ kira mahāaṭṭhakathāyaṃ vuttanti. Keci ‘cīvaravaṃse ṭhapitaṃ añño",
  "tika-vin08t:381_16": "parivattetvā nāgadante ṭhapeti, taṃ ajānitvā adhiṭṭhahantassapi ruhati cīvarassa",
  "tika-vin08t:381_17": "sallakkhitattā’ti vadantī”ti, tasmā ācariyānaṃ matabhedaṃ saṃsanditvā gahetabbaṃ.",
  "tika-vin08t:382_0": "Adhiṭṭhahitvā ṭhapitavatthehīti parikkhāracoḷanāmena adhiṭṭhahitvā ṭhapitavatthehi.",
  "tika-vin08t:382_1": "Teneva “imaṃ paccuddharāmī”ti parikkhāracoḷassa paccuddhāraṃ dasseti, etena ca tecīvarikadhutaṅgaṃ",
  "tika-vin08t:382_2": "pariharantena paṃsukūlādivasena laddhaṃ vatthaṃ dasāhabbhantare katvā rajitvā pārupitumasakkontena",
  "tika-vin08t:382_3": "parikkhāracoḷavasena adhiṭṭhahitvāva dasāhamatikkamāpetabbaṃ, itarathā nissaggiyaṃ",
  "tika-vin08t:382_4": "hotīti dasseti, teneva “rajitakālato pana paṭṭhāya nikkhipituṃ na vaṭṭati, dhutaṅgacoro",
  "tika-vin08t:382_5": "nāma hotī”ti visuddhimagge vuttaṃ. Puna adhiṭṭhātabbānīti idañca saṅghāṭiāditicīvaranāmena",
  "tika-vin08t:382_6": "adhiṭṭhahitvā paribhuñjitukāmassa vasena vuttaṃ, itarassa pana purimādhiṭṭhānameva",
  "tika-vin08t:382_7": "alanti veditabbaṃ. Puna adhiṭṭhātabbanti iminā kappabindupi dātabbanti dasseti. Adhiṭṭhānakiccaṃ",
  "tika-vin08t:382_8": "natthīti iminā kappabindudānakiccampi natthīti dasseti, mahantataramevātiādi sabbādhiṭṭhānasādhāraṇalakkhaṇaṃ.",
  "tika-vin08t:382_9": "Tattha puna adhiṭṭhātabbanti anadhiṭṭhitacīvarassa ekadesabhūtattā anadhiṭṭhitañce,",
  "tika-vin08t:382_10": "adhiṭṭhitassa appabhāvena ekadesabhūtaṃ adhiṭṭhitasaṅkhameva gacchati, tathā adhiṭṭhitañce,",
  "tika-vin08t:382_11": "anadhiṭṭhitassa ekadesabhūtaṃ anadhiṭṭhitasaṅkhaṃ gacchatīti lakkhaṇaṃ. Na kevalañcettha",
  "tika-vin08t:382_12": "dutiyapaṭṭameva, atha kho tatiyapaṭṭādikampi. Yathāha “anujānāmi bhikkhave…pe… utuddhaṭānaṃ",
  "tika-vin08t:382_13": "dussānaṃ catugguṇaṃ saṅghāṭiṃ…pe… paṃsukūle yāvadattha”nti.",
  "tika-vin08t:383_0": "Muṭṭhipañcakāditicīvarappamāṇayuttaṃ sandhāya “ticīvaraṃ panā”tiādi vuttaṃ. Parikkhāracoḷaṃ",
  "tika-vin08t:383_1": "adhiṭṭhātunti parikkhāracoḷaṃ katvā adhiṭṭhātuṃ. Avasesā bhikkhūti vakkhamānakāle",
  "tika-vin08t:383_2": "nisinnā bhikkhū. Tasmā vaṭṭatīti yathā “anujānāmi, bhikkhave, ticīvaraṃ adhiṭṭhātuṃ,",
  "tika-vin08t:383_3": "na vikappetu”nti vuttaṃ, evaṃ parikkhāracoḷampi vuttaṃ, na cassa ukkaṭṭhaparicchedo",
  "tika-vin08t:383_4": "vutto, na ca saṅkhāparicchedo, tasmā tīṇipi cīvarāni paccuddharitvā imāni cīvarāni",
  "tika-vin08t:383_5": "parikkhāracoḷāni adhiṭṭhahitvā paribhuñjituṃ vaṭṭatīti attho. Nidhānamukhametanti",
  "tika-vin08t:383_6": "etaṃ parikkhāracoḷādhiṭṭhānaṃ nidhānamukhaṃ ṭhapanamukhaṃ, atirekacīvaraṭṭhapanakāraṇanti",
  "tika-vin08t:383_7": "attho. Kathaṃ ñāyatīti ce, tena kho pana samayena bhikkhūnaṃ paripuṇṇaṃ hoti ticīvaraṃ,",
  "tika-vin08t:383_8": "attho ca hoti parissāvanehipi thavikāhipi. Etasmiṃ vatthusmiṃ “anujānāmi, bhikkhave,",
  "tika-vin08t:383_9": "parikkhāracoḷaka”nti anuññātattā bhikkhūnañca ekameva parissāvanaṃ, thavikā vā vaṭṭati,",
  "tika-vin08t:383_10": "na dve vā tīṇi vāti paṭikkhepābhāvato vikappanūpagapacchimappamāṇāni, atirekappamāṇāni",
  "tika-vin08t:383_11": "vā parissāvanādīni parikkhārāni kappantīti siddhaṃ. Paṭhamaṃ ticīvarādhiṭṭhānena",
  "tika-vin08t:383_12": "adhiṭṭhātabbaṃ, puna pariharituṃ asakkontena paccuddharitvā parikkhāracoḷaṃ adhiṭṭhātabbaṃ,",
  "tika-vin08t:383_13": "na tveva āditova idaṃ vuttaṃ. Baddhasīmāya avippavāsasīmāsammutisambhavato cīvaravippavāse",
  "tika-vin08t:383_14": "nevatthi dosoti na tattha dupparihāroti āha “abaddhasīmāya dupparihāra”nti.",
  "tika-vin08t:384_0": "45. Atirittappamāṇāya chedanakaṃ pācittiyanti āha “anatirittappamāṇā”ti. Tato paraṃ",
  "tika-vin08t:384_1": "paccuddharitvā vikappetabbāti vassikamāsato paraṃ adhiṭṭhānaṃ paccuddharitvā vikappetabbā,",
  "tika-vin08t:384_2": "iminā catunnaṃ vassikamāsānaṃ upari adhiṭṭhānaṃ tiṭṭhatīti viññāyati, asato paccuddharāyogā,",
  "tika-vin08t:384_3": "yañca mātikāṭṭhakathāyaṃ “vassikasāṭikā vassānamāsātikkamenāpi kaṇḍupaṭicchādi ābādhavūpasamenāpi",
  "tika-vin08t:384_4": "adhiṭṭhānaṃ vijahantī”ti vuttaṃ, taṃ samantapāsādikāyaṃ natthi, parivāraṭṭhakathāyañca",
  "tika-vin08t:384_5": "“atthāpatti hemante āpajjati, no gimhe”ti ettha na taṃ vuttaṃ, kattikapuṇṇamāsiyā",
  "tika-vin08t:384_6": "pacchime pāṭipadadivase vikappetvā ṭhapitaṃ vassikasāṭikaṃ nivāsento hemante āpajjati.",
  "tika-vin08t:384_7": "Kurundiyaṃ pana “kattikapuṇṇamadivase apaccuddharitvā hemante āpajjatī”ti vuttaṃ,",
  "tika-vin08t:384_8": "tampi suvuttaṃ. “Cātumāsaṃ adhiṭṭhātuṃ, tato paraṃ vikappetu”nti hi vuttaṃ. Tattha",
  "tika-vin08t:384_9": "mahāaṭṭhakathāyaṃ nivāsanapaccayā dukkaṭaṃ vuttaṃ, kurundaṭṭhakathāyaṃ pana apaccuddhārapaccayā,",
  "tika-vin08t:384_10": "tasmā kurundiyaṃ vuttanayenapi vassikasāṭikā vassānātikkamepi adhiṭṭhānaṃ na vijahatīti",
  "tika-vin08t:384_11": "paññāyati. Adhiṭṭhānavijahanesu ca vassānamāsaābādhānaṃ vigame vijahanaṃ mātikāṭṭhakathāyampi",
  "tika-vin08t:384_12": "na uddhaṭaṃ, tasmā samantapāsādikāyaṃ āgatanayena yāva paccuddhārā adhiṭṭhānaṃ tiṭṭhatīti gahetabbaṃ.",
  "tika-vin08t:385_0": "Nahānatthāya anuññātattā “vaṇṇabhedamattarattāpi cesā vaṭṭatī”ti vuttaṃ. Dve pana",
  "tika-vin08t:385_1": "na vaṭṭantīti iminā saṅghāṭiādīsupi dutiyaadhiṭṭhānaṃ na ruhati, taṃ atirekacīvaraṃ",
  "tika-vin08t:385_2": "hotīti dasseti. Mahāpaccariyaṃ cīvaravasena paribhogakiccassa abhāvaṃ sandhāya “anāpattī”ti",
  "tika-vin08t:385_3": "vuttā senāsanaparibhogatthāya dinnapaccattharaṇe viya. Yaṃ pana “paccattharaṇampi",
  "tika-vin08t:385_4": "adhiṭṭhātabba”nti vuttaṃ, taṃ senāsanatthāyevāti niyamitaṃ na hoti navasu cīvaresu",
  "tika-vin08t:385_5": "gahitattā, tasmā attano nāmena adhiṭṭhahitvā nidahitvā parikkhāracoḷaṃ viya yathā",
  "tika-vin08t:385_6": "tathā viniyujjitamevāti gahetabbaṃ, pāvārokojavoti imesampi paccattharaṇādinā lokepi",
  "tika-vin08t:385_7": "voharaṇato senāsanaparikkhāratthāya dinnapaccattharaṇato visuṃ gahaṇaṃ kataṃ. Sace",
  "tika-vin08t:385_8": "avasāne aparāvassikasāṭikā uppannā hoti, purimavassikasāṭikaṃ paccuddharitvā vikappetvā",
  "tika-vin08t:385_9": "adhiṭṭhātabbāti vadanti.",
  "tika-vin08t:386_0": "Nisīdanamhi pamāṇayuttanti “dīghato sugatavidatthiyā dve vidatthiyo, vitthārato diyaḍḍhaṃ,",
  "tika-vin08t:386_1": "dasā vidatthī”tiiminā pamāṇena yuttaṃ, taṃ pana majjhimapurisahatthasaṅkhātena vaḍḍhakīhatthena",
  "tika-vin08t:386_2": "dīghato tihatthaṃ hoti, vitthārato chaḷaṅgulādhikadvihatthaṃ, dasā vidatthādhikahatthaṃ,",
  "tika-vin08t:386_3": "idāni manussānaṃ pakatihatthena dīghato vidatthādhikacatuhatthaṃ hoti, vitthārato",
  "tika-vin08t:386_4": "navaṅgulādhikatihatthaṃ, dasā chaḷaṅgulādhikadvihatthā, tato ūnaṃ vaṭṭati, na adhikaṃ",
  "tika-vin08t:386_5": "“taṃ atikkāmayato chedanakaṃ pācittiya”nti vuttattā. Kaṇḍupaṭicchādiyā pamāṇikāti",
  "tika-vin08t:386_6": "“dīghato catasso vidatthiyo sugatavidatthiyā, tiriyaṃ dve vidatthiyo”ti vuttattā",
  "tika-vin08t:386_7": "evaṃ vuttappamāṇayuttā, sā pana vaḍḍhakīhatthena dīghato chahatthā hoti, vitthārato",
  "tika-vin08t:386_8": "tihatthā, idāni pakatihatthena pana dīghato navahatthā hoti, tiriyato vidatthādhikacatuhatthāti",
  "tika-vin08t:386_9": "veditabbā. Vikappanūpagapacchimacīvarappamāṇaṃ parikkhāracoḷanti ettha pana vikappanūpagapacchimacīvarappamāṇaṃ",
  "tika-vin08t:386_10": "nāma sugataṅgulena dīghato aṭṭhaṅgulaṃ hoti, tiriyato caturaṅgulaṃ, vaḍḍhakīhatthena",
  "tika-vin08t:386_11": "dīghato ekahatthaṃ hoti, tiriyato vidatthippamāṇaṃ, idāni pakatihatthena pana dīghato",
  "tika-vin08t:386_12": "vidatthādhikahatthaṃ hoti, tiriyato chaḷaṅgulādhikavidatthippamāṇaṃ. Tenāha “tassa pamāṇa”ntiādi.",
  "tika-vin08t:387_0": "Bhesajjatthāyātiādīsu attano santakabhāvato mocetvā ṭhapitaṃ sandhāya “anadhiṭṭhitepi",
  "tika-vin08t:387_1": "natthi āpattī”ti vuttaṃ, “idaṃ bhesajjatthāya, idaṃ mātuyā”ti vibhajitvā sakasantakabhāvato",
  "tika-vin08t:387_2": "mocetvā ṭhapentena adhiṭṭhānakiccaṃ natthīti adhippāyo. “Iminā bhesajjaṃ cetāpessāmi,",
  "tika-vin08t:387_3": "idaṃ mātuyā dassāmī”ti ṭhapentena pana adhiṭṭhātabbamevāti vadanti. Senāsanaparikkhāratthāya",
  "tika-vin08t:387_4": "dinnapaccattharaṇeti ettha anivāsetvā apārupitvā kevalaṃ mañcapīṭhesuyeva attharitvā",
  "tika-vin08t:387_5": "paribhuñjiyamānaṃ paccattharaṇaṃ attano santakampi anadhiṭṭhātuṃ vaṭṭatīti vadanti,",
  "tika-vin08t:387_6": "heṭṭhā pana paccattharaṇampi adhiṭṭhātabbamevāti avisesena vuttattā attano santakaṃ",
  "tika-vin08t:387_7": "adhiṭṭhātabbamevāti amhākaṃ khanti, vīmaṃsitvā gahetabbaṃ. Tante ṭhitaṃyeva adhiṭṭhātabbanti",
  "tika-vin08t:387_8": "ettha pacchā vītaṭṭhānaṃ adhiṭṭhitameva hoti, puna adhiṭṭhānakiccaṃ natthi. Sace",
  "tika-vin08t:387_9": "pana paricchedaṃ dassetvā antarantarā vītaṃ hoti, puna adhiṭṭhātabbanti vadanti.",
  "tika-vin08t:387_10": "Eseva nayoti vikappanūpagappamāṇamatte vīte tante ṭhitaṃyeva adhiṭṭhātabbanti attho.",
  "tika-vin08t:388_0": "46. “Hīnāyāvattanenāti ‘sikkhaṃ appaccakkhāya gihibhāvūpagamanenā’ti tīsupi gaṇṭhipadesu",
  "tika-vin08t:388_1": "vuttaṃ, taṃ yuttaṃ aññassa dāne viya cīvare nirālayabhāveneva pariccattattā. Keci",
  "tika-vin08t:388_2": "pana ‘hīnāyāvattanenāti bhikkhuniyā gihibhāvūpagamanenevāti etamatthaṃ gahetvā bhikkhu",
  "tika-vin08t:388_3": "pana vibbhamantopi yāva sikkhaṃ na paccakkhāti, tāva bhikkhuyevāti adhiṭṭhānaṃ na",
  "tika-vin08t:388_4": "vijahatī’ti vadanti, taṃ na gahetabbaṃ ‘bhikkhuniyā hīnāyāvattanenā’ti visesetvā",
  "tika-vin08t:388_5": "avuttattā. Bhikkhuniyā hi gihibhāvūpagamanena adhiṭṭhānavijahanaṃ visuṃ vattabbaṃ",
  "tika-vin08t:388_6": "natthi tassā vibbhamaneneva assamaṇībhāvato. Sikkhāpaccakkhānenāti pana idaṃ sace",
  "tika-vin08t:388_7": "bhikkhuliṅge ṭhitova sikkhaṃ paccakkhāti, tassa kāyalaggampi cīvaraṃ adhiṭṭhānaṃ",
  "tika-vin08t:388_8": "vijahatīti dassanatthaṃ vutta”nti sāratthadīpaniyaṃ vuttaṃ. Vimativinodaniyaṃ pana",
  "tika-vin08t:388_9": "“hīnāyāvattanenāti idaṃ antimavatthuṃ ajjhāpajjitvā bhikkhupaṭiññāya ṭhitassa ceva",
  "tika-vin08t:388_10": "titthiyapakkantassa ca bhikkhuniyā ca bhikkhunibhāve nirapekkhatāya gihiliṅgatitthiyaliṅgaggahaṇaṃ",
  "tika-vin08t:388_11": "sandhāya vuttaṃ. Sikkhaṃ appaccakkhāya gihibhāvūpagamanaṃ sandhāya vuttanti keci",
  "tika-vin08t:388_12": "vadanti, taṃ na yuttaṃ, tadāpi tassa upasampannattā cīvarassa ca tassa santakattā",
  "tika-vin08t:388_13": "vijahanato”ti vuttaṃ, iti imāni dve vacanāni aññamaññaviruddhāni hutvā dissanti.",
  "tika-vin08t:389_0": "Aṭṭhakathāyaṃ pana “hīnāyāvattanena sikkhāpaccakkhānenā”ti visuṃ vuttattā hīnāyāvattante",
  "tika-vin08t:389_1": "sati sikkhaṃ appaccakkhantepi cīvaraṃ adhiṭṭhānaṃ vijahati, sikkhaṃ paccakkhante",
  "tika-vin08t:389_2": "sati hīnāya anāvattantepīti adhippāyo dissati, tasmā sikkhaṃ appaccakkhāya kevalaṃ",
  "tika-vin08t:389_3": "gihibhāvaṃ upagacchantassa kiñcāpi bhikkhubhāvo atthi, cīvarassa ca tassa santakattā",
  "tika-vin08t:389_4": "vijahanaṃ, tathāpi “hīnāyāvattanenā”ti vuttattā gihibhāvūpagamaneneva adhiṭṭhānavijahanaṃ",
  "tika-vin08t:389_5": "siyā yathā taṃ liṅgaparivattanena. Gihibhāvaṃ anupagantvā ca kevalaṃ sikkhāpaccakkhānaṃ",
  "tika-vin08t:389_6": "karontassa kiñcāpi bhikkhuliṅgaṃ atthi, cīvarassa ca tassa santakattā vijahanaṃ,",
  "tika-vin08t:389_7": "tathāpi “sikkhāpaccakkhānenā”ti vuttattā sikkhāpaccakkhāneneva adhiṭṭhānavijahanaṃ",
  "tika-vin08t:389_8": "siyā yathā taṃ paccuddharaṇe, tasmā bhikkhu vā hotu bhikkhunī vā, hīnāyāvattissāmīti",
  "tika-vin08t:389_9": "cittena gihiliṅgaggahaṇena cīvaraṃ adhiṭṭhānaṃ vijahati. Sikkhāpaccakkhānena pana",
  "tika-vin08t:389_10": "bhikkhusseva cīvaraṃ bhikkhuniyā sikkhāpaccakkhānābhāvāti ayamamhākaṃ khanti. Antimavatthuajjhāpannakatitthiyapakkantakānaṃ",
  "tika-vin08t:389_11": "pana cīvarassa adhiṭṭhānavijahanaṃ aṭṭhakathāyaṃ anāgatattā tesañca hīnāyāvattānavohārābhāvā vicāretabbaṃ.",
  "tika-vin08t:390_0": "Kaniṭṭhaṅgulinakhavasenāti heṭṭhimaparicchedaṃ dasseti. Orato paratoti ettha ca “orato",
  "tika-vin08t:390_1": "chiddaṃ adhiṭṭhānaṃ bhindati, parato na bhindatī”ti vuttaṃ. Kathaṃ oraparabhāvo veditabboti?",
  "tika-vin08t:390_2": "Yathā nadīparicchinne padese manussānaṃ vasanadisābhāge tīraṃ orimaṃ nāma hoti, itaradisābhāge",
  "tika-vin08t:390_3": "tīraṃ pārimaṃ nāma, tathā bhikkhūnaṃ nivāsanapārupanaṭṭhānabhūtaṃ cīvarassa majjhaṭṭhānaṃ",
  "tika-vin08t:390_4": "yathāvuttavidatthiādippamāṇassa padesassa oraṃ nāma, cīvarapariyantaṭṭhānaṃ paraṃ",
  "tika-vin08t:390_5": "nāma, iti lokato vā yathā ca orato bhogaṃ parato antaṃ katvā cīvaraṃ ṭhapetabbanti",
  "tika-vin08t:390_6": "vutte bhikkhuno abhimukhaṭṭhānaṃ oraṃ nāma, itaraṭṭhānaṃ paraṃ nāma, evaṃ bhikkhūnaṃ",
  "tika-vin08t:390_7": "nivāsanapārupanaṭṭhānaṃ oraṃ nāma, itaraṃ paraṃ nāma. Evaṃ sāsanato vā oraparabhāvo",
  "tika-vin08t:390_8": "veditabbo. Teneva yo pana dubbalaṭṭhāne paṭhamaṃ aggaḷaṃ datvā pacchā dubbalaṭṭhānaṃ",
  "tika-vin08t:390_9": "chinditvā apaneti, adhiṭṭhānaṃ na bhijjati. Maṇḍalaparivattanepi eseva nayoti sakalasmiṃ",
  "tika-vin08t:390_10": "cīvare adhiṭṭhānabhijjanābhijjanabhāvo dassito. Tena vuttaṃ vimativinodaniyaṃ “esa",
  "tika-vin08t:390_11": "nayoti iminā pamāṇayuttesu yattha katthaci chidde adhiṭṭhānaṃ vijahatītiādiatthaṃ saṅgaṇhātī”ti.",
  "tika-vin08t:391_0": "Khuddakaṃ cīvaranti muṭṭhipañcakādibhedappamāṇato anūnameva khuddakacīvaraṃ. Mahantaṃ",
  "tika-vin08t:391_1": "vā khuddakaṃ karotīti ettha tiṇṇaṃ cīvarānaṃ catūsu passesu yasmiṃ padese chiddaṃ",
  "tika-vin08t:391_2": "adhiṭṭhānaṃ na vijahati, tasmiṃ padese samantato chinditvā khuddakaṃ karontassa adhiṭṭhānaṃ",
  "tika-vin08t:391_3": "na vijahatīti adhippāyo. Vimativinodaniyaṃ pana vuttaṃ “mahantaṃ vā khuddakaṃ vā",
  "tika-vin08t:391_4": "karotīti ettha atimahantaṃ cīvaraṃ muṭṭhipañcakādipacchimappamāṇayuttaṃ katvā samantato",
  "tika-vin08t:391_5": "chindanenapi vicchindanakāle chijjamānaṭṭhānaṃ chiddasaṅkhaṃ na gacchati, adhiṭṭhānaṃ",
  "tika-vin08t:391_6": "na vijahati evāti sijjhati, ‘ghaṭetvā chindati na bhijjatī’ti vacanena ca sameti.",
  "tika-vin08t:391_7": "Parikkhāracoḷaṃ pana vikappanūpagapacchimappamāṇato ūnaṃ katvā chiddaṃ adhiṭṭhānaṃ",
  "tika-vin08t:391_8": "vijahati adhiṭṭhānassa anissayattā, tāni puna baddhāni ghaṭitāni puna adhiṭṭhātabbamevāti",
  "tika-vin08t:391_9": "veditabbaṃ. Keci pana ‘vassikasāṭikacīvare dvidhā chinne yadipi ekekaṃ khaṇḍaṃ pacchimappamāṇaṃ",
  "tika-vin08t:391_10": "hoti, ekasmiṃyeva khaṇḍe adhiṭṭhānaṃ tiṭṭhati, na itarasmiṃ, dve pana na vaṭṭantī’ti",
  "tika-vin08t:391_11": "vuttattā nisīdanakaṇḍupaṭicchādīsupi eseva nayoti vadantī”ti.",
  "tika-vin08t:392_0": "47. Sammukhe pavattā sammukhāti paccattavacanaṃ, tañca vikappanāvisesanaṃ, tasmā",
  "tika-vin08t:392_1": "“sammukhe”ti bhummatthe nissakkavacanaṃ katvāpi atthaṃ vadanti, abhimukheti attho.",
  "tika-vin08t:392_2": "Atha vā sammukhena attano vācāya eva vikappanā sammukhāvikappanā. Parammukhena vikappanā",
  "tika-vin08t:392_3": "parammukhāvikappanāti karaṇatthenapi attho daṭṭhabbo. Ayameva pāḷiyā sameti. Sannihitāsannihitabhāvanti",
  "tika-vin08t:392_4": "āsannadūrabhāvaṃ. Ettāvatā nidhetuṃ vaṭṭatīti ettakeneva vikappanākiccassa niṭṭhitattā",
  "tika-vin08t:392_5": "atirekacīvaraṃ na hotīti dasāhātikkame nissaggiyaṃ na janetīti adhippāyo. Paribhuñjituṃ…pe…",
  "tika-vin08t:392_6": "na vaṭṭatīti sayaṃ apaccuddhāraṇaparibhuñjane pācittiyaṃ, adhiṭṭhahane paresaṃ vissajjane",
  "tika-vin08t:392_7": "ca dukkaṭañca sandhāya vuttaṃ. Paribhogādayopi vaṭṭantīti paribhogavissajjanaadhiṭṭhānāni",
  "tika-vin08t:392_8": "vaṭṭanti. Api-saddena nidhetumpi vaṭṭatīti attho. Etena paccuddhārepi kate cīvaraṃ",
  "tika-vin08t:392_9": "adhiṭṭhātukāmena vikappitacīvarameva hoti, na atirekacīvaraṃ, taṃ pana ticīvarādināmena",
  "tika-vin08t:392_10": "adhiṭṭhātukāmena adhiṭṭhahitabbaṃ, itarena vikappitacīvarameva katvā paribhuñjitabbanti dasseti.",
  "tika-vin08t:393_0": "Keci pana “yaṃ vikappitacīvaraṃ, taṃ yāva paribhogakālā apaccuddharāpetvā nidahetabbaṃ,",
  "tika-vin08t:393_1": "paribhogakāle pana sampatte paccuddharāpetvā adhiṭṭhahitvā paribhuñjitabbaṃ. Yadi",
  "tika-vin08t:393_2": "hi tato pubbepi paccuddharāpeyya, paccuddhāreneva vikappanāya vigatattā atirekacīvaraṃ",
  "tika-vin08t:393_3": "nāma hoti, dasāhātikkame patteva nissaggiyaṃ, tasmā yaṃ aparibhuñjitvā ṭhapetabbaṃ,",
  "tika-vin08t:393_4": "tadeva vikappetabbaṃ. Paccuddhāre ca kate antodasāheyeva adhiṭṭhātabbaṃ. Yañca aṭṭhakathāyaṃ",
  "tika-vin08t:393_5": "‘tato paraṃ paribhogādi vaṭṭatī’tiādi vuttaṃ, taṃ pāḷiyā virujjhatī”ti vadanti, taṃ",
  "tika-vin08t:393_6": "tesaṃ matimattameva. Pāḷiyañhi “antodasāhaṃ adhiṭṭheti vikappetī”ti ca “sāmaṃ cīvaraṃ",
  "tika-vin08t:393_7": "vikappetvā apaccuddhāraṇaṃ paribhuñjeyya pācittiya”nti ca “anāpatti so vā deti, tassa",
  "tika-vin08t:393_8": "vā vissāsanto paribhuñjatī”ti ca sāmaññato vuttattā, aṭṭhakathāyañca “imaṃ cīvaraṃ",
  "tika-vin08t:393_9": "vā vikappanaṃ vā paccuddharāmī”tiādinā paccuddhāraṃ adassetvā “mayhaṃ santakaṃ paribhuñja",
  "tika-vin08t:393_10": "vā vissajjehi vā yathāpaccayaṃ karohī”ti evaṃ attano santakattaṃ amocetvāva paribhogādivasena",
  "tika-vin08t:393_11": "paccuddhārassa vuttattā, “tato pabhuti paribhogādayopi vaṭṭantī”ti adhiṭṭhānaṃ vināpi",
  "tika-vin08t:393_12": "visuṃ paribhogassa nidhānassa ca vuttattā vikappanānantarameva paccuddharāpetvā anadhiṭṭhahitvā",
  "tika-vin08t:393_13": "eva ca ticīvararahitaṃ vikappanārahaṃ cīvaraṃ paribhuñjituñca nidahituñca idaṃ pāṭekkaṃ",
  "tika-vin08t:393_14": "vinayakammanti khāyati. Apica bahūnaṃ pattānaṃ vikappetuṃ paccuddharetuñca vuttattā",
  "tika-vin08t:393_15": "paccuddhāre tesaṃ atirekapattatā dassitāti sijjhati tesu ekasseva adhiṭṭhātabbato,",
  "tika-vin08t:393_16": "tasmā aṭṭhakathāyaṃ āgatanayeneva gahetabbaṃ.",
  "tika-vin08t:394_0": "Mittoti daḷhamitto. Sandiṭṭhoti diṭṭhamatto, na daḷhamitto. Paññattikovido na hotīti",
  "tika-vin08t:394_1": "evaṃ vikappite anantarameva evaṃ paccuddharitabbanti vinayakammaṃ na jānāti. Tenāha",
  "tika-vin08t:394_2": "“na jānāti paccuddharitu”nti. Imināpi cetaṃ veditabbaṃ “vikappanāsamanantarameva",
  "tika-vin08t:394_3": "paccuddhāro kātabbo”ti. Vikappitavikappanā nāmesā vaṭṭatīti adhiṭṭhitaadhiṭṭhānaṃ viyāti adhippāyo.",
  "tika-vin08t:395_0": "48. Evaṃ cīvare adhiṭṭhānavikappanānayaṃ dassetvā idāni patte adhiṭṭhānavikappanānayaṃ",
  "tika-vin08t:395_1": "dassento “patte panā”tiādimāha. Tattha patati piṇḍapāto etthāti patto, jinasāsanabhāvo",
  "tika-vin08t:395_2": "bhikkhābhājanaviseso. Vuttañhi “pattaṃ pakkhe dale patto, bhājane so gate tisū”ti,",
  "tika-vin08t:395_3": "tasmiṃ patte. Panāti pakkhantaratthe nipāto. Nayoti adhiṭṭhānavikappanānayo. Cīvare",
  "tika-vin08t:395_4": "vuttaadhiṭṭhānavikappanānayato aññabhūto ayaṃ vakkhamāno patte adhiṭṭhānavikappanānayo",
  "tika-vin08t:395_5": "veditabboti yojanā. Pattaṃ adhiṭṭhahantena pamāṇayuttova adhiṭṭhātabbo, na appamāṇayuttoti",
  "tika-vin08t:395_6": "sambandho. Tena pamāṇato ūnādhike patte adhiṭṭhānaṃ na ruhati, tasmā tādisaṃ pattaṃ",
  "tika-vin08t:395_7": "bhājanaparibhogena paribhuñjitabbanti dasseti. Vakkhati hi “ete bhājanaparibhogena",
  "tika-vin08t:395_8": "paribhuñjitabbā, na adhiṭṭhānūpagā na vikappanūpagā”ti.",
  "tika-vin08t:396_0": "Dve magadhanāḷiyoti ettha magadhanāḷi nāma yā māgadhikāya tulāya aḍḍhaterasapalaparimitaṃ",
  "tika-vin08t:396_1": "udakaṃ gaṇhāti. Sīhaḷadīpe pakatināḷito khuddakā hoti, damiḷanāḷito pana mahantā.",
  "tika-vin08t:396_2": "Vuttañhetaṃ samantapāsādikāyaṃ “magadhanāḷi nāma aḍḍhaterasapalā hotīti andhakaṭṭhakathāyaṃ",
  "tika-vin08t:396_3": "vuttaṃ. Sīhaḷadīpe pakatināḷi mahantā, damiḷanāḷi khuddakā, magadhanāḷipamāṇayuttā,",
  "tika-vin08t:396_4": "tāya magadhanāḷiyā diyaḍḍhanāḷi ekā sīhaḷanāḷi hotīti mahāaṭṭhakathāyaṃ vutta”nti.",
  "tika-vin08t:396_5": "Atha vā magadhanāḷi nāma yā pañca kuḍuvāni ekañca muṭṭhiṃ ekāya ca muṭṭhiyā tatiyabhāgaṃ",
  "tika-vin08t:396_6": "gaṇhāti. Vuttañhetaṃ sāratthadīpaniyaṃ “magadhanāḷi nāma chapasatā nāḷīti keci. ‘Aṭṭhapasatā’ti",
  "tika-vin08t:396_7": "apare. Tattha purimānaṃ matena tipasatāya nāḷiyā dve nāḷiyo ekā magadhanāḷi hoti.",
  "tika-vin08t:396_8": "Pacchimānaṃ catupasatāya nāḷiyā dve nāḷiyo ekā magadhanāḷi. Ācariyadhammapālattherena",
  "tika-vin08t:396_9": "pana pakatiyā catumuṭṭhikaṃ kuḍuvaṃ, catukuḍuvaṃ nāḷikaṃ, tāya nāḷiyā soḷasa nāḷiyo",
  "tika-vin08t:396_10": "doṇaṃ, taṃ pana magadhanāḷiyā dvādasa nāḷiyo hontīti vuttaṃ, tasmā tena nayena magadhanāḷi",
  "tika-vin08t:396_11": "nāma pañca kuḍuvāni ekañca muṭṭhiṃ ekāya muṭṭhiyā tatiyabhāgañca gaṇhātīti veditabba”nti.",
  "tika-vin08t:396_12": "Tattha kuḍuvoti pasato. Vuttañhi abhidhānappadīpikāyaṃ –",
  "tika-vin08t:397": "“Kuḍuvo pasato eko;",
  "tika-vin08t:398": "Pattho te caturo siyuṃ;",
  "tika-vin08t:399": "Āḷhako caturo patthā;",
  "tika-vin08t:400": "Doṇaṃ vā caturāḷhaka”nti.",
  "tika-vin08t:401_0": "Atha vā magadhanāḷi nāma yā catukuḍuvāya nāḷiyā catasso nāḷiyo gaṇhāti. Vuttañhetaṃ",
  "tika-vin08t:401_1": "vimativinodaniyaṃ “damiḷanāḷīti purāṇakanāḷiṃ sandhāya vuttaṃ. Sā ca catumuṭṭhikehi",
  "tika-vin08t:401_2": "kuḍuvehi aṭṭhakuḍuvā, tāya nāḷiyā dve nāḷiyo magadhanāḷi gaṇhāti, purāṇā pana sīhaḷanāḷi",
  "tika-vin08t:401_3": "tisso nāḷiyo gaṇhātīti vadanti, tesaṃ matena magadhanāḷi idāni vattamānāya catukuḍuvāya",
  "tika-vin08t:401_4": "damiḷanāḷiyā catunāḷikā hoti, tato magadhanāḷito upaḍḍhañca purāṇadamiḷanāḷisaṅkhātaṃ",
  "tika-vin08t:401_5": "patthaṃ nāma hoti, etena ca omako nāma patto patthodanaṃ gaṇhātīti pāḷivacanaṃ sameti. Lokiyehipi –",
  "tika-vin08t:402": "‘Lokiyaṃ magadhañceti, patthadvayamudāhaṭaṃ;",
  "tika-vin08t:403": "Lokiyaṃ soḷasapalaṃ, māgadhaṃ diguṇaṃ mata’nti. –",
  "tika-vin08t:404_0": "Evaṃ loke nāḷiyā magadhanāḷi diguṇāti dassitā. Evañca gayhamāne omakapattassa ca",
  "tika-vin08t:404_1": "yāpanamattodanagāhikā ca siddhā hoti. Na hi sakkā aṭṭhakuḍuvato ūnodanagāhinā pattena",
  "tika-vin08t:404_2": "athūpīkataṃ piṇḍapātaṃ pariyesitvā yāpetuṃ. Teneva vuttaṃ verañjakaṇḍaṭṭhakathāyaṃ",
  "tika-vin08t:404_3": "‘pattho nāma nāḷimattaṃ hoti, ekassa purisassa alaṃ yāpanāyā’ti”. Vuttampi hetaṃ",
  "tika-vin08t:404_4": "jātakaṭṭhakathāyaṃ “patthodano nālamayaṃ duvinna”nti, “ekassa dinnaṃ dvinnaṃ tiṇṇaṃ",
  "tika-vin08t:404_5": "pahotī”ti ca, tasmā idha vuttanayānusārena gahetabbanti. Ālopassa ālopassa anurūpanti",
  "tika-vin08t:404_6": "odanassa catubhāgamattaṃ. Vuttañhetaṃ majjhimanikāye brahmāyusuttasaṃvaṇṇanāyaṃ “byañjanassa",
  "tika-vin08t:404_7": "mattā nāma odanacatutthabhāgo”ti. Odanagatikānīti odanassa gati gati yesaṃ tāni odanagatikāni.",
  "tika-vin08t:404_8": "Gatīti ca okāso odanassa antopavisanasīlattā odanassa okāsoyeva tesaṃ okāso hoti,",
  "tika-vin08t:404_9": "na aññaṃ attano okāsaṃ gavesantīti attho. Bhājanaparibhogenāti udakāharaṇādinā bhājanaparibhogena.",
  "tika-vin08t:405_0": "Evaṃ pamāṇato adhiṭṭhānūpagavikappanūpagapattaṃ dassetvā idāni pākato mūlato ca taṃ",
  "tika-vin08t:405_1": "dassetuṃ “pamāṇayuttānampī”tiādimāha. Tattha ayopatto pañcahi pākehi pattoti kammārapakkaṃyeva",
  "tika-vin08t:405_2": "anadhiṭṭhahitvā samaṇasāruppanīlavaṇṇakaraṇatthāya punappunaṃ nānāsambhārehi pacitabbo,",
  "tika-vin08t:405_3": "ayopattassa atikakkhaḷattā kammārapākena saddhiṃ pañcavārapakkoyeva samaṇasāruppanīlavaṇṇo",
  "tika-vin08t:405_4": "hoti. Mattikāpatto dvīhi pākehi pakkoti etthāpi eseva nayo. Tassa pana mudukattā",
  "tika-vin08t:405_5": "kumbhakārakapākena saddhiṃ dvivārapakkopi samaṇasāruppanīlavaṇṇo hoti. Evaṃ katoyeva",
  "tika-vin08t:405_6": "hi patto adhiṭṭhānūpago vikappanūpago ca hoti, nākato. Tena vakkhati “pāke ca mūle",
  "tika-vin08t:405_7": "ca suniṭṭhiteyeva adhiṭṭhānūpago hoti. Yo adhiṭṭhānūpago, sveva vikappanūpago”ti.",
  "tika-vin08t:405_8": "So hatthaṃ āgatopi anāgatopi adhiṭṭhātabbo vikappetabboti etena dūre ṭhitampi adhiṭṭhātuṃ",
  "tika-vin08t:405_9": "vikappetuñca labhati, ṭhapitaṭṭhānasallakkhaṇameva pamāṇanti dasseti. Idāni tamevatthaṃ",
  "tika-vin08t:405_10": "vitthāretumāha “yadi hī”tiādi. Hi-saddo vitthārajotako. Tattha pacitvā ṭhapessāmīti",
  "tika-vin08t:405_11": "kāḷavaṇṇapākaṃ sandhāya vuttaṃ.",
  "tika-vin08t:406_0": "Idāni pattādhiṭṭhānaṃ dassetumāha “tattha dve pattassa adhiṭṭhānā”tiādi. Tattha sāmantavihāreti",
  "tika-vin08t:406_1": "idaṃ upalakkhaṇavasena vuttaṃ, tato dūre ṭhitampi adhiṭṭhātabbameva. Ṭhapitaṭṭhānaṃ",
  "tika-vin08t:406_2": "sallakkhetvāti idampi upacāramattaṃ, pattasallakkhaṇamevettha pamāṇaṃ.",
  "tika-vin08t:407": "Idāni adhiṭṭhānavijahanaṃ dassetuṃ “evaṃ appamattassa”tyādimāha. Tattha patte vā chiddaṃ hotīti mukhavaṭṭito heṭṭhā dvaṅgulamattokāsato paṭṭhāya yattha katthaci chiddaṃ hoti.",
  "tika-vin08t:408": "Sattannaṃ dhaññānanti –",
  "tika-vin08t:409": "“Sāli vīhi ca kudrūso;",
  "tika-vin08t:410": "Godhūmo varako yavo;",
  "tika-vin08t:411": "Kaṅgūti satta dhaññāni;",
  "tika-vin08t:412": "Nīvārādī tu tabbhidā”ti. –",
  "tika-vin08t:413": "Vuttānaṃ sattavidhānaṃ dhaññānaṃ.",
  "tika-vin08t:414": "49. Evaṃ pattādhiṭṭhānaṃ dassetvā idāni pattavikappanaṃ dassetuṃ “vikappane panā”tiādimāha. Taṃ cīvaravikappane vuttanayeneva veditabbaṃ.",
  "tika-vin08t:415_0": "50. Evaṃ vikappanānayaṃ dassetvā idāni patte bhinne kattabbavidhiṃ dassetumāha “evaṃ",
  "tika-vin08t:415_1": "adhiṭṭhahitvā”iccādi. Tattha apattoti iminā adhiṭṭhānavijahanampi dasseti. Pañcabandhanepi",
  "tika-vin08t:415_2": "patte aparipuṇṇapāke patte viya adhiṭṭhānaṃ na ruhati. “Tipupaṭṭena vā”ti vuttattā",
  "tika-vin08t:415_3": "tambalohādikappiyalohehi ayopattassa chiddaṃ chādetuṃ vaṭṭati. Teneva “lohamaṇḍalakenā”ti",
  "tika-vin08t:415_4": "vuttaṃ. Suddhehi…pe… na vaṭṭatīti idaṃ uṇhabhojane pakkhitte vilīyamānattā vuttaṃ.",
  "tika-vin08t:415_5": "Phāṇitaṃ jhāpetvā pāsāṇacuṇṇena bandhituṃ vaṭṭatīti pāsāṇacuṇṇena saddhiṃ phāṇitaṃ",
  "tika-vin08t:415_6": "pacitvā tathāpakkena pāsāṇacuṇṇena bandhituṃ vaṭṭati. Aparibhogenāti ayuttaparibhogena.",
  "tika-vin08t:415_7": "“Anujānāmi bhikkhave ādhāraka”nti vuttattā mañcapīṭhādīsu yattha katthaci ādhārakaṃ",
  "tika-vin08t:415_8": "ṭhapetvā tattha pattaṃ ṭhapetuṃ vaṭṭati ādhārakaṭṭhapanokāsassa aniyamitattāti vadanti.",
  "tika-vin08t:416": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:417": "Adhiṭṭhānavikappanavinicchayakathālaṅkāro nāma",
  "tika-vin08t:418": "Aṭṭhamo paricchedo.",
  "tika-vin08t:419": "9. Cīvaravippavāsavinicchayakathā",
  "tika-vin08t:420_0": "51. Evaṃ adhiṭṭhānavikappanavinicchayakathaṃ dassetvā idāni cīvarena vināvāsavinicchayakaraṇaṃ",
  "tika-vin08t:420_1": "dassetuṃ “cīvarenavināvāso”tyādimāha. Tattha cīyatīti cīvaraṃ, cayaṃ sañcayaṃ karīyatīti",
  "tika-vin08t:420_2": "attho, ariyaddhajo vatthaviseso. Idha pana ticīvarādhiṭṭhānena adhiṭṭhahitvā dhāritaṃ",
  "tika-vin08t:420_3": "cīvarattayameva. Vināti vajjanatthe nipāto. Vasanaṃ vāso, vinā vāso vināvāso, cīvarena",
  "tika-vin08t:420_4": "vināvāso cīvaravināvāso, “cīvaravippavāso”ti vattabbe vatticchāvasena, gāthāpādapūraṇatthāya",
  "tika-vin08t:420_5": "vā aluttasamāsaṃ katvā evaṃ vuttanti daṭṭhabbaṃ. Tathā ca vakkhati “ticīvarādhiṭṭhānena…pe…",
  "tika-vin08t:420_6": "vippavāso”ti, “imaṃ saṅghāṭiṃ adhiṭṭhāmi, imaṃ uttarāsaṅgaṃ adhiṭṭhāmi, imaṃ antaravāsakaṃ",
  "tika-vin08t:420_7": "adhiṭṭhāmī”ti evaṃ nāmena adhiṭṭhitānaṃ tiṇṇaṃ cīvarānaṃ ekekena vippavāsoti attho,",
  "tika-vin08t:420_8": "ekenapi vinā vasituṃ na vaṭṭati, vasantassa bhikkhuno saha aruṇuggamanā cīvaraṃ nissaggiyaṃ",
  "tika-vin08t:420_9": "hoti, pācittiyañca āpajjatīti sambandho. Vasitabbanti ettha vasanakiriyā catuiriyāpathasādhāraṇā,",
  "tika-vin08t:420_10": "tasmā kāyalaggaṃ vā hotu alaggaṃ vā, aḍḍhateyyaratanassa padesassa anto katvā tiṭṭhantopi",
  "tika-vin08t:420_11": "carantopi nisinnopi nipannopi hatthapāse katvā vasanto nāma hoti.",
  "tika-vin08t:421_0": "Evaṃ sāmaññato avippavāsalakkhaṇaṃ dassetvā idāni gāmādipannarasokāsavasena visesato",
  "tika-vin08t:421_1": "dassetumāha “gāmi”ccādi. Tattha gāmanivesanāni pākaṭāneva. Udosito nāma yānādīnaṃ",
  "tika-vin08t:421_2": "bhaṇḍānaṃ sālā. Aṭṭo nāma paṭirājādipaṭibāhanatthaṃ iṭṭhakāhi kato bahalabhittiko",
  "tika-vin08t:421_3": "catupañcabhūmiko patissayaviseso. Māḷo nāma ekakūṭasaṅgahito caturassapāsādo. Pāsādo",
  "tika-vin08t:421_4": "nāma dīghapāsādo. Hammiyaṃ nāma muṇḍacchadanapāsādo, muṇḍacchadanapāsādoti ca candikaṅgaṇayutto",
  "tika-vin08t:421_5": "pāsādoti vuccati. Sattho nāma jaṅghasattho vā sakaṭasattho vā. Khettaṃ nāma pubbaṇṇāparaṇṇānaṃ",
  "tika-vin08t:421_6": "viruhanaṭṭhānaṃ. Dhaññakaraṇaṃ nāma khalamaṇḍalaṃ. Ārāmo nāma pupphārāmo phalārāmo.",
  "tika-vin08t:421_7": "Vihārādayo pākaṭā eva. Tattha nivesanādīni gāmato bahi sanniviṭṭhāni gahitānīti veditabbaṃ.",
  "tika-vin08t:421_8": "Antogāme ṭhitānañhi gāmaggahaṇena gahitattā gāmaparihāroyevāti. Gāmaggahaṇena ca",
  "tika-vin08t:421_9": "nigamanagarānipi gahitāneva honti.",
  "tika-vin08t:422_0": "Parikhāya vā parikkhittoti iminā samantā nadītaḷākādiudakena parikkhittopi parikkhittoyevāti",
  "tika-vin08t:422_1": "dasseti. Taṃ pamāṇaṃ atikkamitvāti gharassa upari ākāse aḍḍhateyyaratanappamāṇaṃ",
  "tika-vin08t:422_2": "atikkamitvā. Sabhāye vā vatthabbanti iminā sabhāsaddassa pariyāyo sabhāyasaddo napuṃsakaliṅgo",
  "tika-vin08t:422_3": "atthīti dasseti. Sabhāsaddo hi itthiliṅgo, sabhāyasaddo napuṃsakaliṅgoti. Dvāramūle",
  "tika-vin08t:422_4": "vāti nagarassa dvāramūle vā. Tesanti sabhāyanagaradvāramūlānaṃ. Tassā vīthiyā sabhāyadvārānaṃ",
  "tika-vin08t:422_5": "gahaṇeneva tattha sabbānipi gehāni, sā ca antaravīthi gahitāyeva hoti. Ettha ca dvāravīthigharesu",
  "tika-vin08t:422_6": "vasantena gāmappavesanasahaseyyādidosaṃ pariharitvā suppaṭicchannatādiyutteneva bhavitabbaṃ.",
  "tika-vin08t:422_7": "Sabhā pana yadi sabbesaṃ vasanatthāya papāsadisā katā, antarārāme viya yathāsukhaṃ",
  "tika-vin08t:422_8": "vasituṃ vaṭṭatīti veditabbaṃ. Atiharitvā ghare nikkhipatīti vīthiṃ muñcitvā ṭhite",
  "tika-vin08t:422_9": "aññasmiṃ ghare nikkhipati. Tenāha “vīthihatthapāso na rakkhatī”ti. Purato vā pacchato",
  "tika-vin08t:422_10": "vā hatthapāseti gharassa hatthapāsaṃ sandhāya vadati.",
  "tika-vin08t:423_0": "Evaṃ gāmavasena vippavāsāvippavāsaṃ dassetvā idāni nivesanavasena dassento “sace",
  "tika-vin08t:423_1": "ekakulassa santakaṃ nivesanaṃ hotī”tiādimāha. Tattha ovarako nāma gabbhassa abbhantare",
  "tika-vin08t:423_2": "añño gabbhoti vadanti, gabbhassa vā pariyāyavacanametaṃ. Idāni udositādivasena dassento",
  "tika-vin08t:423_3": "“udositi”ccādimāha. Tattha vuttanayenevāti “ekakulassa santako udosito hoti parikkhitto",
  "tika-vin08t:423_4": "cā”tiādinā nivesane vuttanayena. Eva-saddo visesanivatti attho. Tena viseso natthīti dasseti.",
  "tika-vin08t:424_0": "Idāni yesu viseso atthi, te dassento “sace ekakulassa nāvā”tiādimāha. Tattha pariyādiyitvāti",
  "tika-vin08t:424_1": "vinivijjhitvā, ajjhottharitvā vā. Vuttamevatthaṃ vibhāveti “antopaviṭṭhenā”tiādinā.",
  "tika-vin08t:424_2": "Tattha antopaviṭṭhenāti gāmassa, nadiyā vā antopaviṭṭhena. “Satthenā”ti pāṭhaseso.",
  "tika-vin08t:424_3": "Nadīparihāro labbhatīti ettha “visuṃ nadīparihārassa avuttattā gāmādīhi aññattha",
  "tika-vin08t:424_4": "viya cīvarahatthapāsoyeva nadīparihāro”ti tīsupi gaṇṭhipadesu vuttaṃ. Aññe pana “iminā",
  "tika-vin08t:424_5": "aṭṭhakathāvacanena nadīparihāropi visuṃ siddhoti nadīhatthapāso na vijahitabbo”ti",
  "tika-vin08t:424_6": "vadanti. Yathā pana ajjhokāse sattabbhantaravasena araññaparihāro labbhati, evaṃ",
  "tika-vin08t:424_7": "nadiyaṃ udakukkhepavasena nadīparihāro labbhatīti katvā aṭṭhakathāyaṃ nadīparihāro",
  "tika-vin08t:424_8": "visuṃ avutto siyā sattabbhantaraudakukkhepasīmānaṃ araññanadīsu abaddhasīmāvasena",
  "tika-vin08t:424_9": "labbhamānattā. Evañca sati samuddajātassaresupi parihāro avuttasiddho hoti nadiyā",
  "tika-vin08t:424_10": "samānalakkhaṇattā, nadīhatthapāso na vijahitabboti pana atthe sati nadiyā ativitthārattā",
  "tika-vin08t:424_11": "bahusādhāraṇattā ca antonadiyaṃ cīvaraṃ ṭhapetvā nadīhatthapāse ṭhitena cīvarassa",
  "tika-vin08t:424_12": "pavattiṃ jānituṃ na sakkā bhaveyya. Esa nayo samuddajātassaresupi. Antoudakukkhepe",
  "tika-vin08t:424_13": "vā tassa hatthapāse vā ṭhitena pana sakkāti ayaṃ amhākaṃ attanomati, vicāretvā gahetabbaṃ.",
  "tika-vin08t:424_14": "Vihārasīmanti avippavāsasīmaṃ sandhāyāha. Ettha ca vihārassa nānākulasantakabhāvepi",
  "tika-vin08t:424_15": "avippavāsasīmāparicchedabbhantare sabbattha cīvaraavippavāsasambhavato padhānattā",
  "tika-vin08t:424_16": "tattha satthaparihāro na labbhatīti “vihāraṃ gantvā vasitabba”nti vuttaṃ. Satthasamīpeti",
  "tika-vin08t:424_17": "idaṃ yathāvuttaabbhantaraparicchedavasena vuttaṃ.",
  "tika-vin08t:425_0": "Yasmā “nānākulassa parikkhitte khette cīvaraṃ nikkhipitvā khettadvāramūle vā tassa",
  "tika-vin08t:425_1": "hatthapāse vā vatthabba”nti vuttaṃ, tasmā dvāramūlato aññattha khettepi vasantena",
  "tika-vin08t:425_2": "cīvaraṃ nikkhipitvā hatthapāse katvāyeva vasitabbaṃ.",
  "tika-vin08t:426_0": "Vihāro nāma saparikkhitto vā aparikkhitto vā sakalo āvāsoti vadanti. Yasmiṃ vihāreti",
  "tika-vin08t:426_1": "ettha pana ekagehameva vuttaṃ. Vimativinodaniyaṃ pana “vihāro nāma upacārasīmā. Yasmiṃ",
  "tika-vin08t:426_2": "vihāreti tassa antopariveṇādiṃ sandhāya vutta”nti vuttaṃ. Ekakulādisantakatā cettha",
  "tika-vin08t:426_3": "kārāpakānaṃ vasena veditabbā.",
  "tika-vin08t:427_0": "Yaṃ majjhanhike kāle samantā chāyā pharatīti yadā mahāvīthiyaṃ ujukameva gacchantaṃ",
  "tika-vin08t:427_1": "sūriyamaṇḍalaṃ majjhanhikaṃ pāpuṇāti, tadā yaṃ okāsaṃ chāyā pharati, taṃ sandhāya",
  "tika-vin08t:427_2": "vuttaṃ. Vimativinodaniyaṃ pana “chāyāya phuṭṭhokāsassāti ujukaṃ avikkhittaleḍḍupātabbhantaraṃ",
  "tika-vin08t:427_3": "sandhāya vadatī”ti vuttaṃ. Agamanapatheti tadaheva gantvā nivattetuṃ asakkuṇeyyake",
  "tika-vin08t:427_4": "samuddamajjhe ye dīpakā, tesūti yojanā. Itarasminti puratthimadisāya cīvare.",
  "tika-vin08t:428_0": "52. Nadiṃ otaratīti hatthapāsaṃ muñcitvā otarati. Nāpajjatīti paribhogapaccayā dukkaṭaṃ",
  "tika-vin08t:428_1": "nāpajjati. Tenāha “so hī”tiādi. Aparibhogārahattāti iminā nissaggiyacīvaraṃ anissajjitvā",
  "tika-vin08t:428_2": "paribhuñjantassa dukkaṭaṃ acittakanti siddhaṃ. Ekaṃ pārupitvā ekaṃ aṃsakūṭe ṭhapetvā",
  "tika-vin08t:428_3": "gantabbanti idaṃ bahūnaṃ sañcaraṇaṭṭhāne evaṃ akatvā gamanaṃ na sāruppanti katvā",
  "tika-vin08t:428_4": "vuttaṃ, na āpattiaṅgattā. Bahigāme ṭhapetvāpi apārupitabbatāya vuttaṃ “vinayakammaṃ",
  "tika-vin08t:428_5": "kātabba”nti. Atha vā vihāre sabhāgaṃ bhikkhuṃ na passati, evaṃ sati āsanasālaṃ gantvā",
  "tika-vin08t:428_6": "vinayakammaṃ kātabbanti yojanā. Āsanasālaṃ gacchantena kiṃ tīhi cīvarehi gantabbanti",
  "tika-vin08t:428_7": "āha “santaruttarenā”ti naṭṭhacīvarassa santaruttarasādiyanato. Saṅghāṭi pana kiṃ",
  "tika-vin08t:428_8": "kātabbāti āha “saṅghāṭiṃ bahigāme ṭhapetvā”ti. Uttarāsaṅge ca bahigāme ṭhapitasaṅghāṭiyañca",
  "tika-vin08t:428_9": "paṭhamaṃ vinayakammaṃ katvā pacchā uttarāsaṅgaṃ nivāsetvā antaravāsake kātabbaṃ.",
  "tika-vin08t:428_10": "Ettha ca bahigāme ṭhapitassapi vinayakammavacanato parammukhāpi ṭhitaṃ nissajjituṃ,",
  "tika-vin08t:428_11": "nissaṭṭhaṃ dātuñca vaṭṭatīti veditabbaṃ.",
  "tika-vin08t:429_0": "Daharānaṃ gamane saussāhattā “nissayo pana na paṭippassambhatī”ti vuttaṃ. Muhuttaṃ…pe…",
  "tika-vin08t:429_1": "paṭippassambhatīti saussāhatte gamanassa upacchinnattā vuttaṃ, tesaṃ pana purāruṇā",
  "tika-vin08t:429_2": "uṭṭhahitvā saussāhena gacchantānaṃ aruṇe antarā uṭṭhitepi na paṭippassambhati “yāva",
  "tika-vin08t:429_3": "aruṇuggamanā sayantī”ti vuttattā. Teneva “gāmaṃ pavisitvā…pe… na paṭippassambhatī”ti",
  "tika-vin08t:429_4": "vuttaṃ. Aññamaññassa vacanaṃ aggahetvātiādimhi saussāhattā gamanakkhaṇe paṭippassaddhi",
  "tika-vin08t:429_5": "na vuttā. Dhenubhayenāti taruṇavacchagāvīnaṃ ādhāvitvā siṅgena paharaṇabhayena. Nissayo",
  "tika-vin08t:429_6": "ca paṭippassambhatīti ettha dhenubhayādīhi ṭhitānaṃ yāva bhayavūpasamā ṭhātabbato",
  "tika-vin08t:429_7": "“antoaruṇeyeva gamissāmī”ti niyametuṃ asakkuṇeyyattā vuttaṃ. Yattha pana evaṃ niyametuṃ",
  "tika-vin08t:429_8": "sakkā, tattha antarā aruṇe uggatepi nissayo na paṭippassambhati bhesajjatthāya gāmaṃ",
  "tika-vin08t:429_9": "paviṭṭhadaharānaṃ viya.",
  "tika-vin08t:430_0": "Antosīmāyaṃ gāmanti avippavāsasīmāsammutito pacchā patiṭṭhāpitagāmaṃ sandhāya vadati",
  "tika-vin08t:430_1": "gāmañca gāmūpacārañca ṭhapetvā sammannitabbato. Paviṭṭhānanti ācariyantevāsikānaṃ",
  "tika-vin08t:430_2": "visuṃ visuṃ gatānaṃ avippavāsasīmattā neva cīvarāni nissaggiyāni honti, saussāhatāya",
  "tika-vin08t:430_3": "na nissayo paṭippassambhati. Antarāmaggeti dhammaṃ sutvā āgacchantānaṃ antarāmagge.",
  "tika-vin08t:431": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:432": "Cīvaravippavāsavinicchayakathālaṅkāro nāma",
  "tika-vin08t:433": "Navamo paricchedo.",
  "tika-vin08t:434": "10. Bhaṇḍapaṭisāmanavinicchayakathā",
  "tika-vin08t:435_0": "53. Evaṃ cīvaravippavāsavinicchayaṃ kathetvā idāni bhaṇḍapaṭisāmanavinicchayaṃ kathetuṃ",
  "tika-vin08t:435_1": "“bhaṇḍassa paṭisāmana”ntiādimāha. Tattha bhaḍitabbaṃ bhājetabbanti bhaṇḍaṃ, bhaḍitabbaṃ",
  "tika-vin08t:435_2": "icchitabbanti vā bhaṇḍaṃ, bhaṇḍanti paribhaṇḍanti sattā etenāti vā bhaṇḍaṃ, mūladhanaṃ,",
  "tika-vin08t:435_3": "parikkhāro vā. Vuttañhi abhidhānappadīpikāyaṃ –",
  "tika-vin08t:436": "“Bhājanādiparikkhāre, bhaṇḍaṃ mūladhanepi cā”ti.",
  "tika-vin08t:437_0": "Tassa bhaṇḍassa, paṭisāmiyate paṭisāmanaṃ, rakkhaṇaṃ gopananti attho. Tenāha “paresaṃ",
  "tika-vin08t:437_1": "bhaṇḍassa gopana”nti. Mātu kaṇṇapiḷandhanaṃ tālapaṇṇampīti pi-saddo sambhāvanattho.",
  "tika-vin08t:437_2": "Tena pageva aññātakānaṃ santakanti dasseti. Gihisantakanti iminā pañcannaṃ sahadhammikānaṃ",
  "tika-vin08t:437_3": "santakaṃ paṭisāmetuṃ vaṭṭatīti dīpeti. Bhaṇḍāgārikasīsenāti etena vissāsaggāhādinā",
  "tika-vin08t:437_4": "gahetvā paṭisāmentassa anāpattīti dasseti. Tena vakkhati “attano atthāya gahetvā",
  "tika-vin08t:437_5": "paṭisāmetabba”nti. Chandenapi bhayenapīti vaḍḍhakīādīsu chandena, rājavallabhādīsu",
  "tika-vin08t:437_6": "bhayena balakkārena pātetvā gatesu ca paṭisāmetuṃ vaṭṭatīti yojetabbaṃ.",
  "tika-vin08t:438_0": "Saṅgopanatthāya attano hatthe nikkhittassa bhaṇḍassa guttaṭṭhāne paṭisāmanapayogaṃ",
  "tika-vin08t:438_1": "vinā “nāhaṃ gaṇhāmī”tiādinā aññasmiṃ payoge akate rajjasaṅkhobhādikāle “na dāni tassa",
  "tika-vin08t:438_2": "dassāmi, na mayhaṃ dāni dassatī”ti ubhohipi sakasakaṭṭhāne nisīditvā dhuranikkhepe",
  "tika-vin08t:438_3": "katepi avahāro natthi. Keci panettha “pārājikameva paṭisāmanapayogassa katattā”ti",
  "tika-vin08t:438_4": "vadanti, taṃ tesaṃ matimattaṃ, na sārato paccetabbaṃ. Paṭisāmanakāle hissa theyyacittaṃ",
  "tika-vin08t:438_5": "natthi, “na dāni tassa dassāmī”ti theyyacittuppattikkhaṇe ca sāmino dhuranikkhepacittappavattiyā",
  "tika-vin08t:438_6": "hetubhūto kāyavacīpayogo natthi, yena so āpattiṃ āpajjeyya. Na hi akiriyasamuṭṭhānā",
  "tika-vin08t:438_7": "ayaṃ āpattīti. Dāne saussāho, rakkhati tāvāti avahāraṃ sandhāya avuttattā “nāhaṃ",
  "tika-vin08t:438_8": "gaṇhāmī”tiādinā musāvādakaraṇe pācittiyameva hoti, na dukkaṭaṃ theyyacittābhāvena",
  "tika-vin08t:438_9": "sahapayogassapi abhāvatoti gahetabbaṃ.",
  "tika-vin08t:439_0": "Yadipi mukhena dassāmīti vadati…pe… pārājikanti ettha katarapayogena āpatti, na tāva",
  "tika-vin08t:439_1": "paṭhamena bhaṇḍapaṭisāmanapayogena tadā theyyacittabhāvā, nāpi “dassāmī”ti kathanapayogena",
  "tika-vin08t:439_2": "tadā theyyacitte vijjamānepi payogassa kappiyattāti? Vuccate – sāminā “dehī”ti bahuso",
  "tika-vin08t:439_3": "yāciyamānopi adatvā yena payogena attano adātukāmataṃ sāmikassa ñāpesi, yena ca so",
  "tika-vin08t:439_4": "adātukāmo ayaṃ vikkhipatīti ñatvā dhuraṃ nikkhipati, teneva payogenassa āpatti. Na",
  "tika-vin08t:439_5": "hettha upanikkhittabhaṇḍe pariyāyena mutti atthi. Adātukāmatāya hi “kadā te dinnaṃ,",
  "tika-vin08t:439_6": "kattha te dinna”ntiādipariyāyavacanenapi sāmikassa dhurenikkhipāpite āpattiyeva.",
  "tika-vin08t:439_7": "Teneva aṭṭhakathāyaṃ vuttaṃ “kiṃ tumhe bhaṇatha…pe… ubhinnaṃ dhuranikkhepena bhikkhuno",
  "tika-vin08t:439_8": "pārājika”nti. Parasantakassa parehi gaṇhāpane eva hi pariyāyato mutti, na sabbatthāti",
  "tika-vin08t:439_9": "gahetabbaṃ. Attano hatthe nikkhittattāti ettha attano hatthe sāminā dinnatāya bhaṇḍāgārikaṭṭhāne",
  "tika-vin08t:439_10": "ṭhitattā ca ṭhānācāvanepi natthi avahāro, theyyacittena pana gahaṇe dukkaṭato na",
  "tika-vin08t:439_11": "muccatīti veditabbaṃ. Eseva nayoti avahāro natthi, bhaṇḍadeyyaṃ pana hotīti adhippāyo.",
  "tika-vin08t:440_0": "54. Pañcannaṃ sahadhammikānanti bhikkhubhikkhunīsikkhamānasāmaṇerasāmaṇerīnaṃ. Etena",
  "tika-vin08t:440_1": "na kevalaṃ gihīnaṃ eva, atha kho tāpasaparibbājakādīnampi santakaṃ paṭisāmetuṃ na",
  "tika-vin08t:440_2": "vaṭṭatīti dasseti. Naṭṭhepi gīvā na hoti, kasmā? Asampaṭicchāpitattāti attho. Dutiye",
  "tika-vin08t:440_3": "eseva nayoti gīvā na hoti, kasmā? Ajānitattā. Tatiye ca eseva nayoti gīvā na hoti,",
  "tika-vin08t:440_4": "kasmā? Paṭikkhipitattā. Ettha ca kāyena vā vācāya vā cittena vā paṭikkhittopi paṭikkhittoyeva nāma hoti.",
  "tika-vin08t:441_0": "Tasseva gīvā hoti, na sesabhikkhūnaṃ, kasmā? Tasseva bhaṇḍāgārikassa bhaṇḍāgāre issarabhāvato.",
  "tika-vin08t:441_1": "Bhaṇḍāgārikassa gīvā na hoti alasajātikasseva pamādena haritattā. Dutiye bhaṇḍāgārikassa",
  "tika-vin08t:441_2": "gīvā na hoti tassa anārocitattā. Naṭṭhe tassa gīvā tena ṭhapitattā. Tasseva gīvā,",
  "tika-vin08t:441_3": "na aññesaṃ tena bhaṇḍāgārikena sampaṭicchitattā ṭhapitattā ca. Natthi gīvā tena paṭikkhipitattā.",
  "tika-vin08t:441_4": "Naṭṭhaṃ sunaṭṭhameva bhaṇḍāgārikassa asampaṭicchāpanato. Naṭṭhe gīvā tena ṭhapitattā.",
  "tika-vin08t:441_5": "Sabbaṃ tassa gīvā tassa bhaṇḍāgārikassa pamādena haraṇato. Tattheva upacāre vijjamāneti",
  "tika-vin08t:441_6": "bhaṇḍāgārikassa samīpeyeva uccārapassāvaṭṭhāne vijjamāne.",
  "tika-vin08t:442_0": "55. Mayi ca mate saṅghassa ca senāsane vinaṭṭheti ettha kevalaṃ saṅghassa senāsanaṃ",
  "tika-vin08t:442_1": "mā vinassīti iminā adhippāyena vivaritumpi vaṭṭatiyevāti vadanti. “Taṃ māressāmī”ti",
  "tika-vin08t:442_2": "ettake vuttepi vivarituṃ vaṭṭati “gilānapakkhe ṭhitattā avisayo”ti vuttattā. Maraṇato",
  "tika-vin08t:442_3": "hi paraṃ gelaññaṃ avisayattañca natthi. “Dvāraṃ chinditvā harissāmā”ti ettake vuttepi",
  "tika-vin08t:442_4": "vivarituṃ vaṭṭatiyeva. Sahāyehi bhavitabbanti tehipi bhikkhācārādīhi pariyesitvā",
  "tika-vin08t:442_5": "attano santakampi kiñci kiñci dātabbanti vuttaṃ hoti. Ayañhi sāmīcīti bhaṇḍāgāre",
  "tika-vin08t:442_6": "vasantānaṃ idaṃ vattaṃ. Lolamahātheroti mando momūho ākiṇṇavihārī sadā kīḷāpasuto vā mahāthero.",
  "tika-vin08t:443_0": "56. Itarehīti tasmiṃyeva gabbhe vasantehi bhikkhūhi. Vihārarakkhaṇavāre niyutto vihāravāriko,",
  "tika-vin08t:443_1": "vuḍḍhapaṭipāṭiyā attano vāre vihārarakkhaṇako. Nivāpanti bhattavetanaṃ. Corānaṃ paṭipathaṃ",
  "tika-vin08t:443_2": "gatesūti corānaṃ āgamanaṃ ñatvā “paṭhamataraṃyeva gantvā saddaṃ karissāmā”ti corānaṃ",
  "tika-vin08t:443_3": "abhimukhaṃ gatesu. “Corehi haṭabhaṇḍaṃ āharissāmā”ti tesaṃ anupathaṃ gatesupi eseva",
  "tika-vin08t:443_4": "nayo. Nibaddhaṃ katvāti “asukakule yāgubhattaṃ vihāravārikānaṃyevā”ti evaṃ niyamanaṃ",
  "tika-vin08t:443_5": "katvā. Dve tisso yāgusalākā ca cattāri pañca salākabhattāni ca labhamānovāti idaṃ",
  "tika-vin08t:443_6": "nidassanamattaṃ, tato ūnaṃ vā hotu adhikaṃ vā, attano ca veyyāvaccakarassa ca yāpanamattaṃ",
  "tika-vin08t:443_7": "labhanameva pamāṇanti gahetabbaṃ. Nissitake jaggāpentīti attano attano nissitake",
  "tika-vin08t:443_8": "bhikkhācariyāya posentā nissitakehi vihāraṃ jaggāpenti. Asahāyassāti sahāyarahitassa.",
  "tika-vin08t:443_9": "“Asahāyassa adutiyassā”ti pāṭho yutto. Pacchimaṃ purimasseva vevacanaṃ. Asahāyassa",
  "tika-vin08t:443_10": "vā attadutiyassa vāti imasmiṃ pana pāṭhe ekena ānītaṃ dvinnaṃ nappahotīti attadutiyassapi",
  "tika-vin08t:443_11": "vāro nivāritoti vadanti, taṃ “yassa sabhāgo bhikkhu bhattaṃ ānetvā dātā natthī”ti",
  "tika-vin08t:443_12": "iminā na sameti, vīmaṃsitabbaṃ. Vimativinodaniyaṃ pana “attadutiyassāti appicchassa.",
  "tika-vin08t:443_13": "Attāsarīrameva dutiyo, na aññoti hi attadutiyo, tadubhayassapi atthassa vibhāvanaṃ",
  "tika-vin08t:443_14": "‘yassā’tiādi. Etena sabbena ekekassa vāro na pāpetabboti dassetī”ti vuttaṃ.",
  "tika-vin08t:444_0": "Pākavattatthāyāti niccaṃ pacitabbayāgubhattasaṅkhātavattatthāya. Ṭhapentīti dāyakā",
  "tika-vin08t:444_1": "ṭhapenti. Taṃ gahetvāti taṃ ārāmikādīhi dīyamānaṃ bhāgaṃ gahetvā. Upajīvantena ṭhātabbanti",
  "tika-vin08t:444_2": "abbhokāsikarukkhamūlikenapi pākavattaṃ upanissāya jīvantena attano pattacīvararakkhaṇatthāya",
  "tika-vin08t:444_3": "vihāravāre sampatte ṭhātabbaṃ. Na gāhāpetabboti ettha yassa abbhokāsikassapi attano",
  "tika-vin08t:444_4": "adhikaparikkhāro ce ṭhapito atthi, cīvarādisaṅghikabhāgepi ālayo atthi, sopi gāhāpetabbo.",
  "tika-vin08t:444_5": "Paripucchanti pucchitapañhavissajjanaṃ, aṭṭhakathaṃ vā. Diguṇanti aññehi labbhamānato",
  "tika-vin08t:444_6": "dviguṇaṃ. Pakkhavārenāti aḍḍhamāsavārena.",
  "tika-vin08t:445": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:446": "Bhaṇḍapaṭisāmanavinicchayakathālaṅkāro nāma",
  "tika-vin08t:447": "Dasamo paricchedo.",
  "tika-vin08t:448": "11. Kayavikkayasamāpattivinicchayakathā",
  "tika-vin08t:449_0": "57. Evaṃ bhaṇḍapaṭisāmanavinicchayaṃ kathetvā idāni kayavikkayavinicchayaṃ kathento",
  "tika-vin08t:449_1": "“kayavikkayasamāpattī”tiādimāha. Tattha kayanaṃ kayo, parabhaṇḍassa gahaṇaṃ, vikkayanaṃ",
  "tika-vin08t:449_2": "vikkayo, sakabhaṇḍassa dānaṃ, kayo ca vikkayo ca kayavikkayaṃ. Samāpajjanaṃ samāpatti,",
  "tika-vin08t:449_3": "tassa duvidhassa kiriyassa karaṇaṃ. Tassarūpaṃ dasseti “iminā”tiādinā.",
  "tika-vin08t:450_0": "Sesañātakesu saddhādeyyavinipātasambhavato tadabhāvaṭṭhānampi dassetuṃ “mātaraṃ vā",
  "tika-vin08t:450_1": "pana pitaraṃ vā”tiādi vuttaṃ. Tena viññattisaddhādeyyavinipātanañca na hoti “iminā",
  "tika-vin08t:450_2": "idaṃ dehī”ti vadantoti dasseti, kayavikkayaṃ pana āpajjati “iminā idaṃ dehī”ti vadantoti",
  "tika-vin08t:450_3": "dasseti. Iminā ca upari aññātakantyādinā ca sesañātakaṃ “imaṃ dehī”ti vadato viññatti",
  "tika-vin08t:450_4": "na hoti, “imaṃ gaṇhāhī”ti pana dadato saddhādeyyavinipātanaṃ, “iminā imaṃ dehī”ti",
  "tika-vin08t:450_5": "kayavikkayaṃ āpajjato nissaggiyanti ayampi attho dassito hoti migapadavalañjananyāyena.",
  "tika-vin08t:450_6": "Tasmāiccādikepi “mātāpitūhi saddhiṃ kayavikkayaṃ, sesañātakehi saddhiṃ dve āpattiyo,",
  "tika-vin08t:450_7": "aññātakehi saddhiṃ tisso āpattiyo”ti vattabbe teneva nyāyena ñātuṃ sakkāti katvā",
  "tika-vin08t:450_8": "na vuttanti daṭṭhabbaṃ, aññathā abyāpitadoso siyā.",
  "tika-vin08t:451_0": "“Idaṃ bhattaṃ bhuñjitvā idaṃ karothā”ti vutte pubbāparasambandhāya kiriyāya vuttattā",
  "tika-vin08t:451_1": "“iminā idaṃ dehī”ti vuttasadisaṃ hoti. Idaṃ bhattaṃ bhuñja, idaṃ nāma karohī”ti vā,",
  "tika-vin08t:451_2": "“idaṃ bhattaṃ bhuttosi, idaṃ nāma karohi, idaṃ bhattaṃ bhuñjissasi, idaṃ nāma karohī”ti",
  "tika-vin08t:451_3": "pana vutte asambandhāya kiriyāya vuttattā kayavikkayo na hoti. Vighāsādānaṃ bhattadāne",
  "tika-vin08t:451_4": "ca anapekkhattā saddhādeyyavinipātanaṃ na hoti, kārāpane hatthakammamattattā viññatti",
  "tika-vin08t:451_5": "na hoti, tasmā vaṭṭati. “Ettha cā”tiādinā asatipi nissaggiyavatthumhi pācittiyaṃ",
  "tika-vin08t:451_6": "desetabbanti dasseti.",
  "tika-vin08t:452_0": "Agghaṃ pucchituṃ vaṭṭati, ettāvatā kayavikkayo na hotīti attho. Gaṇhituṃ vaṭṭatīti",
  "tika-vin08t:452_1": "“iminā idaṃ dehī”ti avuttattā kayavikkayo na hoti, mūlassa atthitāya viññattipi na",
  "tika-vin08t:452_2": "hoti. Patto na gahetabbo parabhaṇḍassa mahagghatāya. Evaṃ sati kathaṃ kātabboti āha",
  "tika-vin08t:452_3": "“mama vatthu appagghanti ācikkhitabba”nti. Bhaṇḍaṃ agghāpetvā kāretabbataṃ āpajjati",
  "tika-vin08t:452_4": "theyyāvahārasambhavato, ūnamāsakaṃ ce agghati, dukkaṭaṃ. Māsakato paṭṭhāya yāva ūnapañcamāsakaṃ",
  "tika-vin08t:452_5": "ce agghati, thullaccayaṃ. Pañcamāsakaṃ ce agghati, pārājikanti vuttaṃ hoti. Deti,",
  "tika-vin08t:452_6": "vaṭṭati puññatthāya dinnattā adhikassa. Kappiyakārakassa pana…pe… vaṭṭati ubhato",
  "tika-vin08t:452_7": "kappiyabhaṇḍattā. Ekato ubhato vā ce akappiyabhaṇḍaṃ hoti, na vaṭṭati. “Mā gaṇhāhī”ti",
  "tika-vin08t:452_8": "vattabbo, kasmā? Kappiyakārakassa achekattā.",
  "tika-vin08t:453_0": "Aññena appaṭiggahitena attho, kasmā? Sattāhakālikattā telassa. Paṭiggahitatelaṃ sattāhaparamaṃ",
  "tika-vin08t:453_1": "eva ṭhapetabbaṃ, tasmā tato paraṃ ṭhapitukāmassa appaṭiggahitatelena attho hoti.",
  "tika-vin08t:453_2": "Appaṭiggahitaṃ dūseyya, aniyamitakālaṃ appaṭiggahitatelaṃ nāḷiyaṃ avasiṭṭhapaṭiggahitatelaṃ",
  "tika-vin08t:453_3": "attano kālaṃ vattāpeyya.",
  "tika-vin08t:454_0": "58. Idaṃ pattacatukkaṃ veditabbanti akappiyapattacatukkaṃ vuttaṃ, pañcamo pana kappiyo.",
  "tika-vin08t:454_1": "Tena vakkhati “ayaṃ patto sabbakappiyo buddhānampi paribhogāraho”ti. Ayaṃ patto mahāakappiyo",
  "tika-vin08t:454_2": "nāma, kasmā? Rūpiyaṃ uggaṇhitvā ayabījaṃ samuṭṭhāpetvā tena lohena pattassa kāritattā,",
  "tika-vin08t:454_3": "evaṃ bījato paṭṭhāya dūsitattā. Yathā ca tatiyapārājikavisaye thāvarapayogesu pāsasūlādīsu",
  "tika-vin08t:454_4": "mūlato paṭṭhāya kāritesu kismiñci daṇḍamatte vā vākamatte vā avasiṭṭhe sati na muccati,",
  "tika-vin08t:454_5": "sabbasmiṃ naṭṭheyeva muccati, evamidhāpi bījato paṭṭhāya katattā tasmiṃ patte kismiñci",
  "tika-vin08t:454_6": "patte avasiṭṭhepi kappiyo bhavituṃ na sakkā. Tathā ca vakkhati “sacepi taṃ vināsetvā",
  "tika-vin08t:454_7": "thālakaṃ kāreti, tampi akappiya”ntyādi. Evaṃ santepi dutiyapatte viya mūle ca mūlassāmikānaṃ,",
  "tika-vin08t:454_8": "patte ca pattassāmikānaṃ dinne kappiyo kātuṃ sakkā bhaveyya nu khoti āsaṅkāyamāha",
  "tika-vin08t:454_9": "“na sakkā kenaci upāyena kappiyo kātu”nti. Tassattho – dutiyapattaṃ rūpiyaṃ paṭiggaṇhitvā",
  "tika-vin08t:454_10": "gihīhi pariniṭṭhāpitameva kiṇāti, na bījato paṭṭhāya dūseti, tasmā dutiyapatto kappiyo",
  "tika-vin08t:454_11": "kātuṃ sakkā, idha pana bījato paṭṭhāya dūsitattā tena bhikkhunā taṃ pattaṃ puna ayapāsāṇabījaṃ",
  "tika-vin08t:454_12": "kātuṃ asakkuṇeyyattā, paṭiggahitarūpiyassa ca vaḷañjitattā puna sāmikānaṃ dātuṃ asakkuṇeyyattā",
  "tika-vin08t:454_13": "na sakkā kenaci upāyena kappiyo kātunti.",
  "tika-vin08t:455_0": "Idāni taṃ asakkuṇeyyattaṃ aññena pakārena vitthāretuṃ “sacepī”tiādimāha. Iminā kiñcipi",
  "tika-vin08t:455_1": "ayavatthumhi avasiṭṭhe sati akappiyova hotīti dasseti. Tena vuttaṃ vimativinodaniyaṃ",
  "tika-vin08t:455_2": "“rūpiyaṃ uggaṇhitvāti idaṃ ukkaṭṭhavasena vuttaṃ, muttādidukkaṭavatthumpi uggaṇhitvā",
  "tika-vin08t:455_3": "kāritampi pañcannaṃ na vaṭṭati eva. Samuṭṭhāpetīti sayaṃ gantvā vā ‘imaṃ kahāpaṇādiṃ",
  "tika-vin08t:455_4": "kammakārānaṃ datvā bījaṃ samuṭṭhāpehī’ti aññaṃ āṇāpetvā vā samuṭṭhāpeti. Mahāakappiyoti",
  "tika-vin08t:455_5": "attanāva bījato paṭṭhāya dūsitattā aññassa mūlassāmikassa abhāvato vuttaṃ. So hi",
  "tika-vin08t:455_6": "corehi acchinnopi puna laddho jānantassa kassacīpi na vaṭṭati. Yadi hi vaṭṭeyya,",
  "tika-vin08t:455_7": "taḷākādīsu viya ‘acchinno vaṭṭatī’ti ācariyā vadeyyuṃ. Na sakkā kenaci upāyenāti",
  "tika-vin08t:455_8": "saṅghassa vissajjanena corādiacchindanenapi kappiyo kātuṃ na sakkā, idañca tena rūpena",
  "tika-vin08t:455_9": "ṭhitaṃ tammūlakena vatthamuttādirūpena ṭhitañca sandhāya vuttaṃ. Dukkaṭavatthumpi",
  "tika-vin08t:455_10": "hi tammūlakakappiyavatthu ca na sakkā kenaci tena rūpena kappiyaṃ kātuṃ. Yadi pana",
  "tika-vin08t:455_11": "so bhikkhu tena kappiyavatthunā, dukkaṭavatthunā vā puna rūpiyaṃ cetāpeyya, taṃ rūpiyaṃ",
  "tika-vin08t:455_12": "nissajjāpetvā aññesaṃ kappiyaṃ kātumpi sakkā bhaveyyāti daṭṭhabba”nti. Yaṃ pana sāratthadīpaniyaṃ",
  "tika-vin08t:455_13": "papañcitaṃ, yañca tameva gahetvā porāṇaṭīkāyaṃ papañcitaṃ, taṃ vitthāretvā vuccamānaṃ",
  "tika-vin08t:455_14": "ativitthāritañca bhavissati, sotūnañca dubbiññeyyaṃ, tasmā ettakameva vadimha, atthikehi",
  "tika-vin08t:455_15": "pana tesu tesu pakaraṇesu oloketvā gahetabbanti.",
  "tika-vin08t:456_0": "Dutiyapatte pañcannampi sahadhammikānaṃ na kappatīti rūpiyassa paṭiggahitattā, kayavikkayassa",
  "tika-vin08t:456_1": "ca katattā. Sakkā pana kappiyo kātunti gihīhi pariniṭṭhāpitapattasseva kiṇitattā,",
  "tika-vin08t:456_2": "bījato paṭṭhāya adūsitattā, mūlamūlassāmikānañca pattapattassāmikānañca vijjamānattā.",
  "tika-vin08t:456_3": "Yathā pana sakkā hoti, taṃ dassetuṃ “mūle”tiādimāha.",
  "tika-vin08t:457_0": "Tatiyapatte sadisoyevāti “pañcannampi sahadhammikānaṃ na vaṭṭati, sakkā pana kappiyo",
  "tika-vin08t:457_1": "kātu”nti imaṃ nayaṃ niddisati. Nanu tatiyapatto kappiyavohārena gahito, atha kasmā",
  "tika-vin08t:457_2": "akappiyoti codanaṃ sandhāyāha “kappiyavohārena gahitopi dutiyapattasadisoyeva, mūlassa",
  "tika-vin08t:457_3": "sampaṭicchitattā akappiyo”ti. Dutiyacodanaṃ pana sayameva vadati. Ettha ca “dutiyapattasadisoyevā”ti",
  "tika-vin08t:457_4": "vuttattā mūle ca mūlassāmikānaṃ, patte ca pattassāmikānaṃ dinne kappiyo hoti, kappiyabhaṇḍaṃ",
  "tika-vin08t:457_5": "datvā gahetvā paribhuñjituṃ vaṭṭatīti daṭṭhabbo. Mūlassa anissaṭṭhattāti yena uggahitamūlena",
  "tika-vin08t:457_6": "patto kīto, tassa mūlassa saṅghamajjhe anissaṭṭhattā. Etena rūpiyameva nissajjitabbaṃ,",
  "tika-vin08t:457_7": "na tammūlakaṃ arūpiyanti dasseti. Yadi hi tena sampaṭicchitamūlaṃ saṅghamajjhe nissaṭṭhaṃ",
  "tika-vin08t:457_8": "siyā, tena kappiyena kammena ārāmikādīhi gahetvā dinnapatto rūpiyapaṭiggāhakaṃ ṭhapetvā sesānaṃ vaṭṭeyya.",
  "tika-vin08t:458_0": "Catutthapatte dubbicāritattāti “ime kahāpaṇe datvā idaṃ dehī”ti gahitattā gihisantakānaṃ",
  "tika-vin08t:458_1": "kahāpaṇānaṃ duṭṭhuvicāritattā etassa vicāraṇakassa bhikkhuno eva na vaṭṭatīti attho.",
  "tika-vin08t:458_2": "Mūlassa asampaṭicchitattāti etena mūlassa gihisantakattaṃ dasseti, teneva pattassa",
  "tika-vin08t:458_3": "rūpiyasaṃvohārena anuppannatañca dasseti, tena ca tassa pattassa nissajjiyābhāvaṃ,",
  "tika-vin08t:458_4": "bhikkhussa ca pācittiyābhāvaṃ dīpeti, tena ca dubbicāritamattena dukkaṭamattabhāvaṃ",
  "tika-vin08t:458_5": "pakāseti. Nissajjīti idañca dānavasena vuttaṃ, na vinayakammavasena. Teneva ca “sappissa",
  "tika-vin08t:458_6": "pūrāpetvā”ti vuttaṃ.",
  "tika-vin08t:459": "Pañcamapatte sabbakappiyoti attano ca pañcannaṃ sahadhammikānañca buddhapaccekabuddhānañca kappiyo. Tenāha “buddhānampi paribhogāraho”ti.",
  "tika-vin08t:460": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:461": "Kayavikkayasamāpattivinicchayakathālaṅkāro nāma",
  "tika-vin08t:462": "Ekādasamo paricchedo.",
  "tika-vin08t:463": "12. Rūpiyādipaṭiggahaṇavinicchayakathā",
  "tika-vin08t:464_0": "59. Evaṃ kayavikkayasamāpattivinicchayaṃ kathetvā idāni rūpiyādipaṭiggahaṇavinicchayaṃ",
  "tika-vin08t:464_1": "kathento “rūpiyādipaṭiggaho”tiādimāha. Tattha saññāṇatthāya kataṃ rūpaṃ ettha atthīti",
  "tika-vin08t:464_2": "rūpiyaṃ, yaṃ kiñci vohārūpagaṃ dhanaṃ. Tena vuttaṃ samantapāsādikāyaṃ “idha pana",
  "tika-vin08t:464_3": "yaṃ kiñci vohāragamanīyaṃ kahāpaṇādi adhippeta”nti. Paṭhamaṃ ādīyatītiādi, kiṃ taṃ?",
  "tika-vin08t:464_4": "Rūpiyaṃ, rūpiyaṃ ādi yesaṃ teti rūpiyādayo, dāsidāsakhettavatthuādayo, paṭiggahaṇaṃ",
  "tika-vin08t:464_5": "paṭiggaho, sampaṭicchananti attho. Rūpiyādīnaṃ paṭiggaho rūpiyādipaṭiggaho. Jātasamaye",
  "tika-vin08t:464_6": "uppannaṃ rūpameva rūpaṃ assa bhavati, na vikāramāpajjatīti jātarūpaṃ, suvaṇṇaṃ. Dhavalasabhāvatāya",
  "tika-vin08t:464_7": "sattehi rañjiyateti rajataṃ, sajjhu. Jātarūpena kato māsako jātarūpamāsako. Rajatena",
  "tika-vin08t:464_8": "kato māsako rajatamāsakoti idaṃ catubbidhameva nissaggiyavatthu hoti, na lohamāsakādayoti",
  "tika-vin08t:464_9": "āha “tambalohādīhi…pe… saṅgahito”ti. Tambalohādīhīti ādi-saddena kaṃsalohavaṭṭalohatipusīsādīhi",
  "tika-vin08t:464_10": "katopi lohamāsakoyevāti dasseti. Kiṃ idameva nissaggiyavatthu hoti, udāhu muttādayopīti",
  "tika-vin08t:464_11": "āha “muttā…pe… dukkaṭavatthū”ti. Imesaṃ dvinnaṃ vatthūnaṃ ko visesoti āha “tattha",
  "tika-vin08t:464_12": "nissaggiyavatthuṃ…pe… dukkaṭamevā”ti. Tattha nissaggiyavatthu attano atthāya nissaggiyaṃ",
  "tika-vin08t:464_13": "pācittiyaṃ, sesānaṃ atthāya dukkaṭaṃ, dukkaṭavatthu sabbesaṃ atthāya dukkaṭamevāti yojanā.",
  "tika-vin08t:465_0": "Idāni tesu vatthūsu kappiyākappiyavinicchayaṃ vitthārato dassetuṃ āha “tatrāyaṃ vinicchayo”ti.",
  "tika-vin08t:465_1": "Tattha sampaṭicchituṃ na vaṭṭati, kasmā? “Idaṃ saṅghassa dammī”ti akappiyavohārena",
  "tika-vin08t:465_2": "dinnattā. Datvā pakkamati, vaṭṭati, kasmā? Saṅghassa hatthe adatvā vaḍḍhakīādīnaṃ",
  "tika-vin08t:465_3": "hatthe dinnattā. Evampi vaṭṭati gihīnaṃ hatthe ṭhapitattā. Paṭikkhipituṃ na vaṭṭati",
  "tika-vin08t:465_4": "saṅghagaṇapuggalānaṃ anāmasitattā. “Na vaṭṭatī”ti paṭikkhipitabbaṃ “tumhe gahetvā",
  "tika-vin08t:465_5": "ṭhapethā”ti vuttattā. Paṭiggahaṇepi paribhogepi āpattīti “saṅghassa dammī”ti vuttattā",
  "tika-vin08t:465_6": "paṭiggahaṇe pācittiyaṃ, paribhoge dukkaṭaṃ. Sveva sāpattikoti dukkaṭāpattiṃ sandhāya",
  "tika-vin08t:465_7": "vadati. Vadati, vaṭṭati “tumhe paccaye paribhuñjathā”ti kappiyavohārena vuttattā.",
  "tika-vin08t:465_8": "Cīvaratthāya dinnaṃ cīvareyeva upanetabbaṃ, kasmā? Yathā dāyakā vadanti, tathā paṭipajjitabbattā.",
  "tika-vin08t:465_9": "Senāsanapaccayassa itarapaccayattayato visesaṃ dassento “senāsanatthāyā”tiādimāha.",
  "tika-vin08t:465_10": "Iminā avissajjiyaavebhaṅgiyabhāvaṃ dasseti. Evaṃ santepi āpadāsu kattabbavidhiṃ dassento",
  "tika-vin08t:465_11": "“sace panā”tiādimāha.",
  "tika-vin08t:466_0": "60. Evaṃ nissaggiyavatthūsu kattabbavidhiṃ dassetvā idāni dukkaṭavatthūsu kattabbavidhiṃ",
  "tika-vin08t:466_1": "dassento “sace koci mayha”ntyādimāha. Ettha pana paṭiggahaṇepi paribhogepi āpattīti",
  "tika-vin08t:466_2": "dukkaṭameva sandhāya vuttaṃ. Taḷākassapi khettasaṅgahitattā tassa paṭiggahaṇepi āpatti",
  "tika-vin08t:466_3": "vuttā. “Cattāro paccaye paribhuñjathāti detīti ettha ‘bhikkhusaṅghassa cattāro paccaye",
  "tika-vin08t:466_4": "paribhuñjituṃ taḷākaṃ dammī’ti vā ‘catupaccayaparibhogatthaṃ taḷākaṃ dammī’ti vā",
  "tika-vin08t:466_5": "vadati, vaṭṭatiyeva. ‘Ito taḷākato uppanne paccaye dammī’ti vutte pana vattabbameva",
  "tika-vin08t:466_6": "natthī”ti sāratthadīpaniyaṃ vuttaṃ. Vimativinodaniyampi tatheva vatvā “idañca saṅghassa",
  "tika-vin08t:466_7": "dīyamānaññeva sandhāya vuttaṃ, puggalassa pana evampi dinnaṃ taḷākakhettādi na vaṭṭati.",
  "tika-vin08t:466_8": "Suddhacittassa pana udakaparibhogatthaṃ kūpapokkharaṇiādayo vaṭṭanti. ‘Saṅghassa",
  "tika-vin08t:466_9": "taḷākaṃ atthi, taṃ katha’nti hi ādinā sabbattha saṅghavaseneva vutta”nti vuttaṃ.",
  "tika-vin08t:466_10": "Hatthe bhavissatīti vase bhavissati.",
  "tika-vin08t:467_0": "Kappiyakārakaṃ ṭhapethāti vutteti sāmīcivasena vuttaṃ, avuttepi ṭhapentassa na doso",
  "tika-vin08t:467_1": "atthi. Tenāha “udakaṃ vāretuṃ labbhatī”ti. Yasmā parasantakaṃ bhikkhūnaṃ nāsetuṃ",
  "tika-vin08t:467_2": "na vaṭṭati, tasmā “na sassakāle”ti vuttaṃ. Sassakālepi tāsetvā muñcituṃ vaṭṭati,",
  "tika-vin08t:467_3": "amuñcato pana bhaṇḍadeyyaṃ. Janapadassa sāmikoti imināva yo taṃ janapadaṃ vicāreti,",
  "tika-vin08t:467_4": "tenapi acchinditvā dinnaṃ vaṭṭatiyevāti vadanti. Puna detīti acchinditvā puna deti,",
  "tika-vin08t:467_5": "evampi vaṭṭatīti sambandho. Iminā yena kenaci issarena “pariccattamidaṃ bhikkhūhi",
  "tika-vin08t:467_6": "assāmika”nti saññāya attano gahetvā dinnaṃ vaṭṭatīti dasseti. Udakavāhakanti udakamātikaṃ.",
  "tika-vin08t:467_7": "Kappiyavohārepi vinicchayaṃ vakkhāmīti pāṭhaseso. Udakavasenāti udakaparibhogatthaṃ.",
  "tika-vin08t:467_8": "Suddhacittānanti udakaparibhogatthameva. Idaṃ sahatthena ca akappiyavohārena ca karonte",
  "tika-vin08t:467_9": "sandhāya vuttaṃ. “Sassasampādanattha”nti evaṃ asuddhacittānampi pana sayaṃ akatvā",
  "tika-vin08t:467_10": "kappiyavohārena āṇāpetuṃ vaṭṭati eva. Kappiyakārakaṃ ṭhapetuṃ na vaṭṭatīti idaṃ sahatthādinā",
  "tika-vin08t:467_11": "katataḷākattā assāruppanti vuttaṃ. Ṭhapentassa pana taṃ paccayaṃ paribhuñjantassa",
  "tika-vin08t:467_12": "vā saṅghassa āpatti na paññāyati, aṭṭhakathāpamāṇena vā ettha āpatti gahetabbā. Alajjinā",
  "tika-vin08t:467_13": "kārāpite vattabbameva natthīti āha “lajjibhikkhunā”ti, mattikuddharaṇādīsu kārāpitesūti adhippāyo.",
  "tika-vin08t:468_0": "61. Navasasseti akatapubbe kedāre. Kahāpaṇeti iminā dhaññuṭṭhāpane tasseva akappiyanti",
  "tika-vin08t:468_1": "dasseti. Aparicchinnabhāgeti “ettake bhūmibhāge ettako bhāgo dātabbo”ti evaṃ aparicchinnabhāge.",
  "tika-vin08t:468_2": "Dhaññuṭṭhāpane kasati, payogepi dukkaṭameva, na kahāpaṇuṭṭhāpane viya. “Kasatha vapathā”ti",
  "tika-vin08t:468_3": "vacanena sabbesampi akappiyaṃ siyāti āha “avatvā”ti. Ettako nāma bhāgoti ettha ettako",
  "tika-vin08t:468_4": "kahāpaṇoti idampi sandhāya vadati. Tathāvuttepi hi tadā kahāpaṇānaṃ avijjamānattā",
  "tika-vin08t:468_5": "āyatiṃ uppajjamānaṃ aññesaṃ vaṭṭati eva. Tenāha “tasseva taṃ akappiya”nti. Tassa",
  "tika-vin08t:468_6": "pana sabbapayogesu paribhoge ca dukkaṭaṃ. Keci pana dhaññaparibhoge eva āpatti, na",
  "tika-vin08t:468_7": "pubbabhāgeti vadanti, taṃ na yuttaṃ, yena minanarakkhaṇādinā payogena pacchā dhaññaparibhoge",
  "tika-vin08t:468_8": "āpatti hoti tassa payogassa karaṇe anāpattiyā ayuttattā. Pariyāyakathāya pana sabbattha",
  "tika-vin08t:468_9": "anāpatti. Teneva “ettakehi vīhīhi idañcidañca āharathā”ti niyamavacane akappiyaṃ",
  "tika-vin08t:468_10": "vuttaṃ. Kahāpaṇavicāraṇepi eseva nayo. “Vatthu ca evarūpaṃ nāma saṃvijjati, kappiyakārako",
  "tika-vin08t:468_11": "natthīti vattabba”ntiādivacanañcettha sādhakaṃ. Rajjuyā vā daṇḍena vāti ettha “pādehipi",
  "tika-vin08t:468_12": "minituṃ na vaṭṭatī”ti vadanti. Khale vā ṭhatvā rakkhatīti ettha pana thenetvā gaṇhante",
  "tika-vin08t:468_13": "disvā “mā gaṇhathā”ti nivārento rakkhati nāma, sace pana avicāretvā kevalaṃ tuṇhībhūtova",
  "tika-vin08t:468_14": "rakkhaṇatthāya olokento tiṭṭhati, vaṭṭati. “Sacepi tasmiṃ tuṇhībhūte corikāya haranti,",
  "tika-vin08t:468_15": "‘mayaṃ bhikkhusaṅghassa ārocessāmā’ti evaṃ vattumpi vaṭṭatī”ti vadanti. Nīharāpeti",
  "tika-vin08t:468_16": "paṭisāmetīti etthāpi “sace pariyāyena vadati, vaṭṭatī”ti vadanti. Apubbassa anuppāditattā",
  "tika-vin08t:468_17": "aññesaṃ vaṭṭatīti āha “tassevetaṃ akappiya”nti.",
  "tika-vin08t:469_0": "Sabbesaṃ akappiyaṃ, kasmā? Kahāpaṇānaṃ vicāritattāti ettha sāratthadīpaniyaṃ evaṃ",
  "tika-vin08t:469_1": "vicāraṇā katā – nanu ca dubbicāritamattena tassevetaṃ akappiyaṃ, na sabbesaṃ rūpiyasaṃvohāre",
  "tika-vin08t:469_2": "catutthapatto viya. Vuttañhi tattha “yo pana rūpiyaṃ asampaṭicchitvā ‘therassa pattaṃ",
  "tika-vin08t:469_3": "kiṇitvā dehī’ti pahitakappiyakārakena saddhiṃ kammārakulaṃ gantvā pattaṃ disvā ‘ime",
  "tika-vin08t:469_4": "kahāpaṇe gahetvā imaṃ dehī’ti kahāpaṇe dāpetvā gahito, ayaṃ patto etasseva bhikkhuno",
  "tika-vin08t:469_5": "na vaṭṭati dubbicāritattā, aññesaṃ pana vaṭṭati mūlassa asampaṭicchitattā”ti, tasmā",
  "tika-vin08t:469_6": "yaṃ te āharanti, sabbesaṃ akappiyaṃ. Kasmā? Kahāpaṇānaṃ vicāritattāti idaṃ kasmā",
  "tika-vin08t:469_7": "vuttanti? Ettha keci vadanti “kahāpaṇe sādiyitvā vicāritaṃ sandhāya evaṃ vutta”nti,",
  "tika-vin08t:469_8": "saṅghikattā ca nissajjituṃ na sakkā, tasmā sabbesaṃ na kappatīti tesaṃ adhippāyo.",
  "tika-vin08t:469_9": "Keci pana “asādiyitvāpi kahāpaṇānaṃ vicāritattā rūpiyasaṃvohāro kato hoti, saṅghikattā",
  "tika-vin08t:469_10": "ca nissajjituṃ na sakkā, tasmā sabbesaṃ na kappatī”ti vadanti. Gaṇṭhipadesu pana",
  "tika-vin08t:469_11": "tīsupi idaṃ vuttaṃ “catutthapatto gihisantakānaṃyeva kahāpaṇānaṃ vicāritattā aññesaṃ",
  "tika-vin08t:469_12": "kappati, idha pana saṅghikānaṃ vicāritattā sabbesaṃ na kappatī”ti. Sabbesampi vādo",
  "tika-vin08t:469_13": "tena tena pariyāyena yuttoyevāti.",
  "tika-vin08t:470": "62. Catusāladvāreti bhojanasālaṃ sandhāya vuttaṃ.",
  "tika-vin08t:471_0": "63. “Vanaṃ dammi, araññaṃ dammī”ti vutte pana vaṭṭatīti ettha nivāsaṭṭhānattā puggalassapi",
  "tika-vin08t:471_1": "suddhacittena gahetuṃ vaṭṭati. Sīmaṃ demāti vihārasīmādisādhāraṇavacanena vuttattā",
  "tika-vin08t:471_2": "“vaṭṭatī”ti vuttaṃ. Pariyāyena kathitattāti “gaṇhāhī”ti avatvā “sīmā gatā”ti pariyāyena",
  "tika-vin08t:471_3": "kathitattā. Pakatibhūmikaraṇatthaṃ “heṭṭhā gahitaṃ paṃsu”ntiādi vuttaṃ. Dāsaṃ dammīti",
  "tika-vin08t:471_4": "ettha “manussaṃ dammīti vutte vaṭṭatī”ti vadanti. Veyyāvaccakarantiādinā vutte puggalassapi",
  "tika-vin08t:471_5": "dāsaṃ gahetuṃ vaṭṭati “anujānāmi bhikkhave ārāmika”nti visesetvā anuññātattā. Tañca",
  "tika-vin08t:471_6": "kho pilindavacchena gahitaparibhuttakkamena, na gahaṭṭhānaṃ dāsaparibhogakkamena.",
  "tika-vin08t:471_7": "Khettādayo pana sabbe saṅghasseva vaṭṭanti pāḷiyaṃ puggalikavasena gahetuṃ ananuññātattāti",
  "tika-vin08t:471_8": "daṭṭhabbaṃ. Kukkuṭasūkare…pe… vaṭṭatīti ettha kukkuṭasūkaresu dīyamānesu “imehi amhākaṃ",
  "tika-vin08t:471_9": "attho natthi, sukhaṃ jīvantu, araññe vissajjethā”ti vattuṃ vaṭṭati. Vihārassa demāti",
  "tika-vin08t:471_10": "saṅghikavihāraṃ sandhāya vuttaṃ. “Khettavatthupaṭiggahaṇā paṭivirato hotī”tiādinā",
  "tika-vin08t:471_11": "suttantesu āgatapaṭikkhepo bhagavatā āpattiyāpi hetubhāvena katoti bhagavato adhippāyaṃ",
  "tika-vin08t:471_12": "jānantehi saṅgītikārakamahātherehi khettapaṭiggahaṇādinissito ayaṃ sabbopi pāḷimuttavinicchayo vuttoti gahetabbo.",
  "tika-vin08t:472_0": "64. Cīvaracetāpannanti cīvaramūlaṃ. Pahiṇeyyāti peseyya. Cetāpetvāti parivattetvā.",
  "tika-vin08t:472_1": "Acchādehīti vohāravacanametaṃ, itthannāmassa bhikkhuno dehīti ayaṃ panettha attho. Ābhatanti ānītaṃ.",
  "tika-vin08t:473_0": "Imasmiṃ ṭhāne sāratthadīpaniyaṃ evaṃ vicāraṇā katā – ettha ca yaṃ vuttaṃ mātikāṭṭhakathāyaṃ",
  "tika-vin08t:473_1": "“iminā cīvaracetāpannena cīvaraṃ cetāpetvā itthannāmaṃ bhikkhuṃ cīvarena acchādehīti",
  "tika-vin08t:473_2": "idaṃ āgamanasuddhiṃ dassetuṃ vuttaṃ. Sace hi ‘idaṃ itthannāmassa bhikkhuno dehī’ti",
  "tika-vin08t:473_3": "peseyya, āgamanassa asuddhattā akappiyavatthuṃ ārabbha bhikkhunā kappiyakārakopi",
  "tika-vin08t:473_4": "niddisitabbo na bhaveyyā”ti, tattha āgamanassa suddhiyā vā asuddhiyā vā visesappayojanaṃ",
  "tika-vin08t:473_5": "na dissati. Satipi hi āgamanassa asuddhabhāve dūto attano kusalatāya kappiyavohārena",
  "tika-vin08t:473_6": "vadati, kappiyakārako na niddisitabboti idaṃ natthi, na ca dūtena kappiyavohāravasena",
  "tika-vin08t:473_7": "vutte dāyakena “idaṃ kathaṃ pesita”nti īdisī vicāraṇā upalabbhati, avicāretvā ca",
  "tika-vin08t:473_8": "taṃ na sakkā jānituṃ. Yadi pana āgamanassa asuddhattā kappiyakārako niddisitabbo",
  "tika-vin08t:473_9": "na bhaveyya, cīvarānaṃ atthāya dūtassa hatthe akappiyavatthumhi pesite sabbattha",
  "tika-vin08t:473_10": "dāyakena kathaṃ pesitanti pucchitvāva kappiyakārako niddisitabbo bhaveyya, tasmā",
  "tika-vin08t:473_11": "asatipi āgamanasuddhiyaṃ sace so dūto attano kusalatāya kappiyavohāravasena vadati,",
  "tika-vin08t:473_12": "dūtasseva vacanaṃ gahetabbaṃ. Yadi hi āgamanasuddhiyevettha pamāṇaṃ, mūlassāmikena",
  "tika-vin08t:473_13": "kappiyavohāravasena pesitassa dūtassa akappiyavohāravasena vadatopi kappiyakārako",
  "tika-vin08t:473_14": "niddisitabbo bhaveyya, tasmā sabbattha dūtavacanameva pamāṇanti gahetabbaṃ. Iminā",
  "tika-vin08t:473_15": "cīvaracetāpannenātiādinā pana imamatthaṃ dasseti “kappiyavasena ābhatampi cīvaramūlaṃ",
  "tika-vin08t:473_16": "īdisena dūtavacanena akappiyaṃ hoti, tasmā taṃ paṭikkhipitabba”nti. Tenevāha “tena",
  "tika-vin08t:473_17": "bhikkhunā so dūto evamassa vacanīyotiādī”ti.",
  "tika-vin08t:474_0": "Vimativinodaniyaṃ pana evaṃ vuttaṃ – yaṃ vuttaṃ mātikāṭṭhakathāyaṃ “iminā cīvaracetāpannena",
  "tika-vin08t:474_1": "cīvaraṃ cetāpetvā itthannāmaṃ bhikkhuṃ cīvarena acchādehīti idaṃ āgamanasuddhiṃ dassetuṃ",
  "tika-vin08t:474_2": "vuttaṃ. Sace hi ‘idaṃ itthannāmassa bhikkhuno dehī’ti peseyya, āgamanassa asuddhattā",
  "tika-vin08t:474_3": "akappiyavatthuṃ ārabbha bhikkhunā kappiyakārakopi niddisitabbo na bhaveyyā”ti, taṃ",
  "tika-vin08t:474_4": "nissaggiyavatthudukkaṭavatthubhūtaṃ akappiyacīvaracetāpannaṃ “asukassa bhikkhuno",
  "tika-vin08t:474_5": "dehī”ti evaṃ āgamanasuddhiyā asati, sikkhāpade āgatanayena dūtavacane ca asuddhe",
  "tika-vin08t:474_6": "sabbathā paṭikkhepoyeva kātuṃ vaṭṭati, na pana “cīvarañca kho mayaṃ paṭiggaṇhāmā”ti",
  "tika-vin08t:474_7": "vattuṃ, tadanusārena veyyāvaccakarañca niddisituṃ āgamanadūtavacanānaṃ ubhinnaṃ asuddhattā,",
  "tika-vin08t:474_8": "pāḷiyaṃ āgatanayena pana āgamanasuddhiyā sati dūtavacane asuddhepi sikkhāpade āgatanayena",
  "tika-vin08t:474_9": "sabbaṃ kātuṃ vaṭṭatīti dassanatthaṃ vuttaṃ. Tena ca yathā dūtavacanāsuddhiyampi āgamane",
  "tika-vin08t:474_10": "suddhe veyyāvaccakaraṃ niddisituṃ vaṭṭati, evaṃ āgamanāsuddhiyampi dūtavacane suddhe",
  "tika-vin08t:474_11": "vaṭṭati evāti ayamattho atthato siddhova hoti. Ubhayasuddhiyaṃ vattabbameva natthīti",
  "tika-vin08t:474_12": "ubhayāsuddhipakkhameva sandhāya mātikāṭṭhakathāyaṃ “kappiyakārakopi niddisitabbo",
  "tika-vin08t:474_13": "na bhaveyyā”ti vuttanti veditabbaṃ.",
  "tika-vin08t:475_0": "Yaṃ panettha sāratthadīpaniyaṃ “āgamanassa suddhiyā vā asuddhiyā vā visesappayojanaṃ",
  "tika-vin08t:475_1": "na dissatī”tiādi vuttaṃ, taṃ mātikāṭṭhakathāvacanassa adhippāyaṃ asallakkhetvā vuttaṃ",
  "tika-vin08t:475_2": "yathāvuttanayena āgamanasuddhiādinā sappayojanattā. Yo panettha “mūlassāmikena kappiyavohāravasena,",
  "tika-vin08t:475_3": "pesitadūtassa akappiyavohārena vadatopi kappiyakārako niddisitabbo bhaveyyā”ti aniṭṭhappasaṅgo",
  "tika-vin08t:475_4": "vutto, so aniṭṭhappasaṅgo eva na hoti abhimatattā. Tathā hi sikkhāpade eva “paṭiggaṇhatu",
  "tika-vin08t:475_5": "āyasmā cīvaracetāpanna”nti akappiyavohārena vadato dūtassa kappiyena kammena veyyāvaccakaro",
  "tika-vin08t:475_6": "niddisitabbo vutto āgamanassa suddhattā, āgamanassapi asuddhiyaṃ pana kappiyenapi",
  "tika-vin08t:475_7": "kammena veyyāvaccakaro na niddisitabbovāti attheva āgamanassa suddhiasuddhiyā payojanaṃ.",
  "tika-vin08t:475_8": "Kathaṃ pana dūtavacanena āgamanasuddhi viññāyatīti? Nāyaṃ bhāro. Dūtena hi akappiyavohārena",
  "tika-vin08t:475_9": "vutte eva āgamanasuddhi gavesitabbā, na itarattha. Tattha ca tassa vacanakkamena",
  "tika-vin08t:475_10": "pucchitvā ca yuttiādīhi ca sakkā viññātuṃ. Idhāpi hi sikkhāpade “cīvaracetāpannaṃ",
  "tika-vin08t:475_11": "ābhata”nti dūtavacaneneva cīvaraṃ kiṇitvā dātuṃ pesitabhāvo viññāyati. Yadi hi sabbathā",
  "tika-vin08t:475_12": "āgamanasuddhi na viññāyati, paṭikkhepo eva kattabboti.",
  "tika-vin08t:476_0": "Suvaṇṇaṃ rajataṃ kahāpaṇo māsakoti imāni hi cattāri nissaggiyavatthūni, muttā maṇi",
  "tika-vin08t:476_1": "veḷuriyo saṅkho silā pavāḷaṃ lohitaṅko masāragallaṃ satta dhaññāni dāsidāsaṃ khettaṃ",
  "tika-vin08t:476_2": "vatthu pupphārāmaphalārāmādayoti imāni dukkaṭavatthūni ca attano vā cetiyasaṅghagaṇapuggalānaṃ",
  "tika-vin08t:476_3": "vā atthāya sampaṭicchituṃ na vaṭṭanti, tasmā taṃ sādituṃ na vaṭṭatīti dassanatthaṃ",
  "tika-vin08t:476_4": "“na kho mayaṃ āvuso cīvaracetāpannaṃ paṭiggaṇhāmā”ti vuttaṃ. Cīvarañca kho mayaṃ",
  "tika-vin08t:476_5": "paṭiggaṇhāmā”tiādi dūtavacanassa akappiyattepi āgamanasuddhiyā paṭipajjanavidhidassanatthaṃ",
  "tika-vin08t:476_6": "vuttaṃ. Kālena kappiyanti yuttapattakālena yadā no attho hoti, tadā kappiyaṃ cīvaraṃ",
  "tika-vin08t:476_7": "paṭiggaṇhāmāti attho. Veyyāvaccakaroti kiccakaro, kappiyakārakoti attho. “Veyyāvaccakaro",
  "tika-vin08t:476_8": "niddisitabbo”ti idaṃ “atthi panāyasmato koci veyyāvaccakaro”ti kappiyavacanena vuttattā",
  "tika-vin08t:476_9": "anuññātaṃ. Sace pana dūto “ko imaṃ gaṇhāti, kassa vā demī”ti vadati, na niddisitabbo.",
  "tika-vin08t:476_10": "Ārāmiko vā upāsako vāti idaṃ sāruppatāya vuttaṃ, ṭhapetvā pana pañca sahadhammike",
  "tika-vin08t:476_11": "yo koci kappiyakārako vaṭṭati. Eso kho āvuso bhikkhūnaṃ veyyāvaccakaroti idaṃ dūtena",
  "tika-vin08t:476_12": "“atthi panāyasmato koci veyyāvaccakaro”ti pucchitattā pucchāsabhāgena bhikkhussa",
  "tika-vin08t:476_13": "kappiyavacanadassanatthaṃ vuttaṃ. Evameva hi bhikkhunā vattabbaṃ, na vattabbaṃ “tassa",
  "tika-vin08t:476_14": "dehī”tiādi. Teneva pāḷiyaṃ “na vattabbo tassa dehī”tiādimāha. Vimativinodaniyaṃ pana",
  "tika-vin08t:476_15": "“eso kho…pe… na vattabbo tassa dehītiādi akappiyavatthusādiyanaparimocanatthaṃ vutta”nti vuttaṃ.",
  "tika-vin08t:477_0": "Āṇatto so mayāti yathā tumhākaṃ cīvarena atthe sati cīvaraṃ dassati, evaṃ vuttoti",
  "tika-vin08t:477_1": "attho. Vimativinodaniyaṃ pana “saññattotiādi evaṃ dūtena puna vutte eva codetuṃ vaṭṭati,",
  "tika-vin08t:477_2": "na itarathāti dassanatthaṃ vutta”nti vuttaṃ. Ettha pana pāḷiyaṃ “saññatto so mayā”ti",
  "tika-vin08t:477_3": "āgatattā evaṃ vutto, purimavākye pana vinayasaṅgahappakaraṇe “āṇatto so mayā”ti pariyāyavacanena",
  "tika-vin08t:477_4": "parivattitvā ṭhapitattā tathā vutto, tena ca kappiyakārakassa saññāpitabhāve dūtena",
  "tika-vin08t:477_5": "bhikkhussa puna ārocite eva bhikkhunā kappiyakārako codetabbo hoti, na anārociteti dasseti.",
  "tika-vin08t:478_0": "Attho me āvuso cīvarenāti codanālakkhaṇanidassanametaṃ. Idaṃ vā hi vacanaṃ vattabbaṃ,",
  "tika-vin08t:478_1": "tassa vā attho yāya kāyaci bhāsāya vattabbo. Dehi me cīvarantiādīni pana na vattabbākāradassanatthaṃ",
  "tika-vin08t:478_2": "vuttāni. Etāni hi vacanāni, etesaṃ vā attho yāya kāyaci bhāsāya na vattabbo. “Evaṃ",
  "tika-vin08t:478_3": "vadanto ca paṭikkhittattā vattabhede dukkaṭaṃ āpajjati, codanā pana hotiyevā”ti mahāgaṇṭhipade",
  "tika-vin08t:478_4": "majjhimagaṇṭhipade ca vuttaṃ. Vimativinodaniyaṃ pana “na vattabbo ‘dehi me cīvaraṃ…pe…",
  "tika-vin08t:478_5": "cetāpehi me cīvara’nti idaṃ dūtenābhatarūpiyaṃ paṭiggahetuṃ attanā niddiṭṭhakappiyakārakattāva",
  "tika-vin08t:478_6": "‘dehi me cīvaraṃ…pe… cetāpehi me cīvara’nti vadanto rūpiyassa pakatattā tena rūpiyena",
  "tika-vin08t:478_7": "parivattetvā ‘dehi cetāpehī’ti rūpiyasaṃvohāraṃ samāpajjanto nāma hotīti taṃ dosaṃ",
  "tika-vin08t:478_8": "dūrato parivajjetuṃ vuttaṃ rūpiyapaṭiggāhakena saṅghamajjhe nissaṭṭharūpiye viya.",
  "tika-vin08t:478_9": "Vuttañhi tattha ‘na vattabbo imaṃ vā imaṃ vā āharā’ti, tasmā na idaṃ viññattidose",
  "tika-vin08t:478_10": "parivajjetuṃ vuttanti veditabbaṃ ‘attho me āvuso cīvarenā’tipi avattabbatāppasaṅgato.",
  "tika-vin08t:478_11": "Teneva dūtaniddiṭṭhesu rūpiyasaṃvohārasaṅkābhāvato aññaṃ kappiyakārakaṃ ṭhapetvāpi",
  "tika-vin08t:478_12": "āharāpetabba”nti vuttaṃ. Tatthāpi “dūtena ṭhapitarūpiyena cetāpetvā cīvaraṃ āharāpehī”ti",
  "tika-vin08t:478_13": "avatvā kevalaṃ “cīvaraṃ āharāpehī”ti evaṃ āharāpetabbanti adhippāyo gahetabboti vuttaṃ.",
  "tika-vin08t:479_0": "Iccetaṃ kusalanti evaṃ yāvatatiyaṃ codento taṃ cīvaraṃ abhinipphādetuṃ sakkoti attano",
  "tika-vin08t:479_1": "paṭilābhavasena, iccetaṃ kusalaṃ sādhu suṭṭhu sundaraṃ. Catukkhattuṃ pañcakkhattuṃ",
  "tika-vin08t:479_2": "chakkhattuparamaṃ tuṇhībhūtena uddissa ṭhātabbanti ṭhānalakkhaṇanidassanametaṃ. Chakkhattuparamanti",
  "tika-vin08t:479_3": "ca bhāvanapuṃsakavacanametaṃ. Chakkhattuparamanti etena cīvaraṃ uddissa tuṇhībhūteneva",
  "tika-vin08t:479_4": "ṭhātabbaṃ, na aññaṃ kiñci kātabbanti idaṃ ṭhānalakkhaṇaṃ. Teneva “na āsanetiādī”ti",
  "tika-vin08t:479_5": "aṭṭhakathāyaṃ vuttaṃ. Saddasatthe pana –",
  "tika-vin08t:480": "“Kiriyāvisesanaṃ satthe, vuttaṃ dhātuvisesanaṃ;",
  "tika-vin08t:481": "Bhāvanapuṃsakantyeva, sāsane samudīrita”nti. –",
  "tika-vin08t:482": "Vacanato kiriyāvisesanameva sāsanavohārena bhāvanapuṃsakaṃ nāma jātaṃ;",
  "tika-vin08t:483": "“Muduṃ pacatiiccatra, pacanaṃ bhavatīti ca;",
  "tika-vin08t:484": "Sukhaṃ sayatiiccatra, karoti sayananti cā”ti. –",
  "tika-vin08t:485_0": "Vacanato kiriyāvisesanapadena tulyādhikaraṇabhūtaṃ kiriyāvisesyapadaṃ akammakampi",
  "tika-vin08t:485_1": "sakammakampi bhūdhātukaradhātūhi sambandhitabbaṃ hotīti iminā ñāyena chakkhattuparamaṃ",
  "tika-vin08t:485_2": "ṭhānaṃ bhavitabbaṃ, chakkhattuparamaṃ ṭhānaṃ kātabbanti attho. Etena chakkhattuparamaṃ",
  "tika-vin08t:485_3": "evaṃ ṭhānaṃ bhavitabbaṃ, na tato adhikaṃ, chakkhattuparamaṃ eva ṭhānaṃ kātabbaṃ,",
  "tika-vin08t:485_4": "na tato uddhanti imamatthaṃ dasseti. Na āsane nisīditabbanti “idha bhante nisīdathā”ti",
  "tika-vin08t:485_5": "vuttepi na nisīditabbaṃ. Na āmisaṃ paṭiggahetabbanti “yāgukhajjakādibhedaṃ kiñci",
  "tika-vin08t:485_6": "āmisaṃ gaṇhatha bhante”ti yāciyamānenapi na gaṇhitabbaṃ. Na dhammo bhāsitabboti “maṅgalaṃ",
  "tika-vin08t:485_7": "vā anumodanaṃ vā bhāsathā”ti yāciyamānenapi kiñci na bhāsitabbaṃ, kevalaṃ “kiṃkāraṇā",
  "tika-vin08t:485_8": "āgatosī”ti pucchiyamānena “jānāhi āvuso”ti vattabbo.",
  "tika-vin08t:486_0": "Ṭhānaṃ bhañjatīti āgatakāraṇaṃ bhañjati kopeti. Ṭhānanti ṭhitiyā ca kāraṇassa ca",
  "tika-vin08t:486_1": "nāmaṃ, tasmā āsane nisīdanena ṭhānaṃ kuppati, āgatakāraṇampi, āmisapaṭiggahaṇādīsu",
  "tika-vin08t:486_2": "pana āgatakāraṇameva bhañjati, na ṭhānaṃ. Tenāha “āgatakāraṇaṃ bhañjatī”ti. Keci",
  "tika-vin08t:486_3": "pana “āmisapaṭiggahaṇādinā ṭhānampi bhañjatī”ti vadanti, taṃ aṭṭhakathāya na sameti,",
  "tika-vin08t:486_4": "ṭīkāyampi nānāvāde dassetvā ṭhānabhañjanaṃ vuttaṃ, taṃ aṭṭhakathāvacanena asaṃsandanato",
  "tika-vin08t:486_5": "ganthagarubhayena na vadimha. Idāni yā tisso codanā, cha ca ṭhānāni vuttāni, tattha",
  "tika-vin08t:486_6": "vuddhihāniṃ dassento “sace catukkhattuṃ codetī”tiādimāha. Yasmā ca ekacodanāvuddhiyā",
  "tika-vin08t:486_7": "dvinnaṃ ṭhānānaṃ hāni vuttā, tasmā codanā dviguṇaṃ ṭhānanti lakkhaṇaṃ dassitaṃ hoti.",
  "tika-vin08t:486_8": "Iti iminā lakkhaṇena tikkhattuṃ codetvā chakkhattuṃ ṭhātabbaṃ, dvikkhattuṃ codetvā",
  "tika-vin08t:486_9": "aṭṭhakkhattuṃ ṭhātabbaṃ, sakiṃ codetvā dasakkhattuṃ ṭhātabbaṃ.",
  "tika-vin08t:487_0": "Tatra tatra ṭhāne tiṭṭhatīti idaṃ codakassa ṭhitaṭṭhānato apakkamma tatra tatra uddissa",
  "tika-vin08t:487_1": "ṭhānaṃyeva sandhāya vuttaṃ. Ko pana vādo nānādivasesūti nānādivasesu evaṃ karontassa",
  "tika-vin08t:487_2": "ko pana vādo, vattabbameva natthīti adhippāyo. “Sāmaṃ vā gantabbaṃ, dūto vā pāhetabboti",
  "tika-vin08t:487_3": "idaṃ sabhāvato codetuṃ anicchantenapi kātabbamevā”ti vadanti. Na taṃ tassa bhikkhuno",
  "tika-vin08t:487_4": "kiñci atthaṃ anubhotīti taṃ cīvaracetāpannaṃ assa bhikkhuno kiñci appamattakampi",
  "tika-vin08t:487_5": "kammaṃ na nipphādeti. Yuñjantāyasmanto sakanti āyasmanto attano santakaṃ dhanaṃ pāpuṇantu.",
  "tika-vin08t:487_6": "Vimativinodaniyaṃ pana “yatassa cīvaracetāpannantiādi yena attanā veyyāvaccakaro",
  "tika-vin08t:487_7": "niddiṭṭho, cīvarañca anipphāditaṃ, tassa kattabbadassanaṃ. Evaṃ bhikkhunā vatthusāmikānaṃ",
  "tika-vin08t:487_8": "vutte codetvā denti, vaṭṭati ‘sāmikā codetvā dentī’ti anāpattiyaṃ vuttattā. Teneva",
  "tika-vin08t:487_9": "so sayaṃ acodetvā upāsakādīhi pariyāyena vatvā codāpeti, tesu satakkhattumpi codetvā",
  "tika-vin08t:487_10": "cīvaraṃ dāpentesu tassa anāpatti siddhā hoti sikkhāpadassa anāṇattikattā”ti vuttaṃ.",
  "tika-vin08t:488_0": "65. Kenaci aniddiṭṭho attano mukheneva byāvaṭabhāvaṃ veyyāvaccakarattaṃ patto mukhavevaṭiko,",
  "tika-vin08t:488_1": "avicāretukāmatāyāti iminā vijjamānampi dātuṃ anicchantā ariyāpi vañcanādhippāyaṃ",
  "tika-vin08t:488_2": "vinā vohārato natthīti vadantīti dasseti. Sāratthadīpaniyaṃ pana “avicāretukāmatāyāti",
  "tika-vin08t:488_3": "imasmiṃ pakkhe ‘natthamhākaṃ kappiyakārako’ti idaṃ tādisaṃ karonto kappiyakārako",
  "tika-vin08t:488_4": "natthīti iminā adhippāyena vutta”nti vuttaṃ. Bhesajjakkhandhake meṇḍakaseṭṭhivatthumhi",
  "tika-vin08t:488_5": "vuttaṃ “santi bhikkhave”tiādivacanameva meṇḍakasikkhāpadaṃ nāma. Tattha hi meṇḍakena",
  "tika-vin08t:488_6": "nāma seṭṭhinā “santi hi bhante maggā kantārā appodakā appabhakkhā na sukarā apātheyyena",
  "tika-vin08t:488_7": "gantuṃ, sādhu bhante bhagavā bhikkhūnaṃ pātheyyaṃ anujānātū”ti yācitena bhagavatā",
  "tika-vin08t:488_8": "“anujānāmi bhikkhave pātheyyaṃ pariyesituṃ. Taṇḍulo taṇḍulatthikena, muggo muggatthikena,",
  "tika-vin08t:488_9": "māso māsatthikena, loṇaṃ loṇatthikena, guḷo guḷatthikena, telaṃ telatthikena, sappi",
  "tika-vin08t:488_10": "sappitthikenā”ti vatvā idaṃ vuttaṃ “santi, bhikkhave, manussā saddhā pasannā, te",
  "tika-vin08t:488_11": "kappiyakārakānaṃ hatthe hiraññaṃ upanikkhipanti ‘iminā yaṃ ayyassa kappiyaṃ, taṃ",
  "tika-vin08t:488_12": "dethā’ti. Anujānāmi, bhikkhave, yaṃ tato kappiyaṃ, taṃ sādituṃ, na tvevāhaṃ, bhikkhave,",
  "tika-vin08t:488_13": "kenaci pariyāyena jātarūparajataṃ sāditabbaṃ pariyesitabbanti vadāmī”ti. “Kappiyakārakānaṃ",
  "tika-vin08t:488_14": "hatthe hiraññaṃ nikkhipantī”ti etthāpi bhikkhussa ārocanaṃ atthiyeva, aññathā aniddiṭṭhakappiyakārakapakkhaṃ",
  "tika-vin08t:488_15": "bhajatīti na codetabbo siyā, idaṃ pana dūtena niddiṭṭhakappiyakārake sandhāya vuttaṃ,",
  "tika-vin08t:488_16": "na pana bhikkhunā niddiṭṭhe vā aniddiṭṭhe vā. Tenevāha “ettha codanāya parimāṇaṃ",
  "tika-vin08t:488_17": "natthī”tiādi. Yadi mūlaṃ sandhāya codeti, taṃ sāditameva siyāti āha “mūlaṃ asādiyantenā”ti.",
  "tika-vin08t:489_0": "Aññātakaappavāritesu viya paṭipajjitabbanti idaṃ attanā codanāṭṭhānañca na kātabbanti",
  "tika-vin08t:489_1": "dassanatthaṃ vuttaṃ. Piṇḍapātādīnaṃ atthāyāti iminā cīvaratthāyeva na hotīti dasseti.",
  "tika-vin08t:489_2": "Eseva nayoti iminā vatthusāminā niddiṭṭhakappiyakārakesupi piṇḍapātādīnampi atthāya",
  "tika-vin08t:489_3": "dinne ca ṭhānacodanādisabbaṃ heṭṭhā vuttanayeneva kātabbanti dasseti.",
  "tika-vin08t:490_0": "66. Upanikkhittasādiyane panātiādīsu “idaṃ ayyassa hotū”ti evaṃ sammukhā vā “amukasmiṃ",
  "tika-vin08t:490_1": "nāma ṭhāne mama hiraññasuvaṇṇaṃ atthi, taṃ tuyhaṃ hotū”ti evaṃ parammukhā vā ṭhitassa",
  "tika-vin08t:490_2": "kevalaṃ vācāya vā hatthamuddāya vā “tuyha”nti vatvā pariccattassa kāyavācāhi appaṭikkhipitvā",
  "tika-vin08t:490_3": "cittena sādiyanaṃ upanikkhittasādiyanaṃ nāma. Sādiyatīti vuttamevatthaṃ vibhāveti",
  "tika-vin08t:490_4": "“gaṇhitukāmo hotī”ti.",
  "tika-vin08t:491_0": "Idaṃ guttaṭṭhānanti ācikkhitabbanti paccayaparibhogaṃyeva sandhāya ācikkhitabbaṃ.",
  "tika-vin08t:491_1": "“Idha nikkhipā”ti vutte “uggaṇhāpeyya vā”ti vuttalakkhaṇena nissaggiyaṃ hotīti āha",
  "tika-vin08t:491_2": "“idha nikkhipāhīti na vattabba”nti. Atha vā “idaṃ guttaṭṭhāna”nti ācikkhanto ṭhānassa",
  "tika-vin08t:491_3": "guttabhāvameva dasseti, na vatthuṃ parāmasati, tasmā ācikkhitabbaṃ. “Idha nikkhipāhī”ti",
  "tika-vin08t:491_4": "pana vadanto nikkhipitabbaṃ vatthuṃ nikkhipāhīti vatthuṃ parāmasati nāma, tasmā na",
  "tika-vin08t:491_5": "vattabbaṃ. Parato idaṃ gaṇhāti etthāpi eseva nayo. Kappiyañca akappiyañca nissāya",
  "tika-vin08t:491_6": "ṭhitaṃ hotīti yasmā tato uppannapaccayaparibhogo kappati, tasmā kappiyaṃ nissāya",
  "tika-vin08t:491_7": "ṭhitaṃ, yasmā pana dubbicāraṇāya tato uppannapaccayaparibhogo na kappati, tasmā akappiyaṃ",
  "tika-vin08t:491_8": "nissāya ṭhitanti veditabbaṃ. Atha vā idaṃ dhanaṃ yasmā “nayidaṃ kappatī”ti paṭikkhittaṃ,",
  "tika-vin08t:491_9": "tasmā kappiyaṃ nissāya ṭhitaṃ, yasmā pana sabbaso avissajjitaṃ, tasmā akappiyaṃ nissāya",
  "tika-vin08t:491_10": "ṭhitaṃ. Atha vā taṃ dhanaṃ yasmā pacchā suṭṭhuvicāraṇāya satiyā kappiyaṃ bhavissati,",
  "tika-vin08t:491_11": "dubbicāraṇāya satiyā akappiyaṃ bhavissati, tasmā kappiyañca akappiyañca nissāya ṭhitaṃ",
  "tika-vin08t:491_12": "hotīti. Vimativinodaniyaṃ pana “eko sataṃ vā sahassaṃ vātiādi rūpiye heṭṭhimakoṭiyā",
  "tika-vin08t:491_13": "pavattanākāraṃ dassetuṃ vutta”nti ca “na pana evaṃ paṭipajjitabbamevāti dassetuṃ,",
  "tika-vin08t:491_14": "‘idha nikkhipāhī’ti vutte uggaṇhāpanaṃ hotīti āha ‘idha nikkhipāhī’ti na vattabba”nti",
  "tika-vin08t:491_15": "ca “kappiyañca…pe… hotīti yasmā asāditattā tato uppannapaccayā vaṭṭanti, tasmā kappiyaṃ",
  "tika-vin08t:491_16": "nissāya ṭhitaṃ, yasmā pana dubbicāraṇāya sati tato uppannaṃ na kappati, tasmā akappiyaṃ",
  "tika-vin08t:491_17": "nissāya ṭhitanti veditabba”nti ca vuttaṃ.",
  "tika-vin08t:492_0": "67. Saṅghamajjhe nissajjitabbanti yasmā rūpiyaṃ nāma akappiyaṃ, tasmā saṅghassa vā",
  "tika-vin08t:492_1": "gaṇassa vā puggalassa vā nissajjitabbanti na vuttaṃ. Yasmā pana taṃ paṭiggahitamattameva",
  "tika-vin08t:492_2": "hoti, na tena kiñci kappiyabhaṇḍaṃ cetāpitaṃ, tasmā upāyena paribhogadassanatthaṃ",
  "tika-vin08t:492_3": "“saṅghamajjhe nissajjitabba”nti vuttaṃ. Na tena kiñci kappiyabhaṇḍaṃ cetāpitanti",
  "tika-vin08t:492_4": "iminā cetāpitañce, natthi paribhogūpāyo uggahetvā anissaṭṭharūpiyena cetāpitattā.",
  "tika-vin08t:492_5": "Īdisañhi saṅghamajjhe nissajjanaṃ katvāva chaḍḍetvā pācittiyaṃ desāpetabbanti dasseti.",
  "tika-vin08t:492_6": "Keci pana “yasmā nissaggiyavatthuṃ paṭiggahetvāpi cetāpitaṃ kappiyabhaṇḍaṃ saṅghe",
  "tika-vin08t:492_7": "nissaṭṭhaṃ kappiyakārakehi nissaṭṭharūpiyena parivattetvā ānītakappiyabhaṇḍasadisaṃ",
  "tika-vin08t:492_8": "hoti, tasmā vināva upāyaṃ bhājetvā paribhuñjituṃ vaṭṭatī”ti vadanti, taṃ pattacatukkādikathāya",
  "tika-vin08t:492_9": "na sameti. Tattha hi rūpiyena parivattitapattassa aparibhogova dassito, na nissajjanavicāroti.",
  "tika-vin08t:492_10": "Kappiyaṃ ācikkhitabbanti pabbajitānaṃ sappi vā telaṃ vā vaṭṭati upāsakāti evaṃ ācikkhitabbaṃ.",
  "tika-vin08t:493_0": "Ārāmikānaṃ vā pattabhāganti idaṃ gihīnaṃ hatthagatopi soyeva bhāgoti katvā vuttaṃ.",
  "tika-vin08t:493_1": "Sace pana tena aññaṃ parivattetvā ārāmikā denti, paribhuñjituṃ vaṭṭatīti majjhimagaṇṭhipade",
  "tika-vin08t:493_2": "cūḷagaṇṭhipade ca vuttaṃ. Tato haritvāti aññesaṃ pattabhāgato haritvā. Kasiṇaparikammanti",
  "tika-vin08t:493_3": "ālokakasiṇaparikammaṃ. Mañcapīṭhādīni vāti ettha tato gahitamañcapīṭhādīni parivattetvā",
  "tika-vin08t:493_4": "aññaṃ ce gahitaṃ, vaṭṭatīti vadanti. Chāyāpīti bhojanasālādīnaṃ chāyāpi. Paricchedātikkantāti",
  "tika-vin08t:493_5": "gehaparicchedaṃ atikkantā, chāyāya gatagataṭṭhānaṃ gehaṃ na hotīti adhippāyo. Maggenapīti",
  "tika-vin08t:493_6": "ettha sace añño maggo natthi, maggaṃ adhiṭṭhahitvā gantuṃ vaṭṭatīti vadanti. Kītāyāti",
  "tika-vin08t:493_7": "tena vatthunā kītāya. Upanikkhepaṃ ṭhapetvā saṅgho paccaye paribhuñjatīti sace upāsako",
  "tika-vin08t:493_8": "“atibahu etaṃ hiraññaṃ, idaṃ bhante ajjeva na vināsetabba”nti vatvā sayaṃ upanikkhepaṃ",
  "tika-vin08t:493_9": "ṭhapeti, aññena vā ṭhapāpeti, evaṃ upanikkhepaṃ ṭhapetvā tato uppannapaccayaṃ paribhuñjanto",
  "tika-vin08t:493_10": "saṅgho paccaye paribhuñjati, tena vatthunā gahitattā “akappiya”nti vuttaṃ. Vimativinodaniyaṃ",
  "tika-vin08t:493_11": "pana “upanikkhepaṃ ṭhapetvāti kappiyakārakehi vaḍḍhiyā payojanaṃ sandhāya vuttaṃ.",
  "tika-vin08t:493_12": "Akappiyanti tena vatthunā gahitattā vutta”nti vuttaṃ.",
  "tika-vin08t:494_0": "Sace so chaḍḍetīti yattha katthaci khipati, athāpi na chaḍḍeti, sayaṃ gahetvā gacchati,",
  "tika-vin08t:494_1": "na vāretabbo. No ce chaḍḍetīti atha neva gahetvā gacchati, na chaḍḍeti, “kiṃ mayhaṃ",
  "tika-vin08t:494_2": "iminā byāpārenā”ti yenakāmaṃ pakkamati, tato yathāvuttalakkhaṇo rūpiyachaḍḍako samannitabbo.",
  "tika-vin08t:494_3": "Yo na chandāgatintiādīsu lobhavasena taṃ vatthuṃ attano vā karonto attānaṃ vā ukkaṃsento",
  "tika-vin08t:494_4": "chandāgatiṃ nāma gacchati. Dosavasena “nevāyaṃ mātikaṃ jānāti, na vinaya”nti paraṃ",
  "tika-vin08t:494_5": "apasādento dosāgatiṃ nāma gacchati. Mohavasena pamuṭṭho pamuṭṭhassatibhāvaṃ āpajjanto",
  "tika-vin08t:494_6": "mohāgatiṃ nāma gacchati. Rūpiyapaṭiggāhakassa bhayena chaḍḍetuṃ avisahanto bhayāgatiṃ",
  "tika-vin08t:494_7": "nāma gacchati. Evaṃ akaronto na chandāgatiṃ gacchati, na dosāgatiṃ gacchati, na mohāgatiṃ",
  "tika-vin08t:494_8": "gacchati, na bhayāgatiṃ gacchati nāmāti veditabbo.",
  "tika-vin08t:495_0": "68. Patitokāsaṃ asamannārahantena chaḍḍetabbanti idaṃ nirapekkhabhāvadassanaparanti",
  "tika-vin08t:495_1": "veditabbaṃ, tasmā patitaṭṭhāne ñātepi tassa gūthaṃ chaḍḍentassa viya nirapekkhabhāvoyevettha",
  "tika-vin08t:495_2": "pamāṇanti veditabbaṃ. Asantasambhāvanāyāti attani avijjamānauttarimanussadhammārocanaṃ",
  "tika-vin08t:495_3": "sandhāya vuttaṃ. Theyyaparibhogo nāma anarahassa paribhogo. Bhagavatā hi attano sāsane",
  "tika-vin08t:495_4": "sīlavato paccayā anuññātā, na dussīlassa. Dāyakānampi sīlavato eva pariccāgo, na",
  "tika-vin08t:495_5": "dussīlassa attano kārānaṃ mahapphalabhāvassa paccāsīsanato. Iti satthārā ananuññātattā",
  "tika-vin08t:495_6": "dāyakehi ca apariccattattā dussīlassa paribhogo theyyaparibhogo. Iṇavasena paribhogo",
  "tika-vin08t:495_7": "iṇaparibhogo, paṭiggāhakato dakkhiṇāvisuddhiyā abhāvato iṇaṃ gahetvā paribhogo viyāti",
  "tika-vin08t:495_8": "attho. Tasmāti “sīlavato”tiādinā vuttamevatthaṃ kāraṇabhāvena paccāmasati. Cīvaraṃ",
  "tika-vin08t:495_9": "paribhoge paribhogeti kāyato mocetvā paribhoge paribhoge. Purebhatta…pe… pacchimayāmesu",
  "tika-vin08t:495_10": "paccavekkhitabbanti sambandho. Tathā asakkontena yathāvuttakālavisesavasena ekasmiṃ",
  "tika-vin08t:495_11": "divase catukkhattuṃ tikkhattuṃ dvikkhattuṃ sakiṃyeva vā paccavekkhitabbaṃ.",
  "tika-vin08t:496_0": "Sacassa appaccavekkhatova aruṇo uggacchati, iṇaparibhogaṭṭhāne tiṭṭhatīti ettha hiyyo",
  "tika-vin08t:496_1": "yaṃ mayā cīvaraṃ paribhuttaṃ, taṃ yāvadeva sītassa paṭighātāya…pe… hirikopinapaṭicchādanatthaṃ.",
  "tika-vin08t:496_2": "Hiyyo yo mayā piṇḍapāto paribhutto, so neva davāyātiādinā sace atītaparibhogapaccavekkhaṇaṃ",
  "tika-vin08t:496_3": "na kareyya, iṇaparibhogaṭṭhāne tiṭṭhatīti vadanti, taṃ vīmaṃsitabbaṃ. Senāsanampi",
  "tika-vin08t:496_4": "paribhoge paribhogeti pavese pavese. Evaṃ pana asakkontena purebhattādīsu paccavekkhitabbaṃ,",
  "tika-vin08t:496_5": "taṃ heṭṭhā vuttanayeneva sakkā viññātunti idha visuṃ na vuttaṃ. Satipaccayatāti satiyā",
  "tika-vin08t:496_6": "paccayabhāvo. Paṭiggahaṇassa paribhogassa ca paccavekkhaṇasatiyā paccayabhāvo yujjati,",
  "tika-vin08t:496_7": "paccavekkhitvāva paṭiggahetabbaṃ paribhuñjitabbañcāti attho. Tenevāha “satiṃ katvā”tiādi.",
  "tika-vin08t:496_8": "Evaṃ santepīti yadipi dvīsupi ṭhānesu paccavekkhaṇā yuttā, evaṃ santepi. Apare panāhu",
  "tika-vin08t:496_9": "“satipaccayatāti sati bhesajjaparibhogassa paccayabhāve, paccayeti attho. Evaṃ santepīti",
  "tika-vin08t:496_10": "paccaye satipī”ti, taṃ tesaṃ matimattaṃ. Tathā hi paccayasannissitasīlaṃ paccavekkhaṇāya",
  "tika-vin08t:496_11": "visujjhati, na paccayasabbhāvamattena.",
  "tika-vin08t:497_0": "Nanu ca “paribhoge karontassa anāpattī”ti iminā pātimokkhasaṃvarasīlaṃ vuttaṃ, tasmā",
  "tika-vin08t:497_1": "paccayasannissitasīlassa pātimokkhasaṃvarasīlassa ca ko visesoti? Vuccate – purimesu",
  "tika-vin08t:497_2": "tāva tīsu paccayesu viseso pākaṭoyeva, gilānapaccaye pana yathā vatiṃ katvā rukkhamūle",
  "tika-vin08t:497_3": "gopite tassa phalānipi rakkhitāneva honti, evameva paccavekkhaṇāya paccayasannissitasīle",
  "tika-vin08t:497_4": "rakkhite tappaṭibaddhaṃ pātimokkhasaṃvarasīlampi nipphannaṃ nāma hoti. Gilānapaccayaṃ",
  "tika-vin08t:497_5": "appaccavekkhitvā paribhuñjantassa sīlaṃ bhijjamānaṃ pātimokkhasaṃvarasīlameva bhijjati,",
  "tika-vin08t:497_6": "paccayasannissitasīlaṃ pana pacchābhattapurimayāmādīsu yāva aruṇuggamanā appaccavekkhantasseva",
  "tika-vin08t:497_7": "bhijjati. Purebhattañhi appaccavekkhitvāpi gilānapaccayaṃ paribhuñjantassa anāpatti,",
  "tika-vin08t:497_8": "idametesaṃ nānākaraṇanti sāratthadīpaniyaṃ āgataṃ.",
  "tika-vin08t:498_0": "Vimativinodaniyaṃ pana “theyyaparibhogoti paccayassāminā bhagavatā ananuññātattā",
  "tika-vin08t:498_1": "vuttaṃ. Iṇaparibhogoti bhagavatā anuññātampi kattabbaṃ akatvā paribhuñjanato vuttaṃ.",
  "tika-vin08t:498_2": "Tena ca paccayasannissitasīlaṃ vipajjatīti dasseti. Paribhoge paribhogeti kāyato",
  "tika-vin08t:498_3": "mocetvā mocetvā paribhoge. Pacchimayāmesu paccavekkhitabbanti yojanā. Iṇaparibhogaṭṭhāne",
  "tika-vin08t:498_4": "tiṭṭhatīti ettha ‘hiyyo yaṃ mayā cīvaraṃ paribhutta’ntiādināpi atītapaccavekkhaṇā",
  "tika-vin08t:498_5": "vaṭṭatīti vadanti. Paribhoge paribhogeti udakapatanaṭṭhānato antopavesanesu nisīdanasayanesu",
  "tika-vin08t:498_6": "ca. Satipaccayatā vaṭṭatīti paccavekkhaṇasatiyā paccayattaṃ laddhuṃ vaṭṭati. Paṭiggahaṇe",
  "tika-vin08t:498_7": "ca paribhoge ca paccavekkhaṇāsati avassaṃ laddhabbāti dasseti. Tenāha ‘satiṃ katvā’tiādi.",
  "tika-vin08t:498_8": "Keci pana ‘satipaccayatā paccaye sati bhesajjaparibhogassa kāraṇe satī’ti evampi",
  "tika-vin08t:498_9": "atthaṃ vadanti, tesampi paccaye satīti paccayasabbhāvasallakkhaṇe satīti evamattho",
  "tika-vin08t:498_10": "gahetabbo paccayasabbhāvamattena sīlassa asujjhanato. Paribhoge akarontasseva āpattīti",
  "tika-vin08t:498_11": "iminā pātimokkhasaṃvarasīlassa bhedo dassito, na paccayasannissitasīlassa tassa atītapaccavekkhaṇāya",
  "tika-vin08t:498_12": "visujjhanato. Etasmiṃ pana sesapaccayesu ca iṇaparibhogādivacanena paccayasannissitasīlasseva",
  "tika-vin08t:498_13": "bhedoti evamimesaṃ nānākaraṇaṃ veditabba”nti āgataṃ.",
  "tika-vin08t:499_0": "Etesu dvīsu pakaraṇesu “iṇaparibhogaṭṭhāne tiṭṭhatī”ti ettha hiyyo yaṃ mayā cīvaraṃ",
  "tika-vin08t:499_1": "paribhuttanti…pe… vadantīti āgataṃ. Imaṃ pana nayaṃ nissāya idāni ekacce paṇḍitā",
  "tika-vin08t:499_2": "“ajjapāto paribhuttaṃ sāyaṃ paccavekkhantena ajja yaṃ mayā cīvaraṃ paribhuttantiādinā",
  "tika-vin08t:499_3": "atītavasena paccavekkhaṇā kātabbā”ti vadanti. Keci “hiyyo paribhuttameva atītavasena",
  "tika-vin08t:499_4": "paccavekkhaṇā kātabbā, na ajja paribhuttaṃ, taṃ pana paccuppannavasena paccavekkhaṇāyevā”ti",
  "tika-vin08t:499_5": "vadanti. Tattha mūlavacane evaṃ vicāraṇā kātabbā. Kathaṃ? Idaṃ hiyyotyādivacanaṃ",
  "tika-vin08t:499_6": "suttaṃ vā suttānulomaṃ vā ācariyavādo vā attanomati vāti. Tattha na tāva suttaṃ hoti",
  "tika-vin08t:499_7": "“suttaṃ nāma sakale vinayapiṭake pāḷī”ti vuttattā imassa ca vacanassa na pāḷibhūtattā.",
  "tika-vin08t:499_8": "Na ca suttānulomaṃ “suttānulomaṃ nāma cattāro mahāpadesā”ti vuttattā imassa ca mahāpadesabhāvābhāvato.",
  "tika-vin08t:499_9": "Na ca ācariyavādo “ācariyavādo nāma dhammasaṅgāhakehi pañcahi arahantasatehi ṭhapitā",
  "tika-vin08t:499_10": "pāḷivinimuttā okkantavinicchayappavattā aṭṭhakathātantī”ti vacanato imassa ca aṭṭhakathāpāṭhabhāvābhāvato.",
  "tika-vin08t:499_11": "Na ca attanomati “attanomati nāma suttasuttānulomaācariyavāde muñcitvā anumānena",
  "tika-vin08t:499_12": "attano buddhiyā nayaggāhena upaṭṭhitākārakathanaṃ, apica suttantābhidhammavinayaṭṭhakathāsu",
  "tika-vin08t:499_13": "āgato sabbopi theravādo attanomati nāmā”ti vuttattā imassa ca aṭṭhakathāsu āgatattheravādabhāvābhāvato.",
  "tika-vin08t:500": "Iti –",
  "tika-vin08t:501": "“Catubbidhañhi vinayaṃ, mahātherā mahiddhikā;",
  "tika-vin08t:502": "Nīharitvā pakāsesuṃ, dhammasaṅgāhakā purā”ti. –",
  "tika-vin08t:503_0": "Vuttesu catubbidhavinayesu anantogadhattā idaṃ vacanaṃ vicāretabbaṃ. Tena vuttaṃ",
  "tika-vin08t:503_1": "sāratthadīpaniyaṃ ṭīkācariyena “taṃ vīmaṃsitabba”nti. Atha vā “nayaggāhena upaṭṭhitākārakathana”nti",
  "tika-vin08t:503_2": "iminā lakkhaṇena tesaṃ tesaṃ ācariyānaṃ upaṭṭhitākāravasena kathanaṃ attanomati siyā,",
  "tika-vin08t:503_3": "evampi vicāretabbameva. “Attanomati ācariyavāde otāretabbā. Sace tattha otarati ceva",
  "tika-vin08t:503_4": "sameti ca, gahetabbā. Sace neva otarati na sameti, na gahetabbā. Ayañhi attanomati",
  "tika-vin08t:503_5": "nāma sabbadubbalā”ti vacanato imassa ca vacanassa aṭṭhakathāvacane anotaraṇato appavisanato.",
  "tika-vin08t:503_6": "Vuttañhi aṭṭhakathāyaṃ “sacassa appaccavekkhatova aruṇo uggacchati, iṇaparibhogaṭṭhāne tiṭṭhatī”ti.",
  "tika-vin08t:504_0": "Aparo nayo – kiṃ idaṃ vacanaṃ pāḷivacanaṃ vā aṭṭhakathāvacanaṃ vā ṭīkāvacanaṃ vā",
  "tika-vin08t:504_1": "ganthantaravacanaṃ vāti. Tattha na tāva pāḷivacanaṃ, na aṭṭhakathāvacanaṃ, na ganthantaravacanaṃ,",
  "tika-vin08t:504_2": "atha kho ṭīkāvacananti. Hotu ṭīkāvacanaṃ, sakavacanaṃ vā paravacanaṃ vā adhippetavacanaṃ",
  "tika-vin08t:504_3": "vā anadhippetavacanaṃ vāti. Tattha na sakavacanaṃ hoti, atha kho paravacanaṃ. Tenāha",
  "tika-vin08t:504_4": "“vadantī”ti. Na ṭīkācariyena adhippetavacanaṃ hoti, atha kho anadhippetavacanaṃ.",
  "tika-vin08t:504_5": "Tenāha “taṃ vīmaṃsitabba”nti. Tehi pana ācariyehi atītaparibhogapaccavekkhaṇāti idaṃ",
  "tika-vin08t:504_6": "atītapaabhogavasena paccavekkhaṇā atītaparibhogapaccavekkhaṇāti parikappetvā atītavācakena",
  "tika-vin08t:504_7": "saddena yojetvā kataṃ bhaveyya. Atīte paribhogo atītaparibhogo, atītaparibhogassa",
  "tika-vin08t:504_8": "paccavekkhaṇā atītaparibhogapaccavekkhaṇāti evaṃ pana kate atītaparibhogassa paccuppannasamīpattā",
  "tika-vin08t:504_9": "paccuppannavācakena saddena kathanaṃ hoti yathā taṃ nagarato āgantvā nisinnaṃ purisaṃ",
  "tika-vin08t:504_10": "“kuto āgacchasī”ti vutte “nagarato āgacchāmī”ti paccuppannavācakasaddena kathanaṃ.",
  "tika-vin08t:505_0": "Vinayasuttantavisuddhimaggādīsu ca “paṭisaṅkhā yoniso cīvaraṃ paṭisevatī”ti vattamānavacaneneva",
  "tika-vin08t:505_1": "pāṭho hoti, na atītavacanena, atītaparibhogoti ca imasmiṃyeva divase pacchābhattādikālaṃ",
  "tika-vin08t:505_2": "upādāya purebhattādīsu paribhogo icchitabbo, na hiyyo paribhogo. Kathaṃ viññāyatīti",
  "tika-vin08t:505_3": "ce? Aṭṭhakathāpamāṇena. Vuttañhi aṭṭhakathāyaṃ “piṇḍapāto ālope ālope, tathā asakkontena",
  "tika-vin08t:505_4": "purebhattapacchābhattapurimayāmapacchimayāmesu. Sacassa appaccavekkhatova aruṇo uggacchati,",
  "tika-vin08t:505_5": "iṇaparibhogaṭṭhāne tiṭṭhatī”ti. Etena piṇḍapātaṃ ālope ālope paccavekkhanto bhojanakiriyāya",
  "tika-vin08t:505_6": "apariniṭṭhitattā mukhyato paccuppannapaccavekkhaṇā hoti, purebhattādīsu catūsu koṭṭhāsesu",
  "tika-vin08t:505_7": "paccavekkhanto bhojanakiriyāya pariniṭṭhitattā atītapaccavekkhaṇā hotīti dasseti.",
  "tika-vin08t:505_8": "Sā pana paccuppannasamīpattā vattamānavacanena vidhīyati. Yadi hi hiyyo paribhuttāni",
  "tika-vin08t:505_9": "atītapaccavekkhaṇena paccavekkhitabbāni siyuṃ, atītadutiyadivasatatiyadivasādimāsasaṃvaccharādiparibhuttānipi",
  "tika-vin08t:505_10": "paccavekkhitabbāni siyuṃ, evañca sati yathāvuttaaṭṭhakathāvacanaṃ niratthakaṃ siyā,",
  "tika-vin08t:505_11": "tasmā aṭṭhakathāvacanameva pamāṇaṃ kātabbaṃ. Yathāha –",
  "tika-vin08t:506": "“Buddhena dhammo vinayo ca vutto;",
  "tika-vin08t:507": "Yo tassa puttehi tatheva ñāto;",
  "tika-vin08t:508": "So yehi tesaṃ matimaccajantā;",
  "tika-vin08t:509": "Yasmā pure aṭṭhakathā akaṃsu.",
  "tika-vin08t:510": "“Tasmā hi yaṃ aṭṭhakathāsu vuttaṃ;",
  "tika-vin08t:511": "Taṃ vajjayitvāna pamādalekhaṃ;",
  "tika-vin08t:512": "Sabbampi sikkhāsu sagāravānaṃ;",
  "tika-vin08t:513": "Yasmā pamāṇaṃ idha paṇḍitāna”nti. ;",
  "tika-vin08t:514_0": "Yasmā ca sabbāsavasuttādīsu bhagavatā desitakāle bhikkhukattukattā nāmayogattā vattamānapaṭhamapurisavasena",
  "tika-vin08t:514_1": "“paṭisaṅkhā yoniso cīvaraṃ paṭisevatī”ti desitā, tadanukaraṇena bhikkhūnaṃ paccavekkhaṇakāle",
  "tika-vin08t:514_2": "attakattukattā amhayogattā vattamānauttamapurisavasena “paṭisaṅkhā yoniso cīvaraṃ",
  "tika-vin08t:514_3": "paṭisevāmī”ti paccavekkhitabbā hoti, “sītassa paṭighātāyā”tiādīni tadatthasampadānapadāni",
  "tika-vin08t:514_4": "ca “paṭisevati, paṭisevāmī”ti vuttapaṭisevanakiriyāyameva sambandhitabbāni honti,",
  "tika-vin08t:514_5": "tāni ca kiriyāpadāni paccuppannavasena vā paccuppannasamīpaatītavasena vā vattamānavibhattiyuttāni",
  "tika-vin08t:514_6": "honti, tasmā paccuppannaparibhuttānaṃ vā atītaparibhuttānaṃ vā paccayānaṃ paccavekkhaṇakāle",
  "tika-vin08t:514_7": "“paṭisevāmī”ti vacanaṃ bhagavato vacanassa anugatattā upapannamevāti daṭṭhabbaṃ.",
  "tika-vin08t:515_0": "Anuvacanepi evaṃ vicāraṇā kātabbā – “ajja pāto paribhuttaṃ sāyaṃ paccavekkhantena",
  "tika-vin08t:515_1": "ajja yaṃ mayā cīvaraṃ paribhuttantiādinā atītavasena paccavekkhaṇā kātabbā”ti ye",
  "tika-vin08t:515_2": "vadanti, te evaṃ pucchitabbā – kiṃ bhavanto bhagavatā atītaparibhuttesu atītavasena",
  "tika-vin08t:515_3": "paccavekkhaṇā desitāti? Na desitā. Kathaṃ desitāti? “Paccavekkhatī”ti paccuppannavaseneva",
  "tika-vin08t:515_4": "desitāti. Kiṃ bhonto bhagavato kāle atītaparibhuttesu paccavekkhaṇā natthīti? Atthi.",
  "tika-vin08t:515_5": "Atha kasmā bhagavatā paccuppannavaseneva paccavekkhaṇā desitāti? Paccuppannasamīpavasena",
  "tika-vin08t:515_6": "vā sāmaññavasena vā desitāti. Evaṃ sante bhagavato anukaraṇena idānipi atītaparibhuttānaṃ",
  "tika-vin08t:515_7": "paccayānaṃ paccuppannavasena paccavekkhaṇā kātabbāti. Ye pana evaṃ vadanti “hiyyo",
  "tika-vin08t:515_8": "paribhuttānameva atītapaccavekkhaṇā kātabbā, na ajja paribhuttānaṃ, tesaṃ pana paccuppannapaccavekkhaṇāyevā”ti,",
  "tika-vin08t:515_9": "te evaṃ vattabbā – kiṃ bhonto yathā tumhe vadanti, evaṃ pāḷiyaṃ atthīti? Natthi.",
  "tika-vin08t:515_10": "Aṭṭhakathāyaṃ atthīti? Natthi. Evaṃ sante sāṭṭhakathesu tepiṭakesu buddhavacanesu",
  "tika-vin08t:515_11": "asaṃvijjamānaṃ tumhākaṃ vacanaṃ kathaṃ paccetabbanti? Ācariyaparamparāvasena. Hotu",
  "tika-vin08t:515_12": "tumhākaṃ ācariyaladdhivasena kathanaṃ, kālo nāma tividho atīto anāgato paccuppannoti.",
  "tika-vin08t:515_13": "Tattha pariniṭṭhitakiriyā atīto nāma, abhimukhakiriyā anāgato nāma, āraddhaaniṭṭhitakiriyā",
  "tika-vin08t:515_14": "paccuppanno nāma. Tenāhu porāṇā –",
  "tika-vin08t:516": "“Āraddhāniṭṭhito bhāvo, paccuppanno suniṭṭhito;",
  "tika-vin08t:517": "Atītānāgatuppāda-mappattābhimukhā kiriyā”ti.",
  "tika-vin08t:518_0": "Tattha ajja vā hotu hiyyo vā tato pubbe vā, paribhuttapaccayo supariniṭṭhitabhuñjanakiriyattā",
  "tika-vin08t:518_1": "atīto nāma. Tattha hiyyo vā tato pubbe vā paribhuttapaccayo atikkantaaruṇuggamanattā",
  "tika-vin08t:518_2": "na paccavekkhaṇāraho, paccavekkhitopi appaccavekkhitoyeva hoti, iṇaparibhogaṭṭhāne",
  "tika-vin08t:518_3": "tiṭṭhati. Vuttañhi aṭṭhakathāyaṃ “sacassa appaccavekkhatova aruṇo uggacchati, iṇaparibhogaṭṭhāne",
  "tika-vin08t:518_4": "tiṭṭhatī”ti. Ajjeva pana cīvarañca senāsanañca paribhoge paribhoge, piṇḍapātaṃ ālope",
  "tika-vin08t:518_5": "ālope, bhesajjaṃ paṭiggahaṇe paribhoge ca paccavekkhato apariniṭṭhitabhuñjanakiriyattā",
  "tika-vin08t:518_6": "paccuppannaparibhuttapaccavekkhaṇā nāma hoti. Pure paribhuttaṃ tato pacchā catūsu",
  "tika-vin08t:518_7": "koṭṭhāsesu paccavekkhato supariniṭṭhitabhuñjanakiriyattā atītaparibhuttapaccavekkhaṇā",
  "tika-vin08t:518_8": "nāma hoti. Ettakaṃ paccavekkhaṇāya khettaṃ, na tato pubbe pacchā vā. Yathāha aṭṭhakathāyaṃ",
  "tika-vin08t:518_9": "“sīlavato appaccavekkhitaparibhogo iṇaparibhogo nāma. Tasmā cīvaraṃ paribhoge paribhoge…pe…",
  "tika-vin08t:518_10": "bhesajjassa paṭiggahaṇepi paribhogepi satipaccayatā vaṭṭatī”ti, tasmā hiyyo paribhuttassa",
  "tika-vin08t:518_11": "iṇaparibhogattā taṃ anāmasitvā ajja paribhuttesu atītapaccuppannesu bhagavato vacanassa",
  "tika-vin08t:518_12": "anukaraṇena vattamānavibhattiyuttena “paṭisevāmī”ti kiriyāpadena paccavekkhaṇā sūpapannā",
  "tika-vin08t:518_13": "hotīti daṭṭhabbā. Īdisapaccavekkhaṇameva sandhāya vimativinodaniyādīsu “paccayasannissitasīlassa",
  "tika-vin08t:518_14": "atītapaccavekkhaṇāya visujjhanato”ti vuttaṃ.",
  "tika-vin08t:519_0": "Evaṃ paccayasannissitasīlassa suddhiṃ dassetvā idāni teneva pasaṅgena sabbāpi suddhiyo",
  "tika-vin08t:519_1": "dassetuṃ “catubbidhā hi suddhī”tiādimāha. Tattha sujjhati etāyāti suddhi, yathādhammaṃ",
  "tika-vin08t:519_2": "desanāva suddhi desanāsuddhi. Vuṭṭhānassapi cettha desanāya eva saṅgaho daṭṭhabbo.",
  "tika-vin08t:519_3": "Chinnamūlāpattīnaṃ pana abhikkhutāpaṭiññāyeva desanā. Adhiṭṭhānavisiṭṭho saṃvarova",
  "tika-vin08t:519_4": "suddhi saṃvarasuddhi. Dhammena samena paccayānaṃ pariyeṭṭhi eva suddhi pariyeṭṭhisuddhi.",
  "tika-vin08t:519_5": "Catūsu paccayesu vuttavidhinā paccavekkhaṇāva suddhi paccavekkhaṇasuddhi. Esa tāva",
  "tika-vin08t:519_6": "suddhīsu samāsanayo. Suddhimantesu sīlesu pana desanā suddhi etassāti desanāsuddhi.",
  "tika-vin08t:519_7": "Sesesupi eseva nayo. Na punevaṃ karissāmīti ettha evanti saṃvarabhedaṃ sandhāyāha.",
  "tika-vin08t:519_8": "Pahāyāti vajjetvā, akatvāti attho. Vimativinodaniyaṃ pana “sujjhati desanādīhi, sodhīyatīti",
  "tika-vin08t:519_9": "vā suddhi, catubbidhasīlaṃ. Tenāha ‘desanāya sujjhanato’tiādi. Ettha desanāggahaṇena",
  "tika-vin08t:519_10": "vuṭṭhānampi chinnamūlānaṃ abhikkhutāpaṭiññāpi saṅgahitā. Chinnamūlāpattīnampi hi",
  "tika-vin08t:519_11": "pārājikāpattivuṭṭhānena heṭṭhāparirakkhitaṃ bhikkhusīlaṃ visuddhaṃ nāma hoti. Tena",
  "tika-vin08t:519_12": "tesaṃ maggapaṭilābhopi sampajjatī”ti vuttaṃ.",
  "tika-vin08t:520_0": "Tattha desīyati uccārīyatīti desanā, disī uccāraṇeti dhātu, desīyati ñāpīyati etāyāti",
  "tika-vin08t:520_1": "vā desanā, disa pekkhaneti dhātu. Ubhayathāpi viratipadhānakusalacittasamuṭṭhito",
  "tika-vin08t:520_2": "desanāvacībhedasaddo. Saṃvaraṇaṃ saṃvaro, saṃ-pubba vara saṃvaraṇeti dhātu, satipadhāno",
  "tika-vin08t:520_3": "cittuppādo. Pariyesanā pariyeṭṭhi, pari-pubba isa pariyesaneti dhātu, vīriyapadhāno",
  "tika-vin08t:520_4": "cittuppādo. Paṭi punappunaṃ ogāhetvā ikkhanā paccavekkhaṇā, paṭi-pubba ava-pubba",
  "tika-vin08t:520_5": "ikkha dassanaṅkesūti dhātu, paññāpadhāno cittuppādo. Tesu desanāya vacībhedasaddabhāvato",
  "tika-vin08t:520_6": "vacībhedaṃ kātuṃ asakkontassa ca dutiyakaṃ alabhantassa ca na sampajjati, sesā pana",
  "tika-vin08t:520_7": "cittuppādamattabhāvato vacībhedaṃ kātuṃ asakkontassapi dutiyakaṃ alabhantassapi sampajjanti",
  "tika-vin08t:520_8": "eva, tasmā gilānādikālesu paccavekkhaṇāpāṭhaṃ paṭhitumasakkontenapi atthaṃ manasi",
  "tika-vin08t:520_9": "katvā citteneva paccavekkhaṇā kātabbāti.",
  "tika-vin08t:521_0": "Dātabbaṭṭhena dāyaṃ, taṃ ādiyantīti dāyādā, ananuññātesu sabbena sabbaṃ paribhogābhāvato",
  "tika-vin08t:521_1": "anuññātesuyeva ca paribhogasabbhāvabhāvato bhikkhūhi paribhuñjitabbapaccayā bhagavato",
  "tika-vin08t:521_2": "santakā. Dhammadāyādasuttañcettha sādhakanti “dhammadāyādā me, bhikkhave, bhavatha,",
  "tika-vin08t:521_3": "mā āmisadāyādā, atthi me tumhesu anukampā, kinti me sāvakā dhammadāyādā bhaveyyuṃ,",
  "tika-vin08t:521_4": "no āmisadāyādā”ti evaṃ pavattaṃ dhammadāyādasuttañca ettha etasmiṃ atthe sādhakaṃ.",
  "tika-vin08t:521_5": "Avītarāgānaṃ taṇhāvasīkatāya paccayaparibhoge sāmibhāvo natthi, tadabhāvena vītarāgānaṃ",
  "tika-vin08t:521_6": "tattha sāmibhāvo yathāruci paribhogasabbhāvato. Tathā hi te paṭikūlampi appaṭikūlākārena",
  "tika-vin08t:521_7": "appaṭikūlampi paṭikūlākārena tadubhayampi vajjetvā ajjhupekkhaṇākārena paccaye paribhuñjanti,",
  "tika-vin08t:521_8": "dāyakānañca manorathaṃ paripūrenti. Tenāha “te hi taṇhāya dāsabyaṃ atītattā sāmino",
  "tika-vin08t:521_9": "hutvā paribhuñjantī”ti. Yo panāyaṃ sīlavato puthujjanassa paccavekkhitaparibhogo,",
  "tika-vin08t:521_10": "so iṇaparibhogassa paccanīkattā ānaṇyaparibhogo nāma hoti. Yathā pana iṇāyiko attano",
  "tika-vin08t:521_11": "ruciyā icchitaṃ desaṃ gantuṃ na labhati, evaṃ iṇaparibhogayutto lokato nissarituṃ",
  "tika-vin08t:521_12": "na labhatīti tappaṭipakkhattā sīlavato paccavekkhitaparibhogo ānaṇyaparibhogoti vuccati,",
  "tika-vin08t:521_13": "tasmā nippariyāyato catuparibhogavinimutto visuṃyevāyaṃ paribhogoti veditabbo, so",
  "tika-vin08t:521_14": "idha visuṃ na vutto, dāyajjaparibhogeyeva vā saṅgahaṃ gacchatīti. Sīlavāpi hi imāya",
  "tika-vin08t:521_15": "sikkhāya samannāgatattā sekkhotveva vuccati.",
  "tika-vin08t:522_0": "Sabbesanti ariyānaṃ puthujjanānañca. Kathaṃ puthujjanānaṃ ime paribhogā sambhavantīti?",
  "tika-vin08t:522_1": "Upacāravasena. Yo hi puthujjanassapi sallekhapaṭipattiyaṃ ṭhitassa paccayagedhaṃ",
  "tika-vin08t:522_2": "pahāya tattha anupalittena cittena paribhogo, so sāmiparibhogo viya hoti. Sīlavato",
  "tika-vin08t:522_3": "pana paccavekkhitaparibhogo dāyajjaparibhogo viya hoti dāyakānaṃ manorathassāvirādhanato.",
  "tika-vin08t:522_4": "Tena vuttaṃ “dāyajjaparibhogeyeva vā saṅgahaṃ gacchatī”ti. Kalyāṇaputhujjanassa paribhoge",
  "tika-vin08t:522_5": "vattabbameva natthi tassa sekkhasaṅgahato. Sekkhasutta ñhetassa atthassa sādhakaṃ.",
  "tika-vin08t:523_0": "Vimativinodaniyaṃ pana “dātabbaṭṭhena dāyaṃ, taṃ ādiyantīti dāyādā. Sattannaṃ sekkhānanti",
  "tika-vin08t:523_1": "ettha kalyāṇaputhujjanāpi saṅgahitā tesaṃ ānaṇyaparibhogassa dāyajjaparibhoge saṅgahitattāti",
  "tika-vin08t:523_2": "veditabbaṃ. Dhammadāyādasuttanti “dhammadāyādā me, bhikkhave, bhavatha, mā āmisadāyādā”tiādinā",
  "tika-vin08t:523_3": "pavattaṃ suttaṃ. Tattha “mā me āmisadāyādāti evaṃ me-saddaṃ ānetvā attho veditabbo.",
  "tika-vin08t:523_4": "Evañhi yathāvuttatthasādhakaṃ hotī”ti vuttaṃ. Tattha me mama āmisadāyādā catupaccayabhuñjakāti",
  "tika-vin08t:523_5": "bhagavato sambandhabhūtassa sambandhībhūtā paccayā vuttā, tasmā dāyakehi dinnāpi",
  "tika-vin08t:523_6": "paccayā bhagavatā anuññātattā bhagavato paccayāyeva hontīti etassa atthassa dhammadāyādasuttaṃ",
  "tika-vin08t:523_7": "sādhakaṃ hotīti atthoti vuttaṃ.",
  "tika-vin08t:524_0": "Lajjinā saddhiṃ paribhogo nāma lajjissa santakaṃ gahetvā paribhogo. Alajjinā saddhinti",
  "tika-vin08t:524_1": "etthāpi eseva nayo. Ādito paṭṭhāya hi alajjī nāma natthīti iminā diṭṭhadiṭṭhesuyeva",
  "tika-vin08t:524_2": "āsaṅkā na kātabbāti dasseti. Attano bhārabhūtā saddhivihārikādayo. Tepi nivāretabbāti",
  "tika-vin08t:524_3": "yo passati, tena nivāretabbāti pāṭho. Aṭṭhakathāyaṃ pana “yopi attano bhārabhūtena",
  "tika-vin08t:524_4": "alajjinā saddhiṃ paribhogaṃ karoti, sopi nivāretabbo”ti pāṭho dissati, tathāpi atthato",
  "tika-vin08t:524_5": "ubhayathāpi yujjati. Attano saddhivihārikādayopi alajjibhāvato nivāretabbā. Alajjīhi",
  "tika-vin08t:524_6": "saddhivihārikādīhi ekasambhogaṃ karontā aññepi nivāretabbāva. Sace na oramati, ayampi",
  "tika-vin08t:524_7": "alajjīyeva hotīti ettha evaṃ nivārito so puggalo alajjinā saddhiṃ paribhogato oramati",
  "tika-vin08t:524_8": "viramati, iccetaṃ kusalaṃ. No ce oramati, ayampi alajjīyeva hoti, tena saddhiṃ paribhogaṃ",
  "tika-vin08t:524_9": "karonto sopi alajjīyeva hotīti attho. Tena vuttaṃ “evaṃ eko alajjī alajjisatampi",
  "tika-vin08t:524_10": "karotī”ti. Adhammiyoti anesanādīhi uppanno. Dhammiyoti bhikkhācariyādīhi uppanno.",
  "tika-vin08t:524_11": "Saṅghasseva detīti bhattaṃ aggahetvā attanā laddhasalākaṃyeva deti.",
  "tika-vin08t:525_0": "Vimativinodaniyaṃ pana “lajjinā saddhiṃ paribhogoti dhammāmisavasena missībhāvo.",
  "tika-vin08t:525_1": "Alajjinā saddhinti etthāpi eseva nayo. Ādito paṭṭhāya hi alajjī nāma natthīti iminā",
  "tika-vin08t:525_2": "diṭṭhadiṭṭhesu āsaṅkā nāma na kātabbā, diṭṭhasutādikāraṇe sati eva kātabbāti dasseti.",
  "tika-vin08t:525_3": "Attano bhārabhūtā saddhivihārikādayo. Sace na oramatīti agatigamanavasena dhammāmisaparibhogato",
  "tika-vin08t:525_4": "na oramati. Āpatti nāma natthīti idaṃ alajjīnaṃ dhammenuppannapaccayaṃ dhammakammañca",
  "tika-vin08t:525_5": "sandhāya vuttaṃ. Tesampi hi kuladūsanādisamuppannaṃ paccayaṃ paribhuñjantānaṃ vaggakammādīni",
  "tika-vin08t:525_6": "karontānañca āpatti eva. ‘Dhammiyādhammiyaparibhogo paccayavaseneva veditabbo’ti",
  "tika-vin08t:525_7": "vuttattā heṭṭhā lajjiparibhogālajjiparibhogā paccayavasena ekakammādivasena ca vuttā",
  "tika-vin08t:525_8": "evāti veditabbaṃ. Teneva duṭṭhadosasikkhāpadaṭṭhakathāyaṃ codakacuditakabhāve ṭhitā",
  "tika-vin08t:525_9": "dve alajjino dhammaparibhogampi sandhāya ‘ekasambhogaparibhogā hutvā jīvathā’ti vuttā",
  "tika-vin08t:525_10": "tesaṃ aññamaññaṃ dhammāmisāparibhoge virodhābhāvā. Lajjīnameva hi alajjinā saha tadubhayaparibhogo",
  "tika-vin08t:525_11": "na vaṭṭatī”ti vuttaṃ.",
  "tika-vin08t:526_0": "Sace pana lajjī alajjiṃ paggaṇhāti…pe… antaradhāpetīti ettha kevalaṃ paggaṇhitukāmatāya",
  "tika-vin08t:526_1": "evaṃ kātuṃ na vaṭṭati, dhammassa pana sāsanassa sotūnañca anuggahatthāya vaṭṭatīti",
  "tika-vin08t:526_2": "veditabbaṃ. Purimanayena “so āpattiyā kāretabbo”ti vuttattā imassa āpattiyevāti vadanti.",
  "tika-vin08t:526_3": "Uddesaggahaṇādinā dhammassa paribhogo dhammaparibhogo. Dhammānuggahena gaṇhantassa",
  "tika-vin08t:526_4": "āpattiyā abhāvepi thero tassa alajjibhāvaṃyeva sandhāya “pāpo kirāya”ntiādimāha.",
  "tika-vin08t:526_5": "Tassa pana santiketi mahārakkhitattherassa santike.",
  "tika-vin08t:527_0": "Vimativinodaniyaṃ pana imasmiṃ ṭhāne vitthārato vinicchitaṃ. Kathaṃ? Dhammaparibhogoti",
  "tika-vin08t:527_1": "“ekakammaṃ ekuddeso”tiādinā vuttasaṃvāso ceva nissayaggahaṇādiko sabbo nirāmisaparibhogo",
  "tika-vin08t:527_2": "ca veditabbo. “Na so āpattiyā kāretabbo”ti vuttattā lajjino alajjipaggahe āpattīti",
  "tika-vin08t:527_3": "veditabbaṃ. Itaropīti lajjīpi. Tassāpi attānaṃ paggaṇhantassa alajjino, iminā ca",
  "tika-vin08t:527_4": "lajjino vaṇṇabhaṇanādilābhaṃ paṭicca āmisagarukatāya vā gehassitapemena vā taṃ alajjiṃ",
  "tika-vin08t:527_5": "paggaṇhanto lajjī sāsanaṃ antaradhāpeti nāmāti dasseti. Evaṃ gahaṭṭhādīsu upatthambhito",
  "tika-vin08t:527_6": "alajjī balaṃ labhitvā pesale abhibhavitvā na cirasseva sāsanaṃ uddhammaṃ ubbinayaṃ karotīti.",
  "tika-vin08t:528_0": "Dhammaparibhogopi tattha vaṭṭatīti iminā āmisaparibhogato dhammaparibhogova garuko,",
  "tika-vin08t:528_1": "tasmā ativiya alajjīvivekena kātabboti dasseti. “Dhammānuggahena uggaṇhituṃ vaṭṭatī”ti",
  "tika-vin08t:528_2": "vuttattā alajjussannatāyasāsane osakkante, lajjīsu ca appahontesu alajjiṃ pakatattaṃ",
  "tika-vin08t:528_3": "gaṇapūrakaṃ gahetvā upasampadādikaraṇena ceva keci alajjino dhammāmisaparibhogena",
  "tika-vin08t:528_4": "saṅgahetvā sesālajjigaṇassa niggahena ca sāsanaṃ paggaṇhitumpi vaṭṭati eva.",
  "tika-vin08t:529_0": "Keci pana “koṭiyaṃ ṭhito ganthoti vuttattā ganthapariyāpuṇanameva dhammaparibhogo,",
  "tika-vin08t:529_1": "na ekakammādi, tasmā alajjīhi saddhiṃ uposathādikaṃ kammaṃ kātuṃ vaṭṭati, āpatti",
  "tika-vin08t:529_2": "natthī”ti vadanti, taṃ na yuttaṃ, ekakammādīsu bahūsu dhammaparibhogesu alajjināpi",
  "tika-vin08t:529_3": "saddhiṃ kattabbāvatthāyattaṃ dhammaparibhogaṃ dassetuṃ idha nidassanavasena ganthasseva",
  "tika-vin08t:529_4": "samuddhaṭattā. Na hi ekakammādiko vidhi dhammaparibhogo na hotīti sakkā vattuṃ anāmisattā",
  "tika-vin08t:529_5": "dhammāmisesu apariyāpannassa ca kassaci abhāvā. Teneva aṭṭhasāliniyaṃ dhammapaṭisanthārakathāyaṃ",
  "tika-vin08t:529_6": "“kammaṭṭhānaṃ kathetabbaṃ, dhammo vācetabbo…pe… abbhānavuṭṭhānamānattaparivāsā dātabbā,",
  "tika-vin08t:529_7": "pabbajjāraho pabbājetabbo, upasampadāraho upasampādetabbo…pe… ayaṃ dhammapaṭisanthāro",
  "tika-vin08t:529_8": "nāmā”ti evaṃ saṅghakammādipi dhammakoṭṭhāse dassitaṃ. Tesu pana dhammakoṭṭhāsesu",
  "tika-vin08t:529_9": "yaṃ gaṇapūrakādivasena alajjino apekkhitvā uposathādi vā tesaṃ santikā dhammuggahaṇanissayaggahaṇādi",
  "tika-vin08t:529_10": "vā karīyati, taṃ dhammo ceva paribhogo cāti dhammaparibhogoti vuccati, etaṃ tathārūpapaccayaṃ",
  "tika-vin08t:529_11": "vinā kātuṃ na vaṭṭati, karontassa alajjiparibhogo ca hoti dukkaṭañca. Yaṃ pana alajjisataṃ",
  "tika-vin08t:529_12": "anapekkhitvā tajjanīyādiniggahakammaṃ vā parivāsādiupakārakammaṃ vā uggahaparipucchādānādi",
  "tika-vin08t:529_13": "vā karīyati, taṃ dhammo eva, no paribhogo, etaṃ anurūpānaṃ kātuṃ vaṭṭati, āmisadāne",
  "tika-vin08t:529_14": "viya āpatti natthi. Nissayadānampi terasasammutidānādi ca vattapaṭipattisādiyanādiparibhogassapi hetuttā na vaṭṭati.",
  "tika-vin08t:530_0": "Yo pana mahāalajjī uddhammaṃ ubbinayaṃ satthusāsanaṃ karoti, tassa saddhivihārikādīnaṃ",
  "tika-vin08t:530_1": "upasampadādi upakārakammampi uggahaparipucchādānādi ca kātuṃ na vaṭṭati, āpatti eva",
  "tika-vin08t:530_2": "hoti, niggahakammameva kātabbaṃ. Teneva alajjipaggahopi paṭikkhitto. Dhammāmisaparibhogavivajjanenapi",
  "tika-vin08t:530_3": "hi dummaṅkūnaṃ puggalānaṃ niggahova adhippeto, so ca pesalānaṃ phāsuvihārasaddhammaṭṭhitivinayānuggahādiatthāya",
  "tika-vin08t:530_4": "etadatthattā sikkhāpadapaññattiyā, tasmā yaṃ yaṃ dummaṅkūnaṃ upatthambhāya, pesalānaṃ",
  "tika-vin08t:530_5": "aphāsuvihārāya, saddhammaparihānādiatthāya hoti, taṃ sabbampi paribhogo vā hotu aparibhogo",
  "tika-vin08t:530_6": "vā kātuṃ na vaṭṭati, evaṃ karontā sāsanaṃ antaradhāpenti, āpattiñca āpajjanti, dhammāmisaparibhogesu",
  "tika-vin08t:530_7": "cettha alajjīhi ekakammādidhammaparibhogo eva pesalānaṃ aphāsuvihārāya saddhammaparihānādiatthāya",
  "tika-vin08t:530_8": "hoti, na tathā āmisaparibhogo. Na hi alajjīnaṃ paccayaparibhogamattena pesalānaṃ",
  "tika-vin08t:530_9": "aphāsuvihārādi hoti, yathāvuttadhammaparibhogena pana hoti. Tapparivajjanena ca phāsuvihārādayo.",
  "tika-vin08t:530_10": "Tathā hi katasikkhāpadavītikkamā alajjipuggalā uposathādīsu paviṭṭhā “tumhe kāyadvāre",
  "tika-vin08t:530_11": "ceva vacīdvāre ca vītikkamaṃ karothā”tiādinā bhikkhūhi vattabbā honti. Yathā vinayañca",
  "tika-vin08t:530_12": "atiṭṭhantā saṅghato bahikaraṇādivasena suṭṭhu niggahetabbā, tathā akatvā tehi saha",
  "tika-vin08t:530_13": "saṃvasantāpi alajjinova honti “ekopi alajjī alajjisatampi karotī”tiādivacanato. Yadi",
  "tika-vin08t:530_14": "hi te evaṃ aniggahitā siyuṃ, saṅghe kalahādiṃ vaḍḍhetvā uposathādisāmaggikammapaṭibāhanādinā",
  "tika-vin08t:530_15": "pesalānaṃ aphāsuṃ katvā kamena te devadattavajjiputtakādayo viya parisaṃ vaḍḍhetvā",
  "tika-vin08t:530_16": "attano vippaṭipattiṃ dhammato vinayato dīpentā saṅghabhedādimpi katvā na cirasseva",
  "tika-vin08t:530_17": "sāsanaṃ antaradhāpeyyuṃ. Tesu pana saṅghato bahikaraṇādivasena niggahitesu sabbopi",
  "tika-vin08t:530_18": "ayaṃ upaddavo na hoti. Vuttañhi “dussīlapuggale nissāya uposatho na tiṭṭhati, pavāraṇā",
  "tika-vin08t:530_19": "na tiṭṭhati, saṅghakammāni na pavattanti, sāmaggī na hoti…pe… dussīlesu pana niggahitesu",
  "tika-vin08t:530_20": "sabbopi ayaṃ upaddavo na hoti, tato pesalā bhikkhū phāsu viharantī”ti, tasmā ekakammādidhammaparibhogova",
  "tika-vin08t:530_21": "āmisaparibhogatopi ativiya alajjīvivekena kātabbo, āpattikaro ca saddhammaparihānihetuttāti veditabbaṃ.",
  "tika-vin08t:531_0": "Apica “uposatho na tiṭṭhati, pavāraṇā na tiṭṭhati, saṅghakammāni na pavattantī”ti",
  "tika-vin08t:531_1": "evaṃ alajjīhi saddhiṃ saṅghakammākaraṇassa aṭṭhakathāyaṃ pakāsitattāpi cetaṃ sijjhati.",
  "tika-vin08t:531_2": "Tathā parivattaliṅgassa bhikkhuno bhikkhunupassayaṃ gacchantassa paṭipattikathāyaṃ",
  "tika-vin08t:531_3": "“ārādhikā ca honti saṅgāhikā lajjiniyo, tā kopetvā aññattha na gantabbaṃ. Gacchati",
  "tika-vin08t:531_4": "ce, gāmantaranadīpārarattivippavāsagaṇamhā ohīyanāpattīhi na muccati…pe… alajjiniyo",
  "tika-vin08t:531_5": "honti, saṅgahaṃ pana karonti, tāpi pariccajitvā aññattha gantuṃ labhatī”ti evaṃ alajjinīsu",
  "tika-vin08t:531_6": "dutiyikāgahaṇādīsu saṃvāsāpattiparihārāya nadīpārāgamanādigarukāpattiṭṭhānānaṃ anuññātattā",
  "tika-vin08t:531_7": "tatopi alajjisaṃvāsāpatti eva saddhammaparihāniyā hetubhūto garukatarāti viññāyati.",
  "tika-vin08t:531_8": "Na hi lahukāpattiṭṭhānaṃ vā anāpattiṭṭhānaṃ vā pariharituṃ garukāpattiṭṭhānavītikkamaṃ",
  "tika-vin08t:531_9": "ācariyā anujānanti. Tathā asaṃvāsapadassa aṭṭhakathāyaṃ “sabbehipi lajjipuggalehi",
  "tika-vin08t:531_10": "samaṃ sikkhitabbabhāvato samasikkhātā nāma. Ettha yasmā sabbepi lajjino etesu kammādīsu",
  "tika-vin08t:531_11": "saha vasanti, na ekopi tato bahiddhā sandissati, tasmā tāni sabbānipi gahetvā eso",
  "tika-vin08t:531_12": "saṃvāso nāmā”ti evaṃ lajjīheva ekakammādisaṃvāso vaṭṭatīti pakāsito.",
  "tika-vin08t:532_0": "Yadi evaṃ kasmā asaṃvāsikesu alajjī na gahitoti? Nāyaṃ virodho, ye gaṇapūrake katvā",
  "tika-vin08t:532_1": "kataṃ kammaṃ kuppati, tesaṃ pārājikādiapakatattānaññeva asaṃvāsikattena gahitattā.",
  "tika-vin08t:532_2": "Alajjino pana pakatattabhūtāpi santi, te ce gaṇapūrakā hutvā kammaṃ sādhenti, kevalaṃ",
  "tika-vin08t:532_3": "katvā agatigamanena karontānaṃ āpattikarā honti sabhāgāpattiāpannā viya aññamaññaṃ.",
  "tika-vin08t:532_4": "Yasmā alajjitañca lajjitañca puthujjanānaṃ cittakkhaṇapaṭibaddhaṃ, na sabbakālikaṃ.",
  "tika-vin08t:532_5": "Sañcicca hi vītikkamacitte uppanne alajjino “na puna īdisaṃ karissāmī”ti cittena lajjino honti.",
  "tika-vin08t:533_0": "Tesu ca ye pesalehi ovadiyamānāpi na oramanti, punappunaṃ karonti, te eva asaṃvasitabbā,",
  "tika-vin08t:533_1": "na itare lajjidhamme okkantattā, tasmāpi alajjino asaṃvāsikesu agaṇetvā tapparivajjanatthaṃ",
  "tika-vin08t:533_2": "sodhetvāva uposathādikaraṇaṃ anaññātaṃ. Tathā hi “pārisuddhiṃ āyasmanto ārocetha,",
  "tika-vin08t:533_3": "pātimokkhaṃ uddisissāmī”tiādinā aparisuddhāya parisāya uposathakaraṇassa ayuttatā",
  "tika-vin08t:533_4": "pakāsitā, “yassa siyā āpatti, so āvikareyya…pe… phāsu hotī”ti evaṃ alajjimpi lajjidhamme",
  "tika-vin08t:533_5": "patiṭṭhāpetvā uposathakaraṇappakāro ca vutto, “kaccittha parisuddhā…pe… parisuddhetthāyasmanto”ti",
  "tika-vin08t:533_6": "ca pārisuddhiuposathe “parisuddho ahaṃ, bhante, parisuddhoti maṃ dhārethā”ti ca evaṃ",
  "tika-vin08t:533_7": "uposathaṃ karontānaṃ parisuddhatā ca pakāsitā, vacanamattena anoramantānañca uposathapavāraṇaṭṭhapanavidhi",
  "tika-vin08t:533_8": "ca vutto, sabbathā lajjidhammaṃ anokkamantehi saṃvāsassa ayuttatāya nissayadānaggahaṇapaṭikkhepo,",
  "tika-vin08t:533_9": "tajjanīyādiniggahakammakaraṇaukkhepanīyakammakaraṇena sānuvattakaparisassa alajjissa",
  "tika-vin08t:533_10": "asaṃvāsikattapāpanavidhi ca vutto, tasmā yathāvuttehi suttantanayehi, aṭṭhakathāvacanehi",
  "tika-vin08t:533_11": "ca pakatattehipi apakatattehipi sabbehi alajjīhi ekakammādisaṃvāso na vaṭṭati, karontānaṃ",
  "tika-vin08t:533_12": "āpatti eva dummaṅkūnaṃ puggalānaṃ niggahatthāyeva sabbasikkhāpadānaṃ paññattattāti",
  "tika-vin08t:533_13": "niṭṭhamettha gantabbaṃ. Teneva dutiyasaṅgītiyaṃ pakatattāpi alajjino vajjiputtakā",
  "tika-vin08t:533_14": "yasattherādīhi mahantena vāyāmena saṅghato viyojitā. Na hi tesu pārājikādiasaṃvāsikāpatti",
  "tika-vin08t:533_15": "atthi, tehi dīpitānaṃ dasannaṃ vatthūnaṃ lahukāpattivisayattāti vuttaṃ.",
  "tika-vin08t:534": "Tassa santiketi mahārakkhitattherassa santike.",
  "tika-vin08t:535": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:536": "Rūpiyādipaṭiggahaṇavinicchayakathālaṅkāro nāma",
  "tika-vin08t:537": "Dvādasamo paricchedo.",
  "tika-vin08t:538": "13. Dānalakkhaṇādivinicchayakathā",
  "tika-vin08t:539_0": "69. Evaṃ rūpiyādipaṭiggahaṇavinicchayaṃ kathetvā idāni dānavissāsaggāhalābhapariṇāmanavinicchayaṃ",
  "tika-vin08t:539_1": "kathetuṃ “dānavissāsaggāhehī”tiādimāha. Tattha dīyate dānaṃ, cīvarādivatthuṃ ārammaṇaṃ",
  "tika-vin08t:539_2": "katvā pavatto alobhappadhāno kāmāvacarakusalakiriyacittuppādo. Sasanaṃ sāso, sasu",
  "tika-vin08t:539_3": "hiṃsāyanti dhātu, hiṃsananti attho, vigato sāso etasmā gāhāti vissāso. Gahaṇaṃ gāho,",
  "tika-vin08t:539_4": "vissāsena gāho vissāsaggāho. Visesane cettha karaṇavacanaṃ, vissāsavasena gāho, na",
  "tika-vin08t:539_5": "theyyacittavasenāti attho. Lacchateti lābho, cīvarādivatthu, tassa lābhassa. Pariṇamiyate",
  "tika-vin08t:539_6": "pariṇāmanaṃ, aññesaṃ atthāya pariṇatassa attano, aññassa vā pariṇāmanaṃ, dāpananti",
  "tika-vin08t:539_7": "attho. Dānavissāsaggāhehi lābhassa pariṇāmananti ettha uddese samabhiniviṭṭhassa",
  "tika-vin08t:539_8": "“dāna”nti padassa atthavinicchayo tāva paṭhamaṃ evaṃ veditabboti yojanā. Attano santakassa",
  "tika-vin08t:539_9": "cīvarādiparikkhārassa dānanti sambandho. Yassa kassacīti sampadānaniddeso, yassa",
  "tika-vin08t:539_10": "kassaci paṭiggāhakassāti attho.",
  "tika-vin08t:540_0": "Yadidaṃ “dāna”nti vuttaṃ, tattha kiṃ lakkhaṇanti āha “tatridaṃ dānalakkhaṇa”nti.",
  "tika-vin08t:540_1": "“Idaṃ tuyhaṃ demī”ti vadatīti idaṃ tivaṅgasampannaṃ dānalakkhaṇaṃ hotīti yojanā.",
  "tika-vin08t:540_2": "Tattha idanti deyyadhammanidassanaṃ. Tuyhanti paṭiggāhakanidassanaṃ. Demīti dāyakanidassanaṃ.",
  "tika-vin08t:540_3": "Dadāmītiādīni pana pariyāyavacanāni. Vuttañhi “deyyadāyakapaṭiggāhakā viya dānassā”ti,",
  "tika-vin08t:540_4": "“tiṇṇaṃ sammukhībhāvā kusalaṃ hotī”ti ca. “Vatthupariccāgalakkhaṇattā dānassā”ti",
  "tika-vin08t:540_5": "idaṃ pana ekadesalakkhaṇakathanameva, kiṃ evaṃ dīyamānaṃ sammukhāyeva dinnaṃ hoti,",
  "tika-vin08t:540_6": "udāhu parammukhāpīti āha “sammukhāpi parammukhāpi dinnaṃyeva hotī”ti. Tuyhaṃ gaṇhāhītiādīsu",
  "tika-vin08t:540_7": "ayamattho – “gaṇhāhī”ti vutte “demī”ti vuttasadisaṃ hoti, tasmā mukhyato dinnattā",
  "tika-vin08t:540_8": "sudinnaṃ hoti, “gaṇhāmī”ti ca vutte mukhyato gahaṇaṃ hoti, tasmā suggahitaṃ hoti.",
  "tika-vin08t:540_9": "“Tuyhaṃ mayha”nti imāni pana paṭiggāhakapaṭibandhatākaraṇe vacanāni. Tava santakaṃ",
  "tika-vin08t:540_10": "karohītiādīni pana pariyāyato dānaggahaṇāni, tasmā dudinnaṃ duggahitañca hoti. Loke",
  "tika-vin08t:540_11": "hi apariccajitukāmāpi puna gaṇhitukāmāpi “tava santakaṃ hotū”ti niyyātenti yathā",
  "tika-vin08t:540_12": "taṃ kusarañño mātu rajjaniyyātanaṃ. Tenāha “neva dātā dātuṃ jānāti, na itaro gahetu”nti.",
  "tika-vin08t:540_13": "Sace panātiādīsu pana dāyakena paññattiyaṃ akovidatāya pariyāyavacane vuttepi paṭiggāhako",
  "tika-vin08t:540_14": "attano paññattiyaṃ kovidatāya mukhyavacanena gaṇhāti, tasmā “suggahita”nti vuttaṃ.",
  "tika-vin08t:541_0": "Sace pana ekotiādīsu pana dāyako mukhyavacanena deti, paṭiggāhakopi mukhyavacanena",
  "tika-vin08t:541_1": "paṭikkhipati, tasmā dāyakassa pubbe adhiṭṭhitampi cīvaraṃ dānavasena adhiṭṭhānaṃ",
  "tika-vin08t:541_2": "vijahati, pariccattattā attano asantakattā atirekacīvarampi na hoti, tasmā dasāhātikkamepi",
  "tika-vin08t:541_3": "āpatti na hoti. Paṭiggāhakassapi na paṭikkhipitattā attano santakaṃ na hoti, tasmā",
  "tika-vin08t:541_4": "atirekacīvaraṃ na hotīti dasāhātikkamepi āpatti natthi. Yassa pana ruccatīti ettha",
  "tika-vin08t:541_5": "pana imassa cīvarassa assāmikattā paṃsukūlaṭṭhāne ṭhitattā yassa ruccati, tena paṃsukūlabhāvena",
  "tika-vin08t:541_6": "gahetvā paribhuñjitabbaṃ, paribhuñjantena pana dāyakena pubbaadhiṭṭhitampi dānavasena",
  "tika-vin08t:541_7": "adhiṭṭhānassa vijahitattā puna adhiṭṭhahitvā paribhuñjitabbaṃ itarena pubbe anadhiṭṭhitattāti daṭṭhabbaṃ.",
  "tika-vin08t:542_0": "Itthannāmassa dehītiādīsu pana āṇatyatthe pavattāya pañcamīvibhattiyā vuttattā āṇattena",
  "tika-vin08t:542_1": "paṭiggāhakassa dinnakāleyeva paṭiggāhakassa santakaṃ hoti, na tato pubbe, pubbe pana",
  "tika-vin08t:542_2": "āṇāpakasseva, tasmā “yo pahiṇati, tasseva santaka”nti vuttaṃ. Itthannāmassa dammīti",
  "tika-vin08t:542_3": "pana paccuppannatthe pavattāya vattamānavibhattiyā vuttattā tato paṭṭhāya paṭiggāhakasseva",
  "tika-vin08t:542_4": "santakaṃ hoti, tasmā “yassa pahīyati, tassa santaka”nti vuttaṃ. Tasmāti iminā āyasmatā",
  "tika-vin08t:542_5": "revatattherena āyasmato sāriputtassa cīvarapesanavatthusmiṃ bhagavatā desitesu adhiṭṭhānesu",
  "tika-vin08t:542_6": "idha vuttalakkhaṇena asammohato jānitabbanti dasseti.",
  "tika-vin08t:543_0": "Tattha dvādhiṭṭhitaṃ, svādhiṭṭhitanti ca na ticīvarādhiṭṭhānaṃ sandhāya vuttaṃ, atha",
  "tika-vin08t:543_1": "kho sāmike jīvante vissāsaggāhacīvarabhāvena ca sāmike mate matakacīvarabhāvena ca",
  "tika-vin08t:543_2": "gahaṇaṃ sandhāya vuttaṃ, tato pana dasāhe anatikkanteyeva ticīvarādhiṭṭhānaṃ vā parikkhāracoḷādhiṭṭhānaṃ",
  "tika-vin08t:543_3": "vā vikappanaṃ vā kātabbaṃ. Yo pahiṇatīti dāyakaṃ sandhāyāha, yassa pahīyatīti paṭiggāhakaṃ.",
  "tika-vin08t:544_0": "Pariccajitvā…pe… na labhati, āharāpento bhaṇḍagghena kāretabboti attho. Attanā…pe…",
  "tika-vin08t:544_1": "nissaggiyanti iminā parasantakabhūtattaṃ jānanto theyyapasayhavasena acchindanto",
  "tika-vin08t:544_2": "pārājiko hotīti dasseti. Porāṇaṭīkāyaṃ pana “sakasaññāya vinā gaṇhanto bhaṇḍaṃ agghāpetvā",
  "tika-vin08t:544_3": "āpattiyā kāretabbo”ti vuttaṃ. Sakasaññāya vināpi tāvakālikapaṃsukūlasaññādivasena",
  "tika-vin08t:544_4": "gaṇhanto āpattiyā na kāretabbo. Aṭṭhakathāyaṃ pana pasayhākāraṃ sandhāya vadati.",
  "tika-vin08t:544_5": "Tenāha “acchindato nissaggiya”nti. Sace pana…pe… vaṭṭatīti tuṭṭhadānaṃ āha, atha",
  "tika-vin08t:544_6": "panātiādinā kupitadānaṃ. Ubhayathāpi sayaṃ dinnattā vaṭṭati, gahaṇe āpatti natthīti attho.",
  "tika-vin08t:545_0": "Mama santike…pe… evaṃ pana dātuṃ na vaṭṭatīti vatthupariccāgalakkhaṇattā dānassa",
  "tika-vin08t:545_1": "evaṃ dadanto apariccajitvā dinnattā dānaṃ na hotīti na vaṭṭati, tato eva dukkaṭaṃ",
  "tika-vin08t:545_2": "hoti. Āharāpetuṃ pana vaṭṭatīti pubbe “akarontassa na demī”ti vuttattā yathāvuttaupajjhāyaggahaṇādīni",
  "tika-vin08t:545_3": "akaronte ācariyasseva santakaṃ hotīti katvā vuttaṃ. Karonte pana antevāsikassa santakaṃ",
  "tika-vin08t:545_4": "bhaveyya sabbaso apariccajitvā dinnattā. Sakasaññāya vijjamānattā “āharāpetuṃ vaṭṭatī”ti",
  "tika-vin08t:545_5": "vuttaṃ siyā. Ṭīkāyaṃ pana “evaṃ dinnaṃ bhatisadisattā āharāpetuṃ vaṭṭatī”ti vuttaṃ.",
  "tika-vin08t:545_6": "Bhatisadise satipi kamme kate bhati laddhabbā hoti, tasmā āropetuṃ na vaṭṭeyya. Vimativinodaniyaṃ",
  "tika-vin08t:545_7": "pana “āharāpetuṃ vaṭṭatīti kamme akate bhatisadisattā vutta”nti vuttaṃ, tena kamme",
  "tika-vin08t:545_8": "kate āharāpetuṃ na vaṭṭatīti siddhaṃ. Upajjhaṃ gaṇhissatīti sāmaṇerassa dānaṃ dīpeti,",
  "tika-vin08t:545_9": "tena ca sāmaṇerakāle datvā upasampannakāle acchindatopi pācittiyaṃ dīpeti. Ayaṃ tāva",
  "tika-vin08t:545_10": "dāne vinicchayoti iminā dānavinicchayādīnaṃ tiṇṇaṃ vinicchayānaṃ ekaparicchedakatabhāvaṃ dīpeti.",
  "tika-vin08t:546": "Vissāsaggāhalakkhaṇavinicchayakathā",
  "tika-vin08t:547_0": "70. Anuṭṭhānaseyyā nāma yāya seyyāya sayito yāva jīvitindriyupacchedaṃ na pāpuṇāti,",
  "tika-vin08t:547_1": "tāva vuccati. Dadamānena ca matakadhanaṃ tāva ye tassa dhane issarā gahaṭṭhā vā pabbajitā",
  "tika-vin08t:547_2": "vā, tesaṃ dātabbanti ettha ke gahaṭṭhā ke pabbajitā kena kāraṇena tassa dhane issarāti?",
  "tika-vin08t:547_3": "Gahaṭṭhā tāva gilānupaṭṭhākabhūtā tena kāraṇena gilānupaṭṭhākabhāgabhūte tassa dhane",
  "tika-vin08t:547_4": "issarā, yesañca vāṇijānaṃ hatthato kappiyakārakena pattādiparikkhāro gāhāpito, tesaṃ",
  "tika-vin08t:547_5": "yaṃ dātabbamūlaṃ, te ca tassa dhane issarā, yesañca mātāpitūnaṃ atthāya paricchinditvā",
  "tika-vin08t:547_6": "vatthāni ṭhapitāni, tepi tassa dhanassa issarā. Evamādinā yena yena kāraṇena yaṃ",
  "tika-vin08t:547_7": "yaṃ parikkhāradhanaṃ yehi yehi gahaṭṭhehi labhitabbaṃ hoti, tena tena kāraṇena te",
  "tika-vin08t:547_8": "te gahaṭṭhā tassa tassa dhanassa issarā.",
  "tika-vin08t:548_0": "Pabbajitā pana bāhirakā tatheva sati kāraṇe issarā. Pañcasu pana sahadhammikesu bhikkhū",
  "tika-vin08t:548_1": "sāmaṇerā ca matānaṃ bhikkhusāmaṇerānaṃ dhanaṃ vināpi kāraṇena dāyādabhāvena labhanti,",
  "tika-vin08t:548_2": "na itarā. Bhikkhunīsikkhamānasāmaṇerīnampi dhanaṃ tāyeva labhanti, na itare. Taṃ",
  "tika-vin08t:548_3": "pana matakadhanabhājanaṃ catupaccayabhājanavinicchaye āvi bhavissati, bahū pana vinayadharattherā",
  "tika-vin08t:548_4": "“ye tassa dhanassa issarā gahaṭṭhā vā pabbajitā vā”ti pāṭhaṃ nissāya “matabhikkhussa",
  "tika-vin08t:548_5": "dhanaṃ gahaṭṭhabhūtā ñātakā labhantī”ti vinicchinanti, tampi vinicchayaṃ tassa ca",
  "tika-vin08t:548_6": "yuttāyuttabhāvaṃ tattheva vakkhāma.",
  "tika-vin08t:549_0": "Anattamanassa santakanti “duṭṭhu kataṃ tayā mayā adinnaṃ mama santakaṃ gaṇhantenā”ti",
  "tika-vin08t:549_1": "vacībhedena vā cittuppādamattena vā domanassappattassa santakaṃ. Yo pana paṭhamaṃyeva",
  "tika-vin08t:549_2": "“suṭṭhu kataṃ tayā mama santakaṃ gaṇhantenā”ti vacībhedena vā cittuppādamattena vā",
  "tika-vin08t:549_3": "anumoditvā pacchā kenaci kāraṇena kupito, paccāharāpetuṃ na labhati. Yopi adātukāmo,",
  "tika-vin08t:549_4": "cittena pana adhivāseti, na kiñci vadatīti ettha tu porāṇaṭīkāyaṃ “cittena pana adhivāsetīti",
  "tika-vin08t:549_5": "vuttamevatthaṃ vibhāvetuṃ ‘na kiñci vadatī’ti vutta”nti vuttaṃ. Evaṃ sati “cittenā”ti",
  "tika-vin08t:549_6": "idaṃ adhivāsanakiriyāya karaṇaṃ hoti. Adātukāmoti etthāpi tameva karaṇaṃ siyā, tato",
  "tika-vin08t:549_7": "“cittena adātukāmo, cittena adhivāsetī”tivacanaṃ ocityasamposakaṃ na bhaveyya. Taṃ",
  "tika-vin08t:549_8": "ṭhapetvā “adātukāmo”ti ettha kāyenāti vā vācāyāti vā aññaṃ karaṇampi na sambhavati,",
  "tika-vin08t:549_9": "tadasambhave sati visesatthavācako pana-saddopi niratthako. Na kiñci vadatīti ettha",
  "tika-vin08t:549_10": "tu vadanakiriyāya karaṇaṃ “vācāyā”ti padaṃ icchitabbaṃ, tathā ca sati aññaṃ adhivāsanakiriyāya",
  "tika-vin08t:549_11": "karaṇaṃ, aññaṃ vadanakiriyāya karaṇaṃ, aññā adhivāsanakiriyā, aññā vadanakiriyā,",
  "tika-vin08t:549_12": "tasmā “vuttamevatthaṃ vibhāvetu”nti vattuṃ na arahati, tasmā yopi cittena adātukāmo",
  "tika-vin08t:549_13": "hoti, pana tathāpi vācāya adhivāseti, na kiñci vadatīti yojanaṃ katvā pana “adhivāsetīti",
  "tika-vin08t:549_14": "vuttamevatthaṃ pakāsetuṃ na kiñci vadatīti vutta”nti vattumarahati. Ettha tu pana-saddo",
  "tika-vin08t:549_15": "arucilakkhaṇasūcanattho. “Cittenā”ti idaṃ adātukāmakiriyāya karaṇaṃ, “vācāyā”ti adhivāsanakiriyāya",
  "tika-vin08t:549_16": "avadanakiriyāya ca karaṇaṃ. Adhivāsanakiriyā ca avadanakiriyāyeva. “Adhivāsetī”ti",
  "tika-vin08t:549_17": "vutte avadanakiriyāya apākaṭabhāvato taṃ pakāsetuṃ “na kiñci vadatī”ti vuttaṃ, evaṃ",
  "tika-vin08t:549_18": "gayhamāne pubbāparavacanattho ocityasamposako siyā, tasmā ettakavivarehi vicāretvā gahetabboti.",
  "tika-vin08t:550": "Lābhapariṇāmanavinicchayakathā",
  "tika-vin08t:551_0": "71. Lābhapariṇāmanavinicchaye tumhākaṃ sappiādīni ābhatānīti tumhākaṃ atthāya ābhatāni",
  "tika-vin08t:551_1": "sappiādīni. Pariṇatabhāvaṃ jānitvāpi vuttavidhinā viññāpentena tesaṃ santakameva",
  "tika-vin08t:551_2": "viññāpitaṃ nāma hotīti āha “mayhampi dethāti vadati, vaṭṭatī”ti.",
  "tika-vin08t:552_0": "“Pupphampi āropetuṃ na vaṭṭatīti idaṃ pariṇataṃ sandhāya vuttaṃ, sace pana ekasmiṃ",
  "tika-vin08t:552_1": "cetiye pūjitaṃ pupphaṃ gahetvā aññasmiṃ cetiye pūjeti, vaṭṭatī”ti sāratthadīpaniyaṃ",
  "tika-vin08t:552_2": "vuttaṃ. Aṭṭhakathāyaṃ pana niyametvā “aññassa cetiyassa atthāya ropitamālāvacchato”ti",
  "tika-vin08t:552_3": "vuttattā na kevalaṃ pariṇatabhāvoyeva kathito, atha kho niyametvā ropitabhāvopi.",
  "tika-vin08t:552_4": "Pupphampīti pi-saddena kuto mālāvacchanti dasseti. Vimativinodaniyaṃ pana “ropitamālāvacchatoti",
  "tika-vin08t:552_5": "kenaci niyametvā ropitaṃ sandhāya vuttaṃ, anocitaṃ milāyamānaṃ ocinitvā yattha katthaci",
  "tika-vin08t:552_6": "pūjetuṃ vaṭṭatī”ti vuttaṃ. Ṭhitaṃ disvāti sesakaṃ gahetvā ṭhitaṃ disvā. Imassa sunakhassa",
  "tika-vin08t:552_7": "mā dehi, etassa dehīti idaṃ pariṇateyeva, tiracchānagatassa pariccajitvā dinne pana",
  "tika-vin08t:552_8": "taṃ palāpetvā aññaṃ bhuñjāpetuṃ vaṭṭati, tasmā “kattha demātiādinā ekenākārena anāpatti",
  "tika-vin08t:552_9": "dassitā. Evaṃ pana apucchitepi ‘apariṇataṃ ida’nti jānantena attano ruciyā yattha",
  "tika-vin08t:552_10": "icchati, tattha dāpetuṃ vaṭṭatī”ti tīsupi gaṇṭhipadesu vuttaṃ. Yattha icchatha, tattha",
  "tika-vin08t:552_11": "dethāti etthāpi “tumhākaṃ ruciyā”ti vuttattā yattha icchati, tattha dāpetuṃ labhati.",
  "tika-vin08t:553_0": "Parivāre pana nava adhammikāni dānānīti saṅghassa pariṇataṃ aññasaṅghassa vā cetiyassa",
  "tika-vin08t:553_1": "vā puggalassa vā pariṇāmeti, cetiyassa pariṇataṃ aññacetiyassa vā saṅghassa vā puggalassa",
  "tika-vin08t:553_2": "vā pariṇāmeti, puggalassa pariṇataṃ aññapuggalassa vā saṅghassa vā cetiyassa vā pariṇāmetīti",
  "tika-vin08t:553_3": "evaṃ vuttāni. Nava paṭiggahā paribhogā cāti etesaṃyeva dānānaṃ paṭiggahā ca paribhogā",
  "tika-vin08t:553_4": "ca. Tīṇi dhammikāni dānānīti saṅghassa ninnaṃ saṅghasseva deti, cetiyassa ninnaṃ",
  "tika-vin08t:553_5": "cetiyasseva deti, puggalassa ninnaṃ puggalasseva detīti imāni tīṇi. Paṭiggahapaṭibhogāpi",
  "tika-vin08t:553_6": "tesaṃyeva paṭiggahā ca paribhogā cāti āgataṃ.",
  "tika-vin08t:554": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:555": "Dānalakkhaṇādivinicchayakathālaṅkāro nāma",
  "tika-vin08t:556": "Terasamo paricchedo.",
  "tika-vin08t:557": "14. Pathavīkhaṇanavinicchayakathā",
  "tika-vin08t:558_0": "72. Evaṃ dānavissāsaggāhalābhapariṇāmanavinicchayaṃ kathetvā idāni pathavīvinicchayaṃ",
  "tika-vin08t:558_1": "kathetuṃ “pathavī”tyādimāha. Tattha pattharatīti pathavī, pa-pubba thara santharaṇeti",
  "tika-vin08t:558_2": "dhātu, ra-kārassa va-kāro, sasambhārapathavī. Tappabhedamāha “dve pathavī, jātā ca",
  "tika-vin08t:558_3": "pathavī ajātā ca pathavī”ti. Tāsaṃ visesaṃ dassetuṃ “tattha jātā nāma pathavī”tyādimāha.",
  "tika-vin08t:558_4": "Tattha suddhapaṃsukā…pe… yebhuyyenamattikāpathavī jātā nāma pathavī hoti. Na kevalaṃ",
  "tika-vin08t:558_5": "sāyeva, adaḍḍhā pathavīpi “jātā pathavī”ti vuccati. Na kevalaṃ imā dveyeva, yopi",
  "tika-vin08t:558_6": "paṃsupuñjo vā…pe… cātumāsaṃ ovaṭṭho, sopi “jātā pathavī”ti vuccatīti yojanā. Itaratrapi eseva nayo.",
  "tika-vin08t:559_0": "Tattha suddhā paṃsukāyeva ettha pathaviyā atthi, na pāsāṇādayoti suddhapaṃsukā. Tathā",
  "tika-vin08t:559_1": "suddhamattikā. Appā pāsāṇā etthāti appapāsāṇā. Itaresupi eseva nayo. Yebhuyyena paṃsukā",
  "tika-vin08t:559_2": "etthāti yebhuyyenapaṃsukā, aluttasamāsoyaṃ, tathā yebhuyyenamattikā. Tattha muṭṭhippamāṇato",
  "tika-vin08t:559_3": "upari pāsāṇā. Muṭṭhippamāṇā sakkharā. Kathalāti kapālakhaṇḍādi. Marumpāti kaṭasakkharā.",
  "tika-vin08t:559_4": "Vālukā vālukāyeva. Yebhuyyenapaṃsukāti ettha tīsu koṭṭhāsesu dve koṭṭhāsā paṃsu,",
  "tika-vin08t:559_5": "eko pāsāṇādīsu aññatarakoṭṭhāso. Adaḍḍhāpīti uddhanapattapacanakumbhakārātapādivasena",
  "tika-vin08t:559_6": "tathā tathā adaḍḍhā, sā pana visuṃ natthi, suddhapaṃsuādīsu aññatarāvāti veditabbā.",
  "tika-vin08t:559_7": "Yebhuyyenasakkharāti bahutarasakkharā. Hatthikucchiyaṃ kira ekaṃ pacchipūraṃ āharāpetvā",
  "tika-vin08t:559_8": "doṇiyaṃ dhovitvā pathaviyā yebhuyyenasakkharabhāvaṃ ñatvā sayaṃ bhikkhū pokkharaṇiṃ",
  "tika-vin08t:559_9": "khaṇiṃsūti. Yāni pana majjhe “appapaṃsuappamattikā”ti dve padāni, tāni yebhuyyenapāsāṇādipañcakameva",
  "tika-vin08t:559_10": "pavisanti. Tesaññeva hi dvinnaṃ pabhedavacanametaṃ, yadidaṃ suddhapāsāṇādiādi.",
  "tika-vin08t:560_0": "Ettha ca kiñcāpi yebhuyyenapaṃsuṃ appapaṃsuñca pathaviṃ vatvā upaḍḍhapaṃsukāpathavī",
  "tika-vin08t:560_1": "na vuttā, tathāpi paṇṇattivajjasikkhāpadesu sāvasesapaññattiyāpi sambhavato upaḍḍhapaṃsukāyapi",
  "tika-vin08t:560_2": "pathaviyā pācittiyamevāti gahetabbaṃ. Keci pana “sabbacchannādīsu upaḍḍhacchanne",
  "tika-vin08t:560_3": "dukkaṭassa vuttattā idhāpi dukkaṭaṃ yujjatī”ti vadanti, taṃ na yuttaṃ pācittiyavatthukañca",
  "tika-vin08t:560_4": "anāpattivatthukañca duvidhaṃ pathaviṃ ṭhapetvā aññissā dukkaṭavatthukāya tatiyāya",
  "tika-vin08t:560_5": "pathaviyā abhāvato. Dveyeva hi pathaviyo vuttā “jātā ca pathavī ajātā ca pathavī”ti,",
  "tika-vin08t:560_6": "tasmā dvīsu aññatarāya pathaviyā bhavitabbaṃ. Vinayavinicchaye ca sampatte garukalahukesu",
  "tika-vin08t:560_7": "garukeyeva ṭhātabbattā na sakkā ettha anāpattiyā bhavituṃ. Sabbacchannādīsu pana",
  "tika-vin08t:560_8": "upaḍḍhe dukkaṭaṃ yuttaṃ tattha tādisassa dukkaṭavatthuno sambhavato. Vimativinodaniyampi",
  "tika-vin08t:560_9": "“appapaṃsumattikāya pathaviyā anāpattivatthubhāvena vuttattā upaḍḍhapaṃsumattikāyapi",
  "tika-vin08t:560_10": "pācittiyamevāti gahetabbaṃ. Na hetaṃ dukkaṭavatthūti sakkā vattuṃ jātājātavinimuttāya",
  "tika-vin08t:560_11": "tatiyāya pathaviyā abhāvato”ti vuttaṃ.",
  "tika-vin08t:561_0": "Khaṇantassa khaṇāpentassa vāti antamaso pādaṅguṭṭhakenapi sammajjanisalākāyapi sayaṃ",
  "tika-vin08t:561_1": "vā khaṇantassa aññena vā khaṇāpentassa. “Pokkharaṇiṃ khaṇā”ti vadati, vaṭṭatīti “imasmiṃ",
  "tika-vin08t:561_2": "okāse”ti aniyametvā vuttattā vaṭṭati. “Imaṃ valliṃ khaṇā”ti vuttepi pathavikhaṇanaṃ",
  "tika-vin08t:561_3": "sandhāya pavattavohārattā imināva sikkhāpadena pācittiyaṃ, na bhūtagāmasikkhāpadena,",
  "tika-vin08t:561_4": "ubhayampi sandhāya vutte pana dvepi pācittiyāni honti.",
  "tika-vin08t:562_0": "73. Kuṭehīti ghaṭehi. Tanukakaddamoti udakamissakakaddamo, so ca udakagatikattā vaṭṭati.",
  "tika-vin08t:562_1": "Udakapappaṭakoti udake antobhūmiyaṃ paviṭṭhe tassa uparibhāgaṃ chādetvā tanukapaṃsu",
  "tika-vin08t:562_2": "vā mattikā vā paṭalaṃ hutvā palavamānā uṭṭhāti, tasmiṃ udake sukkhepi taṃ paṭalaṃ",
  "tika-vin08t:562_3": "vātena calamānaṃ tiṭṭhati, taṃ udakapappaṭako nāma. Omakacātumāsanti ūnacātumāsaṃ.",
  "tika-vin08t:562_4": "Ovaṭṭhanti devena ovaṭṭhaṃ. Akatapabbhāreti avalañjanaṭṭhānadassanatthaṃ vuttaṃ.",
  "tika-vin08t:562_5": "Tādise hi vammikassa sabbhāvoti. Mūsikukkuraṃ nāma mūsikāhi khaṇitvā bahi katapaṃsurāsi.",
  "tika-vin08t:563_0": "Eseva nayoti omakacātumāsaṃ ovaṭṭhoyeva vaṭṭatīti attho. Ekadivasampi na vaṭṭatīti",
  "tika-vin08t:563_1": "ovaṭṭhacātumāsato ekadivasātikkantopi vikopetuṃ na vaṭṭati. Heṭṭhabhūmisambandhepi",
  "tika-vin08t:563_2": "ca gokaṇṭake bhūmito chinditvā chinditvā uggatattā accuggataṃ matthakato chindituṃ",
  "tika-vin08t:563_3": "gahetuñca vaṭṭatīti vadanti. Sakaṭṭhāne atiṭṭhamānaṃ katvā pādehi madditvā āloḷitakaddamampi gahetuṃ vaṭṭati.",
  "tika-vin08t:564_0": "Acchadanantiādinā vuttattā ujukaṃ ākāsato patitavassodakena ovaṭṭhameva jātapathavī",
  "tika-vin08t:564_1": "hoti, na chadanādīsu patitvā tato pavattaudakena tintanti veditabbaṃ. Tatoti purāṇasenāsanato.",
  "tika-vin08t:564_2": "Iṭṭhakaṃ gaṇhāmītiādi suddhacittaṃ sandhāya vuttaṃ. “Udakenāti ujukaṃ ākāsatoyeva",
  "tika-vin08t:564_3": "patitaudakena. Sace pana aññattha paharitvā patitena udakena temitaṃ hoti, vaṭṭatī”ti",
  "tika-vin08t:564_4": "vadanti. Maṇḍapatthambhanti sākhāmaṇḍapatthambhaṃ.",
  "tika-vin08t:565_0": "74. Uccāletvāti ukkhipitvā. Tena apadesenāti tena lesena. Avisayattā anāpattīti ettha",
  "tika-vin08t:565_1": "sacepi nibbāpetuṃ sakkā hoti, paṭhamaṃ suddhacittena dinnattā dahatūti sallakkhetvāpi",
  "tika-vin08t:565_2": "tiṭṭhati, anāpatti. Mahāmattikanti bhittilepanaṃ.",
  "tika-vin08t:566": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:567": "Pathavīkhaṇanavinicchayakathālaṅkāro nāma",
  "tika-vin08t:568": "Cuddasamo paricchedo.",
  "tika-vin08t:569": "15. Bhūtagāmavinicchayakathā",
  "tika-vin08t:570_0": "75. Evaṃ pathavivinicchayaṃ kathetvā idāni bhūtagāmavinicchayaṃ kathetuṃ “bhūtagāmo”tiādimāha.",
  "tika-vin08t:570_1": "Tattha bhavanti ahuvuñcāti bhūtā, jāyanti vaḍḍhanti jātā vaḍḍhitā cāti attho. Gāmoti",
  "tika-vin08t:570_2": "rāsi, bhūtānaṃ gāmoti bhūtagāmo, bhūtā eva vā gāmo bhūtagāmo, patiṭṭhitaharitatiṇarukkhādīnametaṃ",
  "tika-vin08t:570_3": "adhivacanaṃ. Tattha “bhavantī”ti imassa vivaraṇaṃ “jāyanti vaḍḍhantī”ti, “ahuvu”nti",
  "tika-vin08t:570_4": "imassa “jātā vaḍḍhitā”ti. Evaṃ bhūta-saddo paccuppannātītavisayo hoti. Tenāha vimativinodaniyaṃ",
  "tika-vin08t:570_5": "“bhavantīti vaḍḍhanti, ahuvunti babhuvū”ti. Idāni taṃ bhūtagāmaṃ dassento “bhūtagāmoti",
  "tika-vin08t:570_6": "pañcahi bījehi jātānaṃ rukkhalatādīnametaṃ adhivacana”nti āha. Latādīnanti ādi-saddena",
  "tika-vin08t:570_7": "osadhigacchādayo veditabbā.",
  "tika-vin08t:571_0": "Idāni tāni bījāni sarūpato dassento “tatrimāni pañca bījānī”tiādimāha. Tattha mūlameva",
  "tika-vin08t:571_1": "bījaṃ mūlabījaṃ. Evaṃ sesesupi. Atha vā mūlaṃ bījaṃ etassāti mūlabījaṃ, mūlabījato",
  "tika-vin08t:571_2": "vā nibbattaṃ mūlabījaṃ. Evaṃ sesesupi. Tattha paṭhamena viggahena bījagāmo eva labbhati,",
  "tika-vin08t:571_3": "dutiyatatiyehi bhūtagāmo. Idāni te bhūtagāme sarūpato dassento “tattha mūlabījaṃ",
  "tika-vin08t:571_4": "nāmā”tyādimāha. Tattha tesu pañcasu mūlabījādīsu haliddi…pe… bhaddamuttakaṃ mūlabījaṃ",
  "tika-vin08t:571_5": "nāma. Na kevalaṃ imāniyeva mūlabījāni, atha kho ito aññānipi yāni vā pana bhūtagāmajātāni",
  "tika-vin08t:571_6": "atthi santi, mūle jāyanti, mūle sañjāyanti, etaṃ bhūtagāmajātaṃ mūlabījaṃ nāma hotīti",
  "tika-vin08t:571_7": "yojanā. Sesesupi eseva nayo. Vuttañhi aṭṭhakathāyaṃ “idāni taṃ bhūtagāmaṃ vibhajitvā",
  "tika-vin08t:571_8": "dassento ‘bhūtagāmo nāma pañca bījajātānī’tiādimāhā”ti. Tattha bhūtagāmo nāmāti bhūtagāmaṃ",
  "tika-vin08t:571_9": "uddharitvā yasmiṃ sati bhūtagāmo hoti, taṃ dassetuṃ “pañca bījajātānīti āhā”ti aṭṭhakathāsu",
  "tika-vin08t:571_10": "vuttaṃ. Evaṃ santepi “yāni vā panaññānipi atthi, mūle jāyantī”tiādīni na samenti.",
  "tika-vin08t:571_11": "Na hi mūlabījādīni mūlādīsu jāyanti. Mūlādīsu jāyamānāni pana tāni bījajātāni, tasmā",
  "tika-vin08t:571_12": "evamatthavaṇṇanā veditabbā – bhūtagāmo nāmāti vibhajitabbapadaṃ. Pañcāti tassa vibhāgaparicchedo.",
  "tika-vin08t:571_13": "Bījajātānīti paricchinnadhammanidassanaṃ, yato bījehi jātāni bījajātāni, rukkhādīnaṃ",
  "tika-vin08t:571_14": "etaṃ adhivacananti ca. Yathā “sālīnaṃ cepi odanaṃ bhuñjatī”tiādīsu sālitaṇḍulānaṃ",
  "tika-vin08t:571_15": "odano sāliodanoti vuccati, evaṃ bījato sambhūto bhūtagāmo “bīja”nti vuttoti veditabboti ca.",
  "tika-vin08t:572_0": "Phaḷubījanti pabbabījaṃ. Paccayantarasamavāye sadisaphaluppattiyā visesakāraṇabhāvato",
  "tika-vin08t:572_1": "viruhaṇasamatthe sāraphale niruḷho bīja-saddo tadatthasaṃsiddhiyā mūlādīsupi kesuci",
  "tika-vin08t:572_2": "pavattatīti mūlādito nivattanatthaṃ ekena bījasaddena visesetvā vuttaṃ “bīja”nti",
  "tika-vin08t:572_3": "“rūparūpaṃ, dukkhadukkha”nti ca yathā. Niddese “yāni vā panaññānipi atthi, mūle jāyanti",
  "tika-vin08t:572_4": "mūle sañjāyantī”ti ettha bījato nibbattena bījaṃ dassitaṃ, tasmā evamettha attho",
  "tika-vin08t:572_5": "daṭṭhabbo – yāni vā panaññānipi atthi, āluvakaserukamalanīluppalapuṇḍarīkakuvalayakundapāṭalimūlādibhede",
  "tika-vin08t:572_6": "mūle gacchavallirukkhādīni jāyanti sañjāyanti, tāni, yamhi mūle jāyanti ceva sañjāyanti",
  "tika-vin08t:572_7": "ca, tañca pāḷiyaṃ vuttahaliddādi ca, sabbampi etaṃ mūlabījaṃ nāma, etena kāriyopacārena",
  "tika-vin08t:572_8": "kāraṇaṃ dassitanti dasseti. Esa nayo khandhabījādīsu. Yevāpanakakhandhabījesu panettha",
  "tika-vin08t:572_9": "ambāṭakaindasālanuhipālibhaddakakaṇikārādīni khandhabījāni. Ambilāvallicaturassavallikaṇaverādīni",
  "tika-vin08t:572_10": "phaḷubījāni. Makacimallikāsumanajayasumanādīni aggabījāni. Ambajambupanasaṭṭhiādīni",
  "tika-vin08t:572_11": "bījabījānīti daṭṭhabbāni. Bhūtagāme bhūtagāmasaññī chindati vā chedāpeti vāti satthakāni",
  "tika-vin08t:572_12": "gahetvā sayaṃ vā chindati, aññena vā chedāpeti. Bhindati vā bhedāpeti vāti pāsāṇādīni",
  "tika-vin08t:572_13": "gahetvā sayaṃ vā bhindati, aññena vā bhedāpeti. Pacati vā pacāpeti vāti aggiṃ upasaṃharitvā",
  "tika-vin08t:572_14": "sayaṃ vā pacati, aññena vā pacāpeti, pācittiyaṃ hotīti sambandho. Tattha āpattibhedaṃ",
  "tika-vin08t:572_15": "dassento “bhūtagāmañhī”tiādimāha. Tattha bhūtagāmaparimocitanti bhūtagāmato viyojitaṃ.",
  "tika-vin08t:573_0": "76. Sañcicca ukkhipituṃ na vaṭṭatīti ettha “sañciccā”ti vuttattā sarīre laggabhāvaṃ",
  "tika-vin08t:573_1": "ñatvāpi uṭṭhahati, “taṃ uddharissāmī”ti saññāya abhāvato vaṭṭati. Anantakaggahaṇena",
  "tika-vin08t:573_2": "sāsapamattikā gahitā. Nāmañhetaṃ tassā sevālajātiyā. Mūlapaṇṇānaṃ abhāvena “asampuṇṇabhūtagāmo",
  "tika-vin08t:573_3": "nāmā”ti vuttaṃ. Abhūtagāmamūlattāti ettha bhūtagāmo mūlaṃ kāraṇaṃ etassāti bhūtagāmamūlo,",
  "tika-vin08t:573_4": "bhūtagāmassa vā mūlaṃ kāraṇanti bhūtagāmamūlaṃ. Bījagāmo hi nāma bhūtagāmato sambhavati,",
  "tika-vin08t:573_5": "bhūtagāmassa ca kāraṇaṃ hoti. Ayaṃ pana tādiso na hotīti “abhūtagāmamūlattā”ti vuttaṃ.",
  "tika-vin08t:574_0": "Kiñcāpi hi tālanāḷikerādīnaṃ khāṇu uddhaṃ avaḍḍhanato bhūtagāmassa kāraṇaṃ na hoti,",
  "tika-vin08t:574_1": "tathāpi bhūtagāmasaṅkhyūpagatanibbattapaṇṇamūlabījato sambhūtattā bhūtagāmato uppanno",
  "tika-vin08t:574_2": "nāma hotīti bījagāmena saṅgahaṃ gacchati. So bījagāmena saṅgahitoti avaḍḍhamānepi",
  "tika-vin08t:574_3": "bhūtagāmamūlattā vuttaṃ.",
  "tika-vin08t:575_0": "“Aṅkure harite”ti vatvā tamevatthaṃ vibhāveti “nīlavaṇṇe jāte”ti, nīlapaṇṇassa vaṇṇasadise",
  "tika-vin08t:575_1": "paṇṇe jāteti attho, “nīlavaṇṇe jāte”ti vā pāṭho gahetabbo. Amūlakabhūtagāme saṅgahaṃ",
  "tika-vin08t:575_2": "gacchatīti idaṃ nāḷikerassa āveṇikaṃ katvā vadati. “Pānīyaghaṭādīnaṃ bahi sevālo",
  "tika-vin08t:575_3": "udake aṭṭhitattā bījagāmānulomattā ca dukkaṭavatthū”ti vadanti. Kaṇṇakampi abbohārikamevāti",
  "tika-vin08t:575_4": "nīlavaṇṇampi abbohārikameva.",
  "tika-vin08t:576_0": "77. Seleyyakaṃ nāma silāya sambhūtā ekā gandhajāti. Pupphitakālato paṭṭhāyāti vikasitakālato",
  "tika-vin08t:576_1": "pabhuti. Ahicchattakaṃ gaṇhantoti vikasitaṃ gaṇhanto. Makuḷaṃ pana rukkhattacaṃ akopentenapi",
  "tika-vin08t:576_2": "gahetuṃ na vaṭṭati. “Rukkhattacaṃ vikopetīti vuttattā rukkhe jātaṃ yaṃ kiñci ahicchattakaṃ",
  "tika-vin08t:576_3": "rukkhattacaṃ avikopetvā matthakato chinditvā gahetuṃ vaṭṭatī”ti vadanti, tadayuttaṃ",
  "tika-vin08t:576_4": "“ahicchattakaṃ yāva makuḷaṃ hoti, tāva dukkaṭavatthū”ti vuttattā. Rukkhato muccitvāti",
  "tika-vin08t:576_5": "ettha “yadipi kiñcimattaṃ rukkhe allīnā hutvā tiṭṭhati, rukkhato gayhamānā pana rukkhacchaviṃ",
  "tika-vin08t:576_6": "na vikopeti, vaṭṭatī”ti vadanti. Allarukkhato na vaṭṭatīti etthāpi rukkhattacaṃ avikopetvā",
  "tika-vin08t:576_7": "matthakato tacchetvā gahetuṃ vaṭṭatīti veditabbaṃ. Hatthakukkuccenāti hatthacāpallena.",
  "tika-vin08t:576_8": "Pānīyaṃ na vāsetabbanti idaṃ attano atthāya nāmitaṃ sandhāya vuttaṃ. Kevalaṃ anupasampannassa",
  "tika-vin08t:576_9": "atthāya nāmite pana pacchā tato labhitvā na vāsetabbanti natthi. Vimativinodaniyaṃ",
  "tika-vin08t:576_10": "pana “pānīyaṃ na vāsetabbanti idaṃ attano pivanapānīyaṃ sandhāya vuttaṃ, aññesaṃ",
  "tika-vin08t:576_11": "pana vaṭṭati anuggahitattā. Tenāha attanā khāditukāmenā”ti vuttaṃ. “Yesaṃ rukkhānaṃ",
  "tika-vin08t:576_12": "sākhā ruhatīti vuttattā yesaṃ sākhā na ruhati, tattha kappiyakaraṇakiccaṃ natthī”ti",
  "tika-vin08t:576_13": "vadanti. Vimativinodaniyampi “yesaṃ rukkhānaṃ sākhā ruhatīti mūlaṃ anotāretvā paṇṇamattaniggamanamattenāpi",
  "tika-vin08t:576_14": "vaḍḍhati, tattha kappiyampi akaronto chinnanāḷikeraveḷudaṇḍādayo kopetuṃ vaṭṭatī”ti",
  "tika-vin08t:576_15": "vuttaṃ. “Caṅkamitaṭṭhānaṃ dassessāmī”ti vuttattā kevalaṃ caṅkamanādhippāyena vā maggagamanādhippāyena",
  "tika-vin08t:576_16": "vā akkamantassa, tiṇānaṃ upari nisīdanādhippāyena nisīdantassa ca doso natthi.",
  "tika-vin08t:577_0": "78. Samaṇakappehīti samaṇānaṃ kappiyavohārehi. Kiñcāpi bījādīnaṃ agginā phuṭṭhamattena,",
  "tika-vin08t:577_1": "nakhādīhi vilikhanamattena ca aviruḷhidhammatā na hoti, tathāpi evaṃ kateyeva samaṇānaṃ",
  "tika-vin08t:577_2": "kappatīti aggiparijitādayo samaṇavohārā nāma jātā, tasmā tehi samaṇavohārehi karaṇabhūtehi",
  "tika-vin08t:577_3": "phalaṃ paribhuñjituṃ anujānāmīti adhippāyo. Abījanibbaṭṭabījānipi samaṇānaṃ kappantīti",
  "tika-vin08t:577_4": "paññattapaṇṇattibhāvato samaṇavohārāicceva saṅkhaṃ gatāni. Atha vā aggiparijitādīnaṃ",
  "tika-vin08t:577_5": "pañcannaṃ kappiyabhāvatoyeva pañcahi samaṇakappiyabhāvasaṅkhātehi kāraṇehi phalaṃ",
  "tika-vin08t:577_6": "paribhuñjituṃ anujānāmīti evamettha adhippāyo veditabbo. Aggiparijitantiādīsu “paricita”ntipi",
  "tika-vin08t:577_7": "paṭhanti. Abījaṃ nāma taruṇaambaphalādi. Nibbaṭṭabījaṃ nāma ambapanasādi, yaṃ bījaṃ",
  "tika-vin08t:577_8": "nibbaṭṭetvā visuṃ katvā paribhuñjituṃ sakkā hoti. Nibbaṭṭetabbaṃ viyojetabbaṃ bījaṃ",
  "tika-vin08t:577_9": "yasmiṃ, taṃ panasādi nibbaṭṭabījaṃ nāma. “Kappiya”nti vatvāva kātabbanti yo kappiyaṃ",
  "tika-vin08t:577_10": "karoti, tena kattabbapakārasseva vuttattā bhikkhunā avuttepi kātuṃ vaṭṭatīti na gahetabbaṃ.",
  "tika-vin08t:577_11": "Puna “kappiyaṃ kāretabba”nti kārāpanassa paṭhamameva kathitattā bhikkhunā “kappiyaṃ",
  "tika-vin08t:577_12": "karohī”ti vutteyeva anupasampannena “kappiya”nti vatvā aggiparijitādi kātabbanti",
  "tika-vin08t:577_13": "gahetabbaṃ. “Kappiyanti vacanaṃ pana yāya kāyaci bhāsāya vattuṃ vaṭṭatī”ti vadanti.",
  "tika-vin08t:577_14": "“Kappiyanti vatvāva kātabba”nti vacanato paṭhamaṃ “kappiya”nti vatvā pacchā aggiādinā",
  "tika-vin08t:577_15": "phusanādi kātabbanti veditabbaṃ. “Paṭhamaṃ aggimhi nikkhipitvā, nakhādinā vā vijjhitvā",
  "tika-vin08t:577_16": "taṃ anuddharitvāva kappiyanti vattuṃ vaṭṭatī”tipi vadanti.",
  "tika-vin08t:578_0": "Vimativinodaniyaṃ pana “kappiyanti vatvāvāti pubbakālakiriyāvasena vuttepi vacanakkhaṇeva",
  "tika-vin08t:578_1": "aggisatthādinā bījagāme vaṇaṃ kātabbanti vacanato pana pubbe kātuṃ na vaṭṭati, tañca",
  "tika-vin08t:578_2": "dvidhā akatvā chedanabhedanameva dassetabbaṃ. Karontena ca bhikkhunā ‘kappiyaṃ karohī’ti",
  "tika-vin08t:578_3": "yāya kāyaci bhāsāya vutteyeva kātabbaṃ. Bījagāmaparimocanatthaṃ puna kappiyaṃ kāretabbanti",
  "tika-vin08t:578_4": "kārāpanassa paṭhamameva adhikatattā”ti vuttaṃ.",
  "tika-vin08t:579_0": "Ekasmiṃ bīje vātiādīsu “ekaṃyeva kāremīti adhippāye satipi ekābaddhattā sabbaṃ katameva",
  "tika-vin08t:579_1": "hotī”ti vadanti. Dāruṃ vijjhatīti ettha “jānitvāpi vijjhati vā vijjhāpeti vā, vaṭṭatiyevā”ti",
  "tika-vin08t:579_2": "vadanti. Bhattasitthe vijjhatīti etthāpi eseva nayo. “Taṃ vijjhati, na vaṭṭatīti",
  "tika-vin08t:579_3": "rajjuādīnaṃ bhājanagatikattā”ti vadanti. Marīcapakkādīhi ca missetvāti ettha bhattasitthasambandhavasena",
  "tika-vin08t:579_4": "ekābaddhatā veditabbā, na phalānaṃyeva aññamaññasambandhavasena. “Kaṭāhepi kātuṃ",
  "tika-vin08t:579_5": "vaṭṭatī”ti vuttattā kaṭāhato nīhaṭāya miñjāya vā bīje vā yattha katthaci vijjhituṃ",
  "tika-vin08t:579_6": "vaṭṭati eva. Bhindāpetvā kappiyaṃ kārāpetabbanti bījato muttassa kaṭāhassa bhājanagatikattā vuttaṃ.",
  "tika-vin08t:580": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:581": "Bhūtagāmavinicchayakathālaṅkāro nāma",
  "tika-vin08t:582": "Pannarasamo paricchedo.",
  "tika-vin08t:583": "16. Sahaseyyavinicchayakathā",
  "tika-vin08t:584_0": "79. Evaṃ bhūtagāmavinicchayaṃ kathetvā idāni sahaseyyavinicchayaṃ kathetuṃ “duvidhaṃ",
  "tika-vin08t:584_1": "sahaseyyaka”ntiādimāha. Tattha dve vidhā pakārā yassa sahaseyyakassa taṃ duvidhaṃ,",
  "tika-vin08t:584_2": "saha sayanaṃ, saha vā sayati etthāti sahaseyyā, sahaseyyā eva sahaseyyakaṃ sakatthe",
  "tika-vin08t:584_3": "ka-paccayavasena. Taṃ pana anupasampannenasahaseyyāmātugāmenasahaseyyāvasena duvidhaṃ.",
  "tika-vin08t:584_4": "Tenāha “duvidhaṃ sahaseyyaka”nti. Dirattatirattanti ettha vacanasiliṭṭhatāmattena",
  "tika-vin08t:584_5": "dirattaggahaṇaṃ katanti veditabbaṃ. Tirattañhi sahavāse labbhamāne diratte vattabbameva",
  "tika-vin08t:584_6": "natthīti dirattaggahaṇaṃ visuṃ na payojeti. Tenevāha “uttaridirattatirattanti bhagavā",
  "tika-vin08t:584_7": "sāmaṇerānaṃ saṅgahakaraṇatthāya tirattaparihāraṃ adāsī”ti. Nirantaraṃ tirattaggahaṇatthaṃ",
  "tika-vin08t:584_8": "vā dirattaggahaṇaṃ kataṃ. Kevalañhi “tiratta”nti vutte aññattha vāsena antarikampi",
  "tika-vin08t:584_9": "tirattaṃ gaṇheyya. Dirattavisiṭṭhaṃ pana tirattaṃ vuccamānaṃ tena anantarikameva",
  "tika-vin08t:584_10": "tirattaṃ dīpeti. Vimativinodaniyampi “dirattaggahaṇaṃ vacanālaṅkāratthaṃ. Nirantaraṃ",
  "tika-vin08t:584_11": "tissova rattiyo sayitvā catutthadivasādīsu sayantasseva āpatti, na ekantarikādivasena",
  "tika-vin08t:584_12": "sayantassāti dassanatthampīti daṭṭhabba”nti vuttaṃ. Sahaseyyaṃ ekato seyyaṃ. Seyyanti",
  "tika-vin08t:584_13": "cettha kāyappasāraṇasaṅkhātaṃ sayanampi vuccati, yasmiṃ senāsane sayanti, tampi,",
  "tika-vin08t:584_14": "tasmā seyyaṃ kappeyyāti ettha senāsanasaṅkhātaṃ seyyaṃ pavisitvā kāyappasāraṇasaṅkhātaṃ",
  "tika-vin08t:584_15": "seyyaṃ kappeyya sampādeyyāti attho. Diyaḍḍhahatthubbedhenāti ettha diyaḍḍhahattho",
  "tika-vin08t:584_16": "vaḍḍhakihatthena gahetabbo. Pañcahi chadanehīti iṭṭhakāsilāsudhātiṇapaṇṇasaṅkhātehi",
  "tika-vin08t:584_17": "pañcahi chadanehi. Vācuggatavasenāti paguṇavasena.",
  "tika-vin08t:585_0": "Ekūpacāroti vaḷañjanadvārassa ekattaṃ sandhāya vuttaṃ. Vimativinodaniyaṃ pana “ekūpacāro",
  "tika-vin08t:585_1": "ekena maggena pavisitvā abbhokāsaṃ anokkamitvā sabbattha anuparigamanayoggo, etaṃ",
  "tika-vin08t:585_2": "bahudvārampi ekūpacārova. Yattha pana kuṭṭādīhi rundhitvā visuṃ dvāraṃ yojenti, nānūpacāro",
  "tika-vin08t:585_3": "hoti. Sace pana rundhati eva, visuṃ dvāraṃ na yojenti, etampi ekūpacārameva mattikādīhi",
  "tika-vin08t:585_4": "pihitadvāro viya gabbhoti gahetabbaṃ. Aññathā gabbhe pavisitvā pamukhādīsu nipannānupasampannehi",
  "tika-vin08t:585_5": "sahaseyyāparimuttiyā gabbhadvāraṃ mattikādīhi pidahāpetvā uṭṭhite aruṇe vivarāpentassapi",
  "tika-vin08t:585_6": "anāpatti bhaveyyā”ti vuttaṃ. Catusālaṃ ekūpacāraṃ hotīti sambandho. Tesaṃ payoge",
  "tika-vin08t:585_7": "payoge bhikkhussa āpattīti ettha keci “anuṭṭhahanena akiriyasamuṭṭhānā āpatti vuttā,",
  "tika-vin08t:585_8": "tasmiṃ khaṇe niddāyantassa kiriyābhāvā. Idañhi sikkhāpadaṃ siyā kiriyāya, siyā akiriyāya",
  "tika-vin08t:585_9": "samuṭṭhāti. Kiriyāya samuṭṭhānatā cassa tabbahulavasena vuttā”ti vadanti. “Yathā",
  "tika-vin08t:585_10": "cetaṃ, evaṃ divāsayanampi. Anuṭṭhahanena, hi dvārāsaṃvaraṇena cetaṃ akiriyasamuṭṭhānampi",
  "tika-vin08t:585_11": "hotī”ti vadanti, idañca yuttaṃ viya dissati, vīmaṃsitvā gahetabbaṃ.",
  "tika-vin08t:586_0": "80. Uparimatalena saddhiṃ asambaddhabhittikassāti idaṃ sambaddhabhittike vattabbameva",
  "tika-vin08t:586_1": "natthīti dassanatthaṃ vuttaṃ. Uparimatale sayitassa saṅkā eva natthīti “heṭṭhāpāsāde”tiādi",
  "tika-vin08t:586_2": "vuttaṃ. Nānūpacāreti yattha bahi nisseṇiṃ katvā uparimatalaṃ ārohanti, tādisaṃ sandhāya",
  "tika-vin08t:586_3": "vuttaṃ “uparimatalepī”ti. Ākāsaṅgaṇe nipajjantassa āpattiabhāvato “chadanabbhantare”ti",
  "tika-vin08t:586_4": "vuttaṃ. Sabhāsaṅkhepenāti sabhākārena. Aḍḍhakuṭṭake senāsaneti ettha “aḍḍhakuṭṭakaṃ",
  "tika-vin08t:586_5": "nāma yattha upaḍḍhaṃ muñcitvā tīsu passesu bhittiyo baddhā honti, yattha vā ekasmiṃ",
  "tika-vin08t:586_6": "passe bhittiṃ uṭṭhāpetvā ubhosu passesu upaḍḍhaṃ upaḍḍhaṃ katvā bhittiyo uṭṭhāpenti,",
  "tika-vin08t:586_7": "tādisaṃ senāsana”nti tīsupi gaṇṭhipadesu vuttaṃ, gaṇṭhipade pana “aḍḍhakuṭṭaketi",
  "tika-vin08t:586_8": "chadanaṃ aḍḍhena asampattakuṭṭake”ti vuttaṃ, tampi no na yuttaṃ. Vimativinodaniyaṃ",
  "tika-vin08t:586_9": "pana “sabhāsaṅkhepenāti vuttasseva aḍḍhakuṭṭaketi iminā saṇṭhānaṃ dasseti. Yattha",
  "tika-vin08t:586_10": "tīsu, dvīsu vā passesu bhittiyo baddhā, chadanaṃ vā asampattā aḍḍhabhitti, idaṃ aḍḍhakuṭṭakaṃ",
  "tika-vin08t:586_11": "nāmā”ti vuttaṃ. Vāḷasaṅghāṭo nāma parikkhepassa anto thambhādīnaṃ upari vāḷarūpehi katasaṅghāṭo.",
  "tika-vin08t:587_0": "Parikkhepassa bahi gateti ettha yattha yasmiṃ passe parikkhepo natthi, tatthāpi parikkhepārahapadesato",
  "tika-vin08t:587_1": "bahi gate anāpattiyevāti daṭṭhabbaṃ. Vimativinodaniyaṃ pana “parikkhepassa bahi gateti",
  "tika-vin08t:587_2": "ettha yasmiṃ passe parikkhepo natthi, tattha sace bhūmito vatthu uccaṃ hoti, ubhato",
  "tika-vin08t:587_3": "uccavatthuto heṭṭhā bhūmiyaṃ nibbakosabbhantarepi anāpatti eva tattha senāsanavohārābhāvato.",
  "tika-vin08t:587_4": "Atha vatthu nīcaṃ bhūmisamameva senāsanassa heṭṭhimatale tiṭṭhati, tattha parikkheparahitadisāya",
  "tika-vin08t:587_5": "nibbakosabbhantare sabbattha āpatti hoti, paricchedābhāvato parikkhepassa bahi eva",
  "tika-vin08t:587_6": "anāpattīti daṭṭhabba”nti vuttaṃ. Aparicchinnagabbhūpacāreti ettha majjhe vivaṭaṅgaṇavantāsu",
  "tika-vin08t:587_7": "mahācatusālāsu yathā ākāsaṅgaṇaṃ anotaritvā pamukheneva gantvā sabbagabbhe pavisituṃ",
  "tika-vin08t:587_8": "na sakkā hoti, evaṃ ekekagabbhassa dvīsu passesu kuṭṭaṃ nīharitvā kataṃ paricchinnagabbhūpacāraṃ",
  "tika-vin08t:587_9": "nāma, idaṃ pana tādisaṃ na hotīti “aparicchinnagabbhūpacāre”ti vuttaṃ. Sabbagabbhepi",
  "tika-vin08t:587_10": "pavisantīti gabbhūpacārassa aparicchinnattā ākāsaṅgaṇaṃ anotaritvāpi pamukheneva",
  "tika-vin08t:587_11": "gantvā taṃ taṃ gabbhaṃ pavisanti. Atha kuto tassa parikkhepoyeva sabbaparicchinnattāti",
  "tika-vin08t:587_12": "vuttanti āha “gabbhaparikkhepoyeva hissa parikkhepo”ti, idañca samantā gabbhabhittiyo",
  "tika-vin08t:587_13": "sandhāya vuttaṃ. Catusālavasena hi sanniviṭṭhe senāsane gabbhapamukhaṃ visuṃ aparikkhittampi",
  "tika-vin08t:587_14": "samantā ṭhitaṃ gabbhabhittīnaṃ vasena parikkhittaṃ nāma hoti.",
  "tika-vin08t:588_0": "81. Ekadisāya ujukameva dīghaṃ katvā sannivesito pāsādo ekasālasanniveso. Dvīsu tīsu",
  "tika-vin08t:588_1": "catūsu vā disāsu siṅghāṭakasaṇṭhānādivasena katā dvisālādisannivesā veditabbā. Sālappabhedadīpanameva",
  "tika-vin08t:588_2": "cettha purimato visesoti. Aṭṭha pācittiyānīti upaḍḍhacchannaṃ upaḍḍhaparicchannaṃ",
  "tika-vin08t:588_3": "senāsanaṃ dukkaṭavatthussa ādiṃ katvā pāḷiyaṃ dassitattā tato adhikaṃ sabbacchannaupaḍḍhaparicchannādikampi",
  "tika-vin08t:588_4": "sabbaṃ pāḷiyaṃ avuttampi pācittiyasseva vatthubhāvena dassitaṃ sikkhāpadassa paṇṇattivajjattā,",
  "tika-vin08t:588_5": "garuke ṭhātabbato cāti veditabbaṃ. “Satta pācittiyānī”ti pāḷiyaṃ vuttapācittiyadvayaṃ",
  "tika-vin08t:588_6": "sāmaññato ekattena gahetvā vuttaṃ. Pāḷiyaṃ “tatiyāya rattiyā purāruṇā nikkhamitvā",
  "tika-vin08t:588_7": "puna sayatī”ti idaṃ ukkaṭṭhavasena vuttaṃ, anikkhamitvā purāruṇā uṭṭhahitvā antochadane",
  "tika-vin08t:588_8": "nisinnassāpi puna divase sahaseyyena anāpatti eva. Ettha catubhāgo cūḷakaṃ, dvebhāgā",
  "tika-vin08t:588_9": "upaḍḍhaṃ, tīsu bhāgesu dve bhāgā yebhuyyanti iminā lakkhaṇena cūḷakacchannaparicchannādīni",
  "tika-vin08t:588_10": "veditabbāni. Idāni dutiyasikkhāpadepi yathāvuttanayaṃ atidisanto “mātugāmena…pe…",
  "tika-vin08t:588_11": "ayameva vinicchayo”ti āha. “Matitthiyā pārājikavatthubhūtāyapi anupādinnapakkhe ṭhitattā",
  "tika-vin08t:588_12": "sahaseyyāpattiṃ na janetī”ti vadanti. “Atthaṅgate sūriye mātugāme nipanne nipajjati,",
  "tika-vin08t:588_13": "āpatti pācittiyassā”ti vacanato divā tassa sayantassa sahaseyyāpatti na hotiyevāti daṭṭhabbaṃ.",
  "tika-vin08t:589": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:590": "Sahaseyyavinicchayakathālaṅkāro nāma",
  "tika-vin08t:591": "Soḷasamo paricchedo.",
  "tika-vin08t:592": "17. Mañcapīṭhādisaṅghikasenāsanesupaṭipajjitabbavinicchayakathā",
  "tika-vin08t:593_0": "82. Evaṃ sahaseyyavinicchayaṃ kathetvā idāni saṅghike vihāre seyyāsu kattabbavinicchayaṃ",
  "tika-vin08t:593_1": "kathetuṃ “vihāre saṅghike seyya”ntyādimāha. Tattha samaggaṃ kammaṃ samupagacchatīti",
  "tika-vin08t:593_2": "saṅgho, ayameva vacanattho sabbasaṅghasādhāraṇo. Saṅghassa dinno saṅghiko, viharati",
  "tika-vin08t:593_3": "etthāti vihāro, tasmiṃ. Sayanti etthāti seyyā, taṃ. Asantharīti santharitvāna. Pakkamanaṃ",
  "tika-vin08t:593_4": "pakkamo, gamananti attho. “Vihāre saṅghike seyyaṃ, santharitvāna pakkamo”ti imassa",
  "tika-vin08t:593_5": "uddesapāṭhassa saṅghike vihāre…pe… pakkamananti attho daṭṭhabboti yojanā. Tatrāti",
  "tika-vin08t:593_6": "tasmiṃ pakkamane ayaṃ īdiso mayā vuccamāno vinicchayo veditabboti attho. Katamo so",
  "tika-vin08t:593_7": "vinicchayoti āha “saṅghike…pe… pācittiya”nti. Aparikkhittassa upacāro nāma senāsanato",
  "tika-vin08t:593_8": "dve leḍḍupātā. Pācittiyanti paṭhamaṃ pādaṃ atikkāmentassa dukkaṭaṃ, dutiyātikkame",
  "tika-vin08t:593_9": "pācittiyaṃ. Kathaṃ viññāyaticcāha “yo pana bhikkhu…pe… vacanato”ti.",
  "tika-vin08t:594_0": "Tattha saṅghiko vihāro pākaṭo, seyyā apākaṭā, sā katividhāiccāha “seyyā nāma…pe…",
  "tika-vin08t:594_1": "dasavidhā”ti. Tatthāpi katamā bhisi, katamā cimilikādayoti āha “tattha bhisīti…pe…",
  "tika-vin08t:594_2": "esa nayo paṇṇasanthāre”ti. Tattha mañce attharitabbāti mañcakabhisi, evaṃ itaratra,",
  "tika-vin08t:594_3": "vaṇṇānurakkhaṇatthaṃ katāti paṭakhaṇḍādīhi sibbitvā katā. Bhūmiyaṃ attharitabbāti",
  "tika-vin08t:594_4": "cimilikāya sati tassā upari, asati suddhabhūmiyaṃ attharitabbā. Sīhadhammādīnaṃ pariharaṇe",
  "tika-vin08t:594_5": "eva paṭikkhepoti iminā mañcapīṭhādīsu attharitvā puna saṃharitvā ṭhapanādivasena",
  "tika-vin08t:594_6": "attano atthāya pariharaṇameva na vaṭṭati, bhūmattharaṇādivasena paribhogo pana attano",
  "tika-vin08t:594_7": "pariharaṇaṃ na hotīti dasseti. Khandhake hi “antopi mañce paññattāni honti, bahipi",
  "tika-vin08t:594_8": "mañce paññattāni hontī”ti evaṃ attano atthāya mañcādīsu paññapetvā pariharaṇavatthusmiṃ",
  "tika-vin08t:594_9": "“na, bhikkhave, mahācammāni dhāretabbāni sīhacammaṃ byagghacammaṃ dīpicammaṃ, yo",
  "tika-vin08t:594_10": "dhāreyya, āpatti dukkaṭassā”ti paṭikkhepo kato, tasmā vuttanayenevettha adhippāyo",
  "tika-vin08t:594_11": "daṭṭhabbo. Sāratthadīpaniyaṃ pana “yadi evaṃ ‘pariharaṇeyeva paṭikkhepo’ti idaṃ kasmā",
  "tika-vin08t:594_12": "vuttanti codanaṃ katvā ‘anujānāmi, bhikkhave, sabbaṃ pāsādaparibhoga’nti vacanato",
  "tika-vin08t:594_13": "puggalikepi senāsane senāsanaparibhogavasena niyamitaṃ suvaṇṇaghaṭādikaṃ paribhuñjituṃ",
  "tika-vin08t:594_14": "vaṭṭamānampi kevalaṃ attano santakaṃ katvā paribhuñjituṃ na vaṭṭati. Evamidaṃ bhūmattharaṇavasena",
  "tika-vin08t:594_15": "paribhuñjituṃ vaṭṭamānampi attano santakaṃ katvā taṃ taṃ vihāraṃ haritvā paribhuñjituṃ",
  "tika-vin08t:594_16": "na vaṭṭatīti dassanatthaṃ pariharaṇeyeva paṭikkhepo veditabbo”ti vuttaṃ.",
  "tika-vin08t:595_0": "Pāvāro kojavoti paccattharaṇatthāyeva ṭhapitā uggatalomā attharaṇavisesā. Ettakameva",
  "tika-vin08t:595_1": "vuttanti aṭṭhakathāsu vuttaṃ. “Idaṃ aṭṭhakathāsu tathāvuttabhāvadassanatthaṃ vuttaṃ,",
  "tika-vin08t:595_2": "aññampi tādisaṃ mañcapīṭhesu attharitabbaṃ attharaṇamevā”ti tīsupi gaṇṭhipadesu vuttaṃ.",
  "tika-vin08t:595_3": "Mātikāṭṭhakathāyaṃ pana “paccattharaṇaṃ nāma pāvāro kojavo”ti niyametvā vuttaṃ, tasmā",
  "tika-vin08t:595_4": "gaṇṭhipadesu vuttaṃ iminā na sameti, “vīmaṃsitvā gahetabba”nti sāratthadīpaniyaṃ",
  "tika-vin08t:595_5": "vuttaṃ. Vīmaṃsite pana evamadhippāyo paññāyati – mātikāṭṭhakathāpi aṭṭhakathāyeva,",
  "tika-vin08t:595_6": "tasmā mahāaṭṭhakathādīsu vuttanayena “pāvāro kojavo”ti niyametvā vuttaṃ, evaṃ niyamane",
  "tika-vin08t:595_7": "satipi yathā “laddhātapatto rājakumāro”ti ātapattassa laddhabhāveyeva niyametvā vuttepi",
  "tika-vin08t:595_8": "nidassananayavasena rājakakudhabhaṇḍasāmaññena samānā vālabījanādayopi vuttāyeva",
  "tika-vin08t:595_9": "honti, evaṃ “pāvāro kojavo”ti niyametvā vuttepi nidassananayavasena tehi mañcapīṭhesu",
  "tika-vin08t:595_10": "attharitabbabhāvasāmaññena samānā aññe attharaṇāpi vuttāyeva honti, tasmā gaṇṭhipadesu",
  "tika-vin08t:595_11": "vuttavacanaṃ aṭṭhakathāvacanassa paṭilomaṃ na hoti, anulomamevāti daṭṭhabbaṃ.",
  "tika-vin08t:596_0": "Imasmiṃ pana ṭhāne “yena vihāro kārito, so vihārassāmiko”ti pāṭhaṃ nissāya ekacce",
  "tika-vin08t:596_1": "vinayadharā “saṅghikavihārassa vā puggalikavihārassa vā vihāradāyakoyeva sāmiko,",
  "tika-vin08t:596_2": "soyeva issaro, tassa ruciyā eva vasituṃ labhati, na saṅghagaṇapuggalānaṃ ruciyā”ti",
  "tika-vin08t:596_3": "vinicchayaṃ karonti, so vīmaṃsitabbo, kathaṃ ayaṃ pāṭho kimatthaṃ sādheti issaratthaṃ",
  "tika-vin08t:596_4": "vā āpucchitabbatthaṃ vāti? Evaṃ vīmaṃsite “bhikkhumhi sati bhikkhu āpucchitabbo”tiādivacanato",
  "tika-vin08t:596_5": "āpucchitabbatthameva sādheti, na issaratthanti viññāyati.",
  "tika-vin08t:597_0": "Atha siyā “āpucchitabbatthe siddhe issarattho siddhoyeva hoti. Issarabhāvatoyeva",
  "tika-vin08t:597_1": "hi so āpucchitabbo”ti. Tatthevaṃ vattabbaṃ – “āpucchantena ca bhikkhumhi sati bhikkhu",
  "tika-vin08t:597_2": "āpucchitabbo, tasmiṃ asati sāmaṇero, tasmiṃ asati ārāmiko”tiādivacanato āyasmantānaṃ",
  "tika-vin08t:597_3": "matena bhikkhupi sāmaṇeropi ārāmikopi vihārakārakopi tassa kule yo koci puggalopi",
  "tika-vin08t:597_4": "issaroti āpajjeyya, evaṃ viññāyamānepi bhikkhumhi vā sāmaṇere vā ārāmike vā sati",
  "tika-vin08t:597_5": "teyeva issarā, na vihārakārako. Tesu ekasmimpi asatiyeva vihārakārako issaro siyāti.",
  "tika-vin08t:597_6": "Imasmiṃ pana adhikāre saṅghikaṃ senāsanaṃ rakkhaṇatthāya āpucchitabbaṃyeva vadati,",
  "tika-vin08t:597_7": "na issarabhāvato āpucchitabbaṃ. Vuttañhi aṭṭhakathāyaṃ “anāpucchaṃ vā gaccheyyāti",
  "tika-vin08t:597_8": "ettha bhikkhumhi sati bhikkhu āpucchitabbo”tiādi.",
  "tika-vin08t:598_0": "Athāpi evaṃ vadeyya “na sakalassa vākyapāṭhassa adhippāyatthaṃ sandhāya amhehi vuttaṃ,",
  "tika-vin08t:598_1": "atha kho ‘vihārassāmiko’ti etassa padatthaṃyeva sandhāya vuttaṃ. Kathaṃ? Saṃ etassa",
  "tika-vin08t:598_2": "atthīti sāmiko, vihārassa sāmiko vihārassāmiko. ‘Ko vihārassāmiko nāmā’ti vutte ‘yena",
  "tika-vin08t:598_3": "vihāro kārito, so vihārassāmiko nāmā’ti vattabbo, tasmā vihārakārako dāyako vihārassāmiko",
  "tika-vin08t:598_4": "nāmāti viññāyati, evaṃ viññāyamāne sati sāmiko nāma sassa dhanassa issaro, tassa",
  "tika-vin08t:598_5": "ruciyā eva aññe labhanti, tasmā vihārassāmikabhūtassa dāyakassa ruciyā eva bhikkhū",
  "tika-vin08t:598_6": "vasituṃ labhanti, na saṅghagaṇapuggalānaṃ ruciyāti imamatthaṃ sandhāya vutta”nti.",
  "tika-vin08t:598_7": "Te evaṃ vattabbā – mā āyasmanto evaṃ avacuttha, yathā nāma “ghaṭikāro brahmā”ti vutto",
  "tika-vin08t:598_8": "so brahmā idāni ghaṭaṃ na karoti, purimattabhāve pana karoti, tasmā “ghaṭaṃ karotī”ti",
  "tika-vin08t:598_9": "vacanatthena “ghaṭikāro”ti nāmaṃ labhati. Iti pubbe laddhanāmattā pubbavohāravasena",
  "tika-vin08t:598_10": "brahmabhūtopi “ghaṭikāro”icceva vuccati, evaṃ so vihārakārako bhikkhūnaṃ pariccattakālato",
  "tika-vin08t:598_11": "paṭṭhāya vihārassāmiko na hoti vatthupariccāgalakkhaṇattā dānassa, pubbe pana apariccattakāle",
  "tika-vin08t:598_12": "vihārassa kārakattā vihārassāmiko nāma hoti, so evaṃ pubbe laddhanāmattā pubbavohāravasena",
  "tika-vin08t:598_13": "“vihārassāmiko”ti vuccati, na, pariccattassa vihārassa issarabhāvato. Teneva sammāsambuddhena",
  "tika-vin08t:598_14": "“vihāradāyakānaṃ ruciyā bhikkhū vasantū”ti avatvā senāsanapaññāpako anuññātoti daṭṭhabbo.",
  "tika-vin08t:598_15": "Tathā hi vuttaṃ vimativinodaniyaṃ “tesaṃ gehānīti ettha bhikkhūnaṃ vāsatthāya katampi",
  "tika-vin08t:598_16": "yāva na denti, tāva tesaṃ santakaṃyeva bhavissatīti daṭṭhabba”nti, tena dinnakālato",
  "tika-vin08t:598_17": "paṭṭhāya tesaṃ santakāni na hontīti dasseti. Ayaṃ pana kathā pāṭhassa sammukhībhūtattā",
  "tika-vin08t:598_18": "imasmiṃ ṭhāne kathitā. Vihāravinicchayo pana catupaccayabhājanavinicchaye āvi bhavissati.",
  "tika-vin08t:598_19": "Yo kocīti ñātako vā aññātako vā yo koci. Yena mañcaṃ pīṭhaṃ vā vinanti, taṃ mañcapīṭhakavānaṃ.",
  "tika-vin08t:599_0": "83. Siluccayaleṇanti siluccaye leṇaṃ, pabbataguhāti attho. “Senāsanaṃ upacikāhi khāyita”nti",
  "tika-vin08t:599_1": "imasmiṃ vatthusmiṃ paññattattā vatthuanurūpavasena aṭṭhakathāyaṃ upacikāsaṅkāya abhāvena",
  "tika-vin08t:599_2": "anāpatti vuttā. Vattakkhandhake gamikavattaṃ paññāpentena “senāsanaṃ āpucchitabba”nti",
  "tika-vin08t:599_3": "vuttattā kevalaṃ itikattabbatāmattadassanatthaṃ “āpucchanaṃ pana vatta”nti vuttaṃ,",
  "tika-vin08t:599_4": "na pana vattabhede dukkaṭanti dassanatthaṃ, teneva andhakaṭṭhakathāyaṃ “senāsanaṃ",
  "tika-vin08t:599_5": "āpucchitabba”nti ettha “yaṃ pāsāṇapiṭṭhiyaṃ vā pāsāṇatthambhesu vā katasenāsanaṃ",
  "tika-vin08t:599_6": "yattha upacikā nārohanti, taṃ anāpucchantassapi anāpattī”ti vuttaṃ. Tasmā yaṃ vuttaṃ",
  "tika-vin08t:599_7": "gaṇṭhipade “tādise senāsane anāpucchā gacchantassa pācittiyaṃ natthi, gamikavatte",
  "tika-vin08t:599_8": "senāsanaṃ anāpucchā gacchanto vattabhedo hoti, tasmā dukkaṭaṃ āpajjatī”ti, taṃ na gahetabbaṃ.",
  "tika-vin08t:600_0": "Pacchimassa ābhogena mutti natthīti tassa pacchato gacchantassa aññassa abhāvato",
  "tika-vin08t:600_1": "vuttaṃ. Ekaṃ vā pesetvā āpucchitabbanti ettha gamanacittassa uppannaṭṭhānato anāpucchitvā",
  "tika-vin08t:600_2": "gacchante dutiyapāduddhāre pācittiyaṃ. Maṇḍape vāti sākhāmaṇḍape vā padaramaṇḍape",
  "tika-vin08t:600_3": "vā. Rukkhamūleti yassa kassaci rukkhassa heṭṭhā. Palujjatīti vinassati.",
  "tika-vin08t:601_0": "84. Majjhe saṃkhittaṃ paṇavasaṇṭhānaṃ katvā baddhanti erakapattādīhi veṇiṃ katvā",
  "tika-vin08t:601_1": "tāya veṇiyā ubhosu passesu vitthataṭṭhāne bahuṃ veṭhetvā tato paṭṭhāya yāva majjhaṭṭhānaṃ,",
  "tika-vin08t:601_2": "tāva antoākaḍḍhanavasena veṭhetvā majjhe saṃkhipitvā tattha tattha bandhitvā kataṃ.",
  "tika-vin08t:601_3": "Yattha kākā vā kulalā vā na ūhadantīti yattha dhuvanivāsena kulāvake katvā vasamānā",
  "tika-vin08t:601_4": "ete kākakulalā, aññe vā sakuṇā taṃ senāsanaṃ na ūhadanti, tādise rukkhamūle nikkhipituṃ anujānāmīti attho.",
  "tika-vin08t:602_0": "85. Navavāyimoti adhunā suttena vītakacchena paliveṭhitamañco. Onaddhoti kappiyacammena",
  "tika-vin08t:602_1": "onaddho, sova onaddhako sakatthe ka-paccayavasena. Tena hi vassena sīghaṃ na nassati.",
  "tika-vin08t:602_2": "Ukkaṭṭhaabbhokāsikoti idaṃ tassa sukhapaṭipattidassanamattaṃ, ukkaṭṭhassāpi pana",
  "tika-vin08t:602_3": "cīvarakuṭi vaṭṭateva. Kāyānugatikattāti bhikkhuno tattheva nisinnabhāvaṃ dīpeti,",
  "tika-vin08t:602_4": "tena ca vassabhayena sayaṃ aññattha gacchantassa āpattiṃ dasseti. Abbhokāsikānaṃ",
  "tika-vin08t:602_5": "atemanatthāya niyametvā dāyakehi dinnampi attānaṃ rakkhantena rakkhitabbameva. “Yasmā",
  "tika-vin08t:602_6": "pana dāyakehi dānakāleyeva satasahassagghanakampi kambalaṃ ‘pādapuñchaniṃ katvā paribhuñjathā’ti",
  "tika-vin08t:602_7": "dinnaṃ tatheva paribhuñjituṃ vaṭṭati, tasmā idampi mañcapīṭhādisenāsanaṃ ‘ajjhokāsepi",
  "tika-vin08t:602_8": "yathāsukhaṃ paribhuñjathā’ti dāyakehi dinnaṃ ce, sabbasmimpi kāle ajjhokāse nikkhipituṃ",
  "tika-vin08t:602_9": "vaṭṭatīti vadantī”ti sāratthadīpaniyaṃ vuttaṃ. Pesetvā gantabbanti ettha “yo bhikkhu",
  "tika-vin08t:602_10": "imaṃ ṭhānaṃ āgantvā vasati, tassa dethā”ti vatvā pesetabbaṃ.",
  "tika-vin08t:603_0": "Valāhakānaṃ anuṭṭhitabhāvaṃ sallakkhetvāti iminā gimhānepi meghe uṭṭhite abbhokāse",
  "tika-vin08t:603_1": "nikkhipituṃ na vaṭṭatīti dīpeti. Tatra tatrāti cetiyaṅgaṇādike tasmiṃ tasmiṃ abbhokāse",
  "tika-vin08t:603_2": "niyametvā nikkhittā. Majjhato paṭṭhāya pādaṭṭhānābhimukhāti yattha samantato sammajjitvā",
  "tika-vin08t:603_3": "aṅgaṇamajjhe sabbadā kacavarassa saṅkaḍḍhanena majjhe vālikā sañcitā hoti, tattha",
  "tika-vin08t:603_4": "kattabbavidhidassanatthaṃ vuttaṃ, uccavatthupādaṭṭhānābhimukhaṃ, bhittipādaṭṭhānābhimukhaṃ",
  "tika-vin08t:603_5": "vā vālikā haritabbāti attho. “Yattha vā pana koṇesu vālikā sañcitā, tattha tato paṭṭhāya",
  "tika-vin08t:603_6": "aparadisābhimukhā haritabbā”ti keci atthaṃ vadanti. Keci pana “sammaṭṭhaṭṭhānassa",
  "tika-vin08t:603_7": "padavalañjena avikopanatthāya sayaṃ asammaṭṭhaṭṭhāne ṭhatvā attano pādābhimukhaṃ",
  "tika-vin08t:603_8": "vālikā haritabbāti vutta”nti vadanti. Tattha “majjhato paṭṭhāyā”ti vacanassa payojanaṃ",
  "tika-vin08t:603_9": "na dissati. Sāratthadīpaniyaṃ pana “pādaṭṭhānābhimukhāti nisīdantānaṃ pādaṭṭhānābhimukhanti",
  "tika-vin08t:603_10": "keci, sammajjantassa pādaṭṭhānābhimukhanti apare, bahivālikāya agamananimittaṃ pādaṭṭhānābhimukhā",
  "tika-vin08t:603_11": "haritabbāti vuttanti eke”ti vuttaṃ. Kacavaraṃ hatthehi gahetvā bahi chaḍḍetabbanti",
  "tika-vin08t:603_12": "iminā “kacavaraṃ chaḍḍessāmī”ti vālikā na chaḍḍetabbāti dīpeti.",
  "tika-vin08t:604": "86. Kappaṃ labhitvāti “gacchā”ti vuttavacanena kappaṃ labhitvā. Therassa hi āṇattiyā gacchantassa anāpatti. Purimanayenevāti “nisīditvā sayaṃ gacchanto”tiādinā pubbe vuttanayeneva.",
  "tika-vin08t:605_0": "Aññattha gacchatīti taṃ maggaṃ atikkamitvā aññattha gacchati. Leḍḍupātupacārato bahi",
  "tika-vin08t:605_1": "ṭhitattā “pāduddhārena kāretabbo”ti vuttaṃ, aññattha gacchantassa paṭhamapāduddhāre",
  "tika-vin08t:605_2": "dukkaṭaṃ, dutiyapāduddhāre pācittiyanti attho. Pākatikaṃ akatvāti apaṭisāmetvā. Antarasannipāteti",
  "tika-vin08t:605_3": "antarantarā sannipāte.",
  "tika-vin08t:606_0": "87. Āvāsikānaṃyeva palibodhoti ettha āgantukesu āgantvā kiñci avatvā tattha nisinnesupi",
  "tika-vin08t:606_1": "nisīditvā “āvāsikāyeva uddharissantī”ti gatesupi āvāsikānameva palibodho. Mahāpaccarivāde",
  "tika-vin08t:606_2": "pana “idaṃ amhāka”nti vatvāpi avatvāpi nisinnānamevāti adhippāyo. Mahāaṭṭhakathāvāde",
  "tika-vin08t:606_3": "“āpattī”ti pācittiyameva vuttaṃ. Mahāpaccariyaṃ pana santharāpane pācittiyena bhavitabbanti",
  "tika-vin08t:606_4": "anāṇattiyā paññattattā dukkaṭaṃ vuttaṃ. Ussārakoti sarabhāṇako. So hi uddhaṃuddhaṃ",
  "tika-vin08t:606_5": "pāḷipāṭhaṃ sāreti pavattetīti “ussārako”ti vuccati. “Idaṃ ussārakassa, idaṃ dhammakathikassā”ti",
  "tika-vin08t:606_6": "visuṃ paññattattā anāṇattiyā paññattepi pācittiyeneva bhavitabbanti adhippāyena “tasmiṃ",
  "tika-vin08t:606_7": "āgantvā nisinne tassa palibodho”ti vuttaṃ. Keci pana vadanti “anāṇattiyā paññattepi",
  "tika-vin08t:606_8": "dhammakathikassa anuṭṭhāpanīyattā pācittiyena bhavitabbaṃ, āgantukassa pana pacchā",
  "tika-vin08t:606_9": "āgatehi vuḍḍhatarehi uṭṭhāpanīyattā dukkaṭaṃ vutta”nti.",
  "tika-vin08t:607_0": "88. Pādapuñchanī nāma rajjukehi vā pilotikāya vā pādapuñchanatthaṃ katā. Phalakapīṭhaṃ",
  "tika-vin08t:607_1": "nāma phalakamayaṃ pīṭhaṃ. Atha vā phalakañceva dārumayapīṭhañca. Dārumayapīṭhanti",
  "tika-vin08t:607_2": "ca phalakamayameva pīṭhaṃ veditabbaṃ. Pādakaṭhalikanti adhotapādaṭṭhāpanakaṃ. Ajjhokāse",
  "tika-vin08t:607_3": "rajanaṃ pacitvā …pe… paṭisāmetabbanti ettha theve asati rajanakamme niṭṭhite paṭisāmetabbaṃ.",
  "tika-vin08t:607_4": "“Bhikkhu vā sāmaṇero vā ārāmiko vā lajjī hotīti vuttattā alajjiṃ āpucchitvā gantuṃ",
  "tika-vin08t:607_5": "na vaṭṭatī”ti vadanti. Otāpento…pe… gacchatīti ettha “kiñcāpi ‘ettakaṃ dūraṃ gantabba’nti",
  "tika-vin08t:607_6": "paricchedo natthi, tathāpi leḍḍupātaṃ atikkamma nātidūraṃ gantabba”nti vadanti.",
  "tika-vin08t:608": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:609": "Mañcapīṭhādisaṅghikasenāsanesupaṭipajjitabba-",
  "tika-vin08t:610": "Vinicchayakathālaṅkāro nāma",
  "tika-vin08t:611": "Sattarasamo paricchedo.",
  "tika-vin08t:612": "18. Kālikavinicchayakathā",
  "tika-vin08t:613_0": "89. Evaṃ saṅghikasenāsanesu kattabbavinicchayaṃ kathetvā idāni catukālikavinicchayaṃ",
  "tika-vin08t:613_1": "kathetuṃ “kālikānipi cattārī”tiādimāha. Tattha karaṇaṃ kāro, kiriyā. Kāro eva kālo",
  "tika-vin08t:613_2": "ra-kārassa la-kāro yathā “mahāsālo”ti. Kāloti cettha paccuppannādikiriyā. Vuttañhi –",
  "tika-vin08t:614": "“Āraddhāniṭṭhito bhāvo, paccuppanno suniṭṭhito;",
  "tika-vin08t:615": "Atītānāgatuppāda-mappattābhimukhā kiriyā”ti.",
  "tika-vin08t:616_0": "Ettha pana tassa tassa kiriyāsaṅkhātassa kālassa pabhedabhūto purebhattaekaahorattasattāhajīvikapariyantasaṅkhāto",
  "tika-vin08t:616_1": "kālaviseso adhippeto. Kāle tasmiṃ tasmiṃ kālavisese paribhuñjitabbānīti kālikāni.",
  "tika-vin08t:616_2": "Pi-saddo samuccayattho, tena kappiyā catubhūmiyoti samucceti. Cattārīti saṅkhyāniddeso,",
  "tika-vin08t:616_3": "tena kālikāni nāma cattāri eva honti, na tīṇi na pañcāti dasseti, idaṃ mātikāpadassa",
  "tika-vin08t:616_4": "atthavivaraṇaṃ. Tattha uddese yaṃ mātikāyaṃ “kālikānipi cattārī”ti evaṃ vuttaṃ, ettha",
  "tika-vin08t:616_5": "etasmiṃ mātikāpade cattāri kālikāni veditabbānīti yojanā. Katamāni tānīti āha “yāvakālika”ntiādi.",
  "tika-vin08t:616_6": "Yāvakālikaṃ…pe… yāvajīvikaṃ iti imāni vatthūni cattāri kālikāni nāmāti attho.",
  "tika-vin08t:617_0": "Idāni tesaṃ vatthuñca visesanañca nāmalābhahetuñca dassento “tattha purebhatta”ntiādimāha.",
  "tika-vin08t:617_1": "Tattha tesu catūsu kālikesu yaṃ kiñci khādanīyaṃ bhojanīyaṃ yāvakālikaṃ, aṭṭhavidhapānaṃ",
  "tika-vin08t:617_2": "yāmakālikaṃ, sappiādipañcavidhabhesajjaṃ sattāhakālikaṃ, sabbampi paṭiggahitaṃ yāvajīvikaṃ",
  "tika-vin08t:617_3": "iti vuccatīti sambandho. Yaṃ kiñci khādanīyabhojanīyanti ettha atibyāpitaṃ pariharituṃ",
  "tika-vin08t:617_4": "visesanamāha “purebhatta”ntyādi. Purebhattaṃ paṭiggahetvā paribhuñjitabbameva yāvakālikaṃ,",
  "tika-vin08t:617_5": "na aññaṃ khādanīyaṃ bhojanīyantyattho. Yāva…pe… paribhuñjitabbatoti nāmalābhahetuṃ,",
  "tika-vin08t:617_6": "etena yāva kālo assāti yāvakālikanti vacanatthaṃ dasseti. Aṭṭhavidhaṃ pānanti ettha",
  "tika-vin08t:617_7": "abyāpitaṃ pariharitumāha “saddhiṃ anulomapānehī”ti. Yāva…pe… tabbatoti nāmalābhahetuṃ,",
  "tika-vin08t:617_8": "etena yāmo kālo assāti yāmakālikanti vacanatthaṃ dasseti. Sattāhaṃ nidhetabbatoti",
  "tika-vin08t:617_9": "nāmalābhahetuṃ, etena sattāho kālo assāti sattāhakālikanti vacanatthaṃ dasseti. Sabbampi",
  "tika-vin08t:617_10": "paṭiggahitanti ettha atibyāpitaṃ pariharituṃ “ṭhapetvā udaka”ntyāha. Yāva…pe… paribhuñjitabbatoti",
  "tika-vin08t:617_11": "nāmalābhahetuṃ, tena yāvajīvaṃ kālo assāti yāvajīvikanti vacanatthaṃ dasseti.",
  "tika-vin08t:618_0": "Etthāha – “yo pana bhikkhu adinnaṃ mukhadvāraṃ āhāraṃ āhareyya aññatra udakadantaponā,",
  "tika-vin08t:618_1": "pācittiya”nti vacanato nanu udakaṃ appaṭiggahitabbaṃ, atha kasmā “ṭhapetvā udakaṃ",
  "tika-vin08t:618_2": "avasesaṃ sabbampi paṭiggahita”nti vuttanti? Saccaṃ, parisuddhaudakaṃ appaṭiggahitabbaṃ,",
  "tika-vin08t:618_3": "kaddamādisahitaṃ pana paṭiggahetabbaṃ hoti, tasmā paṭiggahitesu antogadhabhāvato",
  "tika-vin08t:618_4": "“ṭhapetvā udaka”nti vuttanti. Evamapi “sabbampi paṭiggahita”nti imināva siddhaṃ paṭiggahetabbassa",
  "tika-vin08t:618_5": "udakassapi gahaṇatoti? Saccaṃ, tathāpi udakabhāvena sāmaññato “sabbampi paṭiggahita”nti",
  "tika-vin08t:618_6": "ettake vutte ekaccassa udakassa paṭiggahetabbabhāvato udakampi yāvajīvikaṃ nāmāti",
  "tika-vin08t:618_7": "ñāyeyya, na pana udakaṃ yāvajīvikaṃ suddhassa paṭiggahetabbābhāvato, tasmā idaṃ vuttaṃ",
  "tika-vin08t:618_8": "hoti – ekaccassa udakassa paṭiggahetabbabhāve satipi suddhassa appaṭiggahitabbattā",
  "tika-vin08t:618_9": "taṃ udakaṃ ṭhapetvā sabbampi paṭiggahitaṃ yāvajīvikanti vuccatīti.",
  "tika-vin08t:619_0": "90. Mūlakamūlādīni upadesatoyeva veditabbāni, tāni pariyāyato vuccamānānipi na sakkā",
  "tika-vin08t:619_1": "viññātuṃ. Pariyāyantarena hi vuccamāne taṃ taṃ nāmaṃ ajānantānaṃ sammohoyeva siyā,",
  "tika-vin08t:619_2": "tasmā tattha na kiñci vakkhāma. Khādanīye khādanīyatthanti pūvādikhādanīye vijjamānaṃ",
  "tika-vin08t:619_3": "khādanīyakiccaṃ khādanīyehi kātabbaṃ jighacchāharaṇasaṅkhātaṃ atthaṃ payojanaṃ neva",
  "tika-vin08t:619_4": "pharanti na nipphādenti. Ekasmiṃ dese āhārakiccaṃ sādhentaṃ vā asādhentaṃ vā aparasmiṃ",
  "tika-vin08t:619_5": "dese uṭṭhitabhūmirasādibhedena āhārajighacchāharaṇakiccaṃ asādhentampi vā sambhaveyyāti",
  "tika-vin08t:619_6": "āha “tesu tesu janapadesū”tiādi. Keci pana “ekasmiṃ janapade āhārakiccaṃ sādhentaṃ",
  "tika-vin08t:619_7": "sesajanapadesupi vikāle na kappati evāti dassanatthaṃ idaṃ vutta”ntipi vadanti. Pakatiāhāravasenāti",
  "tika-vin08t:619_8": "aññehi yāvakālikehi ayojitaṃ attano pakatiyāva āhārakiccakaraṇavasena. Sammohoyeva",
  "tika-vin08t:619_9": "hotīti anekatthānaṃ nāmānaṃ appasiddhānañca sambhavato sammoho eva siyā. Tenevettha",
  "tika-vin08t:619_10": "mayampi mūlakamūlādīnaṃ pariyāyantaradassane ādaraṃ na karimha upadesatova gahetabbato.",
  "tika-vin08t:620": "Yanti vaṭṭakandaṃ.",
  "tika-vin08t:621": "Muḷālanti thūlataruṇamūlameva.",
  "tika-vin08t:622": "Rukkhavalliādīnanti heṭṭhā vuttameva sampiṇḍetvā vuttaṃ.",
  "tika-vin08t:623": "Antopathavīgatoti sālakalyāṇikkhandhaṃ sandhāya vuttaṃ.",
  "tika-vin08t:624": "Sabbakappiyānīti mūlatacapattādīnaṃ vasena sabbaso kappiyāni, tesampi nāmavasena na sakkā pariyantaṃ dassetunti sambandho.",
  "tika-vin08t:625": "Acchivādīnaṃ aparipakkāneva phalāni yāvajīvikānīti dassetuṃ “aparipakkānī”ti vuttaṃ.",
  "tika-vin08t:626_0": "Harītakādīnaṃ aṭṭhīnīti ettha miñjaṃ paṭicchādetvā ṭhitāni kapālāni yāvajīvikānīti",
  "tika-vin08t:626_1": "ācariyā. Miñjampi yāvajīvikanti eke. Vimativinodaniyaṃ pana “harītakādīnaṃ aṭṭhīnīti",
  "tika-vin08t:626_2": "ettha ‘miñjaṃ yāvakālika’nti keci vadanti, taṃ na yuttaṃ aṭṭhakathāyaṃ avuttattā”ti vuttaṃ.",
  "tika-vin08t:627_0": "Hiṅgūti hiṅgurukkhato paggharitaniyyāso. Hiṅgujatuādayopi hiṅguvikatiyo eva. Tattha",
  "tika-vin08t:627_1": "hiṅgujatu nāma hiṅgurukkhassa daṇḍapattāni pacitvā kataniyyāso. Hiṅgusipāṭikaṃ nāma",
  "tika-vin08t:627_2": "hiṅgupattāni pacitvā kataniyyāso. “Aññena missetvā kato”tipi vadanti. Takanti aggakoṭiyā",
  "tika-vin08t:627_3": "nikkhantasileso. Takapattīti pattato nikkhantasileso. Takapaṇṇīti palāse bhajjitvā",
  "tika-vin08t:627_4": "katasileso. “Daṇḍato nikkhantasileso”tipi vadanti.",
  "tika-vin08t:628_0": "91. Yāmakālikesu panāti ettha kiñcāpi pāḷiyaṃ khādanīyabhojanīyapadehi yāvakālikameva",
  "tika-vin08t:628_1": "saṅgahitaṃ, na yāmakālikaṃ, tathāpi “anāpatti yāmakālikaṃ yāme nidahitvā bhuñjatī”ti",
  "tika-vin08t:628_2": "idha ceva “yāmakālikena bhikkhave sattāhakālikaṃ…pe… yāvajīvikaṃ tadahupaṭiggahitaṃ",
  "tika-vin08t:628_3": "yāme kappati, yāmātikkante na kappatī”ti aññattha ca vuttattā “yāmakālika”ntivacanasāmatthiyato",
  "tika-vin08t:628_4": "ca bhagavato adhippāyaññūhi aṭṭhakathācariyehi yāmakālikaṃ sannidhikārakaṃ pācittiyavatthumeva",
  "tika-vin08t:628_5": "vuttanti daṭṭhabbaṃ.",
  "tika-vin08t:629": "Ṭhapetvā dhaññaphalarasanti ettha “taṇḍuladhovanodakampi dhaññaphalarasoyevā”ti vadanti.",
  "tika-vin08t:630_0": "92. Sattāhakālike pañca bhesajjānīti bhesajjakiccaṃ karontu vā mā vā, evaṃladdhavohārāni",
  "tika-vin08t:630_1": "pañca. “Gosappī”tiādinā loke pākaṭaṃ dassetvā “yesaṃ maṃsaṃ kappatī”ti iminā aññesampi",
  "tika-vin08t:630_2": "rohitamigādīnaṃ sappiṃ gahetvā dasseti. Yesañhi khīraṃ atthi, sappimpi tesaṃ atthiyeva,",
  "tika-vin08t:630_3": "taṃ pana sulabhaṃ vā dullabhaṃ vā asammohatthaṃ vuttaṃ. Evaṃ navanītampi. “Yesaṃ",
  "tika-vin08t:630_4": "maṃsaṃ kappatī”ti ca idaṃ nissaggiyavatthudassanatthaṃ vuttaṃ, na pana yesaṃ maṃsaṃ",
  "tika-vin08t:630_5": "na kappati, tesaṃ sappiādi na kappatīti dassanatthaṃ. Manussakhīrādīnipi hi no na kappanti.",
  "tika-vin08t:631_0": "93. Yāva kālo nātikkamati, tāva paribhuñjituṃ vaṭṭatīti ettha kāloti bhikkhūnaṃ bhojanakālo",
  "tika-vin08t:631_1": "adhippeto, so ca sabbantimena paricchedena ṭhitamajjhanhiko. Ṭhitamajjhanhikopi hi",
  "tika-vin08t:631_2": "kālasaṅgahaṃ gacchati, tato paṭṭhāya pana khādituṃ vā bhuñjituṃ vā na sakkā, sahasā",
  "tika-vin08t:631_3": "pivituṃ sakkā bhaveyya, kukkuccakena pana na kattabbaṃ. Kālaparicchedajānanatthañca",
  "tika-vin08t:631_4": "kālatthambho yojetabbo. Kālantare vā bhattakiccaṃ kātabbaṃ. Paṭiggahaṇeti gahaṇameva",
  "tika-vin08t:631_5": "sandhāya vuttaṃ. Paṭiggahitameva hi taṃ, sannihitaṃ na kappatīti puna paṭiggahaṇakiccaṃ",
  "tika-vin08t:631_6": "natthi, teneva “ajjhoharitukāmatāya gaṇhantassa paṭiggahaṇe”ti vuttaṃ. Mātikāṭṭhakathāyaṃ",
  "tika-vin08t:631_7": "pana “ajjhoharissāmīti gaṇhantassa gahaṇe”icceva vuttaṃ.",
  "tika-vin08t:632_0": "Yanti yaṃ pattaṃ. Sandissatīti yāguyā upari sandissati. Telavaṇṇe patte satipi nisnehabhāve",
  "tika-vin08t:632_1": "aṅguliyā ghaṃsantassa vaṇṇavaseneva lekhā paññāyati, tasmā tattha anāpattīti dassanatthaṃ",
  "tika-vin08t:632_2": "“sā abbohārikā”ti vuttaṃ. Sayaṃ paṭiggahetvā apariccattameva hi dutiyadivase na vaṭṭatīti",
  "tika-vin08t:632_3": "ettha paṭiggahaṇe anapekkhavissajjanena, anupasampannassa nirapekkhadānena vā vijahitapaṭiggahaṇaṃ",
  "tika-vin08t:632_4": "pariccattameva hotīti “apariccatta”nti iminā ubhayathāpi avijahitapaṭiggahaṇameva",
  "tika-vin08t:632_5": "vuttaṃ, tasmā yaṃ parassa pariccajitvā adinnampi sace paṭiggahaṇe nirapekkhavissajjanena",
  "tika-vin08t:632_6": "vijahitapaṭiggahaṇaṃ hoti, tampi dutiyadivase vaṭṭatīti veditabbaṃ. Yadi evaṃ “patto",
  "tika-vin08t:632_7": "duddhoto hotī”tiādīsu kasmā āpatti vuttāti? “Paṭiggahaṇaṃ avissajjetvāva sayaṃ vā",
  "tika-vin08t:632_8": "aññena vā tucchaṃ katvā na sammā dhovitvā niṭṭhāpite patte laggampi avijahitapaṭiggahaṇameva",
  "tika-vin08t:632_9": "hotīti tattha āpattī”ti tīsupi gaṇṭhipadesu vuttaṃ. Keci pana “sāmaṇerānaṃ pariccajantīti",
  "tika-vin08t:632_10": "imasmiṃ adhikāre ṭhatvā ‘apariccattamevā’ti vuttattā anupasampannassa pariccattameva",
  "tika-vin08t:632_11": "vaṭṭati, apariccattaṃ na vaṭṭatīti āpannaṃ, tasmā nirālayabhāvena paṭiggahaṇe vijahitepi",
  "tika-vin08t:632_12": "anupasampannassa apariccattaṃ na vaṭṭatī”ti vadanti. Taṃ yuttaṃ viya na dissati.",
  "tika-vin08t:632_13": "Yadaggena hi paṭiggahaṇaṃ vijahati, tadaggena sannidhimpi na karoti vijahitapaṭiggahaṇassa",
  "tika-vin08t:632_14": "appaṭiggahitasadisattā. Paṭiggahetvā nidahiteyeva ca sannidhipaccayā āpatti vuttā.",
  "tika-vin08t:633_0": "Vimativinodaniyaṃ pana “apariccattamevāti nirapekkhatāya anupasampannassa adinnaṃ",
  "tika-vin08t:633_1": "apariccattañca yāvakālikādivatthumeva sandhāya vadati, na pana taggatapaṭiggahaṇaṃ.",
  "tika-vin08t:633_2": "Na hi vatthuṃ apariccajitvā tatthagatapaṭiggahaṇaṃ pariccajituṃ sakkā, na ca tādisaṃ",
  "tika-vin08t:633_3": "vacanaṃ atthi, yadi bhaveyya, ‘sace patto duddhoto hoti…pe… bhuñjantassa pācittiya’nti",
  "tika-vin08t:633_4": "vacanaṃ virujjheyya. Na hi dhovanena āmisaṃ apanetuṃ vāyamantassa paṭiggahaṇe apekkhā",
  "tika-vin08t:633_5": "vattati. Yena punadivase bhuñjato pācittiyaṃ janeyya, patte pana vattamānā apekkhā",
  "tika-vin08t:633_6": "taggatike āmisepi vattati eva nāmāti āmise anapekkhatā ettha na labbhati, tato āmise",
  "tika-vin08t:633_7": "avijahitapaṭiggahaṇaṃ punadivase pācittiyaṃ janetīti idaṃ vuttaṃ. Atha mataṃ ‘yadaggenettha",
  "tika-vin08t:633_8": "āmisānapekkhatā na labbhati, tadaggena paṭiggahaṇānapekkhatāpi na labbhatī’ti. Tathā",
  "tika-vin08t:633_9": "sati yattha āmisāpekkhā atthi, tattha paṭiggahaṇāpekkhāpi na vigacchatīti āpannaṃ,",
  "tika-vin08t:633_10": "evañca paṭiggahaṇe anapekkhavissajjanaṃ visuṃ na vattabbaṃ siyā, aṭṭhakathāyañcetampi",
  "tika-vin08t:633_11": "paṭiggahaṇavijahanaṃ kāraṇattena abhimataṃ siyā. Idaṃ suṭṭhutaraṃ katvā visuṃ vattabbaṃ",
  "tika-vin08t:633_12": "cīvarāpekkhāya vattamānāyapi paccuddhārena adhiṭṭhānavijahanaṃ viya. Etasmiñca upāye",
  "tika-vin08t:633_13": "sati gaṇṭhikāhatapattesu avaṭṭanatā nāma na siyāti vuttovāyamattho, tasmā yaṃ vuttaṃ",
  "tika-vin08t:633_14": "sāratthadīpaniyaṃ ‘yaṃ parassa pariccajitvā adinnampi sace paṭiggahaṇe nirapekkhavissajjanena",
  "tika-vin08t:633_15": "vijahitapaṭiggahaṇaṃ hoti, tampi dutiyadivase vaṭṭatī’tiādi, taṃ na sārato paccetabba”nti vuttaṃ.",
  "tika-vin08t:634_0": "Pāḷiyaṃ “sattāhakālikaṃ yāvajīvikaṃ āhāratthāya paṭiggaṇhāti, āpatti dukkaṭassā”tiādinā",
  "tika-vin08t:634_1": "sannihitesu sattāhakālikayāvajīvikesu purebhattampi āhāratthāya ajjhoharaṇepi dukkaṭassa",
  "tika-vin08t:634_2": "vuttattā yāmakālikepi ajjhohāre visuṃ dukkaṭena bhavitabbanti āha “āhāratthāya ajjhoharato",
  "tika-vin08t:634_3": "dukkaṭena saddhiṃ pācittiya”nti. Pakatiāmiseti odanādikappiyāmise. Dveti purebhattaṃ",
  "tika-vin08t:634_4": "paṭiggahitaṃ yāmakālikaṃ purebhattaṃ sāmisena mukhena bhuñjato sannidhipaccayā ekaṃ,",
  "tika-vin08t:634_5": "yāvakālikasaṃsaṭṭhatāya yāvakālikattabhajanena anatirittapaccayā ekanti dve pācittiyāni.",
  "tika-vin08t:634_6": "Vikappadvayeti sāmisanirāmisapakkhadvaye. Thullaccayaṃ dukkaṭañca vaḍḍhatīti manussamaṃse",
  "tika-vin08t:634_7": "thullaccayaṃ, sesaakappiyamaṃse dukkaṭaṃ vaḍḍhati.",
  "tika-vin08t:635_0": "Paṭiggahaṇapaccayā tāva dukkaṭanti ettha sannihitattā purebhattampi dukkaṭameva.",
  "tika-vin08t:635_1": "Sati paccaye pana sannihitampi sattāhakālikaṃ yāvajīvikañca bhesajjatthāya gaṇhantassa",
  "tika-vin08t:635_2": "paribhuñjantassa ca anāpattiyeva.",
  "tika-vin08t:636_0": "94. Uggahitakaṃ katvā nikkhittanti apaṭiggahitaṃ sayameva gahetvā nikkhittaṃ. Vimativinodaniyaṃ",
  "tika-vin08t:636_1": "“uggahitakanti paribhogatthāya sayaṃ gahita”nti vuttaṃ. Sayaṃ karotīti pacitvā karoti.",
  "tika-vin08t:636_2": "Purebhattanti tadahupurebhattameva vaṭṭati savatthukapaṭiggahitattā. Sayaṃkatanti",
  "tika-vin08t:636_3": "navanītaṃ pacitvā kataṃ. Nirāmisamevāti tadahupurebhattaṃ sandhāya vuttaṃ.",
  "tika-vin08t:637_0": "95. Ajja sayaṃkataṃ nirāmisameva bhuñjantassa kasmā sāmaṃpāko na hotīti āha “navanītaṃ",
  "tika-vin08t:637_1": "tāpentassā”tiādi. Pacchābhattaṃ paṭiggahitakehīti khīradadhīni sandhāya vuttaṃ. Uggahitakehi",
  "tika-vin08t:637_2": "kataṃ abbhañjanādīsu upanetabbanti yojanā. Ubhayesampīti pacchābhattaṃ paṭiggahitakhīradadhīhi",
  "tika-vin08t:637_3": "ca purebhattaṃ uggahitakehi ca katānaṃ. Esa nayoti nissaggiyaṃ na hotīti attho. Akappiyamaṃsasappimhīti",
  "tika-vin08t:637_4": "hatthiādīnaṃ sappimhi. Kāraṇapatirūpakaṃ vatvāti “sajātikānaṃ sappibhāvato”ti kāraṇapatirūpakaṃ",
  "tika-vin08t:637_5": "vatvā. Sappinayena veditabbanti nirāmisameva sattāhaṃ vaṭṭatīti attho. Etthāti navanīte.",
  "tika-vin08t:637_6": "Dhotaṃ vaṭṭatīti adhotañce, savatthukapaṭiggahitaṃ hoti, tasmā dhotaṃ paṭiggahetvā",
  "tika-vin08t:637_7": "sattāhaṃ nikkhipituṃ vaṭṭatīti therānaṃ adhippāyo.",
  "tika-vin08t:638_0": "Mahāsīvattherassa pana vatthuno viyojitattā dadhiguḷikādīhi yuttatāmattena savatthukapaṭiggahitaṃ",
  "tika-vin08t:638_1": "nāma na hoti, tasmā takkato uddhaṭamattameva paṭiggahetvā dhovitvā, pacitvā vā nirāmisameva",
  "tika-vin08t:638_2": "katvā bhuñjiṃsūti adhippāyo, na pana dadhiguḷikādīhi saha vikāle bhuñjiṃsūti. Tenāha",
  "tika-vin08t:638_3": "“tasmā navanītaṃ paribhuñjantena…pe… savatthukapaṭiggahaṃ nāma na hotī”ti. Tattha",
  "tika-vin08t:638_4": "adhotaṃ paṭiggahetvāpi taṃ navanītaṃ paribhuñjantena dadhiādīni apanetvā paribhuñjitabbanti",
  "tika-vin08t:638_5": "attho. Keci pana “takkato uddhaṭamattameva khādiṃsū”ti vacanassa adhippāyaṃ ajānantā",
  "tika-vin08t:638_6": "“takkato uddhaṭamattaṃ adhotampi dadhiguḷikādisahitaṃ vikāle paribhuñjituṃ vaṭṭatī”ti",
  "tika-vin08t:638_7": "vadanti, taṃ na gahetabbaṃ. Na hi dadhiguḷikādiāmisena saṃsaṭṭharasaṃ navanītaṃ paribhuñjituṃ",
  "tika-vin08t:638_8": "vaṭṭatīti sakkā vattuṃ. Navanītaṃ paribhuñjantenāti adhovitvā paṭiggahitanavanītaṃ",
  "tika-vin08t:638_9": "paribhuñjantena. Dadhi eva dadhigataṃ yathā “gūthagataṃ muttagata”nti. “Khayaṃ gamissatī”ti",
  "tika-vin08t:638_10": "vacanato khīraṃ pakkhipitvā pakkasappiādipi vikāle kappatīti veditabbaṃ. Khayaṃ gamissatīti",
  "tika-vin08t:638_11": "nirāmisaṃ hoti, tasmā vikālepi vaṭṭatīti attho. Ettāvatāti navanīte laggamattena",
  "tika-vin08t:638_12": "visuṃ dadhiādivohāraṃ aladdhena appamattena dadhiādināti attho, etena visuṃ paṭiggahitadadhiādīhi",
  "tika-vin08t:638_13": "saha pakkaṃ savatthukapaṭiggahitasaṅkhameva gacchatīti dasseti. Tasmimpīti nirāmisabhūtepi.",
  "tika-vin08t:638_14": "Kukkuccakānaṃ pana ayaṃ adhippāyo – paṭiggahaṇe tāva dadhiādīhi asambhinnarasattā",
  "tika-vin08t:638_15": "bhattena sahitaguḷapiṇḍādi viya savatthukapaṭiggahitaṃ nāma hoti. Taṃ pana pacantena",
  "tika-vin08t:638_16": "dhovitvāva pacitabbaṃ. Itarathā pacanakkhaṇe paccamānadadhiguḷikādīhi sambhinnarasatāya",
  "tika-vin08t:638_17": "sāmaṃpakkaṃ jātaṃ, tesu khīṇesupi sāmaṃpakkameva hoti, tasmā nirāmisameva pacitabbanti.",
  "tika-vin08t:638_18": "Teneva “āmisena saddhiṃ pakkattā”ti kāraṇaṃ vuttaṃ.",
  "tika-vin08t:639_0": "Ettha cāyaṃ vicāraṇā – savatthukapaṭiggahitattābhāve āmisena saha bhikkhunā pakkassa",
  "tika-vin08t:639_1": "sayaṃpākadoso vā parisaṅkīyati, yāvakālikatā vā. Tattha na tāva sayaṃpākadoso ettha",
  "tika-vin08t:639_2": "sambhavati sattāhakālikattā. Yañhi tattha dadhiādi āmisagataṃ, taṃ parikkhīṇanti.",
  "tika-vin08t:639_3": "Atha paṭiggahitadadhiguḷikādinā saha attanā pakkattā savatthukapakkaṃ viya bhaveyyāti",
  "tika-vin08t:639_4": "parisaṅkīyati, tadā “āmisena saha paṭiggahitattā”ti kāraṇaṃ vattabbaṃ, na pana “pakkattā”ti,",
  "tika-vin08t:639_5": "tathā ca upaḍḍhattherānaṃ matameva aṅgīkataṃ siyā. Tattha ca sāmaṇerādīhi pakkampi",
  "tika-vin08t:639_6": "yāvakālikameva siyā paṭiggahitakhīrādiṃ pacitvā anupasampannehi katasappiādi viya,",
  "tika-vin08t:639_7": "na ca taṃ yuttaṃ bhikkhācārena laddhanavanītādīnaṃ takkādiāmisasaṃsaṭṭhasambhavena",
  "tika-vin08t:639_8": "aparibhuñjitabbattāppasaṅgato. Na hi gahaṭṭhā dhovitvā, sodhetvā vā patte ākirantīti niyamo atthi.",
  "tika-vin08t:640_0": "Aṭṭhakathāyañca “yathā tattha patitataṇḍulakaṇādayo na paccanti, evaṃ…pe… puna pacitvā",
  "tika-vin08t:640_1": "deti, purimanayeneva sattāhaṃ vaṭṭatī”ti iminā vacanenapetaṃ virujjhati, tasmā idha",
  "tika-vin08t:640_2": "kukkuccakānaṃ kukkuccuppattiyā nimittameva na dissati. Yathā cettha, evaṃ “lajjī",
  "tika-vin08t:640_3": "sāmaṇero yathā tattha taṇḍulakaṇādayo na paccanti, evaṃ aggimhi vilīyāpetvā…pe… detī”ti",
  "tika-vin08t:640_4": "vacanassāpi nimittaṃ na dissati. Yadi hi etaṃ yāvakālikasaṃsaggaparihārāya vuttaṃ",
  "tika-vin08t:640_5": "siyā. Attanāpi tathā kātabbaṃ bhaveyya. Gahaṭṭhehi dinnasappiādīsu ca āmisasaṃsaggasaṅkā",
  "tika-vin08t:640_6": "na vigaccheyya. Na hi gahaṭṭhā evaṃ vilīyāpetvā parissāvetvā kaṇataṇḍulādiṃ apanetvā",
  "tika-vin08t:640_7": "puna pacanti. Apica bhesajjehi saddhiṃ khīrādiṃ pakkhipitvā yathā khīrādi khayaṃ",
  "tika-vin08t:640_8": "gacchati, evaṃ parehi pakkabhesajjatelādipi yāvakālikameva siyā, na ca tampi yuttaṃ",
  "tika-vin08t:640_9": "dadhiādikhayakaraṇatthaṃ “puna pacitvā detī”ti vuttattā, tasmā mahāsīvattheravāde",
  "tika-vin08t:640_10": "kukkuccaṃ akatvā adhotampi navanītaṃ tadahupi punadivasādīsupi pacituṃ, taṇḍulādimissaṃ",
  "tika-vin08t:640_11": "sappiādiṃ attanāpi aggimhi vilīyāpetvā puna takkādikhayatthaṃ pacituñca vaṭṭati.",
  "tika-vin08t:641_0": "Tattha vijjamānassāpi paccamānakkhaṇe sambhinnarasassa yāvakālikassa abbohārikattena",
  "tika-vin08t:641_1": "savatthukapaṭiggahitapurepaṭiggahitakānampi abbohārikatoti niṭṭhamettha gantabbanti.",
  "tika-vin08t:641_2": "Teneva “ettāvatā hi savatthukapaṭiggahitaṃ nāma na hotī”ti vuttaṃ. Visuṃ paṭiggahitena",
  "tika-vin08t:641_3": "pana khīrādinā āmisena navanītādiṃ missetvā bhikkhunā vā aññehi vā pakkatelādibhesajjaṃ",
  "tika-vin08t:641_4": "savatthukapaṭiggahitasaṅkhameva gacchati tattha paviṭṭhayāvakālikassa abbohārikattābhāvā.",
  "tika-vin08t:641_5": "Yaṃ pana purepaṭiggahitabhesajjehi saddhiṃ appaṭiggahitaṃ khīrādiṃ pakkhipitvā pakkatelādikaṃ",
  "tika-vin08t:641_6": "anupasampanneheva pakkampi savatthukapaṭiggahitampi sannidhipi na hoti tattha pakkhittakhīrādimissāpi",
  "tika-vin08t:641_7": "tasmiṃ khaṇe sambhinnarasatāya purepaṭiggahitattāpattito, sace pana appaṭiggahiteheva,",
  "tika-vin08t:641_8": "aññehi vā pakkatelādīsupi āmisaraso paññāyati, taṃ yāvakālikaṃva hotīti veditabbaṃ.",
  "tika-vin08t:641_9": "Ayaṃ kathāmaggo vimativinodaniyaṃ āgato. Sāratthadīpaniyaṃ pana “kukkuccāyanti kukkuccakāti",
  "tika-vin08t:641_10": "iminā attanopi tattha kukkuccasabbhāvampi dīpeti. Teneva mātikāṭṭhakathāyaṃ ‘nibbaṭṭitasappi",
  "tika-vin08t:641_11": "vā navanītaṃ vā pacituṃ vaṭṭatī’ti vutta”nti ettakameva āgato.",
  "tika-vin08t:642_0": "Uggahetvāti sayameva gahetvā. Tāni paṭiggahetvāti tāni khīradadhīni paṭiggahetvā.",
  "tika-vin08t:642_1": "Gahitanti taṇḍulādivigamatthaṃ puna pacitvā gahitanti attho. Paṭiggahetvā ca ṭhapitabhesajjehīti",
  "tika-vin08t:642_2": "atirekasattāhapaṭiggahitehi yāvajīvikabhesajjehi, etena tehi yuttampi sappiādi atirekasattāhapaṭiggahitaṃ",
  "tika-vin08t:642_3": "na hotīti dasseti. Vaddalisamayeti vassakālasamaye, anātapakāleti attho. Vuttanayena",
  "tika-vin08t:642_4": "yathā taṇḍulādīni na paccanti, tathā lajjīyeva sampādetvā detīti lajjisāmaṇeraggahaṇaṃ.",
  "tika-vin08t:642_5": "Apica alajjinā ajjhoharitabbaṃ yaṃ kiñci abhisaṅkharāpetuṃ na vaṭṭati, tasmāpi evamāha.",
  "tika-vin08t:643_0": "96. Tile paṭiggahetvā katatelanti attanā bhajjādīni akatvā katatelaṃ. Teneva “sāmisampi",
  "tika-vin08t:643_1": "vaṭṭatī”ti vuttaṃ. Nibbaṭṭītattāti yāvakālikato vivecitattā, etena elāabhāvato yāvakālikattābhāvaṃ,",
  "tika-vin08t:643_2": "bhikkhuno savatthukapaṭiggahaṇena yāvakālikattupagamanañca dasseti. Ubhayampīti attanā aññehi ca kataṃ.",
  "tika-vin08t:644": "Yāva aruṇuggamanā tiṭṭhati, nissaggiyanti sattame divase katatelaṃ sace yāva aruṇuggamanā tiṭṭhati, nissaggiyaṃ.",
  "tika-vin08t:645_0": "Acchavasanti dukkaṭavatthuno vasāya anuññātattā taṃsadisānaṃ dukkaṭavatthūnaṃyeva",
  "tika-vin08t:645_1": "akappiyamaṃsasattānaṃ vasā anuññātā, na thullaccayavatthu manussānaṃ vasāti āha “ṭhapetvā",
  "tika-vin08t:645_2": "manussavasa”nti. Saṃsaṭṭhanti parissāvitaṃ. Tiṇṇaṃ dukkaṭānanti ajjhohāre ajjhohāre",
  "tika-vin08t:645_3": "tīṇi dukkaṭāni sandhāya vuttaṃ. Kiñcāpi paribhogatthāya vikāle paṭiggahaṇapacanaparissāvanādīsu",
  "tika-vin08t:645_4": "pubbapayogesu pāḷiyaṃ, aṭṭhakathāyañca āpatti na vuttā, tathāpi ettha āpattiyā eva",
  "tika-vin08t:645_5": "bhavitabbaṃ paṭikkhittassa karaṇato āhāratthāya vikāle yāmakālikādīnaṃ paṭiggahaṇe",
  "tika-vin08t:645_6": "viya. “Kāle paṭiggahitaṃ vikāle anupasampannenāpi nipakkaṃ saṃsaṭṭhañca paribhuñjantassa",
  "tika-vin08t:645_7": "dvepi dukkaṭāni hontiyevā”ti vadanti.",
  "tika-vin08t:646_0": "Yasmā khīrādīni pakkhipitvā pakkabhesajjatele kasaṭaṃ āmisagatikaṃ, tena saha telaṃ",
  "tika-vin08t:646_1": "paṭiggahetuṃ, pacituṃ vā bhikkhuno na vaṭṭati, tasmā vuttaṃ “pakkatelakasaṭe viya",
  "tika-vin08t:646_2": "kukkuccāyatī”ti. “Sace vasāya saha pakkattā na vaṭṭati, idaṃ kasmā vaṭṭatī”ti pucchantā",
  "tika-vin08t:646_3": "“bhante…pe… vaṭṭatī”ti āhaṃsu, thero atikukkuccakatāya “etampi āvuso na vaṭṭatī”ti",
  "tika-vin08t:646_4": "āha, roganiggahatthāya eva vasāya anuññātattaṃ sallakkhetvā pacchā “sādhū”ti sampaṭicchi.",
  "tika-vin08t:647_0": "97. “Madhukarīhi madhumakkhikāhīti idaṃ khuddakabhamarānaṃ dvinnaṃ eva visesana”nti",
  "tika-vin08t:647_1": "keci vadanti. Aññe pana “daṇḍakesu madhukārikā madhukarimakkhikā nāma, tāhi saha",
  "tika-vin08t:647_2": "tisso madhumakkhikajātiyo”ti vadanti. Bhamaramakkhikāti mahāpaṭalakārikā. Silesasadisanti",
  "tika-vin08t:647_3": "sukkhatāya vā pakkatāya vā ghanībhūtaṃ. Itaranti tanukamadhu. Madhupaṭalanti madhurahitaṃ",
  "tika-vin08t:647_4": "kevalaṃ madhupaṭalaṃ. “Sace madhusahitaṃ paṭalaṃ paṭiggahetvā nikkhipanti. Paṭalassa",
  "tika-vin08t:647_5": "bhājanaṭṭhāniyattā madhuno vasena sattāhātikkame nissaggiyaṃ hotī”ti vadanti, “madhumakkhitaṃ",
  "tika-vin08t:647_6": "pana madhugatikamevā”ti iminā taṃ sameti.",
  "tika-vin08t:648_0": "98. “Phāṇitaṃ nāma ucchumhā nibbatta”nti pāḷiyaṃ avisesena vuttattā, aṭṭhakathāyañca",
  "tika-vin08t:648_1": "“ucchurasaṃ upādāya…pe… avatthukā ucchuvikati ‘phāṇita’nti veditabbā”ti vacanato",
  "tika-vin08t:648_2": "ucchurasopi nikkasaṭo sattāhakālikoti veditabbaṃ. Kenaci pana “madhumhi cattāro kālikā",
  "tika-vin08t:648_3": "yathāsambhavaṃ yojetabbā, ucchumhi cā”ti vatvā “samakkhikaṇḍaṃ selakaṃ madhu yāvakālikaṃ,",
  "tika-vin08t:648_4": "anelakaṃ udakasambhinnaṃ yāmakālikaṃ, asambhinnaṃ sattāhakālikaṃ, madhusitthaṃ parisuddhaṃ",
  "tika-vin08t:648_5": "yāvajīvikaṃ, tathā ucchuraso sakasaṭo yāvakāliko, nikkasaṭo udakasambhinno yāmakāliko,",
  "tika-vin08t:648_6": "asambhinno sattāhakāliko, suddhakasaṭaṃ yāvajīvika”nti ca vatvā uttaripi bahudhā",
  "tika-vin08t:648_7": "papañcitaṃ. Tattha “udakasambhinnaṃ madhu vā ucchuraso vā sakasaṭo yāvakāliko, nikkasaṭo",
  "tika-vin08t:648_8": "udakasambhinno yāmakāliko”ti idaṃ neva pāḷiyaṃ, na aṭṭhakathāyaṃ dissati, “yāvakālikaṃ",
  "tika-vin08t:648_9": "samānaṃ garutarampi muddikājātirasaṃ attanā saṃsaṭṭhaṃ lahukaṃ yāmakālikabhāvaṃ upanentaṃ",
  "tika-vin08t:648_10": "udakaṃ lahutaraṃ sattāhakālikaṃ attanā saṃsaṭṭhaṃ garutaraṃ yāmakālikabhāvaṃ upanetī”ti",
  "tika-vin08t:648_11": "ettha kāraṇaṃ soyeva pucchitabbo. Sabbattha pāḷiyaṃ aṭṭhakathāyañca udakasambhinnena",
  "tika-vin08t:648_12": "garutarassāpi lahubhāvopagamanaṃyeva dassitaṃ. Pāḷiyampi hi “anujānāmi, bhikkhave,",
  "tika-vin08t:648_13": "gilānassa guḷaṃ, agilānassa guḷodaka”nti vadantena agilānena paribhuñjituṃ ayuttopi",
  "tika-vin08t:648_14": "guḷo udakasambhinno agilānassapi vaṭṭatīti anuññāto.",
  "tika-vin08t:649_0": "Yampi ca “ucchu ce, yāvakāliko, ucchuraso ce, yāmakāliko, phāṇitaṃ ce, sattāhakālikaṃ,",
  "tika-vin08t:649_1": "taco ce, yāvajīviko”ti aṭṭhakathāvacanaṃ dassetvā “ucchuraso udakasambhinno yāmakāliko”ti",
  "tika-vin08t:649_2": "aññena kenaci vuttaṃ, tampi tathāvidhassa aṭṭhakathāvacanassa samantapāsādikāya vinayaṭṭhakathāya",
  "tika-vin08t:649_3": "abhāvato na sārato paccetabbaṃ, tatoyeva ca “ucchuraso udakasambhinnopi asambhinnopi",
  "tika-vin08t:649_4": "sattāhakālikoyevā”ti keci ācariyā vadanti. Bhesajjakkhandhake ca “anujānāmi, bhikkhave,",
  "tika-vin08t:649_5": "ucchurasa”nti ettha tīsupi gaṇṭhipadesu avisesena vuttaṃ “ucchuraso sattāhakāliko”ti.",
  "tika-vin08t:649_6": "Sayaṃkataṃ nirāmisameva vaṭṭatīti ettha aparissāvitaṃ paṭiggahitampi karaṇasamaye",
  "tika-vin08t:649_7": "parissāvetvā, kasaṭaṃ apanetvā ca attanā katanti veditabbaṃ, ayaṃ sāratthadīpanīpāṭho.",
  "tika-vin08t:650_0": "Vimativinodaniyaṃ pana ucchurasaṃ upādāyāti nikkasaṭarasassāpi sattāhakālikattaṃ",
  "tika-vin08t:650_1": "dasseti “ucchumhā nibbatta”nti pāḷiyaṃ sāmaññato vuttattā. Yaṃ pana suttantaṭṭhakathāyaṃ",
  "tika-vin08t:650_2": "“ucchu ce, yāvakāliko, ucchuraso ce, yāmakāliko, phāṇitaṃ ce, sattāhakālikaṃ, taco",
  "tika-vin08t:650_3": "ce, yāvajīviko”ti vuttaṃ, taṃ ambaphalarasādimissatāya yāmakālikattaṃ sandhāya vuttanti",
  "tika-vin08t:650_4": "gahetabbaṃ, avinayavacanattā taṃ appamāṇanti. Teneva “purebhattaṃ paṭiggahitena aparissāvitaucchurasenā”tiādi",
  "tika-vin08t:650_5": "vuttaṃ. Nirāmisameva vaṭṭati tattha paviṭṭhayāvakālikassa abbohārikattāti idaṃ guḷe",
  "tika-vin08t:650_6": "kate tattha vijjamānampi kasaṭaṃ pākena sukkhatāya yāvajīvikattaṃ bhajatīti vuttaṃ.",
  "tika-vin08t:650_7": "Tassa yāvakālikatte hi sāmaṃpākena purebhattepi anajjhoharaṇīyaṃ siyāti. “Savatthukapaṭiggahitattā”ti",
  "tika-vin08t:650_8": "idaṃ ucchurase cuṇṇavicuṇṇaṃ hutvā ṭhitakasaṭaṃ sandhāya vuttaṃ, tena ca “aparissāvitena",
  "tika-vin08t:650_9": "appaṭiggahitena anupasampannehi kataṃ sattāhaṃ vaṭṭatīti dassetī”ti vuttaṃ.",
  "tika-vin08t:651_0": "Jhāmaucchuphāṇitanti aggimhi ucchuṃ tāpetvā kataṃ. Koṭṭitaucchuphāṇitanti khuddānukhuddakaṃ",
  "tika-vin08t:651_1": "chinditvā koṭṭetvā nippīḷetvā pakkaṃ. Taṃ tattha vijjamānampi kasaṭaṃ pakkakāle yāvakālikattaṃ",
  "tika-vin08t:651_2": "vijahatīti āha “taṃ yutta”nti. Sītodakena katanti madhukapupphāni sītodakena madditvā",
  "tika-vin08t:651_3": "parissāvetvā pacitvā kataṃ. “Aparissāvetvā kata”nti keci, tattha kāraṇaṃ na dissati.",
  "tika-vin08t:651_4": "Khīraṃ pakkhipitvā kataṃ madhukaphāṇitaṃ yāvakālikanti ettha khīraṃ pakkhipitvā pakkatelaṃ",
  "tika-vin08t:651_5": "kasmā vikāle vaṭṭatīti ce? Tele pakkhittaṃ khīraṃ telameva hoti, aññaṃ pana khīraṃ",
  "tika-vin08t:651_6": "pakkhipitvā kataṃ khīrabhāvaṃ gaṇhātīti idamettha kāraṇaṃ. Yadi evaṃ khaṇḍasakkharampi",
  "tika-vin08t:651_7": "khīraṃ pakkhipitvā karonti, taṃ kasmā vaṭṭatīti āha “khaṇḍasakkharaṃ panā”tiādi.",
  "tika-vin08t:651_8": "Tattha khīrajallikanti khīrapheṇaṃ.",
  "tika-vin08t:652_0": "99. “Madhukapupphaṃ panā”tiādi yāvakālikarūpena ṭhitassāpi avaṭṭanakaṃ merayabījavatthuṃ",
  "tika-vin08t:652_1": "dassetuṃ āraddhaṃ. Āhārakiccaṃ karontāni etāni kasmā evaṃ paribhuñjitabbānīti codanāparihārāya",
  "tika-vin08t:652_2": "bhesajjodissaṃ dassentena tappasaṅgena sabbānipi odissakāni ekato dassetuṃ “sattavidhañhī”tiādi",
  "tika-vin08t:652_3": "vuttaṃ samantapāsādikāyaṃ. Vinayasaṅgahappakaraṇe pana taṃ na vuttaṃ, “pacchābhattato",
  "tika-vin08t:652_4": "paṭṭhāya sati paccayeti vuttattā paṭiggahitabhesajjāni dutiyadivasato paṭṭhāya purebhattampi",
  "tika-vin08t:652_5": "sati paccayeva paribhuñjitabbāni, na āhāratthāya bhesajjatthāya paṭiggahitattā”ti",
  "tika-vin08t:652_6": "vadanti. Dvāravātapānakavāṭesūti mahādvārassa vātapānānañca kavāṭaphalakesu. Kasāve",
  "tika-vin08t:652_7": "pakkhittāni tāni attano sabhāvaṃ pariccajantīti “kasāve…pe… makkhetabbānī”ti vuttaṃ,",
  "tika-vin08t:652_8": "ghuṇapāṇakādiparihāratthaṃ makkhetabbānīti attho. Adhiṭṭhetīti “idāni mayhaṃ ajjhoharaṇīyaṃ",
  "tika-vin08t:652_9": "na bhavissati, bāhiraparibhogatthāya bhavissatī”ti cittaṃ uppādetīti attho. Tenevāha",
  "tika-vin08t:652_10": "“sappiñca telañca vasañca muddhani telaṃ vā abbhañjanaṃ vā”tiādi, evaṃ paribhoge",
  "tika-vin08t:652_11": "anapekkhatāya paṭiggahaṇaṃ vijahatīti adhippāyo. Evaṃ aññesupi kālikesu anajjhoharitukāmatāya",
  "tika-vin08t:652_12": "suddhacittena bāhiraparibhogatthāya niyamepi paṭiggahaṇaṃ vijahatīti idampi visuṃ",
  "tika-vin08t:652_13": "ekaṃ paṭiggahaṇavijahananti daṭṭhabbaṃ.",
  "tika-vin08t:653_0": "Aññena bhikkhunā vattabboti ettha suddhacittena dinnattā sayampi āharāpetvā paribhuñjituṃ",
  "tika-vin08t:653_1": "vaṭṭatiyeva. Dvinnampi anāpattīti yathā aññassa santakaṃ ekena paṭiggahitaṃ sattāhātikkamepi",
  "tika-vin08t:653_2": "nissaggiyaṃ na hoti parasantakabhāvato, evamidampi avibhattattā ubhayasādhāraṇampi",
  "tika-vin08t:653_3": "vinibbhogābhāvato nissaggiyaṃ na hotīti adhippāyo. Paribhuñjituṃ pana na vaṭṭatīti",
  "tika-vin08t:653_4": "bhikkhunā paṭiggahitattā sattāhātikkame yassa kassaci bhikkhuno paribhuñjituṃ na",
  "tika-vin08t:653_5": "vaṭṭati paṭiggahitasappiādīnaṃ paribhogassa sattāheneva paricchinnattā. “Tāni paṭiggahetvā",
  "tika-vin08t:653_6": "sattāhaparamaṃ sannidhikārakaṃ paribhuñjitabbānī”ti hi vuttaṃ.",
  "tika-vin08t:654_0": "“Āvuso imaṃ telaṃ sattāhamattaṃ paribhuñjituṃ vaṭṭatī”ti iminā yena paṭiggahitaṃ,",
  "tika-vin08t:654_1": "tena antosattāheyeva parassa vissajjitabhāvaṃ dasseti. Kassa āpattīti “paṭhamaṃ tāva",
  "tika-vin08t:654_2": "ubhinnaṃ sādhāraṇattā anāpatti vuttā, idāni pana ekena itarassa vissaṭṭhabhāvato",
  "tika-vin08t:654_3": "ubhayasādhāraṇatā natthīti vibhattasadisaṃ hutvā ṭhitaṃ, tasmā ettha paṭiggahitassa",
  "tika-vin08t:654_4": "sattāhātikkame ekassa āpattiyā bhavitabba”nti maññamāno “kiṃ paṭiggahaṇapaccayā paṭiggāhakassa",
  "tika-vin08t:654_5": "āpatti, udāhu yassa santakaṃ jātaṃ, tassā”ti pucchati. Nissaṭṭhabhāvatoyeva ca idha",
  "tika-vin08t:654_6": "“avibhattabhāvato”ti kāraṇaṃ avatvā “yena pariggahitaṃ, tena vissajjitattā”ti vuttaṃ,",
  "tika-vin08t:654_7": "idañca vissaṭṭhābhāvato ubhayasādhāraṇataṃ pahāya ekassa santakaṃ hontampi yena paṭiggahitaṃ,",
  "tika-vin08t:654_8": "tato aññassa santakaṃ jātaṃ, tasmā parasantakapaṭiggahaṇe viya paṭiggāhakassa paṭiggahaṇapaccayā",
  "tika-vin08t:654_9": "natthi āpattīti dassanatthaṃ vuttaṃ, na pana “yena paṭiggahitaṃ, tena vissajjitattā”ti",
  "tika-vin08t:654_10": "vacanato avissajjite sati avibhattepi sattāhātikkame āpattīti dassanatthaṃ avissajjite",
  "tika-vin08t:654_11": "avibhattabhāvatoyeva anāpattiyā siddhattā. Sace pana itaro yena paṭiggahitaṃ, tasseva",
  "tika-vin08t:654_12": "antosattāhe attano bhāgampi vissajjeti, sattāhātikkame siyā āpatti yena paṭiggahitaṃ,",
  "tika-vin08t:654_13": "tasseva santakabhāvamāpannattā. “Itarassa appaṭiggahitattā”ti iminā tassa santakabhāvepi",
  "tika-vin08t:654_14": "aññehi paṭiggahitasakasantake viya tena appaṭiggahitabhāvato anāpattīti dīpeti, imaṃ",
  "tika-vin08t:654_15": "pana adhippāyaṃ ajānitvā ito aññathā gaṇṭhipadakārādīhi papañcitaṃ, na taṃ sārato",
  "tika-vin08t:654_16": "paccetabbaṃ, idaṃ sāratthadīpanīvacanaṃ.",
  "tika-vin08t:655_0": "Vimativinodaniyaṃ pana – sace dvinnaṃ…pe… na vaṭṭatīti ettha pāṭho gaḷito, evaṃ panettha",
  "tika-vin08t:655_1": "pāṭho veditabbo – sace dvinnaṃ santakaṃ ekena paṭiggahitaṃ avibhattaṃ hoti, sattāhātikkame",
  "tika-vin08t:655_2": "dvinnampi anāpatti, paribhuñjituṃ pana na vaṭṭatīti. Aññathā pana saddappayogopi",
  "tika-vin08t:655_3": "na saṅgahaṃ gacchati, “gaṇṭhipadepi ca ayameva pāṭho dassito”ti sāratthadīpaniyaṃ",
  "tika-vin08t:655_4": "vuttaṃ. “Dvinnampi anāpattī”ti avibhattattā vuttaṃ. “Paribhuñjituṃ pana na vaṭṭatī”ti",
  "tika-vin08t:655_5": "idaṃ “sattāhaparamaṃ sannidhikārakaṃ paribhuñjitabba”nti vacanato vuttaṃ. “Yena paṭiggahitaṃ,",
  "tika-vin08t:655_6": "tena vissajjitattā”ti iminā upasampannassa dānampi sandhāya “vissajjetī”ti idaṃ vuttanti",
  "tika-vin08t:655_7": "dasseti. Upasampannassa nirapekkhadinnavatthumhi paṭiggahaṇassa avigatattepi sakasantakatā",
  "tika-vin08t:655_8": "vigatāva hoti, tena nissaggiyaṃ na hoti. “Attanāva paṭiggahitattaṃ sakasantakattañcā”ti",
  "tika-vin08t:655_9": "imehi dvīhi kāraṇeheva nissaggiyaṃ hoti, na ekena. Anupasampannassa nirapekkhadāne",
  "tika-vin08t:655_10": "pana tadubhayampi vijahati, paribhogopettha vaṭṭati, na sāpekkhadāne dānalakkhaṇābhāvato.",
  "tika-vin08t:655_11": "“Vissajjatī”ti etasmiñca pāḷipade kassaci adatvā anapekkhatāya chaḍḍanampi saṅgahitanti",
  "tika-vin08t:655_12": "veditabbaṃ. “Anapekkhā datvā”ti idañca paṭiggahaṇavijahanavidhidassanatthameva vuttaṃ.",
  "tika-vin08t:655_13": "Paṭiggahaṇe hi vijahite puna paṭiggahetvā paribhogo sayameva vaṭṭissati, tabbijahanañca",
  "tika-vin08t:655_14": "vatthuno sakasantakatāpariccāgena hotīti. Etena ca vatthumhi ajjhoharaṇāpekkhāya",
  "tika-vin08t:655_15": "sati paṭiggahaṇavissajjanaṃ nāma visuṃ na labbhatīti sijjhati. Itarathā hi “paṭiggahaṇe",
  "tika-vin08t:655_16": "anapekkhova paṭiggahaṇaṃ vissajjetvā puna paṭiggahetvā bhuñjatī”ti vattabbaṃ siyā,",
  "tika-vin08t:655_17": "“appaṭiggahitattā”ti iminā ekassa santakaṃ aññena paṭiggahitampi nissaggiyaṃ hotīti",
  "tika-vin08t:655_18": "dasseti. Evanti “puna gahessāmī”ti apekkhaṃ akatvā suddhacittena paricattataṃ parāmasati.",
  "tika-vin08t:655_19": "Paribhuñjantassa anāpattidassanatthanti nissaggiyamūlikāhi pācittiyādiāpattīhi anāpattidassanatthanti",
  "tika-vin08t:655_20": "adhippāyo. Paribhoge anāpattidassanatthanti ettha pana nissaṭṭhapaṭilābhassa kāyikaparibhogādīsu",
  "tika-vin08t:655_21": "yā dukkaṭāpatti vuttā, tāya anāpattidassanatthanti adhippāyo.",
  "tika-vin08t:656_0": "100. Evaṃ catukālikapaccayaṃ dassetvā idāni tesu visesalakkhaṇaṃ dassento “imesu",
  "tika-vin08t:656_1": "panā”tiādimāha. Tattha akappiyabhūmiyaṃ sahaseyyāpahonake gehe vuttaṃ saṅghikaṃ vā",
  "tika-vin08t:656_2": "puggalikaṃ vā bhikkhussa, bhikkhuniyā vā santakaṃ yāvakālikaṃ yāmakālikañca ekarattampi",
  "tika-vin08t:656_3": "ṭhapitaṃ antovutthaṃ nāma hoti, tattha pakkañca antopakkaṃ nāma hoti. Sattāhakālikaṃ",
  "tika-vin08t:656_4": "pana yāvajīvikañca vaṭṭati. Paṭiggahetvā ekarattaṃ vītināmitaṃ pana yaṃ kiñci yāvakālikaṃ",
  "tika-vin08t:656_5": "vā yāmakālikaṃ vā ajjhoharitukāmatāya gaṇhantassa pariggahaṇe tāva dukkaṭaṃ, ajjhoharato",
  "tika-vin08t:656_6": "pana ekamekasmiṃ ajjhohāre sannidhipaccayā pācittiyaṃ hotīti attho. Idāni aññampi",
  "tika-vin08t:656_7": "visesalakkhaṇaṃ dassento “yāvakālikaṃ panā”tiādimāha. Tattha sambhinnarasānīti saṃsaṭṭharasāni.",
  "tika-vin08t:656_8": "Dīghakālāni vatthūni rassakālena saṃsaṭṭhāni rassakālameva anuvattantīti āha “yāvakālikaṃ",
  "tika-vin08t:656_9": "pana…pe… tīṇipi yāmakālikādīnī”ti. Itaresupi eseva nayo. Tasmātiādīsu tadahupurebhattameva",
  "tika-vin08t:656_10": "vaṭṭati, na tadahupacchābhattaṃ, na rattiyaṃ, na dutiyadivasādīsūti attho.",
  "tika-vin08t:657_0": "Kasmāti ce? Tadahupaṭiggahitena yāvakālikena saṃsaṭṭhattāti. Ettha ca “yāvakālikena",
  "tika-vin08t:657_1": "saṃsaṭṭhattā”ti ettakameva avatvā “tadahupaṭiggahitenā”ti visesanassa vuttattā purepaṭiggahitayāvakālikena",
  "tika-vin08t:657_2": "saṃsaṭṭhe sati tadahupurebhattampi na vaṭṭati, anajjhoharaṇīyaṃ hotīti viññāyati.",
  "tika-vin08t:657_3": "“Sambhinnarasa”nti iminā sacepi saṃsaṭṭhaṃ, asambhinnarasaṃ sesakālikattayaṃ attano",
  "tika-vin08t:657_4": "attano kāle vaṭṭatīti dasseti. Yāmakālikenāti ettha “tadahupaṭiggahitenā”ti tatiyantavisesanapadaṃ",
  "tika-vin08t:657_5": "ajjhāharitabbaṃ, pubbavākyato vā anuvattetabbaṃ. Tassa phalaṃ vuttanayameva.",
  "tika-vin08t:658_0": "Potthakesu pana “yāmakālikena saṃsaṭṭhaṃ pana itaradvayaṃ tadahupaṭiggahita”nti dissati,",
  "tika-vin08t:658_1": "taṃ na sundaraṃ. Yattha natthi, tameva sundaraṃ, kasmā? Dutiyantañhi visesanapadaṃ",
  "tika-vin08t:658_2": "itaradvayaṃ viseseti. Tato tadahupaṭiggahitameva sattāhakālikaṃ yāvajīvikañca yāmakālikena",
  "tika-vin08t:658_3": "saṃsaṭṭhe sati yāva aruṇuggamanā vaṭṭati, na purepaṭiggahitānīti attho bhaveyya,",
  "tika-vin08t:658_4": "so na yutto. Kasmā? Sattāhakālikayāvajīvikānaṃ asannidhijanakattā, “dīghakālikāni",
  "tika-vin08t:658_5": "rassakālikaṃ anuvattantī”ti iminā lakkhaṇena viruddhattā ca, tasmā tadahupaṭiggahitaṃ",
  "tika-vin08t:658_6": "vā hotu purepaṭiggahitaṃ vā, sattāhakālikaṃ yāvajīvikañca tadahupaṭiggahitena yāmakālikena",
  "tika-vin08t:658_7": "saṃsaṭṭhattā yāva aruṇuggamanā vaṭṭatīti attho yutto, evañca upari vakkhamānena “sattāhakālikena",
  "tika-vin08t:658_8": "pana tadahupaṭiggahitena saddhiṃ saṃsaṭṭhaṃ tadahupaṭiggahitaṃ vā purepaṭiggahitaṃ",
  "tika-vin08t:658_9": "vā yāvajīvikaṃ sattāhaṃ kappatī”ti vacanena samaṃ bhaveyya.",
  "tika-vin08t:659_0": "Apica “yāmakālikena saṃsaṭṭhaṃ pana itaradvayaṃ tadahu yāva aruṇuggamanā vaṭṭatī”ti",
  "tika-vin08t:659_1": "pubbapāṭhena bhavitabbaṃ, taṃ lekhakehi aññesu pāṭhesu “tadahupaṭiggahita”nti vijjamānaṃ",
  "tika-vin08t:659_2": "disvā, idha tadahupadato paṭiggahitapadaṃ gaḷitanti maññamānehi pakkhipitvā likhitaṃ",
  "tika-vin08t:659_3": "bhaveyya, “tadahū”ti idaṃ pana “yāva aruṇuggamanā”ti padaṃ viseseti, tena yāva tadahuaruṇuggamanā",
  "tika-vin08t:659_4": "vaṭṭati, na dutiyāhādiaruṇuggamanāti atthaṃ dasseti. Teneva uparipāṭhepi “sattāhakālikena",
  "tika-vin08t:659_5": "pana tadahupaṭiggahitenā”ti rassakālikatthapadena tulyādhikaraṇaṃ visesanapadaṃ tameva",
  "tika-vin08t:659_6": "viseseti, na dīghakālikatthaṃ yāvajīvikapadaṃ, tasmā “tadahupaṭiggahitena sattāhakālikena",
  "tika-vin08t:659_7": "saṃsaṭṭhaṃ tadahupaṭiggahitaṃ vā purepaṭiggahitaṃ vā yāvajīvikaṃ sattāhaṃ kappatī”ti vuttaṃ.",
  "tika-vin08t:660_0": "Dvīhapaṭiggahitenātiādīsupi “dvīhapaṭiggahitena sattāhakālikena saṃsaṭṭhaṃ tadahupaṭiggahitaṃ",
  "tika-vin08t:660_1": "vā purepaṭiggahitaṃ vā yāvajīvikaṃ chāhaṃ vaṭṭati, tīhapaṭiggahitena sattāhakālikena",
  "tika-vin08t:660_2": "saṃsaṭṭhaṃ tadahupaṭiggahitaṃ vā purepaṭiggahitaṃ vā yāvajīvikaṃ pañcāhaṃ vaṭṭati,",
  "tika-vin08t:660_3": "catūhapaṭiggahitena sattāhakālikena saṃsaṭṭhaṃ tadahupaṭiggahitaṃ vā purepaṭiggahitaṃ",
  "tika-vin08t:660_4": "vā yāvajīvikaṃ caturāhaṃ vaṭṭati, pañcāhapaṭiggahitena sattāhakālikena saṃsaṭṭhaṃ",
  "tika-vin08t:660_5": "tadahupaṭiggahitaṃ vā purepaṭiggahitaṃ vā yāvajīvikaṃ tīhaṃ vaṭṭati, chāhapaṭiggahitena",
  "tika-vin08t:660_6": "sattāhakālikena saṃsaṭṭhaṃ tadahupaṭiggahitaṃ vā purepaṭiggahitaṃ vā yāvajīvikaṃ",
  "tika-vin08t:660_7": "dvīhaṃ vaṭṭati, sattāhapaṭiggahitena sattāhakālikena saṃsaṭṭhaṃ tadahupaṭiggahitaṃ",
  "tika-vin08t:660_8": "vā purepaṭiggahitaṃ vā yāvajīvikaṃ tadaheva vaṭṭatī”ti evaṃ sattāhakālikasseva atītadivasaṃ",
  "tika-vin08t:660_9": "parihāpetvā sesadivasavasena yojetabbaṃ, na yāvajīvikassa. Na hi yāvajīvikassa hāpetabbo",
  "tika-vin08t:660_10": "atītadivaso nāma atthi sati paccaye yāvajīvaṃ paribhuñjitabbato. Tenāha “sattāhakālikampi",
  "tika-vin08t:660_11": "attanā saddhiṃ saṃsaṭṭhaṃ yāvajīvikaṃ attano sabhāvaññeva upanetī”ti. Kesuci potthakesu",
  "tika-vin08t:660_12": "“yāmakālikena saṃsaṭṭhaṃ pana itaradvayaṃ tadahupaṭiggahita”nti likhitaṃ pāṭhaṃ nissāya",
  "tika-vin08t:660_13": "imasmimpi pāṭhe “tadahupaṭiggahitanti idameva icchitabba’nti maññamānā “purepaṭiggahita”nti",
  "tika-vin08t:660_14": "pāṭhaṃ paṭikkhipanti. Kesuci “purebhattaṃ paṭiggahitaṃ vā”ti likhanti, taṃ sabbaṃ",
  "tika-vin08t:660_15": "yathāvuttanayaṃ amanasikarontā vibbhantacittā evaṃ karontīti daṭṭhabbaṃ.",
  "tika-vin08t:661_0": "Imesu catūsu kālikesu yāvakālikaṃ majjhanhikakālātikkame, yāmakālikaṃ pacchimayāmātikkame,",
  "tika-vin08t:661_1": "sattāhakālikaṃ sattāhātikkame paribhuñjantassa āpattīti vuttaṃ. Katarasikkhāpadena",
  "tika-vin08t:661_2": "āpatti hotīti pucchāyamāha “kālayāma”iccādi. Tassattho – yāvakālikaṃ kālātikkame",
  "tika-vin08t:661_3": "paribhuñjantassa “yo pana bhikkhu vikāle khādanīyaṃ vā bhojanīyaṃ vā khādeyya vā",
  "tika-vin08t:661_4": "bhuñjeyya vā, pācittiya”nti iminā vikālebhojanasikkhāpadena āpatti hoti. Yāmakālikaṃ",
  "tika-vin08t:661_5": "yāmātikkame paribhuñjantassa “yo pana bhikkhu sannidhikārakaṃ khādanīyaṃ vā bhojanīyaṃ",
  "tika-vin08t:661_6": "vā khādeyya vā bhuñjeyya vā, pācittiya”nti iminā sannidhisikkhāpadena āpatti hoti.",
  "tika-vin08t:661_7": "Sattāhakālikaṃ sattāhātikkame paribhuñjantassa “yāni kho pana tāni gilānānaṃ bhikkhūnaṃ",
  "tika-vin08t:661_8": "paṭisāyanīyāni bhesajjāni, seyyathidaṃ, sappi navanītaṃ telaṃ madhu phāṇitaṃ, tāni",
  "tika-vin08t:661_9": "paṭiggahetvā sattāhaparamaṃ sannidhikārakaṃ paribhuñjitabbāni, taṃ atikkāmayato nissaggiyaṃ",
  "tika-vin08t:661_10": "pācittiya”nti iminā bhesajjasikkhāpadena āpatti hotīti.",
  "tika-vin08t:662_0": "Imāni cattāri kālikāni ekato saṃsaṭṭhāni sambhinnarasāni purimapurimakālikassa kālavasena",
  "tika-vin08t:662_1": "paribhuñjitabbānīti vuttaṃ. Asambhinnarasāni ce honti, kathaṃ paribhuñjitabbānīti",
  "tika-vin08t:662_2": "āha “sace panā”tiādi. Tassattho suviññeyyova.",
  "tika-vin08t:663": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:664": "Catukālikavinicchayakathālaṅkāro nāma",
  "tika-vin08t:665": "Aṭṭhārasamo paricchedo.",
  "tika-vin08t:666": "19. Kappiyabhūmivinicchayakathā",
  "tika-vin08t:667_0": "101. Evaṃ catukālikavinicchayaṃ kathetvā idāni kappiyakuṭivinicchayaṃ kathetuṃ “kappiyā",
  "tika-vin08t:667_1": "catubhūmiyo”tiādimāha. Tattha kappantīti kappiyā, kappa sāmatthiyeti dhātu. Bhavanti",
  "tika-vin08t:667_2": "etāsu antovutthaantopakkānīti bhūmiyo, catasso bhūmiyo catubhūmiyo, catasso kappiyakuṭiyoti",
  "tika-vin08t:667_3": "attho. Katamā tāti āha “ussāvanantikā…pe… veditabbā”ti. Kathaṃ viññāyaticcāha “anujānāmi…pe…",
  "tika-vin08t:667_4": "vacanato”ti. Idaṃ bhesajjakkhandhakapāḷiṃ sandhāyāha. Tattha uddhaṃ sāvanā ussāvanā,",
  "tika-vin08t:667_5": "ussāvanā anto yassā kappiyabhūmiyāti ussāvanantikā. Gāvo nisīdanti etthāti gonisādikā,",
  "tika-vin08t:667_6": "go-saddūpapada ni-pubbasada visaraṇagatyāvasānesūti dhātu. Gahapatīhi dinnāti gahapati,",
  "tika-vin08t:667_7": "uttarapadalopatatiyātappurisoyaṃ. Kammavācāya sammannitabbāti sammutīti evamimāsaṃ",
  "tika-vin08t:667_8": "viggaho kātabbo. Tatthāti kappiyakuṭivinicchaye. Taṃ pana avatvāpīti andhakaṭṭhakathāyaṃ",
  "tika-vin08t:667_9": "vuttanayaṃ avatvāpi. Pi-saddena tathāvacanampi anujānāti. Aṭṭhakathāsu vuttanayena",
  "tika-vin08t:667_10": "vutteti sesaaṭṭhakathāsu vuttanayena “kappiyakuṭiṃ karomā”ti vā “kappiyakuṭī”ti vā",
  "tika-vin08t:667_11": "vutte. Sādhāraṇalakkhaṇanti sabbaaṭṭhakathānaṃ sādhāraṇaṃ ussāvanantikakuṭikaraṇalakkhaṇaṃ.",
  "tika-vin08t:667_12": "Cayanti adhiṭṭhānaṃ uccavatthuṃ. Yato paṭṭhāyāti yato iṭṭhakato silato mattikāpiṇḍato",
  "tika-vin08t:667_13": "vā paṭṭhāya. Paṭhamiṭṭhakādīnaṃ heṭṭhā na vaṭṭantīti paṭhamiṭṭhakādīnaṃ heṭṭhābhūmiyaṃ",
  "tika-vin08t:667_14": "patiṭṭhāpiyamānā iṭṭhakādayo bhūmigatikattā “kappiyakuṭiṃ karomā”ti vatvā patiṭṭhāpetuṃ",
  "tika-vin08t:667_15": "na vaṭṭanti. Yadi evaṃ bhūmiyaṃ nikhaṇitvā ṭhapiyamānā thambhā kasmā tathā vatvā",
  "tika-vin08t:667_16": "patiṭṭhāpetuṃ vaṭṭantīti āha “thambhā pana…pe… vaṭṭantī”ti.",
  "tika-vin08t:668": "Saṅghasantakamevāti vāsatthāya kataṃ saṅghikasenāsanaṃ sandhāya vadati. Bhikkhusantakanti vāsatthāya eva kataṃ bhikkhussa puggalikasenāsanaṃ.",
  "tika-vin08t:669": "102. Mukhasannidhīti iminā antovutthadukkaṭameva dīpeti.",
  "tika-vin08t:670_0": "Vimativinodaniyaṃ pana evaṃ vuttaṃ – taṃ pana avatvāpīti pi-saddena tathāvacanampi",
  "tika-vin08t:670_1": "anujānāti. Aṭṭhakathāsūti andhakaṭṭhakathāvirahitāsu sesaṭṭhakathāsu. Sādhāraṇalakkhaṇanti",
  "tika-vin08t:670_2": "andhakaṭṭhakathāya saha sabbaṭṭhakathānaṃ samānaṃ. Cayanti adhiṭṭhānaṃ uccavatthuṃ.",
  "tika-vin08t:670_3": "Yato paṭṭhāyāti yato iṭṭhakādito paṭṭhāya cayaṃ ādiṃ katvā bhittiṃ uṭṭhāpetukāmāti",
  "tika-vin08t:670_4": "attho. “Thambhā pana upari uggacchanti, tasmā vaṭṭantī”ti etena iṭṭhakapāsāṇā heṭṭhā",
  "tika-vin08t:670_5": "patiṭṭhāpiyamānāpi yadi cayato, bhūmito vā ekaṅgulamattampi uggatā tiṭṭhanti, vaṭṭantīti siddhaṃ hoti.",
  "tika-vin08t:671_0": "Ārāmoti upacārasīmāparicchinno sakalo vihāro. Senāsanānīti vihārassa anto tiṇakuṭiādikāni",
  "tika-vin08t:671_1": "saṅghassa nivāsagehāni. Vihāragonisādikā nāmāti senāsanagonisādikā nāma. Senāsanāni",
  "tika-vin08t:671_2": "hi sayaṃ parikkhittānipi ārāmaparikkhepābhāvena “gonisādikā”ti vuttā. “Upaḍḍhaparikkhittopī”ti",
  "tika-vin08t:671_3": "iminā tato ūnaparikkhitto yebhuyyena aparikkhitto nāma, tasmā aparikkhittasaṅkhameva",
  "tika-vin08t:671_4": "gacchatīti dasseti. Etthāti upaḍḍhādiparikkhitte. Kappiyakuṭi laddhuṃ vaṭṭatīti gonisādikāya",
  "tika-vin08t:671_5": "abhāvena sesakappiyakuṭīsu tīsu yā kāci kappiyakuṭi kātabbāti attho.",
  "tika-vin08t:672_0": "Tesaṃ gehānīti ettha bhikkhūnaṃ vāsatthāya katampi yāva na denti, tāva tesaṃ santakaṃyeva",
  "tika-vin08t:672_1": "bhavissatīti daṭṭhabbaṃ. Vihāraṃ ṭhapetvāti upasampannānaṃ vāsatthāya kataṃ gehaṃ",
  "tika-vin08t:672_2": "ṭhapetvāti attho. Gehanti nivāsagehaṃ. Tadaññaṃ pana uposathāgārādi sabbaṃ anivāsagehaṃ",
  "tika-vin08t:672_3": "catukappiyabhūmivimuttā pañcamī kappiyabhūmi. Saṅghasantakepi hi etādise gehe suṭṭhu",
  "tika-vin08t:672_4": "parikkhittārāmaṭṭhepi abbhokāse viya antovutthādidoso natthi. Yena kenaci channe",
  "tika-vin08t:672_5": "paricchanne ca sahaseyyappahonake bhikkhussa, saṅghassa vā nivāsagehe antovutthādidoso,",
  "tika-vin08t:672_6": "na aññattha. Tenāha “yaṃ panā”tiādi. Tattha “saṅghikaṃ vā puggalikaṃ vā”ti idaṃ kiñcāpi",
  "tika-vin08t:672_7": "bhikkhubhikkhunīnaṃ sāmaññato vuttaṃ bhikkhūnaṃ pana saṅghikaṃ puggalikañca bhikkhunīnaṃ,",
  "tika-vin08t:672_8": "tāsaṃ saṅghikaṃ puggalikañca bhikkhūnaṃ gihisantakaṭṭhāne tiṭṭhatīti veditabbaṃ.",
  "tika-vin08t:673": "Mukhasannidhīti antosannihitadoso hi mukhappavesananimittaṃ āpattiṃ karoti, nāññathā, tasmā “mukhasannidhī”ti vuttoti.",
  "tika-vin08t:674_0": "Tattha tattha khaṇḍā hontīti upaḍḍhato adhikaṃ khaṇḍā honti. Sabbasmiṃ chadane vinaṭṭheti",
  "tika-vin08t:674_1": "tiṇapaṇṇādivassaparittāyake chadane vinaṭṭhe. Gopānasīnaṃ pana upari vallīhi baddhadaṇḍesu",
  "tika-vin08t:674_2": "ṭhitesupi jahitavatthukā honti eva. Pakkhapāsakamaṇḍalanti ekasmiṃ passe tiṇṇaṃ gopānasīnaṃ",
  "tika-vin08t:674_3": "upari ṭhitatiṇapaṇṇādichadanaṃ vuccati.",
  "tika-vin08t:675_0": "103. “Anupasampannassa datvā tassā”tiādinā akappiyakuṭiyaṃ vutthampi anupasampannassa",
  "tika-vin08t:675_1": "dinne kappiyaṃ hoti, sāpekkhadānañcettha vaṭṭati, paṭiggahaṇaṃ viya na hotīti dasseti.",
  "tika-vin08t:675_2": "Antopakkasāmaṃpakkesu pana “na, bhikkhave, antovutthaṃ antopakkaṃ sāmaṃpakkaṃ paribhuñjitabbaṃ,",
  "tika-vin08t:675_3": "yo paribhuñjeyya, āpatti dukkaṭassa. Anto ce, bhikkhave, vutthaṃ antopakkaṃ sāmaṃpakkaṃ,",
  "tika-vin08t:675_4": "tañce paribhuñjeyya, āpatti tiṇṇaṃ dukkaṭānaṃ. Anto ce, bhikkhave, vutthaṃ antopakkaṃ",
  "tika-vin08t:675_5": "aññehi pakkaṃ, tañce paribhuñjeyya, āpatti dvinnaṃ dukkaṭānaṃ. Anto ce, bhikkhave,",
  "tika-vin08t:675_6": "vutthaṃ bahipakkaṃ sāmaṃpakkaṃ, tañce paribhuñjeyya, āpatti dvinnaṃ dukkaṭānaṃ. Bahi",
  "tika-vin08t:675_7": "ce, bhikkhave, vutthaṃ antopakkaṃ sāmaṃpakkaṃ, tañce paribhuñjeyya, āpatti dvinnaṃ",
  "tika-vin08t:675_8": "dukkaṭānaṃ. Anto ce, bhikkhave, vutthaṃ bahipakkaṃ aññehi pakkaṃ, tañce paribhuñjeyya,",
  "tika-vin08t:675_9": "āpatti dukkaṭassa. Bahi ce, bhikkhave, vutthaṃ antopakkaṃ aññehi pakkaṃ, tañce paribhuñjeyya,",
  "tika-vin08t:675_10": "āpatti dukkaṭassa. Bahi ce, bhikkhave, vutthaṃ bahipakkaṃ sāmaṃpakkaṃ, tañce paribhuñjeyya,",
  "tika-vin08t:675_11": "āpatti dukkaṭassa. Bahi ce, bhikkhave, vutthaṃ bahipakkaṃ aññehi pakkaṃ, tañce paribhuñjeyya,",
  "tika-vin08t:675_12": "anāpattī”ti vacanato ekaṃ tirāpattikaṃ, tīṇi durāpattikāni, tīṇi ekāpattikāni, ekaṃ",
  "tika-vin08t:675_13": "anāpattikanti aṭṭha honti. Tattha antovutthanti akappiyakuṭiyaṃ vutthaṃ. Antopakkepi",
  "tika-vin08t:675_14": "eseva nayo. Sāmaṃpakkanti yaṃ kiñci āmisaṃ bhikkhussa pacituṃ na vaṭṭati. Tattha",
  "tika-vin08t:675_15": "yaṃ vattabbaṃ, taṃ aṭṭhakathāyaṃ vuttameva.",
  "tika-vin08t:676": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:677": "Kappiyabhūmivinicchayakathālaṅkāro nāma",
  "tika-vin08t:678": "Ekūnavīsatimo paricchedo.",
  "tika-vin08t:679": "20. Paṭiggahaṇavinicchayakathā",
  "tika-vin08t:680_0": "104. Evaṃ kappiyabhūmivinicchayaṃ kathetvā idāni paṭiggahaṇavinicchayaṃ kathetuṃ",
  "tika-vin08t:680_1": "“khādanīyādipaṭiggāho”tiādimāha. Tattha khādiyateti khādanīyaṃ, ṭhapetvā pañca bhojanāni",
  "tika-vin08t:680_2": "sabbassa ajjhoharitabbassetaṃ adhivacanaṃ. Ādisaddena bhojanīyaṃ saṅgaṇhāti. Paṭiggahaṇaṃ",
  "tika-vin08t:680_3": "sampaṭicchanaṃ paṭiggāho, khādanīyādīnaṃ paṭiggāho khādanīyādipaṭiggāho. Tenāha “ajjhoharitabbassa",
  "tika-vin08t:680_4": "yassa kassaci khādanīyassa vā bhojanīyassa vā paṭiggahaṇa”nti. Pañcasu aṅgesu uccāraṇamattanti",
  "tika-vin08t:680_5": "ukkhipanamattaṃ, iminā paṭiggahitabbabhārassa pamāṇaṃ dasseti. Teneva tādisena purisena",
  "tika-vin08t:680_6": "anukkhipanīyavatthusmiṃ paṭiggahaṇaṃ na ruhatīti dīpeti. “Hatthapāso”ti iminā āsannabhāvaṃ.",
  "tika-vin08t:680_7": "Teneva ca dūre ṭhatvā abhiharantassa paṭiggahaṇaṃ na ruhatīti dīpeti. Abhihāroti",
  "tika-vin08t:680_8": "pariṇāmitabhāvo, tena ca tatraṭṭhakādīsu na ruhatīti dīpeti. “Devo vā”tiādinā dāyakato",
  "tika-vin08t:680_9": "payogattayaṃ dasseti. “Tañce”tiādinā paṭiggāhakato payogadvayaṃ dasseti.",
  "tika-vin08t:681_0": "Idāni tesu pañcasu aṅgesu hatthapāsassa durājānatāya taṃ dassetumāha “tatthi”ccādi.",
  "tika-vin08t:681_1": "Tattha aḍḍhateyyahattho hatthapāso nāmāti yojanā. “Tassa orimantenā”ti iminā ākāse",
  "tika-vin08t:681_2": "ujuṃ ṭhatvā parena ukkhittaṃ gaṇhantassāpi āsannaṅgabhūtapādatalato paṭṭhāya hatthapāso",
  "tika-vin08t:681_3": "paricchinditabbo, na sīsato paṭṭhāyāti dasseti. Tattha “orimantenā”ti imassa heṭṭhimantenāti attho gahetabbo.",
  "tika-vin08t:682_0": "Ettha ca pavāraṇasikkhāpadaṭṭhakathāyaṃ “sace pana bhikkhu nisinno hoti, āsannassa",
  "tika-vin08t:682_1": "pacchimantato paṭṭhāyā”tiādinā paṭiggāhakānaṃ āsannaṅgassa pārimantato paṭṭhāya paricchedassa",
  "tika-vin08t:682_2": "dassitattā idhāpi ākāse ṭhitassa paṭiggāhakassa āsannaṅgabhūtapādatalassa pārimantabhūtato",
  "tika-vin08t:682_3": "paṇhipariyantassa heṭṭhimatalato paṭṭhāya, dāyakassa pana orimantabhūtato pādaṅgulassa",
  "tika-vin08t:682_4": "heṭṭhimapariyantato paṭṭhāya hatthapāso paricchinditabboti daṭṭhabbaṃ. Imināva nayena",
  "tika-vin08t:682_5": "bhūmiyaṃ nipajjitvā ussīsake nisinnassa hatthato paṭiggaṇhantassāpi āsannasīsaṅgassa",
  "tika-vin08t:682_6": "pārimantabhūtato gīvantato paṭṭhāyeva hatthapāso minitabbo, na pādatalato paṭṭhāya.",
  "tika-vin08t:682_7": "Evaṃ nipajjitvā dānepi yathānurūpaṃ veditabbaṃ. “Yaṃ āsannataraṃ aṅga”nti hi vuttaṃ.",
  "tika-vin08t:682_8": "Akallakoti gilāno sahatthā paribhuñjituṃ asakkonto mukhena paṭiggaṇhāti. Vimativinodaniyaṃ",
  "tika-vin08t:682_9": "pana “akallakoti gilāno gahetuṃ vā”ti ettakameva vuttaṃ, etena akallakoti gilāno",
  "tika-vin08t:682_10": "vā atha vā gahetuṃ akallako asamatthoti attho dassito. Tenāha “sacepi natthukaraṇiyaṃ",
  "tika-vin08t:682_11": "dīyamānaṃ nāsāpuṭena akallako vā mukhena paṭiggaṇhātī”ti.",
  "tika-vin08t:683": "105. Ekadesenāpīti aṅguliyā phuṭṭhamattena.",
  "tika-vin08t:684_0": "Tañce paṭiggaṇhāti, sabbaṃ paṭiggahitamevāti veṇukoṭiyaṃ bandhitvā ṭhapitattā. Sace",
  "tika-vin08t:684_1": "bhūmiyaṃ ṭhitameva ghaṭaṃ dāyakena hatthapāse ṭhatvā “ghaṭaṃ dassāmī”ti dinnaṃ veṇukoṭiyā",
  "tika-vin08t:684_2": "gahaṇavasena paṭiggaṇhāti, ubhayakoṭibaddhaṃ sabbampi paṭiggahitameva hoti. Bhikkhussa",
  "tika-vin08t:684_3": "hatthe apīḷetvā pakatiyā pīḷiyamānaṃ ucchurasaṃ sandhāya “gaṇhathā”ti vuttattā “abhihāro",
  "tika-vin08t:684_4": "na paññāyatī”ti vuttaṃ, hatthapāse ṭhitassa pana bhikkhussa atthāya pīḷiyamānaṃ ucchuto",
  "tika-vin08t:684_5": "paggharantaṃ rasaṃ gaṇhituṃ vaṭṭati. Doṇikāya sayaṃ paggharantaṃ ucchurasaṃ majjhe",
  "tika-vin08t:684_6": "āvaritvā vissajjitampi gaṇhituṃ vaṭṭati. Paṭiggahaṇasaññāyāti “mañcādinā paṭiggahessāmī”ti",
  "tika-vin08t:684_7": "uppāditasaññāya, iminā “paṭiggaṇhāmī”ti vācāya vattabbakiccaṃ natthīti dasseti.",
  "tika-vin08t:685_0": "Yattha katthaci aṭṭhakathāsu, padesesu vā. Asaṃhārime phalaketi thāmamajjhimena asaṃhāriye.",
  "tika-vin08t:685_1": "“Tintiṇikādipaṇṇesūti vacanato sākhāsu paṭiggahaṇaṃ ruhatīti daṭṭhabba”nti sāratthadīpaniyaṃ",
  "tika-vin08t:685_2": "vuttaṃ. Porāṇaṭīkāyampi tatheva vuttaṃ, tadetaṃ vicāretabbaṃ. Aṭṭhakathāyañhi “bhūmiyaṃ",
  "tika-vin08t:685_3": "atthatesu sukhumesu tintiṇikādipaṇṇesu paṭiggahaṇaṃ na ruhatī”ti vuttaṃ. Taṃ tintiṇikādipaṇṇānaṃ",
  "tika-vin08t:685_4": "sukhumattā tattha ṭhapitaāmisassa asaṇṭhahanato bhūmiyaṃ ṭhapitasadisattā “na ruhatī”ti",
  "tika-vin08t:685_5": "vuttaṃ, tintiṇikādisākhāsu ṭhapitepi evameva siyā, tasmā “sākhāsu paṭiggahaṇaṃ ruhatī”ti",
  "tika-vin08t:685_6": "vacanaṃ ayuttaṃ viya dissati. Aṭṭhakathāyaṃ “na ruhatī”ti kiriyāpadassa “kasmā”ti",
  "tika-vin08t:685_7": "hetupariyesane sati na aññaṃ pariyesitabbaṃ, “sukhumesū”ti vuttaṃ visesanapadaṃyeva",
  "tika-vin08t:685_8": "hetumantavisesanaṃ bhavati, tasmā tintiṇikapaṇṇādīsu paṭiggahaṇaṃ na ruhati, kasmā?",
  "tika-vin08t:685_9": "Tesaṃ sukhumattā. Aññesu pana paduminīpaṇṇādīsu ruhati, kasmā? Tesaṃ oḷārikattāti",
  "tika-vin08t:685_10": "hetuphalasambandho icchitabboti dissati, tasmā “tadetaṃ vicāretabba”nti vuttaṃ. Tathā",
  "tika-vin08t:685_11": "hi vuttaṃ aṭṭhakathāyaṃ “na hi tāni sandhāretuṃ samatthānīti mahantesu pana paduminīpaṇṇādīsu ruhatī”ti.",
  "tika-vin08t:686_0": "106. Puñchitvā paṭiggahetvāti puñchitepi rajanacuṇṇāsaṅkāya sati paṭiggahaṇatthāya",
  "tika-vin08t:686_1": "vuttaṃ, nāsati. Taṃ panāti patitarajaṃ appaṭiggahetvā upari gahitapiṇḍapātaṃ. Anāpattīti",
  "tika-vin08t:686_2": "durūpaciṇṇādidoso natthi. Pubbābhogassa anurūpavasena “anupasampannassa datvā…pe…",
  "tika-vin08t:686_3": "vaṭṭatī”ti vuttaṃ. Yasmā pana taṃ “aññassa dassāmī”ti cittuppādamattena parasantakaṃ",
  "tika-vin08t:686_4": "na hoti, tasmā tassa adatvāpi paṭiggahetvā paribhuñjituṃ vaṭṭati. “Anupasampannassa",
  "tika-vin08t:686_5": "dassāmī”tiādipi vinayadukkaṭassa parihārāya vuttaṃ, tathā akatvā gahitepi paṭiggahetvā",
  "tika-vin08t:686_6": "paribhuñjato anāpattiyeva. Bhikkhussa detīti aññassa bhikkhussa deti. Kañjikanti",
  "tika-vin08t:686_7": "khīrarasādiṃ yaṃ kiñci dravaṃ sandhāya vuttaṃ. Hatthato mocetvā puna gaṇhāti, uggahitakaṃ",
  "tika-vin08t:686_8": "hotīti āha “hatthato amocentenevā”ti. Āluḷentānanti āloḷentānaṃ, ayameva vā pāṭho.",
  "tika-vin08t:686_9": "Āharitvā bhūmiyaṃ ṭhapitattā abhihāro natthīti āha “patto paṭiggahetabbo”ti.",
  "tika-vin08t:687_0": "107. Paṭhamataraṃ uḷuṅkato thevā patte patantīti ettha “yathā paṭhamataraṃ patitatheve",
  "tika-vin08t:687_1": "doso natthi, tathā ākiritvā apanentānaṃ pacchā patitathevepi abhihaṭattā nevatthi",
  "tika-vin08t:687_2": "doso”ti vadanti. Carukenāti khuddakabhājanena. “Abhihaṭattāti dīyamānakkhaṇaṃ sandhāya",
  "tika-vin08t:687_3": "vuttaṃ. Datvā apanayanakāle pana chārikā vā bindūni vā patanti, puna paṭiggahetabbaṃ",
  "tika-vin08t:687_4": "abhihārassa vigatattā”ti vadanti, taṃ yathā na patati, tathā apanessāmīti paṭiharante",
  "tika-vin08t:687_5": "yujjati, pakatisaññāya apanente abhihāro na chijjati, supatitaṃ. Paṭiggahitameva",
  "tika-vin08t:687_6": "hi taṃ hoti. Mukhavaṭṭiyāpi gahetuṃ vaṭṭatīti abhihariyamānassa pattassa mukhavaṭṭiyā",
  "tika-vin08t:687_7": "uparibhāge hatthaṃ pasāretvā phusituṃ vaṭṭati. Pādena pelletvāti pādena “paṭiggahessāmī”ti",
  "tika-vin08t:687_8": "saññāya akkamitvā. Kecīti abhayagirivāsino. Vacanamattamevāti paṭibaddhaṃ paṭibaddhapaṭibaddhanti",
  "tika-vin08t:687_9": "saddamattameva nānaṃ, kāyapaṭibaddhameva hoti, tasmā tesaṃ vacanaṃ na gahetabbanti",
  "tika-vin08t:687_10": "adhippāyo. Esa nayoti “paṭibaddhapaṭibaddhampi kāyapaṭibaddhamevā”ti ayaṃ nayo. Tathā",
  "tika-vin08t:687_11": "ca tattha kāyapaṭibaddhe tappaṭibaddhe ca thullaccayameva vuttaṃ.",
  "tika-vin08t:688_0": "Tena āharāpetunti yassa bhikkhuno santikaṃ gataṃ, taṃ “idha naṃ ānehī”ti āṇāpetvā",
  "tika-vin08t:688_1": "tena āharāpetuṃ itarassa vaṭṭatīti attho. Tasmāti yasmā mūlaṭṭhasseva paribhogo anuññāto,",
  "tika-vin08t:688_2": "tasmā. Taṃ divasaṃ hatthena gahetvā dutiyadivase paṭiggahetvā paribhuñjantassa uggahitakapaṭiggahitaṃ",
  "tika-vin08t:688_3": "hotīti āha “anāmasitvā”ti. Appaṭiggahitattā “sannidhipaccayā anāpattī”ti vuttaṃ.",
  "tika-vin08t:688_4": "Appaṭiggahetvā paribhuñjantassa adinnamukhadvārāpatti hotīti āha “paṭiggahetvā pana",
  "tika-vin08t:688_5": "paribhuñjitabba”nti. “Na tato paranti tadaheva sāmaṃ appaṭiggahitaṃ sandhāya vuttaṃ,",
  "tika-vin08t:688_6": "tadaheva paṭiggahitaṃ pana punadivasādīsu appaṭiggahetvāpi paribhuñjituṃ vaṭṭatī”ti vadanti.",
  "tika-vin08t:689_0": "108. Khīyantīti khayaṃ gacchanti, tesaṃ cuṇṇehi thullaccayaappaṭiggahaṇāpattiyo na",
  "tika-vin08t:689_1": "hontīti adhippāyo. Satthakenāti paṭiggahitasatthakena. Navasamuṭṭhitanti eteneva",
  "tika-vin08t:689_2": "ucchuādīsu abhinavalaggattā abbohārikaṃ na hotīti dasseti. Eseva nayoti sannidhidosādiṃ",
  "tika-vin08t:689_3": "sandhāya vadati. Tenāha “na hī”tiādi. Kasmā panettha uggahitapaccayā, sannidhipaccayā",
  "tika-vin08t:689_4": "vā doso na siyāti āha “na hi taṃ paribhogatthāya pariharantī”ti. Iminā ca bāhiraparibhogatthaṃ",
  "tika-vin08t:689_5": "sāmaṃ gahetvā vā anupasampannena dinnaṃ vā pariharituṃ vaṭṭatīti dīpeti, tasmā pattasammakkhanādiatthaṃ",
  "tika-vin08t:689_6": "sāmaṃ gahetvā pariharitatelādiṃ sace paribhuñjitukāmo hoti, paṭiggahetvā paribhuñjantassa",
  "tika-vin08t:689_7": "anāpatti. Abbhantaraparibhogatthaṃ pana sāmaṃ gahitaṃ paṭiggahetvā paribhuñjantassa",
  "tika-vin08t:689_8": "uggahitapaṭiggahaṇaṃ hoti, appaṭiggahetvā paribhuñjantassa adinnamukhadvārāpatti",
  "tika-vin08t:689_9": "hoti. Abbhantaraparibhogatthameva anupasampannena dinnaṃ gahetvā pariharantassa siṅgīloṇakappo",
  "tika-vin08t:689_10": "viya sannidhipaccayā āpatti hoti. Keci pana “thāmamajjhimassa purisassa uccāraṇamattaṃ",
  "tika-vin08t:689_11": "hotītiādinā vuttapañcaṅgasampattiyā paṭiggahaṇassa ruhaṇato bāhiraparibhogatthampi",
  "tika-vin08t:689_12": "sace anupasampannehi dinnaṃ gaṇhāti, paṭiggahitamevā”ti vadanti. Evaṃ sati idha bāhiraparibhogatthaṃ",
  "tika-vin08t:689_13": "anupasampannena dinnaṃ gahetvā pariharantassa sannidhipaccayā āpatti vattabbā siyā.",
  "tika-vin08t:689_14": "“Na hi taṃ paribhogatthāya pariharantī”ti ca na vattabbaṃ, tasmā bāhiraparibhogatthaṃ",
  "tika-vin08t:689_15": "gahitaṃ paṭiggahitaṃ nāma na hotīti veditabbaṃ.",
  "tika-vin08t:690_0": "Yadi evaṃ pañcasu paṭiggahaṇaṅgesu “paribhogatthāyā”ti visesanaṃ vattabbanti? Na",
  "tika-vin08t:690_1": "vattabbaṃ. Paṭiggahaṇañhi paribhogatthameva hotīti “paribhogatthāyā”ti visuṃ avatvā",
  "tika-vin08t:690_2": "“tañce bhikkhu kāyena vā kāyapaṭibaddhena vā paṭiggaṇhātī”ti ettakameva vuttaṃ. Apare",
  "tika-vin08t:690_3": "pana “satipi paṭiggahaṇe ‘na hi taṃ paribhogatthāya pariharantī’ti idha aparibhogatthāya",
  "tika-vin08t:690_4": "pariharaṇe anāpatti vuttā”ti vadanti. Tena ca paṭiggahaṇaṅgesu pañcasu samiddhesu",
  "tika-vin08t:690_5": "ajjhoharitukāmatāya gahitameva paṭiggahitaṃ nāma hoti ajjhoharitabbesuyeva paṭiggahaṇassa",
  "tika-vin08t:690_6": "anuññātattāti dasseti. Tathā bāhiraparibhogatthāya gahetvā ṭhapitatelādiṃ ajjhoharitukāmatāya",
  "tika-vin08t:690_7": "sati paṭiggahetvā paribhuñjituṃ vaṭṭatīti dasseti. Udukkhalamusalādīni khīyantīti",
  "tika-vin08t:690_8": "ettha udukkhalamusalānaṃ khayena pisitakoṭṭitabhesajjesu sace āgantukavaṇṇo paññāyati,",
  "tika-vin08t:690_9": "na vaṭṭati. Suddhaṃ udakaṃ hotīti rukkhasākhādīhi gaḷitvā patanaudakaṃ sandhāya vuttaṃ.",
  "tika-vin08t:691_0": "109. Patto vāssa paṭiggahetabboti etthāpi pattagataṃ chupitvā dentassa hatthe laggena",
  "tika-vin08t:691_1": "āmisena dosābhāvatthaṃ pattapaṭiggahaṇanti abbhantaraparibhogatthameva pattapaṭiggahaṇaṃ",
  "tika-vin08t:691_2": "veditabbaṃ. Yaṃ sāmaṇerassa patte patati…pe… paṭiggahaṇaṃ na vijahatīti ettha punappunaṃ",
  "tika-vin08t:691_3": "gaṇhantassa attano patte pakkhittameva attano santakanti sanniṭṭhānakaraṇato hatthagataṃ",
  "tika-vin08t:691_4": "paṭiggahaṇaṃ na vijahati. Paricchinditvā dinnaṃ pana gaṇhantassa gahaṇasamayeyeva",
  "tika-vin08t:691_5": "attano santakanti sanniṭṭhānassa katattā hatthagataṃ paṭiggahaṇaṃ vijahati. Kesañci",
  "tika-vin08t:691_6": "atthāya bhattaṃ pakkhipatīti ettha anupasampannassa atthāya pakkhipantepi āgantvā",
  "tika-vin08t:691_7": "gaṇhissatīti sayameva pakkhipitvā ṭhapanato paṭiggahaṇaṃ na vijahati. Anupasampannassa",
  "tika-vin08t:691_8": "hatthe pakkhittaṃ pana anupasampanneneva ṭhapitaṃ nāma hotīti paṭiggahaṇaṃ vijahati",
  "tika-vin08t:691_9": "pariccattabhāvato. Tena vuttaṃ “sāmaṇera…pe… pariccattattā”ti. Kesañcītiādīsu anupasampannānaṃ",
  "tika-vin08t:691_10": "atthāya katthaci ṭhapiyamānampi hatthato muttamatte eva paṭiggahaṇaṃ na vijahati,",
  "tika-vin08t:691_11": "atha kho bhājane patitameva paṭiggahaṇaṃ vijahati. Bhājanañca bhikkhunā punadivasatthāya",
  "tika-vin08t:691_12": "apekkhitamevāti taggatampi āmisaṃ duddhotapattagataṃ viya paṭiggahaṇaṃ vijahatīti",
  "tika-vin08t:691_13": "saṅkāya “sāmaṇerassa hatthe pakkhipitabba”nti vuttanti veditabbaṃ. Īdisesu hi yutti",
  "tika-vin08t:691_14": "na gavesitabbā, vuttanayeneva paṭipajjitabbaṃ.",
  "tika-vin08t:692_0": "110. Pattagatā yāgūti iminā pattamukhavaṭṭiyā phuṭṭhepi kuṭe yāgu paṭiggahitā, uggahitā",
  "tika-vin08t:692_1": "vā na hoti bhikkhuno anicchāya phuṭṭhattāti dasseti. Āropetīti hatthaṃ phusāpeti.",
  "tika-vin08t:692_2": "Paṭiggahaṇūpagaṃ bhāraṃ nāma thāmamajjhimassa purisassa ukkhepārahaṃ. Kiñcāpi avissajjetvāva",
  "tika-vin08t:692_3": "aññena hatthena pidahantassa doso natthi, tathāpi na pidahitabbanti aṭṭhakathāpamāṇeneva",
  "tika-vin08t:692_4": "gahetabbaṃ. Vimativinodaniyaṃ pana “na pidahitabbanti hatthato muttaṃ sandhāya vuttaṃ,",
  "tika-vin08t:692_5": "hatthagataṃ pana itarena hatthena pidahato, hatthato muttampi vā aphusitvā upari",
  "tika-vin08t:692_6": "pidhānaṃ pātentassa na doso”ti vuttaṃ.",
  "tika-vin08t:693": "111. Paṭiggaṇhātīti chāyatthāya upari dhāriyamānā mahāsākhā yena kenaci chijjeyya, tattha laggarajaṃ mukhe pāteyya vāti kappiyaṃ kārāpetvā paṭiggaṇhāti.",
  "tika-vin08t:694_0": "Macchikavāraṇatthanti ettha “sacepi sākhāya laggarajaṃ patte patati, sukhena paribhuñjituṃ",
  "tika-vin08t:694_1": "sakkāti sākhāya paṭiggahitattā abbhantaraparibhogatthamevidha paṭiggahaṇanti mūlapaṭiggahaṇameva",
  "tika-vin08t:694_2": "vaṭṭatī”ti vuttaṃ. Apare pana “macchikavāraṇatthanti vacanamattaṃ gahetvā bāhiraparibhogatthaṃ",
  "tika-vin08t:694_3": "gahita”nti vadanti. Kuṇḍaketi mahāghaṭe. Tasmimpīti cāṭighaṭepi. Anupasampannaṃ gāhāpetvāti",
  "tika-vin08t:694_4": "tameva ajjhoharaṇīyaṃ bhaṇḍaṃ anupasampannena gāhāpetvā.",
  "tika-vin08t:695_0": "Therassa pattaṃ dutiyattherassāti “therassa pattaṃ mayhaṃ dethā”ti tena attano pariccajāpetvā",
  "tika-vin08t:695_1": "dutiyattherassa deti. Tuyhaṃ yāguṃ mayhaṃ dehīti ettha evaṃ vatvā sāmaṇerassa pattaṃ",
  "tika-vin08t:695_2": "gahetvā attanopi pattaṃ tassa deti. Ettha panāti “paṇḍito sāmaṇero”tiādipattaparivattanakathāyaṃ.",
  "tika-vin08t:695_3": "Kāraṇaṃ upaparikkhitabbanti yathā mātuādīnaṃ telādīni haranto tathārūpe kicce anupasampannena",
  "tika-vin08t:695_4": "aparivattetvāva paribhuñjituṃ labhati, evamidha pattaparivattanaṃ akatvā paribhuñjituṃ",
  "tika-vin08t:695_5": "kasmā na labhatīti kāraṇaṃ vīmaṃsitabbanti attho. Ettha pana “sāmaṇerehi gahitataṇḍulesu",
  "tika-vin08t:695_6": "parikkhīṇesu avassaṃ amhākaṃ sāmaṇerā saṅgahaṃ karontīti cittuppatti sambhavati,",
  "tika-vin08t:695_7": "tasmā taṃ parivattetvāva paribhuñjitabbaṃ. Mātāpitūnaṃ atthāya pana chāyatthāya vā",
  "tika-vin08t:695_8": "gahaṇe paribhogāsā natthi, tasmā taṃ vaṭṭatī”ti kāraṇaṃ vadanti. Teneva ācariyabuddhadattattherenapi vuttaṃ –",
  "tika-vin08t:696": "“Mātāpitūnamatthāya, telādiṃ haratopi ca;",
  "tika-vin08t:697": "Sākhaṃ chāyādiatthāya, imassa na visesatā.",
  "tika-vin08t:698": "“Tasmā hissa visesassa, cintetabbaṃ tu kāraṇaṃ;",
  "tika-vin08t:699": "Tassa sālayabhāvaṃ tu, visesaṃ takkayāmaha”nti.",
  "tika-vin08t:700_0": "Idamevettha yuttataraṃ avassaṃ tathāvidhavitakkuppattiyā sambhavato. Na hi sakkā",
  "tika-vin08t:700_1": "ettha vitakkaṃ sodhetunti. Mātādīnaṃ atthāya haraṇe pana nāvassaṃ tathāvidhavitakkuppattīti",
  "tika-vin08t:700_2": "sakkā vitakkaṃ sodhetuṃ. Yattha hi vitakkaṃ sodhetuṃ sakkā, tattha nevatthi doso.",
  "tika-vin08t:700_3": "Teneva vakkhati “sace pana sakkoti vitakkaṃ sodhetuṃ, tato laddhaṃ khāditumpi vaṭṭatī”ti.",
  "tika-vin08t:700_4": "Vimativinodaniyaṃ pana “ettha panāti pattaparivattane. Kāraṇanti ettha yathā sāmaṇerā",
  "tika-vin08t:700_5": "ito amhākampi dentīti vitakko uppajjati, na tathā aññatthāti kāraṇaṃ vadanti, tañca",
  "tika-vin08t:700_6": "yuttaṃ. Yassa pana tādiso vitakko natthi, tena aparivattetvāpi bhuñjituṃ vaṭṭatī”ti vuttaṃ.",
  "tika-vin08t:701_0": "112. Niccāletunti cāletvā pāsāṇasakkharādiapanayanaṃ kātuṃ. Uddhanaṃ āropetabbanti",
  "tika-vin08t:701_1": "anaggikaṃ uddhanaṃ sandhāya vuttaṃ. Uddhane paccamānassa āluḷane upari apakkataṇḍulā",
  "tika-vin08t:701_2": "heṭṭhā pavisitvā paccantīti āha “sāmaṃpākañceva hotī”ti.",
  "tika-vin08t:702_0": "113. Ādhārake patto ṭhapitoti appaṭiggahitāmiso patto puna paṭiggahaṇatthāya ṭhapito.",
  "tika-vin08t:702_1": "Cāletīti vinā kāraṇaṃ cāleti, satipi kāraṇe bhikkhūnaṃ paribhogārahaṃ cāletuṃ na",
  "tika-vin08t:702_2": "vaṭṭati. Kiñcāpi “anujānāmi, bhikkhave, amanussikābādhe āmakamaṃsaṃ āmakalohita”nti",
  "tika-vin08t:702_3": "tādise ābādhe attano atthāya āmakamaṃsapaṭiggahaṇaṃ anuññātaṃ, “āmakamaṃsapaṭiggahaṇā",
  "tika-vin08t:702_4": "paṭivirato hotī”ti ca sāmaññato paṭikkhittaṃ, tathāpi attano, aññassa vā bhikkhuno",
  "tika-vin08t:702_5": "atthāya aggahitattā “sīhavighāsādiṃ…pe… vaṭṭatī”ti vuttaṃ. Sakkoti vitakkaṃ sodhetunti",
  "tika-vin08t:702_6": "“mayhampi detī”ti vitakkassa anuppannabhāvaṃ sallakkhetuṃ sakkoti, “sāmaṇerassa dassāmī”ti",
  "tika-vin08t:702_7": "suddhacittena mayā gahitanti vā sallakkhetuṃ sakkoti. Sace pana mūlepi paṭiggahitaṃ",
  "tika-vin08t:702_8": "hotīti ettha “gahetvā gate mayhampi dadeyyunti saññāya sace paṭiggahitaṃ hotī”ti vadanti.",
  "tika-vin08t:703_0": "114. Koṭṭhāse karotīti “bhikkhū sāmaṇerā ca attano attano abhirucitaṃ koṭṭhāsaṃ gaṇhantū”ti",
  "tika-vin08t:703_1": "sabbesaṃ samake koṭṭhāse karoti. Gahitāvasesanti sāmaṇerehi gahitakoṭṭhāsato avasesaṃ.",
  "tika-vin08t:703_2": "Gaṇhitvāti “mayhaṃ idaṃ gaṇhissāmī”ti gahetvā. Idha gahitāvasesaṃ nāma tena gaṇhitvā puna ṭhapitaṃ.",
  "tika-vin08t:704_0": "Paṭiggahetvāti tadahu paṭiggahetvā. Teneva “yāvakālikena yāvajīvikasaṃsagge doso",
  "tika-vin08t:704_1": "natthī”ti vuttaṃ. Sace pana purimadivase paṭiggahetvā ṭhapitā hoti, sāmisena mukhena",
  "tika-vin08t:704_2": "tassā vaṭṭiyā dhūmaṃ pivituṃ na vaṭṭati. Samuddodakenāti appaṭiggahitasamuddodakena.",
  "tika-vin08t:705_0": "Himakarakā nāma kadāci vassodakena saha patanakā pāsāṇalekhā viya ghanībhūtā udakavisesā,",
  "tika-vin08t:705_1": "tesu paṭiggahaṇakiccaṃ natthi. Tenāha “udakagatikā evā”ti. Yasmā katakaṭṭhi udakaṃ",
  "tika-vin08t:705_2": "pasādetvā visuṃ tiṭṭhati, tasmā “abbohārika”nti vuttaṃ. Iminā appaṭiggahitāpattīhi",
  "tika-vin08t:705_3": "abbohārikaṃ, vikālabhojanāpattīhipi abbohārikanti dasseti. Laggatīti sukkhe mukhe",
  "tika-vin08t:705_4": "ca hatthe ca mattikāvaṇṇaṃ dassentaṃ laggati. Bahalanti hatthamukhesu alagganakampi paṭiggahetabbaṃ.",
  "tika-vin08t:706_0": "Vāsamattanti reṇukhīrābhāvaṃ dasseti. Pānīyaṃ gahetvāti attanoyeva atthāya gahetvā.",
  "tika-vin08t:706_1": "Sace pana pītāvasesakaṃ tattheva ākirissāmīti gaṇhāti, puna paṭiggahaṇakiccaṃ natthi.",
  "tika-vin08t:706_2": "Ākirati, paṭiggahetabbanti puppharasassa paññāyanato vuttaṃ. Vikkhambhetvāti viyūhitvā, apanetvāti attho.",
  "tika-vin08t:707_0": "115. Mahābhūtesūti pāṇasarīrasannissitesu pathavīādimahābhūtesu. Sabbaṃ vaṭṭatīti",
  "tika-vin08t:707_1": "attano paresañca sarīrasannissitaṃ sabbaṃ vaṭṭati, akappiyamaṃsānulomatāya thullaccayādiṃ",
  "tika-vin08t:707_2": "na janetīti adhippāyo. Patatīti attano sarīrato chijjitvā patati. “Rukkhato chinditvā”ti",
  "tika-vin08t:707_3": "vuttattā mattikatthāya pathaviṃ khaṇituṃ, aññampi yaṃ kiñci mūlapaṇṇādivisabhesajjaṃ",
  "tika-vin08t:707_4": "chinditvā chārikaṃ akatvāpi appaṭiggahitampi paribhuñjituṃ vaṭṭatīti daṭṭhabbaṃ.",
  "tika-vin08t:708": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:709": "Paṭiggahaṇavinicchayakathālaṅkāro nāma",
  "tika-vin08t:710": "Vīsatimo paricchedo.",
  "tika-vin08t:711": "21. Pavāraṇāvinicchayakathā",
  "tika-vin08t:712_0": "116. Evaṃ paṭiggahaṇavinicchayaṃ kathetvā idāni pavāraṇāvinicchayaṃ kathetuṃ “paṭikkhepapavāraṇā”tiādimāha.",
  "tika-vin08t:712_1": "Tattha paṭikkhipanaṃ paṭikkhepo, asampaṭicchananti attho. Pavāriyate pavāraṇā, paṭisedhanantyattho.",
  "tika-vin08t:712_2": "Paṭikkhepasaṅkhātā pavāraṇā paṭikkhepapavāraṇā. Atha vā paṭikkhepavasena pavāraṇā",
  "tika-vin08t:712_3": "paṭikkhepapavāraṇā. Pañcannaṃ bhojanānaṃ aññataraṃ bhuñjantassa aññasmiṃ bhojane",
  "tika-vin08t:712_4": "abhihaṭe paṭikkhepasaṅkhātā pavāraṇāti sambandho.",
  "tika-vin08t:713_0": "117. Yaṃ asnātīti yaṃ bhuñjati. Ambilapāyāsādīsūti ādi-saddena khīrapāyāsādiṃ saṅgaṇhāti.",
  "tika-vin08t:713_1": "Tattha ambilapāyāsaggahaṇena takkādiambilasaṃyuttā ghanayāgu vuttā. Khīrapāyāsaggahaṇena",
  "tika-vin08t:713_2": "khīrasaṃyuttā yāgu saṅgayhati. Pavāraṇaṃ janetīti anatirittabhojanāpattinibandhanaṃ",
  "tika-vin08t:713_3": "paṭikkhepaṃ sādheti. Katopi paṭikkhepo anatirittabhojanāpattinibandhano na hoti,",
  "tika-vin08t:713_4": "akataṭṭhāneyeva tiṭṭhatīti āha “pavāraṇaṃ na janetī”ti.",
  "tika-vin08t:714_0": "“Yāgu-saddassa pavāraṇajanakayāguyāpi sādhāraṇattā ‘yāguṃ gaṇhathā’ti vuttepi pavāraṇā",
  "tika-vin08t:714_1": "hotīti pavāraṇaṃ janetiyevāti vutta”nti tīsupi gaṇṭhipadesu vuttaṃ. Taṃ parato tattheva",
  "tika-vin08t:714_2": "“bhattamissakaṃ yāguṃ āharitvā”ti ettha vuttakāraṇena na sameti. Vuttañhi tattha",
  "tika-vin08t:714_3": "– heṭṭhā ayāguke nimantane udakakañjikakhīrādīhi saddhiṃ madditaṃ bhattameva sandhāya",
  "tika-vin08t:714_4": "“yāguṃ gaṇhathā”ti vuttattā pavāraṇā hoti. “Bhattamissakaṃ yāguṃ āharitvā”ti ettha",
  "tika-vin08t:714_5": "pana visuṃ yāguyā vijjamānattā pavāraṇā na hotīti. Tasmā tattha vuttanayeneva khīrādīhi",
  "tika-vin08t:714_6": "saddhiṃ madditaṃ bhattameva sandhāya “yāguṃ gaṇhathā”ti vuttattā yāguyāva tattha",
  "tika-vin08t:714_7": "abhāvato pavāraṇā hotīti evamettha kāraṇaṃ vattabbaṃ. Evañhi sati parato “yenāpucchito,",
  "tika-vin08t:714_8": "tassa atthitāyā”ti aṭṭhakathāya vuttakāraṇenapi saṃsandati, aññathā gaṇṭhipadesuyeva",
  "tika-vin08t:714_9": "pubbāparavirodho āpajjati, aṭṭhakathāya ca na sametīti. Sace…pe… paññāyatīti iminā",
  "tika-vin08t:714_10": "vuttappamāṇassa macchamaṃsakhaṇḍassa nahāruno vā sabbhāvamattaṃ dasseti. Tāhīti puthukāhi.",
  "tika-vin08t:715_0": "Sālivīhiyavehi katasattūti yebhuyyanayena vuttaṃ, satta dhaññāni pana bhajjitvā katopi",
  "tika-vin08t:715_1": "sattuyeva. Tenevāha “kaṅguvaraka…pe… sattusaṅgahameva gacchatī”ti. Sattumodakoti",
  "tika-vin08t:715_2": "sattuyo piṇḍetvā kato apakko sattuguḷo. Vimativinodaniyaṃ pana “sattumodakoti sattuṃ",
  "tika-vin08t:715_3": "temetvā kato apakko, sattuṃ pana pisitvā piṭṭhaṃ katvā temetvā pūvaṃ katvā pacanti,",
  "tika-vin08t:715_4": "taṃ na pavāretī”ti vuttaṃ.",
  "tika-vin08t:716_0": "Pañcannaṃ bhojanānaṃ aññataravasena vippakatabhojanabhāvassa upacchinnattā “mukhe",
  "tika-vin08t:716_1": "sāsapamattampi…pe… na pavāretī”ti vuttaṃ. “Akappiyamaṃsaṃ paṭikkhipati, na pavāretī”ti",
  "tika-vin08t:716_2": "vacanato sace saṅghikaṃ lābhaṃ attano apāpuṇantaṃ jānitvā vā ajānitvā vā paṭikkhipati,",
  "tika-vin08t:716_3": "na pavāreti paṭikkhipitabbasseva paṭikkhittattā, alajjisantakaṃ paṭikkhipantopi na",
  "tika-vin08t:716_4": "pavāreti. Avatthutāyāti anatirittāpattisādhikāya pavāraṇāya avatthubhāvato. Etena",
  "tika-vin08t:716_5": "paṭikkhipitabbasseva paṭikkhittabhāvaṃ dīpeti. Yañhi paṭikkhipitabbaṃ hoti, tassa",
  "tika-vin08t:716_6": "paṭikkhepo āpattiyā aṅgaṃ na hotīti taṃ pavāraṇāya avatthūti vuccati.",
  "tika-vin08t:717": "118. Āsannataraṃ aṅganti hatthapāsato bahi ṭhatvā onamitvā dentassa sīsaṃ āsannataraṃ hoti, tassa orimantena paricchinditabbaṃ.",
  "tika-vin08t:718_0": "Upanāmetīti iminā kāyābhihāraṃ dasseti. Apanāmetvāti abhimukhaṃ haritvā. Idaṃ bhattaṃ",
  "tika-vin08t:718_1": "gaṇhāti vadatīti kiñci apanāmetvā vadati. Kevalaṃ vācābhihārassa anadhippetattā gaṇhathāti",
  "tika-vin08t:718_2": "gahetuṃ āraddhaṃ. Hatthapāsato bahi ṭhitassa satipi dātukāmatābhihāre paṭikkhipantassa",
  "tika-vin08t:718_3": "dūrabhāveneva pavāraṇāya abhāvato therassapi dūrabhāvamattaṃ gahetvā pavāraṇāya abhāvaṃ",
  "tika-vin08t:718_4": "dassento “therassa dūrabhāvato”tiādimāha, na pana therassa abhihārasambhavato. Sacepi",
  "tika-vin08t:718_5": "gahetvā gato hatthapāse ṭhito hoti, kiñci pana avatvā ādhāraṭṭhāne ṭhitattā abhihāro",
  "tika-vin08t:718_6": "nāma na hotīti “dūtassa ca anabhiharaṇato”ti vuttaṃ. “Gahetvā āgatena ‘bhattaṃ gaṇhathā’ti",
  "tika-vin08t:718_7": "vutte abhihāro nāma hotīti ‘sace pana gahetvā āgato bhikkhu…pe… pavāraṇā hotī’ti",
  "tika-vin08t:718_8": "vutta”nti tīsupi gaṇṭhipadesu vuttaṃ. Keci pana “pattaṃ kiñcipi upanāmetvā ‘imaṃ",
  "tika-vin08t:718_9": "bhattaṃ gaṇhathā’ti vuttanti gahetabba”nti vadanti, taṃ yuttaṃ viya dissati vācābhihārassa",
  "tika-vin08t:718_10": "idha anadhippetattā.",
  "tika-vin08t:719_0": "Parivesanāyāti bhattagge. Abhihaṭāva hotīti parivesakeneva abhihaṭā hoti. Tato dātukāmatāya",
  "tika-vin08t:719_1": "gaṇhantaṃ paṭikkhipantassa pavāraṇā hotīti ettha aggaṇhantampi paṭikkhipato pavāraṇā",
  "tika-vin08t:719_2": "hotiyeva. Kasmā? Dātukāmatāya abhihaṭattā, “tasmā sā abhihaṭāva hotī”ti hi vuttaṃ.",
  "tika-vin08t:719_3": "Teneva tīsupi gaṇṭhipadesu “dātukāmābhihāre sati kevalaṃ ‘dassāmī’ti gahaṇameva abhihāro",
  "tika-vin08t:719_4": "na hoti, ‘dassāmī’ti gaṇhantepi agaṇhantepi dātukāmatābhihārova abhihāro hoti, tasmā",
  "tika-vin08t:719_5": "gahaṇasamaye vā aggahaṇasamaye vā taṃ paṭikkhipato pavāraṇā hotī”ti vuttaṃ. Idāni",
  "tika-vin08t:719_6": "tassa asati dātukāmatābhihāre gahaṇasamayepi paṭikkhipato pavāraṇā na hotīti dassetuṃ",
  "tika-vin08t:719_7": "“sace panā”tiādi vuttaṃ. Kaṭacchunā anukkhittampi pubbe eva abhihaṭattā pavāraṇā",
  "tika-vin08t:719_8": "hotīti “abhihaṭāva hotī”ti vuttaṃ. Uddhaṭamatteti bhājanato viyojitamatte. Dvinnaṃ",
  "tika-vin08t:719_9": "samabhārepīti parivesakassa ca aññassa ca bhattapacchibhāraggahaṇe sambhūtepīti attho.",
  "tika-vin08t:720_0": "119. Rasaṃ gaṇhathāti ettha kevalaṃ maṃsarasassa apavāraṇājanakassa nāmena vuttattā",
  "tika-vin08t:720_1": "paṭikkhipato pavāraṇā na hoti. Maccharasantiādīsu maccho ca rasañcāti atthasambhavato,",
  "tika-vin08t:720_2": "vatthunopi tādisattā pavāraṇā hoti. “Idaṃ gaṇhathā”tipi avatvā tuṇhībhūtena abhihaṭaṃ",
  "tika-vin08t:720_3": "paṭikkhipatopi hoti eva.",
  "tika-vin08t:721_0": "Karambakoti missakādhivacanametaṃ. Yañhi bahūhi missetvā karonti, so “karambako”ti",
  "tika-vin08t:721_1": "vuccati, so sacepi maṃsena missetvā kato hoti, “karambakaṃ gaṇhathā”ti apavāraṇārahassa",
  "tika-vin08t:721_2": "nāmena vuttattā paṭikkhipato pavāraṇā na hoti. “Maṃsakarambakaṃ gaṇhathā”ti vutte",
  "tika-vin08t:721_3": "pana “maṃsamissakaṃ gaṇhathā”ti vuttaṃ hoti, tasmā pavāraṇāva hoti.",
  "tika-vin08t:722_0": "120. “Uddissakata”nti maññamānoti ettha “vatthuno kappiyattā akappiyasaññāya paṭikkhepatopi",
  "tika-vin08t:722_1": "acittakattā imassa sikkhāpadassa pavāraṇā hotī”ti vadanti. “Heṭṭhā ayāguke nimantane",
  "tika-vin08t:722_2": "udakakañjikakhīrādīhi saddhiṃ madditaṃ bhattameva sandhāya ‘yāguṃ gaṇhathā’ti vuttattā",
  "tika-vin08t:722_3": "pavāraṇā hoti, ‘bhattamissakaṃ yāguṃ āharitvā’ti ettha pana visuṃ yāguyā vijjamānattā",
  "tika-vin08t:722_4": "pavāraṇā na hotī”ti vadanti. Ayamettha adhippāyoti “yenāpucchito”tiādinā vuttamevatthaṃ",
  "tika-vin08t:722_5": "sandhāya vadati. Kāraṇaṃ panettha duddasanti ettha eke tāva vadanti “yasmā yāgumissakaṃ",
  "tika-vin08t:722_6": "nāma bhattameva na hoti, khīrādikampi hotiyeva, tasmā karambake viya pavāraṇāya na",
  "tika-vin08t:722_7": "bhavitabbaṃ, evañca sati ‘yāgu bahutarā vā hoti samasamā vā, na pavāreti, yāgu mandā,",
  "tika-vin08t:722_8": "bhattaṃ bahutaraṃ, pavāretī’ti ettha kāraṇaṃ duddasa”nti. Keci pana vadanti “yāgumissakaṃ",
  "tika-vin08t:722_9": "nāma bhattaṃ, tasmā taṃ paṭikkhipato pavāraṇāya eva bhavitabbaṃ, evañca sati ‘idha",
  "tika-vin08t:722_10": "pavāraṇā hoti, na hotī’ti ettha kāraṇaṃ duddasa”nti.",
  "tika-vin08t:723_0": "Yathā cettha kāraṇaṃ duddasaṃ, evaṃ parato “missakaṃ gaṇhathā”ti etthāpi kāraṇaṃ",
  "tika-vin08t:723_1": "duddasamevāti veditabbaṃ. Na hi pavāraṇappahonakassa appabahubhāvo pavāraṇāya bhāvābhāvanimittaṃ,",
  "tika-vin08t:723_2": "kiñcarahi pavāraṇājanakassa nāma gahaṇamevettha pamāṇaṃ, tasmā “idañca karambakena",
  "tika-vin08t:723_3": "na samānetabba”ntiādinā yampi kāraṇaṃ vuttaṃ, tampi pubbe vuttena saṃsandiyamānaṃ",
  "tika-vin08t:723_4": "na sameti. Yadi hi missakanti bhattamissakeyeva ruḷhaṃ siyā, evaṃ sati yathā “bhattamissakaṃ",
  "tika-vin08t:723_5": "gaṇhathā”ti vutte bhattaṃ bahutaraṃ vā samaṃ vā appataraṃ vā hoti, pavāretiyeva,",
  "tika-vin08t:723_6": "evaṃ “missakaṃ gaṇhathā”ti vuttepi appatarepi bhatte pavāraṇāya bhavitabbaṃ “missaka”nti",
  "tika-vin08t:723_7": "bhattamissakeyeva ruḷhattā. Tathā hi “missakanti bhattamissakeyeva ruḷhavohārattā",
  "tika-vin08t:723_8": "idaṃ pana bhattamissakamevāti vutta”nti tīsupi gaṇṭhipadesu vuttaṃ. Atha missakanti",
  "tika-vin08t:723_9": "bhattamissake ruḷhaṃ na hoti, missakabhattaṃ pana sandhāya “missakaṃ gaṇhathā”ti",
  "tika-vin08t:723_10": "vuttanti. Evampi yathā ayāguke nimantane khīrādīhi sammadditaṃ bhattameva sandhāya",
  "tika-vin08t:723_11": "“yāguṃ gaṇhathā”ti vutte pavāraṇā hoti, evamidhāpi missakabhattameva sandhāya “missakaṃ",
  "tika-vin08t:723_12": "gaṇhathā”ti vutte bhattaṃ appaṃ vā hotu, bahu vā, pavāraṇā eva siyā, tasmā missakanti",
  "tika-vin08t:723_13": "bhattamissake ruḷhaṃ vā hotu, missakaṃ sandhāya bhāsitaṃ vā, ubhayathāpi pubbenāparaṃ",
  "tika-vin08t:723_14": "na sametīti kimettha kāraṇacintāya. Īdisesu pana ṭhānesu aṭṭhakathāpamāṇeneva gantabbanti",
  "tika-vin08t:723_15": "ayaṃ amhākaṃ khanti.",
  "tika-vin08t:724_0": "Vimativinodaniyaṃ pana “uddissakatanti maññamānoti ettha vatthuno kappiyattā ‘pavāritova",
  "tika-vin08t:724_1": "hotī’ti vuttaṃ. Tañce uddissakatameva hoti, paṭikkhepo natthi. Ayametthādhippāyoti",
  "tika-vin08t:724_2": "‘yenāpucchito’tiādinā vuttamevatthaṃ sandhāya vadati. Kāraṇaṃ panettha duddasanti",
  "tika-vin08t:724_3": "bhattassa bahutarabhāve pavāraṇāya sambhavakāraṇaṃ duddasaṃ, aññathā karambakepi",
  "tika-vin08t:724_4": "macchādibahubhāve pavāraṇā bhaveyyāti adhippāyo. Yathā cettha kāraṇaṃ duddasaṃ, evaṃ",
  "tika-vin08t:724_5": "parato ‘missakaṃ gaṇhathā’ti etthāpi kāraṇaṃ duddasamevāti daṭṭhabbaṃ. Yañca ‘idaṃ",
  "tika-vin08t:724_6": "pana bhattamissakamevā’tiādi kāraṇaṃ vuttaṃ, tampi ‘appataraṃ na pavāretī’ti vacanena",
  "tika-vin08t:724_7": "na sametī”ti ettakameva vuttaṃ.",
  "tika-vin08t:725_0": "“Visuṃ katvā detīti bhattassa upari ṭhitaṃ rasādiṃ visuṃ gahetvā detī”ti tīsupi gaṇṭhipadesu",
  "tika-vin08t:725_1": "vuttaṃ. Kehici pana “yathā bhattasitthaṃ na patati, tathā gāḷhaṃ hatthena pīḷetvā",
  "tika-vin08t:725_2": "parissāvetvā detī”ti vuttaṃ. Tatthāpi kāraṇaṃ na dissati. Yathā hi bhattamissakaṃ",
  "tika-vin08t:725_3": "yāguṃ āharitvā “yāguṃ gaṇhathā”ti vatvā yāgumissakaṃ bhattampi dentaṃ paṭikkhipato",
  "tika-vin08t:725_4": "pavāraṇā na hoti, evamidhāpi bahukhīrarasādīsu bhattesu “khīraṃ gaṇhathā”tiādīni",
  "tika-vin08t:725_5": "vatvā dinnāni khīrādīni vā detu khīrādimissakaṃ bhattaṃ vā, ubhayathāpi pavāraṇāya",
  "tika-vin08t:725_6": "na bhavitabbaṃ, tasmā “visuṃ katvā detī”ti tenākārena dentaṃ sandhāya vuttaṃ, na",
  "tika-vin08t:725_7": "pana bhattamissakaṃ katvā dīyamānaṃ paṭikkhipato pavāraṇā hotīti dassanatthanti gahetabbaṃ.",
  "tika-vin08t:725_8": "Yadi pana bhattamissakaṃ katvā dīyamāne pavāraṇā hotīti adhippāyena aṭṭhakathāyaṃ",
  "tika-vin08t:725_9": "“visuṃ katvā detī”ti vuttaṃ, evaṃ sati aṭṭhakathāyevettha pamāṇanti gahetabbaṃ, na",
  "tika-vin08t:725_10": "pana kāraṇantaraṃ gavesitabbaṃ. Vimativinodaniyaṃ pana “visuṃ katvā detīti ‘rasaṃ",
  "tika-vin08t:725_11": "gaṇhathā’tiādinā vācāya visuṃ katvā detīti attho gahetabbo, na pana kāyena rasādiṃ",
  "tika-vin08t:725_12": "viyojetvāti tathā aviyojitepi paṭikkhipato pavāraṇāya asambhavato apavāraṇāpahonakassa",
  "tika-vin08t:725_13": "nāmena vuttattā bhattamissakayāguṃ āharitvā ‘yāguṃ gaṇhathā’ti vuttaṭṭhānādīsu viya,",
  "tika-vin08t:725_14": "aññathā ettha yathā pubbāparaṃ na virujjhati, tathā adhippāyo gahetabbo”ti vuttaṃ.",
  "tika-vin08t:726_0": "Nāvā vā setu vātiādimhi nāvādiabhiruhanādikkhaṇe kiñci ṭhatvāpi abhiruhanādikātabbattepi",
  "tika-vin08t:726_1": "gamanatapparatāya ṭhānaṃ nāma na hoti, janasammaddena pana anokāsādibhāvena ṭhātuṃ",
  "tika-vin08t:726_2": "na vaṭṭati. Acāletvāti vuttaṭṭhānato aññasmiṃ pīṭhappadese vā uddhaṃ vā apelletvā,",
  "tika-vin08t:726_3": "tasmiṃ eva pana ṭhāne parivattetuṃ labhati. Tenāha “yena passenā”tiādi. Sace ukkuṭikaṃ",
  "tika-vin08t:726_4": "nisinno pāde amuñcitvāpi bhūmiyaṃ nisīdati, iriyāpathaṃ vikopento nāma hotīti ukkuṭikāsanaṃ",
  "tika-vin08t:726_5": "avikopetvā sukhena nisīdituṃ “tassa pana heṭṭhā…pe… nisīdanakaṃ dātabba”nti vuttaṃ.",
  "tika-vin08t:726_6": "“Āsanaṃ acāletvāti pīṭhe phuṭṭhokāsato ānisadamaṃsaṃ amocetvā anuṭṭhahitvāti vuttaṃ",
  "tika-vin08t:726_7": "hoti. Adinnādāne viya ṭhānācāvanaṃ na gahetabba”nti tīsupi gaṇṭhipadesu vuttaṃ.",
  "tika-vin08t:727_0": "121. Akappiyakatanti ettha akappiyakatasseva anatirittabhāvato kappiyaṃ akārāpetvā",
  "tika-vin08t:727_1": "tasmiṃ patte pakkhittaṃ mūlaphalādiyeva atirittaṃ na hoti, akappiyabhojanaṃ vā kuladūsanādinā",
  "tika-vin08t:727_2": "uppannaṃ. Sesaṃ pana pattapariyāpannaṃ atirittameva hoti, paribhuñjituṃ vaṭṭati,",
  "tika-vin08t:727_3": "taṃ pana mūlaphalādiṃ paribhuñjitukāmena tato nīharitvā kappiyaṃ kārāpetvā aññasmiṃ",
  "tika-vin08t:727_4": "bhājane ṭhapetvā atirittaṃ kārāpetvā paribhuñjitabbaṃ.",
  "tika-vin08t:728_0": "122. So puna kātuṃ na labhatīti tasmiṃyeva bhājane kariyamānaṃ paṭhamaṃ katena saddhiṃ",
  "tika-vin08t:728_1": "kataṃ hotīti puna soyeva kātuṃ na labhati, añño labhati. Aññasmiṃ pana bhājane tena",
  "tika-vin08t:728_2": "vā aññena vā kātuṃ vaṭṭati. Tenāha “yena akataṃ, tena kātabbaṃ, yañca akataṃ, taṃ",
  "tika-vin08t:728_3": "kātabba”nti. Tenāpīti ettha pi-saddo na kevalaṃ aññenevāti imamatthaṃ dīpeti. Evaṃ",
  "tika-vin08t:728_4": "katanti aññasmiṃ bhājane kataṃ.",
  "tika-vin08t:729": "Pesetvāti anupasampannassa hatthe pesetvā. Imassa vinayakammabhāvato “anupasampannassa hatthe ṭhitaṃ na kātabba”nti vuttaṃ.",
  "tika-vin08t:730_0": "Sace pana āmisasaṃsaṭṭhānīti ettha sace mukhagatenāpi anatirittena āmisena saṃsaṭṭhāni",
  "tika-vin08t:730_1": "honti, pācittiyamevāti veditabbaṃ, tasmā pavāritena bhojanaṃ atirittaṃ kārāpetvā",
  "tika-vin08t:730_2": "bhuñjantenapi yathā akatena missaṃ na hoti, evaṃ mukhañca hatthañca suddhaṃ katvā",
  "tika-vin08t:730_3": "bhuñjitabbaṃ. Kiñcāpi apavāritassa purebhattaṃ yāmakālikādīni āhāratthāya paribhuñjatopi",
  "tika-vin08t:730_4": "anāpatti, pavāritassa pana pavāraṇamūlakaṃ dukkaṭaṃ hotiyevāti “yāmakālikaṃ…pe… ajjhohāre",
  "tika-vin08t:730_5": "ajjhohāre āpatti dukkaṭassā”ti pāḷiyaṃ vuttaṃ.",
  "tika-vin08t:731": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:732": "Paṭikkhepapavāraṇāvinicchayakathālaṅkāro nāma",
  "tika-vin08t:733": "Ekavīsatimo paricchedo.",
  "tika-vin08t:734": "22. Pabbajjāvinicchayakathā",
  "tika-vin08t:735_0": "123. Evaṃ paṭikkhepapavāraṇāvinicchayaṃ kathetvā idāni pabbajjāvinicchayaṃ kathetuṃ",
  "tika-vin08t:735_1": "“pabbajjāti ettha panā”tyādimāha. Tattha paṭhamaṃ vajitabbāti pabbajjā, upasampadāto",
  "tika-vin08t:735_2": "paṭhamaṃ upagacchitabbāti attho. Pa-pubba vaja gatimhīti dhātu. Kulaputtanti ācārakulaputtaṃ",
  "tika-vin08t:735_3": "sandhāya vadati. Ye puggalā paṭikkhittā, te vajjetvāti sambandho. Pabbajjādosavirahitoti",
  "tika-vin08t:735_4": "pabbajjāya antarāyakarehi pañcābādhādidosehi virahito. Nakhapiṭṭhippamāṇanti ettha",
  "tika-vin08t:735_5": "kaniṭṭhaṅgulinakhapiṭṭhi adhippetā. “Tañce nakhapiṭṭhippamāṇampi vaḍḍhanapakkhe ṭhitaṃ",
  "tika-vin08t:735_6": "hoti, na pabbājetabboti iminā sāmaññalakkhaṇaṃ dassitaṃ, tasmā yattha katthaci sarīrāvayavesu",
  "tika-vin08t:735_7": "nakhapiṭṭhippamāṇaṃ vaḍḍhanakapakkhe ṭhitaṃ ce, na vaṭṭatīti siddhaṃ. Evañca sati",
  "tika-vin08t:735_8": "nakhapiṭṭhippamāṇampi avaḍḍhanakapakkhe ṭhitaṃ ce, sabbattha vaṭṭatīti āpannaṃ, tañca",
  "tika-vin08t:735_9": "na sāmaññato adhippetanti padesaviseseyeva niyametvā dassento ‘sace panā’tiādimāha.",
  "tika-vin08t:735_10": "Sace hi avisesena nakhapiṭṭhippamāṇaṃ avaḍḍhanakapakkhe ṭhitaṃ vaṭṭeyya, ‘nivāsanapārupanehi",
  "tika-vin08t:735_11": "pakatipaṭicchannaṭṭhāne’ti padesaniyamaṃ na kareyya, tasmā nivāsanapārupanehi pakatipaṭicchannaṭṭhānato",
  "tika-vin08t:735_12": "aññattha nakhapiṭṭhippamāṇaṃ avaḍḍhanakapakkhe ṭhitampi na vaṭṭatīti siddhaṃ. Nakhapiṭṭhippamāṇato",
  "tika-vin08t:735_13": "khuddakataraṃ pana avaḍḍhanakapakkhe vā vaḍḍhanakapakkhe vā ṭhitaṃ hotu, vaṭṭati",
  "tika-vin08t:735_14": "nakhapiṭṭhippamāṇato khuddakatarassa vaḍḍhanakapakkhe avaḍḍhanakapakkhe vā ṭhitassa",
  "tika-vin08t:735_15": "mukhādīsuyeva paṭikkhittattā”ti sāratthadīpaniyaṃ vuttaṃ.",
  "tika-vin08t:736_0": "Vimativinodaniyaṃ pana “paṭicchannaṭṭhāne nakhapiṭṭhippamāṇaṃ avaḍḍhanakapakkhe ṭhitaṃ",
  "tika-vin08t:736_1": "hoti, vaṭṭatīti vuttattā appaṭicchannaṭṭhāne tādisampi na vaṭṭati, paṭicchannaṭṭhānepi",
  "tika-vin08t:736_2": "ca vaḍḍhanakapakkhe ṭhitaṃ na vaṭṭatīti siddhameva hoti. Pākaṭaṭṭhānepi pana nakhapiṭṭhippamāṇato",
  "tika-vin08t:736_3": "ūnataraṃ avaḍḍhanakaṃ vaṭṭatīti ye gaṇheyyuṃ, tesaṃ taṃ gahaṇaṃ paṭisedhetuṃ ‘mukhe",
  "tika-vin08t:736_4": "panā’tiādi vutta”nti vuttaṃ. Godhā…pe… na vaṭṭatīti iminā tādisopi rogo kuṭṭheyeva",
  "tika-vin08t:736_5": "antogadhoti dasseti. Gaṇḍepi iminā nayena vinicchayo veditabbo. Tattha pana mukhādīsu",
  "tika-vin08t:736_6": "kolaṭṭhimattato khuddakataropi gaṇḍo na vaṭṭatīti visuṃ na dassito. “Appaṭicchannaṭṭhāne",
  "tika-vin08t:736_7": "avaḍḍhanakapakkhe ṭhitepi na vaṭṭatī”ti ettakameva hi tattha vuttaṃ, tathāpi kuṭṭhe",
  "tika-vin08t:736_8": "vuttanayena mukhādīsu kolaṭṭhippamāṇato khuddakataropi gaṇḍo na vaṭṭatīti viññāyati,",
  "tika-vin08t:736_9": "tasmā avaḍḍhanakapakkhe ṭhitepīti ettha pi-saddo avuttasampiṇḍanattho, tena kolaṭṭhimattato",
  "tika-vin08t:736_10": "khuddakataropi na vaṭṭatīti ayamattho dassitoyevāti amhākaṃ khanti. Pakativaṇṇe jāteti",
  "tika-vin08t:736_11": "rogahetukassa vikāravaṇṇassa abhāvaṃ sandhāya vuttaṃ.",
  "tika-vin08t:737_0": "Kolaṭṭhimattakoti badaraṭṭhippamāṇo. “Sañjātachaviṃ kāretvā”ti pāṭho, vijjamānachaviṃ",
  "tika-vin08t:737_1": "kāretvāti attho. Vimativinodaniyaṃ pana “sacchaviṃ kāretvāti vijjamānachaviṃ kāretvāti",
  "tika-vin08t:737_2": "attho, sañchavinti vā pāṭho, sañjātachaanti attho. Gaṇḍādīsu vūpasantesupi taṃ ṭhānaṃ",
  "tika-vin08t:737_3": "vivaṇṇampi hoti, taṃ vaṭṭatī”ti vuttaṃ.",
  "tika-vin08t:738_0": "Padumapuṇḍarīkapattavaṇṇanti rattapadumasetapadumapupphadalavaṇṇaṃ. Kuṭṭhe vuttanayenevāti",
  "tika-vin08t:738_1": "“paṭicchannaṭṭhāne avaḍḍhanakaṃ vaṭṭati, aññattha na kiñci vaṭṭatī”ti vuttanayaṃ",
  "tika-vin08t:738_2": "dasseti. Sosabyādhīti khayarogo. Yakkhummādoti kadāci āgantvā bhūmiyaṃ pātetvā hatthamukhādikaṃ",
  "tika-vin08t:738_3": "avayavaṃ bhūmiyaṃ ghaṃsanako yakkhova rogo.",
  "tika-vin08t:739_0": "124. Mahāmattoti mahatiyā issariyamattāya samannāgato. “Na dānāhaṃ devassa bhaṭo”ti",
  "tika-vin08t:739_1": "āpucchatīti raññā eva dinnaṃ ṭhānantaraṃ sandhāya vuttaṃ. Yo pana rājakammikehi amaccādīhi",
  "tika-vin08t:739_2": "ṭhapito, amaccādīnaṃ eva vā bhaṭo hoti, tena taṃ taṃ amaccādimpi āpucchituṃ vaṭṭatīti.",
  "tika-vin08t:740": "125. “Dhajabandho”ti vuttattā apākaṭacoro pabbājetabboti viññāyati. Tena vakkhati “ye pana ambalabujādicorakā”tiādi. Evaṃ jānantīti “sīlavā jāto”ti jānanti.",
  "tika-vin08t:741_0": "126. Bhinditvāti andubandhanaṃ bhinditvā. Chinditvāti saṅkhalikabandhanaṃ chinditvā.",
  "tika-vin08t:741_1": "Muñcitvāti rajjubandhanaṃ muñcitvā. Vivaritvāti gāmabandhanādīsu gāmadvārādīni vivaritvā.",
  "tika-vin08t:741_2": "Apassamānānaṃ vā palāyatīti purisaguttiyaṃ purisānaṃ gopakānaṃ apassamānānaṃ palāyati.",
  "tika-vin08t:742": "129. Purimanayenevāti “kasāhato katadaṇḍakammo”ti ettha vuttanayeneva.",
  "tika-vin08t:743": "130. Palātopīti iṇassāmikānaṃ āgamanaṃ ñatvā bhayena palātopi iṇāyiko. Gīvā hoti iṇāyikabhāvaṃ ñatvā anādarena iṇamuttake bhikkhubhāve pavesitattā.",
  "tika-vin08t:744_0": "Upaḍḍhupaḍḍhanti thokaṃ thokaṃ. Dātabbamevāti iṇāyikena dhanaṃ sampajjatu vā, mā",
  "tika-vin08t:744_1": "vā, dāne saussāheneva bhavitabbaṃ, aññehi ca bhikkhūhi “mā dhuraṃ nikkhipāhī”ti vatvā",
  "tika-vin08t:744_2": "sahāyakehi bhavitabbanti dasseti. Dhuranikkhepena hissa bhaṇḍagghena kāretabbatā siyāti.",
  "tika-vin08t:745_0": "131. Dāsacārittaṃ āropetvā kītoti iminā dāsabhāvaparimocanatthāya kītaṃ nivatteti.",
  "tika-vin08t:745_1": "Tādiso hi dhanakkītopi adāso eva. Vajirabuddhiṭīkāyaṃ pana “desacārittanti sāvanapaṇṇāropanādikaṃ",
  "tika-vin08t:745_2": "taṃ taṃ desacāritta”nti vuttaṃ. Tattha tattha cārittavasenāti tasmiṃ tasmiṃ janapade",
  "tika-vin08t:745_3": "dāsapaṇṇajjhāpanādinā adāsakaraṇaniyāmena. Abhisekādīsu sabbabandhanāni mocāpenti,",
  "tika-vin08t:745_4": "taṃ sandhāya “sabbasādhāraṇenā”ti vuttaṃ.",
  "tika-vin08t:746_0": "Sace sayameva paṇṇaṃ āropenti, na vaṭṭatīti tā bhujissitthiyo “mayampi vaṇṇadāsiyo",
  "tika-vin08t:746_1": "homā”ti attano rakkhaṇatthāya sayameva rājūnaṃ dāsipaṇṇe attano nāmaṃ likhāpenti,",
  "tika-vin08t:746_2": "tāsaṃ puttāpi rājadāsāva honti, tasmā te pabbājetuṃ na vaṭṭati. Tehi adinnā na pabbājetabbāti",
  "tika-vin08t:746_3": "yattakā tesaṃ sāmino, tesu ekena adinnepi na pabbājetabbā. Bhujisse katvā pana pabbājetuṃ",
  "tika-vin08t:746_4": "vaṭṭatīti yassa vihārassa te ārāmikā dinnā, tasmiṃ vihāre saṅghaṃ ñāpetvā phātikammena",
  "tika-vin08t:746_5": "dhanādiṃ katvā bhujisse katvā pabbājetuṃ vaṭṭati. Vajirabuddhiṭīkāyaṃ pana “devadāsiputte",
  "tika-vin08t:746_6": "vaṭṭatīti likhitaṃ. ‘Ārāmikañce pabbājetukāmo, aññamekaṃ datvā pabbājetabba’nti vuttaṃ.",
  "tika-vin08t:746_7": "Mahāpaccarivādassa ayamidha adhippāyo, ‘bhikkhusaṅghassa ārāmike demā’ti dinnattā",
  "tika-vin08t:746_8": "na te tesaṃ dāsā, ‘ārāmiko ca neva dāso na bhujisso’ti vattabbato na dāsoti likhitaṃ.",
  "tika-vin08t:746_9": "Takkāsiñcanaṃ sīhaḷadīpe cārittaṃ, te ca pabbājetabbā saṅghassārāmikattā. Nissāmikaṃ",
  "tika-vin08t:746_10": "dāsaṃ attanāpi bhujissaṃ kātuṃ labhatī”ti vuttaṃ.",
  "tika-vin08t:747_0": "Sāratthadīpaniyaṃ pana “takkaṃ sīse āsittakasadisāva hontīti yathā adāse karontā",
  "tika-vin08t:747_1": "takkena sīsaṃ dhovitvā adāsaṃ karonti, evaṃ ārāmikavacanena dinnattā adāsāva teti",
  "tika-vin08t:747_2": "adhippāyo. ‘Takkāsiñcanaṃ pana sīhaḷadīpe cāritta’nti vadanti. Neva pabbājetabboti",
  "tika-vin08t:747_3": "vuttanti kappiyavacanena dinnepi saṅghassa ārāmikadāsattā evaṃ vutta”nti vuttaṃ.",
  "tika-vin08t:747_4": "Vimativinodaniyampi “takkaṃ sīse āsittakasadisāva hontīti kesuci janapadesu adāse",
  "tika-vin08t:747_5": "karontā takkaṃ sīse āsiñcanti, tena kira te adāsā honti, evamidampi ārāmikavacanena",
  "tika-vin08t:747_6": "dinnampīti adhippāyo. Tathā dinnepi saṅghassa ārāmikadāso evāti ‘neva pabbājetabbo’ti",
  "tika-vin08t:747_7": "vuttaṃ. ‘Tāvakāliko nāma’ti vuttattā kālaparicchedaṃ katvā vā pacchāpi gahetukāmatāya",
  "tika-vin08t:747_8": "vā dinnaṃ sabbaṃ tāvakālikamevāti gahetabbaṃ. Nissāmikadāso nāma yassa sāmikulaṃ",
  "tika-vin08t:747_9": "aññātikaṃ maraṇena parikkhīṇaṃ, na koci tassa dāyādo, so pana samānajātikehi vā nivāsagāmavāsīhi",
  "tika-vin08t:747_10": "vā issarehi vā bhujisso katova pabbājetabbo. Devadāsāpi dāsā eva. Te hi katthaci",
  "tika-vin08t:747_11": "dese rājadāsā honti, katthaci vihāradāsā vā, tasmā pabbājetuṃ na vaṭṭatī”ti vuttaṃ.",
  "tika-vin08t:748_0": "Sāratthadīpaniyaṃ pana “nissāmikadāso nāma yassa sāmikā saputtadārā matā honti, na",
  "tika-vin08t:748_1": "koci tassa pariggāhako, sopi pabbājetuṃ na vaṭṭati, taṃ pana attanāpi bhujissaṃ kātuṃ",
  "tika-vin08t:748_2": "vaṭṭati. Ye vā pana tasmiṃ raṭṭhe sāmino, tehipi kārāpetuṃ vaṭṭati, ‘devadāsiputtaṃ",
  "tika-vin08t:748_3": "pabbājetuṃ vaṭṭatī’ti tīsupi gaṇṭhipadesu vuttaṃ. ‘Dāsassa pabbajitvā attano sāmike",
  "tika-vin08t:748_4": "disvā palāyantassa āpatti natthī’ti vadantī”ti vuttaṃ. Vimativinodaniyaṃ pana “dāsampi",
  "tika-vin08t:748_5": "pabbājetvā sāmike disvā paṭicchādanatthaṃ apanento padavārena adinnādānāpattiyā kāretabbo,",
  "tika-vin08t:748_6": "dāsassa pana palāyato anāpattī”ti vuttaṃ.",
  "tika-vin08t:749_0": "132. Hatthacchinnakādivatthūsu kaṇṇamūleti sakalassa kaṇṇassa chedaṃ sandhāyāha.",
  "tika-vin08t:749_1": "Kaṇṇasakkhalikāyāti kaṇṇacūḷikāya. Yassa pana kaṇṇāvaṭṭeti heṭṭhā kuṇḍalādiṭhapanachiddaṃ",
  "tika-vin08t:749_2": "sandhāya vuttaṃ. “Tañhi saṅghaṭṭanakkhamaṃ. Ajapadaketi ajapadanāsikaṭṭhikoṭiyaṃ.",
  "tika-vin08t:749_3": "Tato hi uddhaṃ na vicchindituṃ sakkā hoti. Sandhetunti avirūpasaṇṭhānaṃ sandhāya",
  "tika-vin08t:749_4": "vuttaṃ, virūpaṃ pana parisadūsakaṃ āpādeti.",
  "tika-vin08t:750_0": "Khujjasarīroti vaṅkasarīro. Brahmuno viya ujukaṃ gattaṃ sarīraṃ yassa so brahmujugatto,",
  "tika-vin08t:750_1": "bhagavā. Avaseso sattoti iminā lakkhaṇena rahitasatto. Etena ṭhapetvā mahāpurisaṃ",
  "tika-vin08t:750_2": "cakkavattiñca itare sattā khujjapakkhikāti dasseti. Yebhuyyena hi sattā khandhe kaṭiyaṃ",
  "tika-vin08t:750_3": "jāṇūsūti tīsu ṭhānesu namanti, te kaṭiyaṃ namantā pacchato namanti, dvīsu ṭhānesu",
  "tika-vin08t:750_4": "namantā purato namanti, dīghasarīrā pana ekena passena vaṅkā honti, eke mukhaṃ unnāmetvā",
  "tika-vin08t:750_5": "nakkhattāni gaṇayantā viya caranti, eke appamaṃsalohitā sūlasadisā honti, eke purato",
  "tika-vin08t:750_6": "pabbhārā honti, pavedhamānā gacchanti. Parivaṭumoti samantato vaṭṭakāyo. Etena evarūpā",
  "tika-vin08t:750_7": "eva vāmanakā na vaṭṭantīti dasseti.",
  "tika-vin08t:751_0": "133. Aṭṭhisirācammasarīroti aṭṭhisirācammamattasarīro. Kūṭakūṭasīsoti anekesu ṭhānesu",
  "tika-vin08t:751_1": "piṇḍitamaṃsataṃ dassetuṃ āmeḍitaṃ kataṃ. Tenāha “tālaphalapiṇḍisadisenā”ti. Tālaphalānaṃ",
  "tika-vin08t:751_2": "mañjarī piṇḍi nāma. Anupubbatanukena sīsenāti cetiyathūpikā viya kamena kisena sīsena.",
  "tika-vin08t:751_3": "Mahāveḷupabbaṃ viya ādito paṭṭhāya yāva pariyosānā avisamathūlena sīsena samannāgato",
  "tika-vin08t:751_4": "nāḷisīso nāma. Kappasīsoti gajamatthakaṃ viya dvidhā bhinnasīso. “Kaṇṇikakeso vā”ti",
  "tika-vin08t:751_5": "imassa vivaraṇaṃ “pāṇakehī”tiādi. Makkaṭasseva nalāṭepi kesānaṃ uṭṭhitabhāvaṃ sandhāyāha “sīsalomehī”tiādi.",
  "tika-vin08t:752_0": "Makkaṭabhamukoti nalāṭalomehi avibhattalomabhamuko. Akkhicakkehīti akkhimaṇḍalehi.",
  "tika-vin08t:752_1": "Kekaroti tiriyaṃ passanako. Udakatārakāti olokentānaṃ udake paṭibimbikacchāyā. Udakabubbuḷanti",
  "tika-vin08t:752_2": "keci. Akkhitārakāti abhimukhe ṭhitānaṃ chāyā. Akkhibhaṇḍakātipi vadanti. Atipiṅgalakkhi",
  "tika-vin08t:752_3": "majjārakkhi. Madhupiṅgalanti madhuvaṇṇapiṅgalaṃ. Nippakhumakkhīti ettha pakhuma-saddo",
  "tika-vin08t:752_4": "akkhidalalomesu niruḷho, tadabhāvā nippakhumakkhi. Akkhipākenāti akkhidalapariyantesu",
  "tika-vin08t:752_5": "pūtitāpajjanarogena.",
  "tika-vin08t:753_0": "Cipiṭanāsikoti anunnatanāsiko. Paṭaṅgamaṇḍūko nāma mahāmukhamaṇḍūko. Bhinnamukhoti",
  "tika-vin08t:753_1": "upakkamukhapariyosāno, sabbadā vivaṭamukho vā. Vaṅkamukhoti ekapasse apakkamma ṭhitaheṭṭhimahanukaṭṭhiko.",
  "tika-vin08t:753_2": "Oṭṭhacchinnakoti ubhosu oṭṭhesu yattha katthaci jātiyā vā pacchā vā satthādinā apanītamaṃsena",
  "tika-vin08t:753_3": "oṭṭhena samannāgato. Eḷamukhoti niccapaggharitalālāmukho.",
  "tika-vin08t:754_0": "Bhinnagaloti avanatagalo. Bhinnauroti atininnauramajjho. Evaṃ bhinnapiṭṭhīti. Sabbañcetanti",
  "tika-vin08t:754_1": "“kacchugatto”tiādiṃ sandhāya vuttaṃ. Ettha ca vinicchayo kuṭṭhādīsu vutto evāti āha “vinicchayo”tiādi.",
  "tika-vin08t:755_0": "Vātaṇḍikoti aṇḍakesu vuddhirogena samannāgato, aṇḍavātarogena uddhutabījaṇḍakosena",
  "tika-vin08t:755_1": "samannāgato vā. Yassa nivāsanena paṭicchannampi uṇṇataṃ pakāsati, sova na pabbājetabbo.",
  "tika-vin08t:755_2": "Vikaṭoti tiriyaṃ gamanapādehi samannāgato, yassa caṅkamato jāṇukā bahi nigacchanti.",
  "tika-vin08t:755_3": "Saṅghaṭṭoti gacchato parivattanapādehi samannāgato, yassa caṅkamato jāṇukā anto pavisanti.",
  "tika-vin08t:755_4": "Mahājaṅghoti thūlajaṅgho. Mahāpādoti mahantena pādatalena yutto. Pādavemajjheti piṭṭhipādavemajjhe.",
  "tika-vin08t:755_5": "Etena aggapādo ca paṇhi ca sadisāvāti dasseti.",
  "tika-vin08t:756_0": "134. Majjhe saṃkuṭitapādattāti kuṇṭhapādatāya kāraṇaṃ dasseti, agge saṃkuṭitapādattāti",
  "tika-vin08t:756_1": "kuṇṭhapādatāya. Kuṇṭhapādasseva caṅkamanavibhāvanaṃ “piṭṭhipādaggena caṅkamanto”ti.",
  "tika-vin08t:756_2": "“Pādassa bāhirantenā”ti ca “abbhantarantenā”ti ca idaṃ pādatalassa ubhohi pariyantehi",
  "tika-vin08t:756_3": "caṅkamanaṃ sandhāya vuttaṃ.",
  "tika-vin08t:757_0": "Mammananti khalitavacanaṃ, yo ekamevakkharaṃ catupañcakkhattuṃ vadati, tassetaṃ adhivacanaṃ,",
  "tika-vin08t:757_1": "ṭhānakaraṇavisuddhiyā abhāvena aphuṭṭhakkharavacanaṃ. Vacanānukaraṇena hi so “mammano”ti",
  "tika-vin08t:757_2": "vutto. Yo ca karaṇasampannopi ekamevakkharaṃ hikkārabahuso vadati, sopi idheva saṅgayhati.",
  "tika-vin08t:757_3": "Yo vā pana taṃ niggahetvāpi anāmeḍitakkharameva sithilaṃ siliṭṭhavacanaṃ vattuṃ samattho,",
  "tika-vin08t:757_4": "so pabbājetabbo. Āpattito na muccantīti ñatvā karontāva na muccanti. Jīvitantarāyādiāpadāsu",
  "tika-vin08t:757_5": "aruciyā kāyasāmaggiṃ dentassa anāpatti.",
  "tika-vin08t:758_0": "135. Abhabbapuggalakathāsu “yo kāḷapakkhe itthī hoti, juṇhapakkhe puriso, ayaṃ pakkhapaṇḍako”ti",
  "tika-vin08t:758_1": "keci vadanti. Aṭṭhakathāyaṃ pana “kāḷapakkhe paṇḍako hoti, juṇhapakkhe panassa pariḷāho",
  "tika-vin08t:758_2": "vūpasammatī”ti apaṇḍakapakkhe pariḷāhavūpasamasseva vuttattā paṇḍakapakkhe ussannapariḷāhatā",
  "tika-vin08t:758_3": "paṇḍakabhāvāpattīti viññāyatīti vīmaṃsitvā yuttataraṃ gahetabbaṃ. Itthibhāvo pumbhāvo",
  "tika-vin08t:758_4": "vā natthi etassāti abhāvako. “Tasmiṃyevassa pakkhe pabbajjā vāritāti ettha apaṇḍakapakkhe",
  "tika-vin08t:758_5": "pabbājetvā paṇḍakapakkhe nāsetabbo”ti tīsupi gaṇṭhipadesu vuttaṃ. Keci pana “apaṇḍakapakkhe",
  "tika-vin08t:758_6": "pabbajito sace kilesakkhayaṃ pāpuṇāti, na nāsetabbo”ti vadanti, taṃ tesaṃ matimattaṃ.",
  "tika-vin08t:758_7": "Paṇḍakassa hi kilesakkhayāsambhavato, khīṇakilesassa ca paṇḍakabhāvānāpattito. Ahetukapaṭisandhikathāyañhi",
  "tika-vin08t:758_8": "avisesena paṇḍakassa ahetukapaṭisandhitā vuttā, āsittausūyapakkhapaṇḍakānañca paṭisandhito",
  "tika-vin08t:758_9": "paṭṭhāyeva paṇḍakabhāvo, na pavattiyaṃyevāti vadanti. Teneva ahetukapaṭisandhiniddese",
  "tika-vin08t:758_10": "jaccandhabadhirādayo viya paṇḍako jātisaddena visesetvā na niddiṭṭho. Catutthapārājikasaṃvaṇṇanāyañca",
  "tika-vin08t:758_11": "abhabbapuggale dassentena paṇḍakatiracchānagataubhatobyañjanakā tayo vatthuvipannā",
  "tika-vin08t:758_12": "ahetukapaṭisandhikā, tesaṃ saggo avārito, maggo pana vāritoti avisesato vuttanti",
  "tika-vin08t:758_13": "sāratthadīpaniyaṃ āgataṃ.",
  "tika-vin08t:759_0": "Vimativinodaniyaṃ pana paṇḍakavatthusmiṃ āsittausūyapakkhapaṇḍakā tayopi purisabhāvaliṅgādiyuttā",
  "tika-vin08t:759_1": "ahetukapaṭisandhikā, te ca kilesapariyuṭṭhānassa balavatāya napuṃsakapaṇḍakasadisattā",
  "tika-vin08t:759_2": "“paṇḍakā”ti vuttā, tesu āsittausūyapaṇḍakānaṃ dvinnaṃ kilesapariyuṭṭhānaṃ yonisomanasikārādīhi",
  "tika-vin08t:759_3": "vītikkamato nivāretumpi sakkā, tena te pabbājetabbāti vuttā. Pakkhapaṇḍakassa pana",
  "tika-vin08t:759_4": "kāḷapakkhe ummādo viya kilesapariḷāho avattharanto āgacchati, vītikkamaṃ patvā eva",
  "tika-vin08t:759_5": "ca nivattati, tasmā tasmiṃ pakkhe so na pabbājetabboti vutto, tadetaṃ vibhāgaṃ dassetuṃ",
  "tika-vin08t:759_6": "“yassa paresa”nti vuttaṃ. Tattha āsittassāti mukhe āsittassa attanopi asucimuccanena",
  "tika-vin08t:759_7": "pariḷāho vūpasammati. Usūyāya uppannāyāti usūyāya vasena attano sevetukāmatārāge",
  "tika-vin08t:759_8": "uppanne asucimuttiyā pariḷāho vūpasammati.",
  "tika-vin08t:760_0": "“Bījāni apanītānī”ti vuttattā bījesu ṭhitesu nimittamatte apanīte paṇḍako na hoti.",
  "tika-vin08t:760_1": "Bhikkhunopi anābādhapaccayā tadapanayane thullaccayameva, na paṇḍakattaṃ. Bījesu",
  "tika-vin08t:760_2": "pana apanītesu aṅgajātampi rāgena kammaniyaṃ na hoti, pumabhāvo vigacchati, massuādipurisaliṅgampi",
  "tika-vin08t:760_3": "upasampadāpi vigacchati, kilesapariḷāhopi dunnivāravītikkamo hoti napuṃsakapaṇḍakassa",
  "tika-vin08t:760_4": "viya, tasmā īdiso upasampannopi nāsetabboti vadanti. Yadi evaṃ kasmā bījuddharaṇe",
  "tika-vin08t:760_5": "pārājikaṃ na paññattanti? Ettha tāva keci vadanti “paññattamevetaṃ bhagavatā ‘paṇḍako",
  "tika-vin08t:760_6": "bhikkhave anupasampanno na upasampādetabbo, upasampanno nāsetabbo’ti vuttattā”ti.",
  "tika-vin08t:760_7": "Keci pana “yasmā bījuddharaṇakkhaṇe paṇḍako na hoti, tasmā tasmiṃ khaṇe pārājikaṃ",
  "tika-vin08t:760_8": "na paññattaṃ. Yasmā pana so uddhaṭabījo bhikkhu aparena samayena vuttanayena paṇḍakattaṃ",
  "tika-vin08t:760_9": "āpajjati, abhāvako hoti, upasampadāya avatthu, tato eva cassa upasampadā vigacchati,",
  "tika-vin08t:760_10": "tasmā esa paṇḍakattupagamanakālato paṭṭhāya jātiyā napuṃsakapaṇḍakena saddhiṃ yojetvā",
  "tika-vin08t:760_11": "‘upasampanno nāsetabbo’ti abhabboti vutto, na tato pubbe. Ayañca kiñcāpi sahetuko,",
  "tika-vin08t:760_12": "bhāvakkhayena panassa ahetukasadisatāya maggopi na uppajjatī”ti vadanti. Apare pana",
  "tika-vin08t:760_13": "“pabbajjato pubbe upakkamena paṇḍakabhāvamāpannaṃ sandhāya ‘upasampanno nāsetabbo’ti",
  "tika-vin08t:760_14": "vuttaṃ, upasampannassa pana pacchā upakkamena upasampadāpi na vigacchatī”ti, taṃ",
  "tika-vin08t:760_15": "na yuttaṃ. Yadaggena hi pabbajjato pubbe upakkamena abhabbo hoti, tadaggena pacchāpi",
  "tika-vin08t:760_16": "hotīti vīmaṃsitvā gahetabbaṃ.",
  "tika-vin08t:761_0": "Itthattādi bhāvo natthi etassāti abhāvako. Pabbajjā na vāritāti ettha pabbajjāggahaṇeneva",
  "tika-vin08t:761_1": "upasampadāpi gahitā. Tenāha “yassa cettha pabbajjā vāritā”tiādi. Tasmiṃ yevassa pakkhe",
  "tika-vin08t:761_2": "pabbajjā vāritāti ettha pana apaṇḍakapakkhepi pabbajjāmattameva labhati, upasampadā",
  "tika-vin08t:761_3": "pana tadāpi na vaṭṭati, paṇḍakapakkhe pana āgato liṅganāsanāya nāsetabboti veditabbanti vuttaṃ.",
  "tika-vin08t:762_0": "136. Ubhatobyañjanamassa atthīti ubhatobyañjanakoti iminā asamānādhikaraṇavisayo",
  "tika-vin08t:762_1": "bāhiratthasamāsoyaṃ, purimapade ca vibhattialopoti dasseti. Byañjananti cettha purisanimittaṃ",
  "tika-vin08t:762_2": "itthinimittañca adhippetaṃ. Atha ubhatobyañjanakassa ekameva indriyaṃ hoti, udāhu",
  "tika-vin08t:762_3": "dveti? Ekameva hoti, na dve. Kathaṃ viññāyatīti ce? “Yassa itthindriyaṃ uppajjati,",
  "tika-vin08t:762_4": "tassa purisindriyaṃ uppajjatīti, no. Yassa vā pana purisindriyaṃ uppajjati, tassa",
  "tika-vin08t:762_5": "itthindriyaṃ uppajjatīti, no”ti ekasmiṃ santāne indriyabhūtabhāvadvayassa uppattiyā",
  "tika-vin08t:762_6": "abhidhamme paṭisedhitattā, tañca kho itthiubhatobyañjanakassa itthindriyaṃ, purisaubhatobyañjanakassa",
  "tika-vin08t:762_7": "purisindriyanti. Yadi evaṃ dutiyabyañjanassa abhāvo āpajjati indriyañhi byañjanassa",
  "tika-vin08t:762_8": "kāraṇaṃ vuttaṃ, tañca tassa natthīti? Vuccate – na tassa indriyaṃ dutiyabyañjanakāraṇaṃ.",
  "tika-vin08t:762_9": "Kasmā? Sadā abhāvato. Itthiubhatobyañjanakassa hi yadā itthiyā rāgacittaṃ uppajjati,",
  "tika-vin08t:762_10": "tadā purisabyañjanaṃ pākaṭaṃ hoti, itthibyañjanaṃ paṭicchannaṃ guḷhaṃ hoti, tathā",
  "tika-vin08t:762_11": "itarassa itaraṃ. Yadi ca tesaṃ indriyaṃ dutiyabyañjanakāraṇaṃ bhaveyya, sadāpi byañjanadvayaṃ",
  "tika-vin08t:762_12": "tiṭṭheyya, na pana tiṭṭhati, tasmā veditabbametaṃ “na tassa taṃ byañjanakāraṇaṃ,",
  "tika-vin08t:762_13": "kammasahāyaṃ pana rāgacittamevettha kāraṇa”nti. Yasmā cassa ekameva indriyaṃ hoti,",
  "tika-vin08t:762_14": "tasmā itthiubhatobyañjanako sayampi gabbhaṃ gaṇhāti, parampi gaṇhāpeti. Purisaubhatobyañjanako",
  "tika-vin08t:762_15": "paraṃ gaṇhāpeti, sayaṃ pana na gaṇhātīti sāratthadīpaniyaṃ āgataṃ.",
  "tika-vin08t:763_0": "Vimativinodaniyaṃ pana – itthiubhatobyañjanakoti itthindriyayutto, itaro pana purisindriyayutto.",
  "tika-vin08t:763_1": "Ekassa hi bhāvadvayaṃ saha na uppajjati yamake paṭikkhittattā. Dutiyabyañjanaṃ pana",
  "tika-vin08t:763_2": "kammasahāyena akusalacitteneva bhāvarahitaṃ uppajjati. Pakatitthipurisānampi kammameva",
  "tika-vin08t:763_3": "byañjanaliṅgānaṃ kāraṇaṃ, na bhāvo tassa kenaci paccayena paccayattassa paṭṭhāne",
  "tika-vin08t:763_4": "avuttattā. Kevalaṃ bhāvasahitānaṃyeva byañjanaliṅgānaṃ pavattadassanatthaṃ aṭṭhakathāsu",
  "tika-vin08t:763_5": "“itthindriyaṃ paṭicca itthiliṅgādīnī”tiādinā indriyassa byañjanakāraṇattena vuttaṃ.",
  "tika-vin08t:763_6": "Idha pana akusalabalena indriyaṃ vināpi byañjanaṃ uppajjatīti veditabbaṃ. Ubhinnampi",
  "tika-vin08t:763_7": "ce tesaṃ ubhatobyañjanakānaṃ. Yadā itthiyā rāgo uppajjati, tadā purisabyañjanaṃ pākaṭaṃ",
  "tika-vin08t:763_8": "hoti, itaraṃ paṭicchannaṃ. Yadā purise rāgo uppajjati, tadā itthibyañjanaṃ pākaṭaṃ",
  "tika-vin08t:763_9": "hoti, itaraṃ paṭicchannanti āgataṃ.",
  "tika-vin08t:764_0": "137. Theyyāya saṃvāso etassāti theyyasaṃvāsako. So ca na saṃvāsamattasseva thenako",
  "tika-vin08t:764_1": "idhādhippeto, atha kho liṅgassa tadubhayassa ca thenakopīti āha “tayo theyyasaṃvāsakā”tiādi.",
  "tika-vin08t:764_2": "Na yathāvuḍḍhaṃ vandanaṃ sādiyatīti yathāvuḍḍhaṃ bhikkhūnaṃ vā sāmaṇerānaṃ vā vandanaṃ",
  "tika-vin08t:764_3": "na sādiyati. Yathāvuḍḍhaṃ vandanaṃ sādiyatīti attanā musāvādaṃ katvā dassitavassānurūpaṃ",
  "tika-vin08t:764_4": "yathāvuḍḍhaṃ vandanaṃ sādiyati. Bhikkhuvassagaṇanādikoti iminā na ekakammādikova",
  "tika-vin08t:764_5": "idha saṃvāso nāmāti dasseti.",
  "tika-vin08t:765_0": "138. Rāja…pe… bhayenāti ettha bhaya-saddo paccekaṃ yojetabbo “rājabhayena dubbhikkhabhayenā”tiādinā.",
  "tika-vin08t:765_1": "Saṃvāsaṃ nādhivāseti, yāva so suddhamānasoti rājabhayādīhi gahitaliṅgatāya so suddhamānaso",
  "tika-vin08t:765_2": "yāva saṃvāsaṃ nādhivāsetīti attho. Yo hi rājabhayādiṃ vinā kevalaṃ bhikkhū vañcetvā",
  "tika-vin08t:765_3": "tehi saddhiṃ saṃvasitukāmatāya liṅgaṃ gaṇhāti, so asuddhacittatāya liṅgaggahaṇeneva",
  "tika-vin08t:765_4": "theyyasaṃvāsako nāma hoti. Ayaṃ pana tādisena asuddhacittena bhikkhū vañcetukāmatāya",
  "tika-vin08t:765_5": "abhāvato yāva saṃvāsaṃ nādhivāseti, tāva theyyasaṃvāsako nāma na hoti. Teneva “rājabhayādīhi",
  "tika-vin08t:765_6": "gahitaliṅgānaṃ ‘gihī maṃ samaṇoti jānantū’ti vañcanacitte satipi bhikkhūnaṃ vañcetukāmatāya",
  "tika-vin08t:765_7": "abhāvā doso na jāto”ti tīsupi gaṇṭhipadesu vuttaṃ. Keci pana “vūpasantabhayatā idha",
  "tika-vin08t:765_8": "suddhacittatā”ti vadanti, evañca sati so vūpasantabhayo yāva saṃvāsaṃ nādhivāseti,",
  "tika-vin08t:765_9": "tāva theyyasaṃvāsako na hotīti ayamattho viññāyati. Imasmiñca atthe viññāyamāne avūpasantabhayassa",
  "tika-vin08t:765_10": "saṃvāsasādiyanepi theyyasaṃvāsako na hotīti āpajjeyya, na ca aṭṭhakathāyaṃ avūpasantabhayassa",
  "tika-vin08t:765_11": "saṃvāsasādiyanepi atheyyasaṃvāsakatā dassitā. Sabbapāsaṇḍiyabhattāni bhuñjantoti",
  "tika-vin08t:765_12": "ca iminā avūpasantabhayenapi saṃvāsaṃ asādiyanteneva bhavitabbanti dīpeti. Teneva",
  "tika-vin08t:765_13": "tīsupi gaṇṭhipadesu vuttaṃ “yasmā vihāraṃ āgantvā saṅghikaṃ gaṇhantassa saṃvāsaṃ",
  "tika-vin08t:765_14": "pariharituṃ dukkaraṃ, tasmā ‘sabbapāsaṇḍiyabhattāni bhuñjanto’ti idaṃ vutta”nti.",
  "tika-vin08t:765_15": "Tasmā rājabhayādīhi gahitaliṅgatāyevettha suddhacittatāti gahetabbaṃ.",
  "tika-vin08t:766_0": "Sabbapāsaṇḍiyabhattānīti sabbasāmayikānaṃ sādhāraṇaṃ katvā vīthicatukkādīsu ṭhapetvā",
  "tika-vin08t:766_1": "dātabbabhattāni. Kāyaparihāriyānīti kāyena pariharitabbāni. Abbhuggacchantīti abhimukhaṃ",
  "tika-vin08t:766_2": "gacchanti. Kammantānuṭṭhānenāti kasigorakkhādikammākaraṇena. Tadeva pattacīvaraṃ",
  "tika-vin08t:766_3": "ādāya vihāraṃ gacchatīti cīvarāni nivāsanapārupanavasena ādāya, pattañca aṃsakūṭe",
  "tika-vin08t:766_4": "laggetvā vihāraṃ gacchati.",
  "tika-vin08t:767_0": "Nāpi sayaṃ jānātīti “yo evaṃ pabbajati, so theyyasaṃvāsako nāma hotī”ti vā “evaṃ",
  "tika-vin08t:767_1": "kātuṃ na labhatī”ti vā “evaṃ pabbajito samaṇo nāma na hotī”ti vā na jānāti. Yo evaṃ",
  "tika-vin08t:767_2": "pabbajati, so theyyasaṃvāsako nāma hotīti idaṃ pana nidassanamattaṃ. Anupasampannakāleyevāti",
  "tika-vin08t:767_3": "iminā upasampannakāle sutvā sacepi nāroceti, theyyasaṃvāsako na hotīti dīpeti.",
  "tika-vin08t:768_0": "Sikkhaṃ appaccakkhāya…pe… theyyasaṃvāsako na hotīti idaṃ bhikkhūhi dinnaliṅgassa",
  "tika-vin08t:768_1": "apariccattattā na liṅgatthenako hoti, liṅgānurūpassa saṃvāsassa sāditattā nāpi saṃvāsatthenako",
  "tika-vin08t:768_2": "hotīti vuttaṃ. Eko bhikkhu kāsāye saussāhova odātaṃ nivāsetvāti etthāpi idameva kāraṇaṃ",
  "tika-vin08t:768_3": "daṭṭhabbaṃ. Parato “sāmaṇero saliṅge ṭhito”tiādinā sāmaṇerassa vuttavidhānesupi atheyyasaṃvāsapakkhe",
  "tika-vin08t:768_4": "ayameva nayo. “Bhikkhuniyāpi eseva nayo”ti vuttamevatthaṃ “sāpi gihibhāvaṃ patthayamānā”tiādinā vibhāveti.",
  "tika-vin08t:769_0": "Sace koci vuḍḍhapabbajitoti sāmaṇeraṃ sandhāya vuttaṃ. Mahāpeḷādīsūti etena gihisantakaṃ",
  "tika-vin08t:769_1": "dassitaṃ. Sāmaṇerapaṭipāṭiyā…pe… theyyasaṃvāsako na hotīti ettha kiñcāpi theyyasaṃvāsako",
  "tika-vin08t:769_2": "na hoti, pārājikaṃ pana āpajjatiyeva. Sesamettha uttānamevāti sāratthadīpaniyaṃ vuttaṃ.",
  "tika-vin08t:770_0": "Vimativinodaniyaṃ pana – theyyāya liṅgaggahaṇamattampi idha saṃvāso evāti āha “tayo",
  "tika-vin08t:770_1": "theyyasaṃvāsakā”ti. Na yathāvuḍḍhaṃ vandananti bhikkhūnaṃ sāmaṇerānaṃ vā vandanaṃ",
  "tika-vin08t:770_2": "na sādiyati. Yathāvuḍḍhaṃ vandananti attanā musāvādena dassitavassakkamena bhikkhūnaṃ",
  "tika-vin08t:770_3": "vandanaṃ sādiyati. Daharasāmaṇero pana vuḍḍhasāmaṇerānaṃ, daharabhikkhū ca vuḍḍhānaṃ",
  "tika-vin08t:770_4": "vandanaṃ sādiyantopi theyyasaṃvāsako na hoti. Imasmiṃ attheti saṃvāsatthenakatthe.",
  "tika-vin08t:770_5": "Bhikkhuvassānīti idaṃ saṃvāsatthenake vuttapāṭhavasena vuttaṃ, sayameva pana pabbajitvā",
  "tika-vin08t:770_6": "sāmaṇeravassāni gaṇentopi ubhayatthenako eva. Na kevalañca purisova, itthīpi bhikkhūnīsu",
  "tika-vin08t:770_7": "evaṃ paṭipajjati, theyyasaṃvāsikāva. Ādikammikāpi cettha na muccanti. Upasampannesu",
  "tika-vin08t:770_8": "eva paññattāpattiṃ paṭicca ādikammikā vuttā, tenevettha ādikammikopi na mutto.",
  "tika-vin08t:771_0": "Rāja…pe… bhayenāti ettha bhaya-saddo paccekaṃ yojetabbo. Yāva so suddhamānasoti “iminā",
  "tika-vin08t:771_1": "liṅgena bhikkhū vañcetvā tehi saṃvasissāmī”ti asuddhacittābhāvena suddhacitto. Tena",
  "tika-vin08t:771_2": "hi asuddhacittena liṅge gahitamatte pacchā bhikkhūhi saha saṃvasatu vā mā vā, liṅgatthenako",
  "tika-vin08t:771_3": "hoti. Pacchā saṃvasantopi abhabbo hutvā saṃvasati, tasmā ubhayatthenakopi liṅgatthenake",
  "tika-vin08t:771_4": "eva pavisatīti veditabbaṃ. Yo pana rājādibhayena suddhacittova liṅgaṃ gahetvā vicaranto",
  "tika-vin08t:771_5": "pacchā “bhikkhuvassāni gaṇetvā jīvassāmī”ti asuddhacittaṃ uppādeti, so cittuppādamattena",
  "tika-vin08t:771_6": "theyyasaṃvāsako na hoti suddhacittena gahitaliṅgattā. Sace pana so bhikkhūnaṃ santikaṃ",
  "tika-vin08t:771_7": "gantvā sāmaṇeravassagaṇanādiṃ karoti, tadā saṃvāsatthenako, ubhayatthenako vā hotīti",
  "tika-vin08t:771_8": "daṭṭhabbaṃ. Yaṃ pana parato “saha dhuranikkhepena ayampi theyyasaṃvāsakovā”ti vuttaṃ,",
  "tika-vin08t:771_9": "taṃ bhikkhūhi saṅgamma saṃvāsādhivāsanavasena dhuranikkhepaṃ sandhāya vuttaṃ. Tena",
  "tika-vin08t:771_10": "vuttaṃ “saṃvāsaṃ nādhivāseti, yāvā”ti, tassa tāva theyyasaṃvāsako nāma na vuccatīti",
  "tika-vin08t:771_11": "sambandho daṭṭhabbo. Ettha ca corādibhayaṃ vināpi kīḷādhippāyena liṅgaṃ gahetvā bhikkhūnampi",
  "tika-vin08t:771_12": "santike pabbajitālayaṃ dassetvā vandanādiṃ asādiyantopi “sobhati nu kho me pabbajitaliṅga”ntiādinā",
  "tika-vin08t:771_13": "suddhacittena gaṇhantopi theyyasaṃvāsako na hotīti daṭṭhabbaṃ.",
  "tika-vin08t:772_0": "Sabbapāsaṇḍiyabhattānīti sabbasāmayikānaṃ sādhāraṇaṃ katvā paññattāni bhattāni. Idañca",
  "tika-vin08t:772_1": "bhikkhūnaññeva niyamitabhattaggahaṇe saṃvāsopi sambhaveyyāti sabbasādhāraṇabhattaṃ",
  "tika-vin08t:772_2": "vuttaṃ. Saṃvāsaṃ pana asādiyitvā abhikkhukavihārādīsu vihārabhattādīni bhuñjantopi",
  "tika-vin08t:772_3": "theyyasaṃvāsako na hoti eva. Kammantānuṭṭhānenāti kasiādikammākaraṇena. Pattacīvaraṃ",
  "tika-vin08t:772_4": "ādāyāti bhikkhuliṅgavasena sarīrena dhāretvā.",
  "tika-vin08t:773_0": "Yo evaṃ pabbajati, so theyyasaṃvāsako nāma hotīti idaṃ nidassanamattaṃ. “Theyyasaṃvāsako”ti",
  "tika-vin08t:773_1": "pana nāmaṃ ajānantopi “evaṃ kātuṃ na vaṭṭatī”ti vā “karonto samaṇo nāma na hotī”ti",
  "tika-vin08t:773_2": "vā “yadi ārocessāmi, chaḍḍayissanti ma”nti vā “yena kenaci pabbajjā me na ruhatī”ti",
  "tika-vin08t:773_3": "jānāti, theyyasaṃvāsako hoti. Yo pana paṭhamaṃ “pabbajjā evaṃ me gahitā”ti saññī",
  "tika-vin08t:773_4": "kevalaṃ antarā attano setavatthanivāsanādivippakāraṃ pakāsetuṃ lajjanto na katheti,",
  "tika-vin08t:773_5": "so theyyasaṃvāsako na hoti. Anupasampannakāleyevāti ettha avadhāraṇena upasampannakāle",
  "tika-vin08t:773_6": "theyyasaṃvāsakalakkhaṇaṃ ñatvā vañcanāyapi nāroceti, theyyasaṃvāsako na hotīti dīpeti.",
  "tika-vin08t:773_7": "So hi suddhacittena gahitaliṅgattā liṅgatthenako na hoti, laddhūpasampadattā tadanuguṇasseva",
  "tika-vin08t:773_8": "saṃvāsassa sāditattā saṃvāsatthenakopi na hoti. Anupasampanno pana liṅgatthenako",
  "tika-vin08t:773_9": "hoti, saṃvāsārahassa liṅgassa gahitattā saṃvāsasādiyanamattena saṃvāsatthenako hoti.",
  "tika-vin08t:774_0": "Saliṅge ṭhitoti saliṅgabhāve ṭhito. Theyyasaṃvāsako na hotīti bhikkhūhi dinnaliṅgassa",
  "tika-vin08t:774_1": "apariccattattā liṅgatthenako na hoti. Bhikkhupaṭiññāya apariccattattā saṃvāsatthenako",
  "tika-vin08t:774_2": "na hoti. Yaṃ pana mātikāṭṭhakathāyaṃ “liṅgānurūpassa saṃvāsassa sāditattā nāpi saṃvāsatthenako”ti",
  "tika-vin08t:774_3": "kāraṇaṃ vuttaṃ, tampi idameva kāraṇaṃ sandhāya vuttaṃ. Itarathā sāmaṇerassāpi bhikkhuvassagaṇanādīsu",
  "tika-vin08t:774_4": "liṅgānurūpasaṃvāso eva sāditoti saṃvāsatthenakatā na siyā bhikkhūhi dinnaliṅgassa",
  "tika-vin08t:774_5": "ubhinnampi sādhāraṇattā. Yathā cettha bhikkhu, evaṃ sāmaṇeropi pārājikaṃ samāpanno",
  "tika-vin08t:774_6": "sāmaṇerapaṭiññāya apariccattattā saṃvāsatthenako na hotīti veditabbo. Sobhatīti sampaṭicchitvāti",
  "tika-vin08t:774_7": "kāsāvadhāraṇe dhuraṃ nikkhipitvā gihibhāvaṃ sampaṭicchitvā.",
  "tika-vin08t:775_0": "Sace koci vuḍḍhapabbajitoti sāmaṇeraṃ sandhāya vuttaṃ. Mahāpeḷādīsūti vilīvādimayesu",
  "tika-vin08t:775_1": "gharadvāresu ṭhapitesu bhattabhājanavisesesu. Etena vihāre bhikkhūhi saddhiṃ vassagaṇanādīnaṃ",
  "tika-vin08t:775_2": "akaraṇaṃ dassetīti vuttaṃ.",
  "tika-vin08t:776_0": "139. Titthiyapakkantakakathāyaṃ tesaṃ liṅge ādinnamatte titthiyapakkantako hotīti",
  "tika-vin08t:776_1": "“titthiyo bhavissāmī”ti gatassa liṅgaggahaṇeneva tesaṃ laddhipi gahitāyeva hotīti",
  "tika-vin08t:776_2": "katvā vuttaṃ. Kenaci pana “tesaṃ liṅge ādinnamatte laddhiyā gahitāyapi aggahitāyapi",
  "tika-vin08t:776_3": "titthiyapakkantako hotī”ti vuttaṃ, taṃ na gahetabbaṃ. Na hi “titthiyo bhavissāmī”ti",
  "tika-vin08t:776_4": "gatassa liṅgasampaṭicchanato aññaṃ laddhiggahaṇaṃ nāma atthi. Liṅgasampaṭicchaneneva",
  "tika-vin08t:776_5": "hi so gahitaladdhiko hoti. Teneva “vīmaṃsanatthaṃ kusacīrādīni…pe… yāva na sampaṭicchati,",
  "tika-vin08t:776_6": "tāva taṃ laddhi rakkhati, sampaṭicchitamatte titthiyapakkantako hotī”ti vuttaṃ. Naggova",
  "tika-vin08t:776_7": "ājīvakānaṃ upassayaṃ gacchati, padavāre padavāre dukkaṭanti “ājīvako bhavissa”nti",
  "tika-vin08t:776_8": "asuddhacittena gamanapaccayā dukkaṭaṃ vuttaṃ. Naggena hutvā gamanapaccayāpi padavāre",
  "tika-vin08t:776_9": "dukkaṭā na muccatiyevāti sāratthadīpaniyaṃ vuttaṃ.",
  "tika-vin08t:777_0": "Vimativinodaniyaṃ pana – titthiyapakkantakādikathāsu tesaṃ liṅge ādinnamatteti vīmaṃsādiadhippāyaṃ",
  "tika-vin08t:777_1": "vinā “titthiyo bhavissāmī”ti sanniṭṭhānavasena liṅge kāyena dhāritamatte. Sayamevāti",
  "tika-vin08t:777_2": "titthiyānaṃ santikaṃ agantvā sayameva saṅghārāmepi kusacīrādīni nivāseti. Ājīvako",
  "tika-vin08t:777_3": "bhavissanti…pe… gacchatīti ājīvakānaṃ santike tesaṃ pabbajanavidhinā “ājīvako bhavissāmī”ti",
  "tika-vin08t:777_4": "gacchati. Tassa hi titthiyabhāvūpagamanaṃ pati sanniṭṭhāne vijjamānepi “gantvā bhavissāmī”ti",
  "tika-vin08t:777_5": "parikappitattā padavāre dukkaṭameva vuttaṃ. Dukkaṭanti pāḷiyā avuttepi methunādīsu",
  "tika-vin08t:777_6": "vuttapubbapayogadukkaṭānulomato vuttaṃ. Etena ca sanniṭṭhānavasena liṅge sampaṭicchite",
  "tika-vin08t:777_7": "pārājikaṃ, tato purimapayoge thullaccayañca vattabbameva. Thullaccayakkhaṇe nivattantopi",
  "tika-vin08t:777_8": "āpattiṃ desāpetvā muccati evāti daṭṭhabbaṃ. Yathā cettha, evaṃ saṅghabhedepi lohituppādepi",
  "tika-vin08t:777_9": "bhikkhūnaṃ pubbapayogādīsu dukkaṭathullaccayapārājikāhi muccanasīmā ca veditabbā.",
  "tika-vin08t:777_10": "Sāsanaviruddhatāyettha ādikammikānampi anāpatti na vuttā. Pabbajjāyapi abhabbatādassanatthaṃ",
  "tika-vin08t:777_11": "panete aññe ca pārājikakaṇḍe visuṃ sikkhāpadena pārājikādiṃ adassetvā idha abhabbesu",
  "tika-vin08t:777_12": "eva vuttāti veditabbaṃ.",
  "tika-vin08t:778_0": "Taṃ laddhīti titthiyavese seṭṭhabhāvaggahaṇameva sandhāya vuttaṃ. Tesañhi titthiyānaṃ",
  "tika-vin08t:778_1": "sassatādiggāhaṃ gaṇhantopi liṅge asampaṭicchite titthiyapakkantako na hoti, taṃ laddhiṃ",
  "tika-vin08t:778_2": "aggahetvāpi “etesaṃ vatacariyā sundarā”ti liṅgaṃ sampaṭicchanto titthiyapakkantako",
  "tika-vin08t:778_3": "hoti eva. Laddhiyā abhāvenāti bhikkhubhāve sālayatāya titthiyabhāvūpagamanaladdhiyā",
  "tika-vin08t:778_4": "abhāvena. Etena ca āpadāsu kusacīrādiṃ pārupantassapi naggassa viya anāpattīti dasseti.",
  "tika-vin08t:778_5": "Upasampannabhikkhunā kathitoti ettha saṅghabhedakopi upasampannabhikkhunāva kathito,",
  "tika-vin08t:778_6": "mātughātakādayo pana anupasampannenātipi daṭṭhabbanti āgataṃ.",
  "tika-vin08t:779_0": "140. Tiracchānakathāyaṃ “yo koci amanussajātiyo, sabbova imasmiṃ atthe tiracchānagatoti",
  "tika-vin08t:779_1": "veditabbo”ti etena eso manussajātiyo eva bhagavato sāsane pabbajituṃ vā upasampajjituṃ",
  "tika-vin08t:779_2": "vā labhati, na tato aññeti dīpeti. Tenāha bhagavā “tumhe khottha nāgā aviruḷhidhammā",
  "tika-vin08t:779_3": "imasmiṃ dhammavinaye”ti.",
  "tika-vin08t:780_0": "141. Ānantariyakathāyaṃ tiracchānādiamanussajātito manussajātikānaññeva puttesu mettādayopi",
  "tika-vin08t:780_1": "tikkhavisadā honti lokuttaraguṇā viyāti āha “manussitthibhūtā janikā mātā”ti. Yathā",
  "tika-vin08t:780_2": "manussānaññeva kusalapavatti tikkhavisadā, evaṃ akusalapavattipīti āha “sayampi manussajātikenevā”tiādi.",
  "tika-vin08t:780_3": "Atha vā yathā samānajātiyassa vikopane kammaṃ garutaraṃ, na tathā vijātiyassāti āha",
  "tika-vin08t:780_4": "“manussitthibhūtā”ti. Puttasambandhena mātupitusamaññā, dattakittimādivasenapi puttavohāro",
  "tika-vin08t:780_5": "loke dissati, so ca kho pariyāyatoti nippariyāyasiddhataṃ dassetuṃ “janikā mātā”ti",
  "tika-vin08t:780_6": "vuttaṃ. Yathā manussattabhāve ṭhitasseva kusaladhammānaṃ tikkhavisadasūrabhāvāpatti",
  "tika-vin08t:780_7": "yathā taṃ tiṇṇampi bodhisattānaṃ bodhittayanibbattiyaṃ, evaṃ manussattabhāve ṭhitasseva",
  "tika-vin08t:780_8": "akusaladhammānampi tikkhavisadasūrabhāvāpattīti āha “sayampi manussajātikenevā”ti.",
  "tika-vin08t:780_9": "Ānantariyenāti ettha cutianantaraṃ niraye paṭisandhiphalaṃ anantaraṃ nāma, tasmiṃ",
  "tika-vin08t:780_10": "anantare janakattena niyuttaṃ ānantariyaṃ, tena. Atha vā cutianantaraṃ phalaṃ anantaraṃ",
  "tika-vin08t:780_11": "nāma, tasmiṃ anantare niyuttaṃ, tannibbattanena anantarakaraṇasīlaṃ, anantarappayojanaṃ",
  "tika-vin08t:780_12": "vā ānantariyaṃ, tena ānantariyena mātughātakakammena. Pitughātakepi “yena manussabhūto",
  "tika-vin08t:780_13": "janako pitā sayampi manussajātikeneva satā sañcicca jīvitā voropito, ayaṃ ānantariyena",
  "tika-vin08t:780_14": "pitughātakakammena pitughātako”tiādinā sabbaṃ veditabbanti āha “pitughātakepi eseva nayo”ti.",
  "tika-vin08t:781_0": "Parivattitaliṅgampi mātaraṃ vā pitaraṃ vā jīvitā voropentassa ānantariyakammaṃ hotiyeva.",
  "tika-vin08t:781_1": "Satipi hi liṅgaparivatte so eva ekakammanibbatto bhavaṅgappabandho jīvitappabandho,",
  "tika-vin08t:781_2": "na aññoti. Yo pana sayaṃ manusso tiracchānabhūtaṃ pitaraṃ vā mātaraṃ vā, sayaṃ vā",
  "tika-vin08t:781_3": "tiracchānabhūto manussabhūtaṃ, tiracchānoyeva vā tiracchānabhūtaṃ jīvitā voropeti,",
  "tika-vin08t:781_4": "tassa kammaṃ ānantariyaṃ na hoti, bhāriyaṃ pana hoti, ānantariyaṃ āhacceva tiṭṭhati.",
  "tika-vin08t:781_5": "Eḷakacatukkaṃ saṅgāmacatukkaṃ coracatukkañcettha kathetabbaṃ. “Eḷakaṃ māremī”ti abhisandhināpi",
  "tika-vin08t:781_6": "hi eḷakaṭṭhāne ṭhitaṃ manusso manussabhūtaṃ mātaraṃ vā pitaraṃ vā mārento ānantariyaṃ",
  "tika-vin08t:781_7": "phusati maraṇādhippāyeneva ānantariyavatthuno vikopitattā. Eḷakābhisandhinā, pana",
  "tika-vin08t:781_8": "mātāpitiabhisandhinā vā eḷakaṃ mārento ānantariyaṃ na phusati ānantariyavatthuno",
  "tika-vin08t:781_9": "abhāvato. Mātāpitiabhisandhinā mātāpitaro mārento phussateva. Esa nayo itarasmimpi",
  "tika-vin08t:781_10": "catukkadvaye. Yathā ca mātāpitūsu, evaṃ arahantesu etāni catukkāni veditabbāni. Sabbattha",
  "tika-vin08t:781_11": "hi purimaṃ abhisandhicittaṃ appamāṇaṃ, vadhakacittaṃ, pana tadārammaṇajīvitindriyañca",
  "tika-vin08t:781_12": "pamāṇaṃ. Katānantariyakammo ca “tassa kammassa vipākaṃ paṭibāhessāmī”ti sakalacakkavāḷaṃ",
  "tika-vin08t:781_13": "mahācetiyappamāṇehi kañcanathūpehi pūretvāpi sakalacakkavāḷaṃ pūretvā nisinnassa",
  "tika-vin08t:781_14": "bhikkhusaṅghassa mahādānaṃ datvāpi buddhassa bhagavato saṅghāṭikaṇṇaṃ amuñcanto vicaritvāpi",
  "tika-vin08t:781_15": "kāyassa bhedā nirayameva upapajjati, pabbajjañca na labhati. Pitughātake vesiyā puttoti",
  "tika-vin08t:781_16": "upalakkhaṇamattaṃ, kulitthiyā aticāriniyā puttopi attano pitaraṃ ajānitvā ghāntentopi pitughātakova hoti.",
  "tika-vin08t:782": "Arahantaghātakakamme avasesanti anāgāmiādikaṃ. Ayamettha saṅkhepo, vitthāro pana tatiyapārājikavaṇṇanāto gahetabbo.",
  "tika-vin08t:783_0": "“Duṭṭhacittenā”ti vuttamevatthaṃ vibhāveti “vadhakacittenā”ti. Vadhakacetanāya hi",
  "tika-vin08t:783_1": "dūsitaṃ cittaṃ idha duṭṭhacittaṃ nāma. Lohitaṃ uppādetīti ettha tathāgatassa abhejjakāyatāya",
  "tika-vin08t:783_2": "parūpakkamena cammacchedaṃ katvā lohitapaggharaṇaṃ nāma natthi, sarīrassa pana antoyeva",
  "tika-vin08t:783_3": "ekasmiṃ ṭhāne lohitaṃ samosarati, āghātena pakuppamānaṃ sañcitaṃ hoti. Devadattena",
  "tika-vin08t:783_4": "paviddhasilato bhijjitvā gatā sakkhalikāpi tathāgatassa pādantaṃ pahari, pharasunā",
  "tika-vin08t:783_5": "pahaṭo viya pādo antolohitoyeva ahosi. Jīvako pana tathāgatassa ruciyā satthakena",
  "tika-vin08t:783_6": "cammaṃ chinditvā tamhā ṭhānā duṭṭhalohitaṃ nīharitvā phāsumakāsi, tenassa puññakammameva",
  "tika-vin08t:783_7": "ahosi. Tenāha “jīvako viyā”tiādi.",
  "tika-vin08t:784_0": "Atha ye parinibbute tathāgate cetiyaṃ bhindanti, bodhiṃ chindanti, dhātumhi upakkamanti,",
  "tika-vin08t:784_1": "tesaṃ kiṃ hotīti? Bhāriyaṃ kammaṃ hoti ānantariyasadisaṃ. Sadhātukaṃ pana thūpaṃ",
  "tika-vin08t:784_2": "vā paṭimaṃ vā bādhamānaṃ bodhisākhaṃ chindituṃ vaṭṭati. Sacepi tattha nilīnā sakuṇā",
  "tika-vin08t:784_3": "cetiye vaccaṃ pātenti, chindituṃ vaṭṭatiyeva. Paribhogacetiyato hi sarīracetiyaṃ",
  "tika-vin08t:784_4": "garutaraṃ. Cetiyavatthuṃ bhinditvā gacchante bodhimūlepi chinditvā harituṃ vaṭṭati.",
  "tika-vin08t:784_5": "Yā pana bodhisākhā bodhigharaṃ bādhati, taṃ geharakkhaṇatthaṃ chindituṃ na labhati.",
  "tika-vin08t:784_6": "Bodhiatthāya hi gehaṃ, na gehatthāya bodhi. Āsanagharepi eseva nayo. Yasmiṃ pana",
  "tika-vin08t:784_7": "āsanaghare dhātu nihitā hoti, tassa rakkhaṇatthāya taṃ sākhaṃ chindituṃ vaṭṭati.",
  "tika-vin08t:784_8": "Bodhijagganatthaṃ ojoharaṇasākhaṃ vā pūtiṭṭhānaṃ vā chindituṃ vaṭṭatiyeva, satthu",
  "tika-vin08t:784_9": "rūpakāyapaṭijaggane viya puññampi hoti.",
  "tika-vin08t:785_0": "Saṅghabhede catunnaṃ kammānanti apalokanādīnaṃ catunnaṃ kammānaṃ. Ayaṃ saṅghabhedakoti",
  "tika-vin08t:785_1": "pakatattaṃ bhikkhuṃ sandhāya vuttaṃ. Pubbe eva pārājikaṃ samāpanno vā vatthādidosena",
  "tika-vin08t:785_2": "vipannupasampado vā saṅghaṃ bhindantopi ānantariyaṃ na phusati, saṅgho pana bhinnova",
  "tika-vin08t:785_3": "hoti, pabbajjā cassa na vāritāti daṭṭhabbaṃ.",
  "tika-vin08t:786_0": "Bhikkhunīdūsane icchamānanti odātavatthavasanaṃ icchamānaṃ. Tenevāha “gihibhāve sampaṭicchitamatteyevā”ti.",
  "tika-vin08t:786_1": "Neva pabbajjā atthīti yojanā. Yo ca paṭikkhitte abhabbe ca puggale ñatvā pabbājeti,",
  "tika-vin08t:786_2": "upasampādeti vā, dukkaṭaṃ. Ajānantassa sabbattha anāpattīti veditabbaṃ.",
  "tika-vin08t:787_0": "142. Gabbhamāsehi saddhiṃ vīsati vassāni assāti gabbhavīso. Hāyanavaḍḍhananti gabbhamāsesu",
  "tika-vin08t:787_1": "adhikesu uttari hāyanaṃ, ūnesu vaḍḍhananti veditabbaṃ. Ekūnavīsativassanti dvādasa",
  "tika-vin08t:787_2": "māse mātukucchismiṃ vasitvā mahāpavāraṇāya jātakālato paṭṭhāya ekūnavīsativassaṃ.",
  "tika-vin08t:787_3": "Pāṭipadadivaseti pacchimikāya vassūpagamanadivase. “Tiṃsarattidivo māso”ti vacanato",
  "tika-vin08t:787_4": "“cattāro māsā parihāyantī”ti vuttaṃ. Vassaṃ ukkaḍḍhantīti vassaṃ uddhaṃ kaḍḍhanti,",
  "tika-vin08t:787_5": "tatiyasaṃvacchare ekamāsassa adhikattā māsapariccajanavasena vassaṃ uddhaṃ kaḍḍhantīti",
  "tika-vin08t:787_6": "attho, tasmā tatiyo saṃvaccharo terasamāsiko hoti. Saṃvaccharassa pana dvādasamāsikattā",
  "tika-vin08t:787_7": "aṭṭhārasasu vassesu adhikamāse visuṃ gahetvā “cha māsā vaḍḍhantī”ti vuttaṃ. Tatoti",
  "tika-vin08t:787_8": "chamāsato. Nikkaṅkhā hutvāti adhikamāsehi saddhiṃ paripuṇṇavīsativassattā nibbematikā",
  "tika-vin08t:787_9": "hutvā. Yaṃ pana vuttaṃ tīsupi gaṇṭhipadesu “aṭṭhārasannaṃyeva vassānaṃ adhikamāse",
  "tika-vin08t:787_10": "gahetvā gaṇitattā sesavassadvayassapi adhikadivasāni honti, tāni adhikadivasāni sandhāya",
  "tika-vin08t:787_11": "‘nikkaṅkhā hutvā’ti vutta”nti, taṃ na gahetabbaṃ. Na hi dvīsu vassesu adhikadivasāni",
  "tika-vin08t:787_12": "nāma visuṃ upalabbhanti tatiye vasse vassukkaḍḍhanavasena adhikamāse pariccatteyeva",
  "tika-vin08t:787_13": "atirekamāsasambhavato, tasmā dvīsu vassesu atirekadivasāni visuṃ na sambhavanti.",
  "tika-vin08t:788_0": "“Te dve māse gahetvā vīsati vassāni paripuṇṇāni hontī”ti kasmā vuttaṃ, ekūnavīsativassamhi",
  "tika-vin08t:788_1": "ca puna aparasmiṃ vasse pakkhitte vīsati vassāni paripuṇṇāni hontīti āha “ettha pana…pe…",
  "tika-vin08t:788_2": "vutta”nti. Anekatthattā nipātānaṃ pana-saddo hisaddattho, ettha hīti vuttaṃ hoti.",
  "tika-vin08t:788_3": "Idañhi vuttassevatthassa samatthanavasena vuttaṃ. Iminā ca imaṃ dīpeti – yaṃ vuttaṃ",
  "tika-vin08t:788_4": "“ekūnavīsativassaṃ sāmaṇeraṃ nikkhamanīyapuṇṇamāsiṃ atikkamma pāṭipadadivase upasampādentī”ti,",
  "tika-vin08t:788_5": "tattha gabbhamāsepi gahetvā dvīhi māsehi aparipuṇṇavīsativassaṃ sandhāya “ekūnavīsativassa”nti",
  "tika-vin08t:788_6": "vuttaṃ, tasmā adhikamāsesu dvīsu gahitesu eva vīsati vassāni paripuṇṇāni nāma hontīti.",
  "tika-vin08t:788_7": "Tasmāti yasmā gabbhamāsāpi gaṇanūpagā honti, tasmā. Ekavīsativasso hotīti jātadivasato",
  "tika-vin08t:788_8": "paṭṭhāya vīsativasso samāno gabbhamāsehi saddhiṃ ekavīsativasso hoti. Aññaṃ upasampādetīti",
  "tika-vin08t:788_9": "upajjhāyo, kammavācācariyo vā hutvā upasampādetīti sāratthadīpaniyaṃ āgataṃ.",
  "tika-vin08t:789_0": "Gabbhe sayitakālena saddhiṃ vīsatimaṃ vassaṃ paripuṇṇamassāti gabbhavīso. Nikkhamanīyapuṇṇamāsīti",
  "tika-vin08t:789_1": "sāvaṇamāsassa puṇṇamiyā āsāḷhīpuṇṇamiyā anantarapuṇṇamī. Pāṭipadadivaseti pacchimikāya",
  "tika-vin08t:789_2": "vassūpanāyikāya, dvādasa māse mātukucchismiṃ vasitvā mahāpavāraṇāya jātaṃ upasampādentīti",
  "tika-vin08t:789_3": "attho. “Tiṃsarattidivo māso, dvādasamāsiko saṃvaccharo”ti vacanato “cattāro māsā",
  "tika-vin08t:789_4": "parihāyantī”ti vuttaṃ. Vassaṃ ukkaḍḍhantīti vassaṃ uddhaṃ kaḍḍhanti, “ekamāsaṃ adhikamāso”ti",
  "tika-vin08t:789_5": "chaḍḍetvā vassaṃ upagacchantīti attho, tasmā tatiyo tatiyo saṃvaccharo terasamāsiko",
  "tika-vin08t:789_6": "hoti. Te dve māse gahetvāti nikkhamanīyapuṇṇamāsato yāva jātadivasabhūtā mahāpavāraṇā,",
  "tika-vin08t:789_7": "tāva ye dve māsā anāgatā, tesaṃ atthāya adhikamāsato laddhe dve māse gahetvā. Tenāha",
  "tika-vin08t:789_8": "“yo pavāretvā vīsativasso bhavissatī”tiādi. “Nikkaṅkhā hutvā”ti idaṃ aṭṭhārasannaṃ",
  "tika-vin08t:789_9": "vassānaṃ eva adhikamāse gahetvā tato vīsatiyā vassesupi cātuddasīnaṃ atthāya catunnaṃ",
  "tika-vin08t:789_10": "māsānaṃ parihāpanena sabbathā paripuṇṇavīsativassataṃ sandhāya vuttaṃ.",
  "tika-vin08t:790_0": "Pavāretvā vīsativasso bhavissatīti mahāpavāraṇādivase atikkante gabbhavassena saha",
  "tika-vin08t:790_1": "vīsativasso bhavissatīti attho. Tasmāti yasmā gabbhamāsāpi gaṇanūpagā honti, tasmā.",
  "tika-vin08t:790_2": "Ekavīsativassoti jātiyā vīsativassaṃ sandhāya vuttaṃ. Aññaṃ upasampādetīti upajjhāyo,",
  "tika-vin08t:790_3": "ācariyo vā hutvā upasampādeti. Sopīti upasampādentopi anupasampannoti vimativinodaniyaṃ āgataṃ.",
  "tika-vin08t:791_0": "Ettha siyā – aṭṭhakathāṭīkāsu “aṭṭhārasasu vassesu cha māsā vaḍḍhantī”ti vuttaṃ,",
  "tika-vin08t:791_1": "idāni pana “ekūnavīsatiyā vassesu satta māsā adhikā”ti vadanti, kathamettha viññātabbanti?",
  "tika-vin08t:791_2": "Vuccate – aṭṭhakathāṭīkāsu sāsanavohārena lokiyagatiṃ anupagamma tīsu tīsu saṃvaccharesu",
  "tika-vin08t:791_3": "māsachaḍḍanaṃ gahetvā “aṭṭhārasasu vassesu cha māsā vaḍḍhantī”ti vuttaṃ, idāni pana",
  "tika-vin08t:791_4": "vedavohārena candasūriyagatisaṅkhātaṃ tithiṃ gahetvā gaṇento “ekūnavīsatiyā vassesu",
  "tika-vin08t:791_5": "satta māsā adhikā”ti vadantīti, taṃ vassūpanāyikakathāyaṃ āvi bhavissati.",
  "tika-vin08t:792": "143. Mātā vā matā hotīti sambandho. Soyevāti pabbajjāpekkho eva.",
  "tika-vin08t:793_0": "144. “Ekasīmāyañca aññepi bhikkhū atthīti iminā ekasīmāyaṃ bhikkhumhi asati bhaṇḍukammārocanakiccaṃ",
  "tika-vin08t:793_1": "natthīti dasseti. Khaṇḍasīmāya vā ṭhatvā nadīsamuddādīni vā gantvā pabbājetabboti",
  "tika-vin08t:793_2": "etena sabbe sīmaṭṭhakabhikkhū āpucchitabbā, anāpucchā pabbājetuṃ na vaṭṭatīti dīpeti.",
  "tika-vin08t:794_0": "145. Anāmaṭṭhapiṇḍapātanti aggahitaaggaṃ piṇḍapātaṃ. Sāmaṇerabhāgasamako āmisabhāgoti",
  "tika-vin08t:794_1": "ettha kiñcāpi sāmaṇerānaṃ āmisabhāgassa samakameva dīyamānattā visuṃ sāmaṇerabhāgo",
  "tika-vin08t:794_2": "nāma natthi, heṭṭhā gacchantaṃ pana bhattaṃ kadāci mandaṃ bhaveyya, tasmā upari aggahetvā",
  "tika-vin08t:794_3": "sāmaṇerapāḷiyāva gahetvā dātabboti adhippāyo. Niyatapabbajjasseva cāyaṃ bhāgo dīyati.",
  "tika-vin08t:794_4": "Teneva “apakkaṃ patta”ntiādi vuttaṃ. Aññe vā bhikkhū dātukāmā hontīti sambandho.",
  "tika-vin08t:795_0": "146. Sayaṃ pabbājetabboti kesacchedanādīni sayaṃ karontena pabbājetabbo. Kesacchedanaṃ",
  "tika-vin08t:795_1": "kāsāyacchādanaṃ saraṇadānanti hi imāni tīṇi karonto “pabbājetī”ti vuccati, tesu ekaṃ",
  "tika-vin08t:795_2": "dve vāpi karonto tathā voharīyatiyeva, tasmā etaṃ pabbājehīti kesacchedanaṃ kāsāyacchādanañca",
  "tika-vin08t:795_3": "sandhāya vuttaṃ. Upajjhāyaṃ uddissa pabbājetīti etthāpi eseva nayo. Khaṇḍasīmaṃ netvāti",
  "tika-vin08t:795_4": "bhaṇḍukammārocanapariharaṇatthaṃ vuttaṃ. Tena sabhikkhuke vihāre aññampi “etassa",
  "tika-vin08t:795_5": "kese chindā”ti vattuṃ na vaṭṭati. Pabbājetvāti kesacchedanaṃ sandhāya vadati. Bhikkhuto",
  "tika-vin08t:795_6": "añño pabbājetuṃ na labhatīti saraṇadānaṃ sandhāya vuttaṃ. Tenevāha “sāmaṇero panā”tiādīti",
  "tika-vin08t:795_7": "sāratthadīpaniyaṃ (sārattha ṭī. mahāvagga 3.34) āgataṃ. Vimativinodaniyaṃ pana –",
  "tika-vin08t:795_8": "sayaṃ pabbājetabboti ettha “kesamassuṃ ohāretvā”tiādivacanato kesacchedanakāsāyacchādanasaraṇadānāni",
  "tika-vin08t:795_9": "pabbajanaṃ nāma, tesu pacchimadvayaṃ bhikkhūhi eva kātabbaṃ, kāretabbaṃ vā. Pabbājehīti",
  "tika-vin08t:795_10": "idaṃ tividhampi sandhāya vuttaṃ. Khaṇḍasīmaṃ netvāti bhaṇḍukammārocanapariharaṇatthaṃ.",
  "tika-vin08t:795_11": "Bhikkhūnañhi anārocetvā ekasīmāya “etassa kese chindā”ti aññaṃ āṇāpetumpi na vaṭṭati.",
  "tika-vin08t:795_12": "Pabbājetvāti kesādicchedanameva sandhāya vuttaṃ “kāsāyāni acchādetvā”ti visuṃ vuttattā.",
  "tika-vin08t:795_13": "Pabbājetuṃ na labhatīti saraṇadānaṃ sandhāya vuttaṃ. Anupasampannena bhikkhuāṇattiyā",
  "tika-vin08t:795_14": "dinnampi saraṇaṃ na ruhatīti vuttaṃ.",
  "tika-vin08t:796_0": "Vajirabuddhiṭīkāyampi (vajira ṭī. mahāvagga 34) – khaṇḍasīmaṃ netvāti bhaṇḍukammārocanapariharaṇatthaṃ",
  "tika-vin08t:796_1": "vuttaṃ, tena sabhikkhuke vihāre aññampi “etassa kese chindā”ti vattuṃ na vaṭṭati.",
  "tika-vin08t:796_2": "“Pabbājetvā”ti imassa adhippāyapakāsanatthaṃ “kāsāyāni acchādetvā ehī”ti vuttaṃ.",
  "tika-vin08t:796_3": "Upajjhāyo ce kesamassuoropanādīni akatvā pabbajjatthaṃ saraṇāni deti, na ruhati pabbajjā.",
  "tika-vin08t:796_4": "Kammavācāya sāvetvā upasampādeti, ruhati upasampadā. Apattacīvarānaṃ upasampadāsiddhidassanato,",
  "tika-vin08t:796_5": "kammavipattiyā abhāvato cetaṃ yujjatevāti eke. Hoti cettha –",
  "tika-vin08t:797": "“Saliṅgasseva pabbajjā, viliṅgassāpi cetarā;",
  "tika-vin08t:798": "Apetapubbavesassa, taṃdvayā iti cāpare”ti.",
  "tika-vin08t:799": "Bhikkhunā hi sahatthena vā āṇattiyā vā dinnameva kāsāvaṃ vaṭṭati, adinnaṃ na vaṭṭatīti pana santesveva kāsāvesu, nāsantesu asambhavatoti tesaṃ adhippāyoti āgato.",
  "tika-vin08t:800": "Bhabbarūpoti bhabbasabhāvo. Tamevatthaṃ pariyāyantarena vibhāveti “sahetuko”ti. Ñātoti pākaṭo. Yasassīti parivārasampattiyā samannāgato.",
  "tika-vin08t:801_0": "Vaṇṇasaṇṭhānagandhāsayokāsavasena asucijegucchapaṭikūlabhāvaṃ pākaṭaṃ karontenāti",
  "tika-vin08t:801_1": "sambandho. Tattha kesā nāmete vaṇṇatopi paṭikūlā, saṇṭhānatopi gandhatopi āsayatopi",
  "tika-vin08t:801_2": "okāsatopi paṭikūlā. Manuññepi hi yāgupatte vā bhattapatte vā kesavaṇṇaṃ kiñci disvā",
  "tika-vin08t:801_3": "“kesamissakamidaṃ, haratha na”nti jigucchanti, evaṃ kesā vaṇṇato paṭikūlā. Rattiṃ",
  "tika-vin08t:801_4": "bhuñjantāpi kesasaṇṭhānaṃ akkavākaṃ vā makacivākaṃ vā chupitvā tatheva jigucchanti,",
  "tika-vin08t:801_5": "evaṃ saṇṭhānatopi paṭikūlā. Telamakkhanapupphadhūmādisaṅkhāravirahitānañca kesānaṃ",
  "tika-vin08t:801_6": "gandho paramajeguccho hoti. Tato jegucchataro aggimhi pakkhittānaṃ. Kesā hi vaṇṇasaṇṭhānato",
  "tika-vin08t:801_7": "appaṭikūlāpi siyuṃ, gandhena pana paṭikūlāyeva. Yathā hi daharassa kumārakassa vaccaṃ",
  "tika-vin08t:801_8": "vaṇṇato haliddivaṇṇaṃ, saṇṭhānato haliddipiṇḍisaṇṭhānaṃ. Saṅkaraṭṭhāne chaḍḍitañca",
  "tika-vin08t:801_9": "uddhumātakakāḷasunakhasarīraṃ vaṇṇato tālapakkavaṇṇaṃ, saṇṭhānato vaṭṭetvā vissaṭṭhamudiṅgasaṇṭhānaṃ,",
  "tika-vin08t:801_10": "dāṭhāpissa sumanamakuḷasadisā, taṃ ubhayampi vaṇṇasaṇṭhānato siyā appaṭikūlaṃ, gandhena",
  "tika-vin08t:801_11": "pana paṭikūlameva, evaṃ kesāpi siyuṃ vaṇṇasaṇṭhānato appaṭikūlā, gandhena pana paṭikūlāyevāti.",
  "tika-vin08t:802_0": "Yathā pana asuciṭṭhāne gāmanissandena jātāni sūpeyyapaṇṇāni nāgarikamanussānaṃ jegucchāni",
  "tika-vin08t:802_1": "honti aparibhogāni, evaṃ kesāpi pubbalohitamuttakarīsapittasemhādinissandena jātattā",
  "tika-vin08t:802_2": "paramajegucchāti. Evaṃ āsayatopi paṭikūlā. Ime ca kesā nāma gūtharāsimhi uṭṭhitakaṇṇakā",
  "tika-vin08t:802_3": "viya ekatiṃsakoṭṭhāsarāsimhi jātā, te susānasaṅkāraṭṭhānādīsu jātasākaṃ viya, parikhādīsu",
  "tika-vin08t:802_4": "jātakamalakuvalayādipupphaṃ viya ca asuciṭṭhāne jātattā paramajegucchāti evaṃ okāsato",
  "tika-vin08t:802_5": "paṭikūlātiādinā nayena tacapañcakassa vaṇṇādivasena paṭikūlabhāvaṃ pakāsentenāti attho.",
  "tika-vin08t:803_0": "Nijjīvanissattabhāvaṃ vā pākaṭaṃ karontenāti ime kesā nāma sīsakaṭāhapaliveṭhanacamme",
  "tika-vin08t:803_1": "jātā, tattha yathā vammikamatthake jātesu kuṇṭhatiṇesu na vammikamatthako jānāti",
  "tika-vin08t:803_2": "“mayi kuṇṭhatiṇāni jātānī”ti, nāpi kuṇṭhatiṇāni jānanti “mayaṃ vammikamatthake jātānī”ti.",
  "tika-vin08t:803_3": "Evameva na sīsakaṭāhapaliveṭhanacammaṃ jānāti “mayi kesā jātā”ti, nāpi kesā jānanti",
  "tika-vin08t:803_4": "“mayaṃ sīsakaṭāhapaliveṭhanacamme jātā”ti, aññamaññaṃ ābhogapaccavekkhaṇarahitā ete",
  "tika-vin08t:803_5": "dhammā. Iti “kesā nāma imasmiṃ sarīre pāṭiyekko koṭṭhāso acetano abyākato suñño nissatto",
  "tika-vin08t:803_6": "thaddho pathavīdhātū”tiādinā nayena nijjīvanissattabhāvaṃ pakāsentena. Pubbeti purimabuddhānaṃ",
  "tika-vin08t:803_7": "santike. Madditasaṅkhāroti nāmarūpavavatthānena ceva paccayapariggahavasena ca ñāṇena",
  "tika-vin08t:803_8": "parimadditasaṅkhāro. Bhāvitabhāvanoti kalāpasammasanādinā sabbaso kusalabhāvanāya",
  "tika-vin08t:803_9": "pūraṇena bhāvitabhāvano. Adinnaṃ na vaṭṭatīti ettha “pabbajjā na ruhatīti vadantī”ti",
  "tika-vin08t:803_10": "sāratthadīpaniyaṃ vuttaṃ.",
  "tika-vin08t:804_0": "Vimativinodaniyaṃ pana – yasassīti parivārasampanno. Nijjīvanissattabhāvanti “kesā",
  "tika-vin08t:804_1": "nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātū”tiādinayaṃ",
  "tika-vin08t:804_2": "saṅgaṇhāti, sabbaṃ visuddhimagge āgatanayena gahetabbaṃ. Pubbeti pubbabuddhuppādesu.",
  "tika-vin08t:804_3": "Madditasaṅkhāroti vipassanāvasena vuttaṃ. Bhāvitabhāvanoti samathavasenapi.",
  "tika-vin08t:805_0": "Kāsāyāni tikkhattuṃ vā…pe… paṭiggāhāpetabboti ettha “sabbadukkhanissaraṇatthāya imaṃ",
  "tika-vin08t:805_1": "kāsāvaṃ gahetvā”ti vā “taṃ kāsāvaṃ datvā”ti vā vatvā “pabbājetha maṃ, bhante, anukampaṃ",
  "tika-vin08t:805_2": "upādāyā”ti evaṃ yācanapubbakaṃ cīvaraṃ paṭicchāpeti. Athāpītiādi tikkhattuṃ paṭiggāhāpanato",
  "tika-vin08t:805_3": "paraṃ kattabbavidhidassanaṃ, athāpīti tato parampīti attho. Keci pana “cīvaraṃ appaṭiggāhāpetvā",
  "tika-vin08t:805_4": "pabbājanappakārabhedadassanatthaṃ ‘athāpī’ti vuttaṃ. Athāpīti atha vāti attho”ti",
  "tika-vin08t:805_5": "vadanti. Adinnaṃ na vaṭṭatīti iminā pabbajjā na ruhatīti dasseti.",
  "tika-vin08t:806_0": "147. Pāde vandāpetvāti pādābhimukhaṃ namāpetvā. Dūre vandantopi hi pāde vandatīti",
  "tika-vin08t:806_1": "vuccatīti. Upajjhāyena vāti ettha yassa santike upajjhaṃ gaṇhāti, ayaṃ upajjhāyo.",
  "tika-vin08t:806_2": "Yaṃ ābhisamācārikesu vinayanatthāya ācariyaṃ katvā niyyātenti, ayaṃ ācariyo. Sace",
  "tika-vin08t:806_3": "pana upajjhāyo sayameva sabbaṃ sikkhāpeti, aññampi na niyyāteti, upajjhāyovassa ācariyopi",
  "tika-vin08t:806_4": "hoti. Yathā upasampadākāle sayameva kammavācaṃ vācento upajjhāyova kammavācācariyopi hotīti vuttaṃ.",
  "tika-vin08t:807_0": "Anuññātaupasampadāti ñatticatutthakammena anuññātaupasampadā. Ṭhānakaraṇasampadanti",
  "tika-vin08t:807_1": "ettha uraādīni ṭhānāni, saṃvutādīni karaṇānīti veditabbāni. Anunāsikantaṃ katvā dānakāle",
  "tika-vin08t:807_2": "antarāvicchedaṃ akatvā dātabbānīti dassetuṃ “ekasambandhānī”ti vuttaṃ. Vicchinditvāti",
  "tika-vin08t:807_3": "ma-kārantaṃ katvā dānasamaye vicchedaṃ katvā.",
  "tika-vin08t:808_0": "148. Sabbamassa kappiyākappiyaṃ ācikkhitabbanti dasasikkhāpadavinimuttaṃ parāmāsāparāmāsādibhedaṃ",
  "tika-vin08t:808_1": "kappiyākappiyaṃ ācikkhitabbaṃ. Ābhisamācārikesu vinetabboti iminā “sekhiyaupajjhāyavattādiābhisamācārikasīlamanena",
  "tika-vin08t:808_2": "pūretabbaṃ. Tattha ca kattabbassa akaraṇe, akattabbassa ca karaṇe daṇḍakammāraho",
  "tika-vin08t:808_3": "hotīti dīpetīti sāratthadīpaniyaṃ vuttaṃ. Anunāsikantaṃ katvā dānakāle antarāvicchedo",
  "tika-vin08t:808_4": "na kātabboti āha “ekasambandhānī”ti. Ābhisamācārikesu vinetabboti iminā sekhiyavattākkhandhakavattesu,",
  "tika-vin08t:808_5": "aññesu ca sukkavissaṭṭhiādilokavajjasikkhāpadesu ca sāmaṇerehi vattitabbaṃ, tattha",
  "tika-vin08t:808_6": "avattamāno alajjī daṇḍakammāraho ca hotīti dassetīti vimativinodaniyaṃ.",
  "tika-vin08t:809_0": "Urādīni ṭhānāni nāma, saṃvutādīni karaṇāni nāma. Anunāsikantaṃ katvā ekasambandhaṃ",
  "tika-vin08t:809_1": "katvā dānakāle antarā aṭṭhatvā vattabbaṃ, vicchinditvā dānakālepi yathāvuttaṭṭhāne",
  "tika-vin08t:809_2": "eva vicchedo, aññatra na vaṭṭatīti likhitaṃ, anunāsikante dīyamāne khalitvā “buddhaṃ",
  "tika-vin08t:809_3": "saraṇaṃ gacchāmī”ti ma-kārena missībhūte khette otiṇṇattā vaṭṭatīti upatissatthero.",
  "tika-vin08t:809_4": "Missaṃ katvā vattuṃ vaṭṭati, vacanakāle pana anunāsikaṭṭhāne vicchedaṃ akatvā vattabbanti",
  "tika-vin08t:809_5": "dhammasiritthero. “Evaṃ kammavācāyampī”ti vuttaṃ. Ubhatosuddhiyāva vaṭṭatīti ettha",
  "tika-vin08t:809_6": "mahāthero patitadantādikāraṇatāya acaturassaṃ katvā vadati, byattasāmaṇero samīpe",
  "tika-vin08t:809_7": "ṭhito pabbajjāpekkhaṃ byattaṃ vadāpeti, mahātherena avuttaṃ vadāpetīti na vaṭṭati.",
  "tika-vin08t:809_8": "Kammavācāya itaro bhikkhu ce vadati, vaṭṭatīti. Saṅgho hi kammaṃ karoti, na puggaloti.",
  "tika-vin08t:809_9": "Na, nānāsīmapavattakammavācāsāmaññanayena paṭikkhipitabbattā. Atha therena caturassaṃ",
  "tika-vin08t:809_10": "vuttaṃ pabbajjāpekkhaṃ vattuṃ asakkontaṃ sāmaṇero sayaṃ vatvā vadāpeti, ubhatosuddhi",
  "tika-vin08t:809_11": "eva hoti therena vuttasseva vuttattā. “Buddhaṃ saraṇaṃ gacchanto asādhāraṇe buddhaguṇaṃ,",
  "tika-vin08t:809_12": "dhammaṃ saraṇaṃ gacchanto nibbānaṃ, saṅghaṃ saraṇaṃ gacchanto sekkhadhammaṃ asekkhadhammañca",
  "tika-vin08t:809_13": "saraṇaṃ gacchatī”ti aggahitaggahaṇavasena yojanā kātabbā. Aññathā saraṇattayasaṅkaradoso.",
  "tika-vin08t:809_14": "Sabbamassa kappiyākappiyanti dasasikkhāpadavinimuttaṃ parāmāsāparāmāsādibhedaṃ. “Ābhisamācārikesu",
  "tika-vin08t:809_15": "vinetabbo”ti vacanato sekhiyaupajjhāyavattādiābhisamācārikasīlamanena pūretabbaṃ.",
  "tika-vin08t:809_16": "Tattha cārittassa akaraṇe, vārittassa karaṇe daṇḍakammāraho hotī”ti dīpetīti vajirabuddhiṭīkāyaṃ āgato.",
  "tika-vin08t:810_0": "Anujānāmi bhikkhave sāmaṇerānaṃ dasa sikkhāpadānītiādīsu sikkhitabbāni padāni sikkhāpadāni,",
  "tika-vin08t:810_1": "sikkhākoṭṭhāsāti attho. Sikkhāya vā padāni sikkhāpadāni, adhisīlaadhicittaadhipaññāsikkhānaṃ",
  "tika-vin08t:810_2": "adhigamupāyoti attho. Atthato pana kāmāvacarakusalacittasampayuttā viratiyo, taṃsampayuttadhammā",
  "tika-vin08t:810_3": "panettha taggahaṇeneva gahetabbā. Pāṇoti paramatthato jīvitindriyaṃ, tassa atipātanaṃ",
  "tika-vin08t:810_4": "pabandhavasena pavattituṃ adatvā satthādīhi atikkamma abhibhavitvā pātanaṃ pāṇātipāto,",
  "tika-vin08t:810_5": "pāṇavadhoti attho. So pana atthato pāṇe pāṇasaññino jīvitindriyupacchedakaupakkamasamuṭṭhāpikā",
  "tika-vin08t:810_6": "vadhakacetanāva, tasmā pāṇātipātā veramaṇi, verahetutāya verasaṅkhātaṃ pāṇātipātādipāpadhammaṃ",
  "tika-vin08t:810_7": "maṇati nīharatīti virati “veramaṇī”ti vuccati. Viramati etāyāti vā “viramatī”ti vattabbe",
  "tika-vin08t:810_8": "niruttinayena “veramaṇī”ti samādānavirati vuttā. Esa nayo sesesupi.",
  "tika-vin08t:811_0": "Adinnassa ādānaṃ adinnādānaṃ, theyyacetanā. Abramhacariyanti aseṭṭhacariyaṃ, maggenamaggapaṭipattisamuṭṭhāpikā",
  "tika-vin08t:811_1": "methunacetanā. Musāti abhūtavatthu, tassa vādo abhūtaṃ ñatvāva bhūtato viññāpanacetanā",
  "tika-vin08t:811_2": "musāvādo. Piṭṭhapūvādinibbattā surā ceva pupphāsavādibhedaṃ merayañca surāmerayaṃ.",
  "tika-vin08t:811_3": "Tadeva madanīyaṭṭhena majjañceva pamādakāraṇaṭṭhena pamādaṭṭhānañca, taṃ yāya cetanāya",
  "tika-vin08t:811_4": "pivati, tassā evaṃ adhivacanaṃ.",
  "tika-vin08t:812_0": "Aruṇuggamanato paṭṭhāya yāva majjhanhikā, ayaṃ ariyānaṃ bhojanassa kālo nāma, tadañño",
  "tika-vin08t:812_1": "vikālo. Bhuñjitabbaṭṭhena bhojananti idha sabbaṃ yāvakālikaṃ vuccati, tassa ajjhoharaṇaṃ",
  "tika-vin08t:812_2": "idha uttarapadalopena bhojananti adhippetaṃ. Vikāle bhojanaṃ ajjhoharaṇaṃ vikālabhojanaṃ,",
  "tika-vin08t:812_3": "vikāle vāyāvakālikassa bhojanaṃ ajjhoharaṇaṃ vikālabhojanantipi attho gahetabbo,",
  "tika-vin08t:812_4": "taṃ atthato vikāle yāvakālikaajjhoharaṇacetanāva.",
  "tika-vin08t:813_0": "Sāsanassa ananulomattā visūkaṃ paṭāṇībhūtaṃ dassanaṃ “visūkadassanaṃ, naccagītādidassanasavanānañceva",
  "tika-vin08t:813_1": "vaṭṭakayuddhajūtakīḷādisabbakīḷānañca nāmaṃ. Dassananti cettha pañcannampi viññāṇānaṃ",
  "tika-vin08t:813_2": "yathāsakaṃ visayassa ālocanasabhāvatāya dassanasaddena saṅgahetabbattā savanampi",
  "tika-vin08t:813_3": "saṅgahitaṃ. Naccagītavāditasaddehi cettha attano naccanagāyanādīnipi saṅgahitānīti daṭṭhabbaṃ.",
  "tika-vin08t:814_0": "Mālāti baddhamabaddhaṃ vā pupphaṃ, antamaso suttādimayampi alaṅkāratthāya piḷandhiyamānaṃ",
  "tika-vin08t:814_1": "mālātveva vuccati. Gandhanti vāsacuṇṇādivilepanato aññaṃ yaṃ kiñci gandhajātaṃ. Vilepananti",
  "tika-vin08t:814_2": "pisitvā gahitaṃ chavirāgakaraṇañceva gandhajātañca. Dhāraṇaṃ nāma piḷandhanaṃ. Maṇḍanaṃ",
  "tika-vin08t:814_3": "nāma ūnaṭṭhānapūraṇaṃ. Gandhavasena, chavirāgavasena vā sādiyanaṃ vibhūsanaṃ nāma,",
  "tika-vin08t:814_4": "mālādīsu vā dhāraṇādīni yathākkamaṃ yojetabbāni. Tesaṃ dhāraṇādīnaṃ ṭhānaṃ kāraṇaṃ vītikkamacetanā.",
  "tika-vin08t:815_0": "Uccāti ucca-saddena samānattho nipāto. Uccāsayanaṃ vuccati pamāṇātikkantaṃ āsandādi.",
  "tika-vin08t:815_1": "Mahāsayanaṃ akappiyattharaṇehi atthataṃ salohitavitānañca. Etesu hi āsanaṃ sayanañca",
  "tika-vin08t:815_2": "uccāsayanamahāsayanasaddehi gahitāni uttarapadalopena. Jātarūparajatapaṭiggahaṇāti",
  "tika-vin08t:815_3": "ettha rajatasaddena dārumāsakādi sabbaṃ rūpiyaṃ saṅgahitaṃ. Muttāmaṇiādayopettha",
  "tika-vin08t:815_4": "dhaññakkhettavatthādayo ca saṅgahitāti daṭṭhabbā. Paṭiggahaṇa-saddena pana paṭiggāhāpanasādiyanānipi saṅgahitāni.",
  "tika-vin08t:816_0": "149. Senāsanaggāho ca paṭippassambhantīti iminā vassacchedaṃ dasseti. Upasampannānampi",
  "tika-vin08t:816_1": "pārājikasamāpattiyā saraṇagamanādisāmaṇerabhāvassapi vinassanato senāsanaggāho ca",
  "tika-vin08t:816_2": "paṭippassambhati, saṅghalābhampi te na labhantīti veditabbaṃ. Purimikāya puna saraṇāni",
  "tika-vin08t:816_3": "gahitānīti saraṇagahaṇena saha tadahevassa vassūpagamanampi dasseti. Pacchimikāya",
  "tika-vin08t:816_4": "vassāvāsikanti vassāvāsikalābhaggahaṇadassanamattamevetaṃ, tato purepi vā pacchāpi",
  "tika-vin08t:816_5": "vā vassāvāsikañca cīvaramāsesu saṅghe uppannakālacīvarañca purimikāya upagantvā avipannasīlo",
  "tika-vin08t:816_6": "sāmaṇero labhati eva. Sace pacchimikāya gahitānīti pacchimikāya vassūpagamanañca",
  "tika-vin08t:816_7": "chinnavassatañca dasseti. Tassa hi kālacīvaralābho na pāpuṇāti, tasmā “apaloketvā",
  "tika-vin08t:816_8": "lābho dātabbo”ti vuttaṃ. Vassāvāsikalābho pana yadi senāsanassāmikā dāyakā senāsanaguttatthāya",
  "tika-vin08t:816_9": "pacchimikāya upagantvā vattaṃ katvā attano senāsane vasantassapi vassāvāsikaṃ dātabbanti",
  "tika-vin08t:816_10": "vadanti, anapaloketvāpi dātabbova. Yaṃ pana sāratthadīpaniyaṃ “pacchimikāya vassāvāsikaṃ",
  "tika-vin08t:816_11": "lacchatīti pacchimikāya puna vassaṃ upagatattā lacchatī”ti vuttaṃ, tampi vassāvāsike",
  "tika-vin08t:816_12": "dāyakānaṃ imaṃ adhippāyaṃ nissāya vuttañce, sundaraṃ, saṅghikaṃ, kālacīvarampi sandhāya",
  "tika-vin08t:816_13": "vuttañce, na yujjatīti veditabbaṃ.",
  "tika-vin08t:817_0": "Na ajānitvāti “surā”ti ajānitvā pivato pāṇātipātāveramaṇiādisabbasīlabhedaṃ saraṇabhedañca",
  "tika-vin08t:817_1": "na āpajjati. Akusalaṃ pana surāpānāveramaṇisīlabhedo ca hoti mālādidhāraṇādīsu viyāti",
  "tika-vin08t:817_2": "daṭṭhabbaṃ. Itarānīti vikālabhojanāveramaṇiādīni. Tānipi hi sañcicca vītikkamantassa",
  "tika-vin08t:817_3": "taṃ taṃ bhijjati eva, itarītaresaṃ pana abhijjanena nāsanaṅgāni na honti. Teneva",
  "tika-vin08t:817_4": "“etesu bhinnesū”ti bhedavacanaṃ vuttaṃ.",
  "tika-vin08t:818_0": "Accayaṃ desāpetabboti “accayo maṃ bhante accāgamā”tiādinā saṅghamajjhe desāpetvā",
  "tika-vin08t:818_1": "saraṇasīlaṃ dātabbanti adhippāyo pārājikattā tesaṃ. Tenāha “liṅganāsanāya nāsetabbo”ti.",
  "tika-vin08t:818_2": "Ayameva hi nāsanā idhādhippetāti liṅganāsanākāraṇehi pāṇātipātādīhi avaṇṇabhāsanādīnaṃ",
  "tika-vin08t:818_3": "saha patitattā vuttaṃ. Nanu ca kaṇṭakasāmaṇeropi micchādiṭṭhiko eva, tassa ca heṭṭhā",
  "tika-vin08t:818_4": "daṇḍakammanāsanāva vuttā, idha pana micchādiṭṭhikassa liṅganāsanā vuccati, ko imesaṃ",
  "tika-vin08t:818_5": "bhedoti codanaṃ manasi nidhāyāha “sassatucchedānañhi aññataradiṭṭhiko”ti. Ettha cāyaṃ",
  "tika-vin08t:818_6": "adhippāyo – yo hi “attā issaro”ti vā “nicco dhuvo”tiādinā vā “attā ucchijjissati",
  "tika-vin08t:818_7": "vinassissatī”tiādinā vā titthiyaparikappitaṃ yaṃ kiñci sassatucchedadiṭṭhiṃ daḷhaṃ",
  "tika-vin08t:818_8": "gahetvā voharati, tassa sā pārājikaṭṭhānaṃ hoti, so ca liṅganāsanāya nāsetabbo. Yo",
  "tika-vin08t:818_9": "pana īdisaṃ diṭṭhiṃ aggahetvā sāsanikova hutvā kevalaṃ buddhavacanādhippāyaṃ viparītato",
  "tika-vin08t:818_10": "gahetvā bhikkhūhi ovadiyamānopi appaṭinissajjitvā voharati, tassa sā diṭṭhi pārājikaṃ",
  "tika-vin08t:818_11": "na hoti, so pana kaṇṭakanāsanāya eva nāsetabboti vimativinodaniyaṃ. Imasmiṃ ṭhāne",
  "tika-vin08t:818_12": "sāratthadīpaniyaṃ dasasikkhāpadato paṭṭhāya vitthārato vaṇṇanā āgatā, sā porāṇaṭīkāyaṃ",
  "tika-vin08t:818_13": "sabbaso potthakaṃ āruḷhā, tasmā idha na vitthārayimha.",
  "tika-vin08t:819_0": "150. “Attano pariveṇanti idaṃ puggalikaṃ sandhāya vutta”nti gaṇṭhipadesu vuttaṃ.",
  "tika-vin08t:819_1": "Ayaṃ panettha gaṇṭhipadakārānaṃ adhippāyo – vassaggena pattasenāsananti iminā tassa",
  "tika-vin08t:819_2": "vassaggena pattaṃ saṅghikasenāsanaṃ vuttaṃ. Attano pariveṇanti imināpi tasseva puggalikasenāsanaṃ",
  "tika-vin08t:819_3": "vuttanti. Ayaṃ panettha amhākaṃ khanti – yattha vā vasatīti iminā saṅghikaṃ vā hotu",
  "tika-vin08t:819_4": "puggalikaṃ vā, tassa nibaddhavasanakasenāsanaṃ vuttaṃ. Yattha vā paṭikkamatīti iminā",
  "tika-vin08t:819_5": "pana yaṃ ācariyupajjhāyassa vasanaṭṭhānaṃ upaṭṭhānādinimittaṃ nibaddhaṃ pavisati,",
  "tika-vin08t:819_6": "taṃ ācariyupajjhāyānaṃ pavisanaṭṭhānaṃ vuttaṃ, tasmā tadubhayaṃ dassetuṃ “ubhayenapi",
  "tika-vin08t:819_7": "attano pariveṇañca vassaggena pattasenāsanañca vutta”nti āha. Tattha attano pariveṇanti",
  "tika-vin08t:819_8": "iminā ācariyupajjhāyānaṃ nivāsanaṭṭhānaṃ dassitaṃ, vassaggena pattasenāsananti iminā",
  "tika-vin08t:819_9": "pana tassa vasanaṭṭhānaṃ, tasmā tadubhayampi saṅghikaṃ vā hotu puggalikaṃ vā, āvaraṇaṃ",
  "tika-vin08t:819_10": "kātabbamevāti. Mukhadvārikanti mukhadvārena bhuñjitabbaṃ. Daṇḍakammaṃ katvāti daṇḍakammaṃ",
  "tika-vin08t:819_11": "yojetvā. Daṇḍenti vinenti etenāti daṇḍo, soyeva kattabbattā kammanti daṇḍakammaṃ,",
  "tika-vin08t:819_12": "āvaraṇādi. Daṇḍakammamassa karothāti assa daṇḍakammaṃ yojetha āṇāpetha. Daṇḍakammanti",
  "tika-vin08t:819_13": "vā niggahakammaṃ, tasmā niggahamassa karothāti vuttaṃ hoti. Esa nayo sabbattha īdisesu ṭhānesu.",
  "tika-vin08t:820_0": "Senāsanaggāho ca paṭippassambhantīti iminā chinnavasso hotīti dīpeti. Sace ākiṇṇadosova",
  "tika-vin08t:820_1": "hoti, āyatiṃ saṃvare na tiṭṭhati, nikkaḍḍhitabboti ettha sace yāvatatiyaṃ vuccamāno",
  "tika-vin08t:820_2": "na oramati, saṅghaṃ apaloketvā nāsetabbo, puna pabbajjaṃ yācamānopi apaloketvā pabbājetabboti",
  "tika-vin08t:820_3": "vadanti. Pacchimikāya vassāvāsikaṃ lacchatīti pacchimikāya puna vassaṃ upagatattā",
  "tika-vin08t:820_4": "lacchati. Apaloketvā lābho dātabboti chinnavassatāya vuttaṃ. Itarāni pañca sikkhāpadānīti",
  "tika-vin08t:820_5": "vikālabhojanādīni pañca. Accayaṃ desāpetabboti “accayo maṃ bhante accāgamā”tiādinā",
  "tika-vin08t:820_6": "nayena desāpetabboti sāratthadīpaniyaṃ vuttaṃ.",
  "tika-vin08t:821": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:822": "Pabbajjāvinicchayakathālaṅkāro nāma",
  "tika-vin08t:823": "Dvāvīsatimo paricchedo.",
  "tika-vin08t:824": "Upasampadāvinicchayakathā",
  "tika-vin08t:825_0": "Evaṃ pabbajjāvinicchayaṃ kathetvā tadanantaraṃ upasampadāvinicchayo kathetabbo, evaṃ",
  "tika-vin08t:825_1": "santepi aṭṭhakathāyaṃ upasampadāvinicchayakathā pāḷivaṇṇanāvaseneva āgatā, no pāḷimuttakavinicchayavasena,",
  "tika-vin08t:825_2": "imassa pana pakaraṇassa pāḷimuttakavinicchayakathābhūtattā tamakathetvā nissayavinicchayo",
  "tika-vin08t:825_3": "eva ācariyena kathito, mayaṃ pana upasampadāvinicchayassa atisukhumattā atigambhīrattā",
  "tika-vin08t:825_4": "sudullabhattā sāsanānuggahatthaṃ ācariyena avuttampi samantapāsādikato nīharitvā",
  "tika-vin08t:825_5": "vimativinodanīādippakaraṇesu āgatavinicchayena alaṅkaritvā taṃ vinicchayaṃ kathayissāma.",
  "tika-vin08t:826_0": "Tena kho pana samayenāti yena samayena bhagavatā “na bhikkhave anupajjhāyako”tiādisikkhāpadaṃ",
  "tika-vin08t:826_1": "apaññattaṃ hoti, tena samayena. Anupajjhāyakanti upajjhaṃ agāhāpetvā sabbena sabbaṃ",
  "tika-vin08t:826_2": "upajjhāyavirahitaṃ, evaṃ upasampannā neva dhammato na āmisato saṅgahaṃ labhanti,",
  "tika-vin08t:826_3": "te parihāyantiyeva, na vaḍḍhanti. Na bhikkhave anupajjhāyakoti upajjhaṃ agāhāpetvā",
  "tika-vin08t:826_4": "nirupajjhāyako na upasampādetabbo, yo upasampādeyya, āpatti dukkaṭassāti sikkhāpadapaññattito",
  "tika-vin08t:826_5": "paṭṭhāya evaṃ upasampādentassa āpatti hoti, kammaṃ pana na kuppati. Keci “kuppatī”ti",
  "tika-vin08t:826_6": "vadanti, taṃ na gahetabbaṃ. “Saṅghena upajjhāyenā”tiādīsupi ubhatobyañjanakupajjhāyapariyosānesu eseva nayo.",
  "tika-vin08t:827_0": "Apattakā hatthesu piṇḍāya carantīti yo hatthesu piṇḍo labbhati, tadatthāya caranti.",
  "tika-vin08t:827_1": "Seyyathāpi titthiyāti yathā ājīvakanāmakā titthiyā. Sūpabyañjanehi missetvā hatthesu",
  "tika-vin08t:827_2": "ṭhapitapiṇḍameva hi te bhuñjanti. Āpatti dukkaṭassāti evaṃ upasampādentasseva āpatti",
  "tika-vin08t:827_3": "hoti, kammaṃ pana na kuppati, acīvarakādivatthūsupi eseva nayo.",
  "tika-vin08t:828_0": "Yācitakenāti “yāva upasampadaṃ karoma, tāva dethā”ti yācitvā gahitena, tāvakālikenāti",
  "tika-vin08t:828_1": "attho. Īdisena hi pattena vā cīvarena vā pattacīvarena vā upasampādentasseva āpatti",
  "tika-vin08t:828_2": "hoti, kammaṃ pana na kuppati, tasmā paripuṇṇapattacīvarova upasampādetabbo. Sace",
  "tika-vin08t:828_3": "tassa natthi, ācariyupajjhāyā cassa dātukāmā honti, aññe vā bhikkhū, nirapekkhehi",
  "tika-vin08t:828_4": "vissajjetvā adhiṭṭhānūpagaṃ pattacīvaraṃ dātabbaṃ.",
  "tika-vin08t:829_0": "Gottenapi anussāvetunti “mahākassapassa upasampadāpekkho”ti evaṃ gottaṃ vatvā anussāvetuṃ",
  "tika-vin08t:829_1": "anujānāmīti attho. Dve ekānussāvaneti dve ekato anussāvane, ekena ekassa, aññena",
  "tika-vin08t:829_2": "itarassāti evaṃ dvīhi vā ācariyehi ekena vā ekakkhaṇe kammavācaṃ anussāventehi upasampādetuṃ",
  "tika-vin08t:829_3": "anujānāmīti attho. Dve tayo ekānussāvane kātuṃ, tañca kho ekena upajjhāyenāti dve",
  "tika-vin08t:829_4": "vā tayo vā jane purimanayeneva ekato anussāvane kātuṃ anujānāmi, tañca kho anussāvanakiriyaṃ",
  "tika-vin08t:829_5": "ekena upajjhāyena anujānāmīti attho. Tasmā ekena ācariyena dve vā tayo vā anussāvetabbā.",
  "tika-vin08t:829_6": "Dvīhi vā tīhi vā ācariyehi visuṃ visuṃ ekena ekassāti evaṃ ekappahāreneva dve tisso",
  "tika-vin08t:829_7": "vā kammavācā kātabbā. Sace pana nānācariyā nānupajjhāyā honti, tissatthero sumanattherassa",
  "tika-vin08t:829_8": "saddhivihārikaṃ, sumanatthero tissattherassa saddhivihārikaṃ anussāveti, aññamaññañca",
  "tika-vin08t:829_9": "gaṇapūrakā honti, vaṭṭati. Sace nānupajjhāyā honti, eko ācariyo hoti, “na tveva nānupajjhāyenā”ti",
  "tika-vin08t:829_10": "paṭikkhittattā na vaṭṭati. Idaṃ sandhāya hi esa paṭikkhepo.",
  "tika-vin08t:830_0": "Paṭhamaṃ upajjhaṃ gāhāpetabboti ettha vajjāvajjaṃ upanijjhāyatīti upajjhā, taṃ upajjhaṃ",
  "tika-vin08t:830_1": "“upajjhāyo me, bhante, hohī”ti evaṃ vadāpetvā gāhāpetabbo. Vitthāyantīti vitthaddhagattā",
  "tika-vin08t:830_2": "honti. Yaṃ jātanti yaṃ tava sarīre jātaṃ nibbattaṃ vijjamānaṃ, taṃ saṅghamajjhe pucchante",
  "tika-vin08t:830_3": "santaṃ atthīti vattabbantiādi. Ullumpatu manti uddharatu maṃ.",
  "tika-vin08t:831_0": "Tāvadevāti upasampannasamanantarameva. Chāyā metabbāti ekaporisā vā dviporisā vāti",
  "tika-vin08t:831_1": "chāyā metabbā. Utuppamāṇaṃ ācikkhitabbanti “vassāno hemanto gimho”ti utuppamāṇaṃ",
  "tika-vin08t:831_2": "ācikkhitabbaṃ. Ettha ca utuyeva utuppamāṇaṃ. Sace vassānādayo aparipuṇṇā honti, yattakehi",
  "tika-vin08t:831_3": "divasehi yassa yo utu aparipuṇṇo, te divase sallakkhetvā so divasabhāgo ācikkhitabbo.",
  "tika-vin08t:831_4": "Atha vā “ayaṃ nāma utu, so ca kho paripuṇṇo aparipuṇṇo vā”ti evaṃ utuppamāṇaṃ ācikkhitabbaṃ,",
  "tika-vin08t:831_5": "“pubbaṇho vā sāyanho vā”ti evaṃ divasabhāgo ācikkhitabbo. Saṅgītīti idameva sabbaṃ",
  "tika-vin08t:831_6": "ekato katvā “tvaṃ kiṃ labhasi, kā te chāyā, kiṃ utuppamāṇaṃ, ko divasabhāgo”ti puṭṭho",
  "tika-vin08t:831_7": "“idaṃ nāma labhāmi vassaṃ vā hemantaṃ vā gimhaṃ vā, ayaṃ me chāyā, idaṃ utuppamāṇaṃ,",
  "tika-vin08t:831_8": "ayaṃ divasabhāgoti vadeyyāsī”ti evaṃ ācikkhitabbaṃ.",
  "tika-vin08t:832_0": "Ohāyāti chaḍḍetvā. Dutiyaṃ dātunti upasampadamāḷakato pariveṇaṃ gacchantassa dutiyakaṃ",
  "tika-vin08t:832_1": "dātuṃ anujānāmi, cattāri ca akaraṇīyāni ācikkhitunti attho. Paṇḍupalāsoti paṇḍuvaṇṇo",
  "tika-vin08t:832_2": "patto. Bandhanā pavuttoti vaṇṭato patito. Abhabbo haritatthāyāti puna harito bhavituṃ",
  "tika-vin08t:832_3": "abhabbo. Puthusilāti mahāsilā. Ayaṃ samantapāsādikato nīharitvā ābhato upasampadāvinicchayo.",
  "tika-vin08t:833_0": "Anupajjhāyādivatthūsu sikkhāpadaṃ apaññattanti “na anupajjhāyako upasampādetabbo”ti",
  "tika-vin08t:833_1": "idheva paññāpiyamānaṃ sikkhāpadaṃ sandhāya vuttaṃ. Kammaṃ pana na kuppatīti idaṃ",
  "tika-vin08t:833_2": "upajjhāyābhāvepi “itthannāmassa upasampadāpekkhā itthannāmena upajjhāyenā”ti matassa",
  "tika-vin08t:833_3": "vā vibbhantassa vā purāṇaupajjhāyassa, aññassa vā yassa kassaci avijjamānassapi nāmena",
  "tika-vin08t:833_4": "sabbattha upajjhāyakittanassa katattā vuttaṃ. Yadi hi upajjhāyakittanaṃ na kareyya,",
  "tika-vin08t:833_5": "“puggalaṃ na parāmasatī”ti vuttakammavipatti eva siyā. Teneva pāḷiyaṃ “anupajjhāyaka”nti",
  "tika-vin08t:833_6": "vuttaṃ, aṭṭhakathāyampi assa “upajjhāyaṃ akittetvā”ti avatvā “upajjhāyaṃ agāhāpetvā",
  "tika-vin08t:833_7": "sabbena sabbaṃ upajjhāyavirahitaṃ” icceva attho vutto. Pāḷiyaṃ saṅghena upajjhāyenāti",
  "tika-vin08t:833_8": "“ayaṃ itthannāmo saṅghassa upasampadāpekkho, itthannāmo saṅghaṃ upasampadaṃ yācati",
  "tika-vin08t:833_9": "saṅghena upajjhāyenā”ti evaṃ kammavācāya saṅghameva upajjhāyaṃ kittetvāti attho.",
  "tika-vin08t:833_10": "Evaṃ gaṇena upajjhāyenāti etthāpi “ayaṃ itthannāmo gaṇassa upasampadāpekkho”tiādinā",
  "tika-vin08t:833_11": "yojanā veditabbā. Evaṃ vuttepi kammaṃ na kuppati eva dukkaṭasseva vuttattā, aññathā",
  "tika-vin08t:833_12": "“so ca puggalo anupasampanno”ti vadeyya. Tenāha “saṅghenā”tiādi. Tattha paṇḍakādiupajjhāyehi",
  "tika-vin08t:833_13": "kariyamānesu kammesu paṇḍakādike vināva yadi pañcavaggādigaṇo pūrati, kammaṃ na kuppati,",
  "tika-vin08t:833_14": "itarathā kuppatīti veditabbaṃ.",
  "tika-vin08t:834_0": "Apattacīvaravatthūsupi pattacīvarānaṃ abhāvepi “paripuṇṇassa pattacīvara”nti kammavācāya",
  "tika-vin08t:834_1": "sāvitattā kammakopaṃ avatvā dukkaṭameva vuttaṃ. Itarathā sāvanāya hāpanato kammakopo",
  "tika-vin08t:834_2": "eva siyā. Keci pana “paṭhamaṃ anuññātakammavācāyaṃ upasampannā viya idānipi ‘paripuṇṇassa",
  "tika-vin08t:834_3": "pattacīvara’nti avatvā kammavācāya upasampannāpi sūpasampannā evā”ti vadanti, taṃ",
  "tika-vin08t:834_4": "na yuttaṃ. Anuññātakālato paṭṭhāya hi aparāmasanaṃ sāvanāya hāpanavipatti eva hoti",
  "tika-vin08t:834_5": "“itthannāmo saṅghaṃ upasampadaṃ yācatī”ti padassa hāpane viya. Tampi hi pacchā anuññātaṃ,",
  "tika-vin08t:834_6": "“saṅghaṃ, bhante, upasampadaṃ yācāmī”tiādivākyena ayācetvā tampi upasampādento “ayaṃ",
  "tika-vin08t:834_7": "itthannāmo saṅghaṃ upasampadaṃ yācatī”ti vatvāva yadi kammavācaṃ karoti, kammaṃ sukatameva",
  "tika-vin08t:834_8": "hoti. No ce, vipannaṃ. Sabbapacchā hi anuññātakammavācato kiñcipi parihāpetuṃ na",
  "tika-vin08t:834_9": "vaṭṭati, sāvanāya hāpanameva hoti, aññe vā bhikkhū dātukāmā hontīti sambandho, ayamettha",
  "tika-vin08t:834_10": "vimativinodaniyā ābhato vinicchayo. Sāratthadīpanīvinicchayo pana idheva antogadhā",
  "tika-vin08t:834_11": "hoti appatarattā avisesattā ca.",
  "tika-vin08t:835_0": "Vajirabuddhiṭīkāyaṃ pana “keci kuppatīti vadanti, taṃ na gahetabba”nti yaṃ vuttaṃ,",
  "tika-vin08t:835_1": "taṃ “pañcavaggakaraṇīyañce, bhikkhave, kammaṃ, bhikkhunipañcamo kammaṃ kareyya, akammaṃ",
  "tika-vin08t:835_2": "na ca karaṇīya”ntiādinā nayena vuttattā paṇḍakānaṃ gaṇapūraṇabhāve eva kammaṃ kuppati,",
  "tika-vin08t:835_3": "na sabbanti katvā suvuttaṃ, itarathā “paṇḍakupajjhāyena kammaṃ kareyya, akammaṃ na",
  "tika-vin08t:835_4": "ca karaṇīya”ntiādikāya pāḷiyā bhavitabbaṃ siyā. Yathā aparipuṇṇapattacīvarassa upasampādanakāle",
  "tika-vin08t:835_5": "kammavācāyaṃ “paripuṇṇassa pattacīvara”nti asantaṃ vatthuṃ kittetvā upasampadāya",
  "tika-vin08t:835_6": "katāya tasmiṃ asantepi upasampadā ruhati, evaṃ “ayaṃ buddharakkhito āyasmato dhammarakkhitassa",
  "tika-vin08t:835_7": "upasampadāpekkho”ti avatthuṃ paṇḍakupajjhāyādiṃ, asantaṃ vā vatthuṃ kittetvā katāyapi",
  "tika-vin08t:835_8": "gaṇapūrakānamatthitāya upasampadā ruhateva. “Na, bhikkhave, paṇḍakupajjhāyena upasampādetabbo,",
  "tika-vin08t:835_9": "yo upasampādeyya, āpatti dukkaṭassa, so ca puggalo anupasampanno”tiādivacanassa abhāvā",
  "tika-vin08t:835_10": "ayamattho siddhova hoti. Na hi buddhā vattabbayuttaṃ na vadanti. Tena vuttaṃ “yo",
  "tika-vin08t:835_11": "pana bhikkhu jānaṃ ūnavīsativassaṃ …pe… so ca puggalo anupasampanno”tiādi. Tathā",
  "tika-vin08t:835_12": "“byattena bhikkhunā paṭibalena saṅgho ñāpetabbo”ti vacanato theyyasaṃvāsakādiācariyehi",
  "tika-vin08t:835_13": "anussāvanāya katāya upasampadā na ruhati tesaṃ abhikkhuttāti vacanampi na gahetabbaṃ.",
  "tika-vin08t:836_0": "Kiñca bhiyyo – “imāni cattāri kammāni pañcahākārehi vipajjantī”tiādinā nayena kammānaṃ",
  "tika-vin08t:836_1": "sampattivipattiyā kathiyamānāya “sattahi ākārehi kammāni vipajjanti vatthuto vā ñattito",
  "tika-vin08t:836_2": "vā anussāvanato vā sīmato vā parisato vā upajjhāyato vā ācariyato vā”ti akathitattā",
  "tika-vin08t:836_3": "na gahetabbaṃ. “Parisato vā”ti vacanena ācariyupajjhāyānaṃ vā saṅgaho katoti ce?",
  "tika-vin08t:836_4": "Na, “dvādasahi ākārehi parisato kammāni vipajjantī”ti etassa vibhaṅge tesamanāmaṭṭhattā,",
  "tika-vin08t:836_5": "ayamattho yasmā tattha tattha sarūpena vuttapāḷivaseneva sakkā jānituṃ, tasmā nayamukhaṃ",
  "tika-vin08t:836_6": "dassetvā saṃkhittoti ayamassa yuttigavesanāti vuttaṃ.",
  "tika-vin08t:837_0": "Tatridaṃ vicāretabbaṃ – anupajjhāyakaṃ upasampādentā te bhikkhū yathāvuttanayena",
  "tika-vin08t:837_1": "abhūtaṃ vatthuṃ kittayiṃsu, udāhu musāvādabhayā tāneva padāni na sāvesunti. Kiñcettha",
  "tika-vin08t:837_2": "– yadi tāva upajjhāyābhāvato na sāvesuṃ, “puggalaṃ na parāmasatī”ti vuttavipattippasaṅgo",
  "tika-vin08t:837_3": "hoti, atha sāvesuṃ, musāvādo nesaṃ bhavatīti? Vuccate – sāvesuṃyeva yathāvuttavipattippasaṅgabhayā,",
  "tika-vin08t:837_4": "“kammaṃ pana na kuppatī”ti aṭṭhakathāyaṃ vuttattā ca. Na, musāvādassa asambhavato,",
  "tika-vin08t:837_5": "musāvādenapi kammasambhavato ca. Na hi sakkā musāvādena kammavipattisampattiṃ kātunti.",
  "tika-vin08t:837_6": "Tasmā “anupajjhāyakaṃ upasampādentī”ti vacanassa ca ubhayadosavinimutto attho pariyesitabbo.",
  "tika-vin08t:838_0": "Ayañcettha yutti – yathā pubbe pabbajjupasampadupajjhāyesu vijjamānesupi upajjhāyaggahaṇakkamena",
  "tika-vin08t:838_1": "aggahitattā “tena kho pana samayena bhikkhū anupajjhāyaka”ntiādi vuttaṃ, tathā idhāpi",
  "tika-vin08t:838_2": "upajjhāyassa vijjamānasseva sato aggahitattā “anupajjhāyakaṃ upasampādentī”ti vuttaṃ.",
  "tika-vin08t:838_3": "Kammavācācariyena pana “gahito tena upajjhāyo”ti saññāya upajjhāyaṃ kittetvā kammavācaṃ",
  "tika-vin08t:838_4": "sāvetabbaṃ. Kenaci vā kāraṇena kāyasāmaggiṃ adentassa upajjhāyassa chandaṃ gahetvā",
  "tika-vin08t:838_5": "kammavācaṃ sāveti, upajjhāyo vā upasampadāpekkhassa upajjhaṃ datvā pacchā upasampanne",
  "tika-vin08t:838_6": "tasmiṃ tādise vatthusmiṃ samanuyuñjiyamāno vā asamanuyuñjiyamāno vā upajjhāyadānato",
  "tika-vin08t:838_7": "pubbe eva sāmaṇero paṭijānāti, sikkhāpaccakkhātako vā antimavatthuajjhāpannako vā",
  "tika-vin08t:838_8": "paṭijānāti, chandahārakādayo viya upajjhāyo vā aññasīmāgato hoti. Kammavācā ruhatīti",
  "tika-vin08t:838_9": "vatvā “anujānāmi bhikkhave paccantimesu janapadesu vinayadharapañcamena gaṇena upasampada”nti",
  "tika-vin08t:838_10": "vuttattā. Keci “vinayadharapañcamena upajjhāyena sannihiteneva bhavitabba”nti vadantīti",
  "tika-vin08t:838_11": "porāṇagaṇṭhipade vuttaṃ. So ca pāṭho appamāṇo majjhimesu janapadesu tassa vacanassābhāvato.",
  "tika-vin08t:838_12": "Asannihitepi upajjhāye kammavācā ruhatīti āpajjatīti ce? Na. Kasmā? Kammasampattiyaṃ",
  "tika-vin08t:838_13": "“puggalaṃ parāmasatī”ti vuttapāṭhova no pamāṇaṃ. Na hi tattha asannihito upajjhāyasaṅkhāto",
  "tika-vin08t:838_14": "puggalo parāmasanaṃ arahati, tasmā tattha saṅghaparāmasanaṃ viya puggalaparāmasanaṃ",
  "tika-vin08t:838_15": "veditabbaṃ. Saṅghena gaṇena upajjhāyena upasampādenti tesaṃ atthato puggalattā, paṇḍakādiupajjhāyena",
  "tika-vin08t:838_16": "upasampādenti upasampādanakāle aviditattāti porāṇā.",
  "tika-vin08t:839_0": "Apattacīvaraṃ upasampādentīti kammavācācariyo “paripuṇṇassa pattacīvara”nti saññāya,",
  "tika-vin08t:839_1": "kevalaṃ atthasampattiṃ anapekkhitvā santapadanīhārena vā “paripuṇṇassa pattacīvara”nti",
  "tika-vin08t:839_2": "kammavācaṃ sāveti. Yathā etarahi matavippavuttamātāpitikopi “anuññātosi mātāpitūhī”ti",
  "tika-vin08t:839_3": "puṭṭho “āma bhante”ti vadati, kiṃ bahunā? Ayaṃ panettha sāro – “tasmiṃ samaye cattāri",
  "tika-vin08t:839_4": "kammāni pañcahākārehi vipajjantī”ti lakkhaṇassa na tāva paññattattā anupajjhāyakādiṃ",
  "tika-vin08t:839_5": "upasampādenti. Vajjanīyapuggalānaṃ avuttattā paṇḍakupajjhāyādiṃ upasampādenti, terasantarāyapucchāya",
  "tika-vin08t:839_6": "adassanattā apattacīvarakaṃ upasampādenti, “anujānāmi bhikkhave ñatticatutthena kammena",
  "tika-vin08t:839_7": "upasampādetu”nti evaṃ sabbapaṭhamaṃ anuññātāya kammavācāya “paripuṇṇassa pattacīvara”nti",
  "tika-vin08t:839_8": "avacanamettha sādhakanti veditabbaṃ. Tañhi vacanaṃ anukkamenānuññātanti.",
  "tika-vin08t:840_0": "Idaṃ tāva sabbathā hotu, “mūgaṃ pabbājenti badhiraṃ pabbājentī”ti idaṃ kathaṃ sambhavitumarahati",
  "tika-vin08t:840_1": "ādito paṭṭhāya “anujānāmi bhikkhave imehi tīhi saraṇagamanehi pabbajja”ntiādinā anuññātattāti?",
  "tika-vin08t:840_2": "Vuccate – “evañca pana, bhikkhave, pabbājetabboti, evaṃ vadehīti vattabbo…pe… tatiyampi",
  "tika-vin08t:840_3": "saṅghaṃ saraṇaṃ gacchāmī”ti ettha “evaṃ vadehīti vattabbo”ti imassa vacanassa micchā",
  "tika-vin08t:840_4": "atthaṃ gahetvā mūgaṃ pabbājesuṃ. “Evaṃ vadehī”ti taṃ pabbajjāpekkhaṃ āṇāpetvā sayaṃ",
  "tika-vin08t:840_5": "upajjhāyena vattabbo “tatiyampi saṅghaṃ saraṇaṃ gacchāmī”ti, so pabbajjāpekkhā tathā",
  "tika-vin08t:840_6": "āṇatto upajjhāyavacanassa anu anu vadatu vā mā vā, tattha tattha bhagavā “kāyena",
  "tika-vin08t:840_7": "viññāpeti, vācāya viññāpeti, kāyena vācāya viññāpeti, gahito hoti upajjhāyo. Dinno",
  "tika-vin08t:840_8": "hoti chando, dinnā hoti pārisuddhi, dinnā hoti pavāraṇā”ti vadati. Tadanumānena vā",
  "tika-vin08t:840_9": "kāyena tena pabbajjāpekkhena viññattaṃ hoti saraṇagamananti vā lokepi kāyena viññāpento",
  "tika-vin08t:840_10": "evaṃ vadatīti vuccati, taṃ pariyāyaṃ gahetvā mūgaṃ pabbājentīti veditabbaṃ. Porāṇagaṇṭhipade",
  "tika-vin08t:840_11": "“mūgaṃ kathaṃ pabbājentīti pucchaṃ katvā tassa kāyapasādasambhavato kāyena pahāraṃ",
  "tika-vin08t:840_12": "datvā hatthamuddāya viññāpetvā pabbājesu”nti vuttaṃ. Kiṃ bahunā?",
  "tika-vin08t:841_0": "Ayaṃ panettha sāro – yathā pubbe pabbajjādhikāre vattamāne pabbajjābhilāpaṃ upacchinditvā",
  "tika-vin08t:841_1": "“paṇḍako, bhikkhave, anupasampanno na upasampādetabbo”tiādinā nayena upasampadavaseneva",
  "tika-vin08t:841_2": "abhilāpo kato. Theyyasaṃvāsakapade asambhavato kiñcāpi so na kato, pabbajjāva tattha",
  "tika-vin08t:841_3": "katā, sabbattha pana upasampadābhilāpena adhippetā tadanubhāvato upasampadāya, pabbajjāya",
  "tika-vin08t:841_4": "vāritāya upasampadā vāritā hotīti katvā, tathā idha upasampadādhikāre vattamāne upasampadābhilāpaṃ",
  "tika-vin08t:841_5": "upacchinditvā upasampadameva sandhāya pabbajjābhilāpo katoti veditabbo. Kāmaṃ so",
  "tika-vin08t:841_6": "na kattabbo, mūgapade asambhavato tassa vasena ādito paṭṭhāya upasampadābhilāpova",
  "tika-vin08t:841_7": "kattabbo viya dissati, tathāpi tasseva mūgapadassa vasena ādito paṭṭhāya pabbajjābhilāpova",
  "tika-vin08t:841_8": "kato micchāgahaṇanivāraṇatthaṃ. Kathaṃ? “Mūgo, bhikkhave, apatto osāraṇaṃ, tañce",
  "tika-vin08t:841_9": "saṅgho osāreti, sosārito”ti vacanato hi mūgo upasampanno hotīti siddhaṃ, so kevalaṃ",
  "tika-vin08t:841_10": "upasampannova hoti, na pana pabbajito tassa pabbajjāya asambhavatoti micchāgāho hoti,",
  "tika-vin08t:841_11": "taṃ parivajjāpetvā yo upasampanno, so pabbajitova hoti. Pabbajito pana atthi koci",
  "tika-vin08t:841_12": "upasampanno, atthi koci anupasampannoti imaṃ sammāgāhaṃ uppādeti bhagavāti veditabbaṃ.",
  "tika-vin08t:842_0": "Apica tesaṃ hatthacchinnādīnaṃ pabbajitānaṃ supabbajitabhāvadīpanatthaṃ, pabbajjābhāvasaṅkānivāraṇatthañcettha",
  "tika-vin08t:842_1": "pabbajjābhilāpo kato. Kathaṃ? “Na, bhikkhave, hatthacchinno pabbājetabbo”tiādinā",
  "tika-vin08t:842_2": "paṭikkhepena, “pabbajitā supabbajitā”ti vuttaṭṭhānābhāvena ca tesaṃ pabbajjābhāvasaṅkā",
  "tika-vin08t:842_3": "bhaveyya, yathā pasaṅkā bhave, tathā pasaṅkaṃ ṭhapeyya. Khandhake upasampadaṃ sandhāya",
  "tika-vin08t:842_4": "“hatthacchinno, bhikkhave, apatto osāraṇaṃ, tañce saṅgho osāreti, sosārito”tiādinā",
  "tika-vin08t:842_5": "nayena bhagavā nivāreti. Teneva nayena pabbajitā panete sabbepi supabbajitā evāti",
  "tika-vin08t:842_6": "dīpeti. Aññathā sabbepete upasampannāva honti, na pabbajitāti ayamaniṭṭhappasaṅgo",
  "tika-vin08t:842_7": "āpajjati. Kathaṃ? “Hatthacchinno, bhikkhave, na pabbājetabbo, pabbajito nāsetabbo”ti",
  "tika-vin08t:842_8": "vā “na, bhikkhave, hatthacchinno pabbājetabbo, yo pabbājeyya, āpatti dukkaṭassa,",
  "tika-vin08t:842_9": "so ca apabbajito”ti vā tantiyā ṭhapitāya campeyyakkhandhake “sosārito”ti vuttattā",
  "tika-vin08t:842_10": "kevalaṃ “ime hatthacchinnādayo upasampannāva honti, na pabbajitā”ti vā “upasampannāpi",
  "tika-vin08t:842_11": "ce pabbajitā, nāsetabbā”ti vā aniṭṭhakoṭṭhāso āpajjatīti adhippāyo.",
  "tika-vin08t:843_0": "Idaṃ panettha vicāretabbaṃ – “so ca apabbajito”ti vacanābhāvato mūgassa pabbajjāsiddhipasaṅgato",
  "tika-vin08t:843_1": "pabbajjāpi ekatosuddhiyā hotīti ayamaniṭṭhakoṭṭhāso kathaṃ nāpajjatīti? Pabbajjābhilāpena",
  "tika-vin08t:843_2": "upasampadā idhādhippetāti sammāgāhena nāpajjatīti, aññathā yathābyañjanaṃ atthe gahite",
  "tika-vin08t:843_3": "yathāpaññattadukkaṭābhāvasaṅkhāto aparo aniṭṭhakoṭṭhāso āpajjati. Kathaṃ? “Na, bhikkhave,",
  "tika-vin08t:843_4": "mūgo pabbājetabbo, yo pabbājeyya, āpatti dukkaṭassā”ti vuttadukkaṭaṃ pabbajjāpariyosāne",
  "tika-vin08t:843_5": "hoti, na tassāvippakatāya. Pubbapayogadukkaṭameva hi paṭhamaṃ āpajjati, tasmā mūgassa",
  "tika-vin08t:843_6": "pabbajjāpariyosānasseva abhāvato imassa dukkaṭassa okāso ca na sabbakālaṃ sambhaveyya,",
  "tika-vin08t:843_7": "upasampadāvasena pana atthe gahite sambhavati kammanibbattito. Teneva pāḷiyaṃ “na,",
  "tika-vin08t:843_8": "bhikkhave, paṇḍako upasampādetabbo, yo upasampādeyya, āpatti dukkaṭassā”ti dukkaṭaṃ",
  "tika-vin08t:843_9": "na paññattaṃ. Apaññattattā pubbapayogadukkaṭameva cettha sambhavati, netaraṃ. Ettāvatā",
  "tika-vin08t:843_10": "siddhametaṃ pabbajjābhilāpena upasampadāva tattha adhippetā, na pabbajjāti. Etthāha",
  "tika-vin08t:843_11": "sāmaṇerapabbajjā na kāyapayogato hotīti kathaṃ paññāyatīti? Vuccate – kāyena viññāpetītiādittikā dassanatoti āgato.",
  "tika-vin08t:844_0": "“Gottenapi anussāvetu”nti vacanato yena vohārena voharati, tena vaṭṭatīti siddhaṃ,",
  "tika-vin08t:844_1": "tasmā “ko nāmo te upajjhāyo”ti puṭṭhenapi gottameva nāmaṃ katvā vattabbanti siddhaṃ",
  "tika-vin08t:844_2": "hoti, tasmā catubbidhesu nāmesu yena kenaci nāmena anussāvanā kātabbāti vadanti.",
  "tika-vin08t:844_3": "Ekassa bahūni nāmāni honti, tattha ekaṃ nāmaṃ ñattiyā, ekaṃ anussāvanāya kātuṃ na",
  "tika-vin08t:844_4": "vaṭṭati, atthato byañjanato ca abhinnāhi anussāvanāhi bhavitabbanti. Kiñcāpi “itthannāmo",
  "tika-vin08t:844_5": "itthannāmassa āyasmato”ti pāḷiyaṃ “āyasmato”ti padaṃ pacchā vuttaṃ, kammavācāpāḷiyaṃ",
  "tika-vin08t:844_6": "pana “ayaṃ buddharakkhito āyasmato dhammarakkhitassā”ti paṭhamaṃ likhanti, taṃ uppaṭipāṭiyā",
  "tika-vin08t:844_7": "vuttanti na paccetabbaṃ. Pāḷiyañhi “itthannāmo itthannāmassā”ti atthamattaṃ dassitaṃ,",
  "tika-vin08t:844_8": "tasmā pāḷiyaṃ avuttopi “ayaṃ buddharakkhito āyasmato dhammarakkhitassā”ti kammavācāpāḷiyaṃ",
  "tika-vin08t:844_9": "payogo dassito. “Na me diṭṭho ito pubbe iccāyasmā sāriputto”ti ca “āyasmā sāriputto",
  "tika-vin08t:844_10": "atthakusalo”ti ca paṭhamaṃ “āyasmā”ti payogassa dassanatoti vadanti. Katthaci “āyasmato",
  "tika-vin08t:844_11": "buddharakkhitassā”ti vatvā katthaci kevalaṃ “buddharakkhitassā”ti sāveti, sāvanaṃ",
  "tika-vin08t:844_12": "hāpetīti na vuccati nāmassa ahāpitattāti eke. Sace katthaci “āyasmato buddharakkhitassā”ti",
  "tika-vin08t:844_13": "vatvā katthaci “buddharakkhitassāyasmato”ti sāveti, pāṭhānurūpattā khettameva otiṇṇantipi",
  "tika-vin08t:844_14": "eke. Byañjanabhedappasaṅgato anussāvanānaṃ taṃ na vaṭṭatīti vadanti. Sace pana sabbaṭṭhānepi",
  "tika-vin08t:844_15": "ekeneva pakārena vadati, vaṭṭati.",
  "tika-vin08t:845_0": "Ekānussāvaneti ettha ekato anussāvanaṃ etesanti ekānussāvanāti asamānādhikaraṇavisayo",
  "tika-vin08t:845_1": "bāhiratthasamāsoti daṭṭhabbaṃ. Tenevāha “dve ekato anussāvane”ti. Tattha ekatoti",
  "tika-vin08t:845_2": "ekakkhaṇeti attho, vibhattialopena cāyaṃ niddeso. Purimanayeneva ekato anussāvane",
  "tika-vin08t:845_3": "kātunti “ekena ekassa, aññena itarassā”tiādinā pubbe vuttanayena dvīhi vā tīhi vā",
  "tika-vin08t:845_4": "ācariyehi ekena vā ekato anussāvane kātuṃ. Vajjāvajjaṃ upanijjhāyatīti upajjhāti",
  "tika-vin08t:845_5": "iminā upajjhāyasaddasamānattho upajjhāsaddopīti atthaṃ dassetīti sāratthadīpaniyaṃ.",
  "tika-vin08t:846_0": "Gottenāpīti “āyasmato pippalissa upasampadāpekkho”ti evaṃ nāmaṃ avatvā gottanāmenapīti",
  "tika-vin08t:846_1": "attho, tena “ko nāmo te upajjhāyo”ti puṭṭhena gottanāmena “āyasmā kassapo”ti vattabbanti",
  "tika-vin08t:846_2": "siddhaṃ hoti. Tasmā aññampi yaṃ kiñci tassa nāmaṃ pasiddhaṃ, tasmiṃ vā khaṇe sukhaggahaṇatthaṃ",
  "tika-vin08t:846_3": "nāmaṃ paññāpitaṃ, taṃ sabbaṃ gahetvāpi anussāvanā kātabbā. Yathā upajjhāyassa, evaṃ",
  "tika-vin08t:846_4": "upasampadāpekkhassāpi gottādināmena taṅkhaṇikanāmena ca anussāvanaṃ kātuṃ vaṭṭati,",
  "tika-vin08t:846_5": "tasmimpi khaṇe “ayaṃ tisso”ti vā “nāgo”ti vā nāmaṃ karontehi anusāsakasammutito paṭhamameva",
  "tika-vin08t:846_6": "kātabbaṃ. Evaṃ akatvāpi antarāyikadhammānusāsanapucchanakālesu “kinnāmosi, ahaṃ bhante",
  "tika-vin08t:846_7": "nāgo nāma, ko nāmo te upajjhāyo, upajjhāyo me bhante tisso nāmā”tiādinā viññāpentena",
  "tika-vin08t:846_8": "ubhinnampi citte “mametaṃ nāma”nti yathā saññaṃ uppajjati, evaṃ viññāpetabbaṃ. Sace",
  "tika-vin08t:846_9": "pana tasmiṃ khaṇe pakatināmena vatvā pacchā “tisso nāmā”ti apubbanāmena anussāveti, na vaṭṭati.",
  "tika-vin08t:847_0": "Tattha ca kiñcāpi upajjhāyasseva nāmaṃ aggahetvā yena kenaci nāmena “tissassa upasampadāpekkho”tiādināpi",
  "tika-vin08t:847_1": "puggale parāmaṭṭhe kammaṃ sukatameva hoti anupajjhāyakādīnaṃ upasampadākammaṃ viya",
  "tika-vin08t:847_2": "upajjhāyassa abhāvepi abhabbattepi kammavācāya puggale parāmaṭṭhe kammassa sijjhanato.",
  "tika-vin08t:847_3": "Upasampadāpekkhassa pana yathāsakaṃ nāmaṃ vinā aññena nāmena anussāvite kammaṃ kuppati,",
  "tika-vin08t:847_4": "so anupasampannova hoti. Tattha ṭhito añño anupasampanno viya gahitanāmassa vatthupuggalassa",
  "tika-vin08t:847_5": "tattha abhāvā, etassa ca nāmassa anussāvanāya avuttattā. Tasmā upasampadāpekkhassa",
  "tika-vin08t:847_6": "pakatināmaṃ parivattetvā apubbena nāgādināmena anussāvitukāmena paṭikacceva “tvaṃ",
  "tika-vin08t:847_7": "nāgo”tiādinā viññāpetvā anusāsanaantarāyikadhammāpucchanakkhaṇesupi tassa ca saṅghassa",
  "tika-vin08t:847_8": "ca yathā pākaṭaṃ hoti, tathā pakāsetvāva nāgādināmena anussāvetabbaṃ. Ekassa bahūni",
  "tika-vin08t:847_9": "nāmāni honti, tesu ekaṃ gahetuṃ vaṭṭati.",
  "tika-vin08t:848_0": "Yaṃ pana upasampadāpekkhaupajjhāyānaṃ ekattha gahitaṃ nāmaṃ tadeva ñattiyā, sabbattha",
  "tika-vin08t:848_1": "anussāvanāsu ca gahetabbaṃ. Gahitato hi aññasmiṃ gahite byañjanaṃ bhinnaṃ nāma hoti,",
  "tika-vin08t:848_2": "kammaṃ vipajjati. Atthato hi byañjanato ca abhinnā eva ñatti anussāvanā ca vaṭṭanti.",
  "tika-vin08t:848_3": "Upajjhāyanāmassa pana purato “āyasmato tissassā”tiādinā āyasmantapadaṃ sabbattha",
  "tika-vin08t:848_4": "yojetvāpi anussāveti. Tathā ayojitepi doso natthi.",
  "tika-vin08t:849_0": "Pāḷiyaṃ pana kiñcāpi “itthannāmassa āyasmato”ti pacchato “āyasmato”ti padaṃ vuttaṃ,",
  "tika-vin08t:849_1": "tathāpi “āyasmā sāriputto atthakusalo”tiādinā nāmassa purato ‘āyasmantapada’yogassa",
  "tika-vin08t:849_2": "dassanato puratova payogo yuttataro, tañca ekattha yojetvā aññattha ayojitepi ekattha",
  "tika-vin08t:849_3": "purato yojetvā aññattha pacchato yojanepi sāvanāya hāpanaṃ nāma na hoti nāmassa ahāpitattā.",
  "tika-vin08t:849_4": "Teneva pāḷiyampi “itthannāmassa āyasmato”ti ekattha yojetvā “itthannāmena upajjhāyenā”tiādīsu",
  "tika-vin08t:849_5": "“āyasmato”ti na yojitanti vadanti. Tañca kiñcāpi evaṃ, tathāpi sabbaṭṭhānepi ekeneva",
  "tika-vin08t:849_6": "pakārena yojetvā eva vā ayojetvā vā anussāvanaṃ pasatthataranti gahetabbaṃ.",
  "tika-vin08t:850_0": "Ekato saheva ekasmiṃ khaṇe anussāvanaṃ etesanti ekānussāvanā, upasampadāpekkhā, ete",
  "tika-vin08t:850_1": "ekānussāvane kātuṃ. Tenāha “ekatoanusāvane”ti. Idañca ekaṃ padaṃ vibhattialopena",
  "tika-vin08t:850_2": "daṭṭhabbaṃ. Ekena vāti dvinnampi ekasmiṃ khaṇe ekāya eva kammavācāya anussāvane ekena",
  "tika-vin08t:850_3": "ācariyenāti attho. “Ayaṃ buddharakkhito ca ayaṃ dhammarakkhito ca āyasmato saṅgharakkhitassa",
  "tika-vin08t:850_4": "upasampadāpekkho”tiādinā nayena ekena ācariyena dvinnamekasmiṃ khaṇe anussāvananayo",
  "tika-vin08t:850_5": "daṭṭhabbo, imināva nayena tiṇṇampi ekena ācariyena ekakkhaṇe anussāvanaṃ veditabbaṃ.",
  "tika-vin08t:851_0": "Purimanayeneva ekato anussāvane kātunti “ekena ekassa, aññena itarassā”tiādinā pubbe",
  "tika-vin08t:851_1": "vuttanayena dvinnaṃ dvīhi vā tiṇṇaṃ tīhi vā ācariyehi, ekena vā ācariyena tayopi",
  "tika-vin08t:851_2": "ekatoanussāvane kātunti attho. “Tañca kho ekena upajjhāyena, na tveva nānupajjhāyenā”ti",
  "tika-vin08t:851_3": "idaṃ ekena ācariyena dvīhi vā tīhi vā upajjhāyehi dve vā tayo vā upasampadāpekkhe",
  "tika-vin08t:851_4": "ekakkhaṇe ekāya anussāvanāya ekānussāvane kātuṃ na vaṭṭatīti paṭikkhepapadaṃ, na",
  "tika-vin08t:851_5": "pana nānācariyehi nānupajjhāyehi tayo ekānussāvane kātuṃ na vaṭṭatīti āha “sace pana",
  "tika-vin08t:851_6": "nānācariyā nānupajjhāyā…pe… vaṭṭatī”ti. Yañcettha “tissatthero sumanattherassa saddhivihārikaṃ,",
  "tika-vin08t:851_7": "sumanatthero tissattherassa saddhivihārika”nti evaṃ upajjhāyehi aññamaññaṃ saddhivihārikānaṃ",
  "tika-vin08t:851_8": "anussāvanakaraṇaṃ vuttaṃ, taṃ upalakkhaṇamattaṃ. Tasmā sace tissatthero sumanattherassa",
  "tika-vin08t:851_9": "saddhivihārikaṃ, sumanatthero nandattherassa saddhivihārikaṃ anussāveti, aññamaññañca",
  "tika-vin08t:851_10": "gaṇapūrakā honti, vaṭṭati eva. Sace pana upajjhāyo sayameva attano saddhivihārikaṃ",
  "tika-vin08t:851_11": "anussāveti, ettha vattabbameva natthi, kammaṃ sukatameva hoti, anupajjhāyakassapi",
  "tika-vin08t:851_12": "yena kenaci anussāvite upasampadā hoti, kimaṅgaṃ pana saupajjhāyakassa upajjhāyeneva",
  "tika-vin08t:851_13": "anussāvaneti daṭṭhabbaṃ. Teneva navaṭṭanapakkhaṃ dassetuṃ “sace panā”tiādimāha.",
  "tika-vin08t:852_0": "Upajjhāti upajjhāyasaddasamānattho ākāranto upajjhāsaddoti dasseti. Upajjhāya-saddo",
  "tika-vin08t:852_1": "eva vā upajjhā, upayogapaccattavacanesu ya-kāra lopaṃ katvā evaṃ vutto karaṇavacanādīsu",
  "tika-vin08t:852_2": "upajjhāsaddassa payogābhāvāti daṭṭhabbaṃ. Pāḷiyaṃ attanāva attānaṃ sammannitabbanti",
  "tika-vin08t:852_3": "attanāva kattubhūtena karaṇabhūtena attānameva kammabhūtaṃ pati sammannanakiccaṃ",
  "tika-vin08t:852_4": "kātabbaṃ, attānanti vā paccatte upayogavacanaṃ, attanāva attā sammannitabboti attho.",
  "tika-vin08t:852_5": "Na kevalañca ettheva, aññatrāpi terasasammutiādīsu imināva lakkhaṇena attanāva attā",
  "tika-vin08t:852_6": "sammannitabbova. Apica sayaṃ kammārahattā attānaṃ muñcitvā catuvaggādiko gaṇo sabbattha icchitabbo.",
  "tika-vin08t:853_0": "Saccakāloti “nigūhissāmī”ti vañcanaṃ pahāya saccasseva te icchitabbakālo. Bhūtakāloti",
  "tika-vin08t:853_1": "vañcanāya abhāvepi manussattādivatthuno bhūtatāya avassaṃ icchitabbakālo, itarathā",
  "tika-vin08t:853_2": "kammakopādiantarāyo hotīti adhippāyo. Maṅkūti adhomukho. Uddharatūti anupasampannabhāvato",
  "tika-vin08t:853_3": "upasampattiyaṃ patiṭṭhapetūti attho.",
  "tika-vin08t:854_0": "Sabbakammavācāsu atthakosallatthaṃ panettha upasampadakammavācāya evamattho daṭṭhabbo",
  "tika-vin08t:854_1": "– suṇātūti savanāṇattiyaṃ paṭhamapurisekavacanaṃ. Tañca kiñcāpi yo so saṅgho savanakiriyāyaṃ",
  "tika-vin08t:854_2": "niyojīyati, tassa sammukhattā “suṇāhī”ti majjhimapurisavacanena vattabbaṃ, tathāpi",
  "tika-vin08t:854_3": "yasmā saṅghasaddasannidhāne paṭhamapurisappayogova saddavidūhi samāciṇṇo bhavantabhagavantaāyasmādisaddasannidhānesu",
  "tika-vin08t:854_4": "viya “adhivāsetu me bhavaṃ gotamo, etassa sugata kālo, yaṃ bhagavā sāvakānaṃ sikkhāpadaṃ",
  "tika-vin08t:854_5": "paññapeyya, pakkamatāyasmā, suṇantu me āyasmanto”tiādīsu. Tasmā idha paṭhamapurisappayogo",
  "tika-vin08t:854_6": "kato. Atha vā gāravavasenetaṃ vuttaṃ. Garuṭṭhāniyesu hi gāravavasena majjhimapurisapayoguppattiyampi",
  "tika-vin08t:854_7": "paṭhamapurisappayogaṃ payujjanti “desetu sugato dhamma”ntiādīsu viyāti daṭṭhabbaṃ.",
  "tika-vin08t:854_8": "Keci pana “bhante āvusoti pade apekkhitvā idha paṭhamapurisappayogo”ti vadanti, taṃ",
  "tika-vin08t:854_9": "na sundaraṃ “ācariyo me, bhante, hohi, iṅghāvuso upāli, imaṃ pabbajitaṃ anuyuñjāhī”tiādīsu",
  "tika-vin08t:854_10": "tappayogepi majjhimapurisappayogasseva dassanato.",
  "tika-vin08t:855_0": "Meti yo sāveti, tassa attaniddese sāmivacanaṃ. Bhanteti ālapanatthe vuḍḍhesu sagāravavacanaṃ,",
  "tika-vin08t:855_1": "“āvuso”ti padaṃ pana navakesu. Tadubhayampi nipāto “tumhe bhante tumhe āvuso”ti bahūsupi",
  "tika-vin08t:855_2": "samānarūpattā. Saṅghoti avisesato catuvaggādike pakatattapuggalasamūhe vattati. Idha",
  "tika-vin08t:855_3": "pana paccantimesu janapadesu pañcavaggato paṭṭhāya, majjhimesu janapadesu dasavaggato",
  "tika-vin08t:855_4": "paṭṭhāya saṅghoti gahetabbo. Tatrāyaṃ piṇḍattho – bhante, saṅgho mama vacanaṃ suṇātūti.",
  "tika-vin08t:855_5": "Idañca navakatarena vattabbavacanaṃ. Sace pana anussāvako sabbehi bhikkhūhi vuḍḍhataro",
  "tika-vin08t:855_6": "hoti, “suṇātu me, āvuso saṅgho”ti vattabbaṃ. Sopi ce “bhante”ti vadeyya, navakataro",
  "tika-vin08t:855_7": "vā “āvuso”ti, kammakopo natthi. Keci pana “ekattha ‘āvuso’ti vatvā aññattha ‘bhante’ti",
  "tika-vin08t:855_8": "vuttepi natthi doso ubhayenapi ālapanassa sijjhanato”ti vadanti.",
  "tika-vin08t:856_0": "Idāni yamatthaṃ ñāpetukāmo “suṇātū”ti saṅghaṃ savane niyojeti, taṃ ñāpento “ayaṃ",
  "tika-vin08t:856_1": "itthannāmo”tiādimāha. Tattha ayanti upasampadāpekkhassa hatthapāse sannihitabhāvadassanaṃ,",
  "tika-vin08t:856_2": "tena ca hatthapāse ṭhitasseva upasampadā ruhatīti sijjhati hatthapāsato bahi ṭhitassa",
  "tika-vin08t:856_3": "“aya”nti na vattabbato. Teneva anusāsakasammutiyaṃ so hatthapāsato bahi ṭhitattā",
  "tika-vin08t:856_4": "“aya”nti na vutto, tasmā upasampadāpekkho anupasampanno hatthapāse ṭhapetabbo. Ayaṃ",
  "tika-vin08t:856_5": "itthannāmoti ayaṃ-saddo ca avassaṃ payujjitabbo, so ca imasmiṃ paṭhamanāmapayoge",
  "tika-vin08t:856_6": "evāti gahetabbaṃ. “Itthannāmo”ti idaṃ aniyamato tassa nāmadassanaṃ, ubhayenapi ayaṃ",
  "tika-vin08t:856_7": "buddharakkhitotiādināmaṃ dasseti. “Upasampadāpekkho”ti bhinnādhikaraṇavisaye bahubbīhisamāso,",
  "tika-vin08t:856_8": "upasampadaṃ me saṅgho apekkhamānoti attho. Tassa ca upajjhāyataṃ samaṅgibhāvena dassetuṃ",
  "tika-vin08t:856_9": "“itthannāmassa āyasmato”ti vuttaṃ. Etena “ayaṃ buddharakkhito āyasmato dhammarakkhitassa",
  "tika-vin08t:856_10": "saddhivihārikabhūto upasampadāpekkho”ti evamādinā nayena nāmayojanāya saha attho",
  "tika-vin08t:856_11": "dassito. Ettha ca “āyasmato”ti padaṃ avatvāpi “ayaṃ buddharakkhito dhammarakkhitassa",
  "tika-vin08t:856_12": "upasampadāpekkho”ti vattuṃ vaṭṭati. Teneva pāḷiyaṃ “itthannāmena upajjhāyenā”ti ettha",
  "tika-vin08t:856_13": "“āyasmato”ti padaṃ na vuttaṃ. Yañcettha vattabbaṃ, taṃ heṭṭhā vuttameva.",
  "tika-vin08t:857_0": "Nanu cettha upajjhāyopi upasampadāpekkho viya hatthapāse ṭhito eva icchitabbo, atha",
  "tika-vin08t:857_1": "kasmā “ayaṃ itthannāmo imassa itthannāmassa upasampadāpekkho”ti evaṃ upajjhāyassa",
  "tika-vin08t:857_2": "nāmaparāmasanepi idaṃ-saddappayogo na katoti? Nāyaṃ virodho upajjhāyassa abhāvepi",
  "tika-vin08t:857_3": "kammakopābhāvato. Kevalañhi kammanibbattiyā santapadavasena avijjamānassapi upajjhāyassa",
  "tika-vin08t:857_4": "nāmakittanaṃ anupajjhāyassa upasampadādīsupi karīyati, tasmā upajjhāyassa asannihitāyapi",
  "tika-vin08t:857_5": "tapparāmasanamatteneva kammasiddhito “imassā”ti niddisituṃ na vaṭṭatīti.",
  "tika-vin08t:858_0": "Parisuddho antarāyikehi dhammehīti abhabbattādikehi upasampadāya avatthukarehi ceva",
  "tika-vin08t:858_1": "pañcābādhahatthacchinnādīhi āpattikarehi ca antarāyikasabhāvehi parimutto. Evaṃ vutte",
  "tika-vin08t:858_2": "eva āpattimattakarehi pañcābādhādīhi aparimuttassapi upasampadā ruhati, nāññathā.",
  "tika-vin08t:858_3": "Paripuṇṇassa pattacīvaranti paripuṇṇamassa upasampadāpekkhassa pattacīvaraṃ. Evaṃ",
  "tika-vin08t:858_4": "vutte eva apattacīvarassapi upasampadā ruhati, nāññathā. Upasampadaṃ yācatīti “saṅghaṃ,",
  "tika-vin08t:858_5": "bhante, upasampadaṃ yācāmī”tiādinā yācāpitabhāvaṃ sandhāya vuttaṃ. Evaṃ tena saṅghe",
  "tika-vin08t:858_6": "ayācitepi “itthannāmo saṅghaṃ upasampadaṃ yācatī”ti vutte eva kammaṃ avipannaṃ hoti,",
  "tika-vin08t:858_7": "nāññathā. Upajjhāyenāti upajjhāyena karaṇabhūtena, itthannāmaṃ upajjhāyaṃ katvā kammabhūtaṃ",
  "tika-vin08t:858_8": "upasampadaṃ dātuṃ nipphādetuṃ kattubhūtaṃ saṅghaṃ yācatīti attho. Yācadhātuno pana",
  "tika-vin08t:858_9": "dvikammakattā “saṅghaṃ upasampada”nti dve kammapadāni vuttāni.",
  "tika-vin08t:859_0": "Yadi saṅghassa pattakallanti ettha patto kālo imassa kammassāti pattakālaṃ, apalokanādicatubbidhaṃ",
  "tika-vin08t:859_1": "saṅghagaṇakammaṃ, tadeva sakatthe ya-paccayena “pattakalla”nti vuccati. Idha pana",
  "tika-vin08t:859_2": "ñatticatutthaupasampadākammaṃ adhippetaṃ, taṃ kātuṃ saṅghassa pattakallaṃ jātaṃ.",
  "tika-vin08t:859_3": "Yadīti anumatigahaṇavasena kammassa pattakallataṃ ñāpeti, yo hi koci tattha apattakallataṃ",
  "tika-vin08t:859_4": "maññissati, so vakkhati. Imameva hi atthaṃ sandhāya anussāvanāsu “yassāyasmato khamati…pe…",
  "tika-vin08t:859_5": "so bhāseyyā”ti vuttaṃ. Tadetaṃ pattakallaṃ vatthusampadā, antarāyikehi dhammehi cassa",
  "tika-vin08t:859_6": "parisuddhatā, sīmāsampadā, parisāsampadā, pubbakiccaniṭṭhānanti imehi pañcahi aṅgehi saṅgahitaṃ.",
  "tika-vin08t:860_0": "Tattha vatthusampadā nāma yathāvuttehi ekādasaabhabbapuggalehi ceva antimavatthuajjhāpannehi",
  "tika-vin08t:860_1": "ca añño paripuṇṇavīsativasso anupasampannabhūto manussapuriso. Etasmiñhi puggale",
  "tika-vin08t:860_2": "sati eva idaṃ saṅghassa upasampadākammaṃ pattakallaṃ nāma hoti, nāsati, katañca kuppameva hoti.",
  "tika-vin08t:861_0": "Antarāyikehi dhammehi cassa parisuddhatā nāma yathāvuttasseva upasampadāvatthubhūtassa",
  "tika-vin08t:861_1": "puggalassa ye ime bhagavatā paṭikkhittā pañcābādhaphuṭṭhatādayo mātāpitūhi ananuññātatāpaayosānā",
  "tika-vin08t:861_2": "ceva hatthacchinnādayo ca dosadhammā kārakasaṅghassa āpattādiantarāyahetutāya “antarāyikā”ti",
  "tika-vin08t:861_3": "vuccanti, tehi antarāyikehi dosadhammehi parimuttatā, imissā ca sati eva idaṃ kammaṃ",
  "tika-vin08t:861_4": "pattakallaṃ nāma hoti, nāsati, kataṃ pana kammaṃ sukatameva hoti ṭhapetvā ūnavīsativassaṃ puggalaṃ.",
  "tika-vin08t:862_0": "Sīmāsampadā pana uposathakkhandhake vakkhamānanayena sabbadosarahitāya baddhābaddhavaseneva",
  "tika-vin08t:862_1": "duvidhāya sīmāya vasena veditabbā. Tādisāya hi sīmāya sati eva idaṃ kammaṃ pattakallaṃ",
  "tika-vin08t:862_2": "nāma hoti, nāsati, katañca kammaṃ vipajjati.",
  "tika-vin08t:863_0": "Parisāsampadā pana ye ime upasampadākammassa sabbantimena paricchedena kammappattā",
  "tika-vin08t:863_1": "dasahi vā pañcahi vā anūnāpārājikaṃ anāpannā anukkhittā ca samānasaṃvāsakā bhikkhū,",
  "tika-vin08t:863_2": "tesaṃ ekasīmāya hatthapāsaṃ avijahitvā ṭhānaṃ, chandārahānañca chandassa ānayanaṃ,",
  "tika-vin08t:863_3": "sammukhībhūtānañca appaṭikosanaṃ, upasampadāpekkharahitānaṃ uposathakkhandhake paṭikkhittānaṃ",
  "tika-vin08t:863_4": "gahaṭṭhādianupasampannānañceva pārājikukkhittakanānāsaṃvāsakabhikkhunīnañca vajjanīyapuggalānaṃ",
  "tika-vin08t:863_5": "saṅghassa hatthapāse abhāvo cāti imehi catūhi aṅgehi saṅgahitā. Evarūpāya ca parisāsampadāya",
  "tika-vin08t:863_6": "sati eva idaṃ pattakallaṃ nāma hoti, nāsati. Tattha purimānaṃ tiṇṇaṃ aṅgānaṃ aññatarassapi",
  "tika-vin08t:863_7": "abhāve kataṃ kammaṃ vipajjati, na pacchimassa.",
  "tika-vin08t:864_0": "Pubbakiccaniṭṭhānaṃ nāma yānimāni “paṭhamaṃ upajjhaṃ gāhāpetabbo”tiādinā pāḷiyaṃ",
  "tika-vin08t:864_1": "vuttāni “upajjhāgāhāpanaṃ, pattacīvarācikkhaṇaṃ, tato taṃ hatthapāsato bahi pesetvā",
  "tika-vin08t:864_2": "anusāsakasammutikammakaraṇaṃ, sammatena ca gantvā anusāsanaṃ, tena ca paṭhamataraṃ",
  "tika-vin08t:864_3": "āgantvā saṅghassa ñattiṃ ñāpetvā upasampadāpekkhaṃ ‘āgacchāhī’ti hatthapāse eva abbhānaṃ,",
  "tika-vin08t:864_4": "tena bhikkhūnaṃ pāde vandāpetvā upasampadāyācāpanaṃ, tato antarāyikadhammapucchakasammutikammakaraṇaṃ,",
  "tika-vin08t:864_5": "sammatena ca pucchana”nti imāni aṭṭha pubbakiccāni, tesaṃ sabbesaṃ yāthāvato karaṇena",
  "tika-vin08t:864_6": "niṭṭhānaṃ. Etasmiñca pubbakiccaniṭṭhāpane sati eva idaṃ saṅghassa upasampadākammaṃ",
  "tika-vin08t:864_7": "pattakallaṃ nāma hoti, nāsati. Etesu pana pubbakammesu akatesupi kataṃ kammaṃ yathāvuttesu",
  "tika-vin08t:864_8": "vatthusampattiādīsu vijjamānesu akuppameva hoti. Tadevamettha pattakallaṃ imehi pañcahi",
  "tika-vin08t:864_9": "aṅgehi saṅgahitanti veditabbaṃ. Imināva nayena heṭṭhā vuttesu, vakkhamānesu ca sabbesu",
  "tika-vin08t:864_10": "kammesu pattakallatā yathārahaṃ yojetvā ñātabbā.",
  "tika-vin08t:865_0": "Itthannāmaṃ upasampādeyyāti upasampadānipphādanena taṃsamaṅgiṃ kareyya karotūti patthanāyaṃ,",
  "tika-vin08t:865_1": "vidhimhi vā idaṃ daṭṭhabbaṃ. Yathā hi “devadattaṃ sukhāpeyyā”ti vutte sukhamassa",
  "tika-vin08t:865_2": "nipphādetvā taṃ sukhasamaṅginaṃ kareyyāti attho hoti, evamidhāpi upasampadamassa",
  "tika-vin08t:865_3": "nipphādetvā taṃ upasampadāsamaṅginaṃ kareyyāti attho. Payojakabyāpāre cetaṃ. Yathā",
  "tika-vin08t:865_4": "sukhayantaṃ kiñci suddhakattāraṃ koci hetukattā sukhahetunipphādanena sukhāpeyyāti",
  "tika-vin08t:865_5": "vuccati, evamidhāpi upasampajjantaṃ suddhakattāraṃ puggalaṃ hetukattubhūto saṅgho",
  "tika-vin08t:865_6": "upasampadāhetunipphādanena upasampādeyyāti vutto. Etena ca sukhaṃ viya sukhadāyakena",
  "tika-vin08t:865_7": "saṅghena puggalassa dīyamānā tathāpavattaparamatthadhamme upādāya ariyajanapaññattā",
  "tika-vin08t:865_8": "upasampadā nāma sammutisaccatā atthīti samatthitaṃ hoti. Ettha ca “itthannāmo saṅghaṃ",
  "tika-vin08t:865_9": "upasampadaṃ yācatī”ti vuttattā parivāsādīsu viya yācanānuguṇaṃ “itthannāmassa upasampadaṃ",
  "tika-vin08t:865_10": "dadeyyā”ti avatvā “itthannāmaṃ upasampādeyyā”ti vuttattā idaṃ upasampadākammaṃ dāne",
  "tika-vin08t:865_11": "asaṅgahetvā kammalakkhaṇe eva saṅgahitanti daṭṭhabbaṃ. Iminā nayena “itthannāmaṃ",
  "tika-vin08t:865_12": "upasampādeti, upasampanno saṅghenā”ti etthāpi attho veditabbo. Kevalañhi tattha vattamānakālaatītakālavasena,",
  "tika-vin08t:865_13": "idha pana anāmaṭṭhakālavasenāti ettakameva viseso.",
  "tika-vin08t:866_0": "Esā ñattīti “saṅgho ñāpetabbo”ti vuttañāpanā esā. Idañca anussāvanānampi sabbhāvasūcanatthaṃ",
  "tika-vin08t:866_1": "vuccati. Avassañcetaṃ vattabbameva. Ñattikamme eva taṃ na vattabbaṃ. Tattha pana",
  "tika-vin08t:866_2": "yya-kāre vuttamatte eva ñattikammaṃ niṭṭhitaṃ hotīti daṭṭhabbaṃ. Khamatīti ruccati.",
  "tika-vin08t:866_3": "Upasampadāti saṅghena dīyamānā nipphādiyamānā upasampadā, yassa khamati, so tuṇhassāti",
  "tika-vin08t:866_4": "yojanā. Tuṇhīti ca akathanatthe nipāto, akathanako assa bhaveyyāti attho. Khamati",
  "tika-vin08t:866_5": "saṅghassa itthannāmassa upasampadāti pakatena sambandho. Tattha kāraṇamāha “tasmā",
  "tika-vin08t:866_6": "tuṇhī”ti. Tattha “āsī”ti seso. Yasmā “yassa nakkhamati, so bhāseyyā”ti tikkhattuṃ",
  "tika-vin08t:866_7": "vuccamānopi saṅgho tuṇhī niravo ahosi, tasmā khamati saṅghassāti attho. Evanti iminā",
  "tika-vin08t:866_8": "pakārena. Tuṇhībhāvenevetaṃ saṅghassa ruccanabhāvaṃ dhārayāmi, bujjhāmi jānāmīti",
  "tika-vin08t:866_9": "attho. Iti-saddo parisamāpanatthe kato, so ca kammavācāya anaṅgaṃ, tasmā anussāvakena",
  "tika-vin08t:866_10": "“dhārayāmī”ti ettha mi-kārapariyosānameva vatvā niṭṭhapetabbaṃ, iti-saddo na payujjitabboti",
  "tika-vin08t:866_11": "daṭṭhabbaṃ. Iminā nayena sabbakammavācānamattho veditabbo.",
  "tika-vin08t:867_0": "Ekaporisā vātiādi sattānaṃ sarīrachāyaṃ pādehi minitvā jānanappakāradassanaṃ. Chasattapadaparimitā",
  "tika-vin08t:867_1": "hi chāyā “porisā”ti vuccati, idañca utuppamāṇācikkhaṇādi ca āgantukehi saddhiṃ vīmaṃsitvā",
  "tika-vin08t:867_2": "vuḍḍhanavabhāvaṃ ñatvā vandanavandāpanādikaraṇatthaṃ vuttaṃ. Eti āgacchati, gacchati",
  "tika-vin08t:867_3": "cāti utu, sova pamīyate anena saṃvaccharanti pamāṇanti āha “utuyeva utuppamāṇa”nti.",
  "tika-vin08t:867_4": "Aparipuṇṇāti upasampadādivasena aparipuṇṇā. Yadi utuvemajjhe upasampādito, tadā tasmiṃ",
  "tika-vin08t:867_5": "utumhi avasiṭṭhadivasācikkhaṇaṃ divasabhāgācikkhaṇanti dasseti. Tenāha “yattakehi",
  "tika-vin08t:867_6": "divasehi yassa yo utu aparipuṇṇo, te divase”ti. Tattha yassa taṅkhaṇaṃ laddhūpasampadassa",
  "tika-vin08t:867_7": "puggalassa sambandhī yo utu yattakehi divasehi aparipuṇṇo, te divaseti yojanā.",
  "tika-vin08t:868_0": "Chāyādikameva sabbaṃ saṅgahetvā gāyitabbato kathetabbato saṅgītīti āha “idamevā”tiādi.",
  "tika-vin08t:868_1": "Tattha ekato katvā ācikkhitabbaṃ. Tvaṃ kiṃ labhasīti tvaṃ upasampādanakāle kataravassaṃ,",
  "tika-vin08t:868_2": "katarautuñca labhasi, katarasmiṃ te upasampadā laddhāti attho. Vassanti vassānautu,",
  "tika-vin08t:868_3": "idañca saṃvaccharācikkhaṇaṃ vinā vuttampi na viññāyatīti iminā utuācikkhaṇeneva sāsanavassesu",
  "tika-vin08t:868_4": "vā kaliyugavassādīsu vā sahassime vā satime vā asukautuṃ labhāmīti dassitanti daṭṭhabbaṃ.",
  "tika-vin08t:868_5": "Chāyāti idaṃ pāḷiyaṃ āgatapaṭipāṭiṃ sandhāya vuttaṃ, vattabbakammato pana kaliyugavassādīsu",
  "tika-vin08t:868_6": "sabbadesapasiddhesu asukavasse asukautumhi asukamāse asukakaṇhe vā sukke vā pakkhe",
  "tika-vin08t:868_7": "asuke tithivāravisesayutte pubbaṇhādidivasabhāge ettake chāyāpamāṇe, nāḍikāpamāṇe",
  "tika-vin08t:868_8": "vā mayā upasampadā laddhāti vadeyyāsīti evaṃ ācikkhitabbaṃ. Idaṃ suṭṭhu uggahetvā",
  "tika-vin08t:868_9": "āgantukehi vuḍḍhapaṭipāṭiṃ ñatvā paṭipajjāhīti vattabbaṃ. Iti ettako kathāmaggo vimativinodaniyaṃ",
  "tika-vin08t:868_10": "āgato. Vajirabuddhiṭīkānayo pana ekacco idheva saṅgahaṃ gato, ekacco asanniṭṭhānavinicchayattā",
  "tika-vin08t:868_11": "saṃsayahetuko hoti, tasmā idha na gahitoti.",
  "tika-vin08t:869": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:870": "Upasampadāvinicchayakathālaṅkāro.",
  "tika-vin08t:871": "23. Nissayavinicchayakathā",
  "tika-vin08t:872_0": "151. Evaṃ upasampadāvinicchayaṃ kathetvā idāni nissayavinicchayaṃ kathetuṃ “nissayoti",
  "tika-vin08t:872_1": "ettha panā”tiādimāha. Tattha nissayanaṃ nissayo, sevanaṃ bhajanantyattho. Nipubbasi",
  "tika-vin08t:872_2": "sevāyanti dhātu bhāvasādhano, na “nissāya naṃ vasatīti nissayo”ti idha viya avuttakammasādhano.",
  "tika-vin08t:872_3": "Tattha hi sevitabbo puggalo labbhati, idha pana sevanakiriyāti. Idāni taṃ nissayaṃ",
  "tika-vin08t:872_4": "pucchāpubbaṅgamāya vissajjanāya vitthārato ṭhapetuṃ “kena dātabbo”tiādimāha. Tattha",
  "tika-vin08t:872_5": "kena dātabbo, kena na dātabboti nissayadāyakaṃ kattāraṃ pucchati, kassa dātabbo,",
  "tika-vin08t:872_6": "kassa na dātabboti nissayapaṭiggāhakaṃ sampadānaṃ, kathaṃ gahito hoti, kathaṃ paṭippassambhatīti",
  "tika-vin08t:872_7": "kāraṇaṃ, nissāya kena vasitabbaṃ, kena na vasitabbanti nissayapaṭipannakaṃ. Tato",
  "tika-vin08t:872_8": "pucchānukkamena vissajjetuṃ “tattha”tyādimāha. Na kevalaṃ ettheva, atha kho nissayamuccanaṅgepi “byattenā”ti āgato.",
  "tika-vin08t:873_0": "Tattha ettha ca ko visesoti āha “ettha ca ‘byatto’ti iminā parisupaṭṭhāpako bahussuto",
  "tika-vin08t:873_1": "veditabbo”ti. Idāni parisupaṭṭhāpakalakkhaṇaṃ dassetuṃ “parisupaṭṭhāpakena hī”tiādimāha.",
  "tika-vin08t:873_2": "Tattha abhivinayeti sakale vinayapiṭake. Vinetunti sikkhāpetuṃ. Dve vibhaṅgā paguṇā",
  "tika-vin08t:873_3": "vācuggatā kātabbāti idaṃ paripucchāvasena uggaṇhanaṃ sandhāya vuttanti vadanti. Ekassa",
  "tika-vin08t:873_4": "pamuṭṭhaṃ, itaresaṃ paguṇaṃ bhaveyyāti āha “tīhi janehi saddhiṃ parivattanakkhamā",
  "tika-vin08t:873_5": "kātabbā”ti. Abhidhammeti nāmarūpaparicchede. Heṭṭhimā vā tayo vaggāti mahāvaggato",
  "tika-vin08t:873_6": "heṭṭhā sagāthāvaggo nidānavaggo khandhavaggoti ime tayo vaggā. “Dhammapadampi saha",
  "tika-vin08t:873_7": "vatthunā uggahetuṃ vaṭṭatī”ti mahāpaccariyaṃ vuttattā jātakabhāṇakena sāṭṭhakathaṃ",
  "tika-vin08t:873_8": "jātakaṃ uggahetvāpi dhammapadaṃ saha vatthunā uggahetabbameva.",
  "tika-vin08t:874_0": "Pañcahi bhikkhave aṅgehi samannāgatenātiādīsu na sāmaṇero upaṭṭhāpetabboti upajjhāyena",
  "tika-vin08t:874_1": "hutvā sāmaṇero na upaṭṭhāpetabbo. Asekkhena sīlakkhandhenāti asekkhassa sīlakkhandhopi",
  "tika-vin08t:874_2": "asekkho sīlakkhandho nāma. Asekkhassa ayanti hi asekkho, sīlakkhandho. Evaṃ sabbattha.",
  "tika-vin08t:874_3": "Evañca katvā vimuttiñāṇadassanasaṅkhātassa paccavekkhaṇañāṇassapi vasena apekkhitvā",
  "tika-vin08t:874_4": "uppannā ayaṃ kathā. Asekkhasīlanti ca na aggaphalasīlameva adhippetaṃ, atha kho yaṃ",
  "tika-vin08t:874_5": "kiñci asekkhasantāne pavattasīlaṃ lokiyalokuttaramissakassa sīlassa idhādhippetattā.",
  "tika-vin08t:874_6": "Samādhikkhandhādīsupi vimuttikkhandhapariyosānesu ayameva nayo, tasmā yathā sīlasamādhipaññākkhandhā",
  "tika-vin08t:874_7": "lokiyamissakā kathitā, evaṃ vimuttikkhandhopīti tadaṅgavimuttiādayopi veditabbā,",
  "tika-vin08t:874_8": "na paṭippassaddhivimutti eva. Vimuttiñāṇadassanaṃ pana lokiyameva. Teneva saṃyuttanikāyaṭṭhakathāyaṃ",
  "tika-vin08t:874_9": "(saṃ.ni. aṭṭha. 1.1.135) vuttaṃ “purimehi catūhi padehi lokiyalokuttarasīlasamādhipaññāvimuttiyo",
  "tika-vin08t:874_10": "kathitā, vimuttiñāṇadassanaṃ paccavekkhaṇañāṇaṃ hoti, taṃ lokiyamevā”ti.",
  "tika-vin08t:875_0": "Assaddhotiādīsu tīsu vatthūsu saddhā etassa natthīti assaddho. Natthi etassa hirīti",
  "tika-vin08t:875_1": "ahiriko, akusalasamāpattiyā ajigucchamānassetaṃ adhivacanaṃ. Na ottappatīti anottappī,",
  "tika-vin08t:875_2": "akusalasamāpattiyā na bhāyatīti vuttaṃ hoti. Kucchitaṃ sīdatīti kusīto, hīnavīriyassetaṃ",
  "tika-vin08t:875_3": "adhivacanaṃ. Āraddhaṃ vīriyaṃ etassāti āraddhavīriyo, sammappadhānayuttassetaṃ adhivacanaṃ.",
  "tika-vin08t:875_4": "Muṭṭhā sati etassāti muṭṭhassatī, naṭṭhassatīti vuttaṃ hoti. Upaṭṭhitā sati etassāti",
  "tika-vin08t:875_5": "upaṭṭhitassatī, niccaṃ ārammaṇābhimukhapavattasatissetaṃ adhivacanaṃ.",
  "tika-vin08t:876_0": "Adhisīle sīlavipanno ca ajjhācāre ācāravipanno ca āpajjitvā avuṭṭhito adhippeto.",
  "tika-vin08t:876_1": "Sassatucchedasaṅkhātaṃ antaṃ gaṇhāti, gāhayatīti vā antaggāhikā, micchādiṭṭhi. Purimāni",
  "tika-vin08t:876_2": "dve padānīti “na paṭibalo hoti antevāsiṃ vā saddhivihāriṃ vā gilānaṃ upaṭṭhātuṃ vā",
  "tika-vin08t:876_3": "upaṭṭhāpetuṃ vā, anabhirataṃ vūpakāsetuṃ vā vūpakāsāpetuṃ vā”ti imāni dve padāni.",
  "tika-vin08t:877_0": "Abhi visiṭṭho uttamo samācāro abhisamācāro, abhisamācārova ābhisamācārikoti ca sikkhitabbato",
  "tika-vin08t:877_1": "sikkhāti ca ābhisamācārikasikkhā. Abhisamācāraṃ vā ārabbha paññattā sikkhā ābhisamācārikasikkhā,",
  "tika-vin08t:877_2": "khandhakavattapariyāpannasikkhāyetaṃ adhivacanaṃ. Maggabrahmacariyassa ādibhūtāti",
  "tika-vin08t:877_3": "ādibrahmacariyakā, ubhatovibhaṅgapariyāpannasikkhāyetaṃ adhivacanaṃ. Teneva “ubhatovibhaṅgapariyāpannaṃ",
  "tika-vin08t:877_4": "vā ādibrahmacariyakaṃ, khandhakavattapariyāpannaṃ ābhisamācārika”nti visuddhimagge",
  "tika-vin08t:877_5": "vuttaṃ, tasmā sekkhapaṇṇattiyanti ettha sikkhitabbato sekkhā, bhagavatā paññattattā",
  "tika-vin08t:877_6": "paṇṇatti, sabbāpi ubhatovibhaṅgapariyāpannā sikkhāpadapaṇṇatti “sekkhapaṇṇattī”ti",
  "tika-vin08t:877_7": "vuttāti gahetabbaṃ. Teneva gaṇṭhipadepi vuttaṃ “sekkhapaṇṇattiyanti pārājikamādiṃ",
  "tika-vin08t:877_8": "katvā sikkhitabbasikkhāpadapaññattiya”nti. Sesamettha uttānatthamevāti sāratthadīpaniyaṃ.",
  "tika-vin08t:878_0": "Upajjhāyācariyakathāyaṃ na sāmaṇero upaṭṭhāpetabboti upajjhāyena hutvā na pabbājetabbo.",
  "tika-vin08t:878_1": "Asekkhassa ayanti asekkho, lokiyalokuttaro sīlakkhandho. Antaggāhikāyāti sassatucchedakoṭṭhāsaggāhikāya.",
  "tika-vin08t:878_2": "Pacchimāni dveti appassuto hoti, duppañño hotīti imāni dve aṅgāni. Pacchimāni tīṇīti",
  "tika-vin08t:878_3": "na paṭibalo uppannaṃ kukkuccaṃ dhammato vinodetuṃ, āpattiṃ na jānāti, āpattivuṭṭhānaṃ",
  "tika-vin08t:878_4": "na jānātīti imāni tīṇi. Kukkuccassa hi pāḷiaṭṭhakathānayasaṅkhātadhammato vinodetuṃ",
  "tika-vin08t:878_5": "appaṭibalatā nāma abyattattā eva hotīti sāpi āpattiaṅgameva vuttā.",
  "tika-vin08t:879_0": "Abhi visiṭṭho uttamo samācāro abhisamācāro, vattappaṭipattisīlaṃ, taṃ ārabbha paññattā",
  "tika-vin08t:879_1": "khandhakasikkhāpadasaṅkhātā sikkhā ābhisamācārikā. Sikkhāpadampi hi tadatthaparipūraṇatthikehi",
  "tika-vin08t:879_2": "uggahaṇādivasena sikkhitabbato sikkhāti vuccati. Maggabrahmacariyassa ādibhūtā kāraṇabhūtā",
  "tika-vin08t:879_3": "ādibrahmacariyakā, ubhatovibhaṅgapariyāpannasikkhāpadaṃ. Tenevettha visuddhimaggepi",
  "tika-vin08t:879_4": "“ubhatovibhaṅgapariyāpannaṃ sikkhāpadaṃ ādibrahmacariyakaṃ, khandhakavattapariyāpannaṃ",
  "tika-vin08t:879_5": "ābhisamācārika”nti vuttaṃ, tasmā sekkhapaṇṇattiyanti ettha sikkhitabbato sekkhā,",
  "tika-vin08t:879_6": "bhagavatāva paññattattā paññatti. Sabbāpi ubhatovibhaṅgapariyāpannā sikkhāpadapaṇṇatti",
  "tika-vin08t:879_7": "“sekkhapaṇṇattī”ti vuttāti gahetabbaṃ. Nāmarūpaparicchedeti ettha kusalattikādīhi",
  "tika-vin08t:879_8": "vuttaṃ jātibhūmipuggalasampayogavatthārammaṇakammadvāralakkhaṇarasādibhedehi vedanākkhandhādicatubbidhaṃ",
  "tika-vin08t:879_9": "sanibbānaṃ nāmaṃ, bhūtopādāyabhedaṃ rūpañca paricchinditvā jānanapaññā, tappakāsako",
  "tika-vin08t:879_10": "ca gantho nāmarūpaparicchedo nāma. Iminā abhidhammatthakusalena bhavitabbanti dasseti.",
  "tika-vin08t:879_11": "Sikkhāpetunti uggaṇhāpetunti vimativinodaniyaṃ vuttaṃ.",
  "tika-vin08t:880_0": "153. Āyasmato nissāya vacchāmīti ettha āyasmatoti upayogatthe sāmivacanaṃ, āyasmantaṃ",
  "tika-vin08t:880_1": "nissāya vasissāmīti attho. Yaṃ pana vuttaṃ samantapāsādikāyaṃ “byatto…pe… vuttalakkhaṇoyevā”ti,",
  "tika-vin08t:880_2": "taṃ parisūpaṭṭhākabahussutaṃ sandhāya vadati. Pabbajjāupasampadadhammantevāsikehi",
  "tika-vin08t:880_3": "pana…pe… tāva vattaṃ kātabbanti pabbajjācariyaupasampadācariyadhammācariyānaṃ etehi",
  "tika-vin08t:880_4": "yathāvuttavattaṃ kātabbaṃ. Tattha yena sikkhāpadāni dinnāni, ayaṃ pabbajjācariyo.",
  "tika-vin08t:880_5": "Yena upasampadakammavācā vuttā, ayaṃ upasampadācariyo. Yo uddesaṃ vā paripucchaṃ",
  "tika-vin08t:880_6": "vā deti, ayaṃ dhammācariyoti veditabbaṃ. Sesamettha uttānatthameva.",
  "tika-vin08t:881_0": "154. Nissayapaṭippassaddhikathāyaṃ disaṃ gatoti puna āgantukāmo, anāgantukāmo vā",
  "tika-vin08t:881_1": "hutvā vāsatthāya kañci disaṃ gato. Bhikkhussa sabhāgatanti pesalabhāvaṃ. Oloketvāti",
  "tika-vin08t:881_2": "upaparikkhitvā. Vibbhante…pe… tattha gantabbanti ettha “sace kenaci karaṇīyena tadaheva",
  "tika-vin08t:881_3": "gantuṃ asakkonto ‘katipāhena gamissāmī’ti gamane saussāho hoti, rakkhatī”ti vadanti.",
  "tika-vin08t:881_4": "Mā idha paṭikkamīti mā idha pavisi. Tatreva vasitabbanti tattheva nissayaṃ gahetvā",
  "tika-vin08t:881_5": "vasitabbaṃ. Taṃyeva vihāraṃ…pe… vasituṃ vaṭṭatīti ettha upajjhāyena pariccattattā",
  "tika-vin08t:881_6": "upajjhāyasamodhānaparihāro natthi, tasmā upajjhāyasamodhānagatassapi ācariyassa santike",
  "tika-vin08t:881_7": "gahitanissayo na paṭippassambhati.",
  "tika-vin08t:882_0": "Ācariyamhā nissayapaṭippassaddhīsu ācariyo pakkanto vā hotīti ettha “pakkantoti disaṃ",
  "tika-vin08t:882_1": "gato”tiādinā upajjhāyassa pakkamane yo vinicchayo vutto, so tattha vuttanayeneva",
  "tika-vin08t:882_2": "idhāpi sakkā viññātunti taṃ avatvā “koci ācariyo āpucchitvā pakkamatī”tiādinā aññoyeva",
  "tika-vin08t:882_3": "nayo āraddho. Ayañca nayo upajjhāyapakkamanepi veditabboyeva. Īdisesu hi ṭhānesu",
  "tika-vin08t:882_4": "ekatthavuttalakkhaṇaṃ aññatthāpi daṭṭhabbaṃ. Sace dve leḍḍupāte atikkamitvā nivattati,",
  "tika-vin08t:882_5": "paṭippassaddho hotīti ettha ettāvatā disāpakkanto nāma hotīti antevāsike anikkhittadhurepi",
  "tika-vin08t:882_6": "nissayo paṭippassambhati. Ācariyupajjhāyā dve leḍḍupāte atikkamma aññasmiṃ vihāre",
  "tika-vin08t:882_7": "vasantīti bahiupacārasīmāyaṃ antevāsikasaddhivihārikānaṃ vasanaṭṭhānato dve leḍḍupāte",
  "tika-vin08t:882_8": "atikkamma aññasmiṃ senāsane vasanti, antoupacārasīmāyaṃ pana dve leḍḍupāte atikkamitvāpi",
  "tika-vin08t:882_9": "vasato nissayo na paṭippassambhati. “Sacepi ācariyo muñcitukāmova hutvā nissayapaṇāmanāya",
  "tika-vin08t:882_10": "paṇāmetī”tiādi sabbaṃ upajjhāyassa āṇattiyampi veditabbanti sāratthadīpaniyaṃ vuttaṃ.",
  "tika-vin08t:883_0": "153. Sāhūti sādhu sundaraṃ. Lahūti agaru, subharatāti attho. Opāyikanti upāyapaṭisaṃyuttaṃ,",
  "tika-vin08t:883_1": "evaṃ paṭipajjanaṃ nittharaṇupāyoti attho. Patirūpanti sāmīcikammamidanti attho. Pāsādikenāti",
  "tika-vin08t:883_2": "pasādāvahena, kāyavacīpayogena sampādehīti attho. Kāyenāti etadatthaviññāpakaṃ hatthamuddādiṃ",
  "tika-vin08t:883_3": "dassento kāyena viññāpeti. “Sādhū”ti sampaṭicchanaṃ sandhāyāti upajjhāyena “sāhū”tiādīsu",
  "tika-vin08t:883_4": "vuttesu saddhivihārikassa “sādhū”ti sampaṭicchanavacanaṃ sandhāya “kāyena viññāpetī”tiādi",
  "tika-vin08t:883_5": "vuttanti adhippāyo. Āyācanadānamattenāti saddhivihārikassa paṭhamaṃ āyācanamattena,",
  "tika-vin08t:883_6": "tato upajjhāyassa ca “sāhū”tiādinā vacanamattenāti attho. Ācariyassa santike nissayaggahaṇe",
  "tika-vin08t:883_7": "āyasmato nissāya vacchāmīti āyasmantaṃ nissāya vasissāmīti attho.",
  "tika-vin08t:884_0": "154. Nissayapaṭippassaddhikathāyaṃ yo vā ekasambhogaparibhogo, tassa santike nissayo",
  "tika-vin08t:884_1": "gahetabboti iminā lajjīsu eva nissayaggahaṇaṃ niyojeti alajjīsu paṭikkhittattā. Ettha",
  "tika-vin08t:884_2": "ca paribhogasaddena ekakammādiko saṃvāso gahito paccayaparibhogassa sambhogasaddena",
  "tika-vin08t:884_3": "gahitattā. Etena ca sambhogasaṃvāsānaṃ alajjīhi saddhiṃ na kattabbataṃ dasseti. Parihāro",
  "tika-vin08t:884_4": "natthīti āpattiparihāro natthi. Tādisoti yattha nissayo gahitapubbo, yo ca ekasambhogaparibhogo,",
  "tika-vin08t:884_5": "tādiso. Tathā vuttanti “lahuṃ āgamissatī”ti vuttañceti attho. Cattāri pañca divasānīti",
  "tika-vin08t:884_6": "idaṃ upalakkhaṇamattaṃ. Yadi ekāhadvīhena sabhāgatā paññāyati, ñātadivase gahetabbova.",
  "tika-vin08t:884_7": "Athāpi catupañcāhenapi na paññāyati, yattakehi divasehi paññāyati, tattakāni atikkāmetabbāni.",
  "tika-vin08t:884_8": "Sabhāgataṃ olokemīti pana leso na kātabbo. Daharā suṇantīti ettha asutvāpi “āgamissati,",
  "tika-vin08t:884_9": "kenaci antarāyena cirāyantī”ti saññāya satipi labbhateva parihāro. Tenāha “idhevāhaṃ",
  "tika-vin08t:884_10": "vasissāmīti pahiṇati, parihāro natthī”ti. Ekadivasampi parihāro natthīti gamane nirussāhaṃ",
  "tika-vin08t:884_11": "sandhāya vuttaṃ, saussāhassa pana senāsanapaṭisāmanādivasena katipāhe gatepi na doso.",
  "tika-vin08t:885_0": "Tatreva vasitabbanti tatra sabhāgaṭṭhāne eva nissayaṃ gahetvā vasitabbaṃ. Taṃyeva",
  "tika-vin08t:885_1": "vihāraṃ…pe… vasituṃ vaṭṭatīti iminā upajjhāye saṅgaṇhanteyeva taṃsamodhāne nissayapaṭippassaddhi",
  "tika-vin08t:885_2": "vuttā, tasmiṃ pana kodhena vā gaṇanirapekkhatāya vā asaṅgaṇhante aññesu gahito nissayo",
  "tika-vin08t:885_3": "na paṭippassambhatīti dasseti.",
  "tika-vin08t:886_0": "Ācariyamhā nissayapaṭippassaddhiyaṃ vutto “koci ācariyo”tiādiko nayo upajjhāyapakkamanādīsupi",
  "tika-vin08t:886_1": "netvā tattha ca vutto idhāpi netvā yathārahaṃ yojetabbo. Dve leḍḍupāte atikkamma",
  "tika-vin08t:886_2": "aññasmiṃ vihāre vasantīti upacārasīmato bahi aññasmiṃ vihāre antevāsikādīnaṃ vasanaṭṭhānato",
  "tika-vin08t:886_3": "dve leḍḍupāte atikkamitvā vasanti. Tena bahiupacārepi antevāsikādīnaṃ vasanaṭṭhānato",
  "tika-vin08t:886_4": "dvinnaṃ leḍḍupātānaṃ antare āsanne padese vasati, nissayo na paṭippassambhatīti dasseti.",
  "tika-vin08t:886_5": "Antoupacārasīmāyaṃ pana dve leḍḍupāte atikkamitvā vasato nissayo na paṭippassambhatevāti",
  "tika-vin08t:886_6": "vimativinodaniyaṃ vuttaṃ.",
  "tika-vin08t:887": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:888": "Nissayavinicchayakathālaṅkāro nāma",
  "tika-vin08t:889": "Tevīsatimo paricchedo.",
  "tika-vin08t:890": "24. Sīmāvinicchayakathā",
  "tika-vin08t:891_0": "156. Evaṃ nissayavinicchayaṃ kathetvā idāni sīmāvinicchayaṃ kathetuṃ “sīmāti ettha”tyādimāha.",
  "tika-vin08t:891_1": "Tattha sīmāti sinīyate samaggena saṅghena kammavācāya bandhīyateti sīmā. Si bandhaneti",
  "tika-vin08t:891_2": "dhātu, ma-paccayo, kiyādigaṇoyaṃ. Vibhāgavantānaṃ sabhāvavibhāvanaṃ vibhāgena vinā",
  "tika-vin08t:891_3": "na hotīti āha “sīmā nāmesā…pe… hotī”ti. Tattha baddhasīmaṃ tāva dassetuṃ “tattha ekādasa”tyādimāha.",
  "tika-vin08t:892_0": "Vīsativaggakaraṇīyaparamattā saṅghakammassa heṭṭhimantato yattha kammārahena saddhiṃ",
  "tika-vin08t:892_1": "ekavīsati bhikkhū nisīdituṃ sakkonti, tattake padese sīmaṃ bandhituṃ vaṭṭati, na",
  "tika-vin08t:892_2": "tato oranti āha “atikhuddakā nāma yattha ekavīsati bhikkhū nisīdituṃ na sakkontī”ti.",
  "tika-vin08t:892_3": "Puratthimāya disāyāti idaṃ nidassanamattaṃ, tassaṃ pana disāyaṃ nimitte asati yattha",
  "tika-vin08t:892_4": "atthi, tato paṭṭhāya paṭhamaṃ “puratthimāya anudisāya, dakkhiṇāya disāyā”tiādinā",
  "tika-vin08t:892_5": "samantā vijjamānaṭṭhānesu nimittāni kittetvā puna “puratthimāya anudisāyā”ti paṭhamakittitaṃ",
  "tika-vin08t:892_6": "paṭikittetuṃ vaṭṭati tīhi nimittehi siṅghāṭakasaṇṭhānāyapi sīmāya sammannitabbato.",
  "tika-vin08t:892_7": "Tikkhattuṃ sīmamaṇḍalaṃ sambandhantenāti vinayadharena sayaṃ ekasmiṃyeva ṭhāne ṭhatvā",
  "tika-vin08t:892_8": "kevalaṃ nimittakittanavacaneneva sīmamaṇḍalaṃ samantā nimittena nimittaṃ bandhantenāti",
  "tika-vin08t:892_9": "attho. Taṃtaṃnimittaṭṭhānaṃ agantvāpi hi kittetuṃ vaṭṭati. Tiyojanaparamāyapi sīmāya",
  "tika-vin08t:892_10": "samantato tikkhattuṃ anuparigamanassa ekadivasena dukkarattā vinayadharena sayaṃ",
  "tika-vin08t:892_11": "adiṭṭhampi pubbe bhikkhūhi yathāvavatthitaṃ nimittaṃ “pāsāṇo bhante”tiādinā kenaci",
  "tika-vin08t:892_12": "vuttānusārena sallakkhetvā “eso pāsāṇo nimitta”ntiādinā kittetumpi vaṭṭati eva.",
  "tika-vin08t:893_0": "Saṃsaṭṭhaviṭapāti iminā aññamaññassa āsannataṃ dīpeti. Baddhā hotīti pacchimadisābhāge",
  "tika-vin08t:893_1": "sīmaṃ sandhāya vuttaṃ. Ekaratanamattā suviññeyyatarā hotīti katvā vuttaṃ “pacchimakoṭiyā",
  "tika-vin08t:893_2": "hatthamattā sīmantarikā ṭhapetabbā”ti. Ekaṅgulimattāpi sīmantarikā vaṭṭatiyeva. Tattakenapi",
  "tika-vin08t:893_3": "hi sīmā asambhinnāva hoti. Dvinnaṃ sīmānaṃ nimittaṃ hotīti nimittassa sīmato bāhirattā",
  "tika-vin08t:893_4": "sīmasambhedo na hotīti vuttaṃ. Sīmasaṅkaraṃ karotīti vaḍḍhitvā sīmappadesaṃ paviṭṭhe",
  "tika-vin08t:893_5": "dvinnaṃ sīmānaṃ gataṭṭhānassa duviññeyyattā vuttaṃ, na, pana tattha kammaṃ kātuṃ",
  "tika-vin08t:893_6": "na vaṭṭatīti dassanatthaṃ. Na hi sīmā tattakena asīmā hoti, dve pana sīmā pacchā",
  "tika-vin08t:893_7": "vaḍḍhitarukkhena ajjhotthaṭattā ekābaddhā honti, tasmā ekattha ṭhatvā kammaṃ karontehi",
  "tika-vin08t:893_8": "itaraṃ sodhetvā kātabbaṃ. Tassā padesanti yattha ṭhatvā bhikkhūhi kammaṃ kātuṃ sakkā",
  "tika-vin08t:893_9": "hoti, tādisaṃ padesaṃ, yattha pana ṭhitehi kammaṃ kātuṃ na sakkā hoti, tādisaṃ padesaṃ",
  "tika-vin08t:893_10": "antokaritvā bandhantā sīmāya sīmaṃ saṃbhindanti nāma. Na kammavācaṃ vaggaṃ karontīti",
  "tika-vin08t:893_11": "kammavācaṃ na bhindanti, kammaṃ na kopentīti adhippāyo.",
  "tika-vin08t:894_0": "158. Suddhapaṃsupabbatoti na kenaci kato sayaṃjātova vutto. Tathā sesāpi. Itaropīti",
  "tika-vin08t:894_1": "suddhapaṃsupabbatādiko pabbatopi. Hatthippamāṇoti ettha bhūmito uggatapadesena hatthippamāṇaṃ",
  "tika-vin08t:894_2": "gahetabbaṃ. Sāratthadīpaniyaṃ pana vajirabuddhiṭīkāyañca “hatthippamāṇo nāma pabbato",
  "tika-vin08t:894_3": "heṭṭhimakoṭiyā aḍḍhaṭṭhamaratanubbedho”ti vuttaṃ. Catūhi vā tīhi vāti sīmabhūmiyaṃ",
  "tika-vin08t:894_4": "catūsu, tīsu vā disāsu ṭhitehi, ekissā eva pana disāya ṭhitehi tato bahūhipi sammannituṃ",
  "tika-vin08t:894_5": "na vaṭṭati, dvīhi pana dvīsu disāsu ṭhitehipi na vaṭṭati. Tasmāti yasmā ekena na",
  "tika-vin08t:894_6": "vaṭṭati, tasmā. Taṃ bahiddhā katvāti kittitanimittassa asīmattā antosīmāya karaṇaṃ",
  "tika-vin08t:894_7": "ayuttanti vuttaṃ. Tenāha “sace”tiādi.",
  "tika-vin08t:895_0": "Dvattiṃsapalaguḷapiṇḍappamāṇatā saṇṭhānato gahetabbā, na tulagaṇanāvasena, bhārato",
  "tika-vin08t:895_1": "palaparimāṇañca magadhatulāya gahetabbaṃ, sā ca lokiyatulāya dviguṇāti vadanti. Sāratthadīpaniyaṃ",
  "tika-vin08t:895_2": "pana “dvattiṃsapalaguḷapiṇḍappamāṇatā tulatāya gahetabbā, na tulagaṇanāyā”ti vuttaṃ.",
  "tika-vin08t:895_3": "Atimahantopīti bhūmito hatthippamāṇaṃ anugantvā heṭṭhābhūmiyaṃ otiṇṇaghanato anekayojanappamāṇopi.",
  "tika-vin08t:895_4": "Sace hi tato hatthippamāṇaṃ kūṭaṃ uggacchati, pabbatasaṅkhameva gacchati. Vajirabuddhiṭīkāyaṃ",
  "tika-vin08t:895_5": "– sace ekābaddho hoti, na kātabboti ettha catūsu disāsu catunnaṃ pabbatakūṭānaṃ heṭṭhā",
  "tika-vin08t:895_6": "piṭṭhipāsāṇasadise pāsāṇe ṭhitattā ekābaddhabhāve satipi pathavito uddhaṃ tesaṃ sambandhe",
  "tika-vin08t:895_7": "asati heṭṭhā pathavīgatasambandhamatte abbohārikaṃ katvā kittetuṃ vaṭṭati. Teneva",
  "tika-vin08t:895_8": "“piṭṭhipāsāṇo atimahantopi pāsāṇasaṅkhyameva gacchatī”ti vuttaṃ. Pathavito heṭṭhā",
  "tika-vin08t:895_9": "tassa mahantabhāve gayhamāne pabbatameva hotīti anugaṇṭhipade vuttaṃ. Cinitvā katapaṃsupuñje",
  "tika-vin08t:895_10": "tiṇagumbarukkhā ce jāyanti, pabbato hotīti dhammasiritthero, nevāti upatissattheroti",
  "tika-vin08t:895_11": "vuttaṃ. Pāsāṇoti sudhāmayapāsāṇopi vaṭṭatīti vadanti, vīmaṃsitabbaṃ iṭṭhakāya paṭikkhittattā.",
  "tika-vin08t:895_12": "Sopīti khāṇuko viya uṭṭhitapāsāṇopi. Catupañcarukkhanimittamattampīti ekaccesu nimittasaddo natthīti vuttaṃ.",
  "tika-vin08t:896_0": "Antosārānanti tasmiṃ khaṇe taruṇatāya sāre avijjamānepi pariṇāmena bhavissamānasārepi",
  "tika-vin08t:896_1": "sandhāya vuttaṃ. Tādisānañhi sūcidaṇḍakappamāṇapariṇāhānaṃ catupañcamattānampi vanaṃ",
  "tika-vin08t:896_2": "vaṭṭati. Antosāramissakānanti antosārehi rukkhehi sammissānaṃ. Etena tacasārarukkhamissakānampi",
  "tika-vin08t:896_3": "vanaṃ vaṭṭatīti dasseti. Catupañcarukkhamattampīti sārarukkhe sandhāya vuttaṃ. Vajirabuddhiṭīkāyaṃ",
  "tika-vin08t:896_4": "pana “ettha tayo ce sārarukkhā honti, dve asārā, sārarukkhānaṃ bahuttaṃ icchitabbaṃ.",
  "tika-vin08t:896_5": "Susānampi idha vanamevāti saṅkhyaṃ gacchati sayaṃjātattāti vuttaṃ. Keci pana ‘catūsu",
  "tika-vin08t:896_6": "dve antosārā ce, vaṭṭati, antosārā adhikā, samā vā, vaṭṭati, tasmā bahūsupi dve ce",
  "tika-vin08t:896_7": "antosārā atthi, vaṭṭatī’ti vadantī”ti vuttaṃ. Vanamajjhe vihāraṃ karontīti rukkhaghaṭāya",
  "tika-vin08t:896_8": "antare rukkhe acchinditvā vatiādīhi vihāraparicchedaṃ katvāva antorukkhantaresu eva",
  "tika-vin08t:896_9": "pariveṇapaṇṇasālādīnaṃ karaṇavasena yathā antovihārampi vanameva hoti, evaṃ vihāraṃ",
  "tika-vin08t:896_10": "karontīti attho. Yadi hi sabbaṃ rukkhaṃ chinditvā vihāraṃ kareyyuṃ, vihārassa avanattā",
  "tika-vin08t:896_11": "taṃ parikkhipitvā ṭhitavanaṃ ekattha kittetabbaṃ siyā, idha pana antopi vanattā “vanaṃ",
  "tika-vin08t:896_12": "na kittetabba”nti vuttaṃ. Sace hi taṃ kittenti, “nimittassa upari vihāro hotī”tiādinā",
  "tika-vin08t:896_13": "anantare vuttadoso āpajjati. Ekadesanti vanekadesaṃ, rukkhavirahitaṭṭhāne katavihārassa",
  "tika-vin08t:896_14": "ekapasse ṭhitavanassa ekadesanti attho.",
  "tika-vin08t:897_0": "Sūcidaṇḍakappamāṇoti vaṃsadaṇḍappamāṇo. “Lekhanidaṇḍappamāṇo”ti keci. Mātikāṭṭhakathāyaṃ",
  "tika-vin08t:897_1": "pana avebhaṅgiyavinicchaye “yo koci aṭṭhaṅgulasūcidaṇḍamattopi veḷu…pe… garubhaṇḍa”nti",
  "tika-vin08t:897_2": "vuttattā tanutaro veḷudaṇḍoti ca sūcidaṇḍoti ca gahetabbaṃ. Vaṃsanaḷakasarāvādīsūti",
  "tika-vin08t:897_3": "veḷupabbe vā naḷapabbe vā kapallakādimattikabhājanesu vāti attho. Taṅkhaṇampīti taruṇapotake",
  "tika-vin08t:897_4": "amilāyitvā viruhanajātike sandhāya vuttaṃ. Ye pana pariṇatā samūlaṃ uddharitvā ropitāpi",
  "tika-vin08t:897_5": "chinnasākhā viya milāyitvā cirena navamūlaṅkuruppattiyā jīvanti, miyantiyeva vā,",
  "tika-vin08t:897_6": "tādise kittetuṃ na vaṭṭati. Etanti navamūlasākhāniggamanaṃ. Sāratthadīpaniyaṃ pana",
  "tika-vin08t:897_7": "“sūcidaṇḍakappamāṇoti sīhaḷadīpe lekhanidaṇḍappamāṇoti vadanti, so ca kaniṭṭhaṅguliparimāṇoti",
  "tika-vin08t:897_8": "daṭṭhabba”nti vuttaṃ.",
  "tika-vin08t:898_0": "Majjheti sīmāya mahādisānaṃ anto. Koṇanti sīmāya catūsu koṇesu dvinnaṃ dvinnaṃ maggānaṃ",
  "tika-vin08t:898_1": "sambandhaṭṭhānaṃ. Parabhāge kittetuṃ vaṭṭatīti tesaṃ catunnaṃ koṇānaṃ bahi nikkhamitvā",
  "tika-vin08t:898_2": "ṭhitesu aṭṭhasu maggesu ekissā disāya ekaṃ, aññissā disāya cāparanti evaṃ cattāropi",
  "tika-vin08t:898_3": "maggā catūsu disāsu kittetuṃ vaṭṭatīti adhippāyo. Evaṃ pana kittitamattena kathaṃ",
  "tika-vin08t:898_4": "ekābaddhatā vigacchatīti viññāyati. Parato gataṭṭhānepi ete eva te cattāro maggā.",
  "tika-vin08t:898_5": "“Cattāro maggā catūsu disāsu gacchantī”ti hi vuttaṃ, tasmā ettha kāraṇaṃ vicinitabbanti",
  "tika-vin08t:898_6": "vimativinodaniyaṃ vuttaṃ. Vicinanto pana evaṃ kāraṇaṃ paññāyati – pubbavākyepi “vihāraṃ",
  "tika-vin08t:898_7": "parikkhipitvā cattāro maggā”ti, paravākyepi “vihāramajjhena nibbijjhitvā gatamaggopī”ti",
  "tika-vin08t:898_8": "vihārameva sandhāya vutto, tasmā idhāpi “koṇaṃ nibbijjhitvā gataṃ panā”ti aṭṭhakathāyaṃ",
  "tika-vin08t:898_9": "vuttattā ete maggā vihārassa koṇameva nibbijjhiṃsu, na aññamaññaṃ missiṃsu, tasmā",
  "tika-vin08t:898_10": "ekābaddhabhāvābhāvā catunnaṃ maggānaṃ catūsu ṭhānesu kittetuṃ vaṭṭatīti. Sāratthadīpaniyaṃ",
  "tika-vin08t:898_11": "pana “parabhāge kittetuṃ vaṭṭatīti bahi nikkhamitvā ṭhitesu aṭṭhasu maggesu ekissā",
  "tika-vin08t:898_12": "disāya ekaṃ, aparāya ekanti evaṃ catūsu ṭhānesu kittetuṃ vaṭṭatī”ti ettakameva vuttaṃ.",
  "tika-vin08t:898_13": "Vajirabuddhiṭīkāyaṃ pana “parabhāgeti ettha etehi baddhaṭṭhānato gatattā vaṭṭati,",
  "tika-vin08t:898_14": "tathā dīghamaggepi gahitaṭṭhānato gataṭṭhānassa aññattāti vadantī”ti vuttaṃ. Tampi",
  "tika-vin08t:898_15": "ekābaddhanimittattā vicāretabbaṃ.",
  "tika-vin08t:899_0": "Uttarantiyā bhikkhuniyāti idañca pāḷiyaṃ bhikkhunīnaṃ nadīpāragamane nadīlakkhaṇassa",
  "tika-vin08t:899_1": "āgatattā vuttaṃ, bhikkhūnaṃ antaravāsakatemanamattampi vaṭṭatiyeva. Sāratthadīpaniyampi",
  "tika-vin08t:899_2": "“bhikkhuniyā eva gahaṇañcettha bhikkhunīvibhaṅge bhikkhunīvasena nadīlakkhaṇassa",
  "tika-vin08t:899_3": "pāḷiyaṃ āgatattā teneva nayena dassanatthaṃ kataṃ. Sīmaṃ bandhantānaṃ nimittaṃ hotīti",
  "tika-vin08t:899_4": "ayaṃ vuttalakkhaṇā nadī samuddaṃ vā pavisatu taḷākaṃ vā, pabhavato paṭṭhāya nimittaṃ",
  "tika-vin08t:899_5": "hotī”ti vuttaṃ. Vajirabuddhiṭīkāyaṃ pana “antaravāsako temiyatīti vuttattā tattakappamāṇaudakeyeva",
  "tika-vin08t:899_6": "kātuṃ vaṭṭatīti keci. ‘Temiyatī’ti iminā heṭṭhimakoṭiyā nadīlakkhaṇaṃ vuttaṃ, evarūpāya",
  "tika-vin08t:899_7": "nadiyā yasmiṃ ṭhāne cattāro māse appaṃ vā bahuṃ vā udakaṃ ajjhottharitvā pavattati,",
  "tika-vin08t:899_8": "tasmiṃ ṭhāne appodakepi ṭhatvā kātuṃ vaṭṭatīti eke”ti vuttaṃ.",
  "tika-vin08t:900_0": "Nadīcatukkepi eseva nayoti iminā ekattha kittetvā aññattha parato gataṭṭhānepi kittetuṃ",
  "tika-vin08t:900_1": "na vaṭṭatīti dasseti. Teneva ca “asammissā nadiyo pana catassopi kittetuṃ vaṭṭatī”ti",
  "tika-vin08t:900_2": "asammissaggahaṇaṃ kataṃ. Ajjhottharitvā āvaraṇaṃ pavattatiyevāti āvaraṇaṃ ajjhottharitvā",
  "tika-vin08t:900_3": "sandatiyeva. Apavattamānāti asandamānudakā. Āvaraṇañhi patvā nadiyā yattake padese",
  "tika-vin08t:900_4": "udakaṃ asandamānaṃ santiṭṭhati, tattha nadīnimittaṃ kātuṃ na vaṭṭati, upari sandamānaṭṭhāneyeva",
  "tika-vin08t:900_5": "vaṭṭati. Asandamānaṭṭhāne pana udakanimittaṃ kātuṃ vaṭṭati. Ṭhitameva hi udakaṃ udakanimitte",
  "tika-vin08t:900_6": "vaṭṭati, na sandamānaṃ. Tenevāha “pavattanaṭṭhāne nadīnimittaṃ, apavattanaṭṭhāne",
  "tika-vin08t:900_7": "udakanimittaṃ kātuṃ vaṭṭatī”ti. “Pavattanaṭṭhāne nadīnimittanti vuttattā setuto parato",
  "tika-vin08t:900_8": "tattakaṃ udakaṃ yadi pavattati, nadī evāti vadanti. Jātassarādīsu ṭhitodakaṃ jātassarādipadesena",
  "tika-vin08t:900_9": "antarikampi nimittaṃ kātuṃ vaṭṭati nadīpārasīmāya nimittaṃ viya. Sace so padeso kālantarena",
  "tika-vin08t:900_10": "gāmakhettabhāvaṃ pāpuṇāti, tattha aññaṃ sīmaṃ sammannituṃ vaṭṭatī”ti vajirabuddhiṭīkāyaṃ",
  "tika-vin08t:900_11": "vuttaṃ. Mūleti ādikāle. Nadiṃ bhinditvāti yathā udakaṃ anicchantehi kassakehi mahoghe",
  "tika-vin08t:900_12": "nivaṭṭetuṃ na sakkā, evaṃ kūlaṃ bhinditvā. Nadiṃ bhinditvāti vā mātikāmukhadvārena",
  "tika-vin08t:900_13": "nadīkūlaṃ bhinditvā.",
  "tika-vin08t:901": "Ukkhepimanti dīgharajjunā kūṭehi ussiñcanīyaṃ. Ukkhepimanti vā kūpato viya ukkhipitvā gahetabbaṃ. Ukkhepimanti vā uddharitvā gahetabbakaṃ.",
  "tika-vin08t:902_0": "Asammissehīti sabbadisāsu ṭhitapabbatehi eva vā pāsāṇādīsu aññatarehi vā nimittantarābyavahitehi.",
  "tika-vin08t:902_1": "Sammissehīti ekattha pabbato, aññattha pāsāṇoti evaṃ ṭhitehi aṭṭhahi. Nimittānaṃ",
  "tika-vin08t:902_2": "satenāpīti iminā ekissāyeva disāya bahūnipi nimittāni “puratthimāya disāya kiṃ nimittaṃ,",
  "tika-vin08t:902_3": "pabbato, bhante. Puna puratthimāya disāya kiṃ nimittaṃ, pāsāṇo, bhante”tiādinā kittetuṃ",
  "tika-vin08t:902_4": "vaṭṭatīti dasseti. Siṅghāṭakasaṇṭhānāti tikoṇā. Siṅghāṭakasaṇṭhānāti vā tikoṇaracchāsaṇṭhānā.",
  "tika-vin08t:902_5": "Caturassāti samacaturassā. Mudiṅgasaṇṭhānā pana āyatacaturassā, ekakoṭiyaṃ saṅkocitā,",
  "tika-vin08t:902_6": "tadaññāya vitthiṇṇā vā hoti. Mudiṅgasaṇṭhānāti vā mudiṅgabherī viya majjhe vitthatā",
  "tika-vin08t:902_7": "ubhosu koṭīsu saṅkocitā hoti.",
  "tika-vin08t:903_0": "159. Evaṃ baddhasīmāya nimittasampattiyuttataṃ dassetvā idāni parisasampattiyuttataṃ",
  "tika-vin08t:903_1": "dassetuṃ “parisasampattiyuttā nāmā”tiādimāha. Tattha sabbantimena paricchedenāti",
  "tika-vin08t:903_2": "sabbaheṭṭhimena gaṇanaparicchedena, appataro ce gaṇo hotīti adhippāyo. Imassa pana",
  "tika-vin08t:903_3": "sīmāsammutikammassa catuvaggakaraṇīyattā “catūhi bhikkhūhī”ti vuttaṃ. Sannipatitāti",
  "tika-vin08t:903_4": "samaggā hutvā aññamaññassa hatthapāsaṃ avijahitvā sannipatitā. Iminā “catuvaggakaraṇīye",
  "tika-vin08t:903_5": "kamme cattāro bhikkhū pakatattā kammappattā, te āgatā hontī”ti vuttaṃ paṭhamasampattilakkhaṇaṃ",
  "tika-vin08t:903_6": "dasseti. Yāvatikā tasmiṃ gāmakkhetteti yasmiṃ padese sīmaṃ bandhitukāmā, tasmiṃ ekassa",
  "tika-vin08t:903_7": "gāmabhojakassa āyuppattiṭṭhānabhūte gāmakkhette ṭhitā bhikkhūti sambandho. Baddhasīmaṃ",
  "tika-vin08t:903_8": "vā nadīsamuddajātassare vā anokkamitvāti etena etā baddhasīmādayo gāmasīmato sīmantarabhūtā,",
  "tika-vin08t:903_9": "na tāsu ṭhitā gāmasīmāya kammaṃ karontānaṃ vaggaṃ karonti, tasmā na tesaṃ chando",
  "tika-vin08t:903_10": "āharitabboti dasseti. Te sabbe hatthapāse vā katvāti vaggakammapariharaṇatthaṃ sannipatituṃ",
  "tika-vin08t:903_11": "samatthe te gāmakkhettaṭṭhe sabbe bhikkhū saṅghassa hatthapāse katvāti attho. Chandaṃ",
  "tika-vin08t:903_12": "vā āharitvāti sannipatituṃ asamatthānaṃ chandaṃ āharitvā. Tasmiṃ gāmakkhette yadipi",
  "tika-vin08t:903_13": "sahassabhikkhū honti, tesu cattāroyeva kammappattā, avasesā chandārahā, tasmā anāgatānaṃ",
  "tika-vin08t:903_14": "chando āharitabboti attho, iminā “chandārahānaṃ chando āhaṭo hotī”ti vuttaṃ dutiyasampattilakkhaṇamāha.",
  "tika-vin08t:903_15": "“Sammukhībhūtā na paṭikkosantī”ti vuttaṃ tatiyasampattilakkhaṇaṃ pana imesaṃ sāmatthiyena vuttaṃ hoti.",
  "tika-vin08t:904_0": "160. Evaṃ baddhasīmāya parisasampattiyuttataṃ dassetvā idāni kammavācāsampattiyuttataṃ",
  "tika-vin08t:904_1": "dassetuṃ “kammavācāsampattiyuttā nāmā”tiādimāha. Tattha “suṇātu me”tiādīnaṃ attho",
  "tika-vin08t:904_2": "heṭṭhā upasampadakammavācāvaṇṇanāyaṃ vuttova. Evaṃ vuttāyāti evaṃ iminā anukkamena",
  "tika-vin08t:904_3": "uposathakkhandhake bhagavatā vuttāya. Parisuddhāyāti ñattidosaanaussāvanadosehi parisamantato",
  "tika-vin08t:904_4": "suddhāya. Ñattidutiyakammavācāyāti ekāya ñattiyā ekāya anussāvanāya kariyamānattā",
  "tika-vin08t:904_5": "ñatti eva dutiyā imissā kammavācāyāti ñattidutiyakammavācā, tāya. Nimittānaṃ anto",
  "tika-vin08t:904_6": "sīmā hoti, nimittāni sīmato bahi honti nimittāni bahi katvā heṭṭhā pathavīsandhāraudakaṃ",
  "tika-vin08t:904_7": "pariyantaṃ katvā sīmāya gatattā.",
  "tika-vin08t:905_0": "161. Evaṃ samānasaṃvāsakasīmāsammutiyā kammavācāsampattiṃ dassetvā idāni adhiṭṭhitatecīvarikānaṃ",
  "tika-vin08t:905_1": "bhikkhūnaṃ cīvare sukhaparibhogatthaṃ bhagavatā paññattaṃ avippavāsasīmāsammutikammavācāsampattiṃ",
  "tika-vin08t:905_2": "dassento “evaṃ baddhāya ca”tyādimāha. Tattha ticīvarena avippavāsaṃ sammanneyyāti",
  "tika-vin08t:905_3": "yathā adhiṭṭhitatecīvariko bhikkhu antosīmāyaṃ ticīvarena vippavasantopi avippavāsoyeva",
  "tika-vin08t:905_4": "hoti, dutiyakathinasikkhāpadena āpatti na hoti, evaṃ taṃ samānasaṃvāsakasīmaṃ ticīvarena",
  "tika-vin08t:905_5": "avippavāsaṃ sammanneyyāti attho. Ṭhapetvā gāmañca gāmūpacārañcāti yadi tissā samānasaṃvāsakasīmāya",
  "tika-vin08t:905_6": "anto gāmo atthi, taṃ gāmañca gāmūpacārañca ṭhapetvā tato vinimuttaṃ taṃ samānasaṃvāsakasīmaṃ",
  "tika-vin08t:905_7": "ticīvarena avippavāsaṃ sammanneyyāti attho.",
  "tika-vin08t:906_0": "Sīmasaṅkhyaṃyeva gacchatīti avippavāsasīmasaṅkhyaṃyeva gacchati. Ekampi kulaṃ paviṭṭhaṃ",
  "tika-vin08t:906_1": "vāti abhinavakatagehesu sabbapaṭhamaṃ ekampi kulaṃ paviṭṭhaṃ atthi. Agataṃ vāti porāṇakagāme",
  "tika-vin08t:906_2": "aññesu kulesu gehāni chaḍḍetvā gatesupi ekampi kulaṃ agataṃ atthīti attho.",
  "tika-vin08t:907_0": "162. Evaṃ saṅkhepena sīmāsammutiṃ dassetvā puna vitthārena dassento “ayamettha saṅkhepo,",
  "tika-vin08t:907_1": "ayaṃ pana vitthāro”tiādimāha. Sīmāya upacāraṃ ṭhapetvāti āyatiṃ bandhitabbāya sīmāya",
  "tika-vin08t:907_2": "nesaṃ vihārānaṃ paricchedato bahi sīmantarikappahonakaṃ upacāraṃ ṭhapetvā. Baddhā",
  "tika-vin08t:907_3": "sīmāyesu vihāresu, te baddhasīmā. Pāṭiyekkanti paccekaṃ. Baddhasīmāsadisānīti yathā",
  "tika-vin08t:907_4": "baddhasīmāsu ṭhitā aññamaññaṃ chandādiṃ anapekkhitvā paccekaṃ kammaṃ kātuṃ labhanti,",
  "tika-vin08t:907_5": "evaṃ gāmasīmāsu ṭhitāpīti dasseti. Antonimittagatehi panāti ekassa gāmassa upaḍḍhaṃ",
  "tika-vin08t:907_6": "antokattukāmatāya sati sabbesaṃ āgamane payojanaṃ natthīti katvā vuttaṃ. Āgantabbanti",
  "tika-vin08t:907_7": "ca sāmīcivasena vuttaṃ, nāyaṃ niyamo “āgantabbamevā”ti. Tenevāha “āgamanampi anāgamanampi",
  "tika-vin08t:907_8": "vaṭṭatī”ti. Abaddhāya hi sīmāya nānāgāmakkhettānaṃ nānāsīmasabhāvattā tesaṃ anāgamanepi",
  "tika-vin08t:907_9": "vaggakammaṃ na hoti, tasmā anāgamanampi vaṭṭati. Baddhāya pana sīmāya ekasīmabhāvato",
  "tika-vin08t:907_10": "puna aññasmiṃ kamme kariyamāne antosīmagatehi āgantabbamevāti āha “avippavāsasīmā…pe…",
  "tika-vin08t:907_11": "āgantabba”nti. Nimittakittanakāle asodhitāyapi sīmāya nevatthi doso nimittakittanassa",
  "tika-vin08t:907_12": "apalokanādīsu aññatarābhāvato.",
  "tika-vin08t:908_0": "Bherisaññaṃ vāti sammannanapariyosānaṃ karomāti vatvāti likhitaṃ. Tena tādise kāle",
  "tika-vin08t:908_1": "taṃ kappatīti siddhaṃ hoti. Bherisaññaṃ vā saṅkhasaññaṃ vāti pana tesaṃ saddaṃ sutvā",
  "tika-vin08t:908_2": "idāni saṅgho sīmaṃ bandhatīti ñatvā āgantukabhikkhūnaṃ taṃ gāmakkhettaṃ appavesanatthaṃ,",
  "tika-vin08t:908_3": "ārāmikādīnañca tesaṃ nivāraṇatthaṃ kammavācāraddhakāleyeva saññā karīyati, evaṃ sati",
  "tika-vin08t:908_4": "taṃ karaṇaṃ sappayojanaṃ hoti. Teneva “bherisaṅkhasaddaṃ katvā”ti avatvā “bherisaṅkhasaññaṃ",
  "tika-vin08t:908_5": "katvā”ti saññāggahaṇaṃ kataṃ. “Saññaṃ katvā”ti ca pubbakālakiriyaṃ vatvā “kammavācāya",
  "tika-vin08t:908_6": "sīmā bandhitabbā”ti aparakālakiriyaṃ vadati, pariyosānakāle pana sabbatūriyātālikasaṅghuṭṭhaṃ",
  "tika-vin08t:908_7": "katvā devamanussānaṃ anumodanaṃ kāretabbaṃ hotīti veditabbaṃ.",
  "tika-vin08t:909_0": "163. Bhaṇḍukammāpucchanaṃ sandhāya pabbajjāggahaṇaṃ. Sukhakaraṇatthanti sabbesaṃ",
  "tika-vin08t:909_1": "sannipātanaparissamaṃ pahāya appatarehi sukhakaraṇatthaṃ. Ekavīsati bhikkhū gaṇhātīti",
  "tika-vin08t:909_2": "vīsativaggakaraṇīyaparamattā saṅghakammassa kammārahena saddhiṃ ekavīsati bhikkhū",
  "tika-vin08t:909_3": "gaṇhāti. Idañca nisinnānaṃ vasena vuttaṃ. Heṭṭhimantato hi yattha ekavīsati bhikkhū",
  "tika-vin08t:909_4": "nisīdituṃ sakkonti, tattake padese sīmaṃ bandhituṃ vaṭṭati. Idañca kammārahena saha",
  "tika-vin08t:909_5": "abbhānakārakānampi pahonakatthaṃ vuttaṃ. Nimittupagā pāsāṇā ṭhapetabbāti idaṃ yathārucitaṭṭhāne",
  "tika-vin08t:909_6": "rukkhanimittādīnaṃ dullabhatāya vaḍḍhitvā ubhinnaṃ baddhasīmānaṃ saṅkarakaraṇato",
  "tika-vin08t:909_7": "ca pāsāṇanimittassa ca tadabhāvato yattha katthaci ānetvā ṭhapetuṃ sukaratāya ca",
  "tika-vin08t:909_8": "vuttaṃ. Tathā sīmantarikapāsāṇā ṭhapetabbāti etthāpi. Caturaṅgulappamāṇāpīti yathā",
  "tika-vin08t:909_9": "khaṇḍasīmaparicchedato bahi nimittapāsāṇaṃ caturaṅgulamattaṃ ṭhānaṃ samantā nigacchati,",
  "tika-vin08t:909_10": "avasesaṃ ṭhānaṃ antokhaṇḍasīmāyaṃ hotiyeva, evaṃ tesu ṭhapitesu caturaṅgulamattā",
  "tika-vin08t:909_11": "sīmantarikā hotīti daṭṭhabbaṃ.",
  "tika-vin08t:910_0": "Sīmantarikapāsāṇāti sīmantarikāya ṭhapitanimittapāsāṇā. Te pana kittentena dakkhiṇato",
  "tika-vin08t:910_1": "anupariyāyanteneva kittetabbā. Kathaṃ? Khaṇḍasīmato hi pacchimāya disāya puratthimābhimukhena",
  "tika-vin08t:910_2": "ṭhatvā “puratthimāya disāya kiṃ nimitta”nti tattha sabbāni nimittāni anukkamena kittetvā,",
  "tika-vin08t:910_3": "tathā uttarāya disāya dakkhiṇābhimukhena ṭhatvā “dakkhiṇāya disāya kiṃ nimitta”nti",
  "tika-vin08t:910_4": "anukkamena kittetvā, tathā puratthimāya disāya pacchimābhimukhena ṭhatvā “pacchimāya",
  "tika-vin08t:910_5": "disāya kiṃ nimitta”nti anukkamena kittetvā, tathā dakkhiṇāya disāya uttarābhimukhena",
  "tika-vin08t:910_6": "ṭhatvā “uttarāya disāya kiṃ nimitta”nti tattha sabbāni nimittāni anukkamena kittetvā",
  "tika-vin08t:910_7": "puna pacchimāya disāya puratthimābhimukhena ṭhatvā purimakittitaṃ vuttanayena puna",
  "tika-vin08t:910_8": "kittetabbaṃ. Evaṃ bahūnampi khaṇḍasīmānaṃ sīmantarikapāsāṇā paccekaṃ kittetabbā.",
  "tika-vin08t:910_9": "Tatoti pacchā. Avasesanimittānīti mahāsīmāya bāhirantaresu avasesanimittāni. Na sakkhissantīti",
  "tika-vin08t:910_10": "avippavāsasīmāya baddhabhāvaṃ asallakkhetvā “samānasaṃvāsakasīmameva samūhanissāmā”ti",
  "tika-vin08t:910_11": "vāyamantā na sakkhissanti. Baddhāya hi avippavāsasīmāya taṃ samūhanitvā “samānasaṃvāsakasīmaṃ",
  "tika-vin08t:910_12": "samūhanissāmā”ti katāyapi kammavācāya asamūhatāva hoti sīmā. Paṭhamañhi avippavāsaṃ",
  "tika-vin08t:910_13": "samūhanitvā pacchā sīmā samūhanitabbā. Khaṇḍasīmato paṭṭhāya bandhanaṃ āciṇṇaṃ, āciṇṇakaraṇeneva",
  "tika-vin08t:910_14": "ca sammoho na hotīti āha “khaṇḍasīmatova paṭṭhāya bandhitabbā”ti. Ubhinnampi na kopentīti",
  "tika-vin08t:910_15": "ubhinnampi kammaṃ na kopenti. Evaṃ baddhāsu pana…pe… sīmantarikā hi gāmakkhettaṃ",
  "tika-vin08t:910_16": "bhajatīti na āvāsavasena sāmaggiparicchedo, kintu sīmāvasenevāti dassanatthaṃ vuttaṃ.",
  "tika-vin08t:911_0": "Kuṭigeheti bhūmiyaṃ katatiṇakuṭiyaṃ. Udukkhalanti udukkhalāvāṭasadisakhuddakāvāṭaṃ.",
  "tika-vin08t:911_1": "Nimittaṃ na kātabbanti rāji vā udukkhalaṃ vā nimittaṃ na kātabbaṃ. Idañca yathāvuttesu",
  "tika-vin08t:911_2": "aṭṭhasu nimittesu anāgatattena na vaṭṭatīti siddhampi “avinassakasaññāṇamida”nti",
  "tika-vin08t:911_3": "saññāya koci mohena nimittaṃ kareyyāti dūrato vipattiparihāratthaṃ vuttaṃ. Nimittupagapāsāṇe",
  "tika-vin08t:911_4": "ṭhapetvāti sañcārimanimittassa kampanatāya vuttaṃ. Evaṃ upari “bhittiṃ akittetvā”tiādīsupi",
  "tika-vin08t:911_5": "siddhamevatthaṃ punappunaṃ kathane kāraṇaṃ veditabbaṃ. Sīmāvipatti hi upasampadādisabbakammavipattimūlanti",
  "tika-vin08t:911_6": "tassa dvāraṃ sabbathāpi pidahanavasena vattabbaṃ. Sabbaṃ vatvāva idha ācariyā vinicchayaṃ",
  "tika-vin08t:911_7": "kathesunti daṭṭhabbaṃ.",
  "tika-vin08t:912_0": "Bhittinti iṭṭhakadārumattikāmayaṃ. Silāmayāya pana bhittiyā nimittupagaṃ ekaṃ pāsāṇaṃ",
  "tika-vin08t:912_1": "taṃtaṃdisāya kittetuṃ vaṭṭati. Anekasilāhi cinitaṃ sakalaṃ bhittiṃ kittetuṃ na vaṭṭati",
  "tika-vin08t:912_2": "“eso pāsāṇo nimitta”nti ekavacanena vattabbato. Antokuṭṭamevāti ettha antokuṭṭepi",
  "tika-vin08t:912_3": "nimittānaṃ ṭhitokāsato anto eva sīmāti gahetabbaṃ. Pamukhe nimittapāsāṇe ṭhapetvāti",
  "tika-vin08t:912_4": "gabbhābhimukhepi bahipamukhe gabbhavitthārappamāṇe ṭhāne pāsāṇe ṭhapetvā sammannitabbā.",
  "tika-vin08t:912_5": "Evañhi gabbhapamukhānaṃ antare ṭhitakuṭṭampi upādāya anto ca bahi ca caturassasaṇṭhānāva",
  "tika-vin08t:912_6": "sīmā hoti. Bahīti sakalassa kuṭileṇassa samantato bahi.",
  "tika-vin08t:913_0": "Anto ca bahi ca sīmā hotīti majjhe ṭhitabhittiyā saha caturassasīmā hoti. Uparipāsādeyeva",
  "tika-vin08t:913_1": "hotī”ti iminā gabbhassa ca pamukhassa ca antarā ṭhitabhittiyā ekattā tattha ca ekavīsatiyā",
  "tika-vin08t:913_2": "bhikkhūnaṃ okāsābhāvena heṭṭhā na otarati, uparibhitti pana sīmaṭṭhāva hotīti dasseti.",
  "tika-vin08t:913_3": "Heṭṭhā na otaratīti bhittito oraṃ nimittāni ṭhapetvā kittitattā heṭṭhā ākāsappadesaṃ",
  "tika-vin08t:913_4": "na otarati, upari kate pāsādeti attho. Heṭṭhimatale kuṭṭoti heṭṭhimatale catūsu disāsu",
  "tika-vin08t:913_5": "ṭhitakuṭṭo. Sace hi dvīsu, tīsu eva vā disāsu kuṭṭo tiṭṭheyya, heṭṭhā na otarati.",
  "tika-vin08t:913_6": "Heṭṭhāpi otaratīti sace heṭṭhā antobhittiyaṃ ekavīsatiyā bhikkhūnaṃ okāso hoti, otarati.",
  "tika-vin08t:913_7": "Otaramānā ca na uparisīmappamāṇena otarati, samantā bhittippamāṇena otarati. Catunnaṃ",
  "tika-vin08t:913_8": "pana bhittīnaṃ bāhirantaparicchedena heṭṭhābhūmibhāge udakapariyantaṃ katvā otarati,",
  "tika-vin08t:913_9": "na pana bhittīnaṃ bahi kesaggamattampi ṭhānaṃ. Pāsādabhittitoti uparimatale bhittito.",
  "tika-vin08t:913_10": "Otaraṇānotaraṇaṃ vuttanayeneva veditabbanti sace heṭṭhā ekavīsatiyā bhikkhūnaṃ okāso",
  "tika-vin08t:913_11": "hoti, otarati, no ce, na otaratīti adhippāyoti sāratthadīpaniyaṃ vuttaṃ. Vimativinodaniyaṃ",
  "tika-vin08t:913_12": "pana “uparisīmappamāṇassa antogadhānaṃ heṭṭhimatale catūsu disāsu kuṭṭānaṃ tulārukkhehi",
  "tika-vin08t:913_13": "ekasambandhataṃ, tadanto pacchimasīmappamāṇatādiñca sandhāya vutta”nti vuttaṃ. Kiñcāpettha",
  "tika-vin08t:913_14": "niyyūhakādayo nimittānaṃ ṭhitokāsatāya bajjhamānakkhaṇe sīmā na honti, baddhāya pana",
  "tika-vin08t:913_15": "sīmāya sīmaṭṭhāva hontīti daṭṭhabbā.",
  "tika-vin08t:914_0": "Pariyantathambhānanti nimittagatapāsāṇatthambhe sandhāya vuttaṃ. Uparimatalena sambaddho",
  "tika-vin08t:914_1": "hotīti idaṃ kuṭṭānaṃ antarā sīmaṭṭhānaṃ thambhānaṃ abhāvato vuttaṃ. Yadi hi bhaveyyuṃ,",
  "tika-vin08t:914_2": "kuṭṭe uparimatalena asambandhepi sīmaṭṭhathambhānaṃ upari ṭhito pāsādo sīmaṭṭhova",
  "tika-vin08t:914_3": "hoti. Sace pana bahūnaṃ thambhapantīnaṃ upari katapāsādassa heṭṭhāpathaviyaṃ sabbabāhirāya",
  "tika-vin08t:914_4": "thambhapantiyā anto nimittapāsāṇe ṭhapetvā sīmā baddhā hoti, ettha kathanti? Etthāpi",
  "tika-vin08t:914_5": "“yaṃ tāva sīmaṭṭhathambheheva dhāriyamānānaṃ tulānaṃ uparimatalaṃ, sabbaṃ taṃ sīmaṭṭhameva,",
  "tika-vin08t:914_6": "ettha vivādo natthi, yaṃ pana sīmaṭṭhathambhapantiyā, asīmaṭṭhāya bāhirathambhapantiyā",
  "tika-vin08t:914_7": "ca samadhuraṃ dhārayamānānaṃ tulānaṃ uparimatalaṃ, tattha upaḍḍhaṃ sīmā”ti keci vadanti.",
  "tika-vin08t:914_8": "“Sakalampi gāmasīmā”ti apare. “Baddhasīmā evā”ti aññe. Tasmā kammaṃ karontehi garūhi",
  "tika-vin08t:914_9": "nirāsaṅkaṭṭhāne ṭhatvā sabbaṃ taṃ āsaṅkaṭṭhānaṃ sodhetvāva kammaṃ kātabbaṃ, sanniṭṭhānakāraṇaṃ",
  "tika-vin08t:914_10": "vā gavesitvā tadanuguṇaṃ kātabbaṃ.",
  "tika-vin08t:915_0": "Tālamūlakapabbateti tālakkhandhamūlasadise heṭṭhā thūlo hutvā kamena kiso hutvā uggato",
  "tika-vin08t:915_1": "hintālamūlasadiso nāma hoti. Vitānasaṇṭhānoti ahicchattakasaṇṭhāno. Paṇavasaṇṭhānoti",
  "tika-vin08t:915_2": "majjhe tanuko, heṭṭhā ca upari ca vitthiṇṇo. Heṭṭhā vā majjhe vāti mudiṅgasaṇṭhānassa",
  "tika-vin08t:915_3": "heṭṭhā, paṇavasaṇṭhānassa majjhe. Sappaphaṇasadiso pabbatoti sappaphaṇo viya khujjo,",
  "tika-vin08t:915_4": "mūlaṭṭhānato aññattha avanatasīso. Ākāsapabbhāranti bhittiyā aparikkhittapabbhāraṃ.",
  "tika-vin08t:915_5": "Sīmappamāṇoti anto ākāsena saddhiṃ pacchimasīmappamāṇo. So ca pāsāṇo sīmaṭṭhoti iminā",
  "tika-vin08t:915_6": "īdisehi susirapāsāṇaleṇakuṭṭādīhi paricchinne bhūmibhāge eva sīmā patiṭṭhāti, na",
  "tika-vin08t:915_7": "aparicchinne. Te pana sīmaṭṭhattā sīmā honti, na sarūpena sīmaṭṭhamañcādi viyāti",
  "tika-vin08t:915_8": "dasseti. Sace pana so susirapāsāṇo bhūmiṃ anāhacca ākāsagato olambati, sīmā na otarati.",
  "tika-vin08t:915_9": "Susirapāsāṇo pana sayaṃ sīmāpaṭibaddhattā sīmā hoti, kathaṃ pana pacchimappamāṇarahitehi",
  "tika-vin08t:915_10": "etehi susirapāsāṇādīhi sīmā na otaratīti idaṃ saddhātabbanti? Aṭṭhakathāpamāṇato.",
  "tika-vin08t:916_0": "Apicettha susirapāsāṇabhittianusārena mūsikādīnaṃ viya sīmāya heṭṭhimatale otaraṇakiccaṃ",
  "tika-vin08t:916_1": "natthi, heṭṭhā pana pacchimasīmappamāṇe ākāse dvaṅgulamattabahalehi pāsāṇabhittiādīhipi",
  "tika-vin08t:916_2": "uparimatalaṃ āhacca ṭhitehi sabbaso, yebhuyyena vā paricchinne sati upari bajjhamānā",
  "tika-vin08t:916_3": "sīmā tehi pāsāṇādīhi antaritāya tapparicchinnāya heṭṭhābhūmiyāpi uparimatalena saddhiṃ",
  "tika-vin08t:916_4": "ekakkhaṇe patiṭṭhāti, nadīpārasīmā viya nadīantaritesu ubhosu tīresu leṇādīsu apanītesupi",
  "tika-vin08t:916_5": "heṭṭhā otiṇṇasīmā yāva sāsanantaradhānā na vigacchati, paṭhamaṃ pana upari sīmāya",
  "tika-vin08t:916_6": "baddhāya pacchā leṇādikatesupi heṭṭhābhūmiyaṃ sīmā otarati eva, keci taṃ na icchanti,",
  "tika-vin08t:916_7": "evaṃ ubhayattha patiṭṭhitā ca sā sīmā ekāva hoti gottādijāti viya byattibhedesūti",
  "tika-vin08t:916_8": "gahetabbaṃ. Sabbā eva hi baddhasīmā abaddhasīmā ca attano attano pakatinissayake",
  "tika-vin08t:916_9": "gāmāraññādike khette yathāparicchedaṃ sabbattha sākalyena ekasmiṃ khaṇe byāpinī paramatthato",
  "tika-vin08t:916_10": "avijjamānampi te te nissayabhūte paramatthadhamme, taṃ taṃ kiriyāvisesampi vā upādāya",
  "tika-vin08t:916_11": "lokiyehi sāsanikehi ca yathārahaṃ ekattena paññattattā sanissayekarūpā eva. Tathā",
  "tika-vin08t:916_12": "hi eko gāmo araññaṃ nadī jātassaro samuddoti evaṃ loke, “sammatā sā sīmā saṅghena,",
  "tika-vin08t:916_13": "agāmake ce, bhikkhave, araññe samantā sattabbhantarā, ayaṃ tattha samānasaṃvāsā ekūposathā”tiādinā",
  "tika-vin08t:916_14": "sāsane ca ekavohāro dissati, na paramatthato. Ekassa anekadhammesu byāpanamatthi",
  "tika-vin08t:916_15": "kasiṇekadesādivikappāsamānatāya ekattahānitoti ayaṃ no mati.",
  "tika-vin08t:917_0": "Assa heṭṭhāti sappaphaṇapabbatassa heṭṭhā ākāsapabbhāre. Leṇassāti leṇaṃ ce kataṃ,",
  "tika-vin08t:917_1": "tassa leṇassāti attho. Tameva puna leṇaṃ pañcahi pakārehi vikappetvā otaraṇānotaraṇavinicchayaṃ",
  "tika-vin08t:917_2": "dassetuṃ āha “sace pana heṭṭhā”tiādi. Tattha “heṭṭhā”ti imassa “leṇaṃ hotī”ti iminā",
  "tika-vin08t:917_3": "sambandho. Heṭṭhā leṇañca ekasmiṃ padeseti āha “anto”ti, pabbatassa anto, pabbatamūleti",
  "tika-vin08t:917_4": "attho. Tameva antosaddaṃ sīmāparicchedena visesetuṃ “uparimassa sīmāparicchedassa",
  "tika-vin08t:917_5": "pārato”ti vuttaṃ. Pabbatapādaṃ pana apekkhitvā “orato”ti vattabbepi sīmānissayaṃ",
  "tika-vin08t:917_6": "pabbataggaṃ sandhāya “pārato”ti vuttanti daṭṭhabbaṃ. Teneva “bahi leṇa”nti ettha",
  "tika-vin08t:917_7": "bahisaddaṃ visesento “uparimassa sīmāparicchedassa orato”ti āha. Bahisīmā na otaratīti",
  "tika-vin08t:917_8": "ettha bahīti pabbatapāde leṇaṃ sandhāya vuttaṃ. Leṇassa ca bahibhūte uparisīmāparicchedassa",
  "tika-vin08t:917_9": "heṭṭhābhāge sīmā na otaratīti attho. Anto sīmāti leṇassa ca pabbatapādassa ca anto",
  "tika-vin08t:917_10": "attano otaraṇārahaṭṭhāne na otaratīti attho. “Bahi sīmā na otarati, anto sīmā na",
  "tika-vin08t:917_11": "otaratī”ti cettha attano otaraṇārahaṭṭhāne leṇābhāvena sīmāya sabbathā anotaraṇameva",
  "tika-vin08t:917_12": "dassitanti gahetabbaṃ. Tattha hi anotarantī upari eva hotīti ayaṃ vimativinodaniyaṃ āgato vinicchayo.",
  "tika-vin08t:918_0": "Sāratthadīpaniyaṃ pana “antoleṇaṃ hotīti pabbatassa antoleṇaṃ hotī”ti ettakameva",
  "tika-vin08t:918_1": "āgato. Vajirabuddhiṭīkāyaṃ na “antoleṇanti pabbatassa antoleṇaṃ. Dvāraṃ pana sandhāya",
  "tika-vin08t:918_2": "‘pārato orato’ti vuttaṃ, sabbathāpi sīmato bahileṇena otaratīti adhippāyo”ti āgato.",
  "tika-vin08t:918_3": "Ayaṃ pana antoleṇabahileṇavinicchayo gambhīro duddaso duranubodhoti ācariyā vadanti,",
  "tika-vin08t:918_4": "tathāpi vimativinodaniyaṃ āgataṃ nayaṃ nissāya suṭṭhu vinicchitabbo viññūhīti. Bahi",
  "tika-vin08t:918_5": "patitaṃ asīmātiādinā uparipāsādādīsu athiranissayesu ṭhitā sīmāpi tesaṃ vināsena",
  "tika-vin08t:918_6": "vinassatīti dassitanti daṭṭhabbaṃ.",
  "tika-vin08t:919_0": "Pokkharaṇiṃ khaṇanti, sīmāyevāti ettha sace heṭṭhā umaṅganadī sīmappamāṇato anūnā",
  "tika-vin08t:919_1": "paṭhamameva pavattā hoti, sīmā ca pacchā baddhā nadito upari eva hoti, nadiṃ āhacca",
  "tika-vin08t:919_2": "pokkharaṇiyā ca khatāya sīmā vinassatīti daṭṭhabbaṃ. Heṭṭhāpathavītaleti anantarā bhūmivivare.",
  "tika-vin08t:920_0": "Sīmamāḷaketi khaṇḍasīmaṅgaṇe. Vaṭarukkhoti idaṃ pārohopatthambhena atidūrampi gantuṃ",
  "tika-vin08t:920_1": "samatthasākhāsamaṅgitāya vuttaṃ. Sabbarukkhalatādīnampi sambandho na vaṭṭati eva.",
  "tika-vin08t:920_2": "Teneva nāvārajjusetusambandhopi paṭikkhitto. Tatoti tato sākhato. Mahāsīmāya pathavītalanti",
  "tika-vin08t:920_3": "ettha āsannatarampi gāmasīmaṃ aggahetvā baddhasīmāya eva gahitattā gāmasīmabaddhasīmānaṃ",
  "tika-vin08t:920_4": "aññamaññaṃ rukkhādisambandhepi sambhedadoso natthi aññamaññaṃ nissayanissitabhāvena",
  "tika-vin08t:920_5": "pavattitoti gahetabbaṃ. Yadi hi tāsampi sambandhadoso bhaveyya, kathaṃ gāmasīmāya",
  "tika-vin08t:920_6": "baddhasīmā sammannitabbā bhaveyya? Yassā hi sīmāya yāya sīmāya saddhiṃ sambandhe",
  "tika-vin08t:920_7": "doso bhaveyya, sā tattha bandhitumeva na vaṭṭati baddhasīmaudakukkhepasīmāsu baddhasīmā",
  "tika-vin08t:920_8": "viya, attano anissayabhūtagāmasīmādīsu udakukkhepasīmā viya ca, teneva “sace pana",
  "tika-vin08t:920_9": "rukkhassa sākhā vātato nikkhantapāroho vā bahinadītīre vihārasīmāya vā gāmasīmāya",
  "tika-vin08t:920_10": "vā patiṭṭhito”tiādinā udakukkhepasīmāya attano anissayabhūtagāmasīmādīhi eva sambandhadoso",
  "tika-vin08t:920_11": "dassito, na nadīsīmāya, evamidhāpīti daṭṭhabbaṃ. Ayañcattho upari pākaṭo bhavissati. Āhaccāti phusitvā.",
  "tika-vin08t:921_0": "Mahāsīmaṃ vā sodhetvāti mahāsīmagatānaṃ sabbesaṃ bhikkhūnaṃ hatthapāsānayanachandāharaṇādivasena",
  "tika-vin08t:921_1": "sakalaṃ mahāsīmaṃ sodhetvā. Etena sabbavipattiyo mocetvā pubbe suṭṭhu baddhānampi",
  "tika-vin08t:921_2": "dvinnaṃ baddhasīmānaṃ pacchā rukkhādisambandhena uppajjanato īdiso pāḷimuttako sambandhadoso",
  "tika-vin08t:921_3": "atthīti dasseti, so ca “na, bhikkhave, sīmāya sīmā sambhinditabbā”tiādinā baddhasīmānaṃ",
  "tika-vin08t:921_4": "aññamaññaṃ sambhedajjhottharaṇaṃ paṭikkhipitvā “anujānāmi bhikkhave sīmaṃ sammannantena",
  "tika-vin08t:921_5": "sīmantarikaṃ ṭhapetvā sīmaṃ sammannitu”nti ubhinnaṃ baddhasīmānaṃ antarā sīmantarikaṃ",
  "tika-vin08t:921_6": "ṭhapetvā bandhituṃ anujānanena sambhedajjhottharaṇe viya tāsaṃ aññamaññaṃ phusitvā",
  "tika-vin08t:921_7": "tiṭṭhanavasena bandhanampi na vaṭṭatīti siddhattā baddhānampi tāsaṃ pacchā aññamaññaṃ",
  "tika-vin08t:921_8": "ekarukkhādīhi phusitvā ṭhānampi na vaṭṭatīti bhagavato adhippāyaññūhi saṅgītikārakehi",
  "tika-vin08t:921_9": "niddhārito bandhanakāle paṭikkhittassa sambandhadosassa anulomena akappiyānulomattā.",
  "tika-vin08t:921_10": "Ayaṃ pana sambandhadoso pubbe suṭṭhu baddhānaṃ pacchā sañjātattā bajjhamānakkhaṇe",
  "tika-vin08t:921_11": "viya asīmattaṃ kātuṃ na sakkoti, tasmā rukkhādisambandhe apanītamatte tā sīmā pākatikā",
  "tika-vin08t:921_12": "honti. Yathā cāyaṃ pacchā na vaṭṭati, evaṃ bajjhamānakkhaṇepi tāsaṃ rukkhādisambandhe",
  "tika-vin08t:921_13": "sati tā bandhituṃ na vaṭṭatīti daṭṭhabbaṃ.",
  "tika-vin08t:922_0": "Keci pana mahāsīmaṃ vā sodhetvāti ettha “mahāsīmagatā bhikkhū yathā taṃ sākhaṃ vā",
  "tika-vin08t:922_1": "pārohaṃ vā kāyakāyapaṭibaddhehi na phusanti, evaṃ sodhanameva idhādhippetaṃ, na sakalasīmāsodhana”nti",
  "tika-vin08t:922_2": "vadanti, taṃ na yuttaṃ aṭṭhakathāya virujjhanato. Tathā hi “mahāsīmāya pathavītalaṃ",
  "tika-vin08t:922_3": "vā tatthajātakarukkhādīni vā āhacca tiṭṭhatī”ti evaṃ sākhāpārohānaṃ mahāsīmaṃ phusitvā",
  "tika-vin08t:922_4": "ṭhānameva sambandhadose kāraṇattena vuttaṃ, na pana tattha ṭhitabhikkhūhi sākhādīnaṃ",
  "tika-vin08t:922_5": "phusanaṃ. Yadi hi bhikkhūnaṃ sākhādiṃ phusitvā ṭhānameva kāraṇaṃ siyā, “tassa sākhaṃ",
  "tika-vin08t:922_6": "vā tato niggatapārohaṃ vā mahāsīmāya paviṭṭhaṃ tatraṭṭho koci bhikkhu phusitvā tiṭṭhatī”ti",
  "tika-vin08t:922_7": "bhikkhuphusanameva vattabbaṃ siyā. Yañhi tattha mahāsīmāsodhane kāraṇaṃ, tadeva tasmiṃ",
  "tika-vin08t:922_8": "vākye padhānato dassetabbaṃ. Na hi āhaccaṭṭhitameva sākhādiṃ phusitvā ṭhito bhikkhu",
  "tika-vin08t:922_9": "sodhetabbo ākāsaṭṭhasākhādiṃ phusitvā ṭhitabhikkhussapi sodhetabbato, kiṃ niratthakena",
  "tika-vin08t:922_10": "āhaccaṭṭhānavacanena, ākāsaṭṭhasākhāsu ca bhikkhuphusanameva kāraṇattena vuttaṃ,",
  "tika-vin08t:922_11": "sodhanañca tasseva bhikkhussa hatthapāsānayanādivasena sodhanaṃ vuttaṃ. Idha pana",
  "tika-vin08t:922_12": "“mahāsīmaṃ sodhetvā”ti sakalasīmāsādhāraṇavacanena sodhanaṃ vuttaṃ, api ca sākhādiṃ",
  "tika-vin08t:922_13": "phusitvā ṭhitabhikkhumattasodhane abhimate “mahāsīmāya pathavītala”nti visesasīmopādānaṃ",
  "tika-vin08t:922_14": "niratthakaṃ siyā yattha katthaci antamaso ākāsepi ṭhatvā sākhādiṃ phusitvā ṭhitassa sodhetabbato.",
  "tika-vin08t:923_0": "Chinditvā bahiṭṭhakā kātabbāti tattha patiṭṭhitabhāvaviyojanavacanato ca visabhāgasīmānaṃ",
  "tika-vin08t:923_1": "phusaneneva sakalasīmāsodhanahetuko aṭṭhakathāsiddhoyaṃ eko sambandhadoso atthevāti",
  "tika-vin08t:923_2": "gahetabbo. Teneva udakukkhepasīmākathāyampi “vihārasīmāya vā gāmasīmāya vā patiṭṭhito”ti",
  "tika-vin08t:923_3": "ca “nadītīre pana khāṇukaṃ koṭṭetvā tattha baddhanāvāya vā na vaṭṭatī”ti ca “sace",
  "tika-vin08t:923_4": "pana setu vā setupādā vā bahitīre patiṭṭhitā, kammaṃ kātuṃ na vaṭṭatī”ti ca evaṃ",
  "tika-vin08t:923_5": "visabhāgāsu gāmasīmāsu sākhādīnaṃ phusanameva saṅkaradosakāraṇattena vuttaṃ, na bhikkhuphusanaṃ.",
  "tika-vin08t:923_6": "Tathā hi “antonadiyaṃ jātarukkhe bandhitvā kammaṃ kātabba”nti nadiyaṃ nāvābandhanaṃ",
  "tika-vin08t:923_7": "anuññātaṃ udakukkhepanissayattena nadīsīmāya sabhāgattā. Yadi hi bhikkhūnaṃ phusanameva",
  "tika-vin08t:923_8": "paṭicca sabbattha sambandhadoso vutto siyā, nadiyampi bandhanaṃ paṭikkhipitabbaṃ",
  "tika-vin08t:923_9": "bhaveyya. Tatthāpi hi bhikkhuphusanaṃ kammakopakāraṇaṃ hoti, tasmā sabhāgasīmāsu",
  "tika-vin08t:923_10": "pavisitvā bhūmiādiṃ phusitvā, aphusitvā vā sākhādimhi ṭhite taṃ sākhādiṃ phusantova",
  "tika-vin08t:923_11": "bhikkhu sodhetabbo. Visabhāgasīmāsu pana sākhādimhi phusitvā ṭhite taṃ sākhādiṃ aphusantāpi",
  "tika-vin08t:923_12": "sabbe bhikkhū sodhetabbā, aphusitvā ṭhite pana taṃ sākhādiṃ phusantāva bhikkhū sodhetabbāti",
  "tika-vin08t:923_13": "niṭṭhamettha gantabbaṃ.",
  "tika-vin08t:924_0": "Yaṃ panettha keci “baddhasīmānaṃ dvinnaṃ aññamaññaṃ viya baddhasīmagāmasīmānampi",
  "tika-vin08t:924_1": "tadaññāsampi sabbāsaṃ samānasaṃvāsakasīmānaṃ aññamaññaṃ rukkhādisambandhe sati tadubhayampi",
  "tika-vin08t:924_2": "ekasīmaṃ viya sodhetvā ekattheva kammaṃ kātabbaṃ, aññathā kataṃ kammaṃ vipajjati,",
  "tika-vin08t:924_3": "natthettha sabhāgavisabhāgabhedo”ti vadanti, taṃ tesaṃ matimattaṃ sabhāgasīmānaṃ",
  "tika-vin08t:924_4": "aññamaññaṃ sambandhadosābhāvassa visabhāgasīmānameva tabbhāvassa suttasuttānulomādivinayanayehi",
  "tika-vin08t:924_5": "siddhattā. Tathā hi “anujānāmi, bhikkhave, sīmaṃ sammannitu”nti gāmasīmāyameva baddhasīmaṃ",
  "tika-vin08t:924_6": "sammannituṃ anuññātattā tāsaṃ nissayanissitabhāvena sabhāgatā, sambhedajjhottharaṇadosābhāvo",
  "tika-vin08t:924_7": "ca suttatova siddho. Bandhanakāle pana anuññātassa sambandhassa anulomato pacchā",
  "tika-vin08t:924_8": "sañjātarukkhādisambandhopi tāsaṃ vaṭṭati eva. “Yaṃ, bhikkhave…pe… kappiyaṃ anulometi,",
  "tika-vin08t:924_9": "akappiyaṃ paṭibāhati, taṃ vo kappatī”ti vuttattā evaṃ tāva gāmabaddhasīmānaṃ aññamaññaṃ",
  "tika-vin08t:924_10": "sabhāgatā, sambhedādidosābhāvo ca suttasuttānulomato siddho, iminā eva nayena araññasīmasattabbhantarasīmānaṃ",
  "tika-vin08t:924_11": "nadīādisīmaudakukkhepasīmānañca suttasuttānulomato aññamaññaṃ sabhāgatā, sambhedādidosābhāvo",
  "tika-vin08t:924_12": "ca siddhoti veditabbo.",
  "tika-vin08t:925_0": "Baddhasīmāya pana aññāya baddhasīmāya nadīādisīmāsu ca bandhituṃ paṭikkhepasiddhito",
  "tika-vin08t:925_1": "ceva udakukkhepasattabbhantarasīmānaṃ nadīādīsu eva kātuṃ niyamanasuttasāmatthiyena",
  "tika-vin08t:925_2": "baddhasīmagāmasīmāsu karaṇapaṭikkhepasiddho ca tāsaṃ aññamaññasabhāgatā uppattikkhaṇe",
  "tika-vin08t:925_3": "pacchā ca rukkhādīhi sambhedādidosasambhavo ca vuttanayena suttasuttānulomatova sijjhanti.",
  "tika-vin08t:925_4": "Teneva aṭṭhakathāyaṃ visabhāgasīmānameva vaṭarukkhādivacanehi sambandhadosaṃ dassetvā",
  "tika-vin08t:925_5": "sabhāgānaṃ baddhasīmagāmasīmādīnaṃ sambandhadoso na dassito. Na kevalañca na dassito,",
  "tika-vin08t:925_6": "atha kho tāsaṃ sabhāgasīmānaṃ rukkhādisambandhepi dosābhāvopi pāḷiaṭṭhakathāsu ñāpito",
  "tika-vin08t:925_7": "eva. Tathā hi pāḷiyaṃ “pabbatanimittaṃ pāsāṇanimittaṃ vananimittaṃ rukkhanimitta”ntiādinā",
  "tika-vin08t:925_8": "vaḍḍhanakanimittāni anuññātāni, tena nesaṃ rukkhādinimittānaṃ vaḍḍhane baddhasīmagāmasīmānaṃ",
  "tika-vin08t:925_9": "saṅkaradosābhāvo ñāpitova hoti, dvinnaṃ pana baddhasīmānaṃ īdiso sambandho na vaṭṭati.",
  "tika-vin08t:925_10": "Vuttañhi “ekarukkhopi dvinnaṃ sīmānaṃ nimittaṃ hoti, so pana vaḍḍhanto sīmasaṅkaraṃ",
  "tika-vin08t:925_11": "karoti, tasmā na kātabbo”ti. “Anujānāmi, bhikkhave, tiyojanaparamaṃ sīmaṃ bandhitu”nti",
  "tika-vin08t:925_12": "vacanatopi cāyaṃ ñāpito. Tiyojanaparamāya hi sīmāya samantā pariyantesu rukkhalatāgumbādīhi",
  "tika-vin08t:925_13": "baddhagāmasīmānaṃ niyamena aññamaññaṃ sambandhassa sambhavato “īdisaṃ sambandhaṃ",
  "tika-vin08t:925_14": "vināsetvāva sīmā sammannitabbā”ti aṭṭhakathāyampi na vuttaṃ.",
  "tika-vin08t:926_0": "Yadi cettha rukkhādisambandhena kammavipatti bhaveyya, avassameva vattabbaṃ siyā.",
  "tika-vin08t:926_1": "Vipattiparihāratthañhi ācariyā nirāsaṅkaṭṭhānesupi “bhittiṃ akittetvā”tiādinā siddhamevatthaṃ",
  "tika-vin08t:926_2": "punappunaṃ avocuṃ, idha pana “vanamajjhe vihāraṃ karonti, vanaṃ na kittetabba”ntiādinā",
  "tika-vin08t:926_3": "rukkhalatādīhi nirantare vanamajjhepi sīmābandhanamavocuṃ. Tathā thambhānaṃ upari",
  "tika-vin08t:926_4": "katapāsādādīsu heṭṭhā thambhādīhi ekābaddhesu uparimatalādīsu sīmābandhanaṃ bahudhā",
  "tika-vin08t:926_5": "vuttaṃ, tasmā baddhasīmagāmasīmānaṃ rukkhādisambandho tehi mukhatova vihito, apica",
  "tika-vin08t:926_6": "gāmasīmānampi pāṭekkaṃ baddhasīmāsadisatāya ekāya gāmasīmāya kammaṃ karontehi dabbatiṇamattenapi",
  "tika-vin08t:926_7": "sambandhā gāmantaraparamparā araññanadīsamuddā ca sodhetabbāti sakalaṃ dīpaṃ sodhetvāva",
  "tika-vin08t:926_8": "kātabbaṃ siyā. Evaṃ pana asodhetvā paṭhamamahāsaṅgītikālato pabhuti katānaṃ upasampadādikammānaṃ",
  "tika-vin08t:926_9": "sīmāsammutīnañca vipajjanato sabbesampi bhikkhūnaṃ anupasampannasaṅkāpasaṅgo ca dunnivāro",
  "tika-vin08t:926_10": "hoti, na cetaṃ yuttaṃ, tasmā vuttanayena visabhāgasīmānameva rukkhādisambandhadoso,",
  "tika-vin08t:926_11": "na baddhasīmagāmasīmādīnaṃ sabhāgasīmānanti gahetabbaṃ.",
  "tika-vin08t:927_0": "Mahāsīmāsodhanassa dukkaratāya khaṇḍasīmāyameva yebhuyyena saṅghakammakaraṇanti āha",
  "tika-vin08t:927_1": "“sīmamāḷake”tiādi. Mahāsaṅghasannipātesu pana khaṇḍasīmāya appahonakatāya mahāsīmāya",
  "tika-vin08t:927_2": "kamme kariyamānepi ayaṃ nayo gahetabbova. Ukkhipāpetvāti iminā kāyapaṭibaddhena sīmaṃ",
  "tika-vin08t:927_3": "phusantopi sīmaṭṭhova hotīti dasseti. Purimanayepīti khaṇḍasīmato mahāsīmaṃ paviṭṭhasākhānayepi.",
  "tika-vin08t:927_4": "Sīmaṭṭharukkhasākhāya nisinno sīmaṭṭhova hotīti āha ‘hatthapāsameva ānetabbo”ti.",
  "tika-vin08t:927_5": "Ettha ca “rukkhasākhādīhi aññamaññasambandhāsu etāsu khaṇḍasīmāya tayo bhikkhū, mahāsīmāya",
  "tika-vin08t:927_6": "dveti evaṃ dvīsu sīmāsu sīmantarikaṃ aphusitvā, hatthapāsañca avijahitvā ṭhitehi",
  "tika-vin08t:927_7": "pañcahi bhikkhūhi upasampadādi kammaṃ kātuṃ vaṭṭatī”ti keci vadanti, taṃ na yuttaṃ",
  "tika-vin08t:927_8": "“nānāsīmāyaṃ ṭhitacatuttho kammaṃ kareyya, akammaṃ na ca karaṇīya”ntiādivacanato.",
  "tika-vin08t:927_9": "Tenevetthāpi mahāsīmaṃ sodhetvā māḷakasīmāyameva kammakaraṇaṃ vihitaṃ. Aññathā bhinnasīmaṭṭhatāya",
  "tika-vin08t:927_10": "tatraṭṭhassa gaṇapūrakattābhāvā kammakopova hotīti.",
  "tika-vin08t:928_0": "Yadi evaṃ kathaṃ chandapārisuddhiāharaṇavasena mahāsīmāsodhananti? Tampi vinayaññū",
  "tika-vin08t:928_1": "na icchanti, hatthapāsānayanabahisīmakaraṇavasena panettha sodhanaṃ icchanti, dinnassapi",
  "tika-vin08t:928_2": "chandassa anāgamanena mahāsīmaṭṭho kammaṃ kopetīti. Yadi cassa chandādi nāgacchati,",
  "tika-vin08t:928_3": "kathaṃ so kammaṃ kopessatīti? Dvinnaṃ visabhāgasīmānaṃ sambandhadosato, so ca sambandhadoso",
  "tika-vin08t:928_4": "aṭṭhakathāvacanappamāṇato. Na hi vinaye sabbattha yutti sakkā ñātuṃ buddhagocarattāti",
  "tika-vin08t:928_5": "veditabbaṃ. Keci pana “sace dvepi sīmāyo pūretvā nirantaraṃ ṭhitesu bhikkhūsu kammaṃ",
  "tika-vin08t:928_6": "karontesu ekāya eva sīmāya gaṇo ca upasampadāpekkho ca anussāvako ca ekato tiṭṭhati,",
  "tika-vin08t:928_7": "kammaṃ sukatameva hoti. Sace pana kammāraho vā anussāvako vā sīmantaraṭṭho hoti,",
  "tika-vin08t:928_8": "kammaṃ vipajjatī”ti vadanti, tañca baddhasīmagāmasīmādisabhāgasīmāsu eva yujjati.",
  "tika-vin08t:928_9": "Yāsu aññamaññaṃ rukkhādisambandhesupi doso natthi, yāsu pana atthi, na tāsu, visabhāgasīmāsu",
  "tika-vin08t:928_10": "rukkhādisambandhe sati ekattha ṭhito itaraṭṭhānaṃ kammaṃ kopeti eva aṭṭhakathāya",
  "tika-vin08t:928_11": "sāmaññato sodhanassa vuttattāti amhākaṃ khanti, vīmaṃsitvā gahetabbaṃ.",
  "tika-vin08t:929_0": "Sāratthadīpaniyaṃ “ukkhipāpetvā kātuṃ na vaṭṭatīti khaṇḍasīmāya anto ṭhitattā rukkhassa",
  "tika-vin08t:929_1": "tattha ṭhito hatthapāsameva ānetabboti ukkhipāpetvā kātuṃ na vaṭṭatī”ti vuttaṃ. Vajirabuddhiṭīkāyaṃ",
  "tika-vin08t:929_2": "pana “ukkhipāpetvā kātuṃ na vaṭṭati, kasmā? Anto ṭhitattā. Rukkhassa hi heṭṭhā pathavīgataṃ",
  "tika-vin08t:929_3": "mūlaṃ khaṇḍasīmāyeva hoti. Abbohārikaṃ vāti apare. ‘Majjhe pana chinne mahāsīmāya",
  "tika-vin08t:929_4": "ṭhitaṃ mūlaṃ mahāsīmameva bhajati, khaṇḍasīmāya ṭhitaṃ khaṇḍasīmameva bhajati tadāyattapathavīādīhi",
  "tika-vin08t:929_5": "anuggahitattā’ti ca vuttaṃ. ‘Sīmāya pacchā uṭṭhitarukkhe nisīditvā kammaṃ kātuṃ vaṭṭati",
  "tika-vin08t:929_6": "pacchā sīmāyaṃ katagehe viyā’ti vatvā ‘bandhanakāle ṭhite rukkhe nisīditvā kātuṃ",
  "tika-vin08t:929_7": "na vaṭṭati uparisīmāya agamanato’ti kāraṇaṃ vadanti. Evaṃ sati bandhanakāle puna",
  "tika-vin08t:929_8": "ārohaṇaṃ nāma natthi, bandhitakāle eva ārohatīti āpajjati pacchā uṭṭhitarukkho pana",
  "tika-vin08t:929_9": "tappaṭibaddhattā sīmāsaṅkhameva gato. Evaṃ pubbe uṭṭhitarukkhopīti gahetabbaṃ. “Yaṃ",
  "tika-vin08t:929_10": "kiñcī”ti vacanato tiṇādipi saṅgahitaṃ, mahātherāpi tiṇaṃ sodhetvāva karontī”ti vuttaṃ.",
  "tika-vin08t:930_0": "Na otaratīti paṇavasaṇṭhānapabbatādīsu heṭṭhā pamāṇarahitaṃ ṭhānaṃ na otarati. Kiñcāpi",
  "tika-vin08t:930_1": "panettha bajjhamānakkhaṇe uddhampi pamāṇarahitapabbatādi nārohati, tathāpi taṃ pacchā",
  "tika-vin08t:930_2": "sīmaṭṭhatāya sīmā hoti. Heṭṭhā paṇavasaṇṭhānādi pana upari baddhāyapi sīmāya sīmasaṅkhaṃ",
  "tika-vin08t:930_3": "na gacchati, tasseva vasena “na otaratī”ti vuttaṃ, itarathā orohaṇārohaṇānaṃ sādhāraṇavasena",
  "tika-vin08t:930_4": "“na otaratī”tiādinā vattabbato. Jātaṃ yaṃ kiñcīti niṭṭhitasīmāya upari jātaṃ vijjamānaṃ",
  "tika-vin08t:930_5": "pubbe ṭhitaṃ pacchā sañjātaṃ paviṭṭhañca yaṃ kiñci saviññāṇakāviññāṇakaṃ sabbampīti",
  "tika-vin08t:930_6": "attho. Antosīmāya hi hatthikkhandhādisaviññāṇakesu nisinnopi bhikkhu sīmaṭṭhova hoti.",
  "tika-vin08t:930_7": "Baddhāya sīmāyāti idañca pakaraṇavasena upalakkhaṇato vuttaṃ. Abaddhasīmāsupi sabbāsu",
  "tika-vin08t:930_8": "ṭhitaṃ taṃ sīmāsaṅkhameva gacchati. Ekasambandhena gatanti rukkhalatāditatrajātamevasandhāya",
  "tika-vin08t:930_9": "vuttaṃ. Tādisañhi “ito gata”nti vattabbataṃ arahati.",
  "tika-vin08t:931_0": "Yaṃ pana “ito gata”nti vā “tato āgata”nti vā vattuṃ asakkuṇeyyaṃ ubhosu baddhasīmagāmasīmāsu",
  "tika-vin08t:931_1": "udakukkhepanadīādīsu ca tiriyaṃ patitarajjudaṇḍādi, tattha kiṃ kātabbanti? Ettha",
  "tika-vin08t:931_2": "pana “baddhasīmāya patiṭṭhitabhāgo baddhasīmā, gāmasīmāya patiṭṭhitabhāgo gāmasīmā",
  "tika-vin08t:931_3": "tadubhayasīmaṭṭhapabbatādi viya, baddhasīmato uṭṭhitavaṭarukkhassa pārohe, gāmasīmāya",
  "tika-vin08t:931_4": "gāmasīmato uṭṭhitavaṭarukkhassa pārohe ca baddhasīmāya patiṭṭhitepi eseva nayo. Mūle",
  "tika-vin08t:931_5": "patiṭṭhitakālato paṭṭhāya hi ‘ito gataṃ, tato āgata’nti vattuṃ asakkuṇeyyato so bhāgo",
  "tika-vin08t:931_6": "yathāpaviṭṭhasīmaṭṭhasaṅkhameva gacchati. Tesaṃ rukkhapārohānaṃ antarā pana ākāsaṭṭhasākhā",
  "tika-vin08t:931_7": "bhūmiyaṃ sīmāparicchedappamāṇena tadubhayasīmā hotī”ti keci vadanti. Yasmā panassā",
  "tika-vin08t:931_8": "sākhāya pāroho paviṭṭhasīmāya pathaviyaṃ mūlehi patiṭṭhahitvāpi yāva sākhaṃ vinā",
  "tika-vin08t:931_9": "ṭhātuṃ na sakkoti, tāva mūlasīmaṭṭhataṃ na vijahati. Yadā pana saṇṭhātuṃ sakkoti,",
  "tika-vin08t:931_10": "tadāpi pārohamattameva paviṭṭhasīmataṃ samupeti, tasmā sabbopi ākāsaṭṭhasākhābhāgo",
  "tika-vin08t:931_11": "purimasīmaṭṭhataṃ na vijahati tato āgatabhāgassa avijahitattāti amhākaṃ khanti. Udakukkhepanadīādīsupi",
  "tika-vin08t:931_12": "eseva nayo. Tattha ca visabhāgasīmāya eva paviṭṭhe sakalasīmāsodhanaṃ, sabhāgāya",
  "tika-vin08t:931_13": "paviṭṭhe phusitvā ṭhitamattabhikkhusodhanañca sabbaṃ pubbe vuttanayameva.",
  "tika-vin08t:932_0": "164. Ettha ca nadīpārasīmākathāya pārayatīti ajjhottharati. Nadiyā ubhosu tīresu",
  "tika-vin08t:932_1": "patiṭṭhahamānā sīmā nadīajjhottharā nāma hotīti āha “nadiṃ ajjhottharamāna”nti. Antonadiyañhi",
  "tika-vin08t:932_2": "sīmā na otarati. Nadīlakkhaṇe pana asati otarati. Sā ca tadā nadīpārasīmā na hotīti",
  "tika-vin08t:932_3": "āha “nadiyā lakkhaṇaṃ nadīnimitte vuttanayamevā”ti. Assāti bhaveyya. Avassaṃ labbhaneyyā",
  "tika-vin08t:932_4": "pana dhuvanāvāva hotīti sambandho. Na nāvāyāti iminā nāvaṃ vināpi sīmā baddhā subaddhā",
  "tika-vin08t:932_5": "eva hoti, āpattiparihāratthā nāvāti dasseti.",
  "tika-vin08t:933_0": "Rukkhasaṅghāṭamayoti anekarukkhe ekato ghaṭetvā katasetu. Rukkhaṃ chinditvā katoti",
  "tika-vin08t:933_1": "pāṭhaseso. “Sabbanimittānaṃ anto ṭhitabhikkhū hatthapāse katvāti idaṃ ubhinnaṃ tīrānaṃ",
  "tika-vin08t:933_2": "ekagāmakhettabhāvaṃ sandhāya vuttaṃ. Pabbatasaṇṭhānāti ekato uggatadīpasikharattā",
  "tika-vin08t:933_3": "samantapāsādikāyaṃ vuttaṃ.",
  "tika-vin08t:934_0": "165. Sīmāsamūhanakathāyaṃ soti bhikkhunisaṅgho. Dvepīti dve samānasaṃvāsaavippavāsasīmāyo.",
  "tika-vin08t:934_1": "Avippavāsasīmāti mahāsīmaṃ sandhāya vadati. Tattheva yebhuyyena avippavāsāti. Avippavāsaṃ",
  "tika-vin08t:934_2": "ajānantāpīti idaṃ mahāsīmāya vijjamānāvijjamānattaṃ, tassā bāhiraparicchedañca ajānantānaṃ",
  "tika-vin08t:934_3": "vasena vuttaṃ. Evaṃ ajānantehipi antosīmāya ṭhatvā kammavācāya katāya sā sīmā samūhatāva",
  "tika-vin08t:934_4": "hotīti āha “samūhanituñceva bandhituñca sakkhissantī”ti. Nirāsaṅkaṭṭhāneti khaṇḍasīmārahitaṭṭhāne.",
  "tika-vin08t:934_5": "Idañca mahāsīmāya vijjamānāyapi kammakaraṇasukhatthaṃ khaṇḍasīmā icchitāti taṃ cetiyaṅgaṇādibahusannipātaṭṭhāne",
  "tika-vin08t:934_6": "na bandhatīti vuttaṃ. Tatthāpi sā baddhā subaddhā eva mahāsīmā viya. Paṭibandhituṃ",
  "tika-vin08t:934_7": "pana na sakkhissantevāti idaṃ khaṇḍasīmāya asamūhatattā, tassā avijjamānattassa ajānanato",
  "tika-vin08t:934_8": "ca mahāsīmābandhanaṃ sandhāya vuttaṃ. Khaṇḍasīmā pana nirāsaṅkaṭṭhāne bandhituṃ sakkhissanteva.",
  "tika-vin08t:934_9": "Sīmāsambhedaṃ katvāti khaṇḍasīmāya vijjamānapakkhe sīmāya sīmaṃ ajjhottharaṇasambhedaṃ",
  "tika-vin08t:934_10": "katvā avijjamānapakkhepi sambhedasaṅkāya anivattanena sambhedasaṅkaṃ katvā. Avihāraṃ",
  "tika-vin08t:934_11": "kareyyunti saṅghakammānārahaṃ kareyyuṃ. Pubbe hi cetiyaṅgaṇādinirāsaṅkaṭṭhāne kammaṃ",
  "tika-vin08t:934_12": "kātuṃ sakkā, idāni tampi vināsitanti adhippāyo. Na samūhanitabbāti khaṇḍasīmaṃ ajānantehi",
  "tika-vin08t:934_13": "na samūhanitabbā. Ubhopi na jānantīti ubhinnaṃ padesaniyamaṃ vā tāsaṃ dvinnampi vā",
  "tika-vin08t:934_14": "aññatarāya vā vijjamānataṃ vā avijjamānataṃ vā na jānanti, sabbattha saṅkā eva hoti.",
  "tika-vin08t:934_15": "Neva samūhanituṃ, na bandhituṃ sakkhissantīti idaṃ nirāsaṅkaṭṭhāne ṭhatvā samūhanituṃ",
  "tika-vin08t:934_16": "sakkontāpi mahāsīmaṃ paṭibandhituṃ na sakkhissantīti imamatthaṃ sandhāya vuttaṃ.",
  "tika-vin08t:934_17": "Na ca sakkā…pe… kammavācā kātunti idaṃ sīmābandhanakammavācaṃ sandhāya vuttaṃ. Tasmāti",
  "tika-vin08t:934_18": "yasmā bandhituṃ na sakkā, tasmā na samūhanitabbāti attho.",
  "tika-vin08t:935_0": "Keci pana “īdisesupi vihāresu chapañcamatte bhikkhū gahetvā vihārakoṭito paṭṭhāya",
  "tika-vin08t:935_1": "vihāraparikkhepassa anto ca bahi ca samantā leḍḍupāte sabbattha mañcappamāṇe okāse",
  "tika-vin08t:935_2": "nirantaraṃ ṭhatvā paṭhamaṃ avippavāsasīmaṃ, tato samānasaṃvāsakasīmañca samūhananavasena",
  "tika-vin08t:935_3": "sīmāya samugghāte kate tasmiṃ vihāre khaṇḍasīmāya, mahāsīmāya vā ṭhitavijjamānatte",
  "tika-vin08t:935_4": "sati avassaṃ ekasmiṃ mañcaṭṭhāne tāsaṃ majjhagatā te bhikkhū tā samūhaneyyuṃ, tato",
  "tika-vin08t:935_5": "gāmasīmā eva avasisseyya. Na hettha sīmāya, tapparicchedassa vā jānanaṃ aṅgaṃ. Sīmāya",
  "tika-vin08t:935_6": "pana antoṭhānaṃ ‘samūhanissāmā’ti kammavācākaraṇañcettha aṅgaṃ. Aṭṭhakathāyaṃ ‘khaṇḍasīmaṃ",
  "tika-vin08t:935_7": "pana jānantā avippavāsaṃ ajānantāpi samūhanituñceva bandhituñca sakkhissantī’ti evaṃ",
  "tika-vin08t:935_8": "mahāsīmāya paricchedassa ajānanepi samūhananassa vuttattā gāmasīmāya eva ca avasiṭṭhāya",
  "tika-vin08t:935_9": "tattha yathāruci duvidhampi sīmaṃ bandhituñceva upasampadādikammaṃ kātuñca vaṭṭatī”ti",
  "tika-vin08t:935_10": "vadanti, taṃ yuttaṃ viya dissati, vīmaṃsitvā gahetabbanti vimativinodaniyaṃ āgato",
  "tika-vin08t:935_11": "vinicchayo. Sāratthadīpaniyaṃ pana “avippavāsasīmā na samūhantabbāti mahāsīmaṃ sandhāya",
  "tika-vin08t:935_12": "vadati. Nirāsaṅkaṭṭhānesu ṭhatvāti cetiyaṅgaṇādīnaṃ khaṇḍasīmāya anokāsattā vuttaṃ.",
  "tika-vin08t:935_13": "Khaṇḍasīmañhi bandhantā tādisaṃ ṭhānaṃ pahāya aññasmiṃ vivitte okāse bandhanti. Appeva",
  "tika-vin08t:935_14": "nāma samūhanituṃ sakkhissantīti avippavāsasīmaṃyeva samūhanituṃ sakkhissanti, na",
  "tika-vin08t:935_15": "khaṇḍasīmaṃ. Paṭibandhituṃ pana na sakkhissantevāti khaṇḍasīmāyaṃ aññātattā na sakkhissanti.",
  "tika-vin08t:935_16": "Na samūhanitabbāti khaṇḍasīmaṃ ajānantehi na samūhanitabbā”ti vuttaṃ.",
  "tika-vin08t:936_0": "166. Evaṃ baddhasīmāvinicchayaṃ kathetvā idāni abaddhasīmāvinicchayaṃ dassetuṃ “abaddhasīmā",
  "tika-vin08t:936_1": "panā”ti āha. Sā katividhāti āha “gāmasīmā sattabbhantarasīmā udakukkhepasīmāti tividhā”ti.",
  "tika-vin08t:936_2": "Pāḷiyaṃ “asammatāya, bhikkhave, sīmāyā”tiādinā gāmasīmā eva baddhasīmāya khettaṃ",
  "tika-vin08t:936_3": "araññanadīādayo viya sattabbhantaraudakukkhepādīnaṃ, sā ca gāmasīmā baddhasīmāya",
  "tika-vin08t:936_4": "rahitaṭṭhāne sayameva samānasaṃvāsā hotīti dasseti. “Yā tassa gāmassa gāmasīmā”ti",
  "tika-vin08t:936_5": "ettha gāmaparikkhepassa anto ca bahi ca khettavatthuaraññapabbatādikaṃ sabbaṃ gāmakkhettaṃ",
  "tika-vin08t:936_6": "sandhāya “gāmassā”ti vuttaṃ, na antaragharameva, tasmā tassa sakalassa gāmakkhettassa",
  "tika-vin08t:936_7": "sambandhanīyā gāmasīmāti evamattho gahetabbo. Yo hi so antaragharakhettādīsu anekesu",
  "tika-vin08t:936_8": "bhūmibhāgesu “gāmo”ti ekattena lokajanehi paññatto gāmavohāro, sova idha “gāmasīmā”tipi",
  "tika-vin08t:936_9": "vuccatīti adhippāyo. Gāmo eva hi gāmasīmā. Imināva nayena upari araññaṃ nadī samuddo",
  "tika-vin08t:936_10": "jātassaroti, evaṃ tesu tesu bhūmippadesesu ekattena lokajanapaññattānameva araññādīnaṃ",
  "tika-vin08t:936_11": "araññasīmādibhāvo veditabbo, loke pana gāmasīmādivohāro gāmādīnaṃ mariyādāyameva",
  "tika-vin08t:936_12": "vattuṃ vaṭṭati, na gāmakkhettādīsu sabbattha. Sāsane pana te gāmādayo itaranivattiatthena",
  "tika-vin08t:936_13": "sayameva attano mariyādāti katvā gāmo eva gāmasīmā, araññameva araññasīmā, samuddo",
  "tika-vin08t:936_14": "eva samuddasīmāti sīmāvohārena vuttāti veditabbo. Pāḷiyaṃ nigamassa vāti idaṃ gāmasīmappabhedaṃ",
  "tika-vin08t:936_15": "upalakkhaṇavasena dassetuṃ vuttaṃ. Tenāha “nagarampi gahitamevā”ti.",
  "tika-vin08t:937_0": "Baliṃ labhantīti idaṃ yebhuyyavasena vuttaṃ. “Ayaṃ gāmo ettako karīsabhāgo”tiādinā",
  "tika-vin08t:937_1": "pana rājapaṇṇesu āropitesu bhūmibhāgesu yasmiṃ yasmiṃ taḷākamātikāsusānapabbatādike",
  "tika-vin08t:937_2": "padese baliṃ na gaṇhanti, sopi gāmasīmā eva. Rājādīhi paricchinnabhūmibhāgo hi sabbova",
  "tika-vin08t:937_3": "ṭhapetvā nadīloṇijātassare gāmasīmāti veditabbā. Tenāha “paricchinditvā rājā kassaci",
  "tika-vin08t:937_4": "detī”ti. Sace pana tattha rājā kañci padesaṃ gāmantarena yojeti, so paviṭṭhagāmasīmataṃ",
  "tika-vin08t:937_5": "eva bhajati. Nadījātassare vināsetvā taḷākādibhāvaṃ vā pūretvā khettādibhāvaṃ vā",
  "tika-vin08t:937_6": "pāpitesupi eseva nayo.",
  "tika-vin08t:938_0": "Ye pana gāmā rājacorādibhayapīḷitehi manussehi chaḍḍitā cirampi nimmanussā tiṭṭhanti,",
  "tika-vin08t:938_1": "samantā pana gāmā santi, tepi pāṭekkaṃ gāmasīmāva. Tesu hi rājāno samantagāmavāsīhi",
  "tika-vin08t:938_2": "kasāpetvā vā yehi kehici kasitaṭṭhānaṃ likhitvā vā baliṃ gaṇhanti, aññena vā gāmena",
  "tika-vin08t:938_3": "ekībhāvaṃ upanenti, ye pana gāmā rājūhipi pariccattā gāmakhettānantarikā mahāaraññena",
  "tika-vin08t:938_4": "ekībhūtā, te agāmakāraññasīmataṃ pāpuṇanti, purimā gāmasīmā vinassati, rājāno pana",
  "tika-vin08t:938_5": "ekasmiṃ araññādipadese mahantaṃ gāmaṃ katvā anekasahassāni kulāni vāsāpetvā tattha",
  "tika-vin08t:938_6": "vāsīnaṃ bhogagāmāti samantā bhūtagāme paricchinditvā denti, purāṇanāmaṃ pana paricchedañca",
  "tika-vin08t:938_7": "na vināsenti, tepi paccekaṃ gāmasīmā eva, ettāvatā purimagāmasīmataṃ na vijahanti.",
  "tika-vin08t:938_8": "Sā ca itarā cātiādi “samānasaṃvāsā ekūposathā”ti pāḷipadassa adhippāyavivaraṇaṃ.",
  "tika-vin08t:938_9": "Tattha hi sā ca rājicchāvasena parivattetvā samuppannā abhinavā, itarā ca aparivattā",
  "tika-vin08t:938_10": "pakatigāmasīmā yathā baddhasīmāya sabbaṃ saṅghakammaṃ kātuṃ vaṭṭati, evametāpi sabbakammārahatāsadisena",
  "tika-vin08t:938_11": "baddhasīmāsadisā samānasaṃvāsā ekūposathāti adhippāyo. Sāmaññato “baddhasīmāsadisā”ti",
  "tika-vin08t:938_12": "vutte ticīvarāvippavāsasīmaṃ baddhasīmaṃ eva maññantīti taṃsadisatānivattanamukhena",
  "tika-vin08t:938_13": "uparisattabbhantarasīmāya taṃsadisatāpi atthīti dassananayassa idheva pasaṅgaṃ dassetuṃ",
  "tika-vin08t:938_14": "“kevala”ntiādi vuttaṃ.",
  "tika-vin08t:939_0": "Viñjhāṭavisadise araññeti yattha “asukagāmassa idaṃ khetta”nti gāmavohāro natthi,",
  "tika-vin08t:939_1": "yattha ca neva kasanti na vapanti, tādise araññe. Macchabandhānaṃ agamanapathā nimmanussāvāsā",
  "tika-vin08t:939_2": "samuddantaradīpakāpi ettheva saṅgayhanti. Yaṃ yañhi agāmakkhettabhūtaṃ nadīsamuddajātassaravirahitapadesaṃ,",
  "tika-vin08t:939_3": "taṃ sabbaṃ araññasīmāti veditabbaṃ. Sā ca sattabbhantarasīmaṃ vinā sayameva samānasaṃvāsā",
  "tika-vin08t:939_4": "baddhasīmāsadisā, nadīādisīmāsu viya sabbamettha saṅghakammaṃ kātuṃ vaṭṭati. Nadīsamuddajātassarānaṃ",
  "tika-vin08t:939_5": "tāva aṭṭhakathāyaṃ “attano sabhāveneva baddhasīmāsadisā”tiādinā vuttattā sīmatā siddhā.",
  "tika-vin08t:939_6": "Araññassa pana sīmatā kathanti? Sattabbhantarasīmānujānanasuttādisāmatthiyato. Yathā",
  "tika-vin08t:939_7": "hi gāmasīmāya vaggakammaparihāratthaṃ bahū baddhasīmāyo anuññātā, tāsañca dvinnaṃ",
  "tika-vin08t:939_8": "antarā aññamaññaṃ asambhedatthaṃ sīmantarikā anuññātā, evamidha araññepi sattabbhantarasīmā.",
  "tika-vin08t:939_9": "Tāsañca dvinnaṃ antarāpi sīmantarikāya pāḷiaṭṭhakathāsu vidhānasāmatthiyato araññassapi",
  "tika-vin08t:939_10": "sabhāveneva nadīādīnaṃ viya sīmabhāvo tattha vaggakammaparihāratthameva sattabbhantarasīmāya",
  "tika-vin08t:939_11": "anuññātattāva siddhoti veditabbaṃ. Tattha sīmāyameva hi ṭhitā sīmaṭṭhānaṃ vaggakammaṃ",
  "tika-vin08t:939_12": "karonti, na asīmāyaṃ ākāse ṭhitā viya ākāsaṭṭhānaṃ. Evameva hi sāmatthiyaṃ gahetvā",
  "tika-vin08t:939_13": "“sabbā, bhikkhave, nadī asīmā”tiādinā paṭikkhittabaddhasīmānampi nadīsamuddajātassarānaṃ",
  "tika-vin08t:939_14": "attano sabhāveneva sīmabhāvo aṭṭhakathāyaṃ vuttoti gahetabbo.",
  "tika-vin08t:940_0": "Athassa ṭhitokāsatoti tassa bhikkhussa ṭhitokāsato. Sacepi hi bhikkhusahassaṃ tiṭṭhati,",
  "tika-vin08t:940_1": "tassa ṭhitokāsassa bāhirantato paṭṭhāya bhikkhūnaṃ vaggakammaparihāratthaṃ sīmāpekkhāya",
  "tika-vin08t:940_2": "uppannāya tāya saha sayameva uppannā sattabbhantarasīmā samānasaṃvāsakāti adhippāyo.",
  "tika-vin08t:940_3": "Yattha pana khuddake araññe mahantehi bhikkhūhi paripuṇṇatāya vaggakammasaṅkābhāvena",
  "tika-vin08t:940_4": "sattabbhantarasīmāpekkhā natthi, tattha sattabbhantarasīmā na uppajjati. Kevalāraññasīmāyameva,",
  "tika-vin08t:940_5": "tattha saṅghena kammaṃ kātabbaṃ. Nadīādīsupi eseva nayo. Vakkhati hi “sace nadī nātidīghā",
  "tika-vin08t:940_6": "hoti, pabhavato paṭṭhāya yāva mukhadvārā sabbattha saṅgho nisīdati, udakukkhepasīmāya",
  "tika-vin08t:940_7": "kammaṃ natthī”tiādi, iminā eva ca vacanena vaggakammaparihāratthaṃ sīmāpekkhāya sati",
  "tika-vin08t:940_8": "eva udakukkhepasattabbhantarasīmā uppajjanti, nāsatīti daṭṭhabbaṃ.",
  "tika-vin08t:941_0": "Keci pana “samantā abbhantaraṃ minitvā paricchedakaraṇeneva sīmā sañjāyati, na sayamevā”ti",
  "tika-vin08t:941_1": "vadanti, taṃ na gahetabbaṃ. Yadi hi abbhantaraparicchedakaraṇappakārena sīmā uppajjeyya,",
  "tika-vin08t:941_2": "abaddhasīmāva na siyā bhikkhūnaṃ kiriyāpakārasiddhito. Apica vaḍḍhakihatthānaṃ pakatihatthānañca",
  "tika-vin08t:941_3": "loke anekavidhattā, vinaye “īdisaṃ hatthapamāṇa”nti avuttattā ca “yena kenaci minite",
  "tika-vin08t:941_4": "bhagavatā anuññātena nu kho hatthena minitaṃ, na nu kho”ti sīmāya vipattisaṅkā bhaveyya,",
  "tika-vin08t:941_5": "minantehi ca anumattampi ūnamadhikamakatvā minituṃ asakkuṇeyyatāya vipatti eva siyā,",
  "tika-vin08t:941_6": "parisavasena cāyaṃ vaḍḍhamānā tesaṃ minanena vaḍḍhati, hāyati vā. Saṅghe ca kammaṃ",
  "tika-vin08t:941_7": "katvā gate ayaṃ bhikkhūnaṃ payogena samuppannā sīmā tesaṃ payogena vigacchati na",
  "tika-vin08t:941_8": "vigacchati ca, kathaṃ baddhasīmā viya yāva sāsanantaradhānā na tiṭṭheyya, ṭhitiyā",
  "tika-vin08t:941_9": "ca purāṇavihāresu viya sakalepi visuṃ araññe katasīmā sambhedasaṅkā na bhaveyya,",
  "tika-vin08t:941_10": "tasmā sīmāpekkhāya eva samuppajjati, tabbigamena vigacchatīti gahetabbaṃ. Yathā cettha,",
  "tika-vin08t:941_11": "evaṃ udakukkhepasīmāyampi nadīādīsupi.",
  "tika-vin08t:942_0": "Tatthāpi hi majjhimapuriso na paññāyati, tathā sabbathāmena khipanaṃ, ubhayatthapi",
  "tika-vin08t:942_1": "ca yassaṃ disāyaṃ sattabbhantarassa, udakukkhepassa vā okāso nappahoti, tattha kathaṃ",
  "tika-vin08t:942_2": "minanaṃ, khipanaṃ vā bhaveyya, gāmakkhettādīsu pavisanato akhette sīmā paviṭṭhā kinnāma",
  "tika-vin08t:942_3": "sīmā na vipajjeyya. Apekkhāya sīmuppattiyaṃ pana yato pahoti, tattha sattabbhantaraudakukkhepasīmā",
  "tika-vin08t:942_4": "sayameva paripuṇṇā jāyanti. Yato pana nappahoti, tattha attano khettappamāṇeneva",
  "tika-vin08t:942_5": "jāyanti, na bahi. Yaṃ panettha abbhantaraminanappamāṇassa vālukādikhipanakammassa",
  "tika-vin08t:942_6": "ca dassanaṃ, taṃ sayaṃjātasīmānaṃ ṭhitaṭṭhānassa paricchedanatthaṃ kataṃ gāmūpacāragharūpacārajānanatthaṃ",
  "tika-vin08t:942_7": "leḍḍusuppādikhipanavidhānadassanaṃ viya. Teneva mātikāṭṭhakathāyaṃ “sīmaṃ vā sammannati,",
  "tika-vin08t:942_8": "udakukkhepaṃ vā paricchindatī”ti vuttaṃ. Evaṃ katepi tassa paricchedassa yāthāvato",
  "tika-vin08t:942_9": "ñātuṃ asakkuṇeyyattena puthulato ñatvā anto tiṭṭhantehi nirāsaṅkaṭṭhāne ṭhātabbaṃ,",
  "tika-vin08t:942_10": "aññaṃ bahi karontehi atidūre nirāsaṅkaṭṭhāne pesetabbaṃ.",
  "tika-vin08t:943_0": "Apare pana “sīmāpekkhāya kiccaṃ natthi, maggagamananahānādiatthehi ekabhikkhusmimpi",
  "tika-vin08t:943_1": "araññe vā nadīādīsu vā paviṭṭhe taṃ parikkhipitvā sattabbhantaraudakukkhepasīmā sayameva",
  "tika-vin08t:943_2": "pabhā viya padīpassa samuppajjati. Gāmakkhettādīsu tasmiṃ otiṇṇamatte vigacchati.",
  "tika-vin08t:943_3": "Tenevettha dvinnaṃ saṅghānaṃ visuṃ kammaṃ karontānaṃ sīmādvayassa antarā sīmantarikaṃ",
  "tika-vin08t:943_4": "aññaṃ sattabbhantaraṃ udakukkhepañca ṭhapetuṃ anuññātaṃ. Sīmāpariyante hi kenaci",
  "tika-vin08t:943_5": "kammena pesitassa bhikkhuno samantā sañjātā sīmā itaresaṃ sīmāya phusitvā sīmāsambhedaṃ",
  "tika-vin08t:943_6": "kareyya, so mā hotūti vā, itarathā hatthacaturaṅgulamattāyapettha sīmantarikāya anujānitabbato.",
  "tika-vin08t:943_7": "Apica sīmantarikāya ṭhitassa ubhayattha kammakopavacanatopi cetaṃ sijjhati tampi",
  "tika-vin08t:943_8": "parikkhipitvā sayameva sañjātāya sīmāya ubhinnampi sīmānaṃ, ekāya eva vā saṅkarato.",
  "tika-vin08t:943_9": "Itarathā tassa kammakopavacanaṃ na yujjeyya. Vuttañhi mātikāṭṭhakathāyaṃ ‘paricchedabbhantare",
  "tika-vin08t:943_10": "hatthapāsaṃ vijahitvā ṭhitopi paricchedato bahi aññaṃ tattakaṃyeva paricchedaṃ anatikkamitvā",
  "tika-vin08t:943_11": "ṭhitopi kammaṃ kopetī’ti. Kiñca agāmakāraññe ṭhitassa kammakaraṇicchāvirahitassapi",
  "tika-vin08t:943_12": "bhikkhuno sattabbhantaraparicchinne abbhokāse cīvaravippavāso bhagavatā anuññāto,",
  "tika-vin08t:943_13": "so ca paricchedo sīmā, evaṃ apekkhaṃ vinā samuppannā. Tenevettha ‘ayaṃ sīmā cīvaravippavāsaparihārampi",
  "tika-vin08t:943_14": "labhatī’ti vuttaṃ, tasmā kammakaraṇicchaṃ vināpi vuttanayena samuppatti gahetabbā”ti",
  "tika-vin08t:943_15": "vadanti. Taṃ na yuttaṃ padīpapabhā viya sabbapuggalānampi paccekaṃ sīmāsambhavena",
  "tika-vin08t:943_16": "saṅghe, gaṇe vā kammaṃ karonte tattha ṭhitānaṃ bhikkhūnaṃ samantā paccekaṃ samuppannānaṃ",
  "tika-vin08t:943_17": "anekasīmānaṃ aññamaññaṃ saṅkaradosappasaṅgato. Parisavasena cassā vaḍḍhi hāni ca",
  "tika-vin08t:943_18": "sambhavati, pacchā āgatānaṃ abhinavasīmantaruppatti eva, gatānaṃ samantā ṭhitasīmāvināso ca bhaveyya.",
  "tika-vin08t:944_0": "Pāḷiyaṃ pana “samantā sattabbhantarā, ayaṃ tattha samānasaṃvāsā”tiādinā ekā eva sattabbhantarā",
  "tika-vin08t:944_1": "udakukkhepā ca anuññātā, na cesā sīmā sabhāvena, kāraṇasāmatthiyena vā pabhā viya",
  "tika-vin08t:944_2": "padīpassa uppajjati, kintu bhagavato anujānaneneva. Bhagavā ca imā anujānanto bhikkhūnaṃ",
  "tika-vin08t:944_3": "vaggakammaparihārena kammakaraṇasukhatthameva anuññāsīti kathaṃ nahānādikiccena paviṭṭhānampi",
  "tika-vin08t:944_4": "samantā tāsaṃ sīmānaṃ samuppatti payojanābhāvā, payojane ca ekaṃ eva payojananti",
  "tika-vin08t:944_5": "kathaṃ paccekaṃ bhikkhugaṇanāya anekasīmāsamuppatti. “Ekasīmāya hatthapāsaṃ avijahitvā",
  "tika-vin08t:944_6": "ṭhitā”ti hi vuttaṃ. Yaṃ pana dvinnaṃ sīmānaṃ antarā tattakaparicchedeneva sīmantarikāṭhapanavacanaṃ,",
  "tika-vin08t:944_7": "tattha ṭhitānaṃ kammakopavacanañca, tampi imāsaṃ sīmānaṃ paricchedassa dubbodhatāya",
  "tika-vin08t:944_8": "sīmāya sambhedasaṅkaṃ kammakopasaṅkañca dūrato pariharituṃ vuttaṃ.",
  "tika-vin08t:945_0": "Yo ca cīvaravippavāsatthaṃ bhagavatā abbhokāse dassito sattabbhantaraparicchedo,",
  "tika-vin08t:945_1": "so sīmā eva na hoti, khettataḷākādiparicchedo viya ayamettha eko paricchedova. Tattha",
  "tika-vin08t:945_2": "ca bahūsu bhikkhūsu ekato ṭhitesu tesaṃ visuṃ visuṃ attano ṭhitaṭṭhānato paṭṭhāya",
  "tika-vin08t:945_3": "samantā sattabbhantaraparicchedabbhantare eva cīvaraṃ ṭhapetabbaṃ, na parisapariyantato.",
  "tika-vin08t:945_4": "Parisapariyantato paṭṭhāya hi abbhantare gayhamāne sattabbhantarapariyosāne ṭhapitacīvaraṃ",
  "tika-vin08t:945_5": "majjhe ṭhitassa sattabbhantarato bahi hotīti taṃ aruṇuggamane nissaggiyaṃ siyā. Sīmā",
  "tika-vin08t:945_6": "pana parisapariyantatova gahetabbā. Cīvaravippavāsaparihāropettha ajjhokāsaparicchedassa",
  "tika-vin08t:945_7": "vijjamānattā vutto, na pana yāva sīmāparicchedaṃ labbhamānattā mahāsīmāya avippavāsasīmāvohāro",
  "tika-vin08t:945_8": "viya. Mahāsīmāyampi hi gāmagāmūpacāresu cīvaraṃ nissaggiyaṃ hoti, idhāpi majjhe ṭhitassa",
  "tika-vin08t:945_9": "sīmāpariyante nissaggiyaṃ hoti, tasmā yathāvuttasīmāpekkhāvaseneva tāsaṃ sattabbhantaraudakukkhepasīmānaṃ",
  "tika-vin08t:945_10": "uppatti, tabbigamena vināso ca gahetabboti amhākaṃ khanti, vīmaṃsitvā gahetabbaṃ.",
  "tika-vin08t:945_11": "Añño vā pakāro ito yuttataro gavesitabbo.",
  "tika-vin08t:946_0": "Idha pana “araññe samantā sattabbhantarā”ti evaṃ pāḷiyaṃ, “viñjhāṭavisadise araññe",
  "tika-vin08t:946_1": "samantā sattabbhantarā”ti aṭṭhakathāyañca rukkhādinirantarepi araññe sattabbhantarasīmāya",
  "tika-vin08t:946_2": "vihitattā attano nissayabhūtāya araññasīmāya saha etissā rukkhādisambandhe dosābhāvo,",
  "tika-vin08t:946_3": "pageva agāmake rukkheti nissitepi padese cīvaravippavāsassa rukkhaparihāraṃ vināva",
  "tika-vin08t:946_4": "ajjhokāsaparihāro ca anumatoti siddhoti veditabbaṃ.",
  "tika-vin08t:947_0": "Upacāratthāyāti sīmantarikatthāya. Sattabbhantarato adhikaṃ vaṭṭati, ūnakaṃ pana",
  "tika-vin08t:947_1": "na vaṭṭati eva sattabbhantaraparicchedassa dubbijānattā. Tasmā saṅghaṃ vinā ekenapi",
  "tika-vin08t:947_2": "bhikkhunā bahi tiṭṭhantena aññaṃ sattabbhantaraṃ atikkamitvā dūre eva ṭhātabbaṃ.",
  "tika-vin08t:947_3": "Itarathā kammakopasaṅkarato. Udakukkhepepi eseva nayo. Teneva vakkhati “ūnakaṃ pana",
  "tika-vin08t:947_4": "na vaṭṭatī”ti. Idañcettha sīmantarikāvidhānaṃ dvinnaṃ baddhasīmānaṃ sīmantarikānujānanasuttānulomato",
  "tika-vin08t:947_5": "siddhanti daṭṭhabbaṃ. Kiñcāpi hi bhagavatā nidānavasena ekagāmanissitānaṃ ekasabhāgānañca",
  "tika-vin08t:947_6": "dvinnaṃ baddhasīmānameva aññamaññaṃ sambhedaajjhottharaṇadosaparihārāya sīmantarikā",
  "tika-vin08t:947_7": "anuññātā, tathāpi tadanulomato ekaṃ araññasīmaṃ nadīādisīmañca nissitānaṃ ekasabhāgānaṃ",
  "tika-vin08t:947_8": "dvinnaṃ sattabbhantarasīmānampi udakukkhepasīmānampi aññamaññaṃ sambhedajjhottharaṇaṃ,",
  "tika-vin08t:947_9": "sīmantarikaṃ vinā abyavadhānena ṭhānañca bhagavatā anabhimatamevāti ñatvā aṭṭhakathācariyā",
  "tika-vin08t:947_10": "idhāpi sīmantarikāvidhānamakaṃsu. Visabhāgasīmānampi hi ekasīmānissitattaṃ ekasabhāgattañcāti",
  "tika-vin08t:947_11": "dvīhaṅgehi samannāgame sati eva sīmantarikaṃ vinā ṭhānaṃ sambhedāya hoti, nāsatīti",
  "tika-vin08t:947_12": "daṭṭhabbaṃ. Sīmantarikavidhānasāmatthiyeneva cetāsaṃ rukkhādisambandhopi baddhasīmā",
  "tika-vin08t:947_13": "viya aññamaññaṃ na vaṭṭatīti ayampi nayato dassitovāti gahetabbaṃ.",
  "tika-vin08t:948_0": "167. Sabhāvenevāti iminā gāmasīmā viya abaddhasīmāti dasseti. Sabbamettha saṅghakammaṃ",
  "tika-vin08t:948_1": "kātuṃ vaṭṭatīti samānasaṃvāsā ekūposathāti dasseti. Yena kenacīti antamaso sūkarādinā",
  "tika-vin08t:948_2": "sattena. Mahoghena pana uṇṇataṭṭhānato ninnaṭṭhāne patantena khato khuddako vā mahanto",
  "tika-vin08t:948_3": "vā lakkhaṇayutto “jātassaro”tveva vuccati. Etthapi khuddake udakukkhepakiccaṃ natthi.",
  "tika-vin08t:948_4": "Samudde pana sabbattha udakukkhepasīmāyameva kammaṃ kātabbaṃ sodhetuṃ dukkarattā.",
  "tika-vin08t:948_5": "Puna tatthāti lokavohārasiddhīsu eva tāsu nadīādīsu tīsu abaddhasīmāsu puna vaggakammaparihāratthaṃ",
  "tika-vin08t:948_6": "sāsanavohārasiddhāya abaddhasīmāya paricchedaṃ dassentoti adhippāyo. Pāḷiyaṃ “yaṃ",
  "tika-vin08t:948_7": "majjhimassa purisassā”tiādīsu udakaṃ ukkhipitvā khipīyati etthāti udakukkhepo, udakassa",
  "tika-vin08t:948_8": "patanokāso, tasmā udakukkhepā, ayañhettha padasambandhavasena attho – parisapariyantato",
  "tika-vin08t:948_9": "paṭṭhāya samantā yāva majjhimassa purisassa udakukkhepo udakassa patanaṭṭhānaṃ, tāva",
  "tika-vin08t:948_10": "yaṃ taṃ paricchinnaṭṭhānaṃ, ayaṃ tattha nadīādīsu aparā samānasaṃvāsā udakukkhepasīmāti.",
  "tika-vin08t:949_0": "Tassa antoti tassa udakukkhepaparicchinnassa ṭhānassa anto. Na kevalañca tasseva",
  "tika-vin08t:949_1": "anto, tato bahipi, “ekassa udakukkhepassa anto ṭhātuṃ na vaṭṭatī”ti vacanaṃ udakukkhepaparicchedassa",
  "tika-vin08t:949_2": "dubbijānato kammakopasaṅkā hotīti. Teneva mātikāṭṭhakathāyaṃ “paricchedabbhantare",
  "tika-vin08t:949_3": "hatthapāsaṃ vijahitvā ṭhitopi paricchedato bahi aññaṃ tattakaṃyeva paricchedaṃ anatikkamitvā",
  "tika-vin08t:949_4": "ṭhitopi kammaṃ kopeti, idaṃ sabbaaṭṭhakathāsu sanniṭṭhāna”nti vuttaṃ. Yaṃ panettha",
  "tika-vin08t:949_5": "sāratthadīpaniyaṃ “tassa antohatthapāsaṃ vijahitvā ṭhito kammaṃ kopetīti iminā paricchedato",
  "tika-vin08t:949_6": "bahi yattha katthaci ṭhito kammaṃ na kopetī”ti vatvā mātikāṭṭhakathāvacanampi paṭikkhipitvā",
  "tika-vin08t:949_7": "“neva pāḷiyaṃ na aṭṭhakathāyaṃ upalabbhatī”tiādi bahu papañcitaṃ, taṃ na sundaraṃ",
  "tika-vin08t:949_8": "idha aṭṭhakathāvacanena mātikāṭṭhakathāvacanassa nayato saṃsandanato saṅghaṭanato.",
  "tika-vin08t:949_9": "Tathā hi dvinnaṃ udakukkhepapaacchedānamantarā vidatthicaturaṅgulamattampi sīmantarikaṃ",
  "tika-vin08t:949_10": "aṭhapetvā “añño udakukkhepo sīmantarikāya ṭhapetabbo, “tato adhikaṃ vaṭṭati eva,",
  "tika-vin08t:949_11": "ūnakaṃ pana na vaṭṭatī”ti evaṃ idheva vuttena iminā aṭṭhakathāvacanena sīmantarikopacāre",
  "tika-vin08t:949_12": "udakukkhepato ūnake ṭhapite sīmāya sīmāsambhedato kammakopopi vutto eva. Yadaggena",
  "tika-vin08t:949_13": "ca evaṃ vutto, tadaggena ca tattha ekabhikkhuno pavesepi sati tassa sīmaṭṭhabhāvato",
  "tika-vin08t:949_14": "kammakopo vutto eva hoti. Aṭṭhakathāyaṃ “ūnakaṃ pana na vaṭṭatī”ti kathanañcetaṃ",
  "tika-vin08t:949_15": "udakukkhepaparicchedassa dubbijānantenapi sīmāsambhedasaṅkāparihāratthaṃ vuttaṃ.",
  "tika-vin08t:949_16": "Sattabbhantarasīmānamantarā tattakaparicchedeneva sīmantarikavidhānavacanatopi etāsaṃ",
  "tika-vin08t:949_17": "dubbijānaparicchedatā, tattha ca ṭhitānaṃ kammakopasaṅkā sijjhati. Kammakopasaṅkaṭṭhānampi",
  "tika-vin08t:949_18": "ācariyā dūrato parihāratthaṃ “kammakopaṭṭhāna”nti vatvāva ṭhapesunti gahetabbaṃ.",
  "tika-vin08t:950_0": "Sāratthadīpaniyaṃ pana – aparicchinnāyāti baddhasīmāvasena akataparicchedāya. Yena",
  "tika-vin08t:950_1": "kenaci khaṇitvā akatoti antamaso tiracchānenapi khaṇitvā akato. Tassa antohatthapāsaṃ",
  "tika-vin08t:950_2": "vijahitvā ṭhito kammaṃ kopetīti iminā paricchedato bahi yattha katthaci ṭhito kammaṃ",
  "tika-vin08t:950_3": "na kopetīti dīpeti. Yaṃ pana vuttaṃ mātikāṭṭhakathāyaṃ “paricchedabbhantare hatthapāsaṃ",
  "tika-vin08t:950_4": "vijahitvā ṭhitopi paricchedato bahi aññaṃ tattakaṃyeva paricchedaṃ anatikkamitvā",
  "tika-vin08t:950_5": "ṭhitopi kammaṃ kopeti, idaṃ sabbaaṭṭhakathāsu sanniṭṭhāna”nti. Tattha aññaṃ tattakaṃyeva",
  "tika-vin08t:950_6": "paricchedaṃ anatikkamitvā ṭhitopi kammaṃ kopetīti idaṃ neva pāḷiyaṃ, na aṭṭhakathāyaṃ",
  "tika-vin08t:950_7": "upalabbhati, yadi cetaṃ dvinnaṃ saṅghānaṃ visuṃ uposathādikammakaraṇādhikāre vuttattā",
  "tika-vin08t:950_8": "udakukkhepato bahi aññaṃ udakukkhepaṃ anatikkamitvā uposathādikaraṇatthaṃ ṭhito saṅgho",
  "tika-vin08t:950_9": "sīmāsambhedasambhavato kammaṃ kopetīti iminā adhippāyena vuttaṃ siyā, evampi yujjeyya.",
  "tika-vin08t:950_10": "Teneva mātikāṭṭhakathāya līnatthappakāsaniyaṃ vuttaṃ “aññaṃ tattakaṃyeva paricchedanti",
  "tika-vin08t:950_11": "dutiyaṃ udakukkhepaṃ anatikkantopi kopeti. Kasmā? Attano udakukkhepasīmāya paresaṃ",
  "tika-vin08t:950_12": "udakukkhepasīmāya ajjhotthaṭattā sīmāsambhedo hoti, tasmā kopetī”ti. “Idaṃ sabbaaṭṭhakathāsu",
  "tika-vin08t:950_13": "sanniṭṭhāna”nti ca imināva adhippāyena vuttanti gahetabbaṃ sabbāsupi aṭṭhakathāsu",
  "tika-vin08t:950_14": "sīmāsambhedassa anicchitattā. Teneva hi “attano ca aññesañca udakukkhepaparicchedassa",
  "tika-vin08t:950_15": "antarā añño udakukkhepo sīmantarikatthāya ṭhapetabbo”ti vuttaṃ. Aññe panettha aññathāpi",
  "tika-vin08t:950_16": "papañcenti, taṃ na gahetabbaṃ.",
  "tika-vin08t:951_0": "Sabbattha saṅgho nisīdatīti hatthapāsaṃ avijahitvā nisīdati. Udakukkhepasīmāya kammaṃ",
  "tika-vin08t:951_1": "natthīti yasmā sabbopi nadīpadeso bhikkhūhi ajjhotthaṭo, tasmā samantato nadiyā abhāvā",
  "tika-vin08t:951_2": "udakukkhepappayojanaṃ natthi. Udakukkhepappamāṇā sīmantarikā suviññeyyatarā hoti,",
  "tika-vin08t:951_3": "sīmāsambhedasaṅkā ca na siyāti sāmīcidassanatthaṃ “añño udakukkhepo sīmantarikatthāya",
  "tika-vin08t:951_4": "ṭhapetabbo”ti vuttaṃ. Yattakena pana sīmāsambhedo na hoti, tattakaṃ ṭhapetuṃ vaṭṭatiyeva.",
  "tika-vin08t:951_5": "Tenevāhu porāṇā “yattakena sīmāsambhedo na hoti, tattakampi ṭhapetuṃ vaṭṭatī”ti.",
  "tika-vin08t:951_6": "Ūnakaṃ pana na vaṭṭatīti idampi udakukkhepasīmāya parisavasena vaḍḍhanato sīmāsambhedasaṅkā",
  "tika-vin08t:951_7": "siyāti tannivāraṇatthameva vuttanti vuttaṃ.",
  "tika-vin08t:952_0": "Vajirabuddhiṭīkāyampi – yaṃ majjhimassa purisassa samantā udakukkhepāti pana etissā",
  "tika-vin08t:952_1": "nadiyā catuvaggādīnaṃ saṅghānaṃ visuṃ catuvaggakaraṇīyādikammakaraṇakāle sīmāparicchedadassanatthaṃ",
  "tika-vin08t:952_2": "vuttaṃ ticīvarena vippavāsāvippavāsaparicchedadassanatthampi sattabbhantarasīmāya",
  "tika-vin08t:952_3": "paricchedadassanaṃ viyāti ācariyā, tasmā udakukkhepaparicchedābhāvepi antonadiyaṃ",
  "tika-vin08t:952_4": "kammaṃ kātuṃ vaṭṭatīti siddhaṃ. Ayaṃ pana viseso – tattha nāvāgato ce, nāvāyaṃ vuttanayena,",
  "tika-vin08t:952_5": "satthagato ce, satthe vuttanayena. So ce atirekacātumāsanivuttho ce, gāme vuttanayena",
  "tika-vin08t:952_6": "ticīvarāvippavāso veditabbo. Tatthāpi ayaṃ viseso – sace sattho udakukkhepassa anto",
  "tika-vin08t:952_7": "hoti, udakukkhepasīmā pamāṇanti eke. Satthova pamāṇanti ācariyā. Sace panettha bahū",
  "tika-vin08t:952_8": "bhikkhūtiādimhi keci adhiṭṭhānuposathaṃ, keci gaṇuposathaṃ, keci saṅghuposathanti",
  "tika-vin08t:952_9": "vattukāmatāya “bahū saṅghā”ti avatvā “bhikkhū”ti vuttaṃ. Ūnakaṃ pana na vaṭṭatīti",
  "tika-vin08t:952_10": "ettha sīmāsambhedasambhavatoti upatissatthero. Ṭhapente hi ūnakaṃ na ṭhapetabbaṃ,",
  "tika-vin08t:952_11": "“aṭṭhapetumpi vaṭṭati evā”ti vuttanti vuttaṃ.",
  "tika-vin08t:953_0": "Tanti sīmaṃ. Sīghameva atikkamatīti iminā taṃ anatikkamitvā anto eva parivattamānāya",
  "tika-vin08t:953_1": "kātuṃ vaṭṭatīti dasseti. Etadatthameva hi vālikādīhi sīmāparicchindanaṃ, itarathā",
  "tika-vin08t:953_2": "bahi parivattā nu kho, no vāti kammakopasaṅkā bhaveyyāti. Aññissā anussāvanāti kevalāya",
  "tika-vin08t:953_3": "nadīsīmāya anussāvanā. Antonadiyaṃ jātarukkhe vāti udakukkhepaparicchedassa bahi",
  "tika-vin08t:953_4": "ṭhite rukkhe vā. Bahinadītīrameva hi visabhāgasīmattā abandhitabbaṭṭhānaṃ, na antonadī",
  "tika-vin08t:953_5": "nissayattena sabhāgattā. Teneva “bahinadītīre vihārasīmāya vā”tiādinā tīrameva abandhitabbaṭṭhānattena",
  "tika-vin08t:953_6": "dassitaṃ, na pana nadī. Jātarukkhepi ṭhitehīti idaṃ antoudakukkhepaṭṭhaṃ sandhāya",
  "tika-vin08t:953_7": "vuttaṃ. Na hi bahiudakukkhepe bhikkhūnaṃ ṭhātuṃ vaṭṭati.",
  "tika-vin08t:954_0": "Rukkhassāti tasseva antoudakukkhepaṭṭhassa rukkhassa. Sīmaṃ vā sodhetvāti yathāvuttaṃ",
  "tika-vin08t:954_1": "vihāre baddhasīmaṃ gāmasīmañca tattha ṭhitabhikkhūnaṃ hatthapāsānayanabahisīmakaraṇavaseneva",
  "tika-vin08t:954_2": "sodhetvā. Yathā ca udakukkhepasīmāyaṃ kammaṃ karontehi, evaṃ baddhasīmāyaṃ vā gāmasīmāyaṃ",
  "tika-vin08t:954_3": "vā kammaṃ karontehipi udakukkhepasīmaṭṭhe sodhetvāva kātabbaṃ. Eteneva sattabbhantaraaraññasīmāhipi",
  "tika-vin08t:954_4": "saddhiṃ udakukkhepasīmāya, imāya ca saddhiṃ tāsaṃ rukkhādisambandhadosopi nayato",
  "tika-vin08t:954_5": "dassitova hoti. Imināva nayena sattabbhantarasīmāya baddhasīmagāmasīmāhipi saddhiṃ,",
  "tika-vin08t:954_6": "etāsañca sattabbhantarasīmāya saddhiṃ sambandhadoso ñātabbo. Aṭṭhakathāyaṃ panetaṃ",
  "tika-vin08t:954_7": "sabbaṃ vuttanayatova sakkā viññātunti aññamaññāsannānamevettha dassitaṃ.",
  "tika-vin08t:955_0": "Tatridaṃ suttānulomato nayaggahaṇamukhaṃ – yathā hi baddhasīmāyaṃ sammatā baddhasīmā",
  "tika-vin08t:955_1": "vipattisīmā hotīti tāsaṃ aññamaññaṃ rukkhādisambandho na vaṭṭati, evaṃ nadīādīsu",
  "tika-vin08t:955_2": "sammatāpi baddhasīmā vipattisīmāva hotīti tāhipi saddhiṃ tassā rukkhādisambandho",
  "tika-vin08t:955_3": "na vaṭṭatīti sijjhati. Iminā nayena sattabbhantarasīmāya gāmanadīādīhi saddhiṃ, udakukkhepasīmāya",
  "tika-vin08t:955_4": "ca araññādīhi saddhiṃ rukkhādisambandhassanavaṭṭanakabhāvo ñātabbo, evametā bhagavatā",
  "tika-vin08t:955_5": "anuññātā baddhasīmasattabbhantaraudakukkhepasīmā aññamaññañceva attano nissayavirahitāhi",
  "tika-vin08t:955_6": "itarītarāsaṃ nissayasīmāhi ca rukkhādisambandhe sati sambhedadosamāpajjatīti suttānulomanayo ñātabbova.",
  "tika-vin08t:956_0": "Attano attano pana nissayabhūtagāmādīhi saddhiṃ baddhasīmādīnaṃ tissannaṃ uppattikāle",
  "tika-vin08t:956_1": "bhagavatā anuññātassa sambhedajjhottharaṇassa anulomanato rukkhādisambandhopi anuññātova",
  "tika-vin08t:956_2": "hotīti daṭṭhabbaṃ. Yadi evaṃ udakukkhepabaddhasīmādīnaṃ antarā kasmā sīmantarikā",
  "tika-vin08t:956_3": "na vihitāti? Nissayabhedasabhāvabhedehi sayameva bhinnattā. Ekanissayaekasabhāvānameva",
  "tika-vin08t:956_4": "hi sīmantarikāya vināsaṃ karotīti vuttovāyamattho. Eteneva nadīnimittaṃ katvā baddhāya",
  "tika-vin08t:956_5": "sīmāya saṅghe kammaṃ karonte nadiyampi yāva gāmakkhettaṃ āhacca ṭhitāya udakukkhepasīmāya",
  "tika-vin08t:956_6": "aññesaṃ kammaṃ kātuṃ vaṭṭatīti siddhaṃ hoti. Yā panetā lokavohārasiddhā gāmāraññanadīsamuddajātassarasīmā",
  "tika-vin08t:956_7": "pañca, tā aññamaññaṃ rukkhādisambandhepi sambhedadosaṃ nāpajjati tathā lokavohārābhāvato.",
  "tika-vin08t:956_8": "Na hi gāmādayo gāmantarādīhi nadīādīhi ca rukkhādisambandhamattena sambhinnāti loke",
  "tika-vin08t:956_9": "voharanti. Lokavohārasiddhānañca lokavohāratova sambhedo vā asambhedo vā gahetabbo,",
  "tika-vin08t:956_10": "na aññathā. Teneva aṭṭhakathāyaṃ tāsaṃ aññamaññaṃ katthacipi sambhedanayo na dassito,",
  "tika-vin08t:956_11": "sāsanavohārasiddho eva dassitoti.",
  "tika-vin08t:957_0": "Ettha pana baddhasīmāya tāva “heṭṭhā pathavīsandhārakaṃ udakaṃ pariyantaṃ katvā sīmā",
  "tika-vin08t:957_1": "gatā hotī”tiādinā adhobhāgaparicchedo aṭṭhakathāyaṃ sabbathā dassito, gāmasīmādīnaṃ",
  "tika-vin08t:957_2": "pana na dassito. Kathamayaṃ jānitabboti? Keci tāvettha “gāmasīmādayopi baddhasīmā",
  "tika-vin08t:957_3": "viya pathavīsandhārakaṃ udakaṃ āhacca tiṭṭhatī”ti vadanti.",
  "tika-vin08t:958_0": "Keci pana taṃ paṭikkhipitvā “nadīsamuddajātassarasīmā, tāva tannissitaudakukkhepasīmā",
  "tika-vin08t:958_1": "ca pathaviyā uparitale heṭṭhā ca udakena ajjhottharaṇappadese eva tiṭṭhanti, na tato",
  "tika-vin08t:958_2": "heṭṭhā udakassa ajjhottharaṇābhāvā. Sace pana udakoghādinā yojanappamāṇampi ninnaṭṭhānaṃ",
  "tika-vin08t:958_3": "hoti, nadīsīmādayova honti, na tato heṭṭhā. Tasmā nadīādīnaṃ heṭṭhā bahitīramukhena",
  "tika-vin08t:958_4": "umaṅgena, iddhiyā vā paviṭṭho bhikkhu nadiyaṃ ṭhitānaṃ kammaṃ na kopeti, so pana",
  "tika-vin08t:958_5": "āsannagāme bhikkhūnaṃ kammaṃ kopeti. Sace pana so ubhinnaṃ tīragāmānaṃ majjhe nisinno",
  "tika-vin08t:958_6": "hoti, ubhayagāmaṭṭhānaṃ kammaṃ kopeti. Sace pana tīraṃ gāmakkhettaṃ na hoti, agāmakāraññameva.",
  "tika-vin08t:958_7": "Tattha pana tīradvayepi sattabbhantarasīmaṃ vinā kevalāya khuddakāraññasīmāyameva",
  "tika-vin08t:958_8": "kammaṃ kopeti. Sace sattabbhantarasīmāya karonti, tadā yadi tesaṃ sattabbhantarasīmāya",
  "tika-vin08t:958_9": "paricchedo etassa nisinnokāsassa parato ekaṃ sattabbhantaraṃ atikkamitvā ṭhito na",
  "tika-vin08t:958_10": "kammakopo. No ce, kammakopo. Gāmasīmāyaṃ pana antoumaṅge vā bile vā khaṇitvā vā yattha",
  "tika-vin08t:958_11": "pavisituṃ sakkā, yattha vā suvaṇṇamaṇiādiṃ khaṇitvā gaṇhanti, gahetuṃ sakkāti vā",
  "tika-vin08t:958_12": "sambhāvanā hoti, tattakaṃ heṭṭhāpi gāmasīmā, tattha iddhiyā anto nisinnopi kammaṃ",
  "tika-vin08t:958_13": "kopeti. Yattha pana pakatimanussānaṃ pavesasambhāvanāpi natthi, taṃ sabbaṃ yāva pathavīsandhārakaudakā",
  "tika-vin08t:958_14": "araññasīmāva, na gāmasīmā. Araññasīmāyampi eseva nayo. Tatthapi hi yattake padese",
  "tika-vin08t:958_15": "pavesasambhāvanā, tattakameva uparitale araññasīmā pavattati. Tato pana heṭṭhā na",
  "tika-vin08t:958_16": "araññasīmā tattha uparitalena saha ekāraññavohārābhāvato. Na hi tattha paviṭṭhaṃ",
  "tika-vin08t:958_17": "araññaṃ paviṭṭhoti voharanti, tasmā tatraṭṭho upari araññaṭṭhānaṃ kammaṃ na kopeti",
  "tika-vin08t:958_18": "umaṅganadiyaṃ ṭhito viya uparinadiyaṃ ṭhitānaṃ. Ekasmiñhi cakkavāḷe gāmanadīsamuddajātassare",
  "tika-vin08t:958_19": "muñcitvā tadavasesaṃ amanussāvāsaṃ devabrahmalokaṃ upādāya sabbaṃ araññameva. ‘Gāmā",
  "tika-vin08t:958_20": "vā araññā vā’ti vuttattā hi nadīsamuddajātassarādipi araññameva. Idha pana nadīādīnaṃ",
  "tika-vin08t:958_21": "visuṃ sīmābhāvena gahitattā tadavasesameva araññaṃ gahetabbaṃ. Tattha ca yattake",
  "tika-vin08t:958_22": "padese ekaṃ araññanti voharanti, ayamekā araññasīmā. Indapurañhi sabbaṃ ekāraññasīmā,",
  "tika-vin08t:958_23": "tathā asurayakkhapurādi. Ākāsaṭṭhadevabrahmavimānāni pana samantā ākāsaparicchinnāni",
  "tika-vin08t:958_24": "paccekaṃ araññasīmā samuddamajjhe pabbatadīpakā viya. Tattha sabbattha sattabbhantarasīmāyaṃ,",
  "tika-vin08t:958_25": "araññasīmāyameva vā kammaṃ kātabbaṃ, tasmā idhāpi upariaraññatalena saddhiṃ heṭṭhāpathaviyā",
  "tika-vin08t:958_26": "ekāraññavohārābhāvā visuṃ araññasīmāti gahetabbaṃ. Tenevettha gāmanadīādisīmākathāya",
  "tika-vin08t:958_27": "aṭṭhakathāyaṃ ‘iddhimā bhikkhu heṭṭhāpathavitale ṭhito kammaṃ kopetī’ti baddhasīmāyaṃ",
  "tika-vin08t:958_28": "dassitanayo na dassito”ti vadanti.",
  "tika-vin08t:959_0": "Idañcetāsaṃ gāmasīmādīnaṃ heṭṭhāpamāṇadassanaṃ suttādivirodhābhāvā yuttaṃ viya dissati,",
  "tika-vin08t:959_1": "vīmaṃsitvā gahetabbaṃ. Evaṃ gahaṇe ca gāmasīmāyaṃ sammatā baddhasīmā uparigāmasīmaṃ,",
  "tika-vin08t:959_2": "heṭṭhā udakapariyantaṃ araññasīmañca avattharatīti tassā araññasīmāpi khettanti sijjhati.",
  "tika-vin08t:959_3": "Bhagavatā ca “sabbā, bhikkhave, nadī asīmā”tiādinā nadīsamuddajātassarā baddhasīmāya",
  "tika-vin08t:959_4": "akhettabhāvena vuttā, na pana araññaṃ, tasmā araññampi baddhasīmāya khettamevāti",
  "tika-vin08t:959_5": "gahetabbaṃ. Yadi evaṃ kasmā tattha sā na bajjhatīti? Payojanābhāvā. Sīmāpekkhānantarameva",
  "tika-vin08t:959_6": "hi sattabbhantarasīmāya sambhavato, tassā ca upari sammatāya baddhasīmāya sambhedajjhottharaṇānulomato",
  "tika-vin08t:959_7": "vipattisīmā eva siyā. Gāmakkhette pana ṭhatvā agāmakāraññekadesampi antokaritvā sammatā",
  "tika-vin08t:959_8": "kiñcāpi susammatā agāmakāraññe bhagavatā vihitāya sattabbhantarasīmāyapi anivattanato,",
  "tika-vin08t:959_9": "tattha pana kammaṃ kātuṃ paviṭṭhānampi tato bahi kevalāraññe karontānampi antarā",
  "tika-vin08t:959_10": "tīṇi sattabbhantarāni ṭhapetabbāni. Aññathā vipatti eva siyāti sabbathā niratthakameva",
  "tika-vin08t:959_11": "agāmake araññe baddhasīmākaraṇanti veditabbaṃ.",
  "tika-vin08t:960_0": "Antonadiyaṃ paviṭṭhasākhāyāti nadiyā pathavītalaṃ āhacca ṭhitāya sākhāyapi, pageva",
  "tika-vin08t:960_1": "anāhacca ṭhitāya. Pārohepi eseva nayo. Etena sabhāganadīsīmaṃ phusitvā ṭhitena visabhāgasīmāsambandhasākhādinā",
  "tika-vin08t:960_2": "udakukkhepasīmāya sambandho na vaṭṭatīti dasseti. Eteneva mahāsīmaṃ gāmasīmañca phusitvā",
  "tika-vin08t:960_3": "ṭhitena sākhādinā māḷakasīmāya sambandho na vaṭṭatīti ñāpitoti daṭṭhabbo. Antonadiyaṃyevāti",
  "tika-vin08t:960_4": "setupādānaṃ tīraṭṭhitattaṃ nivatteti. Tena udakukkhepaparicchedato bahinadiyaṃ patiṭṭhitattepi",
  "tika-vin08t:960_5": "sambhedābhāvaṃ dasseti. Tenāha “bahitīre patiṭṭhitā”tiādi. Yadi hi udakukkhepato",
  "tika-vin08t:960_6": "bahi antonadiyampi patiṭṭhitatte sambhedo bhaveyya, tampi paṭikkhipitabbaṃ bhaveyya",
  "tika-vin08t:960_7": "kammakopassa samānattā, na ca paṭikkhittaṃ, tasmā sabbattha attano nissayasīmāya",
  "tika-vin08t:960_8": "sambhedadoso natthevāti gahetabbaṃ.",
  "tika-vin08t:961_0": "Āvaraṇena vāti dāruādīni khaṇitvā udakanivāraṇena. Koṭṭakabandhanena vāti mattikādīhi",
  "tika-vin08t:961_1": "pūretvā katasetubandhanena vā, ubhayenāpi āvaraṇameva dasseti. “Nadiṃ vināsetvā”ti",
  "tika-vin08t:961_2": "vuttamevatthaṃ vibhāveti “heṭṭhā pāḷi baddhā”ti, heṭṭhā nadiṃ āvaritvā pāḷi baddhāti",
  "tika-vin08t:961_3": "attho. Chaḍḍitodakanti atirittodakaṃ. Nadiṃ otaritvā sandanaṭṭhānatoti iminā taḷākanadīnaṃ",
  "tika-vin08t:961_4": "antarā pavattanaṭṭhāne na vaṭṭatīti dasseti. Uppatitvāti tīrādibhindanavasena vipulā",
  "tika-vin08t:961_5": "hutvā. Vihārasīmanti baddhasīmaṃ.",
  "tika-vin08t:962_0": "Agamanapatheti tadaheva gantvā nivattituṃ asakkuṇeyye. Araññasīmāsaṅkhyameva gacchatīti",
  "tika-vin08t:962_1": "lokavohārasiddhaṃ agāmakāraññasīmaṃ sandhāya vadati. Tatthāti pakatiyā macchabandhānaṃ",
  "tika-vin08t:962_2": "gamanapathesu dīpakesu.",
  "tika-vin08t:963": "Taṃ ṭhānanti tesaṃ āvāṭādīnaṃ kataṭṭhānameva, na akatanti attho. Loṇīti samuddodakassa uppattiveganinno mātikākārena pavattanako.",
  "tika-vin08t:964_0": "Sāratthadīpaniyaṃ pana – gacchantiyā pana nāvāya kātuṃ na vaṭṭatīti ettha udakukkhepamanatikkamitvā",
  "tika-vin08t:964_1": "parivattamānāya kātuṃ vaṭṭatīti veditabbaṃ. Sīmaṃ vā sodhetvāti ettha sīmāsodhanaṃ",
  "tika-vin08t:964_2": "nāma gāmasīmādīsu ṭhitānaṃ hatthapāsānayanādi. “Nadiṃ vināsetvā taḷākaṃ karontī”ti",
  "tika-vin08t:964_3": "vuttamevatthaṃ vibhāveti “heṭṭhā pāḷi baddhā”ti, heṭṭhā nadiṃ āvaritvā pāḷi baddhāti",
  "tika-vin08t:964_4": "attho. Chaḍḍitodakanti taḷākarakkhaṇatthaṃ ekamantena chaḍḍitamudakaṃ. Deve avassanteti",
  "tika-vin08t:964_5": "dubbuṭṭhikāle vassānepi deve avassante. Uppatitvāti uttaritvā. Gāmanigamasīmaṃ ottharitvā",
  "tika-vin08t:964_6": "pavattatīti vuttappakāre vassakāle cattāro māse abbocchinnā pavattati. Vihārasīmanti",
  "tika-vin08t:964_7": "baddhasīmaṃ sandhāya vadati.",
  "tika-vin08t:965_0": "Agamanapatheti yattha tadaheva gantvā paccāgantuṃ na sakkoti, tādise padese. Araññasīmāsaṅkhyameva",
  "tika-vin08t:965_1": "gacchatīti sattabbhantarasīmaṃ sandhāya vadati. Tesanti macchabandhānaṃ. Gamanapariyantassa",
  "tika-vin08t:965_2": "oratoti gamanapariyantassa orimabhāge dīpakaṃ pabbatañca sandhāya vuttaṃ, na samuddappadesanti vuttaṃ.",
  "tika-vin08t:966_0": "Sambhindantīti yattha catūhi bhikkhūhi nisīdituṃ na sakkā, tattha tato paṭṭhāya yāva",
  "tika-vin08t:966_1": "kesaggamattampi attano sīmāya karontā sambhindanti, catunnampi bhikkhūnaṃ pahonakato",
  "tika-vin08t:966_2": "paṭṭhāya yāva sakalampi antokarontā ajjhottharantīti veditabbaṃ. Saṃsaṭṭhaviṭapāti",
  "tika-vin08t:966_3": "aññamaññaṃ sibbitvā ṭhitamahāsākhamūlā, etena aññamaññassa atiāsannataṃ dīpeti. Sākhāya",
  "tika-vin08t:966_4": "sākhaṃ phusantāpi hi dūraṭṭhāpi siyuṃ, tato ekaṃsato sambhedalakkhaṇaṃ na dassitaṃ",
  "tika-vin08t:966_5": "siyāti taṃ dassetuṃ viṭapaggahaṇaṃ kataṃ. Evañhi bhikkhūnaṃ nisīdituṃ appahonakaṭṭhānaṃ",
  "tika-vin08t:966_6": "attano sīmāya antosīmaṭṭhaṃ karitvā purāṇavihāraṃ karontā sīmāya sīmaṃ sambhindanti",
  "tika-vin08t:966_7": "nāma, na tato paranti dassitameva hoti. Baddhā hotīti porāṇakavihārasīmaṃ sandhāya",
  "tika-vin08t:966_8": "vuttaṃ. Taṃ ambanti aparena samayena purāṇavihāraparikkhepādīnaṃ vinaṭṭhattā ajānantānaṃ",
  "tika-vin08t:966_9": "taṃ purāṇavihārasīmāya nimittabhūtaṃ ambaṃ. Attano sīmāya antosīmaṭṭhaṃ karitvā purāṇavihārasīmaṭṭhaṃ",
  "tika-vin08t:966_10": "jambuṃ kittetvā ambajambūnaṃ antare yaṃ ṭhānaṃ, taṃ attano sīmāya pavesetvā baddhāti",
  "tika-vin08t:966_11": "attho. Ettha ca purāṇasīmāya nimittabhūtassa gāmaṭṭhassa ambarukkhassa antosīmaṭṭhāya",
  "tika-vin08t:966_12": "jambuyā saha saṃsaṭṭhaviṭapattepi sīmāya bandhanakāle vipatti vā pacchā gāmasīmāya",
  "tika-vin08t:966_13": "saha sambhedo vā kammavipatti vā nāhosīti mukhatova vuttanti veditabbaṃ.",
  "tika-vin08t:967_0": "Padesanti saṅghassa nisīdanappahonakaṃ padesaṃ. Sīmantarikaṃ ṭhapetvātiādinā sambhedajjhottharaṇaṃ",
  "tika-vin08t:967_1": "katvā baddhasīmāpi aññamaññaṃ phusāpetvā abyavadhānena baddhasīmāpi asīmā evāti dasseti,",
  "tika-vin08t:967_2": "tasmā ekadvaṅgulamattāpi sīmantarikā vaṭṭati eva. Sā pana dubbodhāti aṭṭhakathāsu",
  "tika-vin08t:967_3": "caturaṅgulādikā vuttāti daṭṭhabbaṃ. Dvinnaṃ sīmānanti dvinnaṃ baddhasīmānaṃ. Nimittaṃ",
  "tika-vin08t:967_4": "hotīti nimittassa sīmato bāhirattā bandhanakāle tāva sambhedadoso natthīti adhippāyo.",
  "tika-vin08t:967_5": "Na kevalañca nimittakato eva saṅkaraṃ karoti, atha kho sīmantarikāya ṭhito aññopi",
  "tika-vin08t:967_6": "rukkho karoti eva, tasmā appamattikāya sīmantarikāya vaḍḍhanakarukkhādayo na vaṭṭanti",
  "tika-vin08t:967_7": "eva. Ettha ca upari dissamānakhandhasākhādipavesesu eva saṅkaradosassa sabbattha",
  "tika-vin08t:967_8": "dassitattā adissamānānaṃ mūlānaṃ pavesepi bhūmigatikattā doso natthīti sijjhati.",
  "tika-vin08t:967_9": "Sace pana mūlānipi dissamānāni neva pavisanti, saṅkarova, pabbatapāsāṇā pana dissamānāpi",
  "tika-vin08t:967_10": "bhūmigatikāyeva. Yadi pana bandhanakāle eva eko thūlarukkho ubhayampi sīmaṃ āhacca",
  "tika-vin08t:967_11": "tiṭṭhati, pacchā baddhā asīmā hotīti daṭṭhabbaṃ.",
  "tika-vin08t:968_0": "Sīmasaṅkaranti sīmasambhedaṃ. Yaṃ panettha sāratthadīpaniyaṃ vuttaṃ “sīmasaṅkaraṃ",
  "tika-vin08t:968_1": "karotīti vaḍḍhitvā sīmappadesaṃ paviṭṭhe dvinnaṃ sīmānaṃ gataṭṭhānassa dubbiññeyyattā",
  "tika-vin08t:968_2": "vutta”nti, taṃ na yuttaṃ gāmasīmāyapi saha saṅkaraṃ karotīti vattabbato. Tatthāpi",
  "tika-vin08t:968_3": "hi nimitte vaḍḍhite gāmasīmabaddhasīmānaṃ gataṭṭhānaṃ dubbiññeyyameva hoti. Tattha",
  "tika-vin08t:968_4": "pana avatvā dvinnaṃ baddhasīmānameva saṅkarassa vuttattā yathāvuttasambandhadosova",
  "tika-vin08t:968_5": "saṅkarasaddena vuttoti gahetabbaṃ. Pāḷiyaṃ pana nidānavasena “yesaṃ, bhikkhave, sīmā",
  "tika-vin08t:968_6": "pacchā sammatā, tesaṃ taṃ kammaṃ adhammika”ntiādinā pacchā sammatāya asīmatte vuttepi",
  "tika-vin08t:968_7": "dvīsu gāmasīmāsu ṭhatvā dvīhi saṅghehi sambhedaṃ vā ajjhottharaṇaṃ vā katvā sīmantarikaṃ",
  "tika-vin08t:968_8": "aṭṭhapetvā vā rukkhapārohādisambandhaṃ aviyojetvā vā ekasmiṃ khaṇe kammavācāniṭṭhāpanavasena",
  "tika-vin08t:968_9": "ekato sammatānaṃ dvinnampi sīmānaṃ asīmatā pakāsitāti veditabbaṃ.",
  "tika-vin08t:969_0": "Sāratthadīpaniyaṃ “saṃsaṭṭhaviṭapāti iminā aññamaññassa āsannataṃ dīpeti. Baddhā",
  "tika-vin08t:969_1": "hotīti pacchimadisābhāge sīmaṃ sandhāya vuttaṃ. Tassā padesanti yattha ṭhatvā bhikkhūhi",
  "tika-vin08t:969_2": "kammaṃ kātuṃ sakkā hoti, tādisaṃ padesaṃ. Yattha pana ṭhitehi kammaṃ kātuṃ na sakkā",
  "tika-vin08t:969_3": "hoti, tādisaṃ padesaṃ anto karitvā bandhantā sīmāya sīmaṃ sambhindanti nāma. Dvinnaṃ",
  "tika-vin08t:969_4": "sīmānaṃ nimittaṃ hotīti nimittassa sīmato bāhirattā sīmasambhedo na hotīti vuttaṃ.",
  "tika-vin08t:969_5": "Sīmasaṅkaraṃ karotīti vaḍḍhitvā sīmappadesaṃ paviṭṭhe dvinnaṃ sīmānaṃ gataṭṭhānassa",
  "tika-vin08t:969_6": "duviññeyyattā vuttaṃ, na ca pana tattha kammaṃ kātuṃ na vaṭṭatīti dassanatthaṃ. Na",
  "tika-vin08t:969_7": "hi sīmā tattakena asīmā hoti, dve pana sīmā pacchā vaḍḍhitena rukkhena ajjhotthaṭā",
  "tika-vin08t:969_8": "ekābaddhā honti, tasmā ekattha ṭhatvā kammaṃ karontehi itaraṃ sodhetvā kātabba”nti vuttaṃ.",
  "tika-vin08t:970": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:971": "Sīmāvinicchayakathālaṅkāro nāma",
  "tika-vin08t:972": "Catuvīsatimo paricchedo.",
  "tika-vin08t:973": "Sīmābandhanavinicchayakathā",
  "tika-vin08t:974_0": "Evaṃ sīmāvinicchayaṃ kathetvā pāḷiyaṃ sīmakathāya uposathakkhandhakapariyāpannattā",
  "tika-vin08t:974_1": "uposathakkhandhakānantarañca pavāraṇakkhandhakassa āgatattā tadanukkamena sīmāvinicchayato",
  "tika-vin08t:974_2": "uposathapavāraṇavinicchayaṃ kathetumāraddhepi sāsanavuddhikaraṇatthaṃ upasampadādivinayakammakaraṇaṭṭhānabhūtaṃ",
  "tika-vin08t:974_3": "sīmaṃ bandhitukāmānaṃ lajjipesalabahussutasikkhākāmabhikkhūnaṃ paññāsativīriyajananatthaṃ",
  "tika-vin08t:974_4": "sīmābandhanakathā amhehi ārabhīyate. Tattha apalokanādicatubbidhakammakaraṇaṭṭhānabhūtā",
  "tika-vin08t:974_5": "sīmā nāma baddhaabaddhavasena duvidhā hoti. Tatthāpi baddhasīmā khaṇḍasīmā, samānasaṃvāsakasīmā,",
  "tika-vin08t:974_6": "avippavāsasīmāti tibbidhā hoti, tathā abaddhasīmāpi gāmasīmā, udakukkhepasīmā, sattabbhantarasīmāti.",
  "tika-vin08t:974_7": "Vuttañhetaṃ ācariyabuddhadattattherena vinayavinicchaye –",
  "tika-vin08t:975": "“Khaṇḍasamānasaṃvāsā-vippavāsāti bhedato;",
  "tika-vin08t:976": "Iti baddhā tidhā vuttā, abaddhāpi tidhā matā.",
  "tika-vin08t:977": "“Gāmato udakukkhepā, sattabbhantaratopi ca;",
  "tika-vin08t:978": "Tattha gāmaparicchedo, gāmasīmāti vuccatī”ti.",
  "tika-vin08t:979_0": "Tattha baddhasīmaṃ bandhitukāmena atikhuddikā, atimahatī, khaṇḍanimittā, chāyānimittā,",
  "tika-vin08t:979_1": "animittā, bahisīme ṭhitasammatā, nadiyā sammatā, samudde sammatā, jātassare sammatā,",
  "tika-vin08t:979_2": "sīmāya sīmaṃ sambhindantena sammatā, sīmāya sīmaṃ ajjhottharantena sammatāti vuttā",
  "tika-vin08t:979_3": "imā ekādasa vipattisīmāyo atikkamitvā nimittasampatti, parisasampatti, kammavācāsampattīti",
  "tika-vin08t:979_4": "vuttāya tividhasampattiyā yuttaṃ katvā paṭhamaṃ kittitanimittena sabbapacchimakittitanimittaṃ",
  "tika-vin08t:979_5": "sambandhaṃ katvā bandhitabbā. Vuttañhetaṃ aṭṭhakathācariyena kaṅkhāvitaraṇiyaṃ “tattha",
  "tika-vin08t:979_6": "ekādasa vipattisīmāyo atikkamitvā tividhasampattiyuttā nimittena nimittaṃ sambandhitvā",
  "tika-vin08t:979_7": "sammatā sīmā baddhasīmā nāmā”ti. Etena etesu ekādasasu vipattīsu ekāyapi yuttāya,",
  "tika-vin08t:979_8": "tividhasampattīsu ekāyapi ayuttāya, nimittena nimittaṃ asambandhaṃ katvā sammatāya",
  "tika-vin08t:979_9": "ca sati sīmā na hotīti dasseti.",
  "tika-vin08t:980_0": "Evaṃ sīmaṃ bandhitukāmena bhikkhunā sabbalakkhaṇaparipūratthaṃ mahanto ussāho karaṇīyo",
  "tika-vin08t:980_1": "hoti, tasmā sīmābandhanakāle tīsu sampattīsu parisasampattisiddhiyā paṭhamaṃ tāva",
  "tika-vin08t:980_2": "gāmasīmā upaparikkhitabbā. Etthāha “nanu baddhasīmā vā bandhitabbā, atha kasmā gāmasīmā",
  "tika-vin08t:980_3": "upaparikkhitabbā”ti? Gāmasīmāyaṃ ṭhatvā baddhasīmāya bandhitabbato. Vuttañhetaṃ bhagavatā",
  "tika-vin08t:980_4": "“asammatāya, bhikkhave, sīmāya aṭṭhapitāya yaṃ gāmaṃ vā nigamaṃ vā upanissāya viharati,",
  "tika-vin08t:980_5": "yā tassa vā gāmassa gāmasīmā, nigamassa vā nigamasīmā, ayaṃ tattha samānasaṃvāsā",
  "tika-vin08t:980_6": "ekūposathā”ti. Idha pāḷiyaṃ sarūpena anāgatampi aṭṭhakathāyaṃ “gāmaggahaṇena cettha",
  "tika-vin08t:980_7": "nagarampi gahitameva hotī”ti vuttattā nagarasīmāpi gahitā hoti, tasmā yasmiṃ abaddhasīmavihāre",
  "tika-vin08t:980_8": "bhikkhū yaṃ gāmaṃ upanissāya viharanti, tassa gāmassa paricchedo gāmasīmā nāma. Yaṃ",
  "tika-vin08t:980_9": "nigamaṃ upanissāya viharanti, tassa nigamassa paricchedo nigamasīmā nāma. Yaṃ nagaraṃ",
  "tika-vin08t:980_10": "upanissāya viharanti, tassa nagarassa paricchedo nagarasīmā nāma. Tā sabbāpi gāmasīmāti",
  "tika-vin08t:980_11": "vuccanti. Tesaṃ bhikkhūnaṃ samānasaṃvāsā ekūposathabaddhasīmā viya ekato uposathādisaṅghakammakaraṇārahā",
  "tika-vin08t:980_12": "honti, īdiseyeva ca padese sīmaṃ bandhitumarahati, na uposathādisaṅghakammānarahe",
  "tika-vin08t:980_13": "padeseti vuttaṃ hoti.",
  "tika-vin08t:981_0": "Tattha “yattake padese tassa tassa gāmassa gāmabhojakā baliṃ labhanti, so padeso",
  "tika-vin08t:981_1": "appo vā hotu mahanto vā, gāmasīmātveva saṅkhyaṃ gacchatī”ti aṭṭhakathāyaṃ vacanato",
  "tika-vin08t:981_2": "gāmādibhojakānaṃ balilabhanaṭṭhānaṃ gāmasīmā hoti, idañca yebhuyyavasena vuttaṃ.",
  "tika-vin08t:981_3": "Baliṃ alabhantopi rājapaṇṇe āropitapadese tassa gāmassa gāmasīmāyeva. Vuttañhi vimativinodaniyaṃ",
  "tika-vin08t:981_4": "“baliṃ labhantīti idaṃ yebhuyyavasena vuttaṃ. ‘Ayaṃ gāmo ettako karīsabhāgo’tiādinā",
  "tika-vin08t:981_5": "pana rājapaṇṇesu āropitesu bhūmibhāgesu yasmiṃ yasmiṃ taḷākamātikāsusānapabbatādike",
  "tika-vin08t:981_6": "padese baliṃ na gaṇhanti, sopi gāmasīmā eva. Rājādīhi paricchinnabhūmibhāgo hi sabbova",
  "tika-vin08t:981_7": "ṭhapetvā nadīloṇijātassare gāmasīmāti veditabbo”ti. Ayaṃ pakatigāmasīmā nāma. “Yampi",
  "tika-vin08t:981_8": "ekasmiṃyeva gāmakkhette ekaṃ padesaṃ, ‘ayaṃ visuṃgāmo hotū’ti paricchinditvā rājā",
  "tika-vin08t:981_9": "kassaci deti, sopi visuṃgāmasīmā hotiyevā”ti aṭṭhakathāyaṃ vacanato rājā “pakatigāmakkhetteyeva",
  "tika-vin08t:981_10": "pakatigāmato visuṃ pakatigāmena asammisso gāmo hotū”ti yaṃ padesaṃ deti, so padeso",
  "tika-vin08t:981_11": "visuṃgāmasīmā nāma. Iti pakatigāmasīmā ca rājūnaṃ icchāvasena pavattā visuṃgāmasīmā",
  "tika-vin08t:981_12": "ca baddhasīmā viya sabbakammārahā, tasmā abhinavabaddhasīmaṃ bandhitukāmehi pakatigāmasīmaṃ",
  "tika-vin08t:981_13": "vā visuṃgāmasīmaṃ vā sodhetvā kattabbaṃ hoti. Tathā hi vuttaṃ aṭṭhakathāyaṃ “tasmā",
  "tika-vin08t:981_14": "sā ca itarā ca pakatigāmanagaranigamasīmā baddhasīmāsadisāyeva hontī”ti. Vimativinodaniyañca",
  "tika-vin08t:981_15": "“tattha hi sā ca rājicchāvasena parivattitvā samuppannā abhinavā ca itarā ca aparivattā",
  "tika-vin08t:981_16": "pakatigāmasīmā, yathā baddhasīmāyaṃ sabbaṃ saṅghakammaṃ kātuṃ vaṭṭati, evametāpi",
  "tika-vin08t:981_17": "sabbakammārahatāsadisena baddhasīmāsadisā, sā samānasaṃvāsā ekūposathāti adhippāyo”ti vuttaṃ.",
  "tika-vin08t:982_0": "Keci pana ācariyā “mayaṃ sīmaṃ bandhitukāmā, tasmā ettako bhūmiparicchedo visuṃ khettaṃ",
  "tika-vin08t:982_1": "hotū”ti rājānaṃ āpucchitvā tena okāse kate “idaṃ ṭhānaṃ visuṃgāmakkhettaṃ hotī”ti",
  "tika-vin08t:982_2": "manasi katvā tatraṭṭheyeva bhikkhū ca hatthapāsānayanādinā sodhetvā sīmāsamūhanasīmābandhanādīni",
  "tika-vin08t:982_3": "karonti, taṃ karaṇaṃ “ayaṃ visuṃgāmo hotūti paricchinditvā rājā kassaci detī”ti aṭṭhakathāvacanena,",
  "tika-vin08t:982_4": "“sā ca rājicchāvasena parivattitvā samuppannā abhinavā cā”ti āgatena vimativinodanīṭīkāvacanena",
  "tika-vin08t:982_5": "ca samentaṃ viya na dissati. Kathaṃ? Aṭṭhakathāvacane tāva “ayaṃ visuṃgāmo hotū”ti",
  "tika-vin08t:982_6": "iminā na kevalaṃ purimagāmoyeva gāmo hotu, atha kho idāni paricchinnapadesopi visuṃyeva",
  "tika-vin08t:982_7": "gāmo hotūti ekaṃyeva gāmakkhettaṃ dve gāme karotīti dasseti. “Rājā kassaci detī”ti",
  "tika-vin08t:982_8": "iminā gāmabhojakassa dinnabhāvaṃ pakāseti, idha pana neva dve gāme karoti, na ca",
  "tika-vin08t:982_9": "gāmabhojakassa deti, kevalaṃ bhikkhūnaṃ anumatiyā yāvakālikavaseneva okāsaṃ karoti,",
  "tika-vin08t:982_10": "evaṃ aṭṭhakathāvacanenapi samentaṃ viya na dissati. Vimativinodanīṭīkāvacanenapi",
  "tika-vin08t:982_11": "“rājicchāvasena parivattitvā”ti iminā agāmabhūtaṃ khettaṃ rājicchāvasena parivattitvā",
  "tika-vin08t:982_12": "gāmo hotīti dasseti. “Abhinavā cā”ti iminā purāṇagāmasīmā ca abhinavagāmasīmā cāti",
  "tika-vin08t:982_13": "purimagāmena amissaṃ visuṃgāmalakkhaṇaṃ dasseti. Idha pana rājicchāvasena parivattitvā",
  "tika-vin08t:982_14": "khettassa visuṃgāmabhūtabhāvo ca abhinavabhāvena visuṃgāmalakkhaṇañca na dissati,",
  "tika-vin08t:982_15": "evaṃ ṭīkāvacanenapi samentaṃ viya na dissati.",
  "tika-vin08t:983_0": "Vinayavinicchayaṭīkāyañca “gāmaparicchedoti sabbadisāsu sammā paricchinditvā ‘imassa",
  "tika-vin08t:983_1": "padesassa ettako karo’ti evaṃ karena niyamito gāmappadeso”ti evaṃ āyavaseneva paricchindanaṃ",
  "tika-vin08t:983_2": "vuttaṃ, na anumatikaraṇamattena, tasmā visuṃgāmalakkhaṇaṃ appattatāya pakatigāmena",
  "tika-vin08t:983_3": "saṅkaro hoti, na tattha uposathādisaṅghakammaṃ kātumarahati, uposathādisaṅghakammakaraṇārahapadeseyeva",
  "tika-vin08t:983_4": "sīmāsamūhananasīmābandhanakammampi karaṇārahaṃ hoti ñattidutiyakammattā tesaṃ kammānaṃ,",
  "tika-vin08t:983_5": "tasmā tesaṃ ācariyānaṃ taṃ karaṇaṃ aññe ācariyā na icchanti. Aññe pana ācariyā “taṃ",
  "tika-vin08t:983_6": "paricchinnappadesaṃ ‘visuṃgāmo hotū’ti rājā kassaci deti, gāmabhojako ca tato baliṃ",
  "tika-vin08t:983_7": "paṭiggaṇhāti, tadā visuṃgāmo hoti, na tato pubbe”ti vadanti. Tesaṃ taṃ vacanaṃ “evaṃ",
  "tika-vin08t:983_8": "karena niyamito padeso”ti vinicchayaṭīkāvacanañca “gāmādīnaṃ karaggāhaparicchinno",
  "tika-vin08t:983_9": "samantato padeso gāmasīmā”ti sīmālaṅkāragaṇṭhivacanañca sandhāya vuttaṃ siyā, tesu",
  "tika-vin08t:983_10": "pana “imassa padesassa ettako karo”ti evaṃ karaparicchindanaṃ vuttaṃ, na gāmabhojakassa",
  "tika-vin08t:983_11": "baliggahaṇaṃ. Aṭṭhakathāyañca “rājā kassaci detī”ti dānameva vadati, na “gāmabhojako",
  "tika-vin08t:983_12": "ca baliṃ gaṇhātī”ti paṭiggahaṇaṃ, tasmā tampi vacanaṃ aññe paṇḍitā na sampaṭicchanti,",
  "tika-vin08t:983_13": "tasmā pathavissaro rājā “imasmiṃ gāmakkhette ettakakarīsamatto padeso purimagāmato",
  "tika-vin08t:983_14": "visuṃgāmo hotū”ti paricchinditvā deti, ettāvatā so padeso baliṃ paṭiggahito vā hotu",
  "tika-vin08t:983_15": "appaṭiggahito vā, visuṃgāmo nāma hotīti daṭṭhabbo.",
  "tika-vin08t:984_0": "Evaṃ pakatigāmalakkhaṇañca visuṃgāmalakkhaṇañca tathato ñatvā baddhasīmaṃ bandhitukāmo",
  "tika-vin08t:984_1": "yadi pakatigāmasīmā nātivitthārā hoti sukharakkhitā, tameva pakatigāmasīmaṃ suṭṭhu",
  "tika-vin08t:984_2": "rakkhāpetvā suṭṭhu sodhetvā sīmāsamūhananasīmāsammutikammāni kātabbāni. Yadi pana",
  "tika-vin08t:984_3": "pakatigāmasīmā ativitthārā hoti, nigamasīmā, nagarasīmā vā honti, bahūnaṃ bhikkhūnaṃ",
  "tika-vin08t:984_4": "nisinnaṭṭhānasañcaraṇaṭṭhānattā sodhetuṃ vā rakkhituṃ vā na sakkonti, evañca sati",
  "tika-vin08t:984_5": "pathavissararājūhi paricchinnāya visuṃgāmasīmāya suṭṭhu sodhetvā surakkhitaṃ katvā",
  "tika-vin08t:984_6": "sīmāsamūhananasīmāsammutikammaṃ kātabbaṃ. Kathaṃ pana suṭṭhu sodhanañca suṭṭhu rakkhaṇañca",
  "tika-vin08t:984_7": "kātabbaṃ? Sīmaṃ bandhitukāmena hi sāmantavihāresu bhikkhū tassa tassa vihārassa sīmāparicchedaṃ",
  "tika-vin08t:984_8": "pucchitvā baddhasīmavihārānaṃ sīmāya sīmantarikaṃ, abaddhasīmavihārānaṃ sīmāya upacāraṃ",
  "tika-vin08t:984_9": "ṭhapetvā disācārikabhikkhūnaṃ nissañcārasamaye sace ekasmiṃ gāmakkhette sīmaṃ bandhitukāmā,",
  "tika-vin08t:984_10": "ye tattha baddhasīmavihārā, tesu bhikkhūnaṃ “mayaṃ ajja sīmaṃ bandhissāma, tumhe",
  "tika-vin08t:984_11": "sakasakasīmāya paricchedato mā nikkhamathā”ti pesetabbaṃ. Ye abaddhasīmavihārā, tesu",
  "tika-vin08t:984_12": "bhikkhū ekajjhaṃ sannipātetabbā, chandārahānaṃ chando āharāpetabbo. Evaṃ sannipatitesu",
  "tika-vin08t:984_13": "pana bhikkhūsu chandārahānaṃ chande āhaṭe tesu tesu maggesu ca nadītitthagāmadvārādīsu",
  "tika-vin08t:984_14": "ca āgantukabhikkhūnaṃ sīghaṃ sīghaṃ hatthapāsānayanatthañca bahisīmakaraṇatthañca",
  "tika-vin08t:984_15": "ārāmike ceva samaṇuddese ca ṭhapetvā bherisaññaṃ vā saṅkhasaññaṃ vā katvā sīmā samūhanitabbāti.",
  "tika-vin08t:985_0": "Nanu ca idaṃ sodhanaṃ rakkhaṇañca sīmāsammutikāleyeva aṭṭhakathāyaṃ vuttaṃ, atha",
  "tika-vin08t:985_1": "kasmā idha sīmāsamūhanane vuttanti? Imassapi sīmāsamūhananakammassa ñattidutiyakammattā",
  "tika-vin08t:985_2": "parisasampattijananatthaṃ vuttanti daṭṭhabbaṃ. Evaṃ santepi idaṃ sīmāsamūhananakammaṃ",
  "tika-vin08t:985_3": "nāma yadi porāṇā baddhasīmā atthi, tadaṭṭhakasaṅghe hatthapāsagate aññesu bhikkhūsu",
  "tika-vin08t:985_4": "gāmasīmaṃ paviṭṭhesupi kammabhedo natthi. Yadi porāṇā baddhasīmā natthi, evampi sati",
  "tika-vin08t:985_5": "kevalaṃ gāmasīmābhūtattā sīmāsamūhananakamme asampajjantepi doso natthi, atha kasmā",
  "tika-vin08t:985_6": "sodhanā vuttāti? Saccaṃ, tathāpi samūhanitabbā porāṇasīmāparicchedassa duviññeyyattā.",
  "tika-vin08t:985_7": "Sace hi mahatiyā porāṇabaddhasīmāya ekasmiṃ padese sīmaṃ samūhanissāmāti saṅghe sannipatite",
  "tika-vin08t:985_8": "tassāyeva sīmāya aññasmiṃ padese bhikkhumhi paviṭṭhe ajānantassapi kammaṃ vipajjati,",
  "tika-vin08t:985_9": "tasmā mahussāhena sodhetabbāvāti daṭṭhabbaṃ. Evaṃ gāmasīmasodhanaṃ “parisasampattiyā",
  "tika-vin08t:985_10": "yuttā nāma sabbantimena paricchedena catūhi bhikkhūhi sannipatitvā yāvatikā tasmiṃ",
  "tika-vin08t:985_11": "gāmakkhette baddhasīmaṃ vā nadīsamuddajātassare vā anokkamitvā ṭhitā bhikkhū, te",
  "tika-vin08t:985_12": "sabbe hatthapāse vā katvā chandaṃ vā āharitvā sammatā”ti kaṅkhāvitaraṇiyaṃ āgatattā",
  "tika-vin08t:985_13": "parisasampattikāraṇaṃ hotīti viññāyati. Tato “sīmāya sīmaṃ sambhindantena sammatā,",
  "tika-vin08t:985_14": "sīmāya sīmaṃ ajjhottharantena sammatā”ti vuttehi dvīhi vipattidosehi muccanatthaṃ",
  "tika-vin08t:985_15": "sīmasamūhananakammaṃ kātabbaṃ.",
  "tika-vin08t:986_0": "Sīmāya asamūhatāya sati kathaṃ vipattidvayaṃ āpajjeyyāti, tathā sodhitāyapi gāmasīmāya.",
  "tika-vin08t:986_1": "Yadi porāṇabaddhasīmā vijjamānā bhaveyya, tassā vijjamānabhāvaṃ ajānantā navaṃ baddhasīmaṃ",
  "tika-vin08t:986_2": "bandheyyuṃ. Porāṇasīmāya hi nimittaṃ anto katvā tassa samīpe porāṇasīmāya anto ṭhitaṃ",
  "tika-vin08t:986_3": "aññaṃ nimittaṃ katvā navaṃ baddhasīmaṃ bandheyyuṃ, sīmāya sīmaṃ sambhindantena sammatā",
  "tika-vin08t:986_4": "nāma hoti. Tena vuttaṃ kaṅkhāvitaraṇiyaṃ “sīmāya sīmaṃ sambhindantena sammatā nāma",
  "tika-vin08t:986_5": "attano sīmāya paresaṃ sīmaṃ sambhindantena sammatā. Sace hi porāṇakassa vihārassa",
  "tika-vin08t:986_6": "puratthimāya disāya ambo ceva jambū cāti dve rukkhā aññamaññaṃ saṃsaṭṭhaviṭapā honti,",
  "tika-vin08t:986_7": "tesu ambassa pacchimadisābhāge jambū. Vihārasīmā ca jambuṃ anto katvā ambaṃ kittetvā",
  "tika-vin08t:986_8": "baddhā hoti, atha pacchā tassa vihārassa puratthimadisāyaṃ vihāre kate sīmaṃ bandhantā",
  "tika-vin08t:986_9": "bhikkhū ambaṃ anto katvā jambuṃ kittetvā bandhanti, sīmāya sīmā sambhinnā nāma hotī”ti.",
  "tika-vin08t:986_10": "Porāṇasīmāya ca ekadesaṃ vā sakalaporāṇasīmaṃ vā anto karitvā navaṃ sīmaṃ bandheyyuṃ,",
  "tika-vin08t:986_11": "sīmāya sīmaṃ ajjhottharantena sammatā nāma. Vuttañhetaṃ kaṅkhāvitaraṇiyaṃ “sīmāya",
  "tika-vin08t:986_12": "sīmaṃ ajjhottharantena sammatā nāma attano sīmāya paresaṃ sīmaṃ ajjhottharantena",
  "tika-vin08t:986_13": "sammatā. Sace hi paresaṃ baddhasīmaṃ sakalaṃ vā tassā padesaṃ vā anto katvā attano",
  "tika-vin08t:986_14": "sīmaṃ sammannanti, sīmāya sīmaṃ ajjhottharitā nāma hotī”ti.",
  "tika-vin08t:987_0": "Yasmiṃ padese cattāro bhikkhū nisīditvā kammaṃ kātuṃ na sakkonti, tattha tato paṭṭhāya",
  "tika-vin08t:987_1": "yāva kesaggamattampi aññesaṃ porāṇabaddhasīmappadesaṃ attano sīmāya anto karonto",
  "tika-vin08t:987_2": "sīmāya sīmaṃ sambhindati nāma. Catunnaṃ bhikkhūnaṃ nisīdituṃ pahonakaṭṭhānato paṭṭhāya",
  "tika-vin08t:987_3": "yāva sakalampi aññesaṃ porāṇabaddhasīmāpadesaṃ attano sīmāya anto karonto sīmāya",
  "tika-vin08t:987_4": "sīmaṃ ajjhottharati nāma. Vuttañhetaṃ kaṅkhāvitaraṇiyā līnatthapakāsaniyaṃ “tassā",
  "tika-vin08t:987_5": "padesanti tassā ekadesaṃ, yattha ṭhatvā catūhi bhikkhūhi kammaṃ kātuṃ sakkā hoti,",
  "tika-vin08t:987_6": "tādisaṃ ekadesanti vuttaṃ hoti. Yattha pana ṭhitehi kammaṃ kātuṃ na sakkā, tādisaṃ",
  "tika-vin08t:987_7": "padesaṃ anto karitvā sīmāya sīmaṃ sambhindanti nāma, na tu ajjhottharanti nāmāti",
  "tika-vin08t:987_8": "gahetabba”nti. Vimativinodaniyampi “yattha catūhi bhikkhūhi nisīdituṃ na sakkā, tattakato",
  "tika-vin08t:987_9": "paṭṭhāya yāva kesaggamattampi attano sīmāya karontā sambhindanti, catunnampi bhikkhūnaṃ",
  "tika-vin08t:987_10": "pahonakato paṭṭhāya yāva sakalampi anto karontā ajjhottharantīti veditabba”nti vuttaṃ.",
  "tika-vin08t:988_0": "Evaṃ hotu, tasmiṃ gāmasīmaparicchede porāṇakasīmāya vijjamānāya vipattidvayamocanatthaṃ",
  "tika-vin08t:988_1": "sīmāsamūhananakammaṃ sātthakaṃ, avijjamānāya kathaṃ sātthakaṃ bhaveyyāti saṅkānivattanatthaṃ",
  "tika-vin08t:988_2": "sīmāsamūhananakammaṃ akatvā abhinavasīmāya bajjhamānāya saṅkā uppajjeyya, bhagavato",
  "tika-vin08t:988_3": "dharamānakālato paṭṭhāya yāvajjatanā gaṇanapathaṃ vītikkantā bhikkhū upasampadādikammakaraṇatthaṃ",
  "tika-vin08t:988_4": "tasmiṃ tasmiṃ padese sīmaṃ bandhanti. Sā sīmā ettha atthi, ettha natthīti na sakkā",
  "tika-vin08t:988_5": "jānituṃ, tasmā “amhākaṃ sīmābandhanaṭṭhāne porāṇakasīmā bhaveyya nu kho”ti saṅkā",
  "tika-vin08t:988_6": "bhaveyya, evaṃ sati sā abhinavasīmā ca āsaṅkanīyā hotīti sīmāyaṃ kataṃ upasampadādikammampi",
  "tika-vin08t:988_7": "āsaṅkanīyaṃ hoti, tasmā saṅkānivattanatthaṃ abhinavasīmaṃ bandhitukāmehi yatipuṅgavehi",
  "tika-vin08t:988_8": "avassaṃ sīmāsamūhananakammaṃ kātabbaṃ hoti. Samūhanantehi pana “sīmaṃ, bhikkhave,",
  "tika-vin08t:988_9": "samūhanantena paṭhamaṃ ticīvarena avippavāso samūhantabbo, pacchā sīmā samūhantabbā”ti",
  "tika-vin08t:988_10": "vacanato paṭhamaṃ avippavāsasīmā samūhanitabbā, tato samānasaṃvāsakasīmā samūhanitabbā.",
  "tika-vin08t:988_11": "Tasmiṃ samūhananakāle ca “khaṇḍasīmāyaṃ ṭhatvā avippavāsasīmā na samūhantabbā, tathā",
  "tika-vin08t:988_12": "avippavāsasīmāya ṭhatvā khaṇḍasīmāpi. Khaṇḍasīmāya pana ṭhitena khaṇḍasīmāva samūhanitabbā,",
  "tika-vin08t:988_13": "tathā itarāya ṭhitena itarā”ti aṭṭhakathāyaṃ vacanato khaṇḍasīmāyaṃ ṭhatvāva khaṇḍasīmā",
  "tika-vin08t:988_14": "samūhanitabbā, mahāsīmāyameva ṭhatvā mahāsīmā samūhanitabbā, aññissā sīmāya ṭhatvā",
  "tika-vin08t:988_15": "aññā sīmā na samūhanitabbā. Aṭṭhakathāyaṃ avippavāsasīmāti mahāsīmaṃ vadati tattheva",
  "tika-vin08t:988_16": "yebhuyyena cīvarena vippavasanato.",
  "tika-vin08t:989_0": "“Tattha sace khaṇḍasīmañca avippavāsasīmañca jānanti, samūhanituñceva bandhituñca",
  "tika-vin08t:989_1": "sakkhissanti. Khaṇḍasīmaṃ pana jānantā avippavāsaṃ ajānantāpi samūhanituñceva bandhituñca",
  "tika-vin08t:989_2": "sakkhissanti. Khaṇḍasīmaṃ pana ajānantā avippavāsaṃyeva jānantā cetiyaṅgaṇabodhiyaṅgaṇauposathāgārādīsu",
  "tika-vin08t:989_3": "nirāsaṅkaṭṭhānesu ṭhatvā appeva nāma samūhanituṃ sakkhissanti, paṭibandhituṃ pana",
  "tika-vin08t:989_4": "na sakkhissanteva. Sace bandheyyuṃ, sīmāsambhedaṃ katvā vihāraṃ avihāraṃ kareyyuṃ,",
  "tika-vin08t:989_5": "tasmā na samūhanitabbā. Ye pana ubhopi na jānanti, teneva samūhanituṃ na bandhituṃ",
  "tika-vin08t:989_6": "sakkhissanti. Ayañhi sīmā nāma kammavācāya vā asīmā hoti sāsanantaradhānena vā, na",
  "tika-vin08t:989_7": "ca sakkā sīmaṃ ajānantehi kammavācā kātuṃ, tasmā na samūhanitabbā, sādhukaṃ pana",
  "tika-vin08t:989_8": "ñatvāyeva samūhanitabbā ca bandhitabbā cā”ti aṭṭhakathāyaṃ vacanato “idāni sīmaṃ",
  "tika-vin08t:989_9": "samūhanissāmā”ti paricchinnāya gāmasīmāya anto khaṇḍasīmamahāsīmānaṃ atthibhāvaṃ",
  "tika-vin08t:989_10": "vā natthibhāvaṃ vā tāsaṃ sīmānaṃ paricchedañca na jānanti, evaṃ ajānantā bhikkhū",
  "tika-vin08t:989_11": "tā porāṇasīmāyo samūhanituṃ na sakkuṇeyyuṃ, porāṇasīmaṃ samūhanituṃ asakkontā ca",
  "tika-vin08t:989_12": "kathaṃ abhinavasīmaṃ bandhituṃ sakkuṇissantīti paramparehi ācariyehi sammā vinicchitaṃ",
  "tika-vin08t:989_13": "anulomanayaṃ nissāya mahantaṃ ussāhaṃ karitvā aṅgaṃ aparihāpetvā sammā vihitanayena",
  "tika-vin08t:989_14": "porāṇasīmaṃ samūhanituṃ sakkhissanti.",
  "tika-vin08t:990_0": "Kathaṃ? Tasmiṃ sīmāsamūhananakāle yadi pakatigāmasīmāyaṃ āraddhaṃ, taṃ pakatigāmaparicchedaṃ,",
  "tika-vin08t:990_1": "yadi visuṃgāmasīmāyaṃ āraddhaṃ, taṃ visuṃgāmaparicchedaṃ aññesaṃ bhikkhūnaṃ appavisanatthāya",
  "tika-vin08t:990_2": "samantato susaṃvihitārakkhaṃ kārāpetvā kammavācaṃ sāvetuṃ samatthena byattibalasampannena",
  "tika-vin08t:990_3": "vinayadharena saha samānasaṃvāsake lajjipesale imassa kammassa catuvaggakaraṇīyattā",
  "tika-vin08t:990_4": "cattāro bhikkhū kammappatte bhikkhūnaṃ pakatattabhāvassa dubbiññeyyattā vā tato adhikappamāṇe",
  "tika-vin08t:990_5": "bhikkhū gahetvā idāni bandhitabbāya sīmāya nimittānaṃ vihāraparikkhepassa ca anto",
  "tika-vin08t:990_6": "ca sabbattha bahi ca samantā leḍḍupātamatte padese sabbattha mañcappamāṇe mañcappamāṇe",
  "tika-vin08t:990_7": "ṭhāne hatthapāsaṃ avijahitvā tiṭṭhantā, nisīdantā vā hutvā paṭhamaṃ avippavāsasīmāsamūhananakammavācaṃ,",
  "tika-vin08t:990_8": "tato samānasaṃvāsakasīmāsamūhananakammavācaṃ sāvetvā sīmāya samugghāte kate porāṇasīmāsu",
  "tika-vin08t:990_9": "vijjamānāsupi pacchimantena ekavīsatiyā bhikkhūnaṃ nisīdanārahattā sīmāya mañcappamāṇe",
  "tika-vin08t:990_10": "mañcappamāṇe ṭhāne tiṭṭhantā bhikkhū avassaṃ tāsu sīmāsu tiṭṭhantā bhaveyyuṃ, tasmā",
  "tika-vin08t:990_11": "sīmaṭṭhā hutvā sīmāsamūhananakammavācaṃ vatvā tā sīmā samūhaneyyuṃ. Tato porāṇabaddhasīmānaṃ",
  "tika-vin08t:990_12": "samūhatattā gāmasīmāyeva avasiṭṭhā bhaveyyāti. Vuttañhetaṃ vimativinodaniyaṃ “keci",
  "tika-vin08t:990_13": "pana īdisesu vihāresu chapañcamatte bhikkhū gahetvā vihārakoṭito paṭṭhāya vihāraparikkhepassa",
  "tika-vin08t:990_14": "anto ca bahi ca samantā leḍḍupāte sabbattha mañcappamāṇe mañcappamāṇe okāse nirantaraṃ",
  "tika-vin08t:990_15": "ṭhatvā paṭhamaṃ avippavāsasīmaṃ, tato samānasaṃvāsakasīmañca samūhananavasena sīmāya",
  "tika-vin08t:990_16": "samugghāte kate tasmiṃ vihāre khaṇḍasīmāya mahāsīmāya ca vijjamānatte satipi avassaṃ",
  "tika-vin08t:990_17": "ekasmiṃ mañcaṭṭhāne tāsaṃ majjhagatā te bhikkhū tā samūhaneyyuṃ, tato gāmasīmā eva avasisseyyā”ti.",
  "tika-vin08t:991_0": "“Sādhukaṃ pana ñatvāyeva samūhanitabbā ceva bandhitabbā cā”ti aṭṭhakathāyaṃ vacanato",
  "tika-vin08t:991_1": "sīmaṃ jānantāyeva samūhanituṃ sakkhissanti, kathaṃ ajānantāti. Imasmiṃ sīmāsamūhananādhikāre",
  "tika-vin08t:991_2": "sīmaṃ vā sīmāparicchedaṃ vā jānanabhāvo aṅgaṃ na hoti, antosīmāyaṃ ṭhitabhāvo, “sīmaṃ",
  "tika-vin08t:991_3": "samūhanissāmā”ti kammavācākaraṇanti idameva dvayaṃ aṅgaṃ hoti, tasmā iminā aṅgadvayena",
  "tika-vin08t:991_4": "sampanne sati imaṃ ajānantāpi samūhanituṃ sakkontīti. Iminā aṅgadvayena sampanne",
  "tika-vin08t:991_5": "sati sīmaṃ ajānantānaṃ samūhanituṃ samatthabhāvo kathaṃ viññātabboti? Aṭṭhakathāyaṃ",
  "tika-vin08t:991_6": "“khaṇḍasīmaṃ pana jānantā avippavāsaṃ ajānantāpi samūhanituñceva bandhituñca sakkhissantī”ti",
  "tika-vin08t:991_7": "evaṃ mahāsīmāya paricchedaṃ ajānanaṭṭhānepi samūhananassa vuttattā vimativinodaniyampi",
  "tika-vin08t:991_8": "“na hettha sīmāya, tapparicchedassa vā jānanaṃ aṅgaṃ, sīmāya pana antoṭhānaṃ, ‘samūhanissāmā’ti",
  "tika-vin08t:991_9": "kammavācākaraṇañca aṅgaṃ. Aṭṭhakathāyaṃ ‘khaṇḍasīmaṃ pana jānantā avippavāsaṃ ajānantāpi",
  "tika-vin08t:991_10": "samūhanituñceva bandhituñca sakkhissantī’ti evaṃ mahāsīmāya paricchedassa ajānanepi",
  "tika-vin08t:991_11": "samūhananassa vuttattā”ti vuttaṃ. Tato porāṇabaddhasīmānaṃ samūhatattā gāmasīmāyeva",
  "tika-vin08t:991_12": "avasiṭṭhā bhaveyyāti tasmiṃ avasiṭṭhāya tato paraṃ kiṃ kātabbanti. Gāmasīmāya avasiṭṭhāya",
  "tika-vin08t:991_13": "sati taṃ gāmasīmaṃ pubbe vuttanayena sodhanaṃ rakkhaṇañca katvā tissaṃ gāmasīmāyaṃ",
  "tika-vin08t:991_14": "khaṇḍasīmaṃ mahāsīmañca yathāruci bandhituṃ labhati, sīmaṃ abandhitvāva kevalāya",
  "tika-vin08t:991_15": "gāmasīmāya upasampadādisaṅghakammañca kātumpi labhati.",
  "tika-vin08t:992_0": "Vuttañhi vimativinodaniyaṃ – “gāmasīmāya eva ca avasiṭṭhāya tattha yathāruci duvidhampi",
  "tika-vin08t:992_1": "sīmaṃ bandhituñceva upasampadādikammaṃ kātuñca vaṭṭatīti vadanti, taṃ yuttaṃ viya",
  "tika-vin08t:992_2": "dissati, vīmaṃsitvā gahetabba”nti. Tasmā yadi saṭṭhihatthāyāmaṃ cattālīsahatthavitthāraṃ",
  "tika-vin08t:992_3": "khaṇḍasīmameva kattukāmā honti, ettake padese mañcaṭṭhānaṃ gaṇhanto pamāṇayuttako",
  "tika-vin08t:992_4": "mañcoti sabbapacchimappamāṇayutto mañco. So hi pakatividatthiyā navavidatthiko, aṭṭhavidatthiko",
  "tika-vin08t:992_5": "vā hoti. Tato khuddako mañco sīsupadhānaṃ ṭhapetvā pādaṃ pasāretvā nipajjituṃ nappahotīti",
  "tika-vin08t:992_6": "sabbapacchimamañcassa āyāmappamāṇassa samantapāsādikāyaṃ vuttattā tato adhikāyāmopi",
  "tika-vin08t:992_7": "hotiyeva. Mañcassa vitthāro pana āyāmassa upaḍḍho hoti, tasmā mañcappamāṇaṭṭhānaṃ",
  "tika-vin08t:992_8": "āyāmato pañcahatthaṃ, vitthārato pañcavidatthikanti gahetvā tena pamāṇena gaṇhanto",
  "tika-vin08t:992_9": "saṭṭhihatthāyāmaṃ sīmaṭṭhānaṃ catuvīsatimañcakaṃ hoti, cattālīsahatthavitthāraṃ aṭṭhamañcakaṃ",
  "tika-vin08t:992_10": "hoti. Evaṃ gaṇhanto dakkhiṇuttarāyāmo mañco hoti, saṭṭhihatthāyāmaṃ sīmaṭṭhānaṃ dvādasamañcakaṃ",
  "tika-vin08t:992_11": "hoti, cattālīsahatthavitthāraṃ soḷasamañcakaṃ hoti. Evaṃ gaṇhanto pācīnapacchimāyāmo",
  "tika-vin08t:992_12": "mañco hoti. Duvidhepi āyāmaṃ vitthārena guṇitaṃ karonto sakalaṃ antosīmaṭṭhānaṃ dvānahuttarasatamañcakaṃ",
  "tika-vin08t:992_13": "hoti, bahisīmaṭṭhānampi samantato ekamañcakaṃ vā dvitimañcakaṃ vā gahetabbaṃ. Tena",
  "tika-vin08t:992_14": "saha gaṇanaṃ vaḍḍhetabbaṃ. Vimativinodaniyaṃ pana “samantā leḍḍupāto”ti vuttaṃ, taṃ",
  "tika-vin08t:992_15": "pana mahāsīmābandhanakāle vihāraparikkhepassa bahiupacāraṃ sandhāya vuttaṃ siyā.",
  "tika-vin08t:992_16": "Khaṇḍasīmāyapi dūrato samūhanane doso natthi, dukkarattā pana kārakānaṃ pamāṇaṃ jānitabbaṃ.",
  "tika-vin08t:992_17": "Kalyāṇiyaṃ nāma sīmāyaṃ pana āyāmato ca vitthārato ca pañcahatthappamāṇaṃ ṭhānaṃ",
  "tika-vin08t:992_18": "ekakoṭṭhāsaṃ katvā samūhanati. Tampi pacchimamañcappamāṇato adhikamevāti katvā kataṃ.",
  "tika-vin08t:992_19": "Idāni amheti vuttaṭṭhānaṃ pana pakaraṇanayena saṃsandanattā yuttataranti daṭṭhabbaṃ.",
  "tika-vin08t:993_0": "Samūhananākāro pana evaṃ veditabbo – idāni bandhitabbāya sīmāya nimittānaṃ anto ca",
  "tika-vin08t:993_1": "bahi ca yathāvuttanayena samūhanitabbasīmaṭṭhānaṃ ādāsatalaṃ viya samaṃ suddhaṃ vimalaṃ",
  "tika-vin08t:993_2": "katvā yathāvuttamañcappamāṇaṃ mañcappamāṇaṃ ṭhānaṃ aṭṭhapadakalekhaṃ viya rajjunā",
  "tika-vin08t:993_3": "vā daṇḍena vā lekhaṃ kārāpetvā lekhānusārena tambamattikacuṇṇena vā setamattikacuṇṇena",
  "tika-vin08t:993_4": "vā vaṇṇavisesaṃ kārāpetvā panti panti koṭṭhāsaṃ koṭṭhāsaṃ kārāpetvā pubbe vuttanayena",
  "tika-vin08t:993_5": "ārakkhaṃ sodhanañca kārāpetvā “idāni sīmaṃ samūhanissāmā”ti cattāro vā taduttari",
  "tika-vin08t:993_6": "vā samānasaṃvāsakabhikkhū gahetvā paṭhamapantiyaṃ paṭhamakoṭṭhāse mañcaṭṭhāne ṭhatvā",
  "tika-vin08t:993_7": "paṭhamaṃ avippavāsasīmāsamūhananakammavācaṃ, tato samānasaṃvāsakasīmāsamūhananakammavācaṃ",
  "tika-vin08t:993_8": "sāvetvā tasmiṃ koṭṭhāseyeva aññamaññassa ṭhitaṭṭhānaṃ parivattetvā parivattetvā tikkhattuṃ",
  "tika-vin08t:993_9": "vā sattakkhattuṃ vā samūhanitvā tato nikkhamitvā paṭhamapantiyaṃyeva dutiyakoṭṭhāse",
  "tika-vin08t:993_10": "ṭhatvā tatheva katvā tato paṭhamapantiyaṃyeva anulomanayena yāva antimakoṭṭhāsā ekekasmiṃ",
  "tika-vin08t:993_11": "koṭṭhāse tatheva katvā paṭhamapantiyā parikkhīṇāya dutiyapantiyā antimakoṭṭhāse ṭhatvā",
  "tika-vin08t:993_12": "tatheva katvā tato paṭṭhāya dutiyapantiyaṃyeva paṭilomanayena yāva ādikoṭṭhāsā tatheva",
  "tika-vin08t:993_13": "katvā evaṃ tatiyapantiādīsupi ekadā anulomato ekadā paṭilomato gantvā sabbāsu pantīsu",
  "tika-vin08t:993_14": "sabbasmiṃ koṭṭhāse parikkhīṇe idaṃ sīmāsamūhananakammaṃ niṭṭhitaṃ nāma hoti. “Cattāro",
  "tika-vin08t:993_15": "taduttari vā”ti idaṃ pana imassa kammassa catuvaggakaraṇīyattā vuttaṃ. Vimativinodaniyaṃ",
  "tika-vin08t:993_16": "pana bhikkhūnaṃ pakatattabhāvassa duviññeyyattā lajjīpesalabhikkhūnañca dullabhattā",
  "tika-vin08t:993_17": "“chapañcamatte”ti vuttaṃ.",
  "tika-vin08t:994_0": "Kalyāṇīsīmāyaṃ pana sīhaḷadīpato abhinavasikkhaṃ gahetvā nivattantehi garahavivādamattampi",
  "tika-vin08t:994_1": "alabhantehi dhammacetiyaraññā vicinitvā gahitehi cuddasahi bhikkhūhi katanti pāsāṇalekhāyaṃ",
  "tika-vin08t:994_2": "āgataṃ. Ratanapūranagare pana sirīsudhammarājādhipatināmakassa cūḷaaggarājino kāle",
  "tika-vin08t:994_3": "mahāsīhaḷappattoti vissuto sirīsaddhammakittināmako mahātheravaro attano vasanaṭṭhānassa",
  "tika-vin08t:994_4": "avidūre pabbatamatthake sīmaṃ bandhanto attano nissitake aggahetvā attanā abhirucite",
  "tika-vin08t:994_5": "lajjipesalabahussutasikkhākāmabhūte aññe mahāthere gahetvā attacatutthova hutvā kammaṃ",
  "tika-vin08t:994_6": "karotīti vadanti. Taṃ imassa kammassa catuvaggakaraṇīyattā tesañca therānaṃ pakatattabhāve",
  "tika-vin08t:994_7": "nirāsaṅkattā kataṃ bhaveyya, evaṃ santepi bhikkhūnaṃ pakatattabhāvassa dubbiññeyyattā",
  "tika-vin08t:994_8": "catuvaggakaraṇīyakammassa atirekacatuvaggena karaṇe dosābhāvato atirekabhikkhūhi",
  "tika-vin08t:994_9": "katabhāvo pasatthataro hoti. Teneva ca kāraṇena vimativinodanīnāmikāyaṃ vinayaṭīkāyaṃ",
  "tika-vin08t:994_10": "“chapañcamatte bhikkhū gahetvā”ti vuttaṃ, kalyāṇīsīmāyañca cuddasahi bhikkhūhi katanti",
  "tika-vin08t:994_11": "daṭṭhabbaṃ. Evaṃ niṭṭhitepi pana sīmāsamūhananakamme nānāvādānaṃ nānācariyānaṃ nānānikāyānaṃ",
  "tika-vin08t:994_12": "nānādesavāsikānaṃ bhikkhūnaṃ cittārādhanatthaṃ garahavivādamocanatthañca punappunaṃ",
  "tika-vin08t:994_13": "tehipi bhikkhūhi tatheva kārāpetabbaṃ. Vuttañhi aṭṭhakathāyaṃ “punappunaṃ pana kātabbaṃ.",
  "tika-vin08t:994_14": "Tañhi kuppassa kammassa kammaṃ hutvā tiṭṭhati, akuppassa thirakammabhāvāya hotī”ti.",
  "tika-vin08t:994_15": "Teneva ca kāraṇena haṃsāvatīnagare anekapaṇḍarahatthisāmimahādhammarājā sahapuññakammabhūtato",
  "tika-vin08t:994_16": "mahācetiyato catūsu disāsu sīmāsamūhananakāle rāmaññadesavāsīhi mahātherehi ca marammadesavāsīhi",
  "tika-vin08t:994_17": "mahātherehi ca visuṃ visuṃ kārāpesīti daṭṭhabbaṃ.",
  "tika-vin08t:995_0": "Yadi pana mahāsīmaṃ bandhitukāmo hoti, tadā usabhamattaṃ vā dviusabhamattaṃ vā taduttari",
  "tika-vin08t:995_1": "vā padesaṃ sallakkhetvā “ettake ṭhāne vihāraṃ karissāmā”ti parikkhepaṃ kārāpetvā",
  "tika-vin08t:995_2": "tassa vihāraparikkhepassa anto ca sabbattha bahi ca samantā leḍḍupātaṭṭhāne mañcappamāṇe",
  "tika-vin08t:995_3": "mañcappamāṇe okāse heṭṭhā vuttanayena pantikoṭṭhāse katvā kammappattehi bhikkhūhi",
  "tika-vin08t:995_4": "saddhiṃ nirantaraṃ ṭhatvā paṭhamaṃ avippavāsasīmā tato samānasaṃvāsakasīmā ca samūhanitabbā.",
  "tika-vin08t:995_5": "Evaṃ sīmāya samugghāte kate tasmiṃ vihāre khaṇḍasīmāya mahāsīmāya ca vijjamānatte",
  "tika-vin08t:995_6": "sati avassaṃ ekasmiṃ mañcaṭṭhāne tāsaṃ majjhagatā te bhikkhū tā samūhaneyyuṃ, tato",
  "tika-vin08t:995_7": "gāmasīmā eva avasisseyya, tassaṃ gāmasīmāyaṃ khaṇḍasīmāmahāsīmāvasena duvidhā sīmā",
  "tika-vin08t:995_8": "yathāruci bandhitabbā. Bandhanākāraṃ pana upari vakkhāma.",
  "tika-vin08t:996_0": "Kasmā pana nimittānaṃ bahipi sīmāsamūhananaṃ kataṃ, nanu nimittānaṃ antoyeva abhinavasīmā",
  "tika-vin08t:996_1": "icchitabbāti tattheva sambhedajjhottharaṇavimocanatthaṃ porāṇakasīmāya samūhananaṃ",
  "tika-vin08t:996_2": "kātabbanti? Saccaṃ, duviññeyyattā pana evaṃ katanti daṭṭhabbaṃ. Duviññeyyo hi porāṇakasīmāya",
  "tika-vin08t:996_3": "vijjamānāvijjamānabhāvo, tasmā yadi nimittānaṃ antoyeva sīmāsamūhananaṃ kareyya,",
  "tika-vin08t:996_4": "tato bahi porāṇakasīmā tiṭṭheyya, tato appamattakaṃ ṭhānaṃ anto paviseyya, taṃ ṭhānaṃ",
  "tika-vin08t:996_5": "kammavācāpāṭhakena saha sīmāsamūhananakārakasaṅghassa patiṭṭhahanappahonakaṃ na bhaveyya,",
  "tika-vin08t:996_6": "evaṃ sante sā porāṇakasīmā asamūhatāva bhaveyya. Taṃ samūhatasaññāya sīmāsammannanakāle",
  "tika-vin08t:996_7": "antonimittaṭṭhānaṃ sammanneyyuṃ, taṃ asamūhataporāṇasīmākoṭipaviṭṭhattā sīmāya sīmaṃ",
  "tika-vin08t:996_8": "sambhedadoso, yadi pana taṃ ṭhānaṃ catunnaṃ nisinnappahonakaṃ bhaveyya, sīmāya sīmaṃ",
  "tika-vin08t:996_9": "ajjhottharaṇadoso, yadipi anto na pavisati, nirantaraṃ phuṭṭhamattaṃ hoti, evampi",
  "tika-vin08t:996_10": "sīmāsaṅkaradosoti imasmā dosattayā vimocanatthaṃ nimittānaṃ bahipi sīmāsamūhananaṃ",
  "tika-vin08t:996_11": "kataṃ. Teneva vimativinodaniyaṃ “bahi ca samantā leḍḍupāte”tiādi vuttanti daṭṭhabbaṃ.",
  "tika-vin08t:997_0": "Keci pana ācariyā samantā nimittānaṃ anto rajjupasāraṇaṃ katvā anto ṭhatvā rajjuyā",
  "tika-vin08t:997_1": "heṭṭhā pāde pavesetvā rajjuto bahi kiñcimattaṃ ṭhānaṃ atikkamitvā sīmāsamūhananaṃ",
  "tika-vin08t:997_2": "karonti, tadetaṃ vicāretabbaṃ. Pādaggaṭṭhapanamattena porāṇasīmāsamugghāto na hoti,",
  "tika-vin08t:997_3": "atha kho kammavācāpāṭhakena saha kammapattasaṅghassa patiṭṭhānena kammavācāya pāṭhanena",
  "tika-vin08t:997_4": "ca samugghāto hoti. Vuttañhi vimativinodanippakaraṇe “sīmāya pana antoṭhānaṃ, ‘samūhanissāmā’ti",
  "tika-vin08t:997_5": "kammavācāya karaṇañcettha aṅga”nti, tasmā ekadesena antopaviṭṭhāya ca ekasambandhena",
  "tika-vin08t:997_6": "ṭhitāya porāṇakabaddhasīmāya samugghāte akate vuttanayena dosattayato na mucceyya,",
  "tika-vin08t:997_7": "tasmā nimittato bahipi ṭhatvā samūhananakaraṇabhāvova pāsaṃsataro hoti. Aññe pana",
  "tika-vin08t:997_8": "ācariyā kammakārakabhikkhūnaṃ padavalañjasambandhaṃ katvā samūhananti, taṃ garukaraṇavasena",
  "tika-vin08t:997_9": "katanti gayhamāne doso natthi. Ekacce pana therā “kārakasaṅghassa akkantaṭṭhāneyeva",
  "tika-vin08t:997_10": "sīmā samūhatā, na anakkantaṭṭhāneti saññāya paṭhamataraṃ sālaṃ karitvā pacchā sīmāya",
  "tika-vin08t:997_11": "samūhatāya thambhaṭṭhāne akkamituṃ na labhati, tasmā asamūhatā sīmā”ti vadanti.",
  "tika-vin08t:998_0": "Pubbepi sirīkhettanagare mahāsattadhammarājassa kāle tena raññā katassa nandanavihārassa",
  "tika-vin08t:998_1": "purato tassa rañño aggamahesiyā sīmāya patiṭṭhāpitāya paṭhamaṃ jetavanasālaṃ katvā",
  "tika-vin08t:998_2": "pacchā sīmaṃ samūhaniṃsu, tadā tasmiṃ nagare mahārukkhamūliko nāma eko gaṇapāmokkhatthero",
  "tika-vin08t:998_3": "“sace thambhaṃ vijjhitvā pāde ṭhapetuṃ sakkhissāmi, evaṃ sante ahaṃ āgacchissāmī”ti",
  "tika-vin08t:998_4": "vatvā nāgacchati. Sabbe therā “na thambhamattena porāṇasīmā tiṭṭhati, thambhassa",
  "tika-vin08t:998_5": "samantato ṭhatvā kammavācāya katāya sīmā samūhatā hotī”ti vatvā tassa vacanaṃ aggahetvā",
  "tika-vin08t:998_6": "samūhaniṃsu ceva bandhiṃsu ca. Haṃsāvatīnagare dhammacetiyarañño kalyāṇiyasīmābandhanakālepi",
  "tika-vin08t:998_7": "paṭhamaṃ sālaṃ karitvāva pacchā samūhaniṃsu, na ca pāḷiaṭṭhakathāṭīkādīsu “padavalañjasambandhaṃ",
  "tika-vin08t:998_8": "katvā sīmā samūhanitabbā”ti pāṭho atthi, “mañcappamāṇe mañcappamāṇe ṭhāne”ti pana",
  "tika-vin08t:998_9": "atthi. Porāṇasīmāya anto ṭhatvā ekasmiṃ ṭhāne sīmāsamūhananakammavācāya katāya sakalāpi",
  "tika-vin08t:998_10": "sīmā samūhatāva hoti, tasmā “padavalañjasambandhaṃ katvā samūhanitabba”nti vacanaṃ",
  "tika-vin08t:998_11": "paṇḍitā na sampaṭicchanti. Īdisaṃ pana vacanaṃ garukaraṇavasena vuttanti gayhamāne",
  "tika-vin08t:998_12": "kiñcāpi doso natthi, tathāpi sissānusissānaṃ diṭṭhānugatiāpajjanakāraṇaṃ hoti. Te",
  "tika-vin08t:998_13": "hi “amhākaṃ ācariyā evaṃ kathenti, evaṃ karontī”ti daḷhīkammavasena gahetvā tathā",
  "tika-vin08t:998_14": "akate sīmā samūhatā na hotīti maññanti, tasmā pakaraṇāgatanayavaseneva karaṇaṃ varaṃ",
  "tika-vin08t:998_15": "pasatthaṃ hotīti daṭṭhabbaṃ.",
  "tika-vin08t:999_0": "Aparampi imasmiṃ sīmāsamūhananādhikāre dhammagāravehi vinayadharehi cintetabbaṃ gambhīraṃ",
  "tika-vin08t:999_1": "duddasaṃ ṭhānaṃ atthi, taṃ katamanti ce? “Anujānāmi, bhikkhave, tiyojanaparamaṃ sīmaṃ",
  "tika-vin08t:999_2": "sammannitu”nti vacanato nānāgāmakkhettāni avattharitvā sammatā tiyojanikādikāyo mahāsīmāyo",
  "tika-vin08t:999_3": "bhagavatā anuññātā atthi, atha ekaṃ gāmakkhettaṃ sodhetvā ārakkhaṃ datvā sīmāya samūhatāya",
  "tika-vin08t:999_4": "yadi tato aññesu gāmakkhettesu bhikkhū santi, na gāmasīmā baddhasīmaṃ paricchindituṃ",
  "tika-vin08t:999_5": "sakkoti, tasmā te bhikkhū tasmiṃ kamme vaggaṃ kareyyuṃ, evaṃ sati sīmā samūhatā na",
  "tika-vin08t:999_6": "bhaveyya, tāya asamūhatāya sati abhinavasīmā sammannitabbā na bhaveyya, iti idaṃ",
  "tika-vin08t:999_7": "ṭhānaṃ dujjānaṃ duddasaṃ, tasmā pāsāṇacchattaṃ viya bhagavato āṇaṃ garuṃ karontehi",
  "tika-vin08t:999_8": "lajjipesalabahussutasikkhākāmabhūtehi vinayavidūhi suṭṭhu cintetabbanti.",
  "tika-vin08t:1000_0": "Imasmiṃ adhikāre cintento gavesanto vicinanto idaṃ kāraṇaṃ dissati – tiyojanikādimahāsīmāyo",
  "tika-vin08t:1000_1": "iddhimantānaṃ bhikkhūnaṃ dharamānakāle sannipatituṃ vā visodhetuṃ vā sakkuṇeyyabhāvato",
  "tika-vin08t:1000_2": "tamārabbha bhagavatā anujānitā bhaveyyuṃ. Sabbasmiṃ kāle sabbasmiṃ padese sabbe bhikkhū",
  "tika-vin08t:1000_3": "tādisaṃ mahāsīmaṃ sodhetuṃ vā sannipatituṃ vā na sakkā, na ca bhagavā asakkuṇeyyaṃ",
  "tika-vin08t:1000_4": "alabbhaneyyaṃ kāraṇaṃ vadeyya. Bhagavato dharamānakāle rājagahanagare aṭṭhārasa mahāvihārā",
  "tika-vin08t:1000_5": "ekasīmāva dhammasenāpatisāriputtattherena sammatāti. Sīhaḷadīpe mahāvihārasīmā anurādhapuraṃ",
  "tika-vin08t:1000_6": "antokatvā pavattā mahāmahindattherena sammatāti ca pakaraṇesu dissati, na tathā imasmiṃ",
  "tika-vin08t:1000_7": "nāma dese dviyojanikā vā tiyojanikā vā sīmā asukena bhikkhunā sammatāti dissati.",
  "tika-vin08t:1000_8": "Imasmiñca marammadese tādisānaṃ sīmānaṃ natthibhāvo upaparikkhitvā jānitabbo. Tathā",
  "tika-vin08t:1000_9": "hi anekasataanekasahassavassakālato uppannā baddhasīmā pāsāṇathambhanimittena saha",
  "tika-vin08t:1000_10": "tasmiṃ tasmiṃ padese dissanti. Arimaddanapure ca anuruddhamahārājena sammannāpitā",
  "tika-vin08t:1000_11": "dvāsaṭṭhayādhikasatahatthāyāmā sattacattālīsādhikasatahatthavitthārā mahāsīmā nimittena",
  "tika-vin08t:1000_12": "saha dissati. Ratanapūranagare ca narapatijeyyasūramahārājakāle aṭṭhasattatādhikacatusatakaliyuge",
  "tika-vin08t:1000_13": "sammannitā sīmā pāsāṇalekhāya saddhiṃ dissati. Yadi tiyojanaparamādimahāsīmāyo atthi,",
  "tika-vin08t:1000_14": "porāṇācariyā navaṃ navaṃ baddhasīmaṃ na bandheyyuṃ, atha ca pana bandhanti, tāsu",
  "tika-vin08t:1000_15": "ca navasīmāsu upasampadādisaṅghakammaṃ karonti, tato eva ca gaṇanapathamatikkantā",
  "tika-vin08t:1000_16": "bhikkhū paramparato vaḍḍhentā yāvajjatanā sāsanaṃ patiṭṭhapenti. Iminā ca kāraṇena",
  "tika-vin08t:1000_17": "imasmiṃ padese tiyojanā sīmāyo natthīti viññāyati.",
  "tika-vin08t:1001_0": "Atha vā “vihāraparikkhepassa anto ca bahi ca samantā leḍḍupāte”ti vihāraparikkhepassa",
  "tika-vin08t:1001_1": "anto ca vihārūpacārabhūte bahi leḍḍupāte ca ṭhāneyeva sīmāsamūhananassa vimativinodaniyaṃ",
  "tika-vin08t:1001_2": "vuttattāpi tādisā mahāsīmāyo natthīti viññāyati. Yadi atthi, sīmāsamūhananaṃ pakaraṇācariyā",
  "tika-vin08t:1001_3": "na katheyyuṃ. Kathentāpi samantā tiyojanaṃ ṭhānaṃ sodhetvā sīmāsamūhananaṃ kareyyuṃ,",
  "tika-vin08t:1001_4": "tathā pana akathetvā vihāravihārūpacāresuyeva sīmāsamūhananassa kathitattā tiyojanikādayo",
  "tika-vin08t:1001_5": "mahāsīmāyo natthīti viññāyati.",
  "tika-vin08t:1002_0": "Atha vā “khaṇḍasīmaṃ pana jānantā avippavāsaṃ ajānantāpi samūhanituñceva bandhituñca",
  "tika-vin08t:1002_1": "sakkhissantī”ti aṭṭhakathāyaṃ vacanatopi tesu tesu janapadesu tiyojanikādikāyo mahāsīmāyo",
  "tika-vin08t:1002_2": "natthīti viññāyati. Kathaṃ? Yadi tādisā sīmāyo atthi, sakalampi taṃ sīmaṃ asodhetvā",
  "tika-vin08t:1002_3": "sīmāsamūhananaṃ aṭṭhakathācariyā na katheyyuṃ, atha ca pana khaṇḍasīmaṃ jānantā avippavāsaṃ",
  "tika-vin08t:1002_4": "ajānantāpi sīmaṃ samūhanituṃ bandhituñca samatthabhāvaṃ kathenti, sā kathā khandhasīmāya",
  "tika-vin08t:1002_5": "sīmantarikantaritamattā hutvā tasmiṃ gāmakkhette avippavāsasīmā bhaveyya, tasmā tasmiṃ",
  "tika-vin08t:1002_6": "ṭhāne ṭhatvā samūhanituṃ samatthabhāvena aṭṭhakathācariyehi kathīyati, na nānāgāmakkhettāni",
  "tika-vin08t:1002_7": "avattharitvā sammatāya tiyojanikādibhedāya sīmāya aññesu gāmakkhettesu aññesu bhikkhūsu",
  "tika-vin08t:1002_8": "santesupi samūhanituṃ samatthabhāvena, tena ñāyati “na sabbesu ṭhānesu tiyojanikādibhedāyo",
  "tika-vin08t:1002_9": "mahāsīmāyo na santī”ti. Īdisāni kāraṇāni bhagavato āṇaṃ garuṃ karontehi vinayatthavidūhi",
  "tika-vin08t:1002_10": "vinayadharehi punappunaṃ cintetabbāni upaparikkhitabbāni, ito aññānipi kāraṇāni gavesitabbānīti.",
  "tika-vin08t:1003_0": "Ito parampi “sace aññānipi gāmakkhettāni antokātukāmā, tesu gāmesu ye bhikkhū vasanti,",
  "tika-vin08t:1003_1": "tehipi āgantabba”ntiādivacanato ekasmiṃyeva gāmakkhette sīmaṃ na bandhanti, atha",
  "tika-vin08t:1003_2": "kho aññānipi gāmakkhettāni antokaritvāpi bandhanti, tasmā idāni sammannitabbāya sīmāya",
  "tika-vin08t:1003_3": "nissayabhūtaṃ pakatigāmakkhettaṃ vā visuṃgāmakkhettaṃ vā sodhitanti manasi na kātabbaṃ.",
  "tika-vin08t:1003_4": "Kaṅkhacchedanatthaṃ sīmāsamūhananakammavācābhaṇanasamaye tena gāmakkhettena sambandhesu",
  "tika-vin08t:1003_5": "aññesu gāmakkhettesu vasante bhikkhūpi yācitvā tato gāmakkhettato bahi dūre vāsāpetabbā.",
  "tika-vin08t:1003_6": "Evañhi karonte aññāni gāmakkhettāni antokaritvā porāṇasīmāya vijjamānāyapi te vaggaṃ",
  "tika-vin08t:1003_7": "kātuṃ na sakkonti. Tato sīmāsamūhananakammavācā sampajjati, tasmā evarūpo sukhumo",
  "tika-vin08t:1003_8": "nipuṇo attho vinayadharehi cintetabbo. Evaṃ sīmāsamūhananavidhānena sīmāya sīmaṃ",
  "tika-vin08t:1003_9": "sambhindantena sammatā, sīmāya sīmaṃ ajjhottharantena sammatāti vuttehi dvīhi vipattidosehi muttā hoti.",
  "tika-vin08t:1004_0": "Tato “atikhuddikā atimahantī”ti vuttehi vipattidosehi vimuccanatthaṃ sīmāya pamāṇaṃ",
  "tika-vin08t:1004_1": "jānitabbaṃ. Kathaṃ? Sīmā nāma ekavīsatiyā bhikkhūnaṃ nisīdituṃ appahonte sati atikhuddikā",
  "tika-vin08t:1004_2": "nāma hoti, sammatāpi sīmā na hoti. Tiyojanato paraṃ kesaggamattampi ṭhānaṃ anto karonte",
  "tika-vin08t:1004_3": "sati atimahatī nāma hoti, sammatāpi sīmā na hoti, tasmā ekavīsatiyā bhikkhūnaṃ nisīdanappahonakato",
  "tika-vin08t:1004_4": "paṭṭhāya tiyojanaṃ anatikkamitvā yattha yaṃ pamāṇaṃ saṅgho icchati, tattha taṃ pamāṇaṃ",
  "tika-vin08t:1004_5": "katvā sīmā sammannitabbā. Kathaṃ viññāyatīti ce? “Tattha atikhuddikā nāma yattha",
  "tika-vin08t:1004_6": "ekavīsati bhikkhū nisīdituṃ na sakkonti. Atimahantī nāma antamaso kesaggamattenapi",
  "tika-vin08t:1004_7": "tiyojanaṃ atikkamitvā sammatā”ti kaṅkhāvitaraṇiyaṃ vacanato viññāyati. Evaṃ sīmāya",
  "tika-vin08t:1004_8": "pamāṇaggahaṇena “atikhuddikā atimahantī”ti vuttehi dvīhi dosehi muttā hoti.",
  "tika-vin08t:1005_0": "Tato “khaṇḍanimittā chāyānimittā animittā”ti vuttehi tīhi vipattidosehi vimuccanatthaṃ",
  "tika-vin08t:1005_1": "nimittakittanaṃ kātabbaṃ, tattha asambandhakittanena nimittā sīmā khaṇḍanimittā nāma.",
  "tika-vin08t:1005_2": "Kathaṃ? Sīmāya catūsu disāsu ṭhapitanimittesu puratthimadisāya nimittaṃ kittetvā",
  "tika-vin08t:1005_3": "anukkamena dakkhiṇapacchimauttaradisāsu nimittāni kittetvā puna puratthimadisāya",
  "tika-vin08t:1005_4": "nimittaṃ kittetabbaṃ, evaṃ kate akhaṇḍanimittā nāma hoti. Yadi pana puratthimadisāya",
  "tika-vin08t:1005_5": "nimittaṃ kittetvā anukkamena dakkhiṇapacchimauttaradisāsu nimittāni kittetvā ṭhapeti,",
  "tika-vin08t:1005_6": "puna puratthimadisāya nimittaṃ na kitteti, evaṃ khaṇḍanimittā nāma hoti. Aparāpi",
  "tika-vin08t:1005_7": "khaṇḍanimittā nāma yā animittupagapāsāṇaṃ vā bahisārarukkhaṃ vā khāṇukaṃ vā paṃsupuñjaṃ",
  "tika-vin08t:1005_8": "vā antarā ekaṃ nimittaṃ katvā sammatā. Pabbatacchāyādīsu yaṃ kiñci chāyaṃ nimittaṃ",
  "tika-vin08t:1005_9": "katvā sammatā chāyānimittā nāma. Sabbaso nimittaṃ akittetvā sammatā animittā nāma.",
  "tika-vin08t:1005_10": "Imehi tīhi dosehi vimuccanatthāya nimittakittanaṃ kātabbaṃ.",
  "tika-vin08t:1006_0": "Kathaṃ? Kammavācāya porāṇasīmāsamūhananaṃ katvā parisuddhāya kevalāya gāmasīmāya",
  "tika-vin08t:1006_1": "saṅghena yathājjhāsayaṃ gahitappamāṇassa sīmamaṇḍalassa catūsu vā disāsu aṭṭhasu",
  "tika-vin08t:1006_2": "vā disāsu nimittupage heṭṭhimaparicchedena dvattiṃsapalaguḷapiṇḍappamāṇe, ukkaṭṭhaparicchedena",
  "tika-vin08t:1006_3": "hatthippamāṇato ūnappamāṇe pāsāṇe ṭhapetvā nimittānaṃ anto ṭhitena kammavācāpāṭhakena",
  "tika-vin08t:1006_4": "vinayadharena “puratthimāya disāya kiṃ nimitta”nti pucchitabbaṃ. Aññena “pāsāṇo,",
  "tika-vin08t:1006_5": "bhante”ti vattabbaṃ. Puna vinayadharena “eso pāsāṇo nimitta”nti vatvā kittetabbaṃ.",
  "tika-vin08t:1006_6": "Iminā nayena sīmamaṇḍalaṃ padakkhiṇaṃ karontena “puratthimāya anudisāya, dakkhiṇāya",
  "tika-vin08t:1006_7": "disāya, dakkhiṇāya anudisāya, pacchimāya disāya, pacchimāya anudisāya, uttarāya disāya,",
  "tika-vin08t:1006_8": "uttarāya anudisāya kiṃ nimittaṃ? Pāsāṇo, bhante. Eso pāsāṇo nimitta”nti kittetvā",
  "tika-vin08t:1006_9": "puna “puratthimāya disāya kiṃ nimittaṃ? Pāsāṇo, bhante. Eso pāsāṇo nimitta”nti kittetvā",
  "tika-vin08t:1006_10": "niṭṭhapetabbaṃ. Vuttañhi kaṅkhāvitaraṇiyaṃ “khaṇḍanimittā nāma aghaṭitanimittā vuccatī”tiādi.",
  "tika-vin08t:1006_11": "Evaṃ nimittakittanena “khaṇḍanimittā chāyānimittā animittā”ti vuttehi tīhi vipattidosehi vimuttā hoti.",
  "tika-vin08t:1007_0": "Tato paraṃ “bahisīme ṭhitasammatā”ti vuttavipattidosato vimuccanatthaṃ sīmāsammutikammavācāpāṭhakāle",
  "tika-vin08t:1007_1": "saṅghassa ṭhitaṭṭhānaṃ jānitabbaṃ. Kathaṃ? Yadi nimittāni kittetvā saṅgho nimittānaṃ",
  "tika-vin08t:1007_2": "bahi ṭhatvā kammavācāya sīmaṃ sammannati, bahisīme ṭhitasammatā nāma hoti, sīmā na",
  "tika-vin08t:1007_3": "hoti, tasmā nimittāni kittetvā saṅghena nimittānaṃ anto ṭhatvā kammavācāya sīmā sammannitabbā.",
  "tika-vin08t:1007_4": "Vuttañhetaṃ kaṅkhāvitaraṇiyaṃ “bahisīme ṭhitasammatā nāma nimittāni kittetvā nimittānaṃ",
  "tika-vin08t:1007_5": "bahi ṭhitena sammatā”ti. Evaṃ sīmāsammannanaṭṭhānaniyamena “bahisīme ṭhitasammatā”ti",
  "tika-vin08t:1007_6": "vuttavipattidosato muttā hoti.",
  "tika-vin08t:1008_0": "Tato paraṃ “nadiyaṃ sammatā, samudde sammatā, jātassare sammatā”ti vuttehi tīhi vipattidosehi",
  "tika-vin08t:1008_1": "ca vimuccanatthaṃ evaṃ manasi kātabbaṃ – “sabbā, bhikkhave, nadī asīmā, sabbo samuddo",
  "tika-vin08t:1008_2": "asīmo, sabbo jātassaro asīmo”ti bhagavatā vacanato nadīsamuddajātassaresu sammatā",
  "tika-vin08t:1008_3": "sīmā na hoti, porāṇasīmavigatāya suddhāya gāmasīmāya sammatā eva sīmā hoti, tasmā",
  "tika-vin08t:1008_4": "gāmasīmāyameva baddhasīmā sammannitabbā, na nadīādīsūti. Vuttañhi kaṅkhāvitaraṇiyaṃ",
  "tika-vin08t:1008_5": "“nadiyā samudde jātassare sammatā nāma etesu nadīādīsu sammatā”tiādi. Ettāvatā “ayaṃ",
  "tika-vin08t:1008_6": "sīmā atikhuddikā, atimahantī, khaṇḍanimittā, chāyānimittā, animittā, bahisīme ṭhitasammatā,",
  "tika-vin08t:1008_7": "nadiyaṃ sammatā, samudde sammatā, jātassare sammatā, sīmāya sīmaṃ sambhindantena",
  "tika-vin08t:1008_8": "sammatā, sīmāya sīmaṃ ajjhottharantena sammatā”ti vuttehi ekādasahi dosehi vimuttā",
  "tika-vin08t:1008_9": "hutvā “abbhā mahikā dhūmo rajo rāhū”ti vuttehi pañcahi upakkilesehi muttaṃ candamaṇḍalaṃ",
  "tika-vin08t:1008_10": "viya, sūriyamaṇḍalaṃ viya ca suparisuddhā hoti.",
  "tika-vin08t:1009_0": "Tividhasampatti nāma nimittasampattiparisasampattikammavācāsampattiyo. Tāsu “pabbatanimittaṃ",
  "tika-vin08t:1009_1": "pāsāṇanimittaṃ vananimittaṃ rukkhanimittaṃ magganimittaṃ vammikanimittaṃ nadīnimittaṃ",
  "tika-vin08t:1009_2": "udakanimitta”nti vuttesu aṭṭhasu nimittesu tassaṃ tassaṃ disāyaṃ yathāladdhāni nimittāni",
  "tika-vin08t:1009_3": "kittetvā sammannitabbā. Vuttañhi kaṅkhāvitaraṇiyaṃ “puratthimāya disāya kiṃnimittaṃ?",
  "tika-vin08t:1009_4": "Pāsāṇo, bhante. Eso pāsāṇo nimittantiādinā nayena kittetvā sammatā”ti. Tesu ca aṭṭhasu",
  "tika-vin08t:1009_5": "nimittesu rukkhanimittādīnaṃ yathājjhāsayaṭṭhānesu dullabhabhāvato vaḍḍhitvā dvinnaṃ",
  "tika-vin08t:1009_6": "baddhasīmānaṃ saṅkarakaraṇato ca pāsāṇanimittassa pana tathā saṅkarakaraṇābhāvato",
  "tika-vin08t:1009_7": "yathicchitaṭṭhānaṃ āharitvā ṭhapetuṃ sukarabhāvato ca sīmaṃ bandhantehi bhikkhūhi",
  "tika-vin08t:1009_8": "sīmamaṇḍalassa samantā nimittūpagā pāsāṇā ṭhapetabbā. Tena vuttaṃ mahāvaggaṭṭhakathāyaṃ",
  "tika-vin08t:1009_9": "“taṃ bandhantehi samantā nimittūpagā pāsāṇā ṭhapetabbā”ti. Vimativinodaniyañca “nimittūpagā",
  "tika-vin08t:1009_10": "pāsāṇā ṭhapetabbāti idaṃ yathārucitaṭṭhāne rukkhanimittādīnaṃ dullabhatāyā”tiādi.",
  "tika-vin08t:1009_11": "Ettāvatā nimittasampattisaṅkhātaṃ paṭhamaṅgaṃ sūpapannaṃ hoti.",
  "tika-vin08t:1010_0": "Tato sīmāsammutikaraṇatthaṃ sabbantimena paricchedena cattāro bhikkhū sannipatitvā",
  "tika-vin08t:1010_1": "yāvatā tasmiṃ gāme baddhasīmaṃ vā nadīsamuddajātassare vā anokkamitvā ṭhitā bhikkhū",
  "tika-vin08t:1010_2": "santi, sabbe te hatthapāse vā katvā chandaṃ vā āharitvā yā sīmā sammatā, sā parisasampattiyuttā",
  "tika-vin08t:1010_3": "nāma hoti. Tena vuttaṃ kaṅkhāvitaraṇiyaṃ “parisasampattiyuttā nāma sabbantimena paricchedena",
  "tika-vin08t:1010_4": "catūhi bhikkhūhi sannipatitvā”tiādi. Atha taṃ sīmaṃ bandhantā bhikkhū sāmantavihāresu",
  "tika-vin08t:1010_5": "vasante bhikkhū tassa tassa vihārassa sīmāparicchedaṃ pucchitvā ye baddhasīmavihārā,",
  "tika-vin08t:1010_6": "tesaṃ sīmāya sīmantarikaṃ ṭhapetvā, ye abaddhasīmavihārā, tesaṃ sīmāya upacāraṃ ṭhapetvā",
  "tika-vin08t:1010_7": "disācārikabhikkhūnaṃ nissañcārasamaye yadi ekasmiṃyeva gāmakkhette sīmaṃ bandhitukāmā,",
  "tika-vin08t:1010_8": "tasmiṃ ye bhikkhū baddhasīmavihārā, tesaṃ pesetabbaṃ “ajja mayaṃ sīmaṃ bandhissāma,",
  "tika-vin08t:1010_9": "tumhe sakasakasīmāparicchedato mā nikkhamathā”ti. Ye abaddhasīmavihārā, te sabbe",
  "tika-vin08t:1010_10": "ekajjhaṃ sannipātāpetabbā, chandārahānaṃ chando āharitabbo.",
  "tika-vin08t:1011_0": "Yadi aññaṃ gāmakkhettampi antokattukāmā, tattha nivāsino bhikkhū samānasaṃvāsakasīmāsammannanakāle",
  "tika-vin08t:1011_1": "āgantumpi anāgantumpi vaṭṭanti. Avippavāsasīmāsammannanakāle pana antonimittagatehi",
  "tika-vin08t:1011_2": "bhikkhūhi āgantabbaṃ, anāgacchantānaṃ chando āharitabbo. Vuttañhetaṃ samantapāsādikāyaṃ",
  "tika-vin08t:1011_3": "“taṃ bandhitukāmehi sāmantavihāresu bhikkhū”tiādi. Evaṃ bhikkhūsu sannipatitesu chandārahānaṃ",
  "tika-vin08t:1011_4": "chande āhaṭe tesu tesu maggesu nadītitthagāmadvārādīsu ca āgantukabhikkhūnaṃ sīghaṃ",
  "tika-vin08t:1011_5": "sīghaṃ hatthapāsānayanatthañca bahisīmakaraṇatthañca ārāmikasāmaṇere ṭhapetvā bherisaññaṃ",
  "tika-vin08t:1011_6": "vā saṅkhasaññaṃ vā kārāpetvā nimittakittanānantaraṃ vuttāya “suṇātu me, bhante saṅgho”tiādikāya",
  "tika-vin08t:1011_7": "kammavācāya sīmā bandhitabbā. Vuttañhi aṭṭhakathāyaṃ “evaṃ sannipatitesu pana bhikkhūsū”tiādi.",
  "tika-vin08t:1011_8": "Ettāvatā parisasampattisaṅkhātaṃ dutiyaṅgaṃ sūpapannaṃ hoti.",
  "tika-vin08t:1012_0": "Tato paraṃ kammavācāpāṭhasamaye “sīmaṃ, bhikkhave, sammannantena paṭhamaṃ samānasaṃvāsakasīmā",
  "tika-vin08t:1012_1": "sammannitabbā, pacchā ticīvarena avippavāso sammannitabbo”ti vacanato paṭhamaṃ samānasaṃvāsakasīmā",
  "tika-vin08t:1012_2": "sammannitabbā, pacchā avippavāsasīmā sammannitabbā, samānasaṃvāsakakammavācāpariyosāneyeva",
  "tika-vin08t:1012_3": "nimittāni bahi katvā nimittānaṃ antopamāṇeneva samānasaṃvāsakasīmā catunahutādhikadvilakkhayojanaputhulaṃ",
  "tika-vin08t:1012_4": "mahāpathaviṃ vinivijjhitvā pathavīsandhārakaudakaṃ pariyantaṃ katvā gatā. Tena vuttaṃ",
  "tika-vin08t:1012_5": "samantapāsādikāyaṃ “kammavācāpariyosāneyeva…pe… gatā hotī”ti. Avippavāsakammavācāpariyosāne",
  "tika-vin08t:1012_6": "avippavāsasīmā yadi antosīmāya gāmo atthi, gāmañca gāmūpacārañca muñcitvā samānasaṃvāsakasīmāya",
  "tika-vin08t:1012_7": "gataparicchedeneva gatā. Iti ticīvarena avippavāsasīmā gāmañca gāmūpacārañca na avattharati,",
  "tika-vin08t:1012_8": "samānasaṃvāsakasīmāva avattharati, samānasaṃvāsakasīmā attano dhammatāya gacchati.",
  "tika-vin08t:1012_9": "Avippavāsasīmā pana yattha samānasaṃvāsakasīmā, tattheva gacchati. Tena vuttaṃ samantapāsādikāyaṃ",
  "tika-vin08t:1012_10": "“iti bhikkhūnaṃ avippavāsasīmā…pe… gacchatī”ti. Tasmā –",
  "tika-vin08t:1013": "“Suṇātu me, bhante saṅgho, yāvatā samantā nimittā kittitā. Yadi saṅghassa pattakallaṃ, saṅgho etehi nimittehi sīmaṃ sammanneyya samānasaṃvāsaṃ ekūposathaṃ, esā ñatti.",
  "tika-vin08t:1014_0": "“Suṇātu me, bhante saṅgho, yāvatā samantā nimittā kittitā, saṅgho etehi nimittehi",
  "tika-vin08t:1014_1": "sīmaṃ sammannati samānasaṃvāsaṃ ekūposathaṃ. Yassāyasmato khamati etehi nimittehi",
  "tika-vin08t:1014_2": "sīmāya sammuti samānasaṃvāsāya ekūposathāya, so tuṇhassa. Yassa nakkhamati, so bhāseyya.",
  "tika-vin08t:1014_3": "Sammatā sā sīmā saṅghena etehi nimittehi samānasaṃvāsā ekūposathā, khamati saṅghassa,",
  "tika-vin08t:1014_4": "tasmā tuṇhī. Evametaṃ dhārayāmī”ti.",
  "tika-vin08t:1015": "Esā samānasaṃvāsakakammavācā,",
  "tika-vin08t:1016_0": "“Suṇātu me, bhante saṅgho, yā sā saṅghena sīmā sammatā samānasaṃvāsā ekūposathā.",
  "tika-vin08t:1016_1": "Yadi saṅghassa pattakallaṃ, saṅgho taṃ sīmaṃ ticīvarena avippavāsaṃ sammanneyya ṭhapetvā",
  "tika-vin08t:1016_2": "gāmañca gāmūpacārañca, esā ñatti.",
  "tika-vin08t:1017_0": "“Suṇātu me, bhante saṅgho, yā sā saṅghena sīmā sammatā samānasaṃvāsā ekūposathā.",
  "tika-vin08t:1017_1": "Saṅgho taṃ sīmaṃ ticīvarena avippavāsaṃ sammannati ṭhapetvā gāmañca gāmūpacārañca.",
  "tika-vin08t:1017_2": "Yassāyasmato khamati etissā sīmāya ticīvarena avippavāsasammuti ṭhapetvā gāmañca",
  "tika-vin08t:1017_3": "gāmūpacārañca, so tuṇhassa. Yassa nakkhamati, so bhāseyya. Sammatā sā sīmā saṅghena",
  "tika-vin08t:1017_4": "ticīvarena avippavāsā ṭhapetvā gāmañca gāmūpacārañca, khamati saṅghassa, tasmā tuṇhī.",
  "tika-vin08t:1017_5": "Evametaṃ dhārayāmī”ti.",
  "tika-vin08t:1018": "Esā avippavāsakammavācā ñattidosaanussāvanādose anuṭṭhapetvā suṭṭhu bhaṇitabbā. Ettāvatā kammavācāsampattisaṅkhātaṃ tatiyaṅgaṃ sūpapannaṃ hoti.",
  "tika-vin08t:1019_0": "Evamayaṃ sīmā anto maṇivimānaṃ bahi rajataparikkhittaṃ vimānasāmikadevaputtoti imehi",
  "tika-vin08t:1019_1": "tīhi aṅgehi sampannaṃ candamaṇḍalaṃ viya, anto kanakavimānaṃ bahi phalikaparikkhittaṃ",
  "tika-vin08t:1019_2": "vimānasāmikadevaputtoti imehi tīhi aṅgehi sampannaṃ sūriyamaṇḍalaṃ viya ca nimittasampattiparisasampattikammavācāsampattisaṅkhātehi",
  "tika-vin08t:1019_3": "tīhi aṅgehi sampannā hutvā ativiya sobhati virocati, jinasāsanassa ciraṭṭhitikāraṇabhūtā",
  "tika-vin08t:1019_4": "hutvā tiṭṭhatīti daṭṭhabbaṃ. Vuttañhetaṃ uposathakkhandhakapāḷiyaṃ “sīmaṃ, bhikkhave,",
  "tika-vin08t:1019_5": "sammannantena paṭhamaṃ samānasaṃvāsakasīmā sammannitabbā”tiādi.",
  "tika-vin08t:1020_0": "“Nimittena nimittaṃ sambandhitvā”ti ettha pana pubbe vuttanayeneva puratthimadisato",
  "tika-vin08t:1020_1": "paṭṭhāya padakkhiṇaṃ katvā sabbanimittāni kittetvā uttarānudisaṃ patvā tattheva aṭṭhapetvā",
  "tika-vin08t:1020_2": "pubbe kittitaṃ puratthimadisāya nimittaṃ puna kittetvā sammatāti attho. Evaṃ sammatā",
  "tika-vin08t:1020_3": "ayaṃ sīmā ekādasahi vipattīhi muttā, tīhi sampattīhi samannāgatā hutvā sabbākārasampannā",
  "tika-vin08t:1020_4": "pañcavassasahassaparimāṇakālaṃ aparimāṇaṃ bhikkhūnaṃ apalokanādicatubbidhakammakaraṇaṭṭhānabhūtā",
  "tika-vin08t:1020_5": "baddhasīmā hotīti daṭṭhabbā.",
  "tika-vin08t:1021_0": "Yadi pana sakhaṇḍasīmaṃ mahāsīmaṃ bandhitukāmā, pubbe vuttanayena suṭṭhu sodhetvā",
  "tika-vin08t:1021_1": "samūhanitaporāṇasīmāya kevalāya pakatigāmasīmāya vā visuṃgāmasīmāya vā bandhitabbā,",
  "tika-vin08t:1021_2": "tāsu ca dvīsu sīmāsupabbajjupasampadādīnaṃ saṅghakammānaṃ sukhakaraṇatthaṃ sīmā paṭhamaṃ",
  "tika-vin08t:1021_3": "bandhitabbā, taṃ pana bandhantehi vattaṃ jānitabbaṃ. Sace hi bodhicetiyabhattasālādīni",
  "tika-vin08t:1021_4": "sabbavatthūni patiṭṭhāpetvā katavihāre bandhanti, vihāramajjhe bahūnaṃ samosaraṇaṭṭhāne",
  "tika-vin08t:1021_5": "abandhitvā vihārapaccante vivittokāse bandhitabbā. Akatavihāre bandhantehi bodhicetiyādīnaṃ",
  "tika-vin08t:1021_6": "sabbavatthūnaṃ patiṭṭhānaṃ sallakkhetvā yathā patiṭṭhitesu vatthūsu vihārapaccante",
  "tika-vin08t:1021_7": "vivittokāse hoti, evaṃ bandhitabbā. Tathā hi vuttaṃ samantapāsādikāyaṃ “imaṃ pana",
  "tika-vin08t:1021_8": "samānasaṃvāsakasīmaṃ sammannantehī”tiādi.",
  "tika-vin08t:1022_0": "Kittakappamāṇā pana khaṇḍasīmā bandhitabbāti? Heṭṭhimaparicchedena sace ekavīsati",
  "tika-vin08t:1022_1": "bhikkhū gaṇhāti, vaṭṭati, tato oraṃ na vaṭṭati. Paraṃ bhikkhusahassaṃ gaṇhantīpi",
  "tika-vin08t:1022_2": "vaṭṭati. Vuttañhi aṭṭhakathāyaṃ “sā heṭṭhimaparicchedenā”tiādi. Ekavīsati bhikkhūti",
  "tika-vin08t:1022_3": "ca nisinne sandhāya vuttaṃ, idañca abbhānakaraṇakāle kammārahabhikkhunā saddhiṃ vīsatigaṇassa",
  "tika-vin08t:1022_4": "saṅghassa nisīdanappahonakatthaṃ vuttaṃ. Vuttañhi vimativinodaniyaṃ “ekavīsati bhikkhū”tiādi.",
  "tika-vin08t:1022_5": "Taṃ khaṇḍasīmaṃ bandhantehi bhikkhūhi sīmamāḷakassa samantā nimittūpagā pāsāṇā ṭhapetabbā.",
  "tika-vin08t:1022_6": "Antokhaṇḍasīmāyameva ṭhatvā khaṇḍasīmā bandhitabbā. “Eso pāsāṇo nimitta”nti evaṃ",
  "tika-vin08t:1022_7": "nimittāni kittetvā kammavācāya sīmā bandhitabbā, tassāyeva sīmāya daḷhīkammatthaṃ",
  "tika-vin08t:1022_8": "avippavāsakammavācā kātabbā. Vuttañhi aṭṭhakathāyaṃ “taṃ bandhantehī”tiādi. Evaṃ",
  "tika-vin08t:1022_9": "khaṇḍasīmaṃ sammannitvā bahi sīmantarikapāsāṇā ṭhapetabbā. Sīmantarikā pacchimakoṭiyā",
  "tika-vin08t:1022_10": "ekaratanappamāṇā vaṭṭati, vidatthippamāṇāpi caturaṅgulappamāṇāpi vaṭṭati. Sace pana",
  "tika-vin08t:1022_11": "vihāro mahā hoti, dvepi tissopi tatuttaripi khaṇḍasīmāyo bandhitabbā. Vuttañhi aṭṭhakathāyaṃ",
  "tika-vin08t:1022_12": "“sīmaṃ sammannitvā”tiādi.",
  "tika-vin08t:1023_0": "Evaṃ khaṇḍasīmaṃ sammannitvā mahāsīmāsammutikāle khaṇḍasīmato nikkhamitvā mahāsīmāya",
  "tika-vin08t:1023_1": "ṭhatvā samantā anupariyāyantehi sīmantarikapāsāṇā kittetabbā, tato avasesanimittāni",
  "tika-vin08t:1023_2": "kittetvā hatthapāsaṃ avijahantehi kammavācāya samānasaṃvāsakasīmaṃ sammannitvā tassa",
  "tika-vin08t:1023_3": "daḷhīkammatthaṃ avippavāsakammavācāpi kātabbā. Tathā hi vuttaṃ aṭṭhakathāyaṃ “evaṃ",
  "tika-vin08t:1023_4": "khaṇḍasīmaṃ sammannitvā”tiādi.",
  "tika-vin08t:1024_0": "“Samantā anupariyāyantehi sīmantarikapāsāṇā kittetabbā”ti vuttaṃ. Kathaṃ kittetabbāti?",
  "tika-vin08t:1024_1": "Dakkhiṇato anupariyāyanteneva kittetabbā. Tathā hi khaṇḍasīmato pacchimāya disāya",
  "tika-vin08t:1024_2": "puratthābhimukhena ṭhatvā “puratthimāya disāya kiṃ nimitta”nti tattha sabbāni nimittāni",
  "tika-vin08t:1024_3": "anukkamena kittetvā tathā uttarāya disāya dakkhiṇābhimukhena ṭhatvā “dakkhiṇāya disāya",
  "tika-vin08t:1024_4": "kiṃ nimitta”nti anukkamena kittetvā tathā puratthimāya disāya pacchimābhimukhena",
  "tika-vin08t:1024_5": "ṭhatvā “pacchimāya disāya kiṃ nimitta”nti anukkamena kittetvā tathā dakkhiṇāya disāya",
  "tika-vin08t:1024_6": "uttarābhimukhena ṭhatvā “uttarāya disāya kiṃ nimitta”nti tattha sabbāni nimittāni",
  "tika-vin08t:1024_7": "anukkamena kittetvā puna pacchimāya disāya puratthābhimukhena ṭhatvā purimaṃ kittitaṃ",
  "tika-vin08t:1024_8": "vuttanayeneva puna kittetabbaṃ. Evaṃ bahūnampi khaṇḍasīmānaṃ sīmantarikapāsāṇā paccekaṃ",
  "tika-vin08t:1024_9": "kittetabbā, tato pacchā avasesanimittānīti mahāsīmāya bāhirabandhanesu nimittāni.",
  "tika-vin08t:1024_10": "Evaṃ sīmantarikapāsāṇā mahāsīmāya anto nimittāni honti dvinnaṃ sīmānaṃ saṅkaradosāpagamanatthaṃ",
  "tika-vin08t:1024_11": "sīmantarikapāsāṇānaṃ ṭhapetabbattā. Evaṃ samantā anupariyāyantena sīmantarikapāsāṇā",
  "tika-vin08t:1024_12": "kittetabbā. Tathāhi vuttaṃ vimativinodaniyaṃ “sīmantarikapāsāṇāti sīmantarikāya ṭhapitanimittapāsāṇā,",
  "tika-vin08t:1024_13": "te pana kittentena padakkhiṇato anupariyāyanteneva kittetabbā”tiādi.",
  "tika-vin08t:1025_0": "Kiṃ iminā anukkameneva sīmā sammannitabbā, udāhu aññenapi anukkamena sammannitabbāti?",
  "tika-vin08t:1025_1": "Sace pana khaṇḍasīmāya nimittāni kittetvā tato sīmantarikāya nimittāni kittetvā mahāsīmāya",
  "tika-vin08t:1025_2": "nimittāni kittenti, evaṃ tīsu ṭhānesu nimittāni kittetvā yaṃ sīmaṃ icchanti, taṃ",
  "tika-vin08t:1025_3": "paṭhamaṃ bandhituṃ vaṭṭati. Evaṃ santepi yathāvuttanayena khaṇḍasīmatova paṭṭhāya",
  "tika-vin08t:1025_4": "bandhitabbā. Tathā hi vuttaṃ aṭṭhakathāyaṃ “sace pana khaṇḍasīmāya nimittānī”tiādi.",
  "tika-vin08t:1025_5": "Evaṃ khaṇḍasīmamahāsīmabandhanena bhikkhūnaṃ ko guṇoti ce? Evaṃ baddhāsu pana sīmāsu",
  "tika-vin08t:1025_6": "khaṇḍasīmāya ṭhitā bhikkhū mahāsīmāyaṃ kammaṃ karontānaṃ bhikkhūnaṃ kammaṃ na kopenti,",
  "tika-vin08t:1025_7": "mahāsīmāya vā ṭhitā khaṇḍasīmāya kammaṃ karontānaṃ, sīmantarikāya pana ṭhitā ubhinnampi",
  "tika-vin08t:1025_8": "na kopenti. Gāmakkhette ṭhatvā kammaṃ karontānaṃ pana sīmantarikāya ṭhitā kopenti.",
  "tika-vin08t:1025_9": "Sīmantarikā hi gāmakkhettaṃ bhajati. Tathā hi vuttaṃ aṭṭhakathāyaṃ “evaṃ baddhāsu",
  "tika-vin08t:1025_10": "pana sīmāsū”tiādi, evaṃ baddhasīmavihāresu vasantā bhikkhū ticīvarādhiṭṭhānena adhiṭṭhitehi",
  "tika-vin08t:1025_11": "ticīvarehi vinā yathāruci vasituṃ labhanti. Sace pana gāmo atthi, gāmagāmūpacāresu",
  "tika-vin08t:1025_12": "na labhatīti daṭṭhabbaṃ.",
  "tika-vin08t:1026": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:1027": "Sīmābandhanavinicchayakathālaṅkāro.",
  "tika-vin08t:1028": "25. Uposathapavāraṇāvinicchayakathā",
  "tika-vin08t:1029": "168. Evaṃ sīmāvinicchayaṃ kathetvā idāni uposathapavāraṇāvinicchayaṃ kathetuṃ “uposathapavāraṇāti ettha”tyādimāha. Tattha uposathasaddo tāva –",
  "tika-vin08t:1030": "“Uddese pātimokkhassa, paṇṇattiyamuposatho;",
  "tika-vin08t:1031": "Upavāse ca aṭṭhaṅge, uposathadine siyā”ti. –",
  "tika-vin08t:1032_0": "Vacanato pātimokkhuddese paṇṇattiyaṃ upavāse aṭṭhaṅgasīle uposathadine ca vattati.",
  "tika-vin08t:1032_1": "Tathā hesa “āyāmāvuso kappina uposathaṃ gamissāmā”tiādīsu pātimokkhuddese āgato,",
  "tika-vin08t:1032_2": "“uposatho nāma nāgarājā”tiādīsu paṇṇattiyaṃ, “suddhassa ve sadā pheggu, suddhassa",
  "tika-vin08t:1032_3": "uposatho sadā”tiādīsu upavāse, “evaṃ aṭṭhaṅgasamannāgato kho, visākhe, uposatho upavuttho”tiādīsu",
  "tika-vin08t:1032_4": "aṭṭhaṅgasīle. “Na, bhikkhave, uposathe sabhikkhukāāvāsā abhikkhuko āvāso”tiādīsu",
  "tika-vin08t:1032_5": "uposathadine vattati. “Pārisuddhiuposatho adhiṭṭhānuposatho”tiādīsu pārisuddhiadhiṭṭhānesupi",
  "tika-vin08t:1032_6": "vattati. Te pana pātimokkhuddese antogadhāti katvā visuṃ na vuttā. Idha pana pātimokkhuddese",
  "tika-vin08t:1032_7": "uposathadine ca vattati. Tattha pātimokkhuddese upavasanaṃ uposatho, sīlena upetā",
  "tika-vin08t:1032_8": "hutvā vasanantyattho. Uposathadine upavasanti etthāti uposatho, etasmiṃ divase sīlena",
  "tika-vin08t:1032_9": "upetā hutvā vasantītyattho.",
  "tika-vin08t:1033_0": "Pavāraṇā-saddo pana “pavāraṇā paṭikkhepe, kathitājjhesanāya cā”ti abhidhānappadīpikāyaṃ",
  "tika-vin08t:1033_1": "vacanato paṭikkhepe ajjhesane ca vattati. Tattha “yo pana bhikkhu bhuttāvī pavārito",
  "tika-vin08t:1033_2": "anatirittaṃ khādanīyaṃ vā bhojanīyaṃ vā khādeyya vā bhuñjeyya vā, pācittiya”ntiādīsu",
  "tika-vin08t:1033_3": "paṭikkhepe, “saṅgho pavāreyyā”tiādīsu ajjhesane, “ajjapavāraṇā cātuddasī”tiādīsu",
  "tika-vin08t:1033_4": "pavāraṇādivase. So pana ajjhesanadivasoyevāti visuṃ na vutto. Idha pana ajjhesane",
  "tika-vin08t:1033_5": "vattati, tasmā pavārīyate pavāraṇā, pakārena icchīyatetyattho. Pa-pubba varadhātu curādigaṇikāyaṃ.",
  "tika-vin08t:1034_0": "Ettha ca kiñcāpi pāḷiyaṃ uposathakkhandhakānantaraṃ vassūpanāyikakkhandhako, tadanantaraṃ",
  "tika-vin08t:1034_1": "pavāraṇakkhandhako saṅgīto, tathāpi uposathapavāraṇakammānaṃ yebhuyyena samānattā",
  "tika-vin08t:1034_2": "yamakamiva bhūtattā missetvā kathento suviññeyyo hoti sallahukagantho cāti mantvā",
  "tika-vin08t:1034_3": "khandhakadvayasaṅgahitaṃ atthaṃ ekeneva paricchedena dasseti ācariyo. Tattha cātuddasiko",
  "tika-vin08t:1034_4": "pannarasiko sāmaggīuposathoti divasavasena tayo uposathā hontīti sambandho. Catuddasiyaṃ",
  "tika-vin08t:1034_5": "niyutto cātuddasiko, evaṃ pannarasiko. Sāmaggīuposatho nāma saṅghasāmaggikadivase",
  "tika-vin08t:1034_6": "kātabbauposatho. Hemantagimhavassānaṃ tiṇṇaṃ utūnanti ettha hemantautu nāma aparakattikakāḷapakkhassa",
  "tika-vin08t:1034_7": "pāṭipadato paṭṭhāya phaggunapuṇṇamapariyosānā cattāro māsā. Gimhautu nāma phaggunassa",
  "tika-vin08t:1034_8": "kāḷapakkhapāṭipadato paṭṭhāya āsāḷhipuṇṇamapariyosānā cattāro māsā. Vassānautu nāma",
  "tika-vin08t:1034_9": "āsāḷhassa kāḷapakkhapāṭipadato paṭṭhāya aparakattikapuṇṇamapariyosānā cattāro māsā.",
  "tika-vin08t:1034_10": "Tatiyasattamapakkhesu dve dve katvā cha cātuddasikāti hemantassa utuno tatiye ca",
  "tika-vin08t:1034_11": "sattame ca pakkhe dve cātuddasikā, migasiramāsassa kāḷapakkhe, māghamāsassa kāḷapakkhe",
  "tika-vin08t:1034_12": "cāti attho. Evaṃ gimhassa utuno tatiye cittamāsassa kāḷapakkhe sattame jeṭṭhamāsassa",
  "tika-vin08t:1034_13": "kāḷapakkhe ca, vassānassa utuno tatiye sāvaṇassa kāḷapakkhe ca sattame assayujamāsassa",
  "tika-vin08t:1034_14": "kāḷapakkhe cāti attho. Sesā pannarasikāti sesā aṭṭhārasa pannarasikā.",
  "tika-vin08t:1035": "Hoti cettha –",
  "tika-vin08t:1036": "“Kattikassa ca kāḷamhā;",
  "tika-vin08t:1037": "Yāva phaggunapuṇṇamā;",
  "tika-vin08t:1038": "Hemantakāloti viññeyyo;",
  "tika-vin08t:1039": "Aṭṭha honti uposathā.",
  "tika-vin08t:1040": "“Phaggunassa ca kāḷamhā;",
  "tika-vin08t:1041": "Yāva āsāḷhipuṇṇamā;",
  "tika-vin08t:1042": "Gimhakāloti viññeyyo;",
  "tika-vin08t:1043": "Aṭṭha honti uposathā.",
  "tika-vin08t:1044": "“Āsāḷhassa ca kāḷamhā;",
  "tika-vin08t:1045": "Yāva kattikapuṇṇamā;",
  "tika-vin08t:1046": "Vassakāloti viññeyyo;",
  "tika-vin08t:1047": "Aṭṭha honti uposathā.",
  "tika-vin08t:1048": "“Utūnaṃ pana tiṇṇannaṃ, pakkhe tatiyasattame;",
  "tika-vin08t:1049": "Catuddasoti pātimokkhaṃ, uddisanti nayaññuno”ti. ;",
  "tika-vin08t:1050_0": "Evaṃ ekasaṃvacchare catuvīsati uposathāti evaṃ iminā vuttanayena hemantādīnaṃ tiṇṇaṃ",
  "tika-vin08t:1050_1": "utūnaṃ ekekasmiṃ utumhi paccekaṃ aṭṭhaaṭṭhauposathattā ututtayasamodhānabhūte ekasmiṃ",
  "tika-vin08t:1050_2": "saṃvacchare catuvīsati uposathā hontīti attho. Idaṃ tāva pakaticārittanti idaṃ ekasmiṃ",
  "tika-vin08t:1050_3": "saṃvacchare chacātuddasikaaṭṭhārasapannarasikauposathakaraṇaṃ tāva paṭhamaṃ pakatiyā",
  "tika-vin08t:1050_4": "sabhāvena cārittaṃ kātabbaṃ kammaṃ hoti, na bahutarāvāsikādinā kāraṇena kātabbanti attho.",
  "tika-vin08t:1051_0": "Tathārūpapaccaye sati aññasmimpi cātuddase uposathaṃ kātuṃ vaṭṭatīti “sakiṃ pakkhassa",
  "tika-vin08t:1051_1": "cātuddase vā pannarase vā pātimokkhaṃ uddisitu”nti vacanato “yo pana āgantukehi āvāsikānaṃ",
  "tika-vin08t:1051_2": "anuvattitabba”ntiādivacanato ca tathārūpapaccaye sati aññasmimpi cātuddase uposathaṃ",
  "tika-vin08t:1051_3": "kātuṃ vaṭṭatīti attho. Tattha sakinti ekavāraṃ. Āvāsikānaṃ anuvattitabbanti āvāsikehi",
  "tika-vin08t:1051_4": "“ajjuposatho cātuddaso”ti pubbakicce kariyamāne anuvattitabbaṃ, na paṭikkositabbaṃ.",
  "tika-vin08t:1051_5": "Ādi-saddena “āvāsikehi āgantukānaṃ anuvattitabba”nti vacanaṃ, “anujānāmi, bhikkhave,",
  "tika-vin08t:1051_6": "tehi bhikkhūhi dve tayo uposathe cātuddasike kātuṃ, kathaṃ mayaṃ tehi bhikkhūhi paṭhamataraṃ",
  "tika-vin08t:1051_7": "pavāreyyāmā”ti vacanañca saṅgaṇhāti. Ettha ca paṭhamasuttassa ekekassa utuno tatiyasattamapakkhassa",
  "tika-vin08t:1051_8": "cātuddase vā avasesassa pannarase vā sakiṃ pātimokkhaṃ uddisitabbanti. Pakaticārittavasenapi",
  "tika-vin08t:1051_9": "atthasambhavato “āgantukehī”tiādīni suttāni dassitānīti veditabbaṃ. Tathārūpapaccaye",
  "tika-vin08t:1051_10": "satīti aññasmimpi cātuddase uposathaṃ kātuṃ anurūpe āvāsikā bahutarā hontīti evamādike",
  "tika-vin08t:1051_11": "paccaye sati. Aññasmimpi cātuddaseti tiṇṇaṃ utūnaṃ tatiyasattamapakkhacātuddasato aññasmiṃ cātuddase.",
  "tika-vin08t:1052": "Tatrāyaṃ pāḷi –",
  "tika-vin08t:1053_0": "“Idha pana, bhikkhave, āvāsikānaṃ bhikkhūnaṃ cātuddaso hoti, āgantukānaṃ pannaraso.",
  "tika-vin08t:1053_1": "Sace āvāsikā bahutarā honti, āgantukehi āvāsikānaṃ anuvattitabbaṃ. Sace samasamā",
  "tika-vin08t:1053_2": "honti, āgantukehi āvāsikānaṃ anuvattitabbaṃ. Sace āgantukā bahutarā honti, āvāsikehi",
  "tika-vin08t:1053_3": "āgantukānaṃ anuvattitabbaṃ.",
  "tika-vin08t:1054_0": "“Idha pana, bhikkhave, āvāsikānaṃ bhikkhūnaṃ pannaraso hoti, āgantukānaṃ cātuddaso.",
  "tika-vin08t:1054_1": "Sace āvāsikā bahutarā honti, āgantukehi āvāsikānaṃ anuvattitabbaṃ. Sace samasamā",
  "tika-vin08t:1054_2": "honti, āgantukehi āvāsikānaṃ anuvattitabbaṃ. Sace āgantukā bahutarā honti, āvāsikehi",
  "tika-vin08t:1054_3": "āgantukānaṃ anuvattitabbaṃ.",
  "tika-vin08t:1055_0": "“Idha pana, bhikkhave, āvāsikānaṃ bhikkhūnaṃ pāṭipado hoti, āgantukānaṃ pannaraso.",
  "tika-vin08t:1055_1": "Sace āvāsikā bahutarā honti, āvāsikehi āgantukānaṃ nākāmā dātabbā sāmaggī, āgantukehi",
  "tika-vin08t:1055_2": "nissīmaṃ gantvā uposatho kātabbo. Sace samasamā honti, āvāsikehi āgantukānaṃ nākāmā",
  "tika-vin08t:1055_3": "dātabbā sāmaggī, āgantukehi nissīmaṃ gantvā uposatho kātabbo. Sace āgantukā bahutarā",
  "tika-vin08t:1055_4": "honti, āvāsikehi āgantukānaṃ sāmaggī vā dātabbā, nissīmaṃ vā gantabbaṃ.",
  "tika-vin08t:1056_0": "“Idha pana, bhikkhave, āvāsikānaṃ bhikkhūnaṃ pannaraso hoti, āgantukānaṃ pāṭipado.",
  "tika-vin08t:1056_1": "Sace āvāsikā bahutarā honti, āgantukehi āvāsikānaṃ sāmaggī vā dātabbā, nissīmaṃ vā",
  "tika-vin08t:1056_2": "gantabbaṃ. Sace samasamā honti, āgantukehi āvāsikānaṃ sāmaggī vā dātabbā, nissīmaṃ",
  "tika-vin08t:1056_3": "vā gantabbaṃ. Sace āgantukā bahutarā honti, āgantukehi āvāsikānaṃ nākāmā dātabbā",
  "tika-vin08t:1056_4": "sāmaggī, āvāsikehi nissīmaṃ gantvā uposatho kātabbo”ti.",
  "tika-vin08t:1057": "Tatrāyaṃ aṭṭhakathā –",
  "tika-vin08t:1058_0": "Āvāsikānaṃ bhikkhūnaṃ cātuddaso hoti, āgantukānaṃ pannarasoti ettha yesaṃ pannaraso,",
  "tika-vin08t:1058_1": "te tiroraṭṭhato vā āgatā, atītaṃ vā uposathaṃ cātuddasikaṃ akaṃsūti veditabbā. Āvāsikānaṃ",
  "tika-vin08t:1058_2": "anuvattitabbanti āvāsikehi “ajjuposatho cātuddaso”ti pubbakicce kariyamāne anuvattitabbaṃ,",
  "tika-vin08t:1058_3": "na paṭikkositabbaṃ. Nākāmā dātabbāti na anicchāya dātabbāti.",
  "tika-vin08t:1059_0": "“Anujānāmi bhikkhave”tiādimhi ayaṃ pavāraṇakkhandhakāgatā pāḷi – idha pana, bhikkhave,",
  "tika-vin08t:1059_1": "sambahulā sandiṭṭhā sambhattā bhikkhū aññatarasmiṃ āvāse vassaṃ upagacchanti, tesaṃ",
  "tika-vin08t:1059_2": "sāmantā aññe bhikkhū bhaṇḍanakārakā kalahakārakā vivādakārakā bhassakārakā saṅghe",
  "tika-vin08t:1059_3": "adhikaraṇakārakā vassaṃ upagacchanti “mayaṃ tesaṃ bhikkhūnaṃ vassaṃvutthānaṃ pavāraṇāya",
  "tika-vin08t:1059_4": "pavāraṇaṃ ṭhapessāmā”ti. Anujānāmi, bhikkhave, tehi bhikkhūhi dve tayo uposathe cātuddasike",
  "tika-vin08t:1059_5": "kātuṃ, kathaṃ mayaṃ tehi bhikkhūhi paṭhamataraṃ pavāreyyāmāti.",
  "tika-vin08t:1060_0": "Tatrāyaṃ aṭṭhakathā – dve tayo uposathe cātuddasike kātunti ettha catutthapañcamā",
  "tika-vin08t:1060_1": "dve, tatiyo pana pakatiyāpi cātuddasikoyevāti, tasmā tatiyacatutthā vā tatiyacatutthapañcamā",
  "tika-vin08t:1060_2": "vā dve tayo cātuddasikā kātabbā. Atha catutthe kate suṇanti, pañcamo cātuddasiko",
  "tika-vin08t:1060_3": "kātabbo, evampi dve cātuddasikā honti. Evaṃ karontā bhaṇḍanakārakānaṃ terase vā cātuddase",
  "tika-vin08t:1060_4": "vā ime pannarasīpavāraṇaṃ pavāressantīti.",
  "tika-vin08t:1061_0": "Tattha ayaṃ sāratthadīpanīpāṭho – catutthe kate suṇantīti catutthe pannarasikuposathe",
  "tika-vin08t:1061_1": "kate amhākaṃ pavāraṇaṃ ṭhapessantīti suṇanti. Evampi dve cātuddasikā hontīti tatiyena",
  "tika-vin08t:1061_2": "saddhiṃ dve cātuddasikā hontīti.",
  "tika-vin08t:1062_0": "Tatrāyaṃ vimativinodanīpāṭho – dve cātuddasikā hontīti tatiyapakkhe cātuddasiyā saddhiṃ",
  "tika-vin08t:1062_1": "dve cātuddasikā honti. Bhaṇḍanakārakānaṃ terase vā cātuddase vā ime pannarasīpavāraṇaṃ",
  "tika-vin08t:1062_2": "pavāressantīti iminā yathāsakaṃ uposathakaraṇadivasato paṭṭhāya bhikkhūnaṃ cātuddasīpannarasīvohāro,",
  "tika-vin08t:1062_3": "na candagatisiddhiyā tithiyā vasenāti dasseti. Kiñcāpi evaṃ “anujānāmi, bhikkhave,",
  "tika-vin08t:1062_4": "rājūnaṃ anuvattitu”nti vacanato panettha lokiyānaṃ tithiṃ anuvattantehipi attano",
  "tika-vin08t:1062_5": "uposathakkamena cātuddasiṃ pannarasiṃ vā pannarasiṃ cātuddasiṃ vā karonteheva anuvattitabbaṃ,",
  "tika-vin08t:1062_6": "na pana soḷasamadivasaṃ vā terasamadivasaṃ vā uposathadivasaṃ karontehi. Teneva pāḷiyampi",
  "tika-vin08t:1062_7": "“dve tayo uposathe cātuddasike kātu”nti vuttaṃ. Aññathā “dvādasiyaṃ, terasiyaṃ vā",
  "tika-vin08t:1062_8": "uposatho kātabbo”ti vattabbato. “Sakiṃ pakkhassa cātuddase vā pannarase vā”tiādivacanampi",
  "tika-vin08t:1062_9": "upavuttakkameneva vuttaṃ, na tithikkamenāti gahetabbanti.",
  "tika-vin08t:1063_0": "Na kevalaṃ uposathadivasāyeva tayo honti, atha kho pavāraṇādivasāpīti āha “purimavassaṃvutthānaṃ",
  "tika-vin08t:1063_1": "panā”tiādi. Māiti cando vuccati tassa gatiyā divasassa minitabbato, so ettha sabbakalāpapāripūriyā",
  "tika-vin08t:1063_2": "puṇṇoti puṇṇamā. Pubbakattikāya puṇṇamā pubbakattikapuṇṇamā, assayujapuṇṇamā. Sā",
  "tika-vin08t:1063_3": "hi pacchimakattikaṃ nivattetuṃ evaṃ vuttā. Tesaṃyevāti purimavassaṃvutthānaṃyeva.",
  "tika-vin08t:1063_4": "Bhaṇḍanakārakehīti kalahakārakehi. Paccukkaḍḍhantīti ukkaḍḍhanti, bhaṇḍanakārake",
  "tika-vin08t:1063_5": "anuvādavasena assayujapuṇṇamādiṃ pariccajantā pavāraṇaṃ kāḷapakkhaṃ juṇhapakkhanti",
  "tika-vin08t:1063_6": "uddhaṃ kaḍḍhantīti attho, “suṇantu me, āyasmanto āvāsikā, yadāyasmantānaṃ pattakallaṃ,",
  "tika-vin08t:1063_7": "idāni uposathaṃ kareyyāma, pātimokkhaṃ uddiseyyāma, āgame kāḷe pavāreyyāmā”ti, “suṇantu",
  "tika-vin08t:1063_8": "me, āyasmanto āvāsikā, yadāyasmantānaṃ pattakallaṃ, idāni uposathaṃ kareyyāma, pātimokkhaṃ",
  "tika-vin08t:1063_9": "uddiseyyāma, āgame juṇhe pavāreyyāmā”ti ca evaṃ ñattiyā pavāraṇaṃ uddhaṃ kaḍḍhantīti vuttaṃ hoti.",
  "tika-vin08t:1064_0": "Athāti anantaratthe nipāto. Catuddasannaṃ pūraṇo cātuddaso, divaso. Yaṃ sandhāya",
  "tika-vin08t:1064_1": "“āgame kāḷe pavāreyyāmā”ti ñattiṃ ṭhapayiṃsu. Pacchimakattikapuṇṇamā vāti komudicātumāsinipuṇṇamadivaso",
  "tika-vin08t:1064_2": "vā. Yaṃ sandhāya “āgame juṇhe pavāreyyāmā”ti ñattiṃ ṭhapayiṃsu. Tasmiṃ pana āgame",
  "tika-vin08t:1064_3": "juṇhe komudiyā cātumāsiniyā avassaṃ pavāretabbaṃ. Na hi taṃ atikkamitvā pavāretuṃ",
  "tika-vin08t:1064_4": "labbhati. Vuttañhetaṃ “te ce, bhikkhave, bhikkhū bhaṇḍanakārakā kalahakārakā vivādakārakā",
  "tika-vin08t:1064_5": "bhassakārakā saṅghe adhikaraṇakārakā tampi juṇhaṃ anuvaseyyuṃ. Tehi, bhikkhave, bhikkhūhi",
  "tika-vin08t:1064_6": "sabbeheva āgame juṇhe komudiyā cātumāsiniyā akāmā pavāretabba”nti. Tenevāha “pacchimavassaṃvutthānañca",
  "tika-vin08t:1064_7": "pacchimakattikapuṇṇamā eva vā”ti. Yadi hi taṃ atikkamitvā pavāreyya, dukkaṭāpattiṃ",
  "tika-vin08t:1064_8": "āpajjeyyuṃ. Vuttañhetaṃ “na ca, bhikkhave, apavāraṇāya pavāretabbaṃ aññatra saṅghasāmaggiyā”ti.",
  "tika-vin08t:1064_9": "Visuddhipavāraṇāyogato pavāraṇādivasā. Pi-saddena na kevalaṃ pavāraṇādivasāva, atha",
  "tika-vin08t:1064_10": "kho tadaññe uposathadivasāpi hontīti dasseti. Idampīti pavāraṇattayampi. Tathārūpapaccayeti",
  "tika-vin08t:1064_11": "bahutarāvāsikādipaccaye. Dvinnaṃ kattikapuṇṇamānanti pubbakattikapacchimakattikasaṅkhātānaṃ",
  "tika-vin08t:1064_12": "dvinnaṃ assayujakomudipuṇṇamānaṃ.",
  "tika-vin08t:1065_0": "Idāni yo so sāmaggiuposathadivaso vutto, tañca tappasaṅgena sāmaggipavāraṇādivasañca",
  "tika-vin08t:1065_1": "dassento “yadā panā”tiādimāha. Tattha osārite tasmiṃ bhikkhusminti ukkhittake bhikkhusmiṃ",
  "tika-vin08t:1065_2": "osārite, taṃ gahetvā sīmaṃ gantvā āpattiṃ desāpetvā kammavācāya kammapaṭippassaddhivasena",
  "tika-vin08t:1065_3": "pavesiteti vuttaṃ hoti. Tassa vatthussāti tassa adhikaraṇassa. Tadā ṭhapetvā cuddasapannarase",
  "tika-vin08t:1065_4": "añño yo koci divaso uposathadivaso nāma hotīti sambandho. Kasmāti āha “tāvadeva uposatho",
  "tika-vin08t:1065_5": "kātabbo. ‘Pātimokkhaṃ uddisitabba’nti vacanato”ti. Tattha tāvadevāti taṃ divasameva.",
  "tika-vin08t:1065_6": "Vacanatoti kosambakakkhandhake vuttattā. Yatra pana pattacīvarādīnaṃ atthāya appamattakena",
  "tika-vin08t:1065_7": "kāraṇena vivadantā uposathaṃ vā pavāraṇaṃ vā ṭhapenti, tattha tasmiṃ adhikaraṇe vinicchite",
  "tika-vin08t:1065_8": "“samaggā jātamhā”ti antarā sāmaggiuposathaṃ kātuṃ na labhanti, karontehi anuposathe",
  "tika-vin08t:1065_9": "uposatho kato nāma hoti.",
  "tika-vin08t:1066_0": "Kattikamāsabbhantareti ettha kattikamāso nāma pubbakattikamāsassa kāḷapakkhapāṭipadato",
  "tika-vin08t:1066_1": "paṭṭhāya yāva aparakattikapuṇṇamā, tāva ekūnatiṃsarattidivā, tassa abbhantare. Tato",
  "tika-vin08t:1066_2": "pure vā pana pacchā vā vaṭṭati. Ayamevāti yo koci divasoyeva. Idhāpi kosambakakkhandhake",
  "tika-vin08t:1066_3": "sāmaggiyā sadisāva sāmaggī veditabbā. Ye pana kismiñcideva appamattake pavāraṇaṃ",
  "tika-vin08t:1066_4": "ṭhapetvā samaggā honti, tehi pavāraṇāyameva pavāraṇā kātabbā, tāvadeva na kātabbā,",
  "tika-vin08t:1066_5": "karontehi apavāraṇāya pavāraṇā katā nāma hoti, “na kātabbāyevā”ti niyamena yadi karoti,",
  "tika-vin08t:1066_6": "dukkaṭanti dasseti. Tattha hi uposathakaraṇe dukkaṭaṃ. Vuttañhetaṃ “na, bhikkhave,",
  "tika-vin08t:1066_7": "anuposathe uposatho kātabbo aññatra saṅghasāmaggiyā”ti.",
  "tika-vin08t:1067_0": "169. Saṅghe uposatho nāma ekasīmāyaṃ sannipatitena catuvaggādisaṅghena kattabbo uposatho,",
  "tika-vin08t:1067_1": "so ca pātimokkhuddesoyeva. Gaṇe uposatho nāma ekasīmāyaṃ sannipatitehi dvīhi, tīhi",
  "tika-vin08t:1067_2": "vā bhikkhūhi kattabbo uposatho, so ca pārisuddhiuposathoyeva. Puggale uposatho nāma",
  "tika-vin08t:1067_3": "ekasīmāyaṃ nisinnena ekena bhikkhunā kattabbo uposatho, so ca adhiṭṭhānuposathoyeva.",
  "tika-vin08t:1067_4": "Tenāha “kārakavasena aparepi tayo uposathā”ti. Kattabbākāravasena vuttesu tīsu uposathesu",
  "tika-vin08t:1067_5": "suttuddeso nāma pātimokkhuddeso. So duvidho ovādapātimokkhuddeso ca āṇāpātimokkhuddeso",
  "tika-vin08t:1067_6": "ca. Tatra ovādova pātimokkhaṃ, tassa uddeso sarūpena kathanaṃ ovādapātimokkhuddeso.",
  "tika-vin08t:1067_7": "“Imasmiṃ vītikkame ayaṃ nāma āpattī”ti evaṃ āpattivasena āṇāpanaṃ paññāpanaṃ āṇā.",
  "tika-vin08t:1067_8": "Sesaṃ anantarasadisameva.",
  "tika-vin08t:1068": "Tattha ovādapātimokkhuddeso nāma –",
  "tika-vin08t:1069": "“Khanti paramaṃ tapo titikkhā;",
  "tika-vin08t:1070": "Nibbānaṃ paramaṃ vadanti buddhā;",
  "tika-vin08t:1071": "Na hi pabbajito parūpaghātī;",
  "tika-vin08t:1072": "Na samaṇo hoti paraṃ viheṭhayanto.",
  "tika-vin08t:1073": "“Sabbapāpassa akaraṇaṃ, kusalassa upasampadā;",
  "tika-vin08t:1074": "Sacittapariyodapanaṃ, etaṃ buddhāna sāsanaṃ.",
  "tika-vin08t:1075": "“Anupavādo anupaghāto, pātimokkhe ca saṃvaro;",
  "tika-vin08t:1076": "Mattaññutā ca bhattasmiṃ, pantañca sayanāsanaṃ;",
  "tika-vin08t:1077": "Adhicitte ca āyogo, etaṃ buddhāna sāsana”nti. –",
  "tika-vin08t:1078": "Imā tisso gāthā.",
  "tika-vin08t:1079_0": "Tattha khanti paramaṃ tapoti adhivāsanakhanti nāma paramaṃ tapo. Titikkhāti khantiyā",
  "tika-vin08t:1079_1": "eva vevacanaṃ, titikkhāsaṅkhātā adhivāsanakhanti uttamaṃ tapoti attho. Nibbānaṃ paramaṃ",
  "tika-vin08t:1079_2": "vadantīti sabbākārena pana nibbānaṃ paramanti vadanti buddhā. Na hi pabbajito parūpaghātīti",
  "tika-vin08t:1079_3": "yo adhivāsanakhantivirahitattā paraṃ upaghāteti bādhati vihiṃsati, so pabbajito nāma",
  "tika-vin08t:1079_4": "na hoti. Catutthapādo pana tasseva vevacanaṃ. “Na hi pabbajito”ti etassa hi na samaṇo",
  "tika-vin08t:1079_5": "hotīti vevacanaṃ. “Parūpaghātī”ti etassa paraṃ viheṭhayantoti vevacanaṃ. Atha vā",
  "tika-vin08t:1079_6": "parūpaghātīti sīlūpaghātī. Sīlañhi uttamaṭṭhena paranti vuccati. Yo ca samaṇo paraṃ",
  "tika-vin08t:1079_7": "yaṃ kañci sattaṃ viheṭhayanto parūpaghātī hoti attano sīlavināsako, so pabbajito",
  "tika-vin08t:1079_8": "nāma na hotīti attho. Atha vā yo adhivāsanakhantiyā abhāvā parūpaghātī hoti, paraṃ",
  "tika-vin08t:1079_9": "antamaso ḍaṃsamakasampi sañcicca jīvitā voropeti, so na hi pabbajito. Kiṃ kāraṇā?",
  "tika-vin08t:1079_10": "Malassa apabbajitattā. “Pabbājayamattano malaṃ, tasmā ‘pabbajito’ti vuccatī”ti idañhi",
  "tika-vin08t:1079_11": "pabbajitalakkhaṇaṃ. Yopi na heva kho upaghāteti na māreti, apica daṇḍādīhi viheṭheti,",
  "tika-vin08t:1079_12": "sopi paraṃ viheṭhayanto na samaṇo hoti. Kiṃkāraṇā? Vihesāya asamitattā. “Samitattā",
  "tika-vin08t:1079_13": "hi pāpānaṃ, samaṇoti pavuccatī”ti idañhi samaṇalakkhaṇaṃ.",
  "tika-vin08t:1080_0": "Dutiyagāthāya sabbapāpassāti sabbākusalassa. Akaraṇanti anuppādanaṃ. Kusalassāti",
  "tika-vin08t:1080_1": "catubhūmakakusalassa. Upasampadāti upasampādanaṃ paṭilābho. Sacittapariyodapananti",
  "tika-vin08t:1080_2": "attano cittassa vodāpanaṃ pabhassarabhāvakaraṇaṃ sabbaso parisodhanaṃ, taṃ pana arahattena",
  "tika-vin08t:1080_3": "hoti, iti sīlasaṃvarena sabbapāpaṃ pahāya lokiyalokuttarāhi samathavipassanāhi kusalaṃ",
  "tika-vin08t:1080_4": "sampādetvā arahattaphalena cittaṃ pariyodapetabbanti etaṃ buddhāna sāsanaṃ ovādo anusiṭṭhi.",
  "tika-vin08t:1081_0": "Tatiyagāthāya anupavādoti vācāya kassaci anupavadanaṃ. Anupaghātoti kāyena kassaci",
  "tika-vin08t:1081_1": "upaghātākaraṇaṃ. Pātimokkheti yaṃ taṃ pātimokkhaṃ paatimokkhaṃ atipamokkhaṃ uttamasīlaṃ.",
  "tika-vin08t:1081_2": "Pāti vā agativisesehi mokkheti duggatibhayehi, yo vā naṃ pāti, taṃ mokkhetīti pātimokkhanti",
  "tika-vin08t:1081_3": "vuccati, tasmiṃ pātimokkhe ca. Saṃvaroti sattannaṃ āpattikkhandhānaṃ avītikkamalakkhaṇo",
  "tika-vin08t:1081_4": "saṃvaro. Mattaññutāti paṭiggahaṇaparibhogavasena pamāṇaññutā. Pantañca sayanāsananti",
  "tika-vin08t:1081_5": "janasaṅghaṭṭanavirahitaṃ nijjanasambādhaṃ vivittaṃ senāsanañca. Ettha ca dvīhiyeva",
  "tika-vin08t:1081_6": "paccayehi catupaccayasantoso dīpitoti veditabbo paccayasantosasāmaññena itaradvayassapi",
  "tika-vin08t:1081_7": "lakkhaṇahāranayena jotitattā. Adhicitte ca āyogoti vipassanāpādakaṃ aṭṭhasamāpatticittaṃ",
  "tika-vin08t:1081_8": "adhicittaṃ, tatopi maggaphalacittameva adhicittaṃ, tasmiṃ yathāvutte adhicitte āyogo",
  "tika-vin08t:1081_9": "ca anuyogo cāti attho. Etaṃ buddhāna sāsananti etaṃ parassa anupavadanaṃ, anupaghātanaṃ,",
  "tika-vin08t:1081_10": "pātimokkhasaṃvaro, paṭiggahaṇaparibhogesu mattaññutā, aṭṭhasamāpattivasibhāvāya vivittasenāsanasevanañca",
  "tika-vin08t:1081_11": "buddhānaṃ sāsanaṃ ovādo anusiṭṭhīti. Imā pana tisso gāthāyo sabbabuddhānaṃ pātimokkhuddesagāthā",
  "tika-vin08t:1081_12": "hontīti veditabbā, taṃ buddhā eva uddisanti, na sāvakā. “Suṇātu me bhante saṅgho”tiādinā",
  "tika-vin08t:1081_13": "nayena vuttaṃ āṇāpātimokkhaṃ nāma, taṃ sāvakā eva uddisanti, na buddhā. Idameva ca",
  "tika-vin08t:1081_14": "imasmiṃ atthe pātimokkhanti adhippetaṃ.",
  "tika-vin08t:1082_0": "Anupagato nāma tattheva upasampanno, asatiyā purimikāya anupagato vā. Cātumāsiniyanti",
  "tika-vin08t:1082_1": "catumāsiyaṃ. Sā hi catunnaṃ māsānaṃ pāripūribhūtāti cātumāsī, sā eva “cātumāsinī”ti",
  "tika-vin08t:1082_2": "vuccati, tassaṃ cātumāsiniyaṃ, pacchimakattikapuṇṇamāsiyanti attho. Kāyasāmagginti",
  "tika-vin08t:1082_3": "kāyena samaggabhāvaṃ, hatthapāsūpagamananti vuttaṃ hoti.",
  "tika-vin08t:1083_0": "Ayaṃ panettha vinicchayo – sace purimikāya pañca bhikkhū vassaṃ upagatā pacchimikāyapi",
  "tika-vin08t:1083_1": "pañca, purimehi ñattiṃ ṭhapetvā pavārite pacchimehi tesaṃ santike pārisuddhiuposatho",
  "tika-vin08t:1083_2": "kātabbo, na ekasmiṃ uposathagge dve ñattiyo ṭhapetabbā. Sace pacchimikāya upagatā",
  "tika-vin08t:1083_3": "cattāro tayo dve eko vā hoti, eseva nayo. Atha purimikāya cattāro, pacchimikāyapi",
  "tika-vin08t:1083_4": "cattāro tayo dve eko vā, eseva nayo. Atha purimikāya tayo, pacchimikāya tayo dve",
  "tika-vin08t:1083_5": "eko vā, eseva nayo. Idañhettha lakkhaṇaṃ – sace purimikāya upagatehi pacchimikāya",
  "tika-vin08t:1083_6": "upagatā thokatarā ceva honti samasamā ca, saṅghapavāraṇāya ca gaṇaṃ pūrenti, saṅghapavāraṇāvasena",
  "tika-vin08t:1083_7": "ñatti ṭhapetabbā. Sace pana pacchimikāya eko hoti, tena saddhiṃ te cattāro honti,",
  "tika-vin08t:1083_8": "catunnaṃ saṅghañattiṃ ṭhapetvā pavāretuṃ na vaṭṭati. Gaṇañattiyā pana so gaṇapūrako",
  "tika-vin08t:1083_9": "hoti, tasmā gaṇavasena ñattiṃ ṭhapetvā purimehi pavāretabbaṃ. Itarena tesaṃ santike",
  "tika-vin08t:1083_10": "pārisuddhiuposatho kātabbo. Sace purimikāya dve, pacchimikāya dve vā eko vā, etthāpi",
  "tika-vin08t:1083_11": "eseva nayo. Sace purimikāyapi eko, pacchimikāyapi eko, ekena ekassa santike pavāretabbaṃ,",
  "tika-vin08t:1083_12": "ekena pārisuddhiuposatho kātabbo. Sace purimehi vassūpagatehi pacchā vassūpagatā",
  "tika-vin08t:1083_13": "ekenapi adhikatarā honti, paṭhamaṃ pātimokkhaṃ uddisitvā pacchā thokatarehi tesaṃ",
  "tika-vin08t:1083_14": "santike pavāretabbaṃ. Kattikacātumāsinipavāraṇāya pana sace paṭhamavassūpagatehi",
  "tika-vin08t:1083_15": "mahāpavāraṇāya pavāritehi pacchā upagatā adhikatarā vā samasamā vā honti, pavāraṇāñattiṃ",
  "tika-vin08t:1083_16": "ṭhapetvā pavāretabbaṃ, tehi pavārite pacchā itarehi pārisuddhiuposatho kātabbo. Atha",
  "tika-vin08t:1083_17": "mahāpavāraṇāya pavāritā bahū honti, pacchā vassūpagatā thokā vā eko vā, pātimokkhe",
  "tika-vin08t:1083_18": "uddiṭṭhe pacchā tesaṃ santike tena pavāretabbanti.",
  "tika-vin08t:1084_0": "Ṭhapetvā pana pavāraṇādivasaṃ aññasmiṃ kāleti aññasmiṃ uposathadivase. Uddiṭṭhamatte",
  "tika-vin08t:1084_1": "pātimokkheti “pariyositamatte uddissamāne”ti apariyosite āgate sati avasesassa pātimokkhassa",
  "tika-vin08t:1084_2": "sotabbattā pārisuddhiuposathaṃ kātuṃ na vaṭṭati. Avuṭṭhitāyātiādīnipi pātimokkhassa",
  "tika-vin08t:1084_3": "niṭṭhitakālameva parisāya visesetvā vadati. Samasamā vāti purimehi samaparimāṇā.",
  "tika-vin08t:1084_4": "Thokatarā vāti purimehi thokataraparimāṇā. Etena bahutaresu āgatesu puna pātimokkhaṃ",
  "tika-vin08t:1084_5": "uddisitabbaṃ, na pārisuddhiuposatho kātabboti dasseti.",
  "tika-vin08t:1085_0": "Ekaṃsaṃ uttarāsaṅgaṃ karitvāti ekasmiṃ aṃse sādhukaṃ uttarāsaṅgaṃ karitvāti attho.",
  "tika-vin08t:1085_1": "Suttanipātaṭṭhakathāyaṃ pana “ekaṃsaṃ cīvaraṃ katvāti ettha pana puna saṇṭhāpanena",
  "tika-vin08t:1085_2": "evaṃ vuttaṃ. Ekaṃsanti ca vāmaṃsaṃ pārupitvā ṭhitassetaṃ adhivacanaṃ. Yato yathā",
  "tika-vin08t:1085_3": "vāmaṃsaṃ pārupitvā ṭhitaṃ hoti, tathā cīvaraṃ katvāti evamassa attho veditabbo”ti",
  "tika-vin08t:1085_4": "vuttaṃ. Añjaliṃ paggahetvāti dasanakhasamodhānasamujjalaṃ añjaliṃ ukkhipitvā. Sace",
  "tika-vin08t:1085_5": "pana tattha pārivāsikopi atthi, saṅghanavakaṭṭhāne nisīditvā tattheva nisinnena attano",
  "tika-vin08t:1085_6": "pāḷiyā pārisuddhiuposatho kātabbo. Pātimokkhe pana uddisiyamāne pāḷiyā anisīditvā",
  "tika-vin08t:1085_7": "pāḷiṃ vihāya hatthapāsaṃ amuñcantena nisīditabbaṃ. Pavāraṇāyapi eseva nayo.",
  "tika-vin08t:1086_0": "Sabbaṃ pubbakaraṇīyanti sammajjanādinavavidhaṃ pubbakiccaṃ. Iminā bahūnaṃ vasanaṭṭhāneyeva",
  "tika-vin08t:1086_1": "uposathadivase pubbakiccaṃ kātabbaṃ na hoti, atha kho ekassa vasanaṭṭhānepi kātabbaṃyevāti",
  "tika-vin08t:1086_2": "dasseti. Yathā ca sabbo saṅgho sabhāgāpattiṃ āpajjitvā “suṇātu me, bhante saṅgho…pe…",
  "tika-vin08t:1086_3": "paṭikarissatī”ti ñattiṃ ṭhapetvā uposathaṃ kātuṃ labhati, evametthāpi tīhi “suṇantu",
  "tika-vin08t:1086_4": "me, āyasmantā, ime bhikkhū sabhāgaṃ āpattiṃ āpannā, yadā aññaṃ bhikkhuṃ suddhaṃ anāpattikaṃ",
  "tika-vin08t:1086_5": "passissanti, tadā tassa santike taṃ āpattiṃ paṭikarissantī”ti gaṇañattiṃ ṭhapetvā,",
  "tika-vin08t:1086_6": "dvīhipi “aññaṃ suddhaṃ passitvā paṭikarissāmā”ti vatvā uposathaṃ kātuṃ vaṭṭati. Ekenapi",
  "tika-vin08t:1086_7": "“parisuddhaṃ labhitvā paṭikarissāmī”ti ābhogaṃ katvā kātuṃ vaṭṭati.",
  "tika-vin08t:1087_0": "Tadahūti tasmiṃ ahu, tasmiṃ divaseti attho. Nānāsaṃvāsakehīti laddhinānāsaṃvāsakehi.",
  "tika-vin08t:1087_1": "Anāvāso nāma navakammasālādiko yo koci padeso. Aññatra saṅghenāti saṅghappahonakehi",
  "tika-vin08t:1087_2": "bhikkhūhi vinā. Aññatra antarāyāti pubbe vuttaṃ dasavidhamantarāyaṃ vinā. Sabbantimena",
  "tika-vin08t:1087_3": "pana paricchedena attacatutthe vā antarāye vā sati gantuṃ vaṭṭati. Yathā ca āvāsādayo",
  "tika-vin08t:1087_4": "na gantabbā, evaṃ sace vihāre uposathaṃ karonti, uposathādhiṭṭhānatthaṃ sīmāpi nadīpi",
  "tika-vin08t:1087_5": "na gantabbā. Sace panettha koci bhikkhu hoti, tassa santikaṃ gantuṃ vaṭṭati, vissaṭṭhauposathāpi",
  "tika-vin08t:1087_6": "āvāsā gantuṃ vaṭṭati. Evaṃ gato adhiṭṭhātumpi labhati. Āraññakenapi bhikkhunā uposathadivase",
  "tika-vin08t:1087_7": "gāme piṇḍāya caritvā attano vihārameva āgantabbaṃ. Sace aññaṃ vihāraṃ okkamati, tattha",
  "tika-vin08t:1087_8": "uposathaṃ katvāva āgantabbaṃ, akatvā āgantuṃ na vaṭṭati, yaṃ jaññā “ajjeva tattha",
  "tika-vin08t:1087_9": "gantuṃ sakkomī”ti evarūpo pana āvāso gantabbo. Tattha bhikkhūhi saddhiṃ uposathaṃ",
  "tika-vin08t:1087_10": "karontenapi hi iminā neva uposathantarāyo kato bhavissatīti.",
  "tika-vin08t:1088_0": "170. Bahi uposathaṃ katvā āgatenāti nadiyā vā sīmāya vā yattha katthaci uposathaṃ",
  "tika-vin08t:1088_1": "katvā āgatena chando dātabbo, “kato mayā uposatho”ti acchituṃ na labhatīti adhippāyo.",
  "tika-vin08t:1088_2": "Kiccapasuto vāti gilānupaṭṭhānādikiccapasuto vā. Saṅgho nappahotīti dvinnaṃ dvinnaṃ",
  "tika-vin08t:1088_3": "antarā hatthapāsaṃ avijahitvā paṭipāṭiyā ṭhātuṃ nappahoti.",
  "tika-vin08t:1089_0": "“Adhammena vagga”nti ettha ekasīmāya catūsu bhikkhūsu vijjamānesu pātimokkhuddesova",
  "tika-vin08t:1089_1": "anuññāto, tīsu dvīsu ca pārisuddhiuposathova, idha pana tathā akatattā “adhammenā”ti",
  "tika-vin08t:1089_2": "vuttaṃ. Yasmā pana chandapārisuddhi saṅghe eva āgacchati, na gaṇe na puggale, tasmā",
  "tika-vin08t:1089_3": "“vagga”nti vuttaṃ. Sace pana dve saṅghā ekasīmāyaṃ aññamaññaṃ chandaṃ āharitvā ekasmiṃ",
  "tika-vin08t:1089_4": "khaṇe visuṃ saṅghakammaṃ karonti, ettha kathanti? Keci pana “taṃ vaṭṭatī”ti vadanti,",
  "tika-vin08t:1089_5": "taṃ na gahetabbaṃ vaggakammattā. Vaggakammaṃ karontānañhi chandapārisuddhi aññattha",
  "tika-vin08t:1089_6": "na gacchati tathā vacanābhāvā, visuṃ visuṃ kammakaraṇatthameva sīmāya anuññātattā",
  "tika-vin08t:1089_7": "cāti gahetabbaṃ. Vihārasīmāya pana saṅghe vijjamānepi kenaci paccayena khaṇḍasīmāya",
  "tika-vin08t:1089_8": "tīsu, dvīsu vā pārisuddhiuposathaṃ karontesu kammaṃ dhammena samaggameva bhinnasīmaṭṭhattāti daṭṭhabbaṃ.",
  "tika-vin08t:1090_0": "“Anujānāmi, bhikkhave, tadahuposathe pārisuddhiṃ dentena chandampi dātuṃ, santi saṅghassa",
  "tika-vin08t:1090_1": "karaṇīya”nti vuttattā bhagavato āṇaṃ karontena “chandaṃ dammī”ti vuttaṃ. “Chandahārako",
  "tika-vin08t:1090_2": "ce, bhikkhave, dinne chande tattheva pakkamati, aññassa dātabbo chando”tiādivacanato",
  "tika-vin08t:1090_3": "puna attano chandadānaparissamavinodanatthaṃ “chandaṃ me harā”ti vuttaṃ. “Chandahārako",
  "tika-vin08t:1090_4": "ce, bhikkhave, dinne chande saṅghappatto sañcicca nāroceti, āhaṭo hoti chando, chandahārakassa",
  "tika-vin08t:1090_5": "āpatti dukkaṭassā”ti vuttattā dukkaṭato taṃ mocetuṃ “chandaṃ me ārocehī”ti vuttaṃ.",
  "tika-vin08t:1090_6": "Kāyena vā vācāya vā ubhayena vā viññāpetabboti manasāva acintetvā kāyappayogaṃ karontena",
  "tika-vin08t:1090_7": "yena kenaci aṅgapaccaṅgena vā, vācaṃ pana nicchāretuṃ sakkontena tatheva vācāya vā,",
  "tika-vin08t:1090_8": "ubhayathāpi sakkontena kāyavācāhi vā viññāpetabbo, jānāpetabboti attho. “Ayamattho”tivacanato",
  "tika-vin08t:1090_9": "pana yāya kāyacipi bhāsāya viññāpetuṃ vaṭṭati.",
  "tika-vin08t:1091_0": "Pārisuddhidānepi chandadāne vuttasadisova vinicchayo, taṃ pana dentena paṭhamaṃ santī",
  "tika-vin08t:1091_1": "āpatti desetabbā. Na hi sāpattiko samāno “pārisuddhiṃ dammi, pārisuddhiṃ me hara,",
  "tika-vin08t:1091_2": "pārisuddhiṃ me ārocehī”ti vattumarahati. “Santi saṅghassa karaṇīyānī”ti vattabbe",
  "tika-vin08t:1091_3": "vacanavipallāsena “santi saṅghassa karaṇīya”nti vuttaṃ. Tesañca attano ca chandapārisuddhiṃ",
  "tika-vin08t:1091_4": "detīti ettha chando ca pārisuddhi ca chandapārisuddhi ca chandapārisuddhi, taṃ detīti",
  "tika-vin08t:1091_5": "sarūpekasesena attho daṭṭhabbo. Itarāti aññesaṃ chandapārisuddhi. Biḷālasaṅkhalikā",
  "tika-vin08t:1091_6": "chandapārisuddhīti ettha biḷālasaṅkhalikā nāma biḷālabandhanaṃ. Tattha hi saṅkhalikāya",
  "tika-vin08t:1091_7": "paṭhamavalayaṃ dutiyavalayaṃyeva pāpuṇāti, na tatiyaṃ, evamayampi chandapārisuddhi",
  "tika-vin08t:1091_8": "dāyakena yassa dinnā, tato aññattha na gacchati, tasmā sā biḷālasaṅkhalikasadisattā",
  "tika-vin08t:1091_9": "“biḷālasaṅkhalikā”ti vuttā. Biḷālasaṅkhalikāggahaṇañcettha yāsaṃ kāsañci saṅkhalikānaṃ",
  "tika-vin08t:1091_10": "upalakkhaṇamattanti daṭṭhabbaṃ.",
  "tika-vin08t:1092_0": "173. Pavāraṇādānepi eseva nayo. Ayaṃ pana viseso – tattha “chandaṃ me ārocehī”ti,",
  "tika-vin08t:1092_1": "idha pana “mamatthāya pavārehī”ti. Tattha chandahārake saṅghassa hatthaṃ upagatamatteyeva",
  "tika-vin08t:1092_2": "āgatā hoti. Idha pana evaṃ dinnāya pavāraṇāya pavāraṇāhārakena saṅghaṃ upasaṅkamitvā",
  "tika-vin08t:1092_3": "evaṃ pavāretabbaṃ “tisso, bhante, bhikkhu…pe… paṭikarissāmī”ti. Vimativinodaniyaṃ",
  "tika-vin08t:1092_4": "“evametaṃ dhārayāmi, sutā kho panāyasmantehīti ettha ‘evametaṃ dhārayāmī’ti vatvā",
  "tika-vin08t:1092_5": "uddiṭṭhaṃ kho āyasmanto nidānaṃ, sutā kho panāyasmantehi cattāro pārājikā dhammā”tiādinā",
  "tika-vin08t:1092_6": "vattabbaṃ. Mātikāṭṭhakathāyañhi evameva vuttaṃ. Sutenāti sutapadena.",
  "tika-vin08t:1093": "174. Nidānuddese aniṭṭhite pātimokkhaṃ niddiṭṭhaṃ nāma na hotīti āha “dutiyādīsu uddesesū”tiādi.",
  "tika-vin08t:1094_0": "175. Tīhipi vidhīhīti osāraṇakathanasarabhaññehi. Ettha ca atthaṃ bhaṇitukāmatāya",
  "tika-vin08t:1094_1": "vā bhaṇāpetukāmatāya vā suttassa otāraṇaṃ osāraṇaṃ nāma. Tasseva atthappakāsanā kathanaṃ",
  "tika-vin08t:1094_2": "nāma. Kevalaṃ pāṭhasseva sarena bhaṇanaṃ sarabhaññaṃ nāma. Sajjhāyaṃ adhiṭṭhahitvāti",
  "tika-vin08t:1094_3": "“sajjhāyaṃ karomī”ti cittaṃ uppādetvā. Osāretvā pana kathentenāti sayameva pāṭhaṃ",
  "tika-vin08t:1094_4": "vatvā pacchā atthaṃ kathentena. Navavidhanti saṅghagaṇapuggalesu tayo, suttuddesapārisuddhiadhiṭṭhānavasena",
  "tika-vin08t:1094_5": "tayo, cātuddasīpannarasīsāmaggivasena tayoti navavidhaṃ. Catubbidhanti adhammenavaggādi",
  "tika-vin08t:1094_6": "catubbidhaṃ. Duvidhanti bhikkhubhikkhunīnaṃ pātimokkhavasena duvidhaṃ pātimokkhaṃ.",
  "tika-vin08t:1094_7": "Navavidhanti bhikkhūnaṃ pañca, bhikkhunīnaṃ cattāroti navavidhaṃ pātimokkhuddesaṃ.",
  "tika-vin08t:1094_8": "Katimīti katisaddāpekkhaṃ itthiliṅgaṃ daṭṭhabbaṃ.",
  "tika-vin08t:1095_0": "Utuvasseyevāti hemantagimhesuyeva. Viññāpetīti ettha manasā cintetvā kāyavikārakaraṇameva",
  "tika-vin08t:1095_1": "viññāpananti daṭṭhabbaṃ. Pāḷiyaṃ aññassa dātabbā pārisuddhīti pārisuddhidāyakena",
  "tika-vin08t:1095_2": "puna aññassa bhikkhuno santike dātabbā. “Bhūtaṃ eva sāmaṇerabhāvaṃ ārocetī”ti vuttattā",
  "tika-vin08t:1095_3": "ūnavīsativassakāle upasampannassa, antimavatthuajjhāpannasikkhāpaccakkhātakādīnaṃ",
  "tika-vin08t:1095_4": "vā yāva bhikkhupaṭiññā vaṭṭati, tāva tehi āhaṭāpi chandapārisuddhi āgacchati. Yadā",
  "tika-vin08t:1095_5": "pana te attano sāmaṇerādibhāvaṃ paṭijānanti, tato paṭṭhāya nāgacchatīti dassitanti",
  "tika-vin08t:1095_6": "daṭṭhabbaṃ. Pāḷiyampi hi “dinnāya pārisuddhiyā saṅghappatto vibbhamati…pe… paṇḍako",
  "tika-vin08t:1095_7": "paṭijānāti, tiracchānagato paṭijānāti, ubhatobyañjanako paṭijānāti, āhaṭā hoti pārisuddhī”ti",
  "tika-vin08t:1095_8": "vuttattā paṇḍakādīnaṃ bhikkhupaṭiññāya vattamānakālesu pana chandapārisuddhiyāva",
  "tika-vin08t:1095_9": "āgamanaṃ siddhameva. Tenāha “esa nayo sabbatthā”ti. Ummattakakhittacittavedanāṭṭānaṃ",
  "tika-vin08t:1095_10": "pana pakatattā antarāmagge ummattakādibhāve paṭiññātepi tesaṃ saṅghappattamatteneva",
  "tika-vin08t:1095_11": "chandādi āgacchatīti dasseti.",
  "tika-vin08t:1096_0": "Bhikkhūnaṃ hatthapāsanti iminā gaṇapuggalesu chandapārisuddhiyā anāgamanaṃ dasseti.",
  "tika-vin08t:1096_1": "“Saṅghappatto”ti hi pāḷiyaṃ vuttaṃ. Saṅghasannipātato paṭhamaṃ kātabbaṃ pubbakaraṇaṃ",
  "tika-vin08t:1096_2": "saṅghasannipāte kātabbaṃ pubbakiccanti daṭṭhabbaṃ. Pāḷiyaṃ “no ce adhiṭṭhaheyya,",
  "tika-vin08t:1096_3": "āpatti dukkaṭassā”ti ettha asañcicca assatiyā anāpatti. Yathā cettha, evaṃ uparipi,",
  "tika-vin08t:1096_4": "yattha pana acittakāpatti atthi, tattha vakkhāma. Paññattaṃ hotīti iminā na sāpattikena",
  "tika-vin08t:1096_5": "uposatho kātabboti visuṃ paṭikkhepābhāvepi yathāvuttasuttasāmatthiyato paññattamevāti",
  "tika-vin08t:1096_6": "dasseti. Iminā eva nayena “aṭṭhānametaṃ, bhikkhave, anavakāso, yaṃ tathāgato aparisuddhāya",
  "tika-vin08t:1096_7": "parisāya uposathaṃ kareyya, pātimokkhaṃ uddiseyyā”tiādisuttanayatova alajjīhi saddhiṃ",
  "tika-vin08t:1096_8": "uposathakaraṇampi paṭikkhittameva alajjīniggahatthattā sabbasikkhāpadānanti daṭṭhabbaṃ.",
  "tika-vin08t:1096_9": "Pārisuddhidānapaññāpanenāti iminā sāpattikena pārisuddhipi na dātabbāti dīpitaṃ hoti.",
  "tika-vin08t:1097_0": "176. Ubhopi dukkaṭanti ettha sabhāgāpattibhāvaṃ ajānitvā kevalaṃ āpattināmeneva desentassa",
  "tika-vin08t:1097_1": "paṭiggaṇhantassa ca acittakameva dukkaṭaṃ hotīti vadanti. Yathā saṅgho sabhāgāpattiṃ",
  "tika-vin08t:1097_2": "āpannoti ñattiṃ ṭhapetvā uposathaṃ kātuṃ labhati, evaṃ tayopi “suṇantu me, āyasmantā,",
  "tika-vin08t:1097_3": "ime bhikkhū sabhāgaṃ āpattiṃ āpannā”tiādinā vuttanayānusāreneva gaṇañattiṃ ṭhapetvā",
  "tika-vin08t:1097_4": "dvīhi aññamaññaṃ ārocetvā uposathaṃ kātuṃ vaṭṭati. Ekena pana sāpattikena dūraṃ gantvāpi",
  "tika-vin08t:1097_5": "paṭikātumeva vaṭṭati, asampāpuṇantena “bhikkhū labhitvā paṭikarissāmī”ti uposatho",
  "tika-vin08t:1097_6": "kātabbo, paṭikaritvā ca puna uposatho kātabbo. Kenaci karaṇīyena gantvāti sīmāparicchedato",
  "tika-vin08t:1097_7": "bahibhūtaṃ gāmaṃ vā araññaṃ vā gantvāti attho. Eteneva uposathañattiyā ṭhapanakāle",
  "tika-vin08t:1097_8": "samaggā eva te ñattiṃ ṭhapesunti siddhaṃ. Teneva pāḷiyaṃ “uddiṭṭhaṃ suuddiṭṭha”nti",
  "tika-vin08t:1097_9": "sabbapannarasakesupi vuttaṃ.",
  "tika-vin08t:1098_0": "Sace pana vuḍḍhataro hotīti pavāraṇadāyako bhikkhu vuḍḍhataro hoti. Evañhi tena tassatthāya",
  "tika-vin08t:1098_1": "pavāritaṃ hotīti ettha evaṃ tena appavāritepi tassa saṅghappattamattena saṅghassa",
  "tika-vin08t:1098_2": "pavāraṇākammaṃ samaggakammameva hotīti daṭṭhabbaṃ. Tena ca bhikkhunāti pavāraṇadāyakena",
  "tika-vin08t:1098_3": "bhikkhunā. Bahūpi samānavassikā ekato pavāretuṃ labhantīti ekasmiṃ saṃvacchare laddhupasampadatāya",
  "tika-vin08t:1098_4": "samānupasampadavassā sabbe ekato pavāretuṃ labhantīti attho.",
  "tika-vin08t:1099": "Ettha pana paṇḍitehi cintetabbaṃ vicāretabbaṃ kāraṇaṃ atthi, kiṃ pana tanti? Idāni pātimokkhuddesakāle –",
  "tika-vin08t:1100": "“Sammajjanī padīpo ca, udakaṃ āsanena ca;",
  "tika-vin08t:1101": "Uposathassa etāni, pubbakaraṇanti vuccati.",
  "tika-vin08t:1102": "“Chandapārisuddhiutukkhānaṃ, bhikkhugaṇanā ca ovādo;",
  "tika-vin08t:1103": "Uposathassa etāni, pubbakiccanti vuccati.",
  "tika-vin08t:1104": "“Uposatho yāvatikā ca bhikkhū kammappattā;",
  "tika-vin08t:1105": "Sabhāgāpattiyo ca na vijjanti;",
  "tika-vin08t:1106": "Vajjanīyā ca puggalā tasmiṃ na honti;",
  "tika-vin08t:1107": "Pattakallanti vuccatī”ti. –",
  "tika-vin08t:1108_0": "Imā gāthāyo dhammajjhesakena pāṭhaṃyeva bhaṇāpetvā pātimokkhuddesako atthaṃ katheti.",
  "tika-vin08t:1108_1": "Tato pubbakaraṇapubbakiccāni sammā niṭṭhāpetvā “desitāpattikassa samaggassa bhikkhusaṅghassa",
  "tika-vin08t:1108_2": "anumatiyā pātimokkhaṃ uddisituṃ ārādhanaṃ karomā”ti imaṃ vākyaṃ pāṭhameva ajjhesakena",
  "tika-vin08t:1108_3": "bhaṇāpetvā atthaṃ avatvāva “sādhū”ti vatvā pātimokkhaṃ uddisati. Pavāraṇāyapi eseva",
  "tika-vin08t:1108_4": "nayo. “Pavāraṇāya etānī”ti ca “pavāraṇaṃ kātu”nti ca imāni padāniyeva visiṭṭhāni.",
  "tika-vin08t:1109_0": "Kiṃ imāni dhammajjhesakassa vacanāni, udāhu pātimokkhuddesakassāti? Kiñcettha – yadi",
  "tika-vin08t:1109_1": "dhammajjhesakassa vacanāni, evaṃ sati gāthāttayaṃ vatvā tāsaṃ atthampi so eva kathetvā",
  "tika-vin08t:1109_2": "etāni pubbakaraṇāni ca etāni pubbakiccāni ca saṅghena katāni, idañca saṅghassa pattakallaṃ",
  "tika-vin08t:1109_3": "samānītaṃ, tasmā “uddisatu, bhante, pātimokkha”nti teneva vattabbaṃ siyā. Atha pātimokkhuddesakassa",
  "tika-vin08t:1109_4": "vacanāni, evañca sati “saṅgho, bhante, theraṃ pātimokkhuddesaṃ ajjhesati, uddisatu,",
  "tika-vin08t:1109_5": "bhante, thero pātimokkha”nti dhammajjhesakena yāvatatiyaṃ ajjhosāpetvā “sammajjanī…pe…",
  "tika-vin08t:1109_6": "vuccatī”ti gāthaṃ vatvā iti “aṭṭhakathācariyehi vuttāni etāni pubbakaraṇāni katānī”ti",
  "tika-vin08t:1109_7": "pucchitvā dhammajjhesakena “āma, bhante”ti vutte “chandapārisuddhi …pe… vuccatī”ti",
  "tika-vin08t:1109_8": "gāthaṃ vatvā iti “aṭṭhakathācariyehi vuttāni etāni pubbakiccāni katānī”ti pucchitvā",
  "tika-vin08t:1109_9": "“āma, bhante”ti vutte “uposatho…pe… vuccatī”ti gāthaṃ vatvā iti “aṭṭhakathācariyehi",
  "tika-vin08t:1109_10": "vuttaṃ idaṃ pattakallaṃ samānīta”nti pucchitvā “āma bhante”ti vutte “pubbakaraṇapubbakiccāni",
  "tika-vin08t:1109_11": "sammā niṭṭhāpetvā pattakalle samānīte samaggassa bhikkhusaṅghassa anumatiyā pātimokkhaṃ",
  "tika-vin08t:1109_12": "uddisituṃ ārādhanaṃ mayaṃ karomā”ti pātimokkhuddesakena vattabbaṃ siyā, evaṃ sati",
  "tika-vin08t:1109_13": "ajjhesakaajjhesitabbānaṃ vacanaṃ asaṅkarato jānitabbaṃ bhaveyyāti.",
  "tika-vin08t:1110": "Ettha ca gāthāttayassa aṭṭhakathācariyehi vuttabhāvo aṭṭhakathāyameva āgato. Pacchimavākyaṃ pana neva pāḷiyaṃ, na aṭṭhakathāyaṃ, na ṭīkādīsu dissati. Khuddasikkhāpakaraṇepi –",
  "tika-vin08t:1111": "“Pubbakicce ca karaṇe;",
  "tika-vin08t:1112": "Pattakalle samānite;",
  "tika-vin08t:1113": "Suttaṃ uddisati saṅgho;",
  "tika-vin08t:1114": "Pañcadhā so vibhāvito”ti ca.",
  "tika-vin08t:1115": "“Pubbakicce ca karaṇe;",
  "tika-vin08t:1116": "Pattakalle samānite;",
  "tika-vin08t:1117": "Ñattiṃ vatvāna saṅghena;",
  "tika-vin08t:1118": "Kattabbevaṃ pavāraṇā”ti ca. –",
  "tika-vin08t:1119": "Vuttaṃ, na vuttaṃ tathā. Mūlasikkhāpakaraṇeyeva tathā vuttaṃ, tasmā ācariyānaṃ attanomati bhaveyya.",
  "tika-vin08t:1120_0": "Tattha “pubbakaraṇapubbakiccāni sammā niṭṭhāpetvā”ti iminā purimagāthādvayassa atthameva",
  "tika-vin08t:1120_1": "kathetvā tatiyagāthāya attho na kathito. “Desitāpattikassā”ti iminā ca āpattiyā desitabhāvoyeva",
  "tika-vin08t:1120_2": "kathito, na sabbaṃ pattakallaṃ. Āpattiyā desitabhāve ca sabhāgāpattiyā desitabhāvoyeva",
  "tika-vin08t:1120_3": "pattakallasmiṃ antogadho, na itaro. Vuttañhi kaṅkhāvitaraṇiyaṃ “etāsu hi sabhāgāpattīsu",
  "tika-vin08t:1120_4": "avijjamānāsu, visabhāgāpattīsu vijjamānāsupi pattakallaṃ hotiyevā”ti. “Pubbakaraṇapubbakiccāni",
  "tika-vin08t:1120_5": "sammā niṭṭhāpetvā desitāpattikassa samaggassa bhikkhusaṅghassa anumatiyā pātimokkhaṃ",
  "tika-vin08t:1120_6": "uddisituṃ ārādhanaṃ karomā”ti ettakeyeva vutte avasesāni tīṇi pattakallaṅgāni. Seyyathidaṃ",
  "tika-vin08t:1120_7": "– uposatho, yāvatikā ca bhikkhū kammappattā, vajjanīyā ca puggalā tasmiṃ na hontīti.",
  "tika-vin08t:1120_8": "Tesu asantesupi uposatho kātabboti āpajjati, na pana kātabbo. Tena vuttaṃ “na, bhikkhave,",
  "tika-vin08t:1120_9": "anuposathe uposatho kātabbo, yo kareyya, āpatti dukkaṭassā”ti ca, “anujānāmi, bhikkhave,",
  "tika-vin08t:1120_10": "catunnaṃ pātimokkhaṃ uddisitu”nti ca, “na, bhikkhave, sagahaṭṭhāya parisāya pātimokkhaṃ",
  "tika-vin08t:1120_11": "uddisitabba”ntiādi ca, tasmā uposathadivasesu saṅghe sannipatite sace pubbeva sammato",
  "tika-vin08t:1120_12": "dhammajjhesako atthi, iccetaṃ kusalaṃ. No ce, ekaṃ byattaṃ paṭibalaṃ bhikkhuṃ saṅghena",
  "tika-vin08t:1120_13": "sammannāpetvā tena dhammajjhesakena pātimokkhuddesakaṃ upasaṅkamitvā ekaṃsaṃ uttarāsaṅgaṃ",
  "tika-vin08t:1120_14": "karitvā ukkuṭikaṃ nisīditvā añjaliṃ paggahetvā evamassa vacanīyo – saṅgho, bhante,",
  "tika-vin08t:1120_15": "theraṃ pātimokkhuddesaṃ ajjhesati, uddisatu thero pātimokkhaṃ. Dutiyampi, bhante,",
  "tika-vin08t:1120_16": "saṅgho…pe… tatiyampi, bhante, saṅgho…pe… uddisatu thero pātimokkhanti tikkhattuṃ",
  "tika-vin08t:1120_17": "yācāpetvā tato pātimokkhuddesakena –",
  "tika-vin08t:1121": "“Sammajjanī padīpo ca, udakaṃ āsanena ca;",
  "tika-vin08t:1122": "Uposathassa etāni, pubbakaraṇanti vuccatīti. –",
  "tika-vin08t:1123": "Aṭṭhakathācariyehi vuttāni cattāri pubbakaraṇāni, kiṃ tāni katānī”ti pucchite dhammajjhesakena “āma, bhante”ti vutte puna pātimokkhuddesakena –",
  "tika-vin08t:1124": "“Chandapārisuddhiutukkhānaṃ, bhikkhugaṇanā ca ovādo;",
  "tika-vin08t:1125": "Uposathassa etāni, pubbakiccanti vuccatīti. –",
  "tika-vin08t:1126": "Aṭṭhakathācariyehi vuttāni pañca pubbakiccāni, kiṃ tāni katānī”ti pucchite dhammajjhesakena “āma bhante”ti vutte puna pātimokkhuddesakena –",
  "tika-vin08t:1127": "“Uposatho yāvatikā ca bhikkhū kammappattā;",
  "tika-vin08t:1128": "Sabhāgāpattiyo ca na vijjanti;",
  "tika-vin08t:1129": "Vajjanīyā ca puggalā tasmiṃ na honti;",
  "tika-vin08t:1130": "Pattakallanti vuccatīti. –",
  "tika-vin08t:1131_0": "Aṭṭhakathācariyehi vuttāni cattāri pattakallaṅgāni, kiṃ tāni samānītānī”ti pucchite",
  "tika-vin08t:1131_1": "dhammajjhesakena “āma, bhante”ti vutte puna pātimokkhuddesako “pubbakaraṇapubbakiccāni",
  "tika-vin08t:1131_2": "sammā niṭṭhāpetvā pattakallaṅge samānīte saṅghassa anumatiyā pātimokkhaṃ uddisissāmā”ti",
  "tika-vin08t:1131_3": "vatvā “sādhu sādhū”ti bhikkhusaṅghena sampaṭicchite “suṇātu me, bhante, saṅgho”tiādinā",
  "tika-vin08t:1131_4": "pātimokkhuddesako pātimokkhaṃ uddisatīti ayamamhākaṃ khanti.",
  "tika-vin08t:1132_0": "Ettha ca “dhammajjhesakena…pe… evamassa vacanīyo”ti vuttaṃ, so dhammajjhesakena vacanīyabhāvo",
  "tika-vin08t:1132_1": "kathaṃ veditabboti? “Na, bhikkhave, saṅghamajjhe anajjhiṭṭhena pātimokkhaṃ uddisitabbaṃ,",
  "tika-vin08t:1132_2": "yo uddiseyya, āpatti dukkaṭassā”ti vacanatoti. “Saṅghena sammannāpetvā”ti vuttaṃ,",
  "tika-vin08t:1132_3": "taṃ kathanti? “Ajjhesanā cettha saṅghena sammatadhammajjhesakāyattā vā saṅghattherāyattā",
  "tika-vin08t:1132_4": "vā”ti aṭṭhakathāyaṃ vuttattā. “Saṅgho, bhante, theraṃ pātimokkhuddesaṃ ajjhesati,",
  "tika-vin08t:1132_5": "uddisatu, bhante, thero pātimokkha”nti ayaṃ ajjhesanākāro kuto labbhatīti? Pāḷito.",
  "tika-vin08t:1132_6": "Pāḷiyañhi “te theraṃ ajjhesanti, uddisatu, bhante, thero pātimokkha”nti āgato.",
  "tika-vin08t:1133_0": "Sace pana dhammajjhesako vuḍḍhataro, pātimokkhuddesako navako, “saṅgho, āvuso, āyasmantaṃ",
  "tika-vin08t:1133_1": "pātimokkhuddesaṃ ajjhesati, uddisatu āyasmā pātimokkha”nti vattabbaṃ. Taṃ kuto labbhati?",
  "tika-vin08t:1133_2": "Pāḷitoyeva. Pāḷiyañhi “eteneva upāyena yāva saṅghanavakaṃ ajjhesanti uddisatu āyasmā",
  "tika-vin08t:1133_3": "pātimokkha”nti āgato. Tato “pātimokkhuddesakena sammajjanī…pe… pucchite dhammajjhesakena",
  "tika-vin08t:1133_4": "‘āma, bhante’ti vutte”ti idaṃ kuto labbhatīti? Pāḷito aṭṭhakathāto ca. Nidānapāḷiyampi",
  "tika-vin08t:1133_5": "hi “kiṃ saṅghassa pubbakicca”nti āgataṃ, aṭṭhakathāyampi “kiṃ saṅghassa pubbakiccanti",
  "tika-vin08t:1133_6": "saṅgho uposathaṃ kareyyāti…pe… evaṃ dvīhi nāmehi navavidhaṃ pubbakiccaṃ dassitaṃ,",
  "tika-vin08t:1133_7": "kiṃ taṃ katanti pucchatī”ti āgatanti.",
  "tika-vin08t:1134_0": "Nanu cetaṃ antonidāneyeva āgataṃ, atha kasmā pātimokkhuddesakena pubbabhāge vattabbanti?",
  "tika-vin08t:1134_1": "Saccaṃ, tathāpi tadanulomato jānitabbato vattabbaṃ. Aṭṭhakathāyañhi imā gāthāyo sammajjanādīnaṃ",
  "tika-vin08t:1134_2": "pubbakaraṇādibhāvañāpakabhāveneva vuttā, na pātimokkhārambhakāle bhaṇitabbabhāvena.",
  "tika-vin08t:1134_3": "Atha ca pana idāni bhaṇanti, evaṃ sante kimatthaṃ bhaṇantīti cintāyaṃ antonidāne",
  "tika-vin08t:1134_4": "“kiṃ saṅghassa pubbakicca”nti vuttapucchānulomena pubbakaraṇādīnaṃ niṭṭhabhāvapucchanatthaṃ",
  "tika-vin08t:1134_5": "bhaṇantīti jānitabbaṃ. Vuttañhi “evaṃ vuttaṃ catubbidhaṃ pubbakaraṇaṃ katvāva uposatho",
  "tika-vin08t:1134_6": "kātabbo”ti, tasmā pāḷiaṭṭhakathānulomato iminā anukkamena kate sati dhammajjhesako",
  "tika-vin08t:1134_7": "paññāyati, tassa ajjhesanākāro paññāyati, pātimokkhuddesako paññāyati, tassa pubbakaraṇādīnaṃ",
  "tika-vin08t:1134_8": "niṭṭhabhāvapucchanaṃ paññāyati, dhammajjhesakassa vissajjanaṃ paññāyati, tāni niṭṭhāpetvā",
  "tika-vin08t:1134_9": "pātimokkhuddesakassa pātimokkhaṃ uddisituṃ paṭiññā paññāyati, evaṃ imesaṃ gāthāvākyānaṃ",
  "tika-vin08t:1134_10": "vacane payojanaṃ paññāyatīti katvā paṇḍitehi vinayaññūhi cirapaṭicchanno ayaṃ kathāmaggo",
  "tika-vin08t:1134_11": "paṭipajjitabboti. Pavāraṇāyapi eseva nayo.",
  "tika-vin08t:1135": "Pāḷiyaṭṭhakathādīnañhi, anurūpaṃ imaṃ nayaṃ;",
  "tika-vin08t:1136": "Punappunaṃ cintayantu, paṇḍitā vinayaññuno.",
  "tika-vin08t:1137": "Punappunaṃ cintayitvā, yuttaṃ ce dhārayantu taṃ;",
  "tika-vin08t:1138": "No ce yuttaṃ chaḍḍayantu, sammāsambuddhasāvakāti.",
  "tika-vin08t:1139": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:1140": "Uposathapavāraṇāvinicchayakathālaṅkāro nāma",
  "tika-vin08t:1141": "Pañcavīsatimo paricchedo.",
  "tika-vin08t:1142": "26. Vassūpanāyikavinicchayakathā",
  "tika-vin08t:1143_0": "179. Evaṃ uposathapavāraṇāvinicchayaṃ kathetvā idāni vassūpanāyikavinicchayaṃ kathetuṃ",
  "tika-vin08t:1143_1": "“vassūpanāyikāti ettha”tyādimāha. Tattha vasanaṃ vassaṃ. Kiṃ taṃ? Vasanakiriyā bhāvatthe",
  "tika-vin08t:1143_2": "ṇya-paccayavasena. Upanayanaṃ upanayo. Ko so? Upagamanakiriyā, vassassa upanayo vassūpanayo,",
  "tika-vin08t:1143_3": "so etissā paññattiyā atthi, tasmiṃ vā vijjatīti vassūpanāyikā. Kā sā? Vassūpanāyikapaññatti.",
  "tika-vin08t:1143_4": "Atha vā upanayati etāyāti upanāyikā majjhe dīghavasena. Vassassa upanāyikā vassūpanāyikā,",
  "tika-vin08t:1143_5": "sā eva pure bhavā purimā bhavatthe ima-paccayavasena, sā eva purimikā sakatthe ka-paccayavasena,",
  "tika-vin08t:1143_6": "tasmiṃ pare itthiliṅge a-kārassa i-kārādeso. Pacchā bhavā pacchimā, sāva pacchimikā.",
  "tika-vin08t:1144_0": "Assatiyā pana vassaṃ na upetīti “imasmiṃ vihāre imaṃ temāsaṃ vassaṃ upemī”ti vacībhedaṃ",
  "tika-vin08t:1144_1": "katvā na upeti. “Na, bhikkhave, asenāsanikena vassaṃ upagantabbaṃ, yo upagaccheyya,",
  "tika-vin08t:1144_2": "āpatti dukkaṭassā”ti vacībhedaṃ katvā vassūpagamanaṃ sandhāya paṭikkhepo, na ālayakaraṇavasena",
  "tika-vin08t:1144_3": "upagamanaṃ sandhāyāti vadanti. Pāḷiyaṃ pana avisesena vuttattā aṭṭhakathāyañca dutiyapārājikasaṃvaṇṇanāyaṃ",
  "tika-vin08t:1144_4": "“vassaṃ upagacchantena hi nālakapaṭipadaṃ paṭipannenapi pañcannaṃ chadanānaṃ aññatarena",
  "tika-vin08t:1144_5": "channeyeva sadvārabandhe senāsane upagantabbaṃ, tasmā vassakāle sace senāsanaṃ labhati,",
  "tika-vin08t:1144_6": "iccetaṃ kusalaṃ. No ce labhati, hatthakammaṃ pariyesitvāpi kātabbaṃ. Hatthakammaṃ",
  "tika-vin08t:1144_7": "alabhantena sāmampi kātabbaṃ, na tveva asenāsanikena vassaṃ upagantabba”nti daḷhaṃ",
  "tika-vin08t:1144_8": "katvā vuttattā asenāsanikassa nāvādiṃ vinā aññattha ālayamattena upagantuṃ na vaṭṭatīti",
  "tika-vin08t:1144_9": "amhākaṃ khanti. Nāvāsatthavajesuyeva hi “anujānāmi, bhikkhave, nāvāya vassaṃ upagantu”ntiādinā",
  "tika-vin08t:1144_10": "sati, asati vā senāsane vassūpagamanassa visuṃ anuññātattā “na, bhikkhave, asenāsanikena",
  "tika-vin08t:1144_11": "vassaṃ upagantabba”nti ayaṃ paṭikkhepo. Tattha na labhatīti asati senāsane ālayavasenapi",
  "tika-vin08t:1144_12": "nāvādīsu upagamanaṃ vuttaṃ. Catūsu hi senāsanesu vihārasenāsanaṃ idhādhippetaṃ, na itarattayaṃ.",
  "tika-vin08t:1145_0": "Ṭaṅkitamañcādibhedā kuṭīti ettha ṭaṅkitamañco nāma dīghe mañcapāde majjhe vijjhitvā",
  "tika-vin08t:1145_1": "aṭaniyo pavesetvā kato mañco, tassa idaṃ upari, idaṃ heṭṭhāti natthi. Parivattetvā",
  "tika-vin08t:1145_2": "atthatopi tādisova hoti, taṃ susāne devaṭṭhāne ca ṭhapenti, catunnaṃ pāsāṇānaṃ upari",
  "tika-vin08t:1145_3": "pāsāṇaṃ attharitvā kataṃ gehampi “ṭaṅkitamañco”ti vuccati.",
  "tika-vin08t:1146_0": "“Idha vassaṃ upemī”ti tikkhattuṃ vattabbanti satthassa avihārattā “imasmiṃ vihāre”ti",
  "tika-vin08t:1146_1": "avatvā “idha vassaṃ upemī”ti ettakameva vattabbaṃ. Satthe pana vassaṃ upagantuṃ na",
  "tika-vin08t:1146_2": "vaṭṭatīti kuṭikādīnaṃ abhāvena “idha vassaṃ upemī”ti vacībhedaṃ katvā upagantuṃ na",
  "tika-vin08t:1146_3": "vaṭṭati, ālayakaraṇamatteneva vaṭṭatīti adhippāyo. Vippakiratīti visuṃ visuṃ gacchati.",
  "tika-vin08t:1146_4": "Tīsu ṭhānesu natthi vassacchede āpattīti tehi saddhiṃ gacchantasseva natthi āpatti,",
  "tika-vin08t:1146_5": "tehi viyujjitvā gamane pana āpattiyeva, pavāretuñca na labhati.",
  "tika-vin08t:1147_0": "Pavisanadvāraṃ yojetvāti sakavāṭabaddhameva yojetvā. Purimikāya…pe… na pakkamitabbāti",
  "tika-vin08t:1147_1": "iminā āsāḷhīpuṇṇamāya anantare pāṭipadadivase purimavassaṃ upagantvā vassānautuno",
  "tika-vin08t:1147_2": "catūsu māsesu sabbapacchimamāsaṃ ṭhapetvā purimaṃ temāsaṃ vasitabbaṃ. Sāvaṇapuṇṇamiyā",
  "tika-vin08t:1147_3": "anantare pāṭipadadivase pacchimavassaṃ upagantvā sabbapaṭhamamāsaṃ ṭhapetvā pacchimaṃ",
  "tika-vin08t:1147_4": "temāsaṃ vasitabbaṃ. Evaṃ avasitvā purimikāya vassaṃ upagatena bhikkhunā mahāpavāraṇāya",
  "tika-vin08t:1147_5": "anto aruṇaṃ anuṭṭhāpetvā pacchimikāya upagatena cātumāsinipavāraṇāya anto aruṇaṃ",
  "tika-vin08t:1147_6": "anuṭṭhāpetvā antarā cārikaṃ pakkameyya, upacārasīmātikkameyeva tassa bhikkhuno dukkaṭāpatti",
  "tika-vin08t:1147_7": "hotīti dasseti. Imamatthaṃ pāḷiyā samatthetuṃ “na bhikkhave…pe… vacanato”ti vuttaṃ.",
  "tika-vin08t:1147_8": "Yadi evaṃ vassaṃ upagantvā sati karaṇīye pakkamantassa sabbathāpi āpattiyeva siyāti",
  "tika-vin08t:1147_9": "codanaṃ sandhāyāha “vassaṃ upagantvā panā”tiādi. Evaṃ sante tadaheva sattāhakaraṇīyena",
  "tika-vin08t:1147_10": "pakkamantasseva anāpatti siyā, na dvīhatīhaṃ vasitvā pakkamantassāti āha “ko pana vādo”tiādi.",
  "tika-vin08t:1148_0": "180. Idāni sattāhakaraṇīyalakkhaṇaṃ vitthārato dassetuṃ “anujānāmi bhikkhave”tiādimāha.",
  "tika-vin08t:1148_1": "Tattha “anujānāmi, bhikkhave, sattannaṃ sattāhakaraṇīyena pahite gantuṃ, na tveva",
  "tika-vin08t:1148_2": "appahite, bhikkhussa bhikkhuniyā sikkhamānāya sāmaṇerassa sāmaṇeriyā upāsakassa upāsikāyā”ti",
  "tika-vin08t:1148_3": "ekaṃ, “anujānāmi, bhikkhave, sattannaṃ sattāhakaraṇīyena appahitepi gantuṃ, pageva",
  "tika-vin08t:1148_4": "pahite, bhikkhussa bhikkhuniyā sikkhamānāya sāmaṇerassa sāmaṇeriyā mātuyā ca pitussa",
  "tika-vin08t:1148_5": "cā”ti ekaṃ, “sace pana bhikkhuno bhātā vā añño vā ñātako gilāno hotī”ti ekaṃ, “ekasmiṃ",
  "tika-vin08t:1148_6": "vihāre bhikkhūhi saddhiṃ vasanto bhikkhubhattiko”ti ekaṃ, “sace bhikkhussa…pe… anabhirati",
  "tika-vin08t:1148_7": "vā kukkuccaṃ vā diṭṭhigataṃ vā uppannaṃ hotī”ti ekaṃ, “koci bhikkhu garudhammaṃ ajjhāpanno",
  "tika-vin08t:1148_8": "hoti parivāsāraho”ti ekaṃ, “bhikkhuniyāpi mānattārahāyā”ti ekaṃ, “sāmaṇero upasampajjitukāmo…pe…",
  "tika-vin08t:1148_9": "sikkhamānā vā…pe… sāmaṇerī vā”ti ekaṃ, “bhikkhussa bhikkhuniyā vā saṅgho kammaṃ kattukāmo",
  "tika-vin08t:1148_10": "tajjanīyaṃ vā”ti ekaṃ, “sacepi kataṃyeva hoti kamma”nti ekaṃ, “anujānāmi, bhikkhave,",
  "tika-vin08t:1148_11": "saṅghakaraṇīyena gantu”nti ekanti ekādasa ṭhānāni honti. Tattha paṭhamatatiyacatutthavasena",
  "tika-vin08t:1148_12": "tīsu ṭhānesu pahite eva gantabbaṃ, no appahite. Sesesu aṭṭhasu appahitepi gantabbaṃ,",
  "tika-vin08t:1148_13": "pageva pahite. Vuttañhi vimativinodaniyaṃ “gantabbanti saṅghakaraṇīyena appahitepi",
  "tika-vin08t:1148_14": "gantabba”nti. Ettha ca anupāsakehipi sāsanabhāvaṃ ñātukāmehi pahite tesaṃ pasādavaḍḍhisampattehipi",
  "tika-vin08t:1148_15": "sattāhakaraṇīyena gantuṃ vaṭṭatīti gahetabbaṃ. Bhikkhubhattikoti bhikkhunissitako.",
  "tika-vin08t:1148_16": "So pana yasmā bhikkhūhi saddhiṃ vasati, tasmā vuttaṃ “bhikkhūhi saddhiṃ vasanto”ti.",
  "tika-vin08t:1149_0": "181. Apicetthāti apica etthāti chedo, ettha etasmiṃ sattāhakaraṇīyavinicchaye apica",
  "tika-vin08t:1149_1": "aparo ayaṃ īdiso pāḷimuttakanayo vassūpanāyikakkhandhakapāḷito mutto nayo veditabboti",
  "tika-vin08t:1149_2": "yojanā. Samantapāsādikāyaṃ pana “pāḷimuttakaratticchedavinicchayo”ti dissati. Tathā",
  "tika-vin08t:1149_3": "hi vimativinodaniyaṃ “ratticchedavinicchayoti sattāhakaraṇīyena gantvā bahiddhā aruṇuṭṭhāpanasaṅkhātassa",
  "tika-vin08t:1149_4": "ratticchedassa vinicchayo”ti. Sāratthadīpaniyampi “sattāhakaraṇīyena gantvā bahiddhā",
  "tika-vin08t:1149_5": "aruṇuṭṭhāpanaṃ ratticchedo”ti. Animantitena gantuṃ na vaṭṭatīti ettha animantitattā",
  "tika-vin08t:1149_6": "sattāhakiccaṃ adhiṭṭhahitvā gacchantassapi vassacchedo ceva dukkaṭañca hotīti veditabbaṃ.",
  "tika-vin08t:1149_7": "Yathāvuttañhi ratticchedakāraṇaṃ vinā tirovihāre vasitvā āgamissāmīti gacchato vassacchedaṃ",
  "tika-vin08t:1149_8": "vadanti. Gantuṃ vaṭṭatīti antoupacārasīmāyaṃ ṭhiteneva sattāhakaraṇīyanimittaṃ sallakkhetvā",
  "tika-vin08t:1149_9": "iminā nimittena gantvā “sattāhabbhantare āgacchissāmī”ti ābhogaṃ katvā gantuṃ vaṭṭati.",
  "tika-vin08t:1149_10": "Purimakkhaṇe ābhogaṃ katvā gamanakkhaṇe visaritvā gatepi doso natthi, “sakaraṇīyo",
  "tika-vin08t:1149_11": "pakkamatī”ti vuttattā sabbathā ābhogaṃ akatvā gatassa vassacchedoti vadanti. Yo pana",
  "tika-vin08t:1149_12": "sattāhakaraṇīyanimittābhāvepi “sattāhabbhantare āgamissāmī”ti ābhogaṃ katvā gantvā",
  "tika-vin08t:1149_13": "sattāhabbhantare āgacchati, tassa āpattiyeva, vassacchedo natthi sattāhassa sannivattattāti",
  "tika-vin08t:1149_14": "vadanti, vīmaṃsitvā gahetabbaṃ.",
  "tika-vin08t:1150_0": "Bhaṇḍakanti cīvarabhaṇḍaṃ. Pahiṇantīti cīvaradhovanādikammena pahiṇanti. Sampāpuṇituṃ",
  "tika-vin08t:1150_1": "na sakkoti, vaṭṭatīti ettha “ajjeva āgamissāmī”ti sāmantavihāraṃ gantvā puna āgacchantassa",
  "tika-vin08t:1150_2": "antarāmagge sace aruṇuggamanaṃ hoti, vassacchedopi na hoti, ratticchedadukkaṭañca",
  "tika-vin08t:1150_3": "natthīti vadanti, tadaheva āgamane saussāhattā vassacchedo vā āpatti vā na hotīti",
  "tika-vin08t:1150_4": "adhippāyo. Ācariyaṃ passissāmīti pana gantuṃ labhatīti “agilānampi ācariyaṃ, upajjhāyaṃ",
  "tika-vin08t:1150_5": "vā passissāmī”ti sattāhakaraṇīyena gantuṃ labhati, nissayācariyaṃ dhammācariyañca,",
  "tika-vin08t:1150_6": "pageva upasampadācariyaupajjhāye. Sace naṃ ācariyo “ajja mā gacchā”ti vadati, vaṭṭatīti",
  "tika-vin08t:1150_7": "evaṃ sattāhakaraṇīyena āgatānaṃ antosattāheyeva puna āgacchantaṃ sace ācariyo, upajjhāyo",
  "tika-vin08t:1150_8": "vā “ajja mā gacchā”ti vadati, vaṭṭati, sattāhātikkamepi anāpattīti adhippāyo. Vassacchedo",
  "tika-vin08t:1150_9": "pana hotiyevāti daṭṭhabbaṃ sattāhassa bahiddhā vītināmitattā.",
  "tika-vin08t:1151_0": "Sace dūraṃ gato sattāhavārena aruṇo uṭṭhāpetabboti iminā vassacchedakāraṇe sati sattāhakaraṇīyena",
  "tika-vin08t:1151_1": "gantumpi vaṭṭatīti dīpeti. Ettha cha divasāni bahiddhā vītināmetvā sattame divase",
  "tika-vin08t:1151_2": "purāruṇā eva antoupacārasīmāyaṃ pavisitvā aruṇaṃ uṭṭhāpetvā punadivase sattāhaṃ adhiṭṭhāya",
  "tika-vin08t:1151_3": "gantabbanti adhippāyo. Keci pana “sattame divase āgantvā aruṇaṃ anuṭṭhāpetvā tadaheva",
  "tika-vin08t:1151_4": "divasabhāgepi gantuṃ vaṭṭatī”ti vadanti, taṃ na gahetabbaṃ “aruṇo uṭṭhāpetabbo”ti",
  "tika-vin08t:1151_5": "vuttattā. Sattame divase tattha aruṇuṭṭhāpanameva hi sandhāya pāḷiyaṃ “sattāhaṃ sannivatto",
  "tika-vin08t:1151_6": "kātabbo”ti vuttaṃ. Aruṇaṃ anuṭṭhāpetvā gacchanto ca anto appavisitvā bahiddhāva sattāhaṃ",
  "tika-vin08t:1151_7": "vītināmento ca samucchinnavasso eva bhavissati aruṇassa bahi eva uṭṭhāpitattā. Itarathā",
  "tika-vin08t:1151_8": "“aruṇo uṭṭhāpetabbo”ti vacanaṃ niratthakaṃ siyā. “Sattāhavārena antovihāre pavisitvā",
  "tika-vin08t:1151_9": "aruṇaṃ anuṭṭhāpetvā gantabba”nti vattabbato aññesu ca ṭhānesu aruṇuṭṭhāpanameva vuccati.",
  "tika-vin08t:1151_10": "Vakkhati hi cīvarakkhandhake “ekasmiṃ vihāre vasanto itarasmiṃ sattāhavārena aruṇameva uṭṭhāpetī”ti.",
  "tika-vin08t:1152_0": "Athāpi yaṃ te vadeyyuṃ “sattame divase yadā kadāci paviṭṭhena taṃdivasanissito atītāruṇo",
  "tika-vin08t:1152_1": "uṭṭhāpito nāma hotīti imamatthaṃ sandhāya aṭṭhakathāyaṃ vutta”nti, taṃ saddagatiyāpi",
  "tika-vin08t:1152_2": "na sameti. Na hi uṭṭhite aruṇe pacchā paviṭṭho tassa payojako uṭṭhāpako bhavitumarahati.",
  "tika-vin08t:1152_3": "Yadi bhaveyya, “vassaṃ upagantvā pana aruṇaṃ anuṭṭhāpetvā tadaheva sattāhakaraṇīyena",
  "tika-vin08t:1152_4": "pakkamantassā”pīti ettha “aruṇaṃ anuṭṭhāpetvā”ti vacanaṃ virujjheyya. Tenapi taṃdivasanissitassa",
  "tika-vin08t:1152_5": "aruṇassa uṭṭhāpitattā āraññakassapi bhikkhuno sāyanhasamaye aṅgayuttaṃ araññaṃ gantvā",
  "tika-vin08t:1152_6": "tadā eva nivattantassa aruṇo uṭṭhāpito dhutaṅgañca visodhitaṃ siyā, na cetaṃ yuttaṃ",
  "tika-vin08t:1152_7": "aruṇuggamanakāle eva aruṇuṭṭhāpanassa vuttattā. Vuttañhi “kālasseva pana nikkhamitvā",
  "tika-vin08t:1152_8": "aṅgayutte ṭhāne aruṇaṃ uṭṭhāpetabbaṃ. Sace aruṇuṭṭhānavelāyaṃ tesaṃ ābādho vaḍḍhati,",
  "tika-vin08t:1152_9": "tesaṃ eva kiccaṃ kātabbaṃ, na dhutaṅgavisuddhikena bhavitabba”nti. Tathā pārivāsikādīnampi",
  "tika-vin08t:1152_10": "aruṇaṃ anuṭṭhāpetvā vattaṃ nikkhipantānaṃ ratticchedo vutto. “Uggate aruṇe nikkhipitabba”nti",
  "tika-vin08t:1152_11": "hi vuttaṃ. Sahaseyyasikkhāpadepi anupasampannehi saha nivutthabhāvaparimocanatthaṃ",
  "tika-vin08t:1152_12": "“purāruṇā nikkhamitvā”tiādi vuttaṃ. Evaṃ cīvaravippavāsādīsu ca sabbattha rattipariyosāne",
  "tika-vin08t:1152_13": "āgāmiaruṇavaseneva aruṇuṭṭhānaṃ dassitaṃ, na atītāruṇavasena, tasmā vuttanayenevettha",
  "tika-vin08t:1152_14": "aruṇuṭṭhāpanaṃ veditabbaṃ aññathā vassacchedattā.",
  "tika-vin08t:1153_0": "Yaṃ pana vassaṃ upagatassa tadaheva aruṇaṃ anuṭṭhāpetvā sakaraṇīyassa pakkamanavacanaṃ,",
  "tika-vin08t:1153_1": "taṃ vassaṃ upagatakālato paṭṭhāya yadā kadāci nimitte sati gamanassa anuññātattā",
  "tika-vin08t:1153_2": "yuttaṃ, na pana sattāhavārena gatassa aruṇaṃ anuṭṭhāpetvā tadahevagamanaṃ “aruṇo",
  "tika-vin08t:1153_3": "uṭṭhāpetabbo”ti vuttattā. Yathā vā “sattāhānāgatāya pavāraṇāya sakaraṇīyo pakkamati,",
  "tika-vin08t:1153_4": "āgaccheyya vā so, bhikkhave, bhikkhu taṃ āvāsaṃ na vā āgaccheyyā”tiādinā pacchimasattāhe",
  "tika-vin08t:1153_5": "anāgamane anuññātepi aññasattāhesu taṃ na vaṭṭati. Evaṃ paṭhamasattāhe aruṇaṃ anuṭṭhāpetvā",
  "tika-vin08t:1153_6": "gamane anuññātepi tato paresu sattāhesu āgatassa aruṇaṃ anuṭṭhāpetvā gamanaṃ na vaṭṭati",
  "tika-vin08t:1153_7": "evāti niṭṭhamettha gantabbaṃ.",
  "tika-vin08t:1154_0": "Sace pavāritakāle vassāvāsikaṃ dentītiādinā vassāvāsikacīvarampi kathinacīvaraṃ viya",
  "tika-vin08t:1154_1": "vassaṃvutthavihārapaṭibaddhanti viññāyati. “Yadi sattāhavārena aruṇaṃ uṭṭhāpayiṃsu,",
  "tika-vin08t:1154_2": "gahetabba”nti pana vuttattā sattāhakaraṇīyena gantvā sattāhabbhantare āgatā labhanti.",
  "tika-vin08t:1154_3": "Kathinānisaṃsacīvaraṃ pana saṅghaṃ anāpucchā te na labhanti. Vakkhati hi “sattāhakaraṇīyena",
  "tika-vin08t:1154_4": "gatāpi bhājanīyabhaṇḍaṃ labhantūti vā evarūpaṃ adhammikavattaṃ na kātabba”nti. Idha",
  "tika-vin08t:1154_5": "āhaṭanti vihārato bahi āgataṭṭhāne ānītaṃ.",
  "tika-vin08t:1155_0": "Vāḷehi ubbāḷhā honti, gaṇhantipi paripātentipīti ettha gaṇhantīti gahetvā khādanti.",
  "tika-vin08t:1155_1": "Paripātentīti palāpenti, anubandhantīti attho. Imesu “gāḷehi ubbāḷhā hontī”tiādīsu",
  "tika-vin08t:1155_2": "saṅghabhedapariyantesu vatthūsu kevalaṃ anāpatti hoti, pavāretuṃ pana na labhatīti",
  "tika-vin08t:1155_3": "daṭṭhabbaṃ. Sace panātiādīsu yasmā nānāsīmāyaṃ dvīsu āvāsesu vassaṃ upagacchantassa",
  "tika-vin08t:1155_4": "“dutiye vasissāmī”ti upacārato nikkhantamatte paṭhamo senāsanaggāho paṭippassambhati,",
  "tika-vin08t:1155_5": "tasmā pāḷiyaṃ “tassa, bhikkhave, bhikkhuno purimikā ca na paññāyatī”ti paṭhamaṃ senāsanaggāhaṃ",
  "tika-vin08t:1155_6": "sandhāya vuttaṃ. Dutiyasenāsanaggāhe pana purimikā paññāyateva, tattheva temāsaṃ",
  "tika-vin08t:1155_7": "vasanto purimavassaṃvuttho eva hoti. Tato vā pana dutiyadivasādīsu “paṭhamasenāsane",
  "tika-vin08t:1155_8": "vasissāmī”ti upacārātikkame purimikāpi na paññāyatīti daṭṭhabbaṃ.",
  "tika-vin08t:1156_0": "Paṭissavassa visaṃvādanapaccayā hontampi dukkaṭaṃ satiyeva paṭissave hotīti āha “tassa",
  "tika-vin08t:1156_1": "tassa paṭissavassa visaṃvāde dukkaṭa”nti. Tenevāha “tañca kho…pe… visaṃvādanapaccayā”ti.",
  "tika-vin08t:1156_2": "Pāḷiyaṃ “so sattāhānāgatāya pavāraṇāya sakaraṇīyo pakkamatī”ti vuttattā pavāraṇādivasepi",
  "tika-vin08t:1156_3": "sattāhakaraṇīyaṃ vinā gantuṃ na vaṭṭatīti daṭṭhabbaṃ. Imasmiṃ ṭhāne “navamito paṭṭhāya",
  "tika-vin08t:1156_4": "gantuṃ vaṭṭatī”ti aṭṭhakathāvacanaṃ kacci uposathadivasato upanidhāya navamī icchitabbā,",
  "tika-vin08t:1156_5": "udāhu lokiyatithivasenāti āsaṅkanti. Tatrevaṃ vinicchitabbaṃ – purimabhaddapadamāsakāḷapakkhauposathadivasaṃ",
  "tika-vin08t:1156_6": "upanidhāya icchitabbā, na lokiyatithivasena. Bhaddapadamāsassa hi kāḷapakkhauposathadivasaṃ",
  "tika-vin08t:1156_7": "mariyādaṃ katvā tadanantarapāṭipadadivasato paṭṭhāya gaṇiyamāne sati yo divaso navamo",
  "tika-vin08t:1156_8": "hoti, tato paṭṭhāyāti vuttaṃ hoti. Tithipekkhāya pana itthiliṅgavohāro, tato navamito",
  "tika-vin08t:1156_9": "paṭṭhāya anāgatasattāhe pavāraṇā hoti.",
  "tika-vin08t:1157_0": "Sattāhaṃ anāgatāya assāti sattāhānāgatā. Kā sā? Pavāraṇā. Assayujamāsassa sukkapakkhanavamiyaṃ",
  "tika-vin08t:1157_1": "sattāhakaraṇīyaṃ adhiṭṭhāya gacchanto bhikkhu antovassassa sattāhamattāvasiṭṭhattā",
  "tika-vin08t:1157_2": "sattamaaruṇe uggatamatte vutthavasso hoti, dasamiyaṃ chāhamattaṃ, ekādasamiyaṃ pañcāhamattaṃ,",
  "tika-vin08t:1157_3": "dvādasiyaṃ caturāhamattaṃ, terasiyaṃ tīhamattaṃ, cuddasiyaṃ dvīhamattaṃ, pannarasiyaṃ",
  "tika-vin08t:1157_4": "ekāhamattaṃ avasiṭṭhaṃ hoti, tasmā pavāraṇādivasassa pariyosānabhūtaaruṇasmiṃ uggate",
  "tika-vin08t:1157_5": "vutthavasso hoti, tasmā tesaṃ bhikkhūnaṃ kukkuccavinodanatthaṃ bhagavā dhammassāmī",
  "tika-vin08t:1157_6": "“so sattāhānāgatāya pavāraṇāya sakaraṇīyo pakkamati, āgaccheyya vā so, bhikkhave,",
  "tika-vin08t:1157_7": "bhikkhu taṃ āvāsaṃ na vā āgaccheyya, tassa, bhikkhave, bhikkhuno purimikā ca paññāyati,",
  "tika-vin08t:1157_8": "paṭissave ca anāpattī”ti āha. Sattāhānāgatāya komudiyā cātumāsiniyāti etthāpi eseva",
  "tika-vin08t:1157_9": "nayo. Tattha komudiyā cātumāsiniyāti pacchimakattikapuṇṇamāyaṃ. Sā hi kumudānaṃ atthitāya",
  "tika-vin08t:1157_10": "komudī, catunnaṃ vassikamāsānaṃ pariyosānattā cātumāsinīti vuccati. Tadā hi kumudāni",
  "tika-vin08t:1157_11": "supupphitāni honti, tasmā kumudā ettha pupphantīti komudīti vuccati, kumudavatīti vuttaṃ hoti.",
  "tika-vin08t:1158_0": "182. Antovassavattakathāyaṃ nibaddhavattaṃ ṭhapetvāti sajjhāyamanasikārādīsu nirantarakaraṇīyesu",
  "tika-vin08t:1158_1": "kattabbaṃ katikavattaṃ katvā. Kasāvaparibhaṇḍanti kasāvehi bhūmiparikammaṃ. Vattanti katikavattaṃ.",
  "tika-vin08t:1159_0": "Evarūpaṃ adhammikavattaṃ na kātabbanti nānāverajjakā hi bhikkhū sannipatanti, tattha",
  "tika-vin08t:1159_1": "keci dubbalā appathāmā evarūpaṃ vattaṃ anupāletuṃ na sakkonti, tasmā idha āgatañca",
  "tika-vin08t:1159_2": "catutthapārājikavaṇṇanāyaṃ āgataṃ āvāsaṃ vā maṇḍapaṃ vā sīmaṃ vā yaṃ kiñci ṭhānaṃ",
  "tika-vin08t:1159_3": "paricchinditvā “yo imamhā āvāsā paṭhamaṃ pakkamissati, taṃ ‘arahā’ti jānissāmā”ti",
  "tika-vin08t:1159_4": "katāya katikāya yo “maṃ ‘arahā’ti jānantū”ti tamhā ṭhānā paṭhamaṃ pakkamati, pārājiko",
  "tika-vin08t:1159_5": "hoti. Yo pana ācariyupajjhāyānaṃ vā kiccena mātāpitūnaṃ vā kenacideva karaṇīyena",
  "tika-vin08t:1159_6": "bhikkhācāravattaṃ vā uddesaparipucchādīnaṃ atthāya aññena vā tādisena karaṇīyena",
  "tika-vin08t:1159_7": "taṃ ṭhānaṃ atikkamitvā gacchati, anāpatti. Sacepissa evaṃ gatassa pacchā icchācāro",
  "tika-vin08t:1159_8": "uppajjati “na dānāhaṃ tattha gamissāmi, evaṃ maṃ arahāti sambhāvessantī”ti, anāpattiyeva.",
  "tika-vin08t:1160_0": "Yopi kenacideva karaṇīyena taṃ ṭhānaṃ patvā sajjhāyamanasikārādivasena aññavihito",
  "tika-vin08t:1160_1": "vā hutvā corādīhi vā anubaddho meghaṃ vā uṭṭhitaṃ disvā anovassakaṃ pavisitukāmo",
  "tika-vin08t:1160_2": "taṃ ṭhānaṃ atikkamati, anāpatti, yānena vā iddhiyā vā gacchantopi pārājikaṃ nāpajjati,",
  "tika-vin08t:1160_3": "padagamaneneva āpajjati. Tampi yehi saha katikā katā, tehi saddhiṃ apubbaṃ acarimaṃ",
  "tika-vin08t:1160_4": "gacchanto nāpajjati. Evaṃ gacchantā hi sabbepi aññamaññaṃ rakkhanti. Sacepi maṇḍaparukkhamūlādīsu",
  "tika-vin08t:1160_5": "kiñci ṭhānaṃ paricchindanti “yo ettha nisīdati vā caṅkamati vā, taṃ ‘arahā’ti jānissāma”,",
  "tika-vin08t:1160_6": "pupphāni vā ṭhapetvā, “yo imāni gahetvā pūjaṃ karissati, taṃ ‘arahā’ti jānissāmā”tiādinā",
  "tika-vin08t:1160_7": "nayena katikā katā hoti, tatrāpi icchācāravasena tathā karontassa pārājikameva. Sacepi",
  "tika-vin08t:1160_8": "upāsakena antarāmagge vihāro vā kato hoti, cīvarādīni vā ṭhapitāni honti “ye arahanto,",
  "tika-vin08t:1160_9": "te imasmiṃ vihāre vasantu, cīvarādīni vā gaṇhantū”ti, tatrāpi icchācāravasena vasantassa",
  "tika-vin08t:1160_10": "vā tāni vā gaṇhantassa pārājikameva, etaṃ pana adhammikakatikavattaṃ, tasmā na kātabbaṃ,",
  "tika-vin08t:1160_11": "aññaṃ vā evarūpaṃ “imasmiṃ temāsabbhantare sabbeva āraññakā hontu piṇḍapātikadhutaṅgādiavasesadhutaṅgadharā",
  "tika-vin08t:1160_12": "vā, atha vā sabbeva khīṇāsavā hontū”ti evamādi. Nānāverajjakā hi bhikkhū sannipatanti.",
  "tika-vin08t:1160_13": "Tattha keci dubbalā appathāmā evarūpaṃ vattaṃ anupāletuṃ na sakkonti, tasmā evarūpampi",
  "tika-vin08t:1160_14": "vattaṃ na kātabbaṃ. “Imaṃ temāsaṃ sabbeheva na uddisitabbaṃ, na paripucchitabbaṃ,",
  "tika-vin08t:1160_15": "na pabbājetabbaṃ, mūgabbataṃ gaṇhitabbaṃ, bahisīmaṭṭhassapi saṅghalābho dātabbo”ti",
  "tika-vin08t:1160_16": "evamādikampi na kattabbameva.",
  "tika-vin08t:1161_0": "Tividhampīti pariyattipaṭipattipaṭivedhavasena tividhampi. Sodhetvā pabbājethāti",
  "tika-vin08t:1161_1": "bhabbe ācārakulaputte upaparikkhitvā pabbājetha. Bhasse mattaṃ jānitvāti vacane pamāṇaṃ",
  "tika-vin08t:1161_2": "ñatvā. Dasakathāvatthu nāma appicchākathā santuṭṭhikathā pavivekakathā asaṃsaggakathā",
  "tika-vin08t:1161_3": "vīriyārambhakathā sīlakathā samādhikathā paññākathā vimuttikathā vimuttiñāṇadassanakathāti.",
  "tika-vin08t:1162_0": "Viggahasaṃvattanikaṃ vacanaṃ viggāhikaṃ. Caturārakkhaṃ ahāpentāti buddhānussati mettā",
  "tika-vin08t:1162_1": "asubhaṃ maraṇānussatīti imaṃ caturārakkhaṃ ahāpentā. Dantakaṭṭhakhādanavattaṃ ācikkhitabbanti",
  "tika-vin08t:1162_2": "ettha idaṃ dantakaṭṭhakhādanavattaṃ – yo devasikaṃ saṅghamajjhe osarati, tena sāmaṇerādīhi",
  "tika-vin08t:1162_3": "āharitvā bhikkhūnaṃ yathāsukhaṃ bhuñjanatthāya dantakaṭṭhamāḷake nikkhittesu dantakaṭṭhesu",
  "tika-vin08t:1162_4": "divase divase ekameva dantakaṭṭhaṃ gahetabbaṃ. Yo pana devasikaṃ na osarati, padhānaghare",
  "tika-vin08t:1162_5": "vasitvā dhammassavane vā uposathagge vā dissati, tena pamāṇaṃ sallakkhetvā cattāri",
  "tika-vin08t:1162_6": "pañca dantakaṭṭhāni attano vasanaṭṭhāne ṭhapetvā khāditabbāni. Tesu khīṇesu sace",
  "tika-vin08t:1162_7": "punapi dantakaṭṭhamāḷake bahūni hontiyeva, punapi āharitvā khāditabbāni. Yadi pana",
  "tika-vin08t:1162_8": "pamāṇaṃ asallakkhetvā āharati, tesu akhīṇesuyeva māḷake khīyati, tato keci therā",
  "tika-vin08t:1162_9": "“yehi gahitāni, te paṭiharantū”ti vadeyyuṃ, keci “khādantu, puna sāmaṇerā āharissantī”ti,",
  "tika-vin08t:1162_10": "tasmā vivādaparihāratthaṃ pamāṇaṃ sallakkhetabbaṃ, gahaṇe pana doso natthi. Maggaṃ",
  "tika-vin08t:1162_11": "gacchantenapi ekaṃ vā dve vā thavikāya pakkhipitvā gantabbanti. Bhikkhācāravattaṃ",
  "tika-vin08t:1162_12": "piṇḍapātikavatte āvibhavissati.",
  "tika-vin08t:1163_0": "Antogāme…pe… na kathetabbāti ettha catūsu paccayesu cīvare ca piṇḍapāte ca viññattipi",
  "tika-vin08t:1163_1": "na vaṭṭati nimittobhāsaparikathāpi. Senāsane viññattimeva na vaṭṭati, sesāni tīṇi",
  "tika-vin08t:1163_2": "vaṭṭanti. Gilānapaccaye sabbampi vaṭṭati. Evaṃ santepi ājīvaṃ sodhentehi bhikkhūhi",
  "tika-vin08t:1163_3": "suṭṭhu rakkhitabbāti. Iminā ājīvapārisuddhisīlaṃ dassitaṃ. Rakkhitindriyehi bhavitabbanti",
  "tika-vin08t:1163_4": "indriyasaṃvarasīlaṃ. Khandhakavattañca sekhiyavattañca pūretabbanti pātimokkhasaṃvarasīlaṃ.",
  "tika-vin08t:1163_5": "Paccayasannissitasīlaṃ pana tīhipi sāmatthiyato dassitaṃ. Iti catupārisuddhisīlapaṭisaṃyuttā",
  "tika-vin08t:1163_6": "evarūpā niyyānikakathā bahukāpi vattabbāti adhippāyo.",
  "tika-vin08t:1164_0": "Imasmiṃ vassūpanāyikavisaye tesu tesu nagaresu tasmiṃ tasmiṃ rājakāle apariyantā",
  "tika-vin08t:1164_1": "vivādakathā hoti. Kathaṃ? Vassūpanāyikakkhandhake “tena kho pana samayena rājā māgadho",
  "tika-vin08t:1164_2": "seniyo bimbisāro vassaṃ ukkaḍḍhitukāmo bhikkhūnaṃ santike dūtaṃ pāhesi ‘yadi panāyyā",
  "tika-vin08t:1164_3": "āgame juṇhe vassaṃ upagaccheyyu’nti. Bhagavato etamatthaṃ ārocesuṃ, ‘anujānāmi, bhikkhave,",
  "tika-vin08t:1164_4": "rājūnaṃ anuvattitu”’nti vacanaṃ nissāya bhagavatā adhimāsaṃ paññattanti maññamānā",
  "tika-vin08t:1164_5": "vedasamayena saṃsanditvā gayhamānā anekavihitaṃ vivādaṃ karonti. Vedasamaye kira",
  "tika-vin08t:1164_6": "dve adhimāsāni yācādhimāsañca pattādhimāsañca. Tattha kaliyugagaṇane ekūnavīsatigaṇanena",
  "tika-vin08t:1164_7": "bhājite dvepañcaṭṭhadasaterasasoḷasaṭṭhārasavasena sattadhā seso hoti, tesaṃ vasena",
  "tika-vin08t:1164_8": "cammādhimāsa pañcādhimāsa pasvādhimāsa dasādhimāsa terasādhimāsa soḷasādhimāsa aṭṭhārasādhimāsāti",
  "tika-vin08t:1164_9": "voharanti. Aṭṭhārasādhimāsaṃ pana avasānādhimāsantipi voharanti. Tesu pasusoḷasāni",
  "tika-vin08t:1164_10": "apatteyeva adhimāsapatanakaliyuge saṃvaccharamāsādivisamabhayena yācitvā māsassa",
  "tika-vin08t:1164_11": "ākaḍḍhitabbato yācādhimāsanti voharanti, sesāni pana pañcamatteyeva adhimāsapatanakaliyuge",
  "tika-vin08t:1164_12": "māsassa ākaḍḍhitabbato pattādhimāsanti. Tatretaṃ yācādhimāsalakkhaṇaṃ – tathato ajānantā",
  "tika-vin08t:1164_13": "pāḷiyā saṃsanditvā bimbisāraraññā bhagavato yācitādhimāsattā yācādhimāsaṃ nāma bhavati,",
  "tika-vin08t:1164_14": "tasmā dvīsu eva yācādhimāsesu divasena saha māso ākaḍḍhitabbo, na itaresūti vadanti,",
  "tika-vin08t:1164_15": "aññe pana pañcasu pattādhimāsesu eva saha divasena māso ākaḍḍhitabbo, na yācādhimāsesūti.",
  "tika-vin08t:1165_0": "Apare pana – “dvemā, bhikkhave, vassūpanāyikā purimikā pacchimikāti, aparajjugatāya",
  "tika-vin08t:1165_1": "āsāḷhiyā purimikā upagantabbā, māsagatāya āsāḷhiyā pacchimikā upagantabbā”ti tasmiṃyeva",
  "tika-vin08t:1165_2": "vassūpanāyikakkhandhake āgatāya pāḷiyā atthaṃ ayoniso gahetvā tithinakkhattayoge",
  "tika-vin08t:1165_3": "eva vassūpagamanaṃ bhagavatā anuññātaṃ, tasmā āsāḷhipuṇṇamāya anantarabhūto pāṭipadadivaso",
  "tika-vin08t:1165_4": "puṇṇātithiyā ca yutto hotu, pubbāsāḷhauttarāsāḷhasaṅkhātesu dvīsu nakkhattesu ekekena",
  "tika-vin08t:1165_5": "yutto ca, evaṃbhūto kālo yadi vinā divasena māsakaḍḍhane sampajjati, tathā ca sati",
  "tika-vin08t:1165_6": "māsamattākaḍḍhanameva kātabbaṃ, yadi na sampajjati, saha divasena māsākaḍḍhanaṃ,",
  "tika-vin08t:1165_7": "ayaṃ piṭakena ca vedena ca anulomo vinicchayoti vadanti.",
  "tika-vin08t:1166_0": "Tatrāpyeke vadanti – “mā iti cando vuccati tassa gatiyā divasassa minitabbato, so",
  "tika-vin08t:1166_1": "ettha sabbakalāpāripūriyā puṇṇoti puṇṇamā”tiādinā vinayatthamañjūsādīsu āgamanato",
  "tika-vin08t:1166_2": "puṇṇātithiyogopi puṇṇamiyā eva icchitabbo, na pāṭipade, tathā nakkhattayogopi āsāḷhisukkapakkhassa",
  "tika-vin08t:1166_3": "pannarase uposathe “uttarāsāḷhanakkhatte, evaṃ dhātu patiṭṭhitā”ti mahāvaṃse vacanatoti.",
  "tika-vin08t:1166_4": "Tattha purimā vadanti – evaṃ sante uposathadivaseyeva candaggāho ca sūriyaggāho ca",
  "tika-vin08t:1166_5": "bhaveyya, idāni pana kāḷapakkhapāṭipadādīsuyeva candaggāho, sukkapakkhapāṭipadādīsuyeva",
  "tika-vin08t:1166_6": "sūriyaggāho paññāyati, tasmā pāṭipadeyeva tithinakkhattayogo icchitabboti. Pacchimāpi",
  "tika-vin08t:1166_7": "vadanti – tumhādisānaṃ vādīnaṃ vacanena pubbe ākaḍḍhitabbadivasānaṃ anākaḍḍhitattā",
  "tika-vin08t:1166_8": "divasapuñjabhāvena evaṃ hoti, saccato pana uposathadivaseyeva candaggāho sūriyaggāho",
  "tika-vin08t:1166_9": "ca icchitabboti. Hotu, yathā icchatha, tathā vadatha, evaṃ bhūtapubbo sāṭṭhakathe",
  "tika-vin08t:1166_10": "tepiṭake buddhavacane atthīti? Atthi. Gandhārajātake hi uposathadivase candaggāho",
  "tika-vin08t:1166_11": "dvikkhattuṃ āgato. Tañhi jātakaṃ tīsu piṭakesu suttapariyāpannaṃ, pañcasu nikāyesu",
  "tika-vin08t:1166_12": "khuddakanikāyapariyāpannaṃ, navasu sāsanaṅgesu jātakapariyāpannanti. Evaṃ vutte purimakā",
  "tika-vin08t:1166_13": "paṭivacanaṃ dātuṃ na sakkuṇeyyunti.",
  "tika-vin08t:1167_0": "Athekacce “piṭakattaye adhikamāsāyeva santi, na adhikadivasā sāratthadīpaniyaṃ ‘yaṃ",
  "tika-vin08t:1167_1": "pana vuttaṃ tīsupi gaṇṭhipadesu aṭṭhārasannaṃyeva vassānaṃ adhikamāse gahetvā gaṇitattā",
  "tika-vin08t:1167_2": "sesavassadvayassapi adhikāni divasāni honteva, tāni adhikadivasāni sandhāya nikkaṅkhā",
  "tika-vin08t:1167_3": "hutvāti vuttanti, taṃ na gahetabbaṃ. Na hi dvīsu vassesu adhikadivasā nāma visuṃ",
  "tika-vin08t:1167_4": "upalabbhanti tatiye vasse vassukkaḍḍhanavasena adhikamāse pariccatteyeva adhikamāsasambhavato,",
  "tika-vin08t:1167_5": "tasmā dvīsu vassesu atirekadivasā nāma visuṃ na sambhavantī’ti vacanato”ti vadanti.",
  "tika-vin08t:1167_6": "Athaññe vadanti – piṭakattaye adhikadivasāti āgatā atthi vajirabuddhiṭīkāyaṃ “avasesānaṃ",
  "tika-vin08t:1167_7": "dvinnaṃ vassānaṃ adhikadivasāni honteva, tasmā nikkaṅkhā hutvā upasampādentī”ti vacanatoti.",
  "tika-vin08t:1167_8": "Ito parampi vividhena ākārena kathenti. Suddhavedikāpi evaṃ vadanti, vinayadharā",
  "tika-vin08t:1167_9": "bhikkhū vinayasamayavasena vadanti. Amhākaṃ pana vedasamaye hatthagatagaṇanavaseneva",
  "tika-vin08t:1167_10": "jānitabbanti alamatipapañcena. Atthikehi tivassādhikasahassakaliyuge dhammarājena",
  "tika-vin08t:1167_11": "pucchitattā kataṃ adhimāsapakaraṇaṃ oloketvā jānitabbaṃ.",
  "tika-vin08t:1168_0": "Idha pana adhippetavinicchayameva kathayāma. Paṭhamadutiyavādesu na bimbisārarājā",
  "tika-vin08t:1168_1": "bhagavantaṃ adhimāsapaññāpanaṃ yācati, na ca bhagavā paññapeti, na “tasmiṃ vasse",
  "tika-vin08t:1168_2": "idaṃ nāma adhimāsaṃ hotī”ti vā “māsamattaṃ vā sahadivasaṃ vā ākaḍḍhitabba”nti vā",
  "tika-vin08t:1168_3": "pāḷiyaṃ aṭṭhakathāṭīkāsu ca atthi, rājā pana upakaṭṭhāya vassūpanāyikāya vedasamaye",
  "tika-vin08t:1168_4": "vassukkaḍḍhanasambhavato bhikkhūnaṃ paṭhamaāsāḷhamāse vassaṃ anupagantvā dutiyaāsāḷhamāse",
  "tika-vin08t:1168_5": "upagamanatthaṃ “yadi panāyyā āgame juṇhe vassaṃ upagaccheyyu”nti dūtaṃ pāhesi. Yadi",
  "tika-vin08t:1168_6": "pana upagaccheyyuṃ, sādhu vatāti sambandhitabbaṃ. Bhikkhū pana rañño pahitasāsanaṃ",
  "tika-vin08t:1168_7": "bhagavato ārocesuṃ. Bhagavā pana vassukkaḍḍhane bhikkhūnaṃ guṇaparihāniyā abhāvato",
  "tika-vin08t:1168_8": "“anujānāmi, bhikkhave, rājūnaṃ anuvattitu”nti avoca. Tena vuttaṃ aṭṭhakathāyaṃ “anujānāmi",
  "tika-vin08t:1168_9": "bhikkhave rājūnaṃ anuvattitunti ettha vassukkaḍḍhanabhikkhūnaṃ kāci parihāni nāma",
  "tika-vin08t:1168_10": "natthītianuvattituṃ anuññāta”nti. Vimativinodaniyañca vuttaṃ “parihānīti guṇaparihānī”ti,",
  "tika-vin08t:1168_11": "tasmā yācādhimāso vā hotu pattādhimāso vā, yasmiṃ yasmiṃ kāle anuvattanena bhikkhūnaṃ",
  "tika-vin08t:1168_12": "sīlādiguṇampi parihāni natthi, tasmiṃ tasmiṃ kāle anuvattitabbaṃ.",
  "tika-vin08t:1169_0": "Kathaṃ pana anuvattitabbaṃ, kathaṃ na anuvattitabbaṃ? Yadi anuvattante pubbe upavutthadivasato",
  "tika-vin08t:1169_1": "idāni upavasitabbauposathadivaso cātuddaso vā pannaraso vā hoti, tathā sati anuvattitabbaṃ.",
  "tika-vin08t:1169_2": "Yadi pana terasamo vā soḷasamo vā hoti, na anuvattitabbaṃ. Anuvattanto hi anuposathe",
  "tika-vin08t:1169_3": "uposathakato hoti, tato “na, bhikkhave, anuposathe uposatho kātabbo, yo kareyya,",
  "tika-vin08t:1169_4": "āpatti dukkaṭassā”ti vuttadukkaṭaṃ āpajjati, tasmā sīlaguṇaparihānisambhavato na",
  "tika-vin08t:1169_5": "anuvattitabbaṃ. Vuttañhi vimativinodaniyaṃ “anujānāmi, bhikkhave, rājūnaṃ anuvattitunti",
  "tika-vin08t:1169_6": "vacanato panettha lokiyānaṃ tithiṃ anuvattantehipi attano uposathakkamena cātuddasiṃ",
  "tika-vin08t:1169_7": "pannarasiṃ vā, pannarasiṃ cātuddasiṃ vā karonteheva anuvattitabbaṃ, na pana soḷasamadivasaṃ",
  "tika-vin08t:1169_8": "vā terasamadivasaṃ vā uposathadivasaṃ karontehī”ti.",
  "tika-vin08t:1170_0": "Tatiyacatutthavādepi “kati vassūpanāyikā”ti saṃsayantānaṃ saṃsayavinodanatthaṃ “dvemā,",
  "tika-vin08t:1170_1": "bhikkhave, vassūpanāyikā purimikā pacchimikā”ti bhagavā avoca. Tato tāsaṃ dvinnaṃ",
  "tika-vin08t:1170_2": "vassūpanāyikānaṃ upagamanakālaṃ dassetuṃ “aparajjugatāya āsāḷhiyā purimikā upagantabbā,",
  "tika-vin08t:1170_3": "māsagatāya āsāḷhiyā pacchimikā upagantabbā”ti vuttaṃ. Tatrāyaṃ piṇḍattho – āsāḷhipuṇṇamiyā",
  "tika-vin08t:1170_4": "anantare pāṭipadadivase purimikā upagantabbā, sāvaṇapuṇṇamiyā anantare pāṭipadadivase",
  "tika-vin08t:1170_5": "pacchimikā upagantabbāti. Tena vuttaṃ aṭṭhakathāyaṃ “tasmā āsāḷhipuṇṇamāya anantare",
  "tika-vin08t:1170_6": "pāṭipadadivase, āsāḷhipuṇṇamito vā aparāya puṇṇamāya anantare pāṭipadadivaseyeva",
  "tika-vin08t:1170_7": "vihāraṃ paṭijaggitvā pānīyaṃ paribhojanīyaṃ upaṭṭhāpetvā sabbaṃ cetiyavandanādisāmīcikammaṃ",
  "tika-vin08t:1170_8": "niṭṭhāpetvā ‘imasmiṃ vihāre imaṃ temāsaṃ vassaṃ upemī’ti sakiṃ vā dvattikkhattuṃ",
  "tika-vin08t:1170_9": "vā vācaṃ nicchāretvā vassaṃ upagantabba”nti, sāratthadīpaniyampi “aparajjūti āsāḷhito",
  "tika-vin08t:1170_10": "aparaṃ dinaṃ, pāṭipadanti attho”ti, vimativinodaniyampi “aparasmiṃ divaseti dutiye",
  "tika-vin08t:1170_11": "pāṭipadadivase”ti evaṃ pāḷiaṭṭhakathāṭīkāsu pāṭipadadivaseyeva vassūpagamanaṃ vuttaṃ,",
  "tika-vin08t:1170_12": "na vuttaṃ “amukatithiyoge”ti vā “amukanakkhattayoge”ti vā, tasmā pāṭipadadivase pāto",
  "tika-vin08t:1170_13": "aruṇuggamanato paṭṭhāya sakaladivasaṃ sakalaratti yāva dutiyaaruṇuggamanā yathārucite",
  "tika-vin08t:1170_14": "kāle vassaṃ upagantabbanti daṭṭhabbaṃ. Tato eva vassūpanāyikakāle puṇṇātithiyā yogo,",
  "tika-vin08t:1170_15": "uttarāsāḷhanakkhattena yogo hotūti vadantānaṃ vacanaṃ vinayaviruddhaṃ hoti, taṃ vacanaṃ",
  "tika-vin08t:1170_16": "gahetvā puṇṇātithiyogaṃ uttarāsāḷhanakkhattayogañca āgametvā vassaṃ upagantvāpi tathāgatena",
  "tika-vin08t:1170_17": "apaññattaṃ paññapeti nāmāti daṭṭhabbaṃ.",
  "tika-vin08t:1171_0": "Evaṃ pāḷiaṭṭhakathāṭīkāsu ca puṇṇātithiyoge eva vassaṃ upagantabbaṃ, na ekāya tithiyā",
  "tika-vin08t:1171_1": "yutteti vā uttarāsāḷhanakkhattayogeyeva, na sāvaṇanakkhattayogeti vā anāgatameva",
  "tika-vin08t:1171_2": "chāyaṃ gahetvā tathāgatena paññattaṃ viya potthakesu likhitvā kehici ṭhapitattā sakalaṃ",
  "tika-vin08t:1171_3": "vinayapiṭakaṃ apassantā vedasāmayikā taṃ vacanaṃ saddahitvā vassūpagamanakāle puṇṇātithiuttarāsāḷhayogameva",
  "tika-vin08t:1171_4": "gavesantā māsadivasena saha ākaḍḍhitabbakālepi māsamattameva ākaḍḍhanti, māsamattameva",
  "tika-vin08t:1171_5": "ākaḍḍhitabbakālepi saha divasena ākaḍḍhanti, tasmā evaṃvādino bhikkhū “apaññattaṃ",
  "tika-vin08t:1171_6": "tathāgatena paññattaṃ tathāgatenāti dīpetī”ti vattabbataṃ āpajjanti, tasmā bhagavati",
  "tika-vin08t:1171_7": "gāravasahitā lajjino paṇḍitā evaṃ na gaṇhantīti. Tithinakkhattayogo pana uposathadivaseyeva",
  "tika-vin08t:1171_8": "bahudhā piṭakattaye āgato, porāṇavedaganthesu ca pasaṃsito, kadāci pana vohārakālo",
  "tika-vin08t:1171_9": "tithiyā nakkhattena ca visamo hoti, tasmā taṃ sametuṃ adhimāsapatanakāle māsampi",
  "tika-vin08t:1171_10": "divasampi ākaḍḍhanti, tasmā aññasmiṃ kāle visamepi ākaḍḍhanakāle samāpetabbaṃ. Evaṃ",
  "tika-vin08t:1171_11": "sati māsautusaṃvaccharānaṃ samabhāvo hotīti daṭṭhabbaṃ.",
  "tika-vin08t:1172_0": "Pañcamachaṭṭhavādesu adhimāsoti aṭṭhārasavassato adhikamāsaṃ gahetvā vutto, tasmā",
  "tika-vin08t:1172_1": "“adhiko māso adhimāso”ti kammadhārayasamāsattā pulliṅgaṃ katvā vutto. Pubbe pana",
  "tika-vin08t:1172_2": "māsapuñjato adhikaghaṭiyo gahetvā vutto, tasmā “māsato adhikaṃ adhimāsa”nti abyayībhāvasamāsattā",
  "tika-vin08t:1172_3": "napuṃsakaliṅgaṃ katvā vuttaṃ. Idha pana “porāṇakattherā ekūnavīsativassaṃ sāmaṇeraṃ",
  "tika-vin08t:1172_4": "nikkhamanīyapuṇṇamāsiṃ atikkamma pāṭipadadivase upasampādenti, taṃ kasmāti? Vuccate",
  "tika-vin08t:1172_5": "– ekasmiṃ vasse cha cātuddasikauposathadivasā honti, iti vīsatiyā vassesu cattāro",
  "tika-vin08t:1172_6": "māsā parihāyanti, rājāno tatiye tatiye vasse vassaṃ upakaḍḍhanti, iti aṭṭhārasasu",
  "tika-vin08t:1172_7": "vassesu cha māsā vaḍḍhanti, tato uposathavasena parihīne cattāro māse apanetvā dve",
  "tika-vin08t:1172_8": "māsā avasesā honti, te dve māse gahetvā vīsati vassāni paripuṇṇāni hontīti nikkaṅkhā",
  "tika-vin08t:1172_9": "hutvā nikkhamanīyapuṇṇamāsiṃ atikkamma pāṭipade upasampādentī”ti aṭṭhakathāvacane",
  "tika-vin08t:1172_10": "“nikkaṅkhā hutvāti adhikamāsehi saddhiṃ paripuṇṇavīsativassattā nibbematikā hutvā”ti",
  "tika-vin08t:1172_11": "attho sāratthadīpaniyaṃ vutto.",
  "tika-vin08t:1173_0": "Tatra nanu ca “tīsupi gaṇṭhipadesu aṭṭhārasannaṃ…pe… vutta”nti vuttaṃ, taṃ kathanti",
  "tika-vin08t:1173_1": "codanaṃ sandhāya “yaṃ pana vuttaṃ…pe… taṃ na gahetabba”nti kiñcāpi vuttaṃ, tathāpi",
  "tika-vin08t:1173_2": "taṃ gaṇṭhipadesu vuttavacanaṃ na gahetabbanti attho, kasmā na gahetabbanti āha “na",
  "tika-vin08t:1173_3": "hī”tiādi. Hi yasmā na upalabbhanti, tasmā na gahetabbanti yojanā. Kathaṃ viññāyatīti",
  "tika-vin08t:1173_4": "āha “tatiye”tiādi. Pariccatteyeva sambhavato, apariccatte asambhavato na upalabbhantīti",
  "tika-vin08t:1173_5": "byatirekavasena hetuphalayojanā. Tasmātiādi laddhaguṇaṃ.",
  "tika-vin08t:1174_0": "Vajirabuddhiṭīkāyaṃ pana gaṇṭhipadesu vuttameva gahetvā vadati. Etāni vacanāni sāmaṇerānaṃ",
  "tika-vin08t:1174_1": "vīsativassaparipuṇṇabhāvasādhakāniyeva honti, na adhimāsapatanavāresu sadivasamāsākaḍḍhanabhāvasādhakāni,",
  "tika-vin08t:1174_2": "tasmā imāni āharitvā taṃ adhikaraṇaṃ vinicchituṃ na sakkonti. Bhikkhū pana bahūnaṃ",
  "tika-vin08t:1174_3": "sannipāte kiñci pāṭhaṃ āharitvā kathetuṃ samattho sobhatīti katvā īdisaṃ pāṭhaṃ āharanti.",
  "tika-vin08t:1174_4": "Sutasannicayapaṇḍitā pana icchitatthassa asādhakattā evarūpaṃ na āharanti. Suddhavedikānampi",
  "tika-vin08t:1174_5": "vacane vinayadharā vinayameva jānanti, na bāhirasamayaṃ. Ayaṃ pana kathā bāhirasamaye",
  "tika-vin08t:1174_6": "pavattā, tasmā vinayadharānaṃ avisayoti maññantā vadanti.",
  "tika-vin08t:1175_0": "Vinayadharā pana ekacce vinayameva jānanti, ekacce sakalaṃ piṭakattayaṃ jānanti,",
  "tika-vin08t:1175_1": "ekacce sabāhirasamayaṃ piṭakattayaṃ jānanti, tasmā kathetuṃ samatthabhāvoyeva pamāṇaṃ.",
  "tika-vin08t:1175_2": "Vedikānampi vacanaṃ vedappakaraṇāgatameva pamāṇaṃ. Na yaṃ kiñci hatthagatagaṇanamattaṃ,",
  "tika-vin08t:1175_3": "tasmā yadā pathavissaro rājā sadivasaṃ māsaṃ ākaḍḍhitukāmo “jeṭṭhamāsakāḷapakkhauposathaṃ",
  "tika-vin08t:1175_4": "pannarasiyaṃ karontū”ti yācissati, tadā “sakiṃ pakkhassa cātuddase vā pannarase vā”ti",
  "tika-vin08t:1175_5": "vacanato pannarasiyaṃ uposathakaraṇe doso natthi, yadā suddhamāsameva ākaḍḍhitukāmo",
  "tika-vin08t:1175_6": "“cātuddasiyaṃ karontū”ti yācissati, evaṃ sati pakatiyāpi jeṭṭhamāsakāḷapakkhuposatho",
  "tika-vin08t:1175_7": "cātuddasoyevāti katvā doso natthi, ubhayathāpi uposatho sukatoyeva hoti, tasmā anuvattitabbo.",
  "tika-vin08t:1175_8": "Tato paraṃ paṭhamāsāḷhamāsassa juṇhapakkhepi kāḷapakkhepi dutiyāsāḷhamāsassa juṇhapakkhepi",
  "tika-vin08t:1175_9": "pannarasīuposathaṃ katvā pāṭipadadivase tithiyogaṃ vā nakkhattayogaṃ vā anoloketvā",
  "tika-vin08t:1175_10": "pāto aruṇuggamanānantarato paṭṭhāya yāva puna aruṇuggamanā sakaladivasarattiyaṃ yathājjhāsayaṃ",
  "tika-vin08t:1175_11": "vassaṃ upagacchanto sūpagatova hoti, natthi koci dosoti daṭṭhabbo. Bhavatvevaṃ, pātova",
  "tika-vin08t:1175_12": "vassaṃ upagacchanto atthīti? Atthi. Vuttañhetaṃ senāsanakkhandhakavaṇṇanāyaṃ “sace",
  "tika-vin08t:1175_13": "pātova gāhite senāsane añño vitakkacāriko bhikkhu āgantvā senāsanaṃ yācati, ‘gahitaṃ,",
  "tika-vin08t:1175_14": "bhante, senāsanaṃ, vassūpagato saṅgho, ramaṇīyo vihāro, rukkhamūlādīsu yattha icchatha,",
  "tika-vin08t:1175_15": "tattha vasathā’ti vattabbo”ti.",
  "tika-vin08t:1176": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:1177": "Vassūpanāyikavinicchayakathālaṅkāro nāma",
  "tika-vin08t:1178": "Chabbīsatimo paricchedo.",
  "tika-vin08t:1179": "Paṭhamo bhāgo niṭṭhito.",
  "tika-vin08t:1180": "Namo tassa bhagavato arahato sammāsambuddhassa",
  "tika-vin08t:1181": "Vinayālaṅkāra-ṭīkā (dutiyo bhāgo)",
  "tika-vin08t:1182": "27. Upajjhāyādivattavinicchayakathā",
  "tika-vin08t:1183": "Upajjhāyavattakathāvaṇanā",
  "tika-vin08t:1184_0": "183. Evaṃ vassūpanāyikavinicchayaṃ kathetvā idāni upajjhāyavattādivattakathaṃ kathetuṃ",
  "tika-vin08t:1184_1": "“vattanti etthā”tiādimāha. Tattha vattetabbaṃ pavattetabbanti vattaṃ, saddhivihārikādīhi",
  "tika-vin08t:1184_2": "upajjhāyādīsu pavattetabbaṃ ābhisamācārikasīlaṃ. Taṃ katividhanti āha “vattaṃ nāmetaṃ…pe…",
  "tika-vin08t:1184_3": "bahuvidha”nti. Vaccakuṭivattanti ettha iti-saddo ādyattho. Tena saddhivihārikavattaantevāsikavattaanumodanavattāni",
  "tika-vin08t:1184_4": "saṅgayhanti. Vuttañhi tattha tattha aṭṭhakathāsu “cuddasa khandhakavattānī”ti. Vattakkhandhake",
  "tika-vin08t:1184_5": "ca pāḷiyaṃ āgatameva, tattha pana āgantukavattato paṭṭhāya āgataṃ, idha upajjhāyavattato.",
  "tika-vin08t:1184_6": "Ito aññānipi pañcasattati sekhiyavattāni dveasīti mahāvattāni ca vattameva. Tesu",
  "tika-vin08t:1184_7": "pana sekhiyavattāni mahāvibhaṅge āgatāni, mahāvattāni kammakkhandhakapārivāsikakkhandhakesu,",
  "tika-vin08t:1184_8": "tasmā idha cuddasa khandhakavattāniyeva dassitāni. Tesu upajjhāyavattaṃ paṭhamaṃ",
  "tika-vin08t:1184_9": "dassento “tattha upajjhāyavattaṃ tāva evaṃ veditabba”ntyādimāha.",
  "tika-vin08t:1185_0": "Tattha ko upajjhāyo, kenaṭṭhena upajjhāyo, kathaṃ gahito upajjhāyo, kena vattitabbaṃ",
  "tika-vin08t:1185_1": "upajjhāyavattaṃ, katamaṃ taṃ vattanti? Tattha ko upajjhāyoti “anujānāmi, bhikkhave,",
  "tika-vin08t:1185_2": "byattena bhikkhunā paṭibalena dasavassena vā atirekadasavassena vā upasampādetu”ntiādivacanato",
  "tika-vin08t:1185_3": "byattibalasampanno upasampadato paṭṭhāya dasavasso vā atirekadasavasso vā bhikkhu",
  "tika-vin08t:1185_4": "upajjhāyo. Kenaṭṭhena upajjhāyoti vajjāvajjaṃ upanijjhāyatīti upajjhāyo, saddhivihārikānaṃ",
  "tika-vin08t:1185_5": "khuddakaṃ vajjaṃ vā mahantaṃ vajjaṃ vā bhuso cintetīti attho. Kathaṃ gahito hoti",
  "tika-vin08t:1185_6": "upajjhāyoti saddhivihārikena ekaṃsaṃ uttarāsaṅgaṃ karitvā ukkuṭikaṃ nisīditvā añjaliṃ",
  "tika-vin08t:1185_7": "paggahetvā “upajjhāyo me, bhante, hohī”ti tikkhattuṃ vutte sace upajjhāyo “sāhū”ti",
  "tika-vin08t:1185_8": "vā “lahū”ti vā “opāyika”nti vā “patirūpa”nti vā “pāsādikena sampādehī”ti vā imesu",
  "tika-vin08t:1185_9": "pañcasu padesu yassa kassaci padassa vasena kāyena vā vācāya vā kāyavācāhi vā “gahito",
  "tika-vin08t:1185_10": "tayā upajjhāyo”ti upajjhāyaggahaṇaṃ viññāpeti, gahito hoti upajjhāyo. Tattha sāhūti",
  "tika-vin08t:1185_11": "sādhu. Lahūti agaru, subharatāti attho. Opāyikanti upāyapaṭisaṃyuttaṃ, evaṃ paṭipajjanaṃ",
  "tika-vin08t:1185_12": "nittharaṇupāyoti attho. Patirūpanti sāmīcikammamidanti attho. Pāsādikenāti pasādāvahena",
  "tika-vin08t:1185_13": "kāyavacīpayogena sampādehīti attho.",
  "tika-vin08t:1186_0": "Kena vattitabbaṃ upajjhāyavattanti gahitaupajjhāyena saddhivihārikena vattitabbaṃ.",
  "tika-vin08t:1186_1": "Katamaṃ taṃ vattanti idaṃ āgatameva, tattha kālasseva uṭṭhāya upāhanā omuñcitvāti",
  "tika-vin08t:1186_2": "sacassa paccūsakāle caṅkamanatthāya vā dhotapādapariharaṇatthāya vā paṭimukkā upāhanā",
  "tika-vin08t:1186_3": "pādagatā honti, tā kālasseva uṭṭhāya apanetvā. Tādisameva mukhadhovanodakaṃ dātabbanti",
  "tika-vin08t:1186_4": "utumpi sarīrasabhāve ca ekākāre tādisameva dātabbaṃ.",
  "tika-vin08t:1187_0": "Saguṇaṃ katvāti uttarāsaṅgaṃ saṅghāṭiñcāti dve cīvarāni ekato katvā tā dvepi saṅghāṭiyo",
  "tika-vin08t:1187_1": "dātabbā. Sabbañhi cīvaraṃ saṅghaṭitattā saṅghāṭīti vuccati. Tena vuttaṃ “saṅghāṭiyo",
  "tika-vin08t:1187_2": "dātabbā”ti. Padavītihārehīti ettha padaṃ vītiharati etthāti padavītihāro, padavītihāraṭṭhānaṃ.",
  "tika-vin08t:1187_3": "Dutavilambitaṃ akatvā samagamanena dvinnaṃ padānaṃ antare muṭṭhiratanamattaṃ. Padānaṃ",
  "tika-vin08t:1187_4": "vā vītiharaṇaṃ abhimukhaṃ haritvā nikkhepo padavītihāroti evamettha attho daṭṭhabbo.",
  "tika-vin08t:1187_5": "Na upajjhāyassa bhaṇamānassa antarantarā kathā opātetabbāti antaraghare vā aññatra",
  "tika-vin08t:1187_6": "vā bhaṇamānassa aniṭṭhite tassa vacane aññā kathā na samuṭṭhāpetabbā. Ito paṭṭhāyāti",
  "tika-vin08t:1187_7": "“na upajjhāyassa bhaṇamānassā”ti ettha na-kārato paṭṭhāya. Tena nātidūretiādīsu na-kārapaṭisiddhesu",
  "tika-vin08t:1187_8": "āpatti natthīti dasseti. Sabbattha dukkaṭāpattīti āpadāummattakhittacittavedanāṭṭatādīhi",
  "tika-vin08t:1187_9": "vinā paṇṇattiṃ ajānitvāpi vadantassa gilānassa ca dukkaṭameva. Āpadāsu hi antarantarā",
  "tika-vin08t:1187_10": "kathā vattuṃ vaṭṭati, evamaññesu na-kārapaṭisiddhesu īdisesu, itaresu pana gilānopi",
  "tika-vin08t:1187_11": "na muccati. Sabbattha dukkaṭāpatti veditabbāti “īdisesu gilānopi na muccatī”ti dassanatthaṃ",
  "tika-vin08t:1187_12": "vuttaṃ. Aññampi hi yathāvuttaṃ upajjhāyavattaṃ anādariyena akarontassa agilānassa",
  "tika-vin08t:1187_13": "vattabhede sabbattha dukkaṭameva, teneva vakkhati “agilānena hi saddhivihārikena",
  "tika-vin08t:1187_14": "saṭṭhivassenapi sabbaṃ upajjhāyavattaṃ kātabbaṃ, anādariyena akarontassa vattabhede",
  "tika-vin08t:1187_15": "dukkaṭaṃ. Na-kārapaṭisaṃyuttesu pana padesu gilānassapi paṭikkhittakiriyaṃ karontassa",
  "tika-vin08t:1187_16": "dukkaṭamevā”ti. Āpattisāmantā bhaṇamānoti padasodhamma-duṭṭhullādivasena āpattiyā",
  "tika-vin08t:1187_17": "āsannavācaṃ bhaṇamāno. Āpattiyā āsannavācanti ca āpattijanakameva vacanaṃ sandhāya",
  "tika-vin08t:1187_18": "vadati. Yāya hi vācāya āpattiṃ āpajjati, sā vācā āpattiyā āsannāti vuccati.",
  "tika-vin08t:1188_0": "Cīvarena pattaṃ veṭhetvāti ettha “uttarāsaṅgassa ekena kaṇṇena veṭhetvā”ti gaṇṭhipadesu",
  "tika-vin08t:1188_1": "vuttaṃ. Heṭṭhāpīṭhaṃ vā parāmasitvāti idaṃ pubbe tattha ṭhapitapattādinā asaṅghaṭṭanatthāya",
  "tika-vin08t:1188_2": "vuttaṃ. Cakkhunā oloketvāpi aññesaṃ abhāvaṃ ñatvāpi ṭhapetuṃ vaṭṭati eva. Caturaṅgulaṃ",
  "tika-vin08t:1188_3": "kaṇṇaṃ ussāretvāti kaṇṇaṃ caturaṅgulappamāṇaṃ atirekaṃ katvā evaṃ cīvaraṃ saṅgharitabbaṃ.",
  "tika-vin08t:1188_4": "Obhoge kāyabandhanaṃ kātabbanti kāyabandhanaṃ saṅgharitvā cīvarabhoge pakkhipitvā",
  "tika-vin08t:1188_5": "ṭhapetabbaṃ. Sace piṇḍapāto hotīti ettha yo gāmeyeva vā antaraghare vā paṭikkamane",
  "tika-vin08t:1188_6": "vā bhuñjitvā āgacchati, piṇḍaṃ vā na labhati, tassa piṇḍapāto na hoti, gāme abhuttassa",
  "tika-vin08t:1188_7": "pana laddhabhikkhassa vā hoti, tasmā “sace piṇḍapāto hotī”tiādi vuttaṃ. Tattha gāmeti",
  "tika-vin08t:1188_8": "gāmapariyāpanne tādise kismiñci padese. Antaraghareti antogehe. Paṭikkamaneti āsanasālāyaṃ.",
  "tika-vin08t:1188_9": "Sacepi tassa na hoti, bhuñjitukāmo ca hoti, udakaṃ datvā attanā laddhatopi piṇḍapāto",
  "tika-vin08t:1188_10": "upanetabbo. Tikkhattuṃ pānīyena pucchitabboti sambandho, ādimhi majjhe anteti evaṃ",
  "tika-vin08t:1188_11": "tikkhattuṃ pucchitabboti attho. Upakaṭṭhoti āsanno. Dhotavālikāyāti udakena gataṭṭhāne",
  "tika-vin08t:1188_12": "nirajāya parisuddhavālikāya.",
  "tika-vin08t:1189_0": "Niddhūmeti jantāghare jalamānaaggidhūmarahite. Jantāgharañhi nāma himapātabahukesu",
  "tika-vin08t:1189_1": "desesu tappaccayarogapīḷādinivāraṇatthaṃ sarīrasedatāpanaṭṭhānaṃ. Tattha kira andhakārapaṭicchannatāya",
  "tika-vin08t:1189_2": "bahūpi ekato pavisitvā cīvaraṃ nikkhipitvā aggitāpaparihārāya mattikāya mukhaṃ limpitvā",
  "tika-vin08t:1189_3": "sarīraṃ yāvadatthaṃ sedetvā cuṇṇādīhi ubbaṭṭetvā nahāyanti. Teneva pāḷiyaṃ “cuṇṇaṃ",
  "tika-vin08t:1189_4": "sannetabba”ntiādi vuttaṃ. Sace ussahatīti sace pahoti. Vuttamevatthaṃ vibhāveti “kenaci",
  "tika-vin08t:1189_5": "gelaññena anabhibhūto hotī”ti. Apaṭighaṃsantenāti bhūmiyaṃ apaṭighaṃsantena. Kavāṭapīṭhanti",
  "tika-vin08t:1189_6": "kavāṭapīṭhañca piṭṭhasaṅghātañca acchupantena. Santānakanti yaṃ kiñci kīṭakulāvakamakkaṭakasuttādi.",
  "tika-vin08t:1189_7": "Ullokā paṭhamaṃ ohāretabbanti ullokato paṭhamaṃ ullokaṃ ādiṃ katvā avaharitabbanti",
  "tika-vin08t:1189_8": "attho. Ullokanti ca uddhaṃ olokanaṭṭhānaṃ, uparibhāganti attho. Ālokasandhikaṇṇabhāgāti",
  "tika-vin08t:1189_9": "ālokasandhibhāgā ca kaṇṇabhāgā ca, abbhantarabāhiravātapānakavāṭakāni ca gabbhassa",
  "tika-vin08t:1189_10": "ca cattāro koṇā sammajjitabbāti attho.",
  "tika-vin08t:1190_0": "Aññattha netabboti yattha vihārato sāsane anabhirati uppannā, tato aññattha kalyāṇamittādisampattiyuttaṭṭhāne",
  "tika-vin08t:1190_1": "netabbo. Na ca acchinne theve pakkamitabbanti rajitacīvarato yāva appamattakampi",
  "tika-vin08t:1190_2": "rajanaṃ gaḷati, na tāva pakkamitabbaṃ. Na upajjhāyaṃ anāpucchā ekaccassa patto dātabbotiādi",
  "tika-vin08t:1190_3": "sabbaṃ upajjhāyassa visabhāgapuggalānaṃ vasena kathitaṃ. Ettha ca visabhāgapuggalānanti",
  "tika-vin08t:1190_4": "lajjino vā alajjino vā upajjhāyassa avaḍḍhikāme sandhāya vuttaṃ. Sace pana upajjhāyo",
  "tika-vin08t:1190_5": "alajjī ovādampi na gaṇhāti, lajjino ca etassa visabhāgā honti, tattha upajjhāyaṃ",
  "tika-vin08t:1190_6": "vihāya lajjīheva saddhiṃ āmisādiparibhogo kātabbo. Upajjhāyādibhāvo hettha nappamāṇanti",
  "tika-vin08t:1190_7": "daṭṭhabbaṃ. Pariveṇaṃ gantvāti upajjhāyassa pariveṇaṃ gantvā. Susānanti idaṃ upalakkhaṇaṃ.",
  "tika-vin08t:1190_8": "Upacārasīmato bahi gantukāmena anāpucchā gantuṃ na vaṭṭati. Vuṭṭhānamassa āgametabbanti",
  "tika-vin08t:1190_9": "gelaññato vuṭṭhānaṃ assa āgametabbaṃ.",
  "tika-vin08t:1191": "Upajjhāyavattakathāvaṇṇanā niṭṭhitā.",
  "tika-vin08t:1192": "Ācariyavattakathāvaṇṇanā",
  "tika-vin08t:1193_0": "184. Ācariyavattakathāyaṃ ko ācariyo, kenaṭṭhena ācariyo, katividho ācariyo, kathaṃ",
  "tika-vin08t:1193_1": "gahito ācariyo, kena vattitabbaṃ ācariyavattaṃ, katamaṃ taṃ vattanti? Tattha ko ācariyoti",
  "tika-vin08t:1193_2": "“anujānāmi, bhikkhave, dasavassaṃ nissāya vatthuṃ dasavassena nissayaṃ dātu”ntiādivacanato",
  "tika-vin08t:1193_3": "byattibalasampanno dasavasso vā atirekadasavasso vā bhikkhu ācariyo. Kenaṭṭhena ācariyoti",
  "tika-vin08t:1193_4": "antevāsikena ābhuso caritabboti ācariyo, upaṭṭhātabboti attho. Katividho ācariyoti",
  "tika-vin08t:1193_5": "nissayācariyapabbajjācariyaupasampadācariyadhammācariyavasena catubbidho. Tattha",
  "tika-vin08t:1193_6": "nissayaṃ gahetvā taṃ nissāya vatthabbo nissayācariyo. Pabbajitakāle sikkhitabbasikkhāpako",
  "tika-vin08t:1193_7": "pabbajjācariyo. Upasampadakāle kammavācānussāvako upasampadācariyo. Buddhavacanasikkhāpako",
  "tika-vin08t:1193_8": "dhammācariyo nāma. Kathaṃ gahito hoti ācariyoti antevāsikena ekaṃsaṃ uttarāsaṅgaṃ",
  "tika-vin08t:1193_9": "karitvā ukkuṭikaṃ nisīditvā añjaliṃ paggahetvā “ācariyo me, bhante, hohi, āyasmato",
  "tika-vin08t:1193_10": "nissāya vacchāmī”ti tikkhattuṃ vutte ācariyo “sāhū”ti vā “lahū”ti vā “opāyika”nti",
  "tika-vin08t:1193_11": "vā “patirūpa”nti vā “pāsādikena sampādehī”ti vā kāyena viññāpeti, vācāya viññāpeti,",
  "tika-vin08t:1193_12": "kāyavācāhi viññāpeti, gahito hoti ācariyo.",
  "tika-vin08t:1194_0": "Kena vattitabbaṃ ācariyavattanti antevāsikena vattitabbaṃ ācariyavattaṃ. Byattena",
  "tika-vin08t:1194_1": "bhikkhunā pañca vassāni nissāya vatthabbaṃ, abyattena yāvajīvaṃ. Ettha sacāyaṃ bhikkhu",
  "tika-vin08t:1194_2": "vuḍḍhataraṃ ācariyaṃ na labhati, upasampadāya saṭṭhivasso vā sattativasso vā hoti,",
  "tika-vin08t:1194_3": "navakatarassapi byattassa santike ukkuṭikaṃ nisīditvā añjaliṃ paggahetvā “ācariyo",
  "tika-vin08t:1194_4": "me, āvuso, hohi, āyasmato nissāya vacchāmī”ti evaṃ tikkhattuṃ vatvā nissayo gahetabbo.",
  "tika-vin08t:1194_5": "Gāmappavesanaṃ āpucchantenapi ukkuṭikaṃ nisīditvā añjaliṃ paggahetvā “gāmappavesanaṃ",
  "tika-vin08t:1194_6": "āpucchāmi ācariyā”ti vattabbaṃ. Esa nayo sabbaāpucchanesu. Katamaṃ taṃ vattanti ettha",
  "tika-vin08t:1194_7": "upajjhāyavattato aññaṃ natthīti āha “idameva ca…pe… ācariyavattanti vuccatī”ti. Nanu",
  "tika-vin08t:1194_8": "upajjhācariyā bhinnapadatthā, atha kasmā idameva “ācariyavatta”nti vuccatīti āha",
  "tika-vin08t:1194_9": "“ācariyassa kattabbattā”ti. Yathā ekopi bhikkhu mātubhātābhūtattā “mātulo”ti ca dhamme",
  "tika-vin08t:1194_10": "sikkhāpakattā “ācariyo”ti ca vuccati, evaṃ ekameva vattaṃ upajjhāyassa kattabbattā",
  "tika-vin08t:1194_11": "“upajjhāyavatta”nti ca ācariyassa kattabbattā “ācariyavatta”nti ca vuccatīti adhippāyo.",
  "tika-vin08t:1194_12": "Evaṃ santepi nāme bhinne attho bhinno siyāti āha “nāmamattameva hettha nāna”nti.",
  "tika-vin08t:1194_13": "Yathā “indo sakko”tiādīsu nāmamattameva bhinnaṃ, na attho, evametthāpīti daṭṭhabboti.",
  "tika-vin08t:1195_0": "Idāni tasmiṃ vatte saddhivihārikaantevāsikānaṃ vasena labbhamānaṃ kañci visesaṃ dassento",
  "tika-vin08t:1195_1": "“tattha yāva cīvararajana”ntyādimāha. Tato upajjhāyācariyānaṃ vasena visesaṃ dassetuṃ",
  "tika-vin08t:1195_2": "“upajjhāye”tyādimāha. Tesu vattaṃ sādiyantesu āpatti, asādiyantesu anāpatti, tesu",
  "tika-vin08t:1195_3": "ajānantesu, ekassa bhārakaraṇepi anāpattīti ayamettha piṇḍattho. Idāni antevāsikavisesavasena",
  "tika-vin08t:1195_4": "labbhamānavisesaṃ dassetumāha “ettha cā”tiādi.",
  "tika-vin08t:1196": "Ācariyavattakathāvaṇṇanā niṭṭhitā.",
  "tika-vin08t:1197": "Saddhivihārikavattakathāvaṇṇanā",
  "tika-vin08t:1198_0": "Saddhivihārikavatte ko saddhivihāriko, kenaṭṭhena saddhivihāriko, kena vattitabbaṃ",
  "tika-vin08t:1198_1": "saddhivihārikavattaṃ, katamaṃ taṃ vattanti? Tattha ko saddhivihārikoti upasampanno",
  "tika-vin08t:1198_2": "vā hotu sāmaṇero vā, yo upajjhaṃ gaṇhāti, so saddhivihāriko nāma. Kenaṭṭhena saddhivihārikoti",
  "tika-vin08t:1198_3": "upajjhāyena saddhiṃ vihāro etassa atthīti saddhivihārikoti atthena. Kena vattitabbaṃ",
  "tika-vin08t:1198_4": "saddhivihārikavattanti upajjhāyena vattitabbaṃ. Tena vuttaṃ vattakkhandhake “tena",
  "tika-vin08t:1198_5": "hi, bhikkhave, upajjhāyānaṃ saddhivihārikesu vattaṃ paññapessāmi, yathā upajjhāyehi",
  "tika-vin08t:1198_6": "saddhivihārikesu vattitabba”nti. Katamaṃ taṃ vattanti idāni pakaraṇāgataṃ. Imasmiṃ",
  "tika-vin08t:1198_7": "pana pakaraṇe saṅkheparucittā, ācariyasaddhivihārikaantevāsikavattānañca samānattā",
  "tika-vin08t:1198_8": "dvepi ekato vuttā, tathāpi vattakkhandhake visuṃ visuṃ āgatattā visuṃ visuṃyeva kathayāma.",
  "tika-vin08t:1199_0": "Saṅgahetabbo anuggahetabboti uddesādīhissa saṅgaho ca anuggaho ca kātabbo. Tattha",
  "tika-vin08t:1199_1": "uddesoti pāḷivacanaṃ. Paripucchāti pāḷiyā atthavaṇṇanā. Ovādoti anotiṇṇe vatthusmiṃ",
  "tika-vin08t:1199_2": "“idaṃ karohi, idaṃ mā karitthā”ti vacanaṃ. Anusāsanīti otiṇṇe vatthusmiṃ. Apica otiṇṇe",
  "tika-vin08t:1199_3": "vā anotiṇṇe vā paṭhamaṃ vacanaṃ ovādo, punappunaṃ vacanaṃ anusāsanīti daṭṭhabbaṃ.",
  "tika-vin08t:1199_4": "Sace upajjhāyassa patto hotīti sace atirekapatto hoti. Esa nayo sabbattha. Parikkhāroti",
  "tika-vin08t:1199_5": "aññopi samaṇaparikkhāro. Idha ussukkaṃ nāma dhammiyena nayena uppajjamānaupāyapariyesanaṃ.",
  "tika-vin08t:1199_6": "Ito paraṃ dantakaṭṭhadānaṃ ādiṃ katvā ācamanakumbhiyā udakasiñcanapariyosānaṃ vattaṃ",
  "tika-vin08t:1199_7": "gilānasseva saddhivihārikassa kātabbaṃ. Anabhirativūpakāsanādi pana agilānassapi",
  "tika-vin08t:1199_8": "kattabbameva. Cīvaraṃ rajantenāti “evaṃ rajeyyāsī”ti upajjhāyato upāyaṃ sutvā rajantena.",
  "tika-vin08t:1199_9": "Sesaṃ vuttanayeneva veditabbaṃ. Saṅgahetabbo anuggahetabbotiādīsu anādariyaṃ paṭicca",
  "tika-vin08t:1199_10": "dhammāmisehi asaṅgaṇhantānaṃ ācariyupajjhāyānaṃ dukkaṭaṃ vattabhedattā. Teneva parivārepi",
  "tika-vin08t:1199_11": "“na dento āpajjatī”ti vuttaṃ. Sesaṃ suviññeyyameva.",
  "tika-vin08t:1200": "Saddhivihārikavattakathāvaṇṇanā niṭṭhitā.",
  "tika-vin08t:1201": "Antevāsikavattakathāvaṇṇanā",
  "tika-vin08t:1202_0": "Antevāsikavatte ko antevāsiko, kenaṭṭhena antevāsiko, katividhā antevāsikā, kena",
  "tika-vin08t:1202_1": "vattitabbaṃ antevāsikavattaṃ, katamaṃ taṃ vattanti? Tattha ko antevāsikoti upasampanno",
  "tika-vin08t:1202_2": "vā hotu sāmaṇero vā, yo ācariyassa santike nissayaṃ gaṇhāti, yo vā ācariyassa ovādaṃ",
  "tika-vin08t:1202_3": "gahetvā pabbajati, yo vā tenānussāvito hutvā upasampajjati, yo vā tassa santike dhammaṃ",
  "tika-vin08t:1202_4": "pariyāpuṇāti, so sabbo antevāsikoti veditabbo. Tattha paṭhamo nissayantevāsiko nāma,",
  "tika-vin08t:1202_5": "dutiyo pabbajjantevāsiko nāma, tatiyo upasampadantevāsiko nāma, catuttho dhammantevāsiko",
  "tika-vin08t:1202_6": "nāma. Aññattha pana sippantevāsikopi āgato, so idha nādhippeto. Kenaṭṭhena antevāsikoti",
  "tika-vin08t:1202_7": "ante vasatīti antevāsiko aluttasamāsavasena. Katividhā antevāsikāti yathāvuttanayena",
  "tika-vin08t:1202_8": "catubbidhā antevāsikā.",
  "tika-vin08t:1203_0": "Kena vattitabbaṃ antevāsikavattanti catubbidhehi ācariyehi antevāsikesu vattitabbaṃ.",
  "tika-vin08t:1203_1": "Yathāha vattakkhandhake “tena hi, bhikkhave, ācariyānaṃ antevāsikesu vattaṃ paññapessāmi,",
  "tika-vin08t:1203_2": "yathā ācariyehi antevāsikesu vattitabba”nti. Katamaṃ taṃ vattanti yaṃ bhagavatā vattakkhandhake",
  "tika-vin08t:1203_3": "vuttaṃ, idha ca saṅkhepena dassitaṃ, taṃ vattanti. Idha pana attho saddhivihārikavatte",
  "tika-vin08t:1203_4": "vuttanayeneva veditabbo. Ayaṃ pana viseso – etesu pabbajjantevāsiko ca upasampadantevāsiko",
  "tika-vin08t:1203_5": "ca ācariyassa yāvajīvaṃ bhāro, nissayantevāsiko ca dhammantevāsiko ca yāva samīpe",
  "tika-vin08t:1203_6": "vasanti, tāvadeva, tasmā ācariyehipi tesu sammā vattitabbaṃ. Ācariyantevāsikesu hi",
  "tika-vin08t:1203_7": "yo yo na sammā vattati, tassa tassa āpatti veditabbā.",
  "tika-vin08t:1204": "Antevāsikavattakathāvaṇṇanā niṭṭhitā.",
  "tika-vin08t:1205": "Āgantukavattakathāvaṇṇanā",
  "tika-vin08t:1206_0": "185. Āgantukavatte āgacchatīti āgantuko, tena vattitabbanti āgantukavattaṃ. “Idāni",
  "tika-vin08t:1206_1": "ārāmaṃ pavisissāmī”ti iminā upacārasīmāsamīpaṃ dasseti, tasmā upacārasīmāsamīpaṃ",
  "tika-vin08t:1206_2": "patvā upāhanāomuñcanādi sabbaṃ kātabbaṃ. Gahetvāti upāhanadaṇḍakena gahetvā. Upāhanapuñchanacoḷakaṃ",
  "tika-vin08t:1206_3": "pucchitvā upāhanā puñchitabbāti “katarasmiṃ ṭhāne upāhanapuñchanacoḷaka”nti āvāsike",
  "tika-vin08t:1206_4": "bhikkhū pucchitvā. Pattharitabbanti sukkhāpanatthāya ātape pattharitabbaṃ. Sace navako",
  "tika-vin08t:1206_5": "hoti, abhivādāpetabboti tassa vasse pucchite yadi daharo hoti, sayameva vandissati,",
  "tika-vin08t:1206_6": "tadā iminā vandāpito hoti. Nilloketabboti oloketabbo. Bahi ṭhitenāti bahi nikkhamantassa",
  "tika-vin08t:1206_7": "ahino vā amanussassa vā maggaṃ ṭhatvā ṭhitena nilloketabbo. Sesaṃ pubbe vuttanayeneva veditabbaṃ.",
  "tika-vin08t:1207": "Āgantukavattakathāvaṇṇanā niṭṭhitā.",
  "tika-vin08t:1208": "Āvāsikavattakathāvaṇṇanā",
  "tika-vin08t:1209_0": "186. Āvāsikavatte āvasatīti āvāsiko, tena vattitabbanti āvāsikavattaṃ. Tattha āvāsikena",
  "tika-vin08t:1209_1": "bhikkhunā āgantukaṃ bhikkhuṃ vuḍḍhataraṃ disvā āsanaṃ paññapetabbantiādi pāḷiyaṃ",
  "tika-vin08t:1209_2": "āgatañca aṭṭhakathāyaṃ āgatañca gahetabbaṃ, gahetvā vuttattā pākaṭameva, upāhanapuñchanaṃ",
  "tika-vin08t:1209_3": "pana attano rucivasena kātabbaṃ. Teneva hettha “sace ussahatī”ti vuttaṃ, tasmā upāhanā",
  "tika-vin08t:1209_4": "apuñchantassapi anāpatti. Senāsanaṃ paññapetabbanti ettha “kattha mayhaṃ senāsanaṃ",
  "tika-vin08t:1209_5": "pāpuṇātī”ti pucchitena senāsanaṃ paññapetabbaṃ, “etaṃ senāsanaṃ tumhākaṃ pāpuṇātī”ti",
  "tika-vin08t:1209_6": "evaṃ ācikkhitabbanti attho. Papphoṭetvā pattharituṃ pana vaṭṭatiyeva. Etena mañcapīṭhādiṃ",
  "tika-vin08t:1209_7": "papphoṭetvā pattharitvā upari paccattharaṇaṃ datvā dānampi senāsanapaññāpanamevāti",
  "tika-vin08t:1209_8": "dasseti. Mahāāvāsepi attano santikaṃ sampattassa āgantukassa vattaṃ akātuṃ na labbhati.",
  "tika-vin08t:1209_9": "Sesaṃ purimasadisameva.",
  "tika-vin08t:1210": "Āvāsikavattakathāvaṇṇanā niṭṭhitā.",
  "tika-vin08t:1211": "Gamikavattakathāvaṇṇanā",
  "tika-vin08t:1212_0": "187. Gamikavatte gantuṃ bhabboti gamiko, tena vattitabbanti gamikavattaṃ. Tatrāyaṃ",
  "tika-vin08t:1212_1": "anuttānapadavaṇṇanā – dārubhaṇḍanti senāsanakkhandhake vuttaṃ mañcapīṭhādi. Mattikābhaṇḍampi",
  "tika-vin08t:1212_2": "rajanabhājanādi sabbaṃ tattha vuttappabhedameva. Taṃ sabbaṃ aggisālāyaṃ vā aññatarasmiṃ",
  "tika-vin08t:1212_3": "vā guttaṭṭhāne paṭisāmetvā gantabbaṃ, anovassake pabbhārepi ṭhapetuṃ vaṭṭati. Senāsanaṃ",
  "tika-vin08t:1212_4": "āpucchitvā pakkamitabbanti ettha yaṃ pāsāṇapiṭṭhiyaṃ vā pāsāṇatthambhesu vā katasenāsanaṃ,",
  "tika-vin08t:1212_5": "yattha upacikā nārohanti, taṃ anāpucchantassapi anāpatti. Catūsu pāsāṇesūtiādi upacikānaṃ",
  "tika-vin08t:1212_6": "uppattiṭṭhāne paṇṇasālādisenāsane kattabbākāradassanatthaṃ vuttaṃ. Appeva nāma aṅgānipi",
  "tika-vin08t:1212_7": "seseyyunti ayaṃ ajjhokāse ṭhapitamhi ānisaṃso. Ovassakagehe pana tiṇesu ca mattikāpiṇḍesu",
  "tika-vin08t:1212_8": "ca upari patantesu mañcapīṭhānaṃ aṅgānipi vinassanti.",
  "tika-vin08t:1213": "Gamikavattakathāvaṇṇanā niṭṭhitā.",
  "tika-vin08t:1214": "Bhattaggavattakathāvaṇṇanā",
  "tika-vin08t:1215_0": "188. Vattakkhandhake imasmiṃ ṭhāne anumodanavattaṃ āgataṃ, tato bhattaggavattaṃ.",
  "tika-vin08t:1215_1": "Sāratthadīpaniyañca “imasmiṃ vattakkhandhake āgatāni āgantukāvāsikagamiyānumodanabhattaggapiṇḍacārikāraññikasenāsanajantāgharavaccakuṭiupajjhāyācariyasaddhivihārikaantevāsikavattāni",
  "tika-vin08t:1215_2": "cuddasa mahāvattāni nāmā”ti anukkamo vutto, idha pana vinayasaṅgahappakaraṇe gamikavattato",
  "tika-vin08t:1215_3": "bhattaggavattaṃ āgataṃ, anumodanavattaṃ pana visuṃ avatvā bhattaggavatteyeva antogadhaṃ",
  "tika-vin08t:1215_4": "katvā pacchā vuttaṃ bhattaggaṃ gantvā bhatte bhutteyeva anumodanākaraṇato, pāḷiyañca",
  "tika-vin08t:1215_5": "aññesu vattesu viya “tena hi, bhikkhave, bhikkhunā anumodanavattaṃ paññāpessāmī”ti",
  "tika-vin08t:1215_6": "visuṃ vattabhāvena anāgatattā bhattaggavatteyeva antogadhanti ācariyassa adhippāyo",
  "tika-vin08t:1215_7": "siyā. Imassa ca vinayālaṅkārapakaraṇassa tassā vaṇṇanābhūtattā saṃvaṇṇetabbakkameneva",
  "tika-vin08t:1215_8": "saṃvaṇṇanaṃ kathayissāma.",
  "tika-vin08t:1216_0": "Bhuñjitabbanti bhattaṃ. Ajati gacchati pavattati etthāti aggaṃ. “Ādikoṭṭhāsakoṭīsu,",
  "tika-vin08t:1216_1": "puratoggaṃ vare tīsū”ti abhidhānappadīpikāyaṃ āgatepi “rājagganti rājārahaṃ, salākagganti",
  "tika-vin08t:1216_2": "salākaggahaṇaṭṭhāna”ntiādīsu aññatthesupi pavattanato bhattassa aggaṃ bhattaggaṃ,",
  "tika-vin08t:1216_3": "bhattaparivisanaṭṭhānaṃ, bhattagge vattitabbaṃ vattaṃ bhattaggavattanti viggaho.",
  "tika-vin08t:1216_4": "Tattha ārāme kālo ārocito hotīti “kālo bhante, niṭṭhitaṃ bhatta”nti ārocito hoti.",
  "tika-vin08t:1216_5": "Timaṇḍalaṃ paṭicchādentenāti dve jāṇumaṇḍalāni nābhimaṇḍalañca paṭicchādentena. Parimaṇḍalaṃ",
  "tika-vin08t:1216_6": "nivāsetvāti samantato maṇḍalaṃ nivāsetvā. Uddhaṃ nābhimaṇḍalaṃ, adho jāṇumaṇḍalaṃ",
  "tika-vin08t:1216_7": "paṭicchādentena jāṇumaṇḍalassa heṭṭhā jaṅghaṭṭhito paṭṭhāya aṭṭhaṅgulamattaṃ nivāsanaṃ",
  "tika-vin08t:1216_8": "otāretvā nivāsetabbaṃ, tato paraṃ otārentassa dukkaṭanti vuttaṃ, yathānisinnassa",
  "tika-vin08t:1216_9": "jāṇumaṇḍalato heṭṭhā caturaṅgulamattaṃ paṭicchannaṃ hotīti mahāpaccariyaṃ vuttaṃ.",
  "tika-vin08t:1216_10": "Kāyabandhanaṃ bandhitvāti tassa nivāsanassa upari kāyabandhanaṃ bandhitvā “na, bhikkhave,",
  "tika-vin08t:1216_11": "akāyabandhanena gāmo pavisitabbo, yo paviseyya, āpatti dukkaṭassā”ti vuttattā. Saguṇaṃ",
  "tika-vin08t:1216_12": "katvāti idaṃ upajjhāyavatte vuttameva. “Gaṇṭhikaṃ paṭimuñcitvāti pāsake gaṇṭhikaṃ",
  "tika-vin08t:1216_13": "pavesetvā antogāmo vā hotu vihāro vā, manussānaṃ parivisanaṭṭhānaṃ gacchantena cīvaraṃ",
  "tika-vin08t:1216_14": "pārupitvā kāyabandhanaṃ bandhitvā gamanameva vaṭṭatī”ti mahāaṭṭhakathāsu vuttaṃ.",
  "tika-vin08t:1216_15": "Ettha ca manussānaṃ parivisanaṭṭhānanti yattha antovihārepi manussā saputtadārā āvasitvā",
  "tika-vin08t:1216_16": "bhikkhū netvā bhojenti.",
  "tika-vin08t:1217_0": "Suppaṭicchannenāti na sasīsaṃ pārutena, atha kho gaṇṭhikaṃ paṭimuñcitvā anuvātantena",
  "tika-vin08t:1217_1": "gīvaṃ paṭicchādetvā ubho kaṇṇe samaṃ katvā paṭisaṃharitvā yāva maṇibandhā paṭicchādentena.",
  "tika-vin08t:1217_2": "Susaṃvutenāti hatthaṃ vā pādaṃ vā akīḷāpentena, suvinītenāti attho. Okkhittacakkhunāti",
  "tika-vin08t:1217_3": "heṭṭhākhittacakkhunā. Yo anādariyaṃ paṭicca tahaṃ tahaṃ olokento bhiyyo taṃ taṃ disābhāgaṃ",
  "tika-vin08t:1217_4": "pāsādaṃ kūṭāgāraṃ vīthiṃ olokento gacchati, āpatti dukkaṭassa. Ekasmiṃ pana ṭhāne",
  "tika-vin08t:1217_5": "ṭhatvā hatthiassādiparissayābhāvaṃ oloketuṃ vaṭṭati. Appasaddenāti ettha kittāvatā",
  "tika-vin08t:1217_6": "appasaddo hoti? Dvādasahatthe gehe ādimhi saṅghatthero majjhe dutiyatthero ante tatiyattheroti",
  "tika-vin08t:1217_7": "evaṃ nisinnesu saṅghatthero dutiyena saddhiṃ manteti, dutiyatthero tassa saddañceva",
  "tika-vin08t:1217_8": "suṇāti, kathañca vavatthapeti, tatiyatthero pana saddameva suṇāti, kathaṃ na vavatthapeti,",
  "tika-vin08t:1217_9": "ettāvatā appasaddo hoti. Sace pana tatiyatthero kathaṃ vavatthapeti, mahāsaddo nāma hoti.",
  "tika-vin08t:1218_0": "Na ukkhittakāyāti na ukkhepena, itthambhūtalakkhaṇe karaṇavacanaṃ, ekato vā ubhato",
  "tika-vin08t:1218_1": "vā ukkhittacīvaro hutvāti attho. Antoindakhīlato paṭṭhāya na evaṃ gantabbaṃ. Nisinnakāle",
  "tika-vin08t:1218_2": "pana dhamakaraṇaṃ nīharantenapi cīvaraṃ anukkhipitvāva nīharitabbaṃ. Na ujjagghikāyāti",
  "tika-vin08t:1218_3": "na mahāhasitaṃ hasanto, vuttanayenevettha karaṇavacanaṃ. Na kāyappacālakanti kāyaṃ",
  "tika-vin08t:1218_4": "acāletvā kāyaṃ paggahetvā niccalaṃ katvā ujukena kāyena samena iriyāpathena. Na bāhuppacālakanti",
  "tika-vin08t:1218_5": "bāhuṃ acāletvā bāhuṃ paggahetvā niccalaṃ katvā. Na sīsappacālakanti sīsaṃ acāletvā",
  "tika-vin08t:1218_6": "sīsaṃ paggahetvā niccalaṃ ujuṃ ṭhapetvā. Na khambhakatoti khambhakato nāma kaṭiyaṃ",
  "tika-vin08t:1218_7": "hatthaṃ ṭhapetvā katakhambho. Na ukkuṭikāyāti ettha ukkuṭikā vuccati paṇhiyo ukkhipitvā",
  "tika-vin08t:1218_8": "aggapādehi vā aggapāde ukkhipitvā paṇhehiyeva vā bhūmiṃ phusantassa gamanaṃ. Karaṇavacanaṃ",
  "tika-vin08t:1218_9": "panettha vuttalakkhaṇameva. Na oguṇṭhitenāti sasīsaṃ pārutena. Na pallatthikāyāti",
  "tika-vin08t:1218_10": "na dussapallatthikāya. Ettha āyogapallatthikāpi dussapallatthikā eva. Na there bhikkhū",
  "tika-vin08t:1218_11": "anupakhajjāti there bhikkhū atiallīyitvā na nisīditabbaṃ. Na saṅghāṭiṃ ottharitvāti",
  "tika-vin08t:1218_12": "na saṅghāṭiṃ attharitvā nisīditabbaṃ.",
  "tika-vin08t:1219_0": "Sakkaccanti satiṃ upaṭṭhāpetvā. Pattasaññīti patte saññaṃ katvā. Samasūpako nāma",
  "tika-vin08t:1219_1": "yattha bhattassa catutthabhāgappamāṇo sūpo hoti. Samatitthikanti samapuṇṇaṃ samabharitaṃ.",
  "tika-vin08t:1219_2": "Thūpīkataṃ piṇḍapātaṃ paṭiggaṇhāti, āpatti dukkaṭassāti ettha thūpīkato nāma pattassa",
  "tika-vin08t:1219_3": "antomukhavaṭṭilekhaṃ atikkamitvā kato, patte pakkhitto bharito pūritoti attho. Evaṃ",
  "tika-vin08t:1219_4": "kataṃ aggahetvā antomukhavaṭṭilekhāsamappamāṇo gahetabbo. “Yaṃ kañci yāguṃ vā bhattaṃ",
  "tika-vin08t:1219_5": "vā phalāphalaṃ vā āmisajātikaṃ samatitthikameva gahetabbaṃ, tañca kho adhiṭṭhānupagena",
  "tika-vin08t:1219_6": "pattena, itarena pana thūpīkatampi vaṭṭati. Yāmakālikasattāhakālikayāvajīvikāni pana",
  "tika-vin08t:1219_7": "adhiṭṭhānupagapatte thūpīkatānipi vaṭṭanti. Yaṃ pana dvīsu pattesu bhattaṃ gahetvā",
  "tika-vin08t:1219_8": "ekasmiṃ pūretvā vihāraṃ pesetuṃ vaṭṭatī”ti mahāpaccariyaṃ vuttaṃ. Yaṃ patte pakkhipiyamānaṃ",
  "tika-vin08t:1219_9": "pūvaucchukhaṇḍaphalāphalādi heṭṭhā orohati, taṃ thūpīkataṃ nāma na hoti. Pūvavaṭaṃsakaṃ",
  "tika-vin08t:1219_10": "ṭhapetvā piṇḍapātaṃ denti, thūpīkatameva hoti. Pupphavaṭaṃsakatakkolakaṭukaphalādivaṭaṃsake",
  "tika-vin08t:1219_11": "pana ṭhapetvā dinnaṃ thūpīkataṃ na hoti. Bhattassa upari thālakaṃ vā pattaṃ vā ṭhapetvā",
  "tika-vin08t:1219_12": "pūretvā gaṇhāti, thūpīkataṃ nāma na hoti. Kurundiyampi vuttaṃ “thālake vā patte vā",
  "tika-vin08t:1219_13": "pakkhipitvā taṃ pattamatthake ṭhapetvā denti, pāṭekkabhājanaṃ vaṭṭati. Idha anāpattiyaṃ",
  "tika-vin08t:1219_14": "gilāno na āgato, tasmā gilānassapi thūpīkataṃ na vaṭṭati, sabbattha pana paṭiggahetumeva",
  "tika-vin08t:1219_15": "na vaṭṭati, paṭiggahitaṃ pana bhuñjituṃ vaṭṭatī”ti.",
  "tika-vin08t:1220_0": "“Sakkacca”nti ca “pattasaññī”ti ca ubhayaṃ vuttanayameva. Sapadānanti tattha tattha",
  "tika-vin08t:1220_1": "odhiṃ akatvā anupaṭipāṭiyā. Samasūpake vattabbaṃ vuttameva. Thūpakatoti matthakato,",
  "tika-vin08t:1220_2": "vemajjhatoti attho. Na sūpaṃ vā byañjanaṃ vātiādi pākaṭameva. Viññattiyaṃ vattabbaṃ",
  "tika-vin08t:1220_3": "natthi. Ujjhānasaññīsikkhāpadepi gilāno na muñcati. Nātimahanto kabaḷoti mayūraṇḍaṃ",
  "tika-vin08t:1220_4": "atimahantaṃ, kukkuṭaṇḍaṃ atikhuddakaṃ, tesaṃ vemajjhappamāṇo. Parimaṇḍalaṃ ālopoti",
  "tika-vin08t:1220_5": "nātidīgho ālopo. Anāhaṭeti anāharite, mukhadvāraṃ asampāpiteti attho. Sabbo hatthoti",
  "tika-vin08t:1220_6": "ettha hatthasaddo tadekadesesu aṅgulīsu daṭṭhabbo “hatthamuddo”tiādīsu viya samudāye",
  "tika-vin08t:1220_7": "pavattavohārassa avayave pavattanato. Ekaṅgulimpi mukhe pakkhipituṃ na vaṭṭati. Na",
  "tika-vin08t:1220_8": "sakabaḷenāti ettha dhammaṃ kathento harītakaṃ vā laṭṭhimadhukaṃ vā mukhe pakkhipitvā",
  "tika-vin08t:1220_9": "katheti, yattakena vacanaṃ paripuṇṇaṃ hoti, tattake mukhamhi sante kathetuṃ vaṭṭati.",
  "tika-vin08t:1221_0": "Piṇḍukkhepakanti piṇḍaṃ ukkhipitvā ukkhipitvā. Kabaḷāvacchedakanti kabaḷaṃ avachinditvā",
  "tika-vin08t:1221_1": "avachinditvā. Avagaṇḍakārakanti makkaṭo viya gaṇḍe katvā katvā. Hatthaniddhunakanti",
  "tika-vin08t:1221_2": "hatthaṃ niddhunitvā niddhunitvā. Sitthāvakārakanti sitthāni avakiritvā avakiritvā.",
  "tika-vin08t:1221_3": "Jivhānicchārakanti jivhaṃ nicchāretvā nicchāretvā. Capucapukārakanti “capucapū”ti",
  "tika-vin08t:1221_4": "evaṃ saddaṃ katvā katvā. Surusurukārakanti “surusurū”ti evaṃ saddaṃ katvā katvā.",
  "tika-vin08t:1221_5": "Hatthanillehakanti hatthaṃ nillehitvā nillehitvā. Bhuñjantena hi aṅgulimattampi nillehituṃ",
  "tika-vin08t:1221_6": "na vaṭṭati, ghanayāguphāṇitapāyāsādike pana aṅgulīhi gahetvā aṅguliyo mukhe pavesetvā",
  "tika-vin08t:1221_7": "bhuñjituṃ vaṭṭati. Pattanillehakaoṭṭhanillehakesupi eseva nayo, tasmā aṅguliyāpi",
  "tika-vin08t:1221_8": "patto na nillehitabbo, ekaoṭṭhopi jivhāya na nillehitabbo, oṭṭhamaṃsehi eva pana",
  "tika-vin08t:1221_9": "gahetvā anto pavesetuṃ vaṭṭati.",
  "tika-vin08t:1222_0": "Na sāmisena hatthena pānīyathālakoti etaṃ paṭikūlavasena paṭikkhittaṃ, tasmā saṅghikampi",
  "tika-vin08t:1222_1": "puggalikampi gihisantakampi attano santakampi saṅkhampi sarāvampi āmisamakkhitaṃ",
  "tika-vin08t:1222_2": "na gahetabbameva, gaṇhantassa dukkaṭaṃ. Sace pana hatthassa ekadeso āmisamakkhito",
  "tika-vin08t:1222_3": "na hoti, tena padesena gahetuṃ vaṭṭati. Na sasitthakaṃ pattadhovanaṃ antaraghare",
  "tika-vin08t:1222_4": "chaḍḍetabbanti ettha uddharitvā vāti sitthāni ekato uddharitvā ekasmiṃ ṭhāne rāsiṃ",
  "tika-vin08t:1222_5": "katvā udakaṃ chaḍḍeti. Bhinditvā vā udakagatikāni katvā chaḍḍeti, paṭiggahena sampaṭicchanto",
  "tika-vin08t:1222_6": "naṃ paṭiggahe chaḍḍeti, bahi nīharitvā vā chaḍḍeti, evaṃ chaḍḍentassa anāpatti. Na",
  "tika-vin08t:1222_7": "tāva therena udakanti idaṃ hatthadhovanaudakaṃ sandhāya vuttaṃ. Antarā pipāsitena,",
  "tika-vin08t:1222_8": "pana gale vilaggāmisena vā pānīyaṃ pivitvā na dhovitabbāti.",
  "tika-vin08t:1223": "Bhattaggavattakathāvaṇṇanā niṭṭhitā.",
  "tika-vin08t:1224": "Anumodanavattakathāvaṇṇanā",
  "tika-vin08t:1225_0": "Anumodanavatte anu punappunaṃ modiyate pamodiyateti anumodanā. Kā sā? Dhammakathā.",
  "tika-vin08t:1225_1": "Anumodanāya kattabbaṃ vattaṃ anumodanavattaṃ. Pañcame nisinneti anumodanatthāya nisinne.",
  "tika-vin08t:1225_2": "Upanisinnakathā nāma bahūsu sannipatitesu parikathākathanaṃ. Sesaṃ suviññeyyameva.",
  "tika-vin08t:1226": "Anumodanavattakathāvaṇṇanā niṭṭhitā.",
  "tika-vin08t:1227": "Piṇḍacārikavattakathāvaṇṇanā",
  "tika-vin08t:1228_0": "189. Piṇḍacārikavatte piṇḍitabbo saṅgharitabboti piṇḍo, piṇḍapāto. Piṇḍāya caraṇaṃ",
  "tika-vin08t:1228_1": "sīlamassāti piṇḍacārī, so eva piṇḍacāriko sakatthe kapaccayavasena. Piṇḍacārikena",
  "tika-vin08t:1228_2": "vattitabbaṃ vattaṃ piṇḍacārikavattaṃ. Tatrāyamanuttānapadavaṇṇanā – nivesanaṃ nāma",
  "tika-vin08t:1228_3": "itthikumārikādīnaṃ vasanaṭṭhānaṃ. Yasmā pavisananikkhamanadvāraṃ asallakkhetvā sahasā",
  "tika-vin08t:1228_4": "pavisanto visabhāgārammaṇaṃ vā passeyya, parissayo vā bhaveyya, tasmā “nivesanaṃ…pe…",
  "tika-vin08t:1228_5": "pavisitabba”nti vuttaṃ. Atidūre tiṭṭhanto apassanto vā bhaveyya, “aññassa gehe tiṭṭhatī”ti",
  "tika-vin08t:1228_6": "vā maññeyya. Accāsanne tiṭṭhanto apassitabbaṃ vā passeyya, asuṇitabbaṃ vā suṇeyya,",
  "tika-vin08t:1228_7": "tena manussānaṃ agāravo vā appasādo vā bhaveyya, tasmā “nātidūre nāccāsanne ṭhātabba”nti",
  "tika-vin08t:1228_8": "vuttaṃ. Aticiraṃ tiṭṭhanto adātukāmānaṃ manopadoso bhaveyya, aññattha bhikkhā ca",
  "tika-vin08t:1228_9": "parikkhayeyya, atilahukaṃ nivattanto dātukāmānaṃ puññahāni ca bhaveyya, bhikkhuno",
  "tika-vin08t:1228_10": "ca bhikkhāya asampajjanaṃ, tasmā “nāticiraṃ ṭhātabbaṃ, nātilahukaṃ nivattitabbaṃ,",
  "tika-vin08t:1228_11": "ṭhitena sallakkhetabba”nti vuttaṃ. Sallakkhaṇākāraṃ dasseti “sace kammaṃ vā nikkhipatī”tiādinā.",
  "tika-vin08t:1228_12": "Tattha kammaṃ vā nikkhipatīti kappāsaṃ vā suppaṃ vā musalaṃ vā yañca gahetvā kammaṃ",
  "tika-vin08t:1228_13": "karonti, ṭhitā vā nisinnā vā honti, taṃ nikkhipati. Parāmasatīti gaṇhāti. Ṭhapeti",
  "tika-vin08t:1228_14": "vāti “tiṭṭhatha bhante”ti vadantī ṭhapeti nāma. Avakkārapātīti atirekapiṇḍapātaṃ",
  "tika-vin08t:1228_15": "apanetvā ṭhapanatthāya ekā samuggapāti. Ettha ca samuggapāti nāma samuggapuṭasadisā",
  "tika-vin08t:1228_16": "pāti. Sesaṃ vuttanayameva.",
  "tika-vin08t:1229": "Piṇḍacārikavattakathāvaṇṇanā niṭṭhitā.",
  "tika-vin08t:1230": "Āraññikavattakathāvaṇṇanā",
  "tika-vin08t:1231": "190. Āraññikavatte na ramanti janā etthāti araññaṃ. Vuttañhi –",
  "tika-vin08t:1232": "“Ramaṇīyāni araññāni, yattha na ramatī jano;",
  "tika-vin08t:1233": "Vītarāgā ramissanti, na te kāmagavesino”ti. ;",
  "tika-vin08t:1234_0": "Araññe vasatīti āraññiko, tena vattitabbaṃ vattaṃ āraññikavattaṃ. Tatrāyaṃ visesapadānamattho",
  "tika-vin08t:1234_1": "– kālasseva uṭṭhāyāti araññasenāsanassa gāmato dūrattā vuttaṃ, teneva kāraṇena “pattaṃ",
  "tika-vin08t:1234_2": "gahetvā cīvaraṃ pārupitvā gacchanto parissamo hotī”ti vuttaṃ. Pattaṃ thavikāya pakkhipitvā",
  "tika-vin08t:1234_3": "aṃse laggetvā cīvaraṃ khandhe karitvā araññamaggo na dussodhano hoti, tasmā kaṇṭakasarīsapādiparissayavimocanatthaṃ",
  "tika-vin08t:1234_4": "upāhanā ārohitvā. Araññaṃ nāma yasmā corādīnaṃ vicaraṭṭhānaṃ hoti, tasmā “dārubhaṇḍaṃ",
  "tika-vin08t:1234_5": "mattikābhaṇḍaṃ paṭisāmetvā dvāravātapānaṃ thaketvā vasanaṭṭhānato nikkhamitabba”nti",
  "tika-vin08t:1234_6": "vuttaṃ. Ito parāni bhattaggavattapiṇḍacārikavattesu vuttasadisāneva. Gāmato nikkhamitvā",
  "tika-vin08t:1234_7": "sace bahigāme udakaṃ natthi, antogāmeyeva bhattakiccaṃ katvā, atha bahigāme atthi,",
  "tika-vin08t:1234_8": "bhattakiccaṃ katvā pattaṃ dhovitvā vodakaṃ katvā thavikāya pakkhipitvā cīvaraṃ saṅgharitvā",
  "tika-vin08t:1234_9": "aṃse karitvā upāhanā ārohitvā gantabbaṃ.",
  "tika-vin08t:1235_0": "Bhājanaṃ alabhantenātiādi araññasenāsanassa dullabhadabbasambhārattā vuttaṃ, aggi",
  "tika-vin08t:1235_1": "upaṭṭhāpetabbotiādi vāḷamigasarīsapādibāhiraparissayakāle ca vātapittādiajjhattapaassayakāle",
  "tika-vin08t:1235_2": "ca icchitabbattā. Bahūnaṃ pana vasanaṭṭhāne tādisāni sulabhāni hontīti āha “gaṇavāsino",
  "tika-vin08t:1235_3": "pana tena vināpi vaṭṭatī”ti. Kattaradaṇḍo nāma parissayavinodano hoti, tasmā araññe",
  "tika-vin08t:1235_4": "viharantena avassaṃ icchitabboti vuttaṃ “kattaradaṇḍo upaṭṭhāpetabbo”ti. Nakkhattāneva",
  "tika-vin08t:1235_5": "nakkhattapadāni. Corādīsu āgantvā “ajja, bhante, kena nakkhattena cando yutto”ti",
  "tika-vin08t:1235_6": "pucchitesu “na jānāmā”ti vutte kujjhanti, tasmā vuttaṃ “nakkhattapadāni uggahetabbāni",
  "tika-vin08t:1235_7": "sakalāni vā ekadesāni vā”ti, tathā disāmūḷhesu “katamāyaṃ, bhante, disā”ti pucchitesu,",
  "tika-vin08t:1235_8": "tasmā “disākusalena bhavitabba”nti.",
  "tika-vin08t:1236": "Āraññikavattakathāvaṇṇanā niṭṭhitā.",
  "tika-vin08t:1237": "Senāsanavattakathāvaṇṇanā",
  "tika-vin08t:1238_0": "191. Senāsanavatte sayanti etthāti senaṃ, sayananti attho. Āvasanti etthāti āsanaṃ.",
  "tika-vin08t:1238_1": "Senañca āsanañca senāsanaṃ. Senāsanesu kattabbaṃ vattaṃ senāsanavattaṃ. Idha pana",
  "tika-vin08t:1238_2": "yaṃ vattabbaṃ, taṃ upajjhāyavattakathāyaṃ vuttameva. Tattha pana upajjhāyena vutthavihāro",
  "tika-vin08t:1238_3": "vutto, idha pana attanā vutthavihāroti ayameva viseso. Na vuḍḍhaṃ anāpucchāti ettha",
  "tika-vin08t:1238_4": "tassa ovarake tadupacāre ca āpucchitabbanti vadanti. Bhojanasālādīsupi evameva paṭipajjitabbanti",
  "tika-vin08t:1238_5": "bhojanasālādīsupi uddesadānādi āpucchitvāva kātabbanti attho.",
  "tika-vin08t:1239": "Senāsanavattakathāvaṇṇanā niṭṭhitā.",
  "tika-vin08t:1240": "Jantāgharavattakathāvaṇṇanā",
  "tika-vin08t:1241_0": "192. Jantāgharavatte jāyatīti jaṃ, kiṃ taṃ? Sarīraṃ. Jaṃ tāyati rakkhatīti jantā,",
  "tika-vin08t:1241_1": "kā sā? Tikicchā. Gayhateti gharaṃ, kiṃ taṃ? Nivesanaṃ, jantāya sarīratikicchāya kataṃ",
  "tika-vin08t:1241_2": "gharaṃ jantāgharaṃ, jantāghare kattabbaṃ vattaṃ jantāgharavattaṃ. Tattha paribhaṇḍanti",
  "tika-vin08t:1241_3": "bahijagati. Sesaṃ upajjhāyavatte vuttanayattā suviññeyyameva.",
  "tika-vin08t:1242": "Jantāgharavattakathāvaṇṇanā niṭṭhitā.",
  "tika-vin08t:1243": "Vaccakuṭivattakathāvaṇṇanā",
  "tika-vin08t:1244_0": "193. Vaccakuṭivatte vaccayate ūhadayateti vaccaṃ, karīsaṃ. Kuṭīyati chindīyati ātapo",
  "tika-vin08t:1244_1": "etāyāti kuṭi, vaccatthāya katā kuṭi vaccakuṭi, vaccakuṭiyā vattitabbaṃ vattaṃ vaccakuṭivattaṃ,",
  "tika-vin08t:1244_2": "idha ca vattakkhandhake ācamanavattaṃ paṭhamaṃ āgataṃ, pacchā vaccakuṭivattaṃ. Imasmiṃ",
  "tika-vin08t:1244_3": "pana pakaraṇe paṭhamaṃ vaccaṃ katvā pacchā ācamatīti adhippāyena vaccakuṭivattaṃ",
  "tika-vin08t:1244_4": "paṭhamaṃ āgataṃ, tasmā tadanukkamena kathayissāma. Dantakaṭṭhaṃ khādantenāti ayaṃ",
  "tika-vin08t:1244_5": "vaccakuṭiyāpi sabbattheva paṭikkhepo. Nibaddhagamanatthāyāti attanā nibaddhagamanatthāya.",
  "tika-vin08t:1244_6": "Puggalikaṭṭhānaṃ vāti attano vihāraṃ sandhāya vuttaṃ. Sesaṃ suviññeyyamevāti.",
  "tika-vin08t:1245": "Vaccakuṭivattakathāvaṇṇanā niṭṭhitā.",
  "tika-vin08t:1246": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:1247": "Upajjhāyavattādivattavinicchayakathālaṅkāro nāma",
  "tika-vin08t:1248": "Sattavīsatimo paricchedo.",
  "tika-vin08t:1249": "28. Catupaccayabhājanīyavinicchayakathā",
  "tika-vin08t:1250": "Cīvarabhājanakathāvaṇṇanā",
  "tika-vin08t:1251_0": "194. Evaṃ upajjhāyādivattasaṅkhātāni cuddasa khandhakavattāni kathetvā idāni catunnaṃ",
  "tika-vin08t:1251_1": "paccayānaṃ bhājanaṃ kathento “catupaccayabhājana”ntiādimāha. Tattha catūti saṅkhyāsabbanāmapadaṃ.",
  "tika-vin08t:1251_2": "Paṭicca eti sītapaṭighātādikaṃ phalaṃ etasmāti paccayo, cīvarādi, paccayo ca paccayo",
  "tika-vin08t:1251_3": "ca paccayā, cattāro paccayā catupaccayaṃ, bhājīyate vibhājīyate bhājanaṃ. Catupaccayassa",
  "tika-vin08t:1251_4": "bhājanaṃ catupaccayabhājanaṃ. Tenāha “cīvarādīnaṃ catunnaṃ paccayānaṃ bhājana”nti.",
  "tika-vin08t:1251_5": "Tattha tasmiṃ catupaccayabhājane samabhiniviṭṭhe cīvarabhājane tāva paṭhamaṃ cīvarapaṭiggāhako…pe…",
  "tika-vin08t:1251_6": "veditabbo. Kasmā? Saṅghikacīvarassa dukkarabhājanattāti sambandho. Tattha āgatāgataṃ",
  "tika-vin08t:1251_7": "cīvaraṃ paṭiggaṇhāti, paṭiggahaṇamattamevassa bhāroti cīvarapaṭiggāhako. Cīvarapaṭiggāhakena",
  "tika-vin08t:1251_8": "paṭiggahitaṃ cīvaraṃ nidahati, nidahanamattamevassa bhāroti cīvaranidahako. Bhaṇḍāgāre",
  "tika-vin08t:1251_9": "niyutto bhaṇḍāgāriko. Cīvarādikassa bhaṇḍassa ṭhapanaṭṭhānabhūtaṃ agāraṃ bhaṇḍāgāraṃ.",
  "tika-vin08t:1251_10": "Cīvaraṃ bhājeti bhāgaṃ karotīti cīvarabhājako. Cīvarassa bhājanaṃ vibhāgakaraṇaṃ",
  "tika-vin08t:1251_11": "cīvarabhājanaṃ, vibhajanakiriyā.",
  "tika-vin08t:1252_0": "Tattha “cīvarapaṭiggāhako veditabbo”ti vutto, so kuto labbhateti āha “pañcahaṅgehi…pe…",
  "tika-vin08t:1252_1": "sammannitabbo”ti. Kathaṃ viññāyatīti āha “anujānāmi…pe… vacanato”ti. Chandanaṃ chando,",
  "tika-vin08t:1252_2": "icchanaṃ pihananti attho. Gamanaṃ karaṇaṃ gati, kiriyā. Gāreyhā gati agati, chandena",
  "tika-vin08t:1252_3": "agati chandāgati. Sesesupi eseva nayo. Kathaṃ chandāgatiṃ gacchatīti āha “tattha",
  "tika-vin08t:1252_4": "pacchā āgatānampī”tiādi. Evamitaresupi. Pañcamaṅgaṃ pana satisampajaññayuttābhāvaṃ",
  "tika-vin08t:1252_5": "dasseti. Sukkapakkhepi ito paṭipakkhavasena veditabbo. Tenāha “tasmā”tiādi.",
  "tika-vin08t:1253_0": "Imāya kammavācāya vā apalokanena vāti idaṃ imassa sammutikammassa lahukakammattā",
  "tika-vin08t:1253_1": "vuttaṃ. Tathā hi vuttaṃ parivāraṭṭhakathāyaṃ “avasesā terasa sammutiyo senāsanaggāhamatakacīvaradānādisammutiyo",
  "tika-vin08t:1253_2": "cāti etāni lahukakammāni apaloketvāpi kātuṃ vaṭṭantī”ti. Antovihāre sabbasaṅghamajjhepi",
  "tika-vin08t:1253_3": "khaṇḍasīmāyampi sammannituṃ vaṭṭatīti ettha antovihāreti baddhasīmavihāraṃ sandhāya",
  "tika-vin08t:1253_4": "vuttaṃ. Na hi abaddhasīmavihāre apalokanādicatubbidhakammaṃ kātuṃ vaṭṭati dubbisodhanattā.",
  "tika-vin08t:1253_5": "Dhuravihāraṭṭhāneti vihāradvārassa sammukhaṭṭhāne.",
  "tika-vin08t:1254_0": "197. Bhaṇḍāgārasammutiyaṃ vihāramajjheyevāti avippavāsasīmāsaṅkhātamahāsīmā vihārassa",
  "tika-vin08t:1254_1": "majjheyeva sammannitabbā. Imasmiṃ pana ṭhāne imaṃ pana bhaṇḍāgāraṃ khaṇḍasīmaṃ gantvā",
  "tika-vin08t:1254_2": "khaṇḍasīmāyaṃ nisinnehi sammannituṃ na vaṭṭati, vihāramajjheyeva “suṇātu me, bhante,",
  "tika-vin08t:1254_3": "saṅgho, yadi saṅghassa pattakallaṃ, saṅgho itthannāmaṃ vihāraṃ bhaṇḍāgāraṃ sammanneyyā”tiādinā",
  "tika-vin08t:1254_4": "nayena “kammavācāya vā apalokanena vā sammannitabba”nti vacanaṃ nissāya ñattidutiyakammaṃ",
  "tika-vin08t:1254_5": "upacārasīmāyaṃ kātuṃ vaṭṭatīti gahetvā kathinadānakammampi abaddhasīmābhūte vihāre",
  "tika-vin08t:1254_6": "upacārasīmāyaṃ karonti, ekacce ñattikammampi tatheva gahetvā abaddhasīmavihāre upacārasīmāmatteyeva",
  "tika-vin08t:1254_7": "uposathapavāraṇaṃ karonti, tadayuttaṃ, kāraṇaṃ panettha kathinavinicchayakathāyaṃ āvi bhavissati.",
  "tika-vin08t:1255_0": "198. Tulābhūtoti tulāsadiso. Idanti sāmaṇerānaṃ upaḍḍhapaṭivīsadānaṃ. Imaṃ kira pāṭhaṃ",
  "tika-vin08t:1255_1": "amanasikarontā idāni kālacīvarampi sāmaṇerānaṃ upaḍḍhapaṭivīsaṃ denti. Phātikammanti",
  "tika-vin08t:1255_2": "pahonakakammaṃ, yattakena vinayāgatena sammuñjanībandhanādihatthakammena vihārassa",
  "tika-vin08t:1255_3": "ūnatā na hoti, tattakaṃ katvāti attho. Sabbesanti tatruppādavassāvāsikaṃ gaṇhantānaṃ",
  "tika-vin08t:1255_4": "sabbesaṃ bhikkhūnaṃ sāmaṇerānañca. Bhaṇḍāgāracīvarepīti akālacīvaraṃ sandhāya vuttaṃ.",
  "tika-vin08t:1255_5": "Ukkuṭṭhiṃ karontīti mahāsaddaṃ karonti. Etanti ukkuṭṭhiyā katāya samabhāgadānaṃ.",
  "tika-vin08t:1255_6": "Virajjhitvā karontīti kattabbakālesu akatvā yathārucitakkhaṇe karonti. Samapaṭivīso",
  "tika-vin08t:1255_7": "dātabboti karissāmāti yācantānaṃ paṭiññāmattenapi samako koṭṭhāso dātabbo.",
  "tika-vin08t:1256_0": "Atirekabhāgenāti dasa bhikkhū honti, sāṭakāpi daseva, tesu eko dvādasa agghati, sesā",
  "tika-vin08t:1256_1": "dasagghanakā. Sabbesu dasagghanakavasena kuse pātite yassa bhikkhuno dvādasagghanako",
  "tika-vin08t:1256_2": "kuso pātito, so “ettakena mama cīvaraṃ pahotī”ti tena atirekabhāgena gantukāmo hoti.",
  "tika-vin08t:1256_3": "Ettha ca ettakena mama cīvaraṃ pahotīti dvādasagghanakena mama cīvaraṃ paripuṇṇaṃ",
  "tika-vin08t:1256_4": "hoti, na tato ūnenāti sabbaṃ gahetukāmoti attho. Bhikkhū “atirekaṃ āvuso saṅghassa",
  "tika-vin08t:1256_5": "santaka”nti vadanti, taṃ sutvā bhagavā “saṅghike ca gaṇasantake ca appakaṃ nāma natthi,",
  "tika-vin08t:1256_6": "sabbattha saṃyamo kātabbo, gaṇhantenapi kukkuccāyitabba”nti dassetuṃ “anujānāmi,",
  "tika-vin08t:1256_7": "bhikkhave, anukkhepe dinne”ti āha. Tattha anukkhepo nāma yaṃ kiñci anukkhipitabbaṃ",
  "tika-vin08t:1256_8": "anuppadātabbaṃ kappiyabhaṇḍaṃ, yattakaṃ tassa paṭivīse adhikaṃ, tattake agghanake",
  "tika-vin08t:1256_9": "yasmiṃ kismiñci kappiyabhaṇḍe dinneti atthoti imamatthaṃ saṅkhepena dassetuṃ “sace",
  "tika-vin08t:1256_10": "dasa bhikkhū honti”tyādi vuttaṃ.",
  "tika-vin08t:1257_0": "Vikalake tosetvāti ettha cīvaravikalakaṃ puggalavikalakanti dve vikalakā. Tattha",
  "tika-vin08t:1257_1": "cīvaravikalakaṃ nāma sabbesaṃ pañca pañca vatthāni pattāni, sesānipi atthi, ekekaṃ",
  "tika-vin08t:1257_2": "pana na pāpuṇāti, chinditvā dātabbāni. Chindantehi ca aḍḍhamaṇḍalādīnaṃ vā upāhanathavikādīnaṃ",
  "tika-vin08t:1257_3": "vā pahonakāni khaṇḍāni katvā dātabbāni, heṭṭhimaparicchedena caturaṅgulavitthārampi",
  "tika-vin08t:1257_4": "anuvātappahonakāyāmaṃ khaṇḍaṃ katvā dātuṃ vaṭṭati. Aparibhogaṃ pana na kātabbanti",
  "tika-vin08t:1257_5": "evamettha cīvarassa appahonakabhāvo cīvaravikalakaṃ. Chinditvā dinne panetaṃ tositaṃ",
  "tika-vin08t:1257_6": "hoti. Atha kusapāto kātabbo, sacepi ekassa bhikkhuno koṭṭhāse ekaṃ vā dve vā vatthāni",
  "tika-vin08t:1257_7": "nappahonti, tattha aññaṃ sāmaṇakaṃ parikkhāraṃ ṭhapetvā yo tena tussati, tassa taṃ",
  "tika-vin08t:1257_8": "bhāgaṃ datvā pacchā kusapāto kātabbo. Idampi cīvaravikalakanti andhaṭṭhakathāyaṃ vuttaṃ.",
  "tika-vin08t:1258_0": "Puggalavikalakaṃ nāma dasa dasa bhikkhū gaṇetvā vaggaṃ karontānaṃ eko vaggo na pūrati,",
  "tika-vin08t:1258_1": "aṭṭha vā nava vā honti, tesaṃ aṭṭha vā nava vā koṭṭhāsā “tumhe ime gahetvā visuṃ",
  "tika-vin08t:1258_2": "bhājethā”ti dātabbā. Evamayaṃ puggalānaṃ appahonakabhāvo puggalavikalakaṃ nāma. Visuṃ",
  "tika-vin08t:1258_3": "dinne pana taṃ tositaṃ hoti, evaṃ tosetvā kusapāto kātabboti. Atha vā vikalake tosetvāti",
  "tika-vin08t:1258_4": "yo cīvaravibhāgo ūnako, taṃ aññena parikkhārena samaṃ katvā kusapāto kātabboti imamatthaṃ",
  "tika-vin08t:1258_5": "dasseti “sace sabbesaṃ pañca pañca vatthānī”tiādinā.",
  "tika-vin08t:1259_0": "199. Ito paraṃ tesu tesu vatthūsu āgatavasena aṭṭhakathāyaṃ vuttesu vinicchayesu",
  "tika-vin08t:1259_1": "santesupi tesaṃ vinicchayānaṃ aṭṭhamātikāvinicchayato avimuttattā aṭṭhamātikāvinicchayesveva",
  "tika-vin08t:1259_2": "pakkhipitvā dassetuṃ “idāni aṭṭhimā, bhikkhave”tiādimāha. Yā tā aṭṭha mātikā bhagavatā",
  "tika-vin08t:1259_3": "vuttā, tāsaṃ aṭṭhannaṃ mātikānaṃ vasena vinicchayo idāni veditabboti yojanā. Parikkhepārahaṭṭhānena",
  "tika-vin08t:1259_4": "paricchinnāti iminā aparikkhittassa vihārassa dhuvasannipātaṭṭhānādito paṭhamaleḍḍupātassa",
  "tika-vin08t:1259_5": "anto upacārasīmāti dasseti. Idāni dutiyaleḍḍupātassa antopi upacārasīmāyevāti dassetuṃ",
  "tika-vin08t:1259_6": "“apicā”tiādi āraddhaṃ. Dhuvasannipātaṭṭhānampi pariyantagatameva gahetabbaṃ. “Evaṃ",
  "tika-vin08t:1259_7": "sante tiyojane ṭhitā lābhaṃ gaṇhissantī”tiādinā ime lābhaggahaṇādayo upacārasīmāvaseneva",
  "tika-vin08t:1259_8": "hoti, na avippavāsasīmāvasenāti dasseti, tena ca imāni lābhaggahaṇādīniyeva upacārasīmāyaṃ",
  "tika-vin08t:1259_9": "kattabbāni, na apalokanakammādīni cattāri kammāni, tāni pana avippavāsasīmādīsuyeva",
  "tika-vin08t:1259_10": "kattabbānīti pakāseti. Tathā hi vuttaṃ sāratthadīpaniyaṃ “bhikkhunīnaṃ ārāmappavesanasenāsanapucchanādi",
  "tika-vin08t:1259_11": "parivāsamānattārocanavassacchedanissayasenāsanaggāhādi vidhānanti idaṃ sabbaṃ imissāyeva",
  "tika-vin08t:1259_12": "upacārasīmāya vasena veditabba”nti.",
  "tika-vin08t:1260_0": "Lābhatthāya ṭhapitā sīmā lābhasīmā. Loke gāmasīmādayo viya lābhasīmā nāma visuṃ pasiddhā",
  "tika-vin08t:1260_1": "natthi, kenāyaṃ anuññātāti āha “neva sammāsambuddhenā”tiādi. Etena nāyaṃ sāsanavohārasiddhā,",
  "tika-vin08t:1260_2": "lokavohārasiddhā evāti dasseti. Janapadaparicchedoti idaṃ lokapasiddhasīmāsaddatthavasena",
  "tika-vin08t:1260_3": "vuttaṃ, paricchedabbhantarampi sabbaṃ janapadasīmāti gahetabbaṃ. Janapado eva janapadasīmā,",
  "tika-vin08t:1260_4": "evaṃ raṭṭhasīmādīsupi. Tenāha “āṇāpavattiṭṭhāna”ntiādi. Pathavīvemajjhagatassāti",
  "tika-vin08t:1260_5": "yāva udakapariyantā khaṇḍasīmattā vuttaṃ. Upacārasīmādīsu pana abaddhasīmāsu heṭṭhāpathaviyaṃ",
  "tika-vin08t:1260_6": "sabbattha ṭhitānaṃ na pāpuṇāti, kūpādipavesārahaṭṭhāne ṭhitānaññeva pāpuṇātīti heṭṭhā",
  "tika-vin08t:1260_7": "sīmakathāyaṃ vuttanayeneva taṃtaṃsīmaṭṭhabhāvo veditabbo. Cakkavāḷasīmāya dinnaṃ",
  "tika-vin08t:1260_8": "pathavīsandhārakaudakaṭṭhānepi ṭhitānaṃ pāpuṇāti sabbattha cakkavāḷavohārattāti.",
  "tika-vin08t:1260_9": "Samānasaṃvāsaavippavāsasīmāsu dinnassa idaṃ nānattaṃ – “avippavāsasīmāya dammī”ti",
  "tika-vin08t:1260_10": "dinnaṃ gāmaṭṭhānaṃ na pāpuṇāti. Kasmā? “Ṭhapetvā gāmañca gāmūpacārañcā”ti vuttattā.",
  "tika-vin08t:1260_11": "“Samānasaṃvāsakasīmāyadammī”ti dinnaṃ pana gāme ṭhitānampi pāpuṇātīti.",
  "tika-vin08t:1261_0": "200-1. Buddhādhivutthoti buddhena bhagavatā adhivuttho. Ekasminti ekasmiṃ vihāre.",
  "tika-vin08t:1261_1": "Pākavattanti nibaddhadānaṃ. Vattatīti pavattati. Tehi vattabbanti yesaṃ sammukhe",
  "tika-vin08t:1261_2": "esa deti, tehi bhikkhūhi vattabbaṃ.",
  "tika-vin08t:1262_0": "202. Dutiyabhāge pana therāsanaṃ āruḷheti yāva saṅghanavakaṃ ekavāraṃ sabbesaṃ bhāgaṃ",
  "tika-vin08t:1262_1": "datvā cīvare aparikkhīṇe puna sabbesaṃ dātuṃ dutiyabhāge therassa dinneti attho.",
  "tika-vin08t:1262_2": "Pubbe vuttanayenāti “tuyheva bhikkhu tāni cīvarānī”ti bhagavatā vuttanayena. Paṃsukūlikānampi",
  "tika-vin08t:1262_3": "vaṭṭatīti “tuyhaṃ demā”ti avatvā, ‘bhikkhūnaṃ dema, therānaṃ demā”ti vuttattā “paṃsukūlikānampi",
  "tika-vin08t:1262_4": "vaṭṭatī”ti sāratthadīpaniyaṃ vuttaṃ. Vimativinodaniyaṃ pana paṃsukūlikānampi vaṭṭatīti",
  "tika-vin08t:1262_5": "ettha “tuyhaṃ demā”ti avuttattāti kāraṇaṃ vadanti. Yadi evaṃ “saṅghassa demā”ti vuttepi",
  "tika-vin08t:1262_6": "vaṭṭeyya, “bhikkhūnaṃ dema, therānaṃ dema, saṅghassa demā”ti vacanato bhedo na dissati,",
  "tika-vin08t:1262_7": "vīmaṃsitabbamettha kāraṇanti. Pārupituṃ vaṭṭatīti paṃsukūlikānaṃ vaṭṭati. Sāmikehi",
  "tika-vin08t:1262_8": "vicāritamevāti upāhanatthavikādīnamatthāya vicāritameva.",
  "tika-vin08t:1263_0": "203. Upaḍḍhaṃ dātabbanti yaṃ ubhatosaṅghassa dinnaṃ, tato upaḍḍhaṃ bhikkhūnaṃ upaḍḍhaṃ",
  "tika-vin08t:1263_1": "bhikkhunīnaṃ dātabbaṃ. Sacepi eko bhikkhu hoti, ekā vā bhikkhunī, antamaso anupasampannassapi",
  "tika-vin08t:1263_2": "upaḍḍhameva dātabbaṃ. “Bhikkhusaṅghassa ca bhikkhunīnañca dammī”ti vutte pana na",
  "tika-vin08t:1263_3": "majjhe bhinditvā dātabbanti ettha yasmā bhikkhunipakkhe saṅghassa paccekaṃ aparāmaṭṭhattā",
  "tika-vin08t:1263_4": "bhikkhunīnaṃ gaṇanāya bhāgo dātabboti dāyakassa adhippāyoti sijjhati, tathā dānañca",
  "tika-vin08t:1263_5": "bhikkhūpi gaṇetvā dinne eva yujjati. Itarathā hi “kittakaṃ bhikkhūnaṃ dātabbaṃ, kittakaṃ",
  "tika-vin08t:1263_6": "bhikkhunīna”nti na viññāyati, tasmā “bhikkhusaṅghassā”ti vuttavacanampi “bhikkhūna”nti",
  "tika-vin08t:1263_7": "vuttavacanasadisamevāti āha “bhikkhū ca bhikkhuniyo ca gaṇetvā dātabba”nti. Tenāha",
  "tika-vin08t:1263_8": "“puggalo…pe… bhikkhusaṅghaggahaṇena gahitattā”ti. “Bhikkhusaṅghassa ca bhikkhunīnañca",
  "tika-vin08t:1263_9": "tuyhañcā”ti vutte pana puggalo visuṃ na labhatīti idaṃ aṭṭhakathāpamāṇeneva gahetabbaṃ,",
  "tika-vin08t:1263_10": "na hettha visesakāraṇaṃ upalabbhati. Tathā hi “ubhatosaṅghassa ca tuyhañca dammī”ti",
  "tika-vin08t:1263_11": "vutte sāmaññavisesavacanehi saṅgahitattā yathā puggalo visuṃ labhati, evamidhāpi",
  "tika-vin08t:1263_12": "“bhikkhusaṅghassa ca tuyhañcā”ti sāmaññavisesavacanasabbhāvato bhavitabbameva visuṃ",
  "tika-vin08t:1263_13": "puggalapaṭivīsenāti viññāyati, tasmā aṭṭhakathāvacanamevettha pamāṇaṃ. Pāpuṇanaṭṭhānato",
  "tika-vin08t:1263_14": "ekameva labhatīti attano vassaggena pattaṭṭhānato ekameva koṭṭhāsaṃ labhati. Tattha",
  "tika-vin08t:1263_15": "kāraṇamāha “kasmā? Bhikkhusaṅghaggahaṇena gahitattā”ti, bhikkhusaṅghaggahaṇeneva",
  "tika-vin08t:1263_16": "puggalassapi gahitattāti adhippāyoti sāratthadīpaniyaṃ vuttaṃ.",
  "tika-vin08t:1264_0": "Vimativinodaniyaṃ pana bhikkhusaṅghasaddena bhikkhūnaññeva gahitattā, puggalassa",
  "tika-vin08t:1264_1": "pana “tuyhañcā”ti visuṃ gahitattā ca tatthassa aggahitattā daṭṭhabbā, “bhikkhūnañca",
  "tika-vin08t:1264_2": "bhikkhunīnañca tuyhañcā”ti vuttaṭṭhānasadisattāti adhippāyo. Puggalappadhāno hettha",
  "tika-vin08t:1264_3": "saṅgha-saddo daṭṭhabbo. Keci pana “bhikkhusaṅghaggahaṇena gahitattā”ti pāṭhaṃ likhanti,",
  "tika-vin08t:1264_4": "taṃ na sundaraṃ tassa visuṃ lābhaggahaṇe kāraṇavacanattā. Tathā hi “visuṃ saṅghaggahaṇena",
  "tika-vin08t:1264_5": "gahitattā”ti visuṃ puggalassapi bhāgaggahaṇe kāraṇaṃ vuttaṃ. Yathā cettha puggalassa",
  "tika-vin08t:1264_6": "aggahaṇaṃ, evaṃ upari “bhikkhusaṅghassa ca tuyhañcā”tiādīsupi visuṃ saṅghādisaddehi",
  "tika-vin08t:1264_7": "puggalassa aggahaṇaṃ daṭṭhabbaṃ. Yadi hi gahaṇaṃ siyā, saṅghatopi visumpīti bhāgadvayaṃ",
  "tika-vin08t:1264_8": "labheyya ubhayattha gahitattāti vuttaṃ. Pūjetabbantiādi gihikammaṃ na hotīti dassanatthaṃ",
  "tika-vin08t:1264_9": "vuttaṃ. Bhikkhusaṅghassa harāti idaṃ piṇḍapātaharaṇaṃ sandhāya vuttaṃ. Tenāha “bhuñjituṃ",
  "tika-vin08t:1264_10": "vaṭṭatī”ti. “Bhikkhusaṅghassa harā”ti vuttepi haritabbanti īdisaṃ gihiveyyāvaccaṃ",
  "tika-vin08t:1264_11": "na hotīti katvā vuttaṃ.",
  "tika-vin08t:1265_0": "204. Antohemanteti iminā anatthate kathine vassānaṃ pacchime māse dinnaṃ purimavassaṃvutthānaññeva",
  "tika-vin08t:1265_1": "pāpuṇāti, tato paraṃ hemante dinnaṃ pacchimavassaṃvutthānampi vutthavassattā pāpuṇāti,",
  "tika-vin08t:1265_2": "hemantato pana paraṃ piṭṭhisamaye “vassaṃvutthasaṅghassā”ti evaṃ paricchinditvā dinnaṃ",
  "tika-vin08t:1265_3": "anantare vasse vā tato paresu vā yattha katthaci tasmiṃ bhikkhubhāve vutthavassānaṃ",
  "tika-vin08t:1265_4": "sabbesaṃ pāpuṇāti. Ye pana sabbathā avutthavassā, tesaṃ na pāpuṇātīti dasseti. Lakkhaṇaññū",
  "tika-vin08t:1265_5": "vadantīti vinayalakkhaṇaññuno ācariyā vadanti. Lakkhaṇaññū vadantīti idaṃ sanniṭṭhānavacanaṃ,",
  "tika-vin08t:1265_6": "aṭṭhakathāsu anāgatattā pana evaṃ vuttaṃ. Bahiupacārasīmāyaṃ…pe… sabbesaṃ pāpuṇātīti",
  "tika-vin08t:1265_7": "yattha katthaci vutthavassānaṃ sabbesaṃ pāpuṇātīti adhippāyo. Teneva mātikāṭṭhakathāyampi",
  "tika-vin08t:1265_8": "“sace pana bahiupacārasīmāyaṃ ṭhito ‘vassaṃvutthasaṅghassa dammī’ti vadati, yattha",
  "tika-vin08t:1265_9": "katthaci vutthavassānaṃ sabbesaṃ sampattānaṃ pāpuṇātī”ti vuttaṃ. Gaṇṭhipadesu pana",
  "tika-vin08t:1265_10": "“vassāvāsassa ananurūpe padese ṭhatvā vuttattā vassaṃvutthānañca avutthānañca sabbesaṃ",
  "tika-vin08t:1265_11": "pāpuṇātī”ti vuttaṃ, taṃ na gahetabbaṃ. Na hi “vassaṃvutthasaṅghassa dammī”ti vutte",
  "tika-vin08t:1265_12": "avutthavassānaṃ pāpuṇāti. Sabbesampīti tasmiṃ bhikkhubhāve vutthavassānaṃ sabbesampīti",
  "tika-vin08t:1265_13": "attho daṭṭhabbo “vassaṃvutthasaṅghassā”ti vuttattā. Sammukhībhūtānaṃ sabbesampīti",
  "tika-vin08t:1265_14": "etthāpi eseva nayo. Evaṃ vadatīti vassaṃvutthasaṅghassa dammīti vadati. Atītavassanti anantarātītavassaṃ.",
  "tika-vin08t:1266_0": "205. Idāni “ādissa detī”ti padaṃ vibhajanto “ādissa detīti etthā”tiādimāha. Tattha",
  "tika-vin08t:1266_1": "yāguyā vā…pe… bhesajje vā ādisitvā paricchinditvā dento dāyako ādissa deti nāmāti",
  "tika-vin08t:1266_2": "yojanā. Sesaṃ pākaṭameva.",
  "tika-vin08t:1267_0": "206. Idāni “puggalassa detī”ti padaṃ vibhajanto āha “puggalassa deti etthā”tiādi.",
  "tika-vin08t:1267_1": "Saṅghato ca gaṇato ca vinimuttassa attano kulūpakādipuggalassa dento dāyako puggalassa",
  "tika-vin08t:1267_2": "deti nāma. Taṃ pana puggalikadānaṃ parammukhā vā hoti sammukhā vā. Tattha parammukhā",
  "tika-vin08t:1267_3": "dento “idaṃ cīvaraṃ itthannāmassa dammī”ti nāmaṃ uddharitvā deti, sammukhā dento",
  "tika-vin08t:1267_4": "ca bhikkhuno pādamūle cīvaraṃ ṭhapetvā “idaṃ, bhante, tumhākaṃ dammī”ti vatvā deti,",
  "tika-vin08t:1267_5": "tadubhayathāpi dento puggalassa deti nāmāti attho. Na kevalaṃ ekasseva dento puggalassa",
  "tika-vin08t:1267_6": "deti nāma, atha kho antevāsikādīhi saddhiṃ dentopi puggalassa deti nāmāti dassetuṃ",
  "tika-vin08t:1267_7": "“sace panā”tiādimāha. Tattha uddesaṃ gahetuṃ āgatoti tassa santike uddesaṃ aggahitapubbassapi",
  "tika-vin08t:1267_8": "uddesaṃ gaṇhissāmīti āgatakālato paṭṭhāya antevāsikabhāvūpagamanato vuttaṃ. Gahetvā",
  "tika-vin08t:1267_9": "gacchantoti pariniṭṭhitauddeso hutvā gacchanto. Vattaṃ katvā uddesaparipucchādīni",
  "tika-vin08t:1267_10": "gahetvā vicarantānanti idaṃ “uddesantevāsikāna”nti imasseva visesanaṃ. Tena uddesakāle",
  "tika-vin08t:1267_11": "āgantvā uddesaṃ gahetvā gantvā aññattha nivasante anibaddhacārike nivatteti.",
  "tika-vin08t:1268_0": "Evaṃ cīvarakkhandhake āgataaṭṭhamātikāvasena cīvaravibhajanaṃ dassetvā idāni tasmiṃyeva",
  "tika-vin08t:1268_1": "cīvarakkhandhake majjhe āgatesu vatthūsu āgatanayaṃ nivattetvā dassento “sace koci",
  "tika-vin08t:1268_2": "bhikkhū”tiādimāha. Tattha kiṃ kātabbanti pucchāya tasseva tāni cīvarānīti vissajjanā,",
  "tika-vin08t:1268_3": "sesāni ñāpakādivasena vuttāni. Pañca māseti accantasaṃyoge upayogavacanaṃ. Vaḍḍhiṃ",
  "tika-vin08t:1268_4": "payojetvā ṭhapitaupanikkhepatoti vassāvāsikatthāya veyyāvaccakarehi vaḍḍhiṃ payojetvā",
  "tika-vin08t:1268_5": "ṭhapitaupanikkhepato. Tatruppādatoti nāḷikerārāmāditatruppādato. Aṭṭhakathāyaṃ pana",
  "tika-vin08t:1268_6": "“idaṃ idha vassaṃvutthasaṅghassa demāti vā vassāvāsikaṃ demāti vā vatvā dinnaṃ taṃ",
  "tika-vin08t:1268_7": "anatthatakathinassapi pañca māse pāpuṇātī”ti vuttaṃ, taṃ vassāvāsikalābhavasena uppanne",
  "tika-vin08t:1268_8": "labbhamānavisesaṃ dassetuṃ vuttaṃ. Tattha idhāti abhilāpamattamevetaṃ, idha-saddaṃ",
  "tika-vin08t:1268_9": "vinā “vassaṃvutthasaṅghassa demā”ti vuttepi so eva nayo. Anatthatakathinassapi pañca",
  "tika-vin08t:1268_10": "māse pāpuṇātīti vassāvāsikalābhavasena uppannattā anatthatakathinassapi vutthavassassa",
  "tika-vin08t:1268_11": "pañca māse pāpuṇāti, tato paraṃ pana uppannavassāvāsikaṃ pucchitabbaṃ “kiṃ atītavasse",
  "tika-vin08t:1268_12": "idaṃ vassāvāsikaṃ, udāhu anāgatavasse”ti. Tattha tato paranti pañcamāsato paraṃ,",
  "tika-vin08t:1268_13": "gimhānassa paṭhamadivasato paṭṭhāyāti attho.",
  "tika-vin08t:1269_0": "Ṭhitikā pana na tiṭṭhatīti ettha aṭṭhitāya ṭhitikāya puna aññasmiṃ cīvare uppanne",
  "tika-vin08t:1269_1": "sace eko bhikkhu āgacchati, majjhe chinditvā dvīhipi gahetabbaṃ. Ṭhitāya pana ṭhitikāya",
  "tika-vin08t:1269_2": "puna aññasmiṃ cīvare uppanne sace navakataro āgacchati, ṭhitikā heṭṭhā gacchati.",
  "tika-vin08t:1269_3": "Sace vuḍḍhataro āgacchati, ṭhitikā uddhaṃ ārohati. Atha añño natthi, puna attano",
  "tika-vin08t:1269_4": "pāpetvā gahetabbaṃ. Duggahitānīti aggahitāni, saṅghikāneva hontīti attho. “Pātite",
  "tika-vin08t:1269_5": "kuse”ti ekakoṭṭhāse kusadaṇḍake pātitamatte sacepi bhikkhusahassaṃ hoti, gahitameva",
  "tika-vin08t:1269_6": "nāma cīvaraṃ. “Nākāmā bhāgo dātabbo”ti aṭṭhakathāvacanaṃ, tattha gahitameva nāmāti",
  "tika-vin08t:1269_7": "“imassa idaṃ patta”nti kiñcāpi na viditaṃ, te pana bhāgā atthato tesaṃ pattāyevāti adhippāyo.",
  "tika-vin08t:1270_0": "Sattāhavārena aruṇameva uṭṭhāpetīti idaṃ nānāsīmavihāresu kattabbanayena ekasmimpi",
  "tika-vin08t:1270_1": "vihāre dvīsu senāsanesu nivutthabhāvadassanatthaṃ vuttaṃ, aruṇuṭṭhāpaneneva tattha",
  "tika-vin08t:1270_2": "vuttho hoti, na pana vassacchedaparihārāya. Antoupacārasīmāya hi yattha katthaci",
  "tika-vin08t:1270_3": "aruṇaṃ uṭṭhāpento attanā gahitasenāsanaṃ appaviṭṭhopi vutthavasso eva hoti. Gahitasenāsane",
  "tika-vin08t:1270_4": "pana nivuttho nāma na hoti, tattha aruṇuṭṭhāpane sati hoti. Tenāha “purimasmiṃ bahutaraṃ",
  "tika-vin08t:1270_5": "nivasati nāmā”ti. Etena ca itarasmiṃ sattāhavārenapi aruṇuṭṭhāpane sati eva appataraṃ",
  "tika-vin08t:1270_6": "nivasati nāma hoti, nāsatīti dīpitaṃ hoti. Idanti ekādhippāyadānaṃ. Nānālābhehītiādīsu",
  "tika-vin08t:1270_7": "nānā visuṃ visuṃ lābho etesūti nānālābhā, dve vihārā, tehi nānālābhehi. Nānā visuṃ",
  "tika-vin08t:1270_8": "visuṃ pākārādīhi paricchinno upacāro etesanti nānūpacārā, tehi nānūpacārehi. Ekasīmavihārehīti",
  "tika-vin08t:1270_9": "ekasīmāyaṃ dvīhi vihārehīti sāratthadīpaniyaṃ vuttaṃ. Nānālābhehīti visuṃ visuṃ nibaddhavassāvāsikalābhehi.",
  "tika-vin08t:1270_10": "Nānūpacārehīti nānāparikkhepanānādvārehi. Ekasīmavihārehīti dvinnaṃ vihārānaṃ ekena",
  "tika-vin08t:1270_11": "pākārena parikkhittattā ekāya upacārasīmāya antogatehi dvīhi vihārehīti vimativinodaniyaṃ.",
  "tika-vin08t:1270_12": "Senāsanaggāho paṭippassambhatīti paṭhamaṃ gahito paṭippassambhati. Tatthāti yattha",
  "tika-vin08t:1270_13": "senāsanaggāho paṭippassambhati, tattha.",
  "tika-vin08t:1271_0": "207. Bhikkhussa kālakateti ettha kālakata-saddo bhāvasādhanoti āha “kālakiriyāyā”ti.",
  "tika-vin08t:1271_1": "Pāḷiyaṃ gilānupaṭṭhākānaṃ cīvaradāne sāmaṇerānaṃ ticīvarādhiṭṭhānābhāvā “cīvarañca",
  "tika-vin08t:1271_2": "pattañcā”tiādi sabbattha vuttaṃ.",
  "tika-vin08t:1272_0": "208. Sacepi sahassaṃ agghati, gilānupaṭṭhākānaññeva dātabbanti sambandho. Aññanti",
  "tika-vin08t:1272_1": "ticīvarapattato aññaṃ. Appagghanti atijiṇṇādibhāvena nihīnaṃ. Tatoti avasesaparikkhārato.",
  "tika-vin08t:1272_2": "Sabbanti pattaṃ cīvarañca. Tattha tattha saṅghassevāti tasmiṃ tasmiṃ vihāre saṅghasseva.",
  "tika-vin08t:1272_3": "Bhikkhuno kālakataṭṭhānaṃ sandhāya “idhā”ti vattabbe “tatthā”ti vuttattā vicchāvacanattā",
  "tika-vin08t:1272_4": "ca parikkhārassa ṭhapitaṭṭhānaṃ vuttanti viññāyati. Pāḷiyaṃ avissajjikaṃ avebhaṅgikanti",
  "tika-vin08t:1272_5": "āgatānāgatassa cātuddisassa saṅghasseva santakaṃ hutvā kassaci avissajjikaṃ avebhaṅgikañca",
  "tika-vin08t:1272_6": "bhavituṃ anujānāmīti attho. “Sante patirūpe gāhake”ti vuttattā gāhake asati adatvā",
  "tika-vin08t:1272_7": "bhājitepi subhājitamevāti daṭṭhabbaṃ. Dakkhiṇodakaṃ pamāṇanti ettha sāratthadīpaniyaṃ",
  "tika-vin08t:1272_8": "tāva “yattha pana dakkhiṇodakaṃ pamāṇanti bhikkhū yasmiṃ raṭṭhe dakkhiṇodakapaṭiggahaṇamattenapi",
  "tika-vin08t:1272_9": "deyyadhammassa sāmino hontīti adhippāyo”ti vuttaṃ. Vimativinodaniyaṃ pana “dakkhiṇodakaṃ",
  "tika-vin08t:1272_10": "pamāṇanti ettakāni cīvarāni dassāmīti paṭhamaṃ udakaṃ pātetvā pacchā denti, taṃ yehi",
  "tika-vin08t:1272_11": "gahitaṃ, te bhāginova hontīti adhippāyo”ti vuttaṃ. Parasamuddeti jambudīpe. Tambapaṇṇidīpañhi",
  "tika-vin08t:1272_12": "upādāyesa evaṃ vutto.",
  "tika-vin08t:1273_0": "“Matakacīvaraṃ adhiṭṭhātī”ti ettha maggaṃ gacchanto tassa kālakiriyaṃ sutvā avihāraṭṭhāne",
  "tika-vin08t:1273_1": "ce dvādasahatthabbhantare aññesaṃ bhikkhūnaṃ abhāvaṃ ñatvā “idaṃ cīvaraṃ mayhaṃ pāpuṇātī”ti",
  "tika-vin08t:1273_2": "adhiṭṭhāti, svādhiṭṭhitaṃ. Tena kho pana samayena aññataro bhikkhu bahubhaṇḍo bahuparikkhāro",
  "tika-vin08t:1273_3": "kālakato hoti. Bhagavato etamatthaṃ ārocesuṃ, “bhikkhussa, bhikkhave, kālakate saṅgho",
  "tika-vin08t:1273_4": "sāmī pattacīvare. Apica gilānupaṭṭhākā bahupakārā, anujānāmi, bhikkhave, ticīvarañca",
  "tika-vin08t:1273_5": "pattañca gilānupaṭṭhākānaṃ dātuṃ. Yaṃ tattha lahubhaṇḍaṃ lahuparikkhāraṃ, taṃ sammukhībhūtena",
  "tika-vin08t:1273_6": "saṅghena bhājetuṃ. Yaṃ tattha garubhaṇḍaṃ garuparikkhāraṃ, taṃ āgatānāgatassa cātuddisassa",
  "tika-vin08t:1273_7": "saṅghassa avissajjikaṃ avebhaṅgika”nti iminā pāṭhena bhagavā sabbaññū bhikkhūnaṃ",
  "tika-vin08t:1273_8": "āmisadāyajjaṃ vicāresi.",
  "tika-vin08t:1274_0": "Tattha ticīvarapattaavasesalahubhaṇḍagarubhaṇḍavasena āmisadāyajjaṃ tividhaṃ hoti.",
  "tika-vin08t:1274_1": "Tesu ticīvarapattaṃ gilānupaṭṭhākassa bhāgo hoti, avasesalahubhaṇḍaṃ sammukhībhūtasaṅghassa,",
  "tika-vin08t:1274_2": "pañcavīsatividha garubhaṇḍaṃ cātuddisasaṅghassa. Iminā ito tividhabhaṇḍato aññaṃ",
  "tika-vin08t:1274_3": "bhikkhubhaṇḍaṃ nāma natthi, imehi tividhehi puggalehi añño dāyādo nāma natthīti dasseti.",
  "tika-vin08t:1274_4": "Idāni pana vinayadharā “bhikkhūnaṃ akappiyabhaṇḍaṃ gihibhūtā ñātakā labhantī”ti vadanti,",
  "tika-vin08t:1274_5": "taṃ kasmāti ce? “Ye tassa dhane issarā gahaṭṭhā vā pabbajitā vā, tesaṃ dātabba”nti",
  "tika-vin08t:1274_6": "aṭṭhakathāyaṃ āgatattāti. Saccaṃ āgato, so pana pāṭho vissāsaggāhavisaye āgato, na",
  "tika-vin08t:1274_7": "dāyajjagahaṇaṭṭhāne. “Gahaṭṭhā vā pabbajitā vā”icceva āgato, na “ñātakā aññātakā",
  "tika-vin08t:1274_8": "vā”ti, tasmā ñātakā vā hontu aññātakā vā, ye taṃ gilānaṃ upaṭṭhahanti, te gilānupaṭṭhākabhāgabhūtassa",
  "tika-vin08t:1274_9": "dhanassa issarā gahaṭṭhapabbajitā, antamaso mātugāmāpi. Te sandhāya “tesaṃ dātabba”nti",
  "tika-vin08t:1274_10": "vuttaṃ, na pana ye gilānaṃ nupaṭṭhahanti, te sandhāya. Vuttañhi aṭṭhakathāyaṃ “gilānupaṭṭhāko",
  "tika-vin08t:1274_11": "nāma gihī vā hotu pabbajito vā, antamaso mātugāmopi, sabbe bhāgaṃ labhantī”ti.",
  "tika-vin08t:1275_0": "Atha vā yo bhikkhu attano jīvamānakāleyeva sabbaṃ attano parikkhāraṃ nissajjitvā",
  "tika-vin08t:1275_1": "kassaci ñātakassa vā aññātakassa vā gahaṭṭhassa vā pabbajitassa vā adāsi, koci ca",
  "tika-vin08t:1275_2": "ñātako vā aññātako vā gahaṭṭho vā pabbajito vā vissāsaṃ aggahesi, tādise sandhāya",
  "tika-vin08t:1275_3": "“ye tassa dhanassa issarā gahaṭṭhā vā pabbajitā vā, tesaṃ dātabba”nti vuttaṃ, na",
  "tika-vin08t:1275_4": "pana atādise ñātake. Vuttañhi aṭṭhakathāyaṃ “sace pana so jīvamānoyeva sabbaṃ attano",
  "tika-vin08t:1275_5": "parikkhāraṃ nissajjitvā kassaci adāsi, koci vā vissāsaṃ aggahesi, yassa dinnaṃ, yena",
  "tika-vin08t:1275_6": "ca gahitaṃ, tasseva hoti, tassa ruciyā eva gilānupaṭṭhākā labhantī”ti. Evaṃ hotu,",
  "tika-vin08t:1275_7": "kappiyabhaṇḍe pana kathanti? Tampi “gihiñātakānaṃ dātabba”nti pāḷiyaṃ vā aṭṭhakathāyaṃ",
  "tika-vin08t:1275_8": "vā ṭīkāsu vā natthi, tasmā vicāretabbametaṃ.",
  "tika-vin08t:1276": "Cīvarabhājanakathāvaṇṇanā niṭṭhitā.",
  "tika-vin08t:1277": "Piṇḍapātabhājanakathāvaṇṇanā",
  "tika-vin08t:1278_0": "209. Idāni piṇḍapātabhājanavinicchayaṃ kathetuṃ “piṇḍapātabhājane panā”tiādimāha.",
  "tika-vin08t:1278_1": "Tattha senāsanakkhandhake senāsanabhājaneyeva paṭhamaṃ āgatepi catupaccayabhājanavinicchayattā",
  "tika-vin08t:1278_2": "paccayānukkamena piṇḍapātabhājanaṃ paṭhamaṃ dasseti. Piṇḍapātabhājane pana saṅghabhattādīsu",
  "tika-vin08t:1278_3": "ayaṃ vinicchayoti sambandho. Kathaṃ etāni saṅghabhattādīni bhagavatā anuññātānīti",
  "tika-vin08t:1278_4": "āha “anujānāmi…pe… anuññātesū”ti. Saṅghassa atthāya ābhataṃ bhattaṃ saṅghabhattaṃ",
  "tika-vin08t:1278_5": "yathā “āgantukassa ābhataṃ bhattaṃ āgantukabhatta”nti. Saṅghato uddissa uddisitvā",
  "tika-vin08t:1278_6": "dātabbaṃ bhattaṃ uddesabhattaṃ. Nimantetvā dātabbaṃ bhattaṃ nimantanabhattaṃ. Salākaṃ",
  "tika-vin08t:1278_7": "pātetvā gāhetabbaṃ bhattaṃ salākabhattaṃ. Pakkhe pakkhadivase dātabbaṃ bhattaṃ pakkhabhattaṃ.",
  "tika-vin08t:1278_8": "Uposathe uposathadivase dātabbaṃ bhattaṃ uposathabhattaṃ. Pāṭipade uposathadivasato",
  "tika-vin08t:1278_9": "dutiyadivase dātabbaṃ bhattaṃ pāṭipadabhattanti viggaho. Ṭhitikā nāma natthīti saṅghattherato",
  "tika-vin08t:1278_10": "paṭṭhāya vassaggena gāhaṇaṃ ṭhitikā nāma.",
  "tika-vin08t:1279_0": "Attano vihāradvāreti vihārassa dvārakoṭṭhakasamīpaṃ sandhāya vuttaṃ. Bhojanasālāyāti",
  "tika-vin08t:1279_1": "bhattuddesaṭṭhānabhūtāya bhojanasālāyaṃ. Vassaggenāti vassakoṭṭhāsena. Dinnaṃ panāti",
  "tika-vin08t:1279_2": "vatvā yathā so dāyako vadati, taṃ vidhiṃ dassetuṃ “saṅghato bhante”tiādimāha. Antaraghareti",
  "tika-vin08t:1279_3": "antogehe. Antoupacāragatānanti ettha gāmadvāravīthicatukkesu dvādasahatthabbhantaraṃ upacāro nāma.",
  "tika-vin08t:1280_0": "Antaragharassa upacāre pana labbhamānavisesaṃ dassetuṃ “gharūpacāro cetthā”tiādimāha.",
  "tika-vin08t:1280_1": "Ekavaḷañjanti ekena dvārena vaḷañjitabbaṃ. Nānānivesanesūti nānākulassa nānūpacāresu",
  "tika-vin08t:1280_2": "nivesanesu. Lajjī pesalo agatigamanaṃ vajjetvā medhāvī ca upaparikkhitvā uddisatīti",
  "tika-vin08t:1280_3": "āha “pesalo lajjī medhāvī icchitabbo”ti. Nisinnassapi niddāyantassapīti anādare sāmivacanaṃ,",
  "tika-vin08t:1280_4": "vuḍḍhatare niddāyante navakassa gāhitaṃ suggāhitanti attho. Ticīvaraparivāraṃ vāti",
  "tika-vin08t:1280_5": "ettha “udakamattalābhī viya aññopi uddesabhattaṃ alabhitvā vatthādianekappakārakaṃ",
  "tika-vin08t:1280_6": "labhati ce, tasseva ta”nti gaṇṭhipadesu vuttaṃ. Attano rucivasena yaṃ kiñci vatvā",
  "tika-vin08t:1280_7": "āharituṃ vissajjitattā vissaṭṭhadūto nāma. Yaṃ icchatīti “uddesabhattaṃ dethā”tiādīni",
  "tika-vin08t:1280_8": "vadanto yaṃ icchati. Pucchāsabhāgenāti pucchāsadisena.",
  "tika-vin08t:1281_0": "“Ekā kūṭaṭṭhitikā nāma hotī”ti vatvā tameva ṭhitikaṃ vibhāvento “rañño vā hī”tiādimāha.",
  "tika-vin08t:1281_1": "Aññehi uddesabhattādīhi amissetvā visuṃyeva ṭhitikāya gahetabbattā “ekacārikabhattānī”ti",
  "tika-vin08t:1281_2": "vuttaṃ. Theyyāya harantīti pattahārakā haranti. Gīvā hotīti āṇāpakassa gīvā hoti.",
  "tika-vin08t:1281_3": "Sabbaṃ pattassāmikassa hotīti cīvarādikampi sabbaṃ pattassāmikasseva hoti, “mayā",
  "tika-vin08t:1281_4": "bhattameva sandhāya vuttaṃ, na cīvarādi”nti vatvā gahetuṃ vaṭṭatīti attho. Manussānaṃ",
  "tika-vin08t:1281_5": "vacanaṃ kātuṃ vaṭṭatīti vuttā gacchantīti manussānaṃ vacanaṃ kātuṃ vaṭṭatīti tena",
  "tika-vin08t:1281_6": "bhikkhunā vuttā gacchanti. Akatabhāgo nāmāti āgantukabhāgo nāma, adinnapubbabhāgoti",
  "tika-vin08t:1281_7": "attho. Sabbo saṅgho paribhūñjatūti vutteti ettha “paṭhamameva ‘sabbasaṅghikabhattaṃ",
  "tika-vin08t:1281_8": "dethā’ti vatvā pacchā ‘sabbo saṅgho paribhuñjatū’ti avuttepi bhājetvā paribhuñjitabba”nti",
  "tika-vin08t:1281_9": "gaṇṭhipadesu vuttaṃ. Kiṃ āharīyatīti avatvāti “katarabhattaṃ tayā āharīyatī”ti dāyakaṃ",
  "tika-vin08t:1281_10": "apucchitvā. Pakatiṭhitikāyāti uddesabhattaṭhitikāya.",
  "tika-vin08t:1282": "Piṇḍapātabhājanakathāvaṇṇanā niṭṭhitā.",
  "tika-vin08t:1283": "Nimantanabhattakathāvaṇṇanā",
  "tika-vin08t:1284_0": "210. “Ettake bhikkhū saṅghato uddisitvā dethā”tiādīni avatvā “ettakānaṃ bhikkhūnaṃ",
  "tika-vin08t:1284_1": "bhattaṃ dethā”ti vatvā dinnaṃ saṅghikaṃ nimantanaṃ nāma. Piṇḍapātikānampi vaṭṭatīti",
  "tika-vin08t:1284_2": "bhikkhāpariyāyena vuttattā vaṭṭati. Paṭipāṭiyāti laddhapaṭipāṭiyā. Vicchinditvāti",
  "tika-vin08t:1284_3": "“bhattaṃ gaṇhathā”ti padaṃ avatvā. Tenevāha “bhattanti avadantenā”ti. Ālopasaṅkhepenāti",
  "tika-vin08t:1284_4": "ekekapiṇḍavasena. Ayañca nayo nimantaneyeva, na uddesabhatte. Tassa hi ekassa pahonakappamāṇaṃyeva",
  "tika-vin08t:1284_5": "bhājetabbaṃ, tasmā uddesabhatte ālopaṭṭhitikā nāma natthi.",
  "tika-vin08t:1285_0": "Āruḷhāyeva mātikaṃ. Saṅghato aṭṭha bhikkhūti ettha ye mātikaṃ āruḷhā, te aṭṭha bhikkhūti",
  "tika-vin08t:1285_1": "yojetabbaṃ. Uddesabhattanimantanabhattādisaṅghikabhattamātikāsu nimantanabhattamātikāya",
  "tika-vin08t:1285_2": "ṭhitikāvasena āruḷhe bhattuddesakena vā sayaṃ vā saṅghato uddisāpetvā gahetvā gantabbaṃ,",
  "tika-vin08t:1285_3": "na attanā rucite gahetvāti adhippāyo. Mātikaṃ āropetvāti “saṅghato gaṇhāmī”tiādinā",
  "tika-vin08t:1285_4": "vuttamātikābhedaṃ dāyakassa viññāpetvāti attho. “Ekavāranti yāva tasmiṃ āvāse vasanti",
  "tika-vin08t:1285_5": "bhikkhū, sabbe labhantī”ti gaṇṭhipadesu vuttaṃ. Ayaṃ panettha adhippāyo – ekavāranti",
  "tika-vin08t:1285_6": "na ekadivasaṃ sandhāya vuttaṃ, yattakā pana bhikkhū tasmiṃ āvāse vasanti, te sabbe.",
  "tika-vin08t:1285_7": "Ekasmiṃ divase gahitabhikkhū aññadā aggahetvā yāva ekavāraṃ sabbe bhikkhū bhojitā",
  "tika-vin08t:1285_8": "hontīti jānāti ce, ye jānanti, te gahetvā gantabbanti. Paṭibaddhakālato paṭṭhāyāti",
  "tika-vin08t:1285_9": "tattheva vāsassa nibaddhakālato paṭṭhāya.",
  "tika-vin08t:1286": "Nimantanabhattakathāvaṇṇanā niṭṭhitā.",
  "tika-vin08t:1287": "Salākabhattakathāvaṇṇanā",
  "tika-vin08t:1288_0": "211. Upanibandhitvāti likhitvā. Gāmavasenapīti yebhuyyena samalābhagāmavasenapi.",
  "tika-vin08t:1288_1": "Bahūni salākabhattānīti tiṃsaṃ vā cattārīsaṃ vā bhattāni. Sace hontīti ajjhāharitvā",
  "tika-vin08t:1288_2": "yojetabbaṃ. Sallakkhetvāti tāni bhattāni pamāṇavasena sallakkhetvā. Niggahena datvāti",
  "tika-vin08t:1288_3": "dūraṃ gantuṃ anicchantassa niggahena sampaṭicchāpetvā. Puna vihāraṃ āgantvāti ettha",
  "tika-vin08t:1288_4": "vihāraṃ anāgantvā bhattaṃ gahetvā pacchā vihāre attano pāpetvā bhuñjitumpi vaṭṭati.",
  "tika-vin08t:1288_5": "Ekagehavasenāti vīthiyampi ekapasse gharapāḷiyā vasena. Uddisitvāpīti “asukakule",
  "tika-vin08t:1288_6": "salākabhattāni tuyhaṃ pāpuṇantī”ti vatvā.",
  "tika-vin08t:1289_0": "212. Vāragāmeti atidūrattā vārena gantabbagāme. Saṭṭhito vā paṇṇāsato vāti daṇḍakammatthāya",
  "tika-vin08t:1289_1": "udakaghaṭaṃ sandhāya vuttaṃ. Vihāravāroti sabbabhikkhūsu bhikkhāya gatesu vihārarakkhaṇavāro.",
  "tika-vin08t:1289_2": "Nesanti vihāravārikānaṃ. Phātikammamevāti vihārarakkhaṇakiccassa pahonakapaṭipādanameva.",
  "tika-vin08t:1289_3": "Dūrattā niggahetvāpi vārena gahetabbo gāmo vāragāmo. Vihāravāre niyuttā vihāravārikā,",
  "tika-vin08t:1289_4": "vārena vihārarakkhaṇakā. Aññathattanti pasādaññathattaṃ. Phātikammameva bhavantīti",
  "tika-vin08t:1289_5": "vihārarakkhaṇatthāya saṅghena dātabbā atirekalābhā honti. Ekasseva pāpuṇantīti divase",
  "tika-vin08t:1289_6": "divase ekekasseva pāpitānīti attho. Saṅghanavakena laddhakāleti divase divase ekekassa",
  "tika-vin08t:1289_7": "pāpitāni dve tīṇi ekacārikabhattāni teneva niyāmena attano pāpuṇanaṭṭhāne saṅghanavakena laddhakāle.",
  "tika-vin08t:1290_0": "Yassa kassaci sammukhībhūtassa pāpetvāti ettha “yebhuyyena ce bhikkhū bahisīmagatā",
  "tika-vin08t:1290_1": "honti, sammukhībhūtassa yassa kassaci pāpetabbaṃ sabhāgattā ekena laddhaṃ sabbesaṃ",
  "tika-vin08t:1290_2": "hoti, tasmimpi asati attano pāpetvā dātabba”nti gaṇṭhipadesu vuttaṃ. Rasasalākanti",
  "tika-vin08t:1290_3": "ucchurasasalākaṃ. Salākavasena pana gāhitattā na sāditabbāti idaṃ asāruppavasena",
  "tika-vin08t:1290_4": "vuttaṃ, na dhutaṅgabhedavasena. “Saṅghato nirāmisasalākā…pe… vaṭṭatiyevā”ti hi visuddhimagge",
  "tika-vin08t:1290_5": "vuttaṃ. Sāratthadīpaniyampi – saṅghato nirāmisasalākāpi vihāre pakkabhattampi vaṭṭatiyevāti",
  "tika-vin08t:1290_6": "sādhāraṇaṃ katvā visuddhimagge vuttattā, “evaṃ gāhite sāditabbaṃ, evaṃ na sāditabba”nti",
  "tika-vin08t:1290_7": "visesetvā avuttattā ca “bhesajjādisalākāyo cettha kiñcāpi piṇḍapātikānampi vaṭṭanti,",
  "tika-vin08t:1290_8": "salākavasena pana gāhitattā na sāditabbā”ti ettha adhippāyo vīmaṃsitabbo. Yadi hi",
  "tika-vin08t:1290_9": "bhesajjādisalākā salākavasena gāhitā na sāditabbā siyā, “saṅghato nirāmisasalākā",
  "tika-vin08t:1290_10": "vaṭṭatiyevā”ti na vadeyya, “atirekalābho saṅghabhattaṃ uddesabhatta”ntiādivacanato",
  "tika-vin08t:1290_11": "ca “atirekalābhaṃ paṭikkhipāmī”ti salākavasena gāhetabbaṃ bhattameva paṭikkhittaṃ,",
  "tika-vin08t:1290_12": "na bhesajjaṃ. Saṅghabhattādīni hi cuddasa bhattāniyeva tena na sāditabbānīti vuttāni.",
  "tika-vin08t:1290_13": "Khandhakabhāṇakānaṃ vā matena idha evaṃ vuttanti gahetabbanti vuttaṃ. Aggato dātabbā",
  "tika-vin08t:1290_14": "bhikkhā aggabhikkhā. Aggabhikkhāmattanti ekakaṭacchubhikkhāmattaṃ. Laddhā vā aladdhā",
  "tika-vin08t:1290_15": "vā svepi gaṇheyyāsīti laddhepi appamattatāya vuttaṃ. Tenāha “yāvadatthaṃ labhati…pe…",
  "tika-vin08t:1290_16": "alabhitvā sve gaṇheyyāsīti vattabbo”ti. Aggabhikkhamattanti hi ettha matta-saddo",
  "tika-vin08t:1290_17": "bahubhāvaṃ nivatteti.",
  "tika-vin08t:1291_0": "Salākabhattaṃ nāma vihāreyeva uddisīyati vihārameva sandhāya dīyamānattāti āha “vihāre",
  "tika-vin08t:1291_1": "apāpitaṃ panā”tiādi. Tatra āsanasālāyāti tasmiṃ gāme āsanasālāya. Vihāraṃ ānetvā",
  "tika-vin08t:1291_2": "gāhetabbanti tathā vatvā tasmiṃ divase dinnabhattaṃ vihārameva ānetvā ṭhitikāya gāhetabbaṃ.",
  "tika-vin08t:1291_3": "Tatthāti tasmiṃ disābhāge. Taṃ gahetvāti taṃ vāragāmasalākaṃ attanā gahetvā. Tenāti",
  "tika-vin08t:1291_4": "yo attano pattavāragāme salākaṃ disāgamikassa adāsi, tena. Anatikkamanteyeva tasmiṃ",
  "tika-vin08t:1291_5": "tassa salākā gāhetabbāti yasmā upacārasīmaṭṭhasseva salākā pāpuṇāti, tasmā tasmiṃ",
  "tika-vin08t:1291_6": "disaṃgamike upacārasīmaṃ anatikkanteyeva tassa disaṃgamikassa pattasalākā attano pāpetvā gāhetabbā.",
  "tika-vin08t:1292_0": "Devasikaṃ pāpetabbāti upacārasīmāyaṃ ṭhitassa yassa kassaci vassaggena pāpetabbā.",
  "tika-vin08t:1292_1": "Evaṃ etesu anāgatesu āsannavihāre bhikkhūnaṃ bhuñjituṃ vaṭṭati, itarathā saṅghikaṃ",
  "tika-vin08t:1292_2": "hoti. Anāgatadivaseti ettha kathaṃ tesaṃ bhikkhūnaṃ āgatānāgatabhāvo viññāyatīti",
  "tika-vin08t:1292_3": "ce? Yasmā tato tato āgatā bhikkhū tasmiṃ gāme āsanasālāya sannipatanti, tasmā tesaṃ",
  "tika-vin08t:1292_4": "āgatānāgatabhāvo sakkā viññātuṃ. Amhākaṃ gocaragāmeti salākabhattadāyakānaṃ gāme.",
  "tika-vin08t:1292_5": "Bhuñjituṃ āgacchantīti “mahāthero ekakova vihāre ohīno avassaṃ sabbasalākā attano",
  "tika-vin08t:1292_6": "pāpetvā ṭhito”ti maññamānā āgacchanti.",
  "tika-vin08t:1293": "Salākabhattakathāvaṇṇanā niṭṭhitā.",
  "tika-vin08t:1294": "Pakkhikabhattādikathāvaṇṇanā",
  "tika-vin08t:1295_0": "213. Abhilakkhitesu catūsu pakkhadivasesu dātabbaṃ bhattaṃ pakkhikaṃ. Abhilakkhitesūti",
  "tika-vin08t:1295_1": "ettha abhīti upasāramattaṃ, lakkhaṇiyesuiccevattho, uposathasamādānadhammassavanapūjāsakkārādikaraṇatthaṃ",
  "tika-vin08t:1295_2": "lakkhitabbesu sallakkhetabbesu upalakkhetabbesūti vuttaṃ hoti. Sve pakkhoti ajjapakkhikaṃ",
  "tika-vin08t:1295_3": "na gāhetabbanti aṭṭhamiyā bhuñjitabbaṃ, sattamiyā bhuñjanatthāya na gāhetabbaṃ, dāyakehi",
  "tika-vin08t:1295_4": "niyamitadivaseneva gāhetabbanti attho. Tenāha “sace panā”tiādi. Sve lūkhanti ajja",
  "tika-vin08t:1295_5": "āvāhamaṅgalādikaraṇato atipaṇītaṃ bhojanaṃ karīyati, sve tathā na bhavissati, ajjeva",
  "tika-vin08t:1295_6": "bhikkhū bhojessāmāti adhippāyo. Sāratthadīpaniyaṃ pana aññathā vuttaṃ. Pakkhikabhattato",
  "tika-vin08t:1295_7": "uposathikabhattassa bhedaṃ dassento āha “uposathaṅgāni samādiyitvā”tiādi. Uposathe",
  "tika-vin08t:1295_8": "dātabbaṃ bhattaṃ uposathikaṃ.",
  "tika-vin08t:1296": "Pakkhikabhattādikathāvaṇṇanā niṭṭhitā.",
  "tika-vin08t:1297": "Āgantukabhattādikathāvaṇṇanā",
  "tika-vin08t:1298_0": "214. Nibandhāpitanti “asukavihāre āgantukā bhuñjantū”ti niyamitaṃ. Gamiko āgantukabhattampīti",
  "tika-vin08t:1298_1": "gāmantarato āgantvā avūpasantena gamikacittena vasitvā puna aññattha gacchantaṃ sandhāya",
  "tika-vin08t:1298_2": "vuttaṃ, āvāsikassa pana gantukāmassa gamikabhattameva labbhati. “Lesaṃ oḍḍetvā”ti",
  "tika-vin08t:1298_3": "vuttattā lesābhāvena yāva gamanaparibandho vigacchati, tāva bhuñjituṃ vaṭṭatīti ñāpitanti daṭṭhabbaṃ.",
  "tika-vin08t:1299": "Dhurabhattādikathāvaṇṇanā",
  "tika-vin08t:1300": "215. Taṇḍulādīni pesenti…pe… vaṭṭatīti abhihaṭabhikkhattā vaṭṭati.",
  "tika-vin08t:1301": "216. Tathā paṭiggahitattāti bhikkhānāmena paṭiggahitattā. Pattaṃ pūretvā thaketvā dinnanti “guḷakabhattaṃ demā”ti dinnaṃ. Sesaṃ suviññeyyameva.",
  "tika-vin08t:1302": "Piṇḍapātabhājanakathāvaṇṇanā niṭṭhitā.",
  "tika-vin08t:1303": "Gilānapaccayabhājanakathāvaṇṇanā",
  "tika-vin08t:1304_0": "217. Ito paraṃ paccayānukkamena senāsanabhājanakathāya vattabbāyapi tassā mahāvisayattā,",
  "tika-vin08t:1304_1": "gilānapaccayabhājanīyakathāya pana appavisayattā, piṇḍapātabhājanīyakathāya anulomattā",
  "tika-vin08t:1304_2": "ca tadanantaraṃ taṃ dassetumāha “gilānapaccayabhājanīyaṃ panā”tiādi. Tattha rājarājamahāmattāti",
  "tika-vin08t:1304_3": "upalakkhaṇamattamevetaṃ. Brāhmaṇamahāsālagahapatimahāsālādayopi evaṃ karontiyeva.",
  "tika-vin08t:1304_4": "Ghaṇṭiṃ paharitvātiādi heṭṭhā vuttanayattā ca pākaṭattā ca suviññeyyameva. Upacārasīmaṃ…pe…",
  "tika-vin08t:1304_5": "bhājetabbanti idaṃ saṅghaṃ uddissa dinnattā vuttaṃ. Kumbhaṃ pana āvajjetvāti kumbhaṃ",
  "tika-vin08t:1304_6": "disāmukhaṃ katvā. Sace thinaṃ sappi hotīti kakkhaḷaṃ sappi hoti. Thokaṃ thokampi",
  "tika-vin08t:1304_7": "pāpetuṃ vaṭṭatīti evaṃ kate ṭhitikāpi tiṭṭhati. Siṅgiveramaricādibhesajjampi avasesapattathālakādisamaṇaparikkhāropīti",
  "tika-vin08t:1304_8": "iminā na kevalaṃ bhesajjameva gilānapaccayo hoti, atha kho avasesaparikkhāropi gilānapaccaye",
  "tika-vin08t:1304_9": "antogadhoyevāti dasseti.",
  "tika-vin08t:1305": "Gilānapaccayabhājanakathāvaṇṇanā niṭṭhitā.",
  "tika-vin08t:1306": "Senāsanaggāhakathāvaṇṇanā",
  "tika-vin08t:1307_0": "218. Senāsanabhājanakathāyaṃ senāsanaggāhe vinicchayoti senāsanabhājanamevāha. Tattha",
  "tika-vin08t:1307_1": "utukāle senāsanaggāho ca vassāvāse senāsanaggāho cāti kālavasena senāsanaggāho nāma",
  "tika-vin08t:1307_2": "duvidho hotīti yojanā. Tattha utukāleti hemantagimhānautukāle. Vassāvāseti vassānakāle.",
  "tika-vin08t:1307_3": "Bhikkhuṃ uṭṭhāpetvā senāsanaṃ dātabbaṃ, akālo nāma natthi dāyakehi “āgatānāgatassa",
  "tika-vin08t:1307_4": "cātuddisassa saṅghassa dammī”ti dinnasaṅghikasenāsanattā. Ekekaṃ pariveṇanti ekekassa",
  "tika-vin08t:1307_5": "bhikkhussa ekekaṃ pariveṇaṃ. Tatthāti tasmiṃ laddhapariveṇe. Dīghasālāti caṅkamanasālā.",
  "tika-vin08t:1307_6": "Maṇḍalamāḷoti upaṭṭhānasālā. Anudahatīti pīḷeti. Adātuṃ na labhatīti iminā sañcicca",
  "tika-vin08t:1307_7": "adentassa paṭibāhane pavisanato dukkaṭanti dīpeti. Jambudīpe panāti ariyadese bhikkhū",
  "tika-vin08t:1307_8": "sandhāya vuttaṃ. Te kira tathā paññāpenti.",
  "tika-vin08t:1308_0": "219. Na gocaragāmo ghaṭṭetabboti vuttamevatthaṃ vibhāveti “na tattha manussā vattabbā”tiādinā.",
  "tika-vin08t:1308_1": "Vitakkaṃ chinditvāti “iminā nīhārena gacchantaṃ disvā nivāretvā paccaye dassantī”ti",
  "tika-vin08t:1308_2": "evarūpaṃ vitakkaṃ anuppādetvā. Tesu ce ekoti tesu manussesu eko paṇḍitapuriso. Bhaṇḍapaṭicchādananti",
  "tika-vin08t:1308_3": "paṭicchādanabhaṇḍaṃ, sarīrapaṭicchādanaṃ cīvaranti attho. Suddhacittattāva anavajjanti",
  "tika-vin08t:1308_4": "idaṃ pucchitakkhaṇe kāraṇācikkhaṇaṃ sandhāya vuttaṃ na hoti asuddhacittassapi pucchitapañhavissajjane",
  "tika-vin08t:1308_5": "dosābhāvā. Evaṃ pana gate maṃ pucchissantīti saññāya agamanaṃ sandhāya vuttanti daṭṭhabbaṃ.",
  "tika-vin08t:1309_0": "Paṭijaggitabbānīti khaṇḍaphullābhisaṅkharaṇasammajjanādīhi paṭijaggitabbāni. Muṇḍavedikāyāti",
  "tika-vin08t:1309_1": "cetiyassa hammiyavedikāya ghaṭākārassa upari caturassavedikāya. Kattha pucchitabbanti",
  "tika-vin08t:1309_2": "pucchāya yato pakatiyā labbhati, tattha pucchitabbanti vissajjanā. Kasmā pucchitabbantiādi",
  "tika-vin08t:1309_3": "yato pakatiyā labbhati, tatthāpi pucchanassa kāraṇasandassanatthaṃ vuttaṃ. Paṭikkammāti",
  "tika-vin08t:1309_4": "vihārato apasakkitvā. Tamatthaṃ dassento “yojanadviyojanantare hotī”ti āha. Upanikkhepanti",
  "tika-vin08t:1309_5": "khettaṃ vā nāḷikerādiārāmaṃ vā kahāpaṇādīni vā ārāmikānaṃ niyyātetvā “ito uppannā",
  "tika-vin08t:1309_6": "vaḍḍhi vassāvāsikatthāya hotū”ti dinnaṃ. Vattaṃ katvāti tasmiṃ senāsane kattabbavattaṃ",
  "tika-vin08t:1309_7": "katvā. Iti saddhādeyyeti evaṃ heṭṭhā vuttanayena saddhāya dātabbe vassāvāsikalābhavisayeti attho.",
  "tika-vin08t:1310_0": "Vatthu panāti tatruppāde uppannarūpiyaṃ, tañca “tato catupaccayaṃ paribhuñjathā”ti",
  "tika-vin08t:1310_1": "dinnakhettādito uppannattā kappiyakārakānaṃ hatthe “kappiyabhaṇḍaṃ paribhuñjathā”ti",
  "tika-vin08t:1310_2": "dāyakehi dinnavatthusadisaṃ hotīti āha “kappiyakārakānañhī”tiādi. Saṅghasuṭṭhutāyāti",
  "tika-vin08t:1310_3": "saṅghassa hitāya. Puggalavaseneva kātabbanti parato vakkhamānanayena bhikkhū cīvarena",
  "tika-vin08t:1310_4": "kilamanti, ettakaṃ nāma taṇḍulabhāgaṃ bhikkhūnaṃ cīvaraṃ kātuṃ ruccatītiādinā puggalaparāmāsavaseneva",
  "tika-vin08t:1310_5": "kātabbaṃ, “saṅgho cīvarena kilamatī”tiādinā pana saṅghaparāmāsavasena na kātabbaṃ.",
  "tika-vin08t:1310_6": "Kappiyabhaṇḍavasenāti sāmaññato vuttamevatthaṃ vibhāvetuṃ “cīvarataṇḍulādivaseneva",
  "tika-vin08t:1310_7": "cā”ti vuttaṃ. Ca-kāro cettha panasaddatthe vattati, na samuccayattheti daṭṭhabbaṃ.",
  "tika-vin08t:1310_8": "Puggalavaseneva kappiyabhaṇḍavasena ca apalokanappakāraṃ dassetuṃ “taṃ pana evaṃ",
  "tika-vin08t:1310_9": "kattabba”ntiādi vuttaṃ.",
  "tika-vin08t:1311_0": "Cīvarapaccayaṃ sallakkhetvāti saddhādeyyatatruppādavasena tasmiṃ vassāvāse labbhamānacīvarasaṅkhātaṃ",
  "tika-vin08t:1311_1": "paccayaṃ “ettaka”nti paricchinditvā. Senāsanassāti senāsanaggāhāpaṇassa. Vuttanti",
  "tika-vin08t:1311_2": "mahāaṭṭhakathāyaṃ vuttaṃ. Kasmā evaṃ vuttanti āha “evañhī”tiādi, senāsanaggāhāpakassa",
  "tika-vin08t:1311_3": "attanāva attano gahaṇaṃ asāruppaṃ, tasmā ubho aññamaññaṃ gāhessantīti adhippāyo.",
  "tika-vin08t:1311_4": "Sammatasenāsanaggāhāpakassa āṇattiyā aññena gahitopi gāho ruhatiyevāti veditabbaṃ.",
  "tika-vin08t:1311_5": "Aṭṭhapi soḷasapi jane sammannituṃ vaṭṭatīti visuṃ visuṃ sammannituṃ vaṭṭati, udāhu",
  "tika-vin08t:1311_6": "ekatoti? Ekatopi vaṭṭati. Ekakammavācāya sabbepi ekato sammannituṃ vaṭṭati. Niggahakammameva",
  "tika-vin08t:1311_7": "hi saṅgho saṅghassa na karoti. Sammutidānaṃ pana bahūnampi ekato kātuṃ vaṭṭati. Teneva",
  "tika-vin08t:1311_8": "sattasatikakkhandhake ubbāhikasammutiyaṃ aṭṭhapi janā ekato sammatāti. Āsanagharanti",
  "tika-vin08t:1311_9": "paṭimāgharaṃ. Maggoti upacārasīmabbhantaragate gāmābhimukhamagge katasālā vuccati,",
  "tika-vin08t:1311_10": "evaṃ pokkharaṇirukkhamūlādīsupi. Rukkhamūlādayo channā kavāṭabaddhāva senāsanaṃ.",
  "tika-vin08t:1311_11": "Ito parāni suviññeyyāni.",
  "tika-vin08t:1312_0": "220. Mahālābhapariveṇakathāyaṃ labhantīti tatra vāsino bhikkhū labhanti. Vijaṭetvāti",
  "tika-vin08t:1312_1": "ekekassa pahonakappamāṇena viyojetvā. Āvāsesūti senāsanesu. Pakkhipitvāti ettha pakkhipanaṃ",
  "tika-vin08t:1312_2": "nāma tesu vasantānaṃ ito uppannavassāvāsikadānaṃ. Pavisitabbanti aññehi bhikkhūhi",
  "tika-vin08t:1312_3": "tasmiṃ mahālābhe pariveṇe vasitvā cetiye vattaṃ katvāva lābho gahetabboti adhippāyo.",
  "tika-vin08t:1313_0": "221. Paccayaṃ vissajjetīti cīvarapaccayaṃ nādhivāseti. Ayampīti tena vissajjitapaccayopi.",
  "tika-vin08t:1313_1": "Pādamūle ṭhapetvā sāṭakaṃ dentīti paccayadāyakā denti. Etena gahaṭṭhehi pādamūle",
  "tika-vin08t:1313_2": "ṭhapetvā dinnampi paṃsukūlikānampi vaṭṭatīti dasseti. Atha vassāvāsikaṃ demāti vadantīti",
  "tika-vin08t:1313_3": "ettha “paṃsukūlikānaṃ na vaṭṭatī”ti ajjhāharitvā yojetabbaṃ. Vassaṃ vutthabhikkhūnanti",
  "tika-vin08t:1313_4": "paṃsukūlikato aññesaṃ bhikkhūnaṃ. Upanibandhitvā gāhetabbanti “imasmiṃ rukkhe vā",
  "tika-vin08t:1313_5": "maṇḍape vā vasitvā cetiye vattaṃ katvā gaṇhathā”ti evaṃ upanibandhitvā gāhetabbaṃ.",
  "tika-vin08t:1314_0": "Pāṭipadaaruṇatotiādi vassūpanāyikadivasaṃ sandhāya vuttaṃ. Antarāmuttakaṃ pana pāṭipadaṃ",
  "tika-vin08t:1314_1": "atikkamitvāpi gāhetuṃ vaṭṭati. “Kattha nu kho vasissāmi, kattha vasantassa phāsu",
  "tika-vin08t:1314_2": "bhavissati, kattha vā paccaye labhissāmī”ti evaṃ uppannena vitakkena caratīti vitakkacāriko.",
  "tika-vin08t:1314_3": "Idāni yaṃ dāyakā pacchimavassaṃvutthānaṃ vassāvāsikaṃ deti, tattha paṭipajjanavidhiṃ",
  "tika-vin08t:1314_4": "dassetuṃ “pacchimavassūpanāyikadivase panā”tiādi āraddhaṃ. Āgantuko ce bhikkhūti",
  "tika-vin08t:1314_5": "cīvare gāhite pacchā āgato āgantuko bhikkhu. Pattaṭṭhāneti vassaggena āgantukabhikkhuno",
  "tika-vin08t:1314_6": "pattaṭṭhāne. Paṭhamavassūpagatāti āgantukassa āgamanato puretarameva pacchimikāya",
  "tika-vin08t:1314_7": "vassūpanāyikāya vassūpagatā. Laddhaṃ laddhanti punappunaṃ dāyakānaṃ santikā āgatāgatasāṭakaṃ.",
  "tika-vin08t:1315_0": "Sādiyantāpi hi teneva vassāvāsikassa sāminoti chinnavassattā vuttaṃ. Paṭhamameva",
  "tika-vin08t:1315_1": "katikāya katattā “neva adātuṃ labhantī”ti vuttaṃ, dātabbaṃ vārentānaṃ gīvā hotīti",
  "tika-vin08t:1315_2": "adhippāyo. Tesameva dātabbanti vassūpagatesu aladdhavassāvāsikānaṃ ekaccānameva dātabbaṃ.",
  "tika-vin08t:1315_3": "Bhatiniviṭṭhanti bhatiṃ katvā viya niviṭṭhaṃ pariyiṭṭhaṃ. Bhatiniviṭṭhanti vā pānīyupaṭṭhānādibhatiṃ",
  "tika-vin08t:1315_4": "katvā laddhaṃ. Saṅghikaṃ panātiādi kesañci vādadassanaṃ. Tattha saṅghikaṃ pana apalokanakammaṃ",
  "tika-vin08t:1315_5": "katvā gāhitanti tatruppādaṃ sandhāya vuttaṃ. Tattha apalokanakammaṃ katvā gāhitanti",
  "tika-vin08t:1315_6": "“chinnavassāvāsikañca idāni uppajjanakavassāvāsikañca imesaṃ dātuṃ ruccatī”ti anantare",
  "tika-vin08t:1315_7": "vuttanayena apalokanaṃ katvā gāhitaṃ saṅghena dinnattā vibbhantopi labhateva, pageva",
  "tika-vin08t:1315_8": "chinnavasso. Paccayavasena gāhitaṃ pana temāsaṃ vasitvā gahetuṃ attanā dāyakehi ca",
  "tika-vin08t:1315_9": "anumatattā bhatiniviṭṭhampi chinnavassopi vibbhantopi na labhatīti keci ācariyā vadanti.",
  "tika-vin08t:1315_10": "Idañca pacchā vuttattā pamāṇaṃ, teneva vassūpanāyikadivase evaṃ dāyakehi dinnaṃ vassāvāsikaṃ",
  "tika-vin08t:1315_11": "gahitabhikkhuno vassacchedaṃ akatvā vāsova heṭṭhā vihito, na pānīyupaṭṭhānādibhatikaraṇamattaṃ.",
  "tika-vin08t:1315_12": "Yadi hi taṃ bhatiniviṭṭhameva siyā, bhatikaraṇameva vidhātabbaṃ, tasmā vassaggena",
  "tika-vin08t:1315_13": "gāhitaṃ chinnavassādayo na labhantīti veditabbaṃ.",
  "tika-vin08t:1316_0": "“Idha, bhikkhave, vassaṃvuttho bhikkhu vibbhamati, saṅghasseva ta”nti vacanato “vataṭṭhāne…pe…",
  "tika-vin08t:1316_1": "saṅghikaṃ hotī”ti vuttaṃ. Saṅghikaṃ hotīti etena vutthavassānampi vassāvāsikabhāgo",
  "tika-vin08t:1316_2": "saṅghikato amocito tesaṃ vibbhamena saṅghiko hotīti dasseti. Manusseti dāyakamanusse.",
  "tika-vin08t:1316_3": "Labhatīti “mama pattabhāvaṃ etassa dethā”ti dāyake sampaṭicchāpenteneva saṅghikato",
  "tika-vin08t:1316_4": "viyojitaṃ hotīti vuttaṃ. Varabhāgaṃ sāmaṇerassāti tassa paṭhamagāhattā, therena pubbe",
  "tika-vin08t:1316_5": "paṭhamabhāgassa gahitattā, idāni gayhamānassa dutiyabhāgattā ca vuttaṃ.",
  "tika-vin08t:1317_0": "222. Idāni antarāmuttasenāsanaggāhaṃ dassetuṃ “ayamaparopī”tyādimāha. Tattha aparopīti",
  "tika-vin08t:1317_1": "pubbe vuttasenāsanaggāhadvayato aññopīti attho. Nanu ca “ayaṃ senāsanaggāho nāma",
  "tika-vin08t:1317_2": "duvidho hoti utukāle ca vassāvāse cā”ti vutto, atha kasmā “ayamaparopī”tyādi vuttoti",
  "tika-vin08t:1317_3": "codanaṃ sandhāyāha “divasavasena hī”tiādi. Aparajjugatāya āsāḷhiyāti paṭhamavassūpanāyikadivasabhūtaṃ",
  "tika-vin08t:1317_4": "āsāḷhipuṇṇamiyā pāṭipadaṃ sandhāya vuttaṃ, māsagatāya āsāḷhiyāti dutiyavassūpanāyikadivasabhūtasāvaṇapuṇṇamiyā",
  "tika-vin08t:1317_5": "pāṭipadaṃ. Aparajjugatāya pavāraṇāti assayujapuṇṇamiyā pāṭipadaṃ.",
  "tika-vin08t:1318_0": "223. Utukāle paṭibāhituṃ na labhatīti hemantagimhesu aññe sampattabhikkhū paṭibāhituṃ",
  "tika-vin08t:1318_1": "na labhati. Navakammanti navakammasammuti. Akatanti aparisaṅkhataṃ. Vippakatanti",
  "tika-vin08t:1318_2": "aniṭṭhitaṃ. Ekaṃ mañcaṭṭhānaṃ datvāti ekaṃ mañcaṭṭhānaṃ puggalikaṃ datvā. Tibhāganti",
  "tika-vin08t:1318_3": "tatiyabhāgaṃ. Evaṃ vissajjanampi thāvarena thāvaraṃ parivattanaṭṭhāneyeva pavisati,",
  "tika-vin08t:1318_4": "na itarathā sabbasenāsanavissajjanato. Sace saddhivihārikādīnaṃ dātukāmo hotīti sace",
  "tika-vin08t:1318_5": "so saṅghassa bhaṇḍaṭhapanaṭṭhānaṃ vā aññesaṃ bhikkhūnaṃ vasanaṭṭhānaṃ vā dātuṃ na",
  "tika-vin08t:1318_6": "icchati, attano saddhivihārikādīnaññeva dātukāmo hoti, tādisassa “tuyhaṃ puggalikameva",
  "tika-vin08t:1318_7": "katvā jaggāhī”ti na sabbaṃ dātabbanti adhippāyo. Tatthassa kattabbavidhiṃ dassento",
  "tika-vin08t:1318_8": "āha “kamma”ntiādi. Evañhītiādimhi cayānurūpaṃ tatiyabhāge vā upaḍḍhabhāge vā gahite",
  "tika-vin08t:1318_9": "taṃ bhāgaṃ dātuṃ labhatīti attho. Yenāti tesu dvīsu tīsu bhikkhūsu yena. So sāmīti",
  "tika-vin08t:1318_10": "tassā bhūmiyā vihārakaraṇe sova sāmī, taṃ paṭibāhitvā itarena na kātabbanti adhippāyo.",
  "tika-vin08t:1319_0": "224. Akataṭṭhāneti senāsanato bahi cayādīnaṃ akataṭṭhāne. Cayaṃ vā pamukhaṃ vāti",
  "tika-vin08t:1319_1": "saṅghikasenāsanaṃ nissāya tato bahi bandhitvā ekaṃ senāsanaṃ vā. Bahikuṭṭeti kuṭṭato",
  "tika-vin08t:1319_2": "bahi, attano kataṭṭhāneti attho. Sesaṃ suviññeyyameva.",
  "tika-vin08t:1320": "Senāsanaggāhakathāvaṇṇanā niṭṭhitā.",
  "tika-vin08t:1321": "Catupaccayasādhāraṇakathāvaṇṇanā",
  "tika-vin08t:1322_0": "225. Catupaccayasādhāraṇakathāyaṃ sammatena appamattakavissajjakenāti ñattidutiyakammavācāya",
  "tika-vin08t:1322_1": "vā apalokanakammena vā sammatena appamattakavissajjakasammutiladdhena. Avibhattaṃ",
  "tika-vin08t:1322_2": "saṅghikabhaṇḍanti pucchitabbakiccaṃ natthīti ettha avibhattaṃ saṅghikabhaṇḍanti kukkuccuppattiākāradassanaṃ,",
  "tika-vin08t:1322_3": "evaṃ kukkuccaṃ katvā pucchitabbakiccaṃ natthi, apucchitvāva dātabbanti adhippāyo.",
  "tika-vin08t:1322_4": "Kasmāti ce? Ettakassa saṅghikabhaṇḍassa vissajjanatthāyeva samaggassa saṅghassa anumatiyā",
  "tika-vin08t:1322_5": "katasammutikammattā. Guḷapiṇḍe…pe… dātabboti ettha guḷapiṇḍaṃ tālapakkappamāṇanti",
  "tika-vin08t:1322_6": "veditabbaṃ. Piṇḍāya paviṭṭhassapīti idaṃ upalakkhaṇamattaṃ. Aññena kāraṇena bahisīmagatassapi",
  "tika-vin08t:1322_7": "eseva nayo. Odanapaṭivīsoti saṅghabhattādisaṅghikaodanapaṭivīso. Antoupacārasīmāyaṃ",
  "tika-vin08t:1322_8": "ṭhitassāti anādare sāmivacanaṃ, antoupacārasīmāyaṃ ṭhitasseva gāhetuṃ vaṭṭati, na",
  "tika-vin08t:1322_9": "bahiupacārasīmaṃ pattassāti attho. Vuttañhetaṃ aṭṭhakathāyaṃ “bahiupacārasīmāya ṭhitānaṃ",
  "tika-vin08t:1322_10": "gāhethāti vadanti, na gāhetabba”nti. Antogāmaṭṭhānampīti ettha pi-saddo avuttasampiṇḍanattho,",
  "tika-vin08t:1322_11": "antogāmaṭṭhānampi bahigāmaṭṭhānampi gāhetuṃ vaṭṭatīti attho. Sambhāvanattho vā, tena",
  "tika-vin08t:1322_12": "antogāmaṭṭhānampi gāhetuṃ vaṭṭati, pageva bahigāmaṭṭhānanti.",
  "tika-vin08t:1323": "Catupaccayasādhāraṇakathāvaṇṇanā niṭṭhitā.",
  "tika-vin08t:1324": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:1325": "Catupaccayabhājanīyavinicchayakathālaṅkāro nāma",
  "tika-vin08t:1326": "Aṭṭhavīsatimo paricchedo.",
  "tika-vin08t:1327": "Vihāravinicchayakathāvaṇṇanā",
  "tika-vin08t:1328": "Idāni catupaccayantogadhattā vihārassa catupaccayabhājanakathānantaraṃ vihāravinicchayakathā ārabhīyate. Tatridaṃ vuccati –",
  "tika-vin08t:1329": "“Ko vihāro kenaṭṭhena;",
  "tika-vin08t:1330": "Vihāro so katividho;",
  "tika-vin08t:1331": "Kena so kassa dātabbo;",
  "tika-vin08t:1332": "Kathaṃ ko tassa issaro.",
  "tika-vin08t:1333": "“Kena so gāhito kassa;",
  "tika-vin08t:1334": "Anuṭṭhāpaniyā kati;",
  "tika-vin08t:1335": "Katihaṅgehi yuttassa;",
  "tika-vin08t:1336": "Dhuvavāsāya dīyate”ti.",
  "tika-vin08t:1337_0": "Tattha ko vihāroti catūsu paccayesu senāsanasaṅkhāto catūsu senāsanesu vihārasenāsanasaṅkhāto",
  "tika-vin08t:1337_1": "bhikkhūnaṃ nivāsabhūto patissayaviseso. Kenaṭṭhena vihāroti viharanti etthāti vihāro,",
  "tika-vin08t:1337_2": "iriyāpathadibbabrahmaariyasaṅkhātehi catūhi vihārehi ariyā ettha viharantītyattho.",
  "tika-vin08t:1337_3": "So katividhoti saṅghikavihāragaṇasantakavihārapuggalikavihāravasena tibbidho. Vuttañhetaṃ",
  "tika-vin08t:1337_4": "samantapāsādikāyaṃ “cātuddisaṃ saṅghaṃ uddissa bhikkhūnaṃ dinnaṃ vihāraṃ vā pariveṇaṃ",
  "tika-vin08t:1337_5": "vā āvāsaṃ vā mahantampi khuddakampi abhiyuñjato abhiyogo na ruhati, acchinditvā gaṇhitumpi",
  "tika-vin08t:1337_6": "na sakkoti. Kasmā? Sabbesaṃ dhuranikkhepābhāvato. Na hettha sabbe cātuddisā bhikkhū",
  "tika-vin08t:1337_7": "dhuranikkhepaṃ karontīti. Dīghabhāṇakādibhedassa pana gaṇassa, ekapuggalassa vā santakaṃ",
  "tika-vin08t:1337_8": "abhiyuñjitvā gaṇhanto sakkoti te dhuraṃ nikkhipāpetuṃ, tasmā tattha ārāme vuttanayeneva",
  "tika-vin08t:1337_9": "vinicchayo veditabbo”ti. Iminā dāyakasantako vihāro nāma natthīti dīpeti.",
  "tika-vin08t:1338_0": "Kena so dātabboti khattiyena vā brāhmaṇena vā yena kenaci so vihāro dātabbo. Kassa",
  "tika-vin08t:1338_1": "dātabboti saṅghassa vā gaṇassa vā puggalassa vā dātabbo. Kathaṃ dātabboti yadi saṅghassa",
  "tika-vin08t:1338_2": "deti, “imaṃ vihāraṃ āgatānāgatassa cātuddisassa saṅghassa dammī”ti, yadi gaṇassa,",
  "tika-vin08t:1338_3": "“imaṃ vihāraṃ āyasmantānaṃ dammī”ti, yadi puggalassa, “imaṃ vihāraṃ āyasmato dammī”ti",
  "tika-vin08t:1338_4": "dātabbo. Ko tassa issaroti yadi saṅghassa deti, saṅgho tassa vihārassa issaro. Yadi",
  "tika-vin08t:1338_5": "gaṇassa deti, gaṇo tassa issaro. Yadi puggalassa deti, puggalo tassa issaroti. Tathā",
  "tika-vin08t:1338_6": "hi vuttaṃ aṭṭhakathāyaṃ “dīghabhāṇakādikassa pana gaṇassa ekapuggalassa vā santaka”nti.",
  "tika-vin08t:1339_0": "Kena so gāhitoti senāsanaggāhāpakena so vihāro gāhito. Vuttañhetaṃ bhagavatā “anujānāmi,",
  "tika-vin08t:1339_1": "bhikkhave, pañcahaṅgehi samannāgataṃ senāsanaggāhāpakaṃ sammannituṃ, yo na chandāgatiṃ",
  "tika-vin08t:1339_2": "gaccheyya, na dosāgatiṃ gaccheyya, na mohāgatiṃ gaccheyya, evañca, bhikkhave, sammannitabbo,",
  "tika-vin08t:1339_3": "paṭhamaṃ bhikkhu yācitabbo, yācitvā byattena bhikkhunā paṭibalena saṅgho ñāpetabbo –",
  "tika-vin08t:1340": "“Suṇātu me, bhante, saṅgho, yadi saṅghassa pattakallaṃ, saṅgho itthannāmaṃ bhikkhuṃ senāsanaggāhāpakaṃ sammanneyya, esā ñatti.",
  "tika-vin08t:1341_0": "“Suṇātu me, bhante, saṅgho, saṅgho itthannāmaṃ bhikkhuṃ senāsanaggāhāpakaṃ sammannati.",
  "tika-vin08t:1341_1": "Yassāyasmato khamati itthannāmassa bhikkhuno senāsanaggāhāpakassa sammuti, so tuṇhassa.",
  "tika-vin08t:1341_2": "Yassa nakkhamati, so bhāseyya.",
  "tika-vin08t:1342": "“Sammato saṅghena itthannāmo bhikkhu senāsanaggāhāpako, khamati saṅghassa, tasmā tuṇhī, evametaṃ dhārayāmī”ti.",
  "tika-vin08t:1343_0": "Kassa so gāhitoti bhikkhūnaṃ so vihāro gāhito. Vuttañhetaṃ bhagavatā “anujānāmi,",
  "tika-vin08t:1343_1": "bhikkhave, paṭhamaṃ bhikkhū gaṇetuṃ, bhikkhū gaṇetvā seyyā gaṇetuṃ, seyyā gaṇetvā",
  "tika-vin08t:1343_2": "seyyaggena gāhetu”nti. Anuṭṭhāpaniyā katīti cattāro anuṭṭhāpanīyā vuḍḍhataro gilāno",
  "tika-vin08t:1343_3": "bhaṇḍāgāriko saṅghato laddhasenāsanoti. Vuttañhetaṃ kaṅkhāvitaraṇiyaṃ “vuḍḍho hi",
  "tika-vin08t:1343_4": "attano vuḍḍhatāya anuṭṭhāpanīyo, gilāno gilānatāya, saṅgho pana bhaṇḍāgārikassa vā",
  "tika-vin08t:1343_5": "dhammakathikavinayadharagaṇavācakācariyānaṃ vā bahūpakārataṃ guṇavisiṭṭhatañca sallakkhetvā",
  "tika-vin08t:1343_6": "dhuvavāsatthāya vihāraṃ sallakkhetvā sammannitvā deti, tasmā yassa saṅghena dinno,",
  "tika-vin08t:1343_7": "sopi anuṭṭhāpanīyo”ti.",
  "tika-vin08t:1344_0": "Katihaṅgehi yuttassa dhuvavāsāya dīyateti ukkaṭṭhaparicchedena dvīhi aṅgehi yuttassa",
  "tika-vin08t:1344_1": "dhuvavāsatthāya vihāro dīyate. Katamehi dvīhi? Bahūpakāratāya guṇavisiṭṭhatāya ceti.",
  "tika-vin08t:1344_2": "Kathaṃ viññāyatīti ce? “Bahūpakāratanti bhaṇḍāgārikatādibahuupakārabhāvaṃ, na kevalaṃ",
  "tika-vin08t:1344_3": "idamevāti āha ‘guṇavisiṭṭhatañcā’ti. Tena bahūpakārattepi guṇavisiṭṭhattābhāve guṇavisiṭṭhattepi",
  "tika-vin08t:1344_4": "bahūpakārattābhāve dātuṃ vaṭṭatīti dassetī”ti vinayatthamañjūsāyaṃ vacanato. Omakaparicchedena",
  "tika-vin08t:1344_5": "ekena aṅgena yuttassapi. Katamena ekena aṅgena? Bahūpakāratāya vā guṇavisiṭṭhatāya",
  "tika-vin08t:1344_6": "vā. Kathaṃ viññāyatīti ce? “Bahūpakārataṃ guṇavisiṭṭhatañca sallakkhentoti bhaṇḍāgārikassa",
  "tika-vin08t:1344_7": "bahūpakārataṃ, dhammakathikādīnaṃ guṇavisiṭṭhatañca sallakkhento”ti sāratthadīpaniyaṃ vacanato.",
  "tika-vin08t:1345_0": "Senāsanaggāho pana duvidho utukāle ca vassāvāse cāti kālavasena. Atha vā tayo senāsanaggāhā",
  "tika-vin08t:1345_1": "purimako pacchimako antarāmuttakoti. Tesaṃ viseso heṭṭhā vuttova. “Utukāle senāsanaggāho",
  "tika-vin08t:1345_2": "antarāmuttako ca taṅkhaṇapaṭisallāno cāti dubbidho. Vassāvāse senāsanaggāho purimako",
  "tika-vin08t:1345_3": "ca pacchimako cāti dubbidhoti cattāro senāsanaggāhā”ti ācariyā vadanti, taṃ vacanaṃ",
  "tika-vin08t:1345_4": "pāḷiyampi aṭṭhakathāyampi na āgataṃ. Pāḷiyaṃ pana “tayome, bhikkhave, senāsanaggāhā",
  "tika-vin08t:1345_5": "purimako pacchimako antarāmuttako”icceva āgato, aṭṭhakathāyampi “tīsu senāsanaggāhesu",
  "tika-vin08t:1345_6": "purimako ca pacchimako cāti ime dve gāhā thāvarā, antarāmuttake ayaṃ vinicchayo”ti āgato.",
  "tika-vin08t:1346_0": "Idāni pana ekacce ācariyā “imasmiṃ kāle sabbe vihārā saṅghikāva, puggalikavihāro",
  "tika-vin08t:1346_1": "nāma natthi. Kasmā? Vihāradāyakānaṃ vihāradānakāle kulūpakā ‘imaṃ vihāraṃ āgatānāgatassa",
  "tika-vin08t:1346_2": "cātuddisassa saṅghassa demā’ti vacībhedaṃ kārāpenti, tasmā navavihārāpi saṅghikā",
  "tika-vin08t:1346_3": "eva. Ekaccesu vihāresu evaṃ avatvā dentesupi ‘tasmiṃ jīvante puggaliko hoti, mate",
  "tika-vin08t:1346_4": "saṅghikoyevā’ti vuttattā porāṇakavihārāpi saṅghikāva hontī”ti vadanti. Tatrevaṃ vicāretabbo",
  "tika-vin08t:1346_5": "– vacībhedaṃ kārāpetvā dinnavihāresupi dāyakā saṅghaṃ uddissa karontā nāma appakā,",
  "tika-vin08t:1346_6": "“imaṃ nāma bhikkhuṃ imaṃ nāma theraṃ vasāpessāmī”ti cintetvā puttadāramittāmaccādīhi",
  "tika-vin08t:1346_7": "sammantetvā patiṭṭhāpenti, patiṭṭhānakāle avadantāpi dānakāle yebhuyyena vadanti.",
  "tika-vin08t:1346_8": "Atha pana kulūpakā dānakāle sikkhāpetvā vadāpenti, evaṃ vadantāpi dāyakā appakā saṅghaṃ",
  "tika-vin08t:1346_9": "uddissa denti, bahutarā attano kulūpakameva uddissa denti. Evaṃ sante kulūpakānaṃ",
  "tika-vin08t:1346_10": "vacanaṃ navasu adhammikadānesu “puggalassa pariṇataṃ saṅghassa pariṇāmetī”ti vuttaṃ",
  "tika-vin08t:1346_11": "ekaṃ adhammikadānaṃ āpajjati. “Tasmiṃ jīvante puggaliko, mate saṅghiko”ti ayaṃ pāṭho",
  "tika-vin08t:1346_12": "mūlapuggalikavisaye na āgato, mūlasaṅghikavihāraṃ jaggāpetuṃ puggalikakārāpanaṭṭhāne",
  "tika-vin08t:1346_13": "āgato, tasmā navavihārāpi puggalaṃ uddissa dinnā santiyeva. Porāṇakavihārāpi mūle",
  "tika-vin08t:1346_14": "puggalikavasena dinnā saddhivihārikādīnaṃ puggalikavaseneva dīyamānāpi tasmiṃ jīvanteyeva",
  "tika-vin08t:1346_15": "vissāsavasena gayhamānāpi puggalikā hontiyeva, tasmā sabbaso puggalikavihārassa abhāvavādo vicāretabbova.",
  "tika-vin08t:1347_0": "Aññe pana ācariyā “imasmiṃ kāle saṅghikavihārā nāma na santi, sabbe puggalikāva.",
  "tika-vin08t:1347_1": "Kasmā? Navavihārāpi patiṭṭhāpanakāle dānakāle ca kulūpakabhikkhuṃyeva uddissa katattā",
  "tika-vin08t:1347_2": "puggalikāva, porāṇakavihārāpi sissānusissehi vā aññehi vā puggalehi eva pariggahitattā,",
  "tika-vin08t:1347_3": "na kadāci saṅghena pariggahitattā puggalikāva honti, na saṅghikā”ti vadanti. Tatrāpyevaṃ",
  "tika-vin08t:1347_4": "vicāretabbaṃ – navavihārepi patiṭṭhānakālepi dānakālepi ekacce saṅghaṃ uddissa karonti,",
  "tika-vin08t:1347_5": "ekacce puggalaṃ. Pubbeva puggalaṃ uddissa katepi atthakāmānaṃ paṇḍitānaṃ vacanaṃ",
  "tika-vin08t:1347_6": "sutvā puggalikadānato saṅghikadānameva mahapphalataranti saddahitvā saṅghike karontāpi",
  "tika-vin08t:1347_7": "dāyakā santi, puggalikavasena paṭiggahite porāṇakavihārepi keci bhikkhū maraṇakāle",
  "tika-vin08t:1347_8": "saṅghassa niyyātenti. Keci kassaci adatvā maranti, tadā so vihāro saṅghiko hoti.",
  "tika-vin08t:1347_9": "Savatthukamahāvihāre pana karontā rājarājamahāmattādayo “pañcavassasahassaparimāṇaṃ",
  "tika-vin08t:1347_10": "sāsanaṃ yāva tiṭṭhati, tāva mama vihāre vasitvā saṅgho cattāro paccaye paribhuñjatū”ti",
  "tika-vin08t:1347_11": "paṇidhāya cirakālaṃ saṅghassa paccayuppādakaraṃ gāmakhettādikaṃ “amhākaṃ vihārassa",
  "tika-vin08t:1347_12": "demā”ti denti, vihārassāti ca vihāre vasanakasaṅghassa uddissa denti, na kulūpakabhūtassa",
  "tika-vin08t:1347_13": "ekapuggalassa eva, tasmā yebhuyyena saṅghikā dissanti, pāsāṇesu akkharaṃ likhitvāpi",
  "tika-vin08t:1347_14": "ṭhapenti, tasmā sabbaso saṅghikavihārābhāvavādopi vicāretabbova.",
  "tika-vin08t:1348_0": "Apare pana ācariyā “imasmiṃ kāle vihāradāyakasantakāva, tasmā dāyakāyeva vicāretuṃ",
  "tika-vin08t:1348_1": "issarā, na saṅgho, na puggalo. Vihāradāyake asantepi tassa puttadhītunattapanattādayo",
  "tika-vin08t:1348_2": "yāva kulaparamparā tassa vihārassa issarāva honti. Kasmāti ce? ‘Yena vihāro kārito,",
  "tika-vin08t:1348_3": "so vihārasāmiko’ti āgatattā ca ‘tassa vā kule yo koci āpucchitabbo’ti ca vacanato",
  "tika-vin08t:1348_4": "vihārassāmibhūto dāyako vā tassa vaṃse uppanno vā vicāretuṃ issaro. ‘Pacchinne kulavaṃse",
  "tika-vin08t:1348_5": "yo tassa janapadassa sāmiko, so acchinditvā puna deti cittalapabbate bhikkhunā nīhaṭaṃ",
  "tika-vin08t:1348_6": "udakavāhakaṃ aḷanāgarājamahesī viya, evampi vaṭṭatī’ti aṭṭhakathāyaṃ vacanato vihāradāyakassa",
  "tika-vin08t:1348_7": "kulavaṃse pacchinnepi tassa janapadassa issaro rājā vā rājamahāmatto vā yo koci issaro",
  "tika-vin08t:1348_8": "vā vihāraṃ vicāretuṃ yathājjhāsayaṃ dātuṃ vaṭṭatī”ti vadanti, tampi aññe paṇḍitā nānujānanti.",
  "tika-vin08t:1349_0": "Kathaṃ? “Yena vihāro kārito, so vihārasāmiko”ti vacanaṃ pubbavohāravasena vuttaṃ,",
  "tika-vin08t:1349_1": "na idāni issaravasena yathā jetavanaṃ, pattassāmikotyādi. Yathā hi jetassa rājakumārassa",
  "tika-vin08t:1349_2": "vanaṃ uyyānaṃ jetavananti viggahe kate yadipi anāthapiṇḍikena kiṇitvā vihārapatiṭṭhāpanakālato",
  "tika-vin08t:1349_3": "paṭṭhāya rājakumāro tassa uyyānassa issaro na hoti, tathāpi anāthapiṇḍikena kiṇitakālato",
  "tika-vin08t:1349_4": "pubbe issarabhūtapubbattā pubbavohāravasena sabbadāpi jetavanantveva voharīyati.",
  "tika-vin08t:1349_5": "Yathā ca pattassa sāmiko pattassāmikoti viggahe kate yadipi dāyakehi kiṇitvā bhikkhussa",
  "tika-vin08t:1349_6": "dinnakālato paṭṭhāya kammāro pattassa issaro na hoti, tathāpi dāyakena kiṇitakālato",
  "tika-vin08t:1349_7": "pubbe issarabhūtapubbattā pubbavohāravasena pattassāmikotveva voharīyati, evaṃ yadipi",
  "tika-vin08t:1349_8": "bhikkhussa dinnakālato paṭṭhāya dāyako vihārassa issaro na hoti vatthupariccāgalakkhaṇattā",
  "tika-vin08t:1349_9": "dānassa, tathāpi dānakālato pubbe issarabhūtapubbattā pubbavohāravasena vihārassāmikotveva",
  "tika-vin08t:1349_10": "voharīyati, na mukhyato issarabhāvatoti viññāyati, tasmā saṅghassa vā gaṇassa vā",
  "tika-vin08t:1349_11": "puggalassa vā dinnakālato paṭṭhāya saṅghādayo paṭiggāhakā eva vicāretuṃ issarā, na dāyako.",
  "tika-vin08t:1350_0": "Kathaṃ viññāyatīti ce? Santesupi anāthapiṇḍikādīsu vihāradāyakesu “anujānāmi, bhikkhave,",
  "tika-vin08t:1350_1": "pañcahaṅgehi samannāgataṃ bhikkhuṃ senāsanaggāhāpakaṃ sammannitu”ntiādinā saṅghena",
  "tika-vin08t:1350_2": "sammataṃ senāsanaggāhāpakaṃ anujānitvā, “anujānāmi, bhikkhave…pe… seyyaggena gāhetu”ntiādinā",
  "tika-vin08t:1350_3": "senāsanaggāhāpakasseva vicāretuṃ issarabhāvassa vacanato ca “dve bhikkhū saṅghikaṃ",
  "tika-vin08t:1350_4": "bhūmiṃ gahetvā sodhetvā saṅghikaṃ senāsanaṃ karonti, yena sā bhūmi paṭhamaṃ gahitā,",
  "tika-vin08t:1350_5": "so sāmī”ti ca “ubhopi puggalikaṃ karonti, soyeva sāmī”ti ca “yo pana saṅghikaṃ vallimattampi",
  "tika-vin08t:1350_6": "aggahetvā āharimena upakaraṇena saṅghikāya bhūmiyā puggalikavihāraṃ kāreti, upaḍḍhaṃ",
  "tika-vin08t:1350_7": "saṅghikaṃ upaḍḍhaṃ puggalika”nti ca saṅghapuggalānaṃyeva sāmibhāvassa aṭṭhakathāyaṃ",
  "tika-vin08t:1350_8": "vuttattā ca viññāyati.",
  "tika-vin08t:1351_0": "“Tassa vā kule yo koci āpucchitabbo”ti aṭṭhakathāvacanampi tesaṃ vihārassa issarabhāvadīpakaṃ",
  "tika-vin08t:1351_1": "na hoti, atha kho gamiko bhikkhu disaṃ gantukāmo vihāre āpucchitabbabhikkhusāmaṇeraārāmikesu",
  "tika-vin08t:1351_2": "asantesu te āpucchitvā gantabbabhāvameva dīpeti. Vuttañhetaṃ aṭṭhakathāyaṃ “imaṃ",
  "tika-vin08t:1351_3": "pana dasavidhampi seyyaṃ saṅghike vihāre santharitvā vā santharāpetvā vā pakkamantena",
  "tika-vin08t:1351_4": "āpucchitvā pakkamitabbaṃ, āpucchantena ca bhikkhumhi sati bhikkhu āpucchitabbo…pe…",
  "tika-vin08t:1351_5": "tasmiṃ asati ārāmiko, tasmimpi asati yena vihāro kārito, so vihārassāmiko, tassa",
  "tika-vin08t:1351_6": "vā kule yo koci āpucchitabbo”ti. Evaṃ ārāmikassapi āpucchitabbato olokanatthāya vattasīseneva",
  "tika-vin08t:1351_7": "āpucchitabbo, na tesaṃ saṅghikasenāsanassa issarabhāvatoti daṭṭhabbaṃ.",
  "tika-vin08t:1352_0": "“Pacchinne kulavaṃse”tyādivacanañca akappiyavasena katānaṃ akappiyavohārena paṭiggahitānaṃ",
  "tika-vin08t:1352_1": "khettavatthutaḷākādīnaṃ akappiyattā bhikkhūhi pariccattānaṃ kappiyakaraṇatthāya rājādīhi",
  "tika-vin08t:1352_2": "gahetvā puna tesaṃyeva bhikkhūnaṃ dānameva dīpeti, na tesaṃ rājādīnaṃ tehi bhikkhūhi",
  "tika-vin08t:1352_3": "aññesaṃ saṅghagaṇapuggalacetiyānaṃ dānaṃ. Yadi dadeyyuṃ, adhammikadānaadhammikapaaggahaadhammikaparibhogā",
  "tika-vin08t:1352_4": "siyuṃ. Vuttañhetaṃ parivāre “nava adhammikāni dānāni saṅghassa pariṇataṃ aññasaṅghassa",
  "tika-vin08t:1352_5": "vā cetiyassa vā puggalassa vā pariṇāmeti, cetiyassa pariṇataṃ aññacetiyassa vā saṅghassa",
  "tika-vin08t:1352_6": "vā puggalassa vā pariṇāmeti, puggalassa pariṇataṃ aññapuggalassa vā saṅghassa vā",
  "tika-vin08t:1352_7": "cetiyassa vā pariṇāmetī”ti. Aṭṭhakathāyañca “nava adhammikāni dānānīti…pe… evaṃ vuttāni.",
  "tika-vin08t:1352_8": "Nava paṭiggahaparibhogāti etesaṃyeva dānānaṃ paṭiggahā ca paribhogā cā”ti vuttaṃ.",
  "tika-vin08t:1352_9": "Tasmā yadi rājādayo issarāti gahetvā aññassa deyyuṃ, tampi dānaṃ adhammikadānaṃ hoti,",
  "tika-vin08t:1352_10": "taṃ dānaṃ paṭiggahā ca adhammikapaṭiggahā honti, taṃ dānaṃ paribhuñjantā ca adhammikaparibhogā hontīti daṭṭhabbaṃ.",
  "tika-vin08t:1353_0": "Athāpi evaṃ vadeyyuṃ “vihāradānaṃ saṅghassa, aggaṃ buddhena vaṇṇitantiādīsu ‘saṅghassā’ti",
  "tika-vin08t:1353_1": "ayaṃ saddo ‘dāna’nti ettha sāmisambandho na hoti, atha kho sampadānameva, ‘dāyakassā’ti",
  "tika-vin08t:1353_2": "pana sāmisambandho ajjhāharitabbo, tasmā sāmibhūto dāyakova issaro, na sampadānabhūto",
  "tika-vin08t:1353_3": "saṅgho”ti. Te evaṃ vattabbā – “vihāradānaṃ saṅghassā”ti idaṃ dānasamaye pavattavasena",
  "tika-vin08t:1353_4": "vuttaṃ, na dinnasamaye pavattavasena. Dānakāle hi dāyako attano vatthubhūtaṃ vihāraṃ",
  "tika-vin08t:1353_5": "saṅghassa pariccajitvā deti, tasmā tasmiṃ samaye dāyako sāmī hoti, saṅgho sampadānaṃ,",
  "tika-vin08t:1353_6": "dinnakāle pana saṅghova sāmī hoti vihārassa paṭiggahitattā, na dāyako pariccattattā,",
  "tika-vin08t:1353_7": "tasmā saṅgho vicāretuṃ issaro. Tenāha bhagavā “pariccattaṃ taṃ, bhikkhave, dāyakehī”ti.",
  "tika-vin08t:1353_8": "Idaṃ pana saddalakkhaṇagarukā saddahissantīti vuttaṃ, atthato pana cīvarādīnaṃ catunnaṃ",
  "tika-vin08t:1353_9": "paccayānaṃ dānakāleyeva dāyakasantakabhāvo dinnakālato paṭṭhāya paṭiggāhakasantakabhāvo",
  "tika-vin08t:1353_10": "sabbesaṃ pākaṭo, tasmā idampi vacanaṃ dāyakasantakabhāvasādhakaṃ na hotīti daṭṭhabbaṃ.",
  "tika-vin08t:1354_0": "Evaṃ hotu, tathāpi “sace bhikkhūhi pariccattabhāvaṃ ñatvā sāmiko vā tassa puttadhītaro",
  "tika-vin08t:1354_1": "vā añño vā koci vaṃse uppanno puna kappiyavohārena deti, vaṭṭatī”ti aṭṭhakathāyaṃ",
  "tika-vin08t:1354_2": "vuttattā vihārassāmikabhūtadāyakassa vā tassa puttadhītādīnaṃ vaṃse uppannānaṃ vā",
  "tika-vin08t:1354_3": "dātuṃ issarabhāvo siddhoyevāti. Na siddho. Kasmāti ce? Nanu vuttaṃ “bhikkhūhi pariccattabhāvaṃ",
  "tika-vin08t:1354_4": "ñatvā”ti, tasmā akappiyattā bhikkhūhi pariccattameva kappiyakaraṇatthāya dāyakādīhi",
  "tika-vin08t:1354_5": "puna kappiyavohārena deti, vaṭṭati. Yathā appaṭiggahitattā bhikkhūhi aparibhuttameva",
  "tika-vin08t:1354_6": "khādanīyabhojanīyaṃ bhikkhusantakaṃyeva āpattimocanatthaṃ dāyakādayo paṭiggahāpeti,",
  "tika-vin08t:1354_7": "na paribhuttaṃ, yathā ca bījagāmapariyāpannaṃyeva bhikkhusantakaṃ bījagāmabhūtagāmabhāvato",
  "tika-vin08t:1354_8": "parimocanatthaṃ kappiyakārakādayo kappiyaṃ karonti, na apariyāpannaṃ, evaṃ akappiyaṃ",
  "tika-vin08t:1354_9": "bhikkhūhi pariccattaṃyeva taḷākādikaṃ kappiyakaraṇatthaṃ dāyakādayo puna denti, na",
  "tika-vin08t:1354_10": "apariccattaṃ, tasmā idampi vacanaṃ kappiyakaraṇattaṃyeva sādheti, na issarattanti viññāyati.",
  "tika-vin08t:1355_0": "Tathāpi evaṃ vadeyyuṃ “jātibhūmiyaṃ jātibhūmikā upāsakā āyasmantaṃ dhammikattheraṃ",
  "tika-vin08t:1355_1": "sattahi jātibhūmikavihārehi pabbājayiṃsūti vacanato dāyako vihārassa issaroti viññāyati.",
  "tika-vin08t:1355_2": "Issarattāyeva hi te theraṃ pabbājetuṃ sakkā, no anissarā”ti, na kho panevaṃ daṭṭhabbaṃ.",
  "tika-vin08t:1355_3": "Kasmā? “Jātibhūmikā upāsakā”icceva hi vuttaṃ, na “vihāradāyakā”ti, tasmā tasmiṃ dese",
  "tika-vin08t:1355_4": "vasantā bahavo upāsakā āyasmantaṃ dhammikattheraṃ ayuttacārittā sakalasattavihārato",
  "tika-vin08t:1355_5": "pabbājayiṃsu, na attano vihāradāyakabhāvena issarattā, tasmā idampi udāharaṇaṃ na",
  "tika-vin08t:1355_6": "issarabhāvadīpakaṃ, atha kho aparādhānurūpakaraṇabhāvadīpakanti daṭṭhabbaṃ. Evaṃ",
  "tika-vin08t:1355_7": "yadā dāyako vihāraṃ patiṭṭhāpetvā deti, tassa muñcacetanaṃ patvā dinnakālato paṭṭhāya",
  "tika-vin08t:1355_8": "so vā tassa vaṃse uppanno vā janapadassāmikarājādayo vā issarā bhavituṃ vā vicāretuṃ",
  "tika-vin08t:1355_9": "vā na labhanti, paṭiggāhakabhūto saṅgho vā gaṇo vā puggalo vā soyeva issaro bhavituṃ",
  "tika-vin08t:1355_10": "vā vicāretuṃ vā labhatīti daṭṭhabbaṃ.",
  "tika-vin08t:1356_0": "Tattha dāyakādīnaṃ issaro bhavituṃ alabhanabhāvo kathaṃ viññāyatīti ce? “Vatthupariccāgalakkhaṇattā",
  "tika-vin08t:1356_1": "dānassa, pathavādivatthupariccāgena ca puna gahaṇassa ayuttattā”ti vimativinodaniyaṃ",
  "tika-vin08t:1356_2": "vacanato “anujānāmi, bhikkhave, yaṃ dīyamānaṃ patati, taṃ sāmaṃ gahetvā paribhuñjituṃ,",
  "tika-vin08t:1356_3": "pariccattaṃ taṃ, bhikkhave, dāyakehī”ti bhagavatā vuttattā ca “pariccattaṃ taṃ, bhikkhave,",
  "tika-vin08t:1356_4": "dāyakehīti vacanena panettha parasantakābhāvo dīpito”ti aṭṭhakathāyaṃ vuttattā ca",
  "tika-vin08t:1356_5": "viññāyati. Saṅghādīnaṃ issaro bhavituṃ labhanabhāvo kathaṃ ñātabboti ce? Saṅghiko",
  "tika-vin08t:1356_6": "nāma vihāro saṅghassa dinno hoti pariccatto, “puggalike puggalikasaññī aññassa puggalike",
  "tika-vin08t:1356_7": "āpatti dukkaṭassa, attano puggalike anāpattī”ti pācittiyapāḷiyaṃ āgamanato ca “antamaso",
  "tika-vin08t:1356_8": "caturaṅgulapādakaṃ gāmadārakehi paṃsvāgārakesu kīḷantehi katampi saṅghassa dinnato",
  "tika-vin08t:1356_9": "paṭṭhāya garubhaṇḍaṃ hotī”ti samantapāsādikāyaṃ vacanato ca “abhiyogepi cettha cātuddisaṃ",
  "tika-vin08t:1356_10": "saṅghaṃ uddissa bhikkhūnaṃ dinnaṃ vihāraṃ vā pariveṇaṃ vā āvāsaṃ vā mahantampi khuddakampi",
  "tika-vin08t:1356_11": "abhiyuñjato abhiyogo na ruhati, acchinditvā gaṇhitumpi na sakkoti. Kasmā? Sabbesaṃ",
  "tika-vin08t:1356_12": "dhuranikkhepābhāvato. Na hettha sabbe cātuddisā bhikkhū dhuranikkhepaṃ karontīti.",
  "tika-vin08t:1356_13": "Dīghabhāṇakādibhedassa pana gaṇassa ekapuggalassa vā santakaṃ abhiyuñjitvā gaṇhanto",
  "tika-vin08t:1356_14": "sakkoti te dhuraṃ nikkhipāpetu”nti dutiyapārājikavaṇṇanāyaṃ vacanato ca viññāyati.",
  "tika-vin08t:1357_0": "Kathaṃ dāyakādīnaṃ vicāretuṃ alabhanabhāvo viññāyatīti ce? Santesupi veḷuvanavihārādidāyakesu",
  "tika-vin08t:1357_1": "tesaṃ vicāraṇaṃ ananujānitvā “anujānāmi, bhikkhave, pañcahaṅgehi samannāgataṃ bhikkhuṃ",
  "tika-vin08t:1357_2": "senāsanaggāhāpakaṃ sammannitu”nti bhikkhusseva senāsanaggāhāpakasammutianujānato",
  "tika-vin08t:1357_3": "ca bhaṇḍanakārakesu kosambakabhikkhūsu sāvatthiṃ āgatesu anāthapiṇḍikena ca visākhāya",
  "tika-vin08t:1357_4": "mahāupāsikāya ca “kathāhaṃ, bhante, tesu bhikkhūsu paṭipajjāmī”ti evaṃ jetavanavihāradāyakapubbārāmavihāradāyakabhūtesu",
  "tika-vin08t:1357_5": "ārocitesupi tesaṃ senāsanavicāraṇaṃ avatvā āyasmatā sāriputtattherena “kathaṃ nu",
  "tika-vin08t:1357_6": "kho, bhante, tesu bhikkhūsu senāsane paṭipajjitabba”nti ārocite “tena hi, sāriputta,",
  "tika-vin08t:1357_7": "vivittaṃ senāsanaṃ dātabba”nti vatvā “sace pana, bhante, vivittaṃ na hoti, kathaṃ",
  "tika-vin08t:1357_8": "paṭipajjitabba”nti vutte “tena hi vivittaṃ katvāpi dātabbaṃ, na tvevāhaṃ, sāriputta,",
  "tika-vin08t:1357_9": "kenaci pariyāyena vuḍḍhatarassa bhikkhuno senāsanaṃ paṭibāhitabbanti vadāmi, yo paṭibāheyya,",
  "tika-vin08t:1357_10": "āpatti dukkaṭassā”ti therasseva senāsanassa vicāraṇassa anuññātattā ca viññāyati.",
  "tika-vin08t:1358_0": "Kathaṃ pana saṅghādīnaṃ senāsanaṃ vicāretuṃ labhanabhāvo viññāyatīti? “Evañca, bhikkhave,",
  "tika-vin08t:1358_1": "sammannitabbo – paṭhamaṃ bhikkhu yācitabbo, yācitvā byattena bhikkhunā paṭibalena saṅgho ñāpetabbo –",
  "tika-vin08t:1359": "Suṇātu me, bhante, saṅgho…pe… sammato saṅghena itthannāmo bhikkhu senāsanaggāhāpako, khamati saṅghassa, tasmā tuṇhī, evametaṃ dhārayāmīti.",
  "tika-vin08t:1360_0": "Evaṃ saṅghena senāsanaggāhāpakaṃ sammannāpetvā puna tena saṅghasammatena senāsanaggāhāpakena",
  "tika-vin08t:1360_1": "senāsanaggāhakavidhānaṃ anujānituṃ anujānāmi, bhikkhave, paṭhamaṃ bhikkhū gaṇetuṃ,",
  "tika-vin08t:1360_2": "bhikkhū gaṇetvā seyyā gaṇetuṃ, seyyā gaṇetvā seyyaggena gāhetu”nti vacanato saṅghikasenāsanassa",
  "tika-vin08t:1360_3": "saṅghena vicāretuṃ labhanabhāvo viññāyati.",
  "tika-vin08t:1361_0": "“Dīghabhāṇakādibhedassa pana gaṇassa ekapuggalassa vā dinnavihārādiṃ acchinditvā",
  "tika-vin08t:1361_1": "gaṇhante dhuranikkhepasambhavā pārājika”nti aṭṭhakathāyaṃ āgamanato ca “attano puggalike",
  "tika-vin08t:1361_2": "anāpattī”ti pāḷiyaṃ āgamanato ca “yasmiṃ pana vissāso ruhati, tassa santakaṃ attano",
  "tika-vin08t:1361_3": "puggalikamiva hotīti mahāpaccariādīsu vutta”nti aṭṭhakathāyaṃ vacanato ca gaṇassa",
  "tika-vin08t:1361_4": "dinno gaṇasantakavihāro gaṇeneva vicārīyate, no dāyakādīhi. Puggalassa dinno puggalikavihāropi",
  "tika-vin08t:1361_5": "paṭiggāhakapuggaleneva vicārīyate, no dāyakādīhīti viññāyati. Evaṃ vinayapāḷiyaṃ",
  "tika-vin08t:1361_6": "aṭṭhakathāṭīkāsu ca vihārassa saṅghikagaṇasantakapuggalikavasena tividhasseva vacanato",
  "tika-vin08t:1361_7": "ca tesaṃyeva saṅghagaṇapuggalānaṃ vihāravicāraṇassa anuññātattā ca dāyakasantakassa",
  "tika-vin08t:1361_8": "vihārassa visuṃ avuttattā ca dāyakānaṃ vihāravicāraṇassa ananuññātattā ca saṅghādayo",
  "tika-vin08t:1361_9": "eva vihārassa issarā honti, teyeva ca vicāretuṃ labhantīti daṭṭhabbaṃ.",
  "tika-vin08t:1362_0": "Evaṃ hotu, tesu paṭiggāhakabhūtesu saṅghagaṇapuggalesu so vihāro kassa santako hoti,",
  "tika-vin08t:1362_1": "kena ca vicāretabboti? Vuccate – saṅghikavihāre tāva “āgatānāgatassa cātuddisassa",
  "tika-vin08t:1362_2": "saṅghassa dammī”ti dinnattā paṭiggāhakesu kālakatesupi tadañño cātuddisasaṅgho ca",
  "tika-vin08t:1362_3": "anāgatasaṅgho ca issaro, tassa santako, tena vicāretabbo. Gaṇasantake pana tasmiṃ",
  "tika-vin08t:1362_4": "gaṇe yāva ekopi atthi, tāva gaṇasantakova, tena avasiṭṭhena bhikkhunā vicāretabbo.",
  "tika-vin08t:1362_5": "Sabbesu kālakatesu yadi sakalagaṇo vā taṃgaṇapariyāpannaavasiṭṭhapuggalo vā jīvamānakāleyeva",
  "tika-vin08t:1362_6": "yassa kassaci dinno, yena ca vissāsaggāhavasena gahito, so issaro. Sacepi sakalagaṇo",
  "tika-vin08t:1362_7": "jīvamānakāleyeva aññagaṇassa vā saṅghassa vā puggalassa vā deti, te aññagaṇasaṅghapuggalā",
  "tika-vin08t:1362_8": "issarā honti. Puggalikavihāre pana so vihārassāmiko attano jīvamānakāleyeva saṅghassa",
  "tika-vin08t:1362_9": "vā gaṇassa vā puggalassa vā deti, te issarā honti. Yo vā pana tassa jīvamānasseva",
  "tika-vin08t:1362_10": "vissāsaggāhavasena gaṇhāti, sova issaro hotīti daṭṭhabbo.",
  "tika-vin08t:1363_0": "Kathaṃ viññāyatīti ce? Saṅghike vihārassa garubhaṇḍattā avissajjiyaṃ avebhaṅgikaṃ",
  "tika-vin08t:1363_1": "hoti, na kassaci dātabbaṃ. Gaṇasantakapuggalikesu pana tesaṃ sāmikattā dānavissāsaggāhā",
  "tika-vin08t:1363_2": "ruhanti, “tasmā so jīvamānoyeva sabbaṃ attano parikkhāraṃ nissajjitvā kassaci adāsi,",
  "tika-vin08t:1363_3": "koci vā vissāsaṃ aggahesi. Yassa dinnaṃ, yena ca gahitaṃ, tasseva hotī”ti ca “dvinnaṃ",
  "tika-vin08t:1363_4": "santakaṃ hoti avibhattaṃ, ekasmiṃ kālakate itaro sāmī, bahūnampi santake eseva nayo”ti",
  "tika-vin08t:1363_5": "ca aṭṭhakathāyaṃ vuttattā viññāyati.",
  "tika-vin08t:1364_0": "Evaṃ pana vissajjetvā adinnaṃ “mamaccayena asukassa hotū”ti dānaṃ accayadānattā na",
  "tika-vin08t:1364_1": "ruhati. Vuttañhetaṃ aṭṭhakathāyaṃ “sace hi pañcasu sahadhammikesu yo koci kālaṃ karonto",
  "tika-vin08t:1364_2": "‘mamaccayena mayhaṃ parikkhāro upajjhāyassa hotu, ācariyassa hotu, saddhivihārikassa",
  "tika-vin08t:1364_3": "hotu, antevāsikassa hotu, mātu hotu, pitu hotu, aññassa vā kassaci hotū’ti vadati,",
  "tika-vin08t:1364_4": "tesaṃ na hoti, saṅghasseva hoti. Na hi pañcannaṃ sahadhammikānaṃ accayadānaṃ ruhati,",
  "tika-vin08t:1364_5": "gihīnaṃ pana ruhatī”ti. Ettha ca ekacce pana vinayadharā “gihīnanti padaṃ sampadānanti",
  "tika-vin08t:1364_6": "gahetvā bhikkhūnaṃ santakaṃ accayadānavasena gihīnaṃ dadante ruhati, pañcannaṃ pana",
  "tika-vin08t:1364_7": "sahadhammikānaṃ dento na ruhatī”ti vadanti. Evaṃ sante mātāpitūnaṃ dadantopi ruheyya",
  "tika-vin08t:1364_8": "tesaṃ gihibhūtattā. “Atha ca pana ‘mātu hotu, pitu hotu, aññassa vā kassaci hotū’ti",
  "tika-vin08t:1364_9": "vadati, tesaṃ na hotī”ti vacanato na ruhatīti viññāyati, tasmā “gihīnaṃ panā”ti idaṃ",
  "tika-vin08t:1364_10": "na sampadānavacanaṃ, atha kho sāmivacanamevāti daṭṭhabbaṃ. Tena gihīnaṃ pana santakaṃ",
  "tika-vin08t:1364_11": "accayadānaṃ ruhatīti sambandho kātabbo.",
  "tika-vin08t:1365_0": "Kiñca bhiyyo – “sace hi pañcasu sahadhammikesu yo koci kālaṃ karonto mamaccayena",
  "tika-vin08t:1365_1": "mayhaṃ parikkhāro”ti ārabhitvā “na hi pañcannaṃ sahadhammikānaṃ accayadānaṃ ruhati,",
  "tika-vin08t:1365_2": "gihīnaṃ pana ruhatī”ti vuttattā sāmyatthe chaṭṭhībahuvacanaṃ samatthitaṃ bhavati.",
  "tika-vin08t:1365_3": "Yadi evaṃ “gihīna”nti padassa asampadānatte sati katamaṃ sampadānaṃ hotīti? “Yassa",
  "tika-vin08t:1365_4": "kassacī”ti padaṃ. Vuttañhi aṭṭhakathāyaṃ “mātu hotu, pitu hotu, aññassa vā kassaci",
  "tika-vin08t:1365_5": "hotū”ti. Ayamattho ajjukavatthunā dīpetabbo. Evaṃ jīvamānakāleyeva datvā matesu vinicchayo",
  "tika-vin08t:1365_6": "amhehi ñāto, kassaci adatvā matesu vinicchayo kathaṃ ñātabboti? Tatthāpi saṅghike",
  "tika-vin08t:1365_7": "tāva heṭṭhā vuttanayena saṅghova issaro, gaṇasantake pana ekaccesu avasesā issarā,",
  "tika-vin08t:1365_8": "sabbesu matesu saṅghova issaro. Vuttañhi aṭṭhakathāyaṃ “sabbesu matesu saṅghikaṃ",
  "tika-vin08t:1365_9": "hotī”ti. Puggalike pana vihārassa garubhaṇḍattā avissajjiyaṃ avebhaṅgikaṃ saṅghikameva hoti.",
  "tika-vin08t:1366_0": "Kathaṃ viññāyatīti ce? “Bhikkhussa, bhikkhave, kālakate saṅgho sāmī pattacīvare,",
  "tika-vin08t:1366_1": "apica gilānupaṭṭhākā bahūpakārā, anujānāmi, bhikkhave, saṅghena ticīvarañca pattañca",
  "tika-vin08t:1366_2": "gilānupaṭṭhākānaṃ dātuṃ. Yaṃ tattha lahubhaṇḍaṃ lahuparikkhāraṃ, taṃ sammukhībhūtena",
  "tika-vin08t:1366_3": "saṅghena bhājetuṃ. Yaṃ tattha garubhaṇḍaṃ garuparikkhāraṃ, taṃ āgatānāgatassa cātuddisassa",
  "tika-vin08t:1366_4": "saṅghassa avissajjiyaṃ avebhaṅgika”nti tena bhagavatā jānatā passatā arahatā sammāsambuddhena",
  "tika-vin08t:1366_5": "vuttattā viññāyati. Evampi “garubhaṇḍaṃ garuparikkhāraṃ”icceva bhagavatā vuttaṃ,",
  "tika-vin08t:1366_6": "na “vihāra”nti, tasmā kathaṃ vihārassa garubhaṇḍabhāvoti viññāyatīti? “Vihāro vihāravatthu,",
  "tika-vin08t:1366_7": "idaṃ dutiyaṃ avebhaṅgika”nti pāḷiyaṃ,",
  "tika-vin08t:1367": "“Dvisaṅgahāni dve honti, tatiyaṃ catusaṅgahaṃ;",
  "tika-vin08t:1368": "Catutthaṃ navakoṭṭhāsaṃ, pañcamaṃ aṭṭhabhedanaṃ.",
  "tika-vin08t:1369": "“Iti pañcahi rāsīhi, pañcanimmalalocano;",
  "tika-vin08t:1370": "Pañcavīsavidhaṃ nātho, garubhaṇḍaṃ pakāsayī”ti. –",
  "tika-vin08t:1371": "Aṭṭhakathāyañca vuttattā viññāyati.",
  "tika-vin08t:1372_0": "Iti dāyako vihāraṃ katvā kulūpakabhikkhussa deti, tassa muñcacetanuppattito pubbakāle",
  "tika-vin08t:1372_1": "dāyako vihārassāmiko hoti, dātuṃ vā vicāretuṃ vā issaro, muñcacetanuppattito paṭṭhāya",
  "tika-vin08t:1372_2": "paṭiggāhakabhikkhu sāmiko hoti, paribhuñjituṃ vā aññesaṃ dātuṃ vā issaro. So puggalo",
  "tika-vin08t:1372_3": "attano jīvamānakkhaṇeyeva saddhivihārikādīnaṃ nissajjitvā deti, tadā te saddhivihārikādayo",
  "tika-vin08t:1372_4": "sāmikā honti, paribhuñjituṃ vā aññassa vā dātuṃ issarā. Yadi pana kassaci adatvāva",
  "tika-vin08t:1372_5": "kālaṃ karoti, tadā saṅghova tassa vihārassa sāmiko hoti, na dāyako vā puggalo vā,",
  "tika-vin08t:1372_6": "saṅghānumatiyā eva puggalo paribhuñjituṃ labhati, na attano issaravatāyāti daṭṭhabbo.",
  "tika-vin08t:1373_0": "Evaṃ mūlatoyeva saṅghassa dinnattā saṅghikabhūtavihāro vā mūle gaṇapuggalānaṃ dinnattā",
  "tika-vin08t:1373_1": "gaṇasantakapuggalikabhūtopi tesaṃ gaṇapuggalānaṃ aññassa nissajjanavasena adatvā",
  "tika-vin08t:1373_2": "kālakatattā pacchā saṅghikabhāvaṃ pattavihāro vā saṅghena vicāretabbo hoti. Saṅghenapi",
  "tika-vin08t:1373_3": "bhagavato anumatiyā senāsanaggāhāpakaṃ sammannitvā gāhāpetabbo. Vuttañhetaṃ senāsanakkhandhake",
  "tika-vin08t:1373_4": "“atha kho bhikkhūnaṃ etadahosi ‘kena nu kho senāsanaṃ gāhetabba’nti. Bhagavato etamatthaṃ",
  "tika-vin08t:1373_5": "ārocesuṃ – ‘anujānāmi, bhikkhave, pañcahaṅgehi samannāgataṃ bhikkhuṃ senāsanaggāhāpakaṃ sammannitu’nti”ādi.",
  "tika-vin08t:1374_0": "Imasmiṃ ṭhāne “senāsanaggāho nāma vassakālavasena senāsanaggāho, utukālavasena senāsanaggāho,",
  "tika-vin08t:1374_1": "dhuvavāsavasena senāsanaggāhoti tividho hoti. Tesu vassakālavasena senāsanaggāho",
  "tika-vin08t:1374_2": "purimavassavasena senāsanaggāho, pacchimavassavasena senāsanaggāhoti duvidho. Utukālavasena",
  "tika-vin08t:1374_3": "senāsanaggāhopi antarāmuttakavasena senāsanaggāho, taṅkhaṇapaṭisallānavasena senāsanaggāhoti",
  "tika-vin08t:1374_4": "duvidho”ti ācariyā vadanti, etaṃ pāḷiyā ca aṭṭhakathāya ca asamentaṃ viya dissati.",
  "tika-vin08t:1374_5": "Pāḷiyañhi “atha kho bhikkhūnaṃ etadahosi ‘kati nu kho senāsanaggāho’ti. Bhagavato",
  "tika-vin08t:1374_6": "etamatthaṃ ārocesuṃ – tayome, bhikkhave, senāsanaggāhā purimako pacchimako antarāmuttako.",
  "tika-vin08t:1374_7": "Aparajjugatāya āsāḷhiyā purimako gāhetabbo, māsagatāya āsāḷhiyā pacchimako gāhetabbo,",
  "tika-vin08t:1374_8": "aparajjugatāya pavāraṇāya āyatiṃ vassāvāsatthāya antarāmuttako gāhetabbo. Ime kho,",
  "tika-vin08t:1374_9": "bhikkhave, tayo senāsanaggāhā”ti evaṃ āgato, aṭṭhakathāyampi “tīsu senāsanaggāhesu",
  "tika-vin08t:1374_10": "purimako ca pacchimako cāti ime dve gāhā thāvarā. Antarāmuttake ayaṃ vinicchayo…pe…",
  "tika-vin08t:1374_11": "ayaṃ tāva antovasse vassūpanāyikādivasena pāḷiyaṃ āgatasenāsanaggāhakathā, ayaṃ pana",
  "tika-vin08t:1374_12": "senāsanaggāho nāma duvidho hoti utukāle ca vassāvāse cā”ti evaṃ āgato, tasmā saṅghena",
  "tika-vin08t:1374_13": "sammatasenāsanaggāhāpakena vicāretabbā.",
  "tika-vin08t:1375_0": "Senāsanaggāho nāma utukāle senāsanaggāho, vassāvāse senāsanaggāhoti duvidho. Tattha",
  "tika-vin08t:1375_1": "utukālo nāma hemantautugimhautuvasena aṭṭha māsā, tasmiṃ kāle bhikkhū aniyatāvāsā",
  "tika-vin08t:1375_2": "honti, tasmā ye yadā āgacchanti, tesaṃ tadā bhikkhū uṭṭhāpetvā senāsanaṃ dātabbaṃ,",
  "tika-vin08t:1375_3": "akālo nāma natthi. Ayaṃ utukāle senāsanaggāho nāma. Vassāvāse senāsanaggāho pana",
  "tika-vin08t:1375_4": "“purimako pacchimako antarāmuttako”ti pāḷiyaṃ āgatanayena tividho hoti. Antarāmuttakopi",
  "tika-vin08t:1375_5": "hi āyatiṃ vassāvāsatthāya gāhitattā vassāvāse senāsanaggāhameva pavisati, na utukāle",
  "tika-vin08t:1375_6": "senāsanaggāho. Vuttañhi bhagavatā “aparajjugatāya pavāraṇāya āyatiṃ vassāvāsatthāya",
  "tika-vin08t:1375_7": "antarāmuttako gāhetabbo”ti. Taṅkhaṇapaṭisallānavasena senāsanaggāhoti ca neva pāḷiyaṃ",
  "tika-vin08t:1375_8": "na aṭṭhakathāyaṃ visuṃ āgato, utukāle senāsanaggāhoyeva tadaṅgasenāsanaggāhotipi",
  "tika-vin08t:1375_9": "taṅkhaṇapaṭisallānavasena senāsanaggāhotipi vadanti, tasmā utukālavasena senāsanaggāhopi",
  "tika-vin08t:1375_10": "“antarāmuttakavasena senāsanaggāho taṅkhaṇapaṭisallānavasena senāsanaggāhoti dubbidho”ti na vattabbo.",
  "tika-vin08t:1376_0": "Athāpi vadanti “yathāvuttesu pañcasu senāsanaggāhesu cattāro senāsanaggāhā pañcaṅgasamannāgatena",
  "tika-vin08t:1376_1": "senāsanaggāhāpakasammutiladdhena bhikkhunā antoupacārasīmaṭṭhena hutvā antosīmaṭṭhānaṃ",
  "tika-vin08t:1376_2": "bhikkhūnaṃ yathāvinayaṃ vicāretabbā honti, te pana vicāraṇā yāvajjakālā thāvarā hutvā",
  "tika-vin08t:1376_3": "na tiṭṭhanti, dhuvavāsavasena vicāraṇameva yāvajjakālā thāvaraṃ hutvā tiṭṭhatī”ti,",
  "tika-vin08t:1376_4": "tampi tathā na sakkā vattuṃ. Kasmā? Senāsanaggāhāpakabhede “dhuvavāsavasena senāsanaggāho”ti",
  "tika-vin08t:1376_5": "pāḷiyaṃ aṭṭhakathāyañca natthi. Dhuvavāsavasena vicāraṇañca sammutiladdhena senāsanaggāhāpakena",
  "tika-vin08t:1376_6": "vicāretabbaṃ na hoti, atha kho samaggena saṅghena apalokanakammavasena duvaṅgasamannāgatassa",
  "tika-vin08t:1376_7": "bhikkhussa anuṭṭhāpanīyaṃ katvā dānameva, tasmā samaggo saṅgho bahūpakāratāguṇavisiṭṭhatāsaṅkhātehi",
  "tika-vin08t:1376_8": "dvīhi aṅgehi samannāgataṃ bhikkhuṃ apalokanakammavasena sammannitvā tassa phāsukaṃ",
  "tika-vin08t:1376_9": "āvāsaṃ dhuvavāsavasena anuṭṭhāpanīyaṃ katvā deti, taṃ yāvajjakālā thāvaraṃ hutvā",
  "tika-vin08t:1376_10": "tiṭṭhatīti vattabbaṃ.",
  "tika-vin08t:1377_0": "Samaggo saṅghova dhuvavāsavasena deti, na senāsanaggāhāpakoti ayamattho kathaṃ ñātabboti",
  "tika-vin08t:1377_1": "ce? “Saṅgho pana bhaṇḍāgārikassa vā dhammakathikavinayadharādīnaṃ vā gaṇavācakaācariyassa",
  "tika-vin08t:1377_2": "vā bahūpakārataṃ guṇavisiṭṭhatañca sallakkhento dhuvavāsatthāya vihāraṃ sammannitvā",
  "tika-vin08t:1377_3": "detī”ti “saṅgho pana bahussutassa uddesaparipucchādīhi bahūpakārassa bhāranitthārakassa",
  "tika-vin08t:1377_4": "phāsukaṃ āvāsaṃ anuṭṭhāpanīyaṃ katvā detī”ti ca “saṅgho pana bhaṇḍāgārikassa vā dhammakathikavinayadharagaṇavācakācariyānaṃ",
  "tika-vin08t:1377_5": "vā bahūpakārataṃ guṇavisiṭṭhatañca sallakkhetvā dhuvavāsatthāya vihāraṃ sallakkhetvā",
  "tika-vin08t:1377_6": "sammannitvā detī”ti ca “bahussutassa saṅghabhāranitthārakassa bhikkhuno anuṭṭhāpanīyasenāsanampī”ti",
  "tika-vin08t:1377_7": "ca “apalokanakammaṃ nāma sīmaṭṭhakaṃ saṅghaṃ sodhetvā chandārahānaṃ chandaṃ āharitvā",
  "tika-vin08t:1377_8": "samaggassa saṅghassa anumatiyā tikkhattuṃ sāvetvā kattabbaṃ kamma”nti ca aṭṭhakathāsu",
  "tika-vin08t:1377_9": "vacanato sādhukaṃ nissaṃsayena ñātabboti.",
  "tika-vin08t:1378_0": "Kathaṃ pana apalokanakammena dātabbabhāvo viññāyatīti? “Bahussutassa saṅghabhāranitthārakassa",
  "tika-vin08t:1378_1": "bhikkhuno anuṭṭhāpanīyasenāsanampi saṅghakiccaṃ karontānaṃ kappiyakārakādīnaṃ bhattavetanampi",
  "tika-vin08t:1378_2": "apalokanakammena dātuṃ vaṭṭatī”ti parivāraṭṭhakathāyaṃ kammavagge āgatattā viññāyati.",
  "tika-vin08t:1378_3": "Kathaṃ pana duvaṅgasamannāgatassa bhikkhunoyeva dātabbabhāvo viññāyatīti? “Bahūpakāratanti",
  "tika-vin08t:1378_4": "bhaṇḍāgārikatādibahuupakārabhāvaṃ. Na kevalaṃ idamevāti āha ‘guṇavisiṭṭhatañcā’tiādi.",
  "tika-vin08t:1378_5": "Tena bahūpakārattepi guṇavisiṭṭhattābhāve, guṇavisiṭṭhattepi bahūpakārattābhāve dātuṃ",
  "tika-vin08t:1378_6": "na vaṭṭatīti dassetī”ti vinayatthamañjūsāyaṃ vuttattā viññāyati.",
  "tika-vin08t:1379_0": "Kasmā pana senāsanaggāhāpakena vicāretabbo senāsanaggāho yāvajjakālā na tiṭṭhatīti?",
  "tika-vin08t:1379_1": "Pañcaṅgasamannāgatassa senāsanaggāhāpakassa bhikkhuno dullabhattā, nānādesavāsīnaṃ",
  "tika-vin08t:1379_2": "nānācariyakulasambhavānaṃ bhikkhūnaṃ ekasambhogaparibhogassa dukkarattā ca imehi",
  "tika-vin08t:1379_3": "dvīhi kāraṇehi na tiṭṭhati. Vuttañhetaṃ bhagavatā “anujānāmi, bhikkhave, pañcahaṅgehi",
  "tika-vin08t:1379_4": "samannāgataṃ bhikkhuṃ senāsanaggāhāpakaṃ sammannituṃ, yo na chandāgatiṃ gaccheyya,",
  "tika-vin08t:1379_5": "na dosāgatiṃ gaccheyya, na mohāgatiṃ gaccheyya, na bhayāgatiṃ gaccheyya, gahitāgahitañca",
  "tika-vin08t:1379_6": "jāneyyā”ti. Aṭṭhakathāyampi “evarūpena hi sabhāgapuggalena ekavihāre vā ekapariveṇe",
  "tika-vin08t:1379_7": "vā vasantena attho natthī”ti vuttaṃ. Kasmā pana dhuvavāsatthāya dānavicāro yāvajjakālā",
  "tika-vin08t:1379_8": "tiṭṭhatīti? Pañcaṅgasamannāgatābhāvepi sīmaṭṭhakassa samaggassa saṅghassa anumatiyā",
  "tika-vin08t:1379_9": "kattabbattā. Vuttañhi “apalokanakammaṃ nāma sīmaṭṭhakaṃ saṅghaṃ sodhetvā chandārahānaṃ",
  "tika-vin08t:1379_10": "chandaṃ āharitvā samaggassa saṅghassa anumatiyā tikkhattuṃ sāvetvā kattabbaṃ kamma”nti.",
  "tika-vin08t:1380_0": "Utukāle saṅghikasenāsane vasantena āgato bhikkhu na paṭibāhetabbo aññatra anuṭṭhāpanīyā.",
  "tika-vin08t:1380_1": "Vuttañhi bhagavatā “anujānāmi, bhikkhave, vassānaṃ temāsaṃ paṭibāhituṃ, utukālaṃ",
  "tika-vin08t:1380_2": "pana na paṭibāhitu”nti. “Aññatra anuṭṭhāpanīyā”ti vuttaṃ, katame anuṭṭhāpanīyāti?",
  "tika-vin08t:1380_3": "Cattāro anuṭṭhāpanīyā vuḍḍhataro, bhaṇḍāgāriko, gilāno, saṅghato laddhasenāsano ca.",
  "tika-vin08t:1380_4": "Tattha vuḍḍhataro bhikkhu tasmiṃ vihāre antosīmaṭṭhakabhikkhūsu attanā vuḍḍhatarassa",
  "tika-vin08t:1380_5": "aññassa abhāvā yathāvuḍḍhaṃ kenaci anuṭṭhāpanīyo. Bhaṇḍāgāriko saṅghena sammannitvā",
  "tika-vin08t:1380_6": "bhaṇḍāgārassa dinnatāya saṅghassa bhaṇḍaṃ rakkhanto gopento vasati, tasmā so bhaṇḍāgāriko",
  "tika-vin08t:1380_7": "kenaci anuṭṭhāpanīyo. Gilāno gelaññābhibhūto attano laddhasenāsane vasanto kenaci",
  "tika-vin08t:1380_8": "anuṭṭhāpanīyo. Saṅghato laddhasenāsano samaggena saṅghena dinnasenāsanattā kenaci",
  "tika-vin08t:1380_9": "anuṭṭhāpanīyo. Vuttañhi aṭṭhakathāyaṃ “cattāro hi na vuṭṭhāpetabbā vuḍḍhataro, bhaṇḍāgāriko,",
  "tika-vin08t:1380_10": "gilāno, saṅghato laddhasenāsanoti. Tattha vuḍḍhataro attano vuḍḍhatāya navakatarena",
  "tika-vin08t:1380_11": "na vuṭṭhāpetabbo, bhaṇḍāgāriko saṅghena sammannitvā bhaṇḍāgārassa dinnatāya, gilāno",
  "tika-vin08t:1380_12": "attano gilānatāya, saṅgho pana bahussutassa uddesaparipucchādīhi bahūpakārassa bhāranitthārakassa",
  "tika-vin08t:1380_13": "phāsukaṃ āvāsaṃ anuṭṭhāpanīyaṃ katvā deti, tasmā so upakārakatāya ca saṅghato laddhatāya",
  "tika-vin08t:1380_14": "ca na vuṭṭhāpetabbo”ti. Ṭhapetvā ime cattāro avasesā vuṭṭhāpanīyāva honti.",
  "tika-vin08t:1381_0": "Aparasmiṃ bhikkhumhi āgate vuṭṭhāpetvā senāsanaṃ dāpetabbaṃ. Vuttañhi aṭṭhakathāyaṃ",
  "tika-vin08t:1381_1": "“utukāle tāva keci āgantukā bhikkhū purebhattaṃ āgacchanti, keci pacchābhattaṃ paṭhamayāmaṃ",
  "tika-vin08t:1381_2": "vā majjhimayāmaṃ vā pacchimayāmaṃ vā, ye yadā āgacchanti, tesaṃ tadāva bhikkhū uṭṭhāpetvā",
  "tika-vin08t:1381_3": "senāsanaṃ dātabbaṃ, akālo nāma natthī”ti. Etarahi pana saddhā pasannā manussā vihāraṃ",
  "tika-vin08t:1381_4": "katvā appekacce paṇḍitānaṃ vacanaṃ sutvā “saṅghe dinnaṃ mahapphala”nti ñatvā cātuddisaṃ",
  "tika-vin08t:1381_5": "saṅghaṃ ārabbha “imaṃ vihāraṃ āgatānāgatassa cātuddisassa saṅghassa demā”ti vatvā",
  "tika-vin08t:1381_6": "denti, appekacce attanā pasannaṃ bhikkhuṃ ārabbha vihāraṃ katvāpi dānakāle tena uyyojitā",
  "tika-vin08t:1381_7": "hutvā cātuddisaṃ saṅghaṃ ārabbha vuttanayena denti, appekacce karaṇakālepi dānakālepi",
  "tika-vin08t:1381_8": "attano kulūpakabhikkhumeva ārabbha pariccajanti, tathāpi dakkhiṇodakapātanakāle tena",
  "tika-vin08t:1381_9": "sikkhāpitā yathāvuttapāṭhaṃ vacībhedaṃ karonti, cittena pana kulūpakasseva denti,",
  "tika-vin08t:1381_10": "na sabbasaṅghasādhāraṇatthaṃ icchanti.",
  "tika-vin08t:1382_0": "Imesu tīsu dānesu paṭhamaṃ pubbakālepi dānakālepi saṅghaṃ uddissa pavattattā sabbasaṅghikaṃ",
  "tika-vin08t:1382_1": "hoti. Dutiyaṃ pubbakāle puggalaṃ uddissa pavattamānampi dānakāle saṅghaṃ uddissa",
  "tika-vin08t:1382_2": "pavattattā saṅghikameva. Tatiyaṃ pana pubbakālepi dānakālepi kulūpakapuggalameva",
  "tika-vin08t:1382_3": "uddissa pavattati, na saṅghaṃ, kevalaṃ bhikkhunā vuttānusāreneva vacībhedaṃ karonti.",
  "tika-vin08t:1382_4": "Evaṃ sante “kiṃ ayaṃ vihāro cittavasena puggaliko hoti, vacībhedavasena saṅghiko”ti",
  "tika-vin08t:1382_5": "cintāyaṃ ekacce evaṃ vadeyyuṃ –",
  "tika-vin08t:1383": "“Manopubbaṅgamā dhammā, manoseṭṭhā manomayā;",
  "tika-vin08t:1384": "Manasā ce pasannena, bhāsati vā karoti vā;",
  "tika-vin08t:1385": "Tato naṃ sukhamanveti, chāyāva anapāyinīti. –",
  "tika-vin08t:1386": "Vacanato cittavasena puggaliko hotī”ti. Aññe “yathā dāyakā vadanti, tathā paṭipajjitabbanti vacanato vacībhedavasena saṅghiko hotī”ti.",
  "tika-vin08t:1387_0": "Tatrāyaṃ vicāraṇā – idaṃ dānaṃ pubbe puggalassa pariṇataṃ pacchā saṅghassa pariṇāmitaṃ,",
  "tika-vin08t:1387_1": "tasmā “saṅghiko”ti vutte navasu adhammikadānesu “puggalassa pariṇataṃ saṅghassa pariṇāmetī”ti",
  "tika-vin08t:1387_2": "vuttaṃ aṭṭhamaṃ adhammikadānaṃ hoti, tassa dānassa paṭiggahāpi paribhogāpi adhammikapaṭiggahā",
  "tika-vin08t:1387_3": "adhammikaparibhogā honti. “Puggaliko”ti vutte tīsu dhammikadānesu “puggalassa dinnaṃ",
  "tika-vin08t:1387_4": "puggalasseva detī”ti vuttaṃ tatiyadhammikadānaṃ hoti, tassa paṭiggahāpi paribhogāpi",
  "tika-vin08t:1387_5": "dhammikapaṭiggahā dhammikaparibhogā honti, tasmā puggalikapakkhaṃ bhajati. Appekacce",
  "tika-vin08t:1387_6": "suttantikādigaṇe pasīditvā vihāraṃ kāretvā gaṇassa denti “imaṃ vihāraṃ āyasmantānaṃ",
  "tika-vin08t:1387_7": "dammī”ti. Appekacce puggale pasīditvā vihāraṃ katvā puggalassa denti “imaṃ vihāraṃ",
  "tika-vin08t:1387_8": "āyasmato dammī”ti. Ete pana gaṇasantakapuggalikā vihārā dānakālato paṭṭhāya paṭiggāhakasantakāva",
  "tika-vin08t:1387_9": "honti, na dāyakasantakā. Tesu gaṇasantako tāva ekaccesu matesu avasesānaṃ santako,",
  "tika-vin08t:1387_10": "tesu dharamānesuyeva kassaci denti, tassa santako. Kassaci adatvā sabbesu matesu",
  "tika-vin08t:1387_11": "saṅghiko hoti. Vuttañhi aṭṭhakathāyaṃ “dvinnaṃ santakaṃ hoti avibhattaṃ, ekasmiṃ",
  "tika-vin08t:1387_12": "kālakate itaro sāmī, bahūnaṃ santakepi eseva nayo. Sabbesu matesu saṅghikaṃva hotī”ti.",
  "tika-vin08t:1388_0": "Puggalikavihāropi yadi so paṭiggāhakapuggalo attano jīvamānakāleyeva saddhivihārikādīnaṃ",
  "tika-vin08t:1388_1": "deti, koci vā tassa vissāsena taṃ vihāraṃ aggahesi, tassa santako hoti. Kassaci adatvā",
  "tika-vin08t:1388_2": "kālakate saṅghiko hoti. Vuttañhi aṭṭhakathāyaṃ “so jīvamānoyeva sabbaṃ attano parikkhāraṃ",
  "tika-vin08t:1388_3": "nissajjitvā kassaci adāsi, koci vā vissāsaṃ aggahesi. Yassa dinno, yena ca gahito,",
  "tika-vin08t:1388_4": "tasseva hotī”ti. Pāḷiyañca “bhikkhussa, bhikkhave, kālakate saṅgho sāmī pattacīvare,",
  "tika-vin08t:1388_5": "apica gilānupaṭṭhākā bahūpakārā. Anujānāmi, bhikkhave, saṅghena ticīvarañca pattañca",
  "tika-vin08t:1388_6": "gilānupaṭṭhākānaṃ dātuṃ, yaṃ tattha lahubhaṇḍaṃ lahuparikkhāraṃ, taṃ sammukhībhūtena",
  "tika-vin08t:1388_7": "saṅghena bhājetuṃ, yaṃ tattha garubhaṇḍaṃ garuparikkhāraṃ, taṃ āgatānāgatassa cātuddisassa",
  "tika-vin08t:1388_8": "saṅghassa avissajjiyaṃ avebhaṅgika”nti vuttaṃ, tasmā iminā nayena vinicchayo kātabbo.",
  "tika-vin08t:1389_0": "Saṅghike pana pāḷiyaṃ āgatānaṃ “purimako pacchimako antarāmuttako cā”ti vuttānaṃ",
  "tika-vin08t:1389_1": "tiṇṇaṃ senāsanaggāhānañca aṭṭhakathāyaṃ āgatānaṃ “utukāle ca vassāvāse cā”ti vuttānaṃ",
  "tika-vin08t:1389_2": "dvinnaṃ senāsanaggāhānañca etarahi asampajjanato anuṭṭhāpanīyapāḷiyaṃ āgatassa attano",
  "tika-vin08t:1389_3": "sabhāvena anuṭṭhāpanīyassa dhuvavāsatthāya saṅghena dinnatāya anuṭṭhāpanīyassa vaseneva",
  "tika-vin08t:1389_4": "vinicchayo hoti. Vuḍḍhataragilānā hi attano sabhāvena anuṭṭhāpanīyā honti. Vuttañhetaṃ",
  "tika-vin08t:1389_5": "aṭṭhakathāyaṃ “vuḍḍhataro attano vuḍḍhatāya navakatarena na vuṭṭhāpetabbo, gilāno",
  "tika-vin08t:1389_6": "attano gilānatāyā”ti. Bhaṇḍāgārikadhammakathikādayo dhuvavāsatthāya saṅghena dinnatāya",
  "tika-vin08t:1389_7": "anuṭṭhāpanīyā honti. Vuttañhi “saṅgho pana bhaṇḍāgārikassa vā dhammakathikavinayadharādīnaṃ",
  "tika-vin08t:1389_8": "vā…pe… dhuvavāsatthāya vihāraṃ sammannitvā deti, tasmā yassa saṅghena dinno, sopi",
  "tika-vin08t:1389_9": "anuṭṭhāpanīyo”ti. So evaṃ veditabbo – etarahi saṅghikavihāresu saṅghattheresu yathākammaṅgatesu",
  "tika-vin08t:1389_10": "tasmiṃ vihāre yo bhikkhu vuḍḍhataro, sopi “ayaṃ vihāro mayā vasitabbo”ti vadati.",
  "tika-vin08t:1389_11": "Yo tattha byatto paṭibalo, sopi tatheva vadati. Yena so vihāro kārito, sopi “mayā",
  "tika-vin08t:1389_12": "pasīditapuggalo āropetabbo”ti vadati. Saṅghopi “mayameva issarā, tasmā amhehi icchitapuggalo",
  "tika-vin08t:1389_13": "āropetabbo”ti vadati. Evaṃdvidhā vā tidhā vā catudhā vā bhinnesu mahantaṃ adhikaraṇaṃ hoti.",
  "tika-vin08t:1390_0": "Tesu vuḍḍhataro “na tvevāhaṃ, bhikkhave, kenaci pariyāyena vuḍḍhatarassa āsanaṃ paṭibāhitabbanti",
  "tika-vin08t:1390_1": "vadāmi, yo paṭibāheyya, āpatti dukkaṭassā”ti pāḷipāṭhañca, “vuḍḍhataro attano vuḍḍhatāya",
  "tika-vin08t:1390_2": "navakatarena na vuṭṭhāpetabbo”ti aṭṭhakathāvacanañca gahetvā “ahameva ettha vuḍḍhataro,",
  "tika-vin08t:1390_3": "mayā vuḍḍhataro añño natthi, tasmā ahameva imasmiṃ vihāre vasitumanucchaviko”ti saññī",
  "tika-vin08t:1390_4": "hoti. Byattopi “bahussutassa saṅghabhāranitthārakassa bhikkhuno anuṭṭhāpanīyasenāsanampī”ti",
  "tika-vin08t:1390_5": "parivāraṭṭhakathāvacanañca, “anujānāmi, bhikkhave, byattena bhikkhunā paṭibalena",
  "tika-vin08t:1390_6": "dasavassena vā atirekadasavassena vā upasampādetuṃ, nissayaṃ dātu”ntiādipāḷivacanañca",
  "tika-vin08t:1390_7": "gahetvā “ahameva ettha byatto paṭibalo, na mayā añño byattataro atthi, tasmā ahameva",
  "tika-vin08t:1390_8": "imassa vihārassa anucchaviko”ti saññī. Vihārakārakopi “yena vihāro kārito, so vihārasāmikoti",
  "tika-vin08t:1390_9": "vinayapāṭho atthi, mayā ca bahuṃ dhanaṃ cajitvā ayaṃ vihāro kārito, tasmā mayā pasannapuggalo",
  "tika-vin08t:1390_10": "āropetabbo, na añño”ti saññī. Saṅghopi “saṅghiko nāma vihāro saṅghassa dinno hoti",
  "tika-vin08t:1390_11": "pariccatto”tiādipāḷivacanañca, antamaso caturaṅgulapādakaṃ gāmadārakehi paṃsvāgārakesu",
  "tika-vin08t:1390_12": "kīḷantehi katampi saṅghassa dinnakālato paṭṭhāya garubhaṇḍaṃ hotī”tiādiaṭṭhakathāvacanañca",
  "tika-vin08t:1390_13": "gahetvā “ayaṃ vihāro saṅghiko saṅghasantako, tasmā amhehi abhirucitapuggalova āropetabbo, na añño”ti saññī.",
  "tika-vin08t:1391_0": "Tattha vuḍḍhatarassa vacanepi “na tvevāhaṃ, bhikkhave”tyādivacanaṃ tesu tesu āsanasālādīsu",
  "tika-vin08t:1391_1": "aggāsanassa vuḍḍhatarārahattā bhattaṃ bhuñjitvā nisinnopi bhikkhu vuḍḍhatare āgate",
  "tika-vin08t:1391_2": "vuṭṭhāya āsanaṃ dātabbaṃ sandhāya bhagavatā vuttaṃ, na dhuvavāsaṃ sandhāya. “Vuḍḍhataro",
  "tika-vin08t:1391_3": "attano vuḍḍhatāya”tyādivacanañca yathāvuḍḍhaṃ senāsane dīyamāne vuḍḍhatare āgate",
  "tika-vin08t:1391_4": "navakataro vuṭṭhāpetabbo, vuṭṭhāpetvā vuḍḍhatarassa senāsanaṃ dātabbaṃ, vuḍḍhataro",
  "tika-vin08t:1391_5": "pana navakatarena na vuṭṭhāpetabbo. Kasmā? “Attano vuḍḍhataratāyā”ti utukāle yathāvuḍḍhaṃ",
  "tika-vin08t:1391_6": "senāsanadānaṃ sandhāya vuttaṃ, na dhuvavāsatthāya dānaṃ sandhāya, tasmā idampi vacanaṃ",
  "tika-vin08t:1391_7": "upaparikkhitabbaṃ, na sīghaṃ anujānitabbaṃ.",
  "tika-vin08t:1392_0": "Byattavacanepi “bahussutassa saṅghabhāranitthārakassa”tyādivacanañca na bahussutamattena",
  "tika-vin08t:1392_1": "saṅghikavihārassa issarabhāvaṃ sandhāya vuttaṃ, atha kho tassa bhikkhussa bahūpakārataṃ",
  "tika-vin08t:1392_2": "guṇavisiṭṭhatañca sallakkhetvā saṅghena phāsukaṃ āvāsaṃ anuṭṭhāpanīyaṃ katvā dinne",
  "tika-vin08t:1392_3": "so bhikkhu kenaci tamhā vihārā anuṭṭhāpanīyo hoti, imamatthaṃ sandhāya vuttaṃ. “Anujānāmi,",
  "tika-vin08t:1392_4": "bhikkhave”tyādivacanañca nissayācariyānaṃ lakkhaṇaṃ pakāsetuṃ bhagavatā vuttaṃ, na",
  "tika-vin08t:1392_5": "saṅghikavihārassa issarattaṃ, tasmā idampi vacanaṃ upaparikkhitabbaṃ, na sīghaṃ anujānitabbaṃ.",
  "tika-vin08t:1393_0": "Dāyakavacanaṃ pana nānujānitabbaṃ paṭibāhitabbaṃ. Kasmā? “Yena vihāro kārito”tyādipāṭhassa",
  "tika-vin08t:1393_1": "amukhyavohārattā. Yathā hi puthujjanakāle rūpādīsu sañjanassa bhūtapubbattā bhūtapubbagatiyā",
  "tika-vin08t:1393_2": "arahāpi “satto”ti, evaṃ dānakālato pubbe tassa vihārassa sāmibhūtapubbattā dāyako",
  "tika-vin08t:1393_3": "“vihārasāmiko”ti vuccati, na issarattā. Na hi sakale vinayapiṭake aṭṭhakathāṭīkāsu",
  "tika-vin08t:1393_4": "ca “vissajjetvā dinnassa vihārassa dāyako issaro”ti vā “dāyakena vicāretabbo”ti vā",
  "tika-vin08t:1393_5": "“dāyakasantakavihāro”ti vā pāṭho atthi, “saṅghiko, gaṇasantako, puggaliko”icceva",
  "tika-vin08t:1393_6": "atthi, tasmā tassa vacanaṃ nānujānitabbaṃ.",
  "tika-vin08t:1394_0": "Saṅghassa vacanepi “saṅghiko nāma vihāro”tyādivacanaṃ saṅghasantakabhāvaṃ saṅghena",
  "tika-vin08t:1394_1": "vicāretabbabhāvaṃ dīpeti, saṅgho pana vicārento pañcaṅgasamannāgataṃ bhikkhuṃ senāsanaggāhāpakaṃ",
  "tika-vin08t:1394_2": "sammannitvā tena yathāvuḍḍhaṃ vicāretabbo vā hoti, samaggena saṅghena duvaṅgasamannāgatassa",
  "tika-vin08t:1394_3": "bhikkhuno apalokanakammena dhuvavāsatthāya dātabbo vā. Tesu pañcaṅgasamannāgatassa",
  "tika-vin08t:1394_4": "bhikkhuno dullabhattā senāsanaggāhāpakasammutiyā abhāve sati duvaṅgasamannāgato bhikkhu",
  "tika-vin08t:1394_5": "pariyesitabbo. Evaṃ pana apariyesitvā bhaṇḍāgārikatādibahaūpakāratāyuttassa bahussutatādiguṇavisiṭṭhatāvirahassa",
  "tika-vin08t:1394_6": "bhikkhuno āmisagarukatādivasena saṅghena vihāro dātabbo na hoti, tasmā saṅghavacanampi",
  "tika-vin08t:1394_7": "upaparikkhitabbaṃ, na tāva anujānitabbaṃ.",
  "tika-vin08t:1395_0": "Atha tīṇipi vacanāni saṃsandetabbāni. Tattha saṅghassa issarattā saṅgho pucchitabbo",
  "tika-vin08t:1395_1": "“ko puggalo tumhehi abhirucito”ti, pucchitvā “eso”ti vutte “kasmā abhirucito”ti pucchitvā",
  "tika-vin08t:1395_2": "“eso puggalo amhe cīvarādipaccayehi anuggahetā, amhākaṃ ñātisālohito, upajjhāyo,",
  "tika-vin08t:1395_3": "ācariyo, saddhivihāriko, antevāsiko, samānupajjhāyako, samānācariyako, piyasahāyo,",
  "tika-vin08t:1395_4": "lābhī, yasassī, tasmā amhehi abhirucito”ti vutte “na ettāvatā dhuvavāsatthāya vihāro",
  "tika-vin08t:1395_5": "dātabbo”ti paṭikkhipitabbo. Atha “eso puggalo sabbehi amhehi vuḍḍhataro aggāsanaṃ",
  "tika-vin08t:1395_6": "aggodakaṃ aggapiṇḍaṃ arahati, dhuvavāsatthāya vihāro pana tassa dātabboti aṭṭhakathācariyehi",
  "tika-vin08t:1395_7": "na vutto”ti vatvā paṭikkhipitabbo. Atha “dhammakathiko, vinayadharo, gaṇavācakaācariyo”ti",
  "tika-vin08t:1395_8": "vutte “eso dhuvavāsatthāya dinnavihārassa anucchaviko, etassa dātabbo”ti anumoditabbo.",
  "tika-vin08t:1395_9": "Kathaṃ viññāyatīti ce? “Saṅgho pana bhaṇḍāgārikassa vā dhammakathikavinayadharādīnaṃ",
  "tika-vin08t:1395_10": "vā gaṇavācakaācariyassa vā bahūpakārataṃ guṇavisiṭṭhatañca sallakkhento dhuvavāsatthāya",
  "tika-vin08t:1395_11": "vihāraṃ sammannitvā detī”ti vacanato viññāyati.",
  "tika-vin08t:1396_0": "Idha pana sādhakapāṭhe “bhaṇḍāgārikassa vā”ti vijjamāne kasmā sādhyavacane bhaṇḍāgāriko",
  "tika-vin08t:1396_1": "na vuttoti? Etarahi bhaṇḍāgārassa abhāvā. Yadi kesuci vihāresu bhaṇḍāgāraṃ sammanneyya,",
  "tika-vin08t:1396_2": "so bhaṇḍāgāravihāre nisinno saṅghassa pattacīvararakkhaṇādikaṃ upakāraṃ kareyya,",
  "tika-vin08t:1396_3": "tassa bahūpakārataṃ sallakkhento saṅgho bhaṇḍāgārikassa phāsukaṃ āvāsaṃ etarahipi",
  "tika-vin08t:1396_4": "dhuvavāsatthāya dadeyya, so tassa visuṃ dhuvavāsavihāroti. Ettha sādhakapāṭhe “dhammakathikavinayadharādīnaṃ",
  "tika-vin08t:1396_5": "vā”tiādisaddena bahussuto āgatāgamo dhammadharo vinayadharo mātikādharo paṇḍito byatto",
  "tika-vin08t:1396_6": "medhāvī lajjī kukkuccako sikkhākāmoti vuttaguṇavante saṅgaṇhāti. Athāpi “eso puggalo",
  "tika-vin08t:1396_7": "bahussuto uddesaparipucchādīhi bhikkhūnaṃ bahūpakāro saṅghabhāranitthārako”ti vadati,",
  "tika-vin08t:1396_8": "“sādhu esopi phāsukāvāsassa araho, anuṭṭhāpanīyaṃ katvā dhuvavāsatthāya vihāro etassapi",
  "tika-vin08t:1396_9": "dātabbo”ti vatvā anumoditabbo. Kathaṃ viññāyatīti ce? “Saṅgho pana bahussutassa uddesaparipucchādīhi",
  "tika-vin08t:1396_10": "bahūpakārassa bhāranitthārakassa phāsukaṃ āvāsaṃ anuṭṭhāpanīyaṃ katvā detī”ti vacanato viññāyati.",
  "tika-vin08t:1397_0": "Athāpi “ayaṃ puggalo dhammakathiko vinayadharo gaṇavācakācariyo saṅghassa bahūpakāro",
  "tika-vin08t:1397_1": "visiṭṭhaguṇayutto”ti vadati, “sādhu etassapi puggalassa dhuvavāsatthāya vihāraṃ sallakkhetvā",
  "tika-vin08t:1397_2": "sammannitvāva dātabbo”ti vatvā anumoditabbo. Kathaṃ viññāyatīti ce? “Saṅgho pana",
  "tika-vin08t:1397_3": "bhaṇḍāgārikassa vā dhammakathikavinayadharādīnaṃ vā gaṇavācakācariyassa vā bahūpakārataṃ",
  "tika-vin08t:1397_4": "guṇavisiṭṭhatañca sallakkhetvā dhuvavāsatthāya vihāraṃ sammannitvā detī”ti vacanato viññāyati.",
  "tika-vin08t:1398_0": "Athāpi “eso puggalo bahussuto saṅghabhāranitthārako”ti vadati, “sādhu etassapi anuṭṭhāpanīyaṃ",
  "tika-vin08t:1398_1": "katvā dātabbo”ti vatvā anumoditabbo. Kathaṃ viññāyatīti ce? “Bahussutassa saṅghabhāranitthārakassa",
  "tika-vin08t:1398_2": "bhikkhuno anuṭṭhāpanīyasenāsanampī”ti parivāraṭṭhakathāyaṃ vuttattā viññāyati. Tato",
  "tika-vin08t:1398_3": "“evaṃ duvaṅgasampanno puggalo antosīmaṭṭho vā bahisīmaṭṭho vā”ti pucchitvā “antosīmaṭṭho”ti",
  "tika-vin08t:1398_4": "vutte “sādhu suṭṭhu tassa dātabbo”ti sampaṭicchitabbaṃ. “Bahisīmaṭṭho”ti vutte “na",
  "tika-vin08t:1398_5": "dātabbo”ti paṭikkhipitabbaṃ. Kasmāti ce? “Na, bhikkhave, nissīme ṭhitassa senāsanaṃ",
  "tika-vin08t:1398_6": "gāhetabbaṃ, yo gāheyya, āpatti dukkaṭassā”ti vacanatoti.",
  "tika-vin08t:1399_0": "Atha “duvaṅgasamannāgate antosīmaṭṭhe asati ekaṅgasamannāgato antosīmaṭṭho atthī”ti",
  "tika-vin08t:1399_1": "pucchitvā “atthī”ti vutte “sādhu suṭṭhu etassa dātabbo”ti sampaṭicchitabbaṃ. Kathaṃ",
  "tika-vin08t:1399_2": "viññāyatīti ce? “Bahūpakārataṃ guṇavisiṭṭhatañca sallakkhentoti bhaṇḍāgārikassa bahūpakārataṃ",
  "tika-vin08t:1399_3": "dhammakathikādīnaṃ guṇavisiṭṭhatañca sallakkhento”ti sāratthadīpaniyaṃ ekekaṅgavasena",
  "tika-vin08t:1399_4": "āgatattā viññāyati. “Antosīmaṭṭho ekaṅgasamannāgatopi natthi, bahisīmaṭṭhova atthī”ti",
  "tika-vin08t:1399_5": "vutte “āgantvā antosīme ṭhitassa dātabbo”ti vattabbo. Kasmāti ce? “Asampattānampi",
  "tika-vin08t:1399_6": "upacārasīmaṃ paviṭṭhānaṃ antevāsikādīsu gaṇhantesu dātabbamevā”ti aṭṭhakathāyaṃ vacanato viññāyati.",
  "tika-vin08t:1400_0": "Sace pana ekaṅgayuttabhāvena vā duvaṅgayuttabhāvena vā samānā dve tayo bhikkhū antosīmāyaṃ",
  "tika-vin08t:1400_1": "vijjamānā bhaveyyuṃ, kassa dātabboti? Vaḍḍhatarassāti. Kathaṃ viññāyatīti ce? “Na",
  "tika-vin08t:1400_2": "ca, bhikkhave, saṅghikaṃ yathāvuḍḍhaṃ paṭibāhitabbaṃ, yo paṭibāheyya, āpatti dukkaṭassā”ti",
  "tika-vin08t:1400_3": "vacanatoti. Sace pana antosīmāyaṃ ekaṅgayutto vā duvaṅgayutto vā bhikkhu natthi,",
  "tika-vin08t:1400_4": "sabbeva āvāsikā bālā abyattā, evaṃ sati kassa dātabboti? Yo taṃ vihāraṃ āgacchati",
  "tika-vin08t:1400_5": "āgantuko bhikkhu, so ce lajjī hoti pesalo bahussuto sikkhākāmo, so tehi āvāsikehi",
  "tika-vin08t:1400_6": "bhikkhūhi aññattha agamanatthaṃ saṅgahaṃ katvā so āvāso dātabbo.",
  "tika-vin08t:1401_0": "Ayamattho kathaṃ jānitabboti ce? “Idha pana, bhikkhave, aññatarasmiṃ āvāse sambahulā",
  "tika-vin08t:1401_1": "bhikkhū viharanti bālā abyattā, te na jānanti uposathaṃ vā uposathakammaṃ vā pātimokkhaṃ",
  "tika-vin08t:1401_2": "vā pātimokkhuddesaṃ vā. Tattha añño bhikkhu āgacchati bahussuto āgatāgamo dhammadharo",
  "tika-vin08t:1401_3": "vinayadharo mātikādharo paṇḍito byatto medhāvī lajjī kukkuccako sikkhākāmo, tehi,",
  "tika-vin08t:1401_4": "bhikkhave, bhikkhūhi so bhikkhu saṅgahetabbo anuggahetabbo upalāpetabbo upaṭṭhāpetabbo",
  "tika-vin08t:1401_5": "cuṇṇena mattikāya dantakaṭṭhena mukhodakena. No ce saṅgaṇheyyuṃ anuggaṇheyyuṃ upalāpeyyuṃ",
  "tika-vin08t:1401_6": "upaṭṭhāpeyyuṃ cuṇṇena mattikāya dantakaṭṭhena mukhodakena, āpatti dukkaṭassā”ti sammāsambuddhena",
  "tika-vin08t:1401_7": "paññattattā, aṭṭhakathāyañca “saṅgahetabboti ‘sādhu, bhante, āgatattha, idha bhikkhā",
  "tika-vin08t:1401_8": "sulabhā sūpabyañjanaṃ atthi, vasatha anukkaṇṭhamānā’ti evaṃ piyavacanena saṅgahetabbo,",
  "tika-vin08t:1401_9": "punappunaṃ tathākaraṇavasena anuggahetabbo, ‘āma vasissāmī’ti paṭivacanadāpanena",
  "tika-vin08t:1401_10": "upalāpetabbo. Atha vā catūhi paccayehi saṅgahetabbo ceva anuggahetabbo ca, piyavacanena",
  "tika-vin08t:1401_11": "upalāpetabbo, kaṇṇasukhaṃ ālapitabboti attho, cuṇṇādīhi upaṭṭhāpetabbo. Āpatti dukkaṭassāti",
  "tika-vin08t:1401_12": "sace sakalopi saṅgho na karoti, sabbesaṃ dukkaṭaṃ. Idha neva therā, na daharā muccanti,",
  "tika-vin08t:1401_13": "sabbehi vārena upaṭṭhātabbo, attano vāre anupaṭṭhahantassa āpatti. Tena pana mahātherānaṃ",
  "tika-vin08t:1401_14": "pariveṇasammajjanadantakaṭṭhadānādīni na sāditabbāni. Evampi sati mahātherehi sāyaṃpātaṃ",
  "tika-vin08t:1401_15": "upaṭṭhānaṃ āgantabbaṃ. Tena pana tesaṃ āgamanaṃ ñatvā paṭhamataraṃ mahātherānaṃ upaṭṭhānaṃ",
  "tika-vin08t:1401_16": "gantabbaṃ. Sacassa saddhiṃcarā bhikkhū upaṭṭhākā atthi, ‘mayhaṃ upaṭṭhākā atthi,",
  "tika-vin08t:1401_17": "tumhe appossukkā viharathā’ti vattabbaṃ. Athāpissa saddhiṃ carā natthi, tasmiṃyeva",
  "tika-vin08t:1401_18": "pana vihāre eko vā dve vā vattasampannā vadanti ‘mayhaṃ therassa kattabbaṃ karissāma,",
  "tika-vin08t:1401_19": "avasesā phāsu viharantū’ti, sabbesaṃ anāpattī”ti vuttattā. Evaṃ tādisaṃ bahisīmato",
  "tika-vin08t:1401_20": "antosīmamāgataṃ lajjīpesalabahussutasikkhākāmabhūtaṃ bhikkhuṃ antosīmāya dhuvanivāsatthāya",
  "tika-vin08t:1401_21": "phāsukaṃ āvāsaṃ anuṭṭhāpanīyaṃ katvā dātabboti viññāyati.",
  "tika-vin08t:1402_0": "Nanu ca “na, bhikkhave, nissīme ṭhitassa senāsanaṃ gāhetabbaṃ, yo gāheyya, āpatti",
  "tika-vin08t:1402_1": "dukkaṭassā”ti bhagavatā vuttaṃ, atha kasmā nissīmato āgatassa dhuvavāsatthāya vihāro",
  "tika-vin08t:1402_2": "dātabboti? Vuccate – “nissīme ṭhitassā”ti idaṃ anādare sāmivacanaṃ, tasmā nissīme",
  "tika-vin08t:1402_3": "ṭhitaṃyeva senāsanaṃ na gāhetabbanti attho daṭṭhabbo, na nissīme ṭhitassa tassa bhikkhussa",
  "tika-vin08t:1402_4": "antosīmaṃ paviṭṭhassapi senāsanaṃ na gāhetabbanti attho, tasmā pubbe bahisīmāyaṃ",
  "tika-vin08t:1402_5": "ṭhitepi idāni antosīmaṃ paviṭṭhakālato paṭṭhāya catupaccayabhāgo labbhati. Vuttañhi",
  "tika-vin08t:1402_6": "aṭṭhakathāyaṃ “asukavihāre kira bahuṃ cīvaraṃ uppannanti sutvā yojanantarikavihāratopi",
  "tika-vin08t:1402_7": "bhikkhū āgacchanti, sampattasampattānaṃ ṭhitaṭṭhānato paṭṭhāya dātabba”nti. Antosīmaṭṭhesu",
  "tika-vin08t:1402_8": "pātimokkhaṃ uddisituṃ asakkontesu yattha pātimokkhuddesako atthi, so āvāso gantabbo",
  "tika-vin08t:1402_9": "hoti. Antovassepi pātimokkhuddesakena vinā vassaṃ vasituṃ na labhati. Yattha pātimokkhuddesako",
  "tika-vin08t:1402_10": "atthi, tattha gantvā vassaṃ vasitabbaṃ, tasmā bahisīmato āgatopi lajjīpesalabahussutasikkhākāmabhikkhu",
  "tika-vin08t:1402_11": "saṅgahetabbo hoti. Vuttañhetaṃ bhagavatā –",
  "tika-vin08t:1403_0": "“Idha pana, bhikkhave, aññatarasmiṃ āvāse tadahuposathe sambahulā bhikkhū viharanti",
  "tika-vin08t:1403_1": "bālā abyattā, te na jānanti uposathaṃ vā uposathakammaṃ vā pātimokkhaṃ vā pātimokkhuddesaṃ",
  "tika-vin08t:1403_2": "vā. Tehi, bhikkhave, bhikkhūhi eko bhikkhu sāmantā āvāsā sajjukaṃ pāhetabbo ‘gacchāvuso",
  "tika-vin08t:1403_3": "saṃkhittena vā vitthārena vā pātimokkhaṃ pariyāpuṇitvā āgacchā’ti. Evañcetaṃ labhetha,",
  "tika-vin08t:1403_4": "iccetaṃ kusalaṃ. No ce labhetha, tehi, bhikkhave, bhikkhūhi sabbeheva yattha jānanti",
  "tika-vin08t:1403_5": "uposathaṃ vā uposathakammaṃ vā pātimokkhaṃ vā pātimokkhuddesaṃ vā, so āvāso gantabbo.",
  "tika-vin08t:1403_6": "No ce gaccheyyuṃ, āpatti dukkaṭassa. Idha pana, bhikkhave, aññatarasmiṃ āvāse sambahulā",
  "tika-vin08t:1403_7": "bhikkhū vassaṃ vasanti bālā abyattā, te na jānanti uposathaṃ vā uposathakammaṃ vā",
  "tika-vin08t:1403_8": "pātimokkhaṃ vā pātimokkhuddesaṃ vā. Tehi, bhikkhave, bhikkhūhi eko bhikkhu sāmantā",
  "tika-vin08t:1403_9": "āvāsā sajjukaṃ pāhetabbo ‘gacchāvuso saṃkhittena vā vitthārena vā pātimokkhaṃ pariyāpuṇitvā",
  "tika-vin08t:1403_10": "āgacchā’ti. Evañcetaṃ labhetha, iccetaṃ kusalaṃ. No ce labhetha, eko bhikkhu sattāhakālikaṃ",
  "tika-vin08t:1403_11": "pāhetabbo ‘gacchāvuso saṃkhittena vā vitthārena vā pātimokkhaṃ pariyāpuṇitvā āgacchā’ti.",
  "tika-vin08t:1403_12": "Evañcetaṃ labhetha, iccetaṃ kusalaṃ. No ce labhetha, na, bhikkhave, tehi bhikkhūhi",
  "tika-vin08t:1403_13": "tasmiṃ āvāse vassaṃ vasitabbaṃ, vaseyyuṃ ce, āpatti dukkaṭassāti”.",
  "tika-vin08t:1404_0": "Evaṃ bahisīmato āgatassapi saṅghassa upakāraṃ kātuṃ sakkontassa visiṭṭhaguṇayuttassa",
  "tika-vin08t:1404_1": "dātabbabhāvo viññāyati, tasmā “amhākaṃ gaṇo na hoti, amhākaṃ vaṃso paveṇī na hoti,",
  "tika-vin08t:1404_2": "amhākaṃ sandiṭṭhasambhatto na hotī”tiādīni vatvā na paṭikkhipitabbo. Gaṇādibhāvo",
  "tika-vin08t:1404_3": "hi appamāṇaṃ, yathāvuttabahūpakāratādibhāvoyeva pamāṇaṃ. Sāmaggikaraṇato paṭṭhāya",
  "tika-vin08t:1404_4": "hi samānagaṇo hoti. Tathā hi ukkhittānuvattakānaṃ laddhinānāsaṃvāsakānampi laddhivissajjanena",
  "tika-vin08t:1404_5": "tividhaukkhepanīyakammakatānaṃ kammanānāsaṃvāsakānampi osāraṇaṃ katvā sāmaggikaraṇena",
  "tika-vin08t:1404_6": "saṃvāso bhagavatā anuññāto. Alajjiṃ pana bahussutampi saṅgahaṃ kātuṃ na vaṭṭati.",
  "tika-vin08t:1404_7": "So hi alajjīparisaṃ vaḍḍhāpeti, lajjīparisaṃ hāpeti. Bhaṇḍanakārakaṃ pana vihāratopi",
  "tika-vin08t:1404_8": "nikkaḍḍhitabbaṃ. Tathā hi “bhaṇḍanakārakakalahakārakameva sakalasaṅghārāmato nikkaḍḍhituṃ",
  "tika-vin08t:1404_9": "labhati. So hi pakkhaṃ labhitvā saṅghampi bhindeyya. Alajjīādayo pana attano vasanaṭṭhānatoyeva",
  "tika-vin08t:1404_10": "nikkaḍḍhitabbā, sakalasaṅghārāmato nikkaḍḍhituṃ na vaṭṭatī”ti aṭṭhakathāyaṃ vuttaṃ.",
  "tika-vin08t:1405_0": "Vuḍḍhāpacāyanādisāmaggirasarahitaṃ visabhāgapuggalampi saṅgahaṃ kātuṃ na labhati.",
  "tika-vin08t:1405_1": "Vuttañhi “evarūpena hi visabhāgapuggalena ekavihāre vā ekapariveṇe vā vasantena attho",
  "tika-vin08t:1405_2": "natthi, tasmā sabbatthevassa nivāso vārito”ti, tasmā āvāsiko vā hotu āgantuko vā,",
  "tika-vin08t:1405_3": "sagaṇo vā hotu aññagaṇo vā, bahussutasīlavantabhūto bhikkhu saṅgahetabbo. Vuttañhi bhagavatā –",
  "tika-vin08t:1406": "“Bahussutaṃ dhammadharaṃ, sappaññaṃ buddhasāvakaṃ;",
  "tika-vin08t:1407": "Nekkhaṃ jambonadasseva, ko taṃ nanditumarahati;",
  "tika-vin08t:1408": "Devāpi naṃ pasaṃsanti, brahmunāpi pasaṃsito”ti. –",
  "tika-vin08t:1409": "Ayaṃ antosīmaṭṭhena saṅghena bahūpakāratāguṇavisiṭṭhatāsaṅkhātehi guṇehi yuttassa saṅghabhāranitthārakassa bhikkhuno phāsukaṃ āvāsaṃ anuṭṭhāpanīyaṃ katvā dāne vinicchayo.",
  "tika-vin08t:1410_0": "Yadā pana saṅghatthero jarādubbalatāya vā rogapīḷitatāya vā vivekajjhāsayatāya vā",
  "tika-vin08t:1410_1": "gaṇaṃ apariharitukāmo aññassa dātukāmo, attano accayena vā kalahavivādābhāvamicchanto",
  "tika-vin08t:1410_2": "saddhivihārikādīnaṃ niyyātetukāmo hoti, tadā na attano issaravatāya dātabbaṃ, ayaṃ",
  "tika-vin08t:1410_3": "vihāro saṅghiko, tasmā saṅghaṃ sannipātāpetvā taṃ kāraṇaṃ ācikkhitvā bahūpakāratāguṇavisiṭṭhatāyuttapuggalo",
  "tika-vin08t:1410_4": "vicināpetabbo. Tato saṅgho cattāri agatigamanāni anupagantvā bhagavato ajjhāsayānurūpaṃ",
  "tika-vin08t:1410_5": "lajjīpesalabahussutasikkhākāmabhūtaṃ puggalaṃ vicinitvā “ayaṃ bhikkhu imassa vihārassa",
  "tika-vin08t:1410_6": "anucchaviko”ti āroceti. Mahātherassapi tameva ruccati, iccetaṃ kusalaṃ. No ce ruccati,",
  "tika-vin08t:1410_7": "attano bhārabhūtaṃ vuttappakāraaṅgaviyuttaṃ puggalaṃ dātukāmo hoti. Evaṃ sante saṅgho",
  "tika-vin08t:1410_8": "chandādiagatiṃ na gacchati, puggalova gacchati, tasmā saṅghasseva anumatiyā vihāro dātabbo.",
  "tika-vin08t:1411_0": "Sace pana saṅgho yaṃ kañci āmisaṃ labhitvā yathāvuttaguṇaviyuttassa bhikkhuno dātukāmo",
  "tika-vin08t:1411_1": "hoti, puggalo pana bhagavato ajjhāsayānurūpaṃ vuttappakāraaṅgayuttabhūtasseva bhikkhussa",
  "tika-vin08t:1411_2": "dātukāmo, tadā puggalopi saṅghapariyāpannoyevāti katvā dhammakammakārakassa puggalasseva",
  "tika-vin08t:1411_3": "anumatiyā vihāro dātabbo, na saṅghānumatiyā. Vuttañhetaṃ aṭṭhakathāyaṃ “sace saṅgho",
  "tika-vin08t:1411_4": "kiñci labhitvā āmisagarukatāya na nivāreti, eko bhikkhu nivāreti, sova bhikkhu issaro.",
  "tika-vin08t:1411_5": "Saṅghikesu hi kammesu yo dhammakammaṃ karoti, sova issaro”ti. Vuttañhi –",
  "tika-vin08t:1412": "“Chandā dosā bhayā mohā;",
  "tika-vin08t:1413": "Yo dhammaṃ ativattati;",
  "tika-vin08t:1414": "Nihīyati tassa yaso;",
  "tika-vin08t:1415": "Kāḷapakkheva candimā.",
  "tika-vin08t:1416": "“Chandā dosā bhayā mohā;",
  "tika-vin08t:1417": "Yo dhammaṃ nātivattati;",
  "tika-vin08t:1418": "Āpūrati tassa yaso;",
  "tika-vin08t:1419": "Sukkapakkheva candimā”ti. ;",
  "tika-vin08t:1420_0": "Yadā pana theropi kiñci avatvā yathākammaṅgato, saṅghopi na kassaci vicāreti, evaṃ",
  "tika-vin08t:1420_1": "saṅghikavihāre abhikkhuke suññe vattamāne tasmiṃ dese yena kenaci sāsanassa vuddhimicchantena",
  "tika-vin08t:1420_2": "ācariyena antosīmaṭṭhakā bhikkhū evaṃ samussāhetabbā “mā tumhe āyasmanto evaṃ akattha,",
  "tika-vin08t:1420_3": "antosīmaṭṭhakesu bhikkhūsu bahūpakāratādiyuttaṃ puggalaṃ vicinatha, vicinitvā labhantā",
  "tika-vin08t:1420_4": "tassa puggalassa samaggena saṅghena dhuvavāsatthāya vihāraṃ anuṭṭhāpanīyaṃ katvā",
  "tika-vin08t:1420_5": "detha, no ce antosīmaṭṭhakesu bhikkhūsu alattha, atha bahisīmaṭṭhakesu bhikkhūsu",
  "tika-vin08t:1420_6": "vicinatha. Bahisīmaṭṭhakesu bhikkhūsu vicinitvā yathāvuttaaṅgayuttapuggale labbhamāne",
  "tika-vin08t:1420_7": "taṃ puggalaṃ antosīmaṃ pavesetvā antosīmaṭṭhakassa saṅghassa anumatiyā dhuvavāsatthāya",
  "tika-vin08t:1420_8": "vihāraṃ sammannitvā anuṭṭhāpanīyaṃ katvā detha. Evaṃ karontā hi tumhe āyasmanto",
  "tika-vin08t:1420_9": "appicchakathā-santosakathā-sallekhakathā-pavivittakathāvīriyārambhakathā-sīlakathā-samādhikathā-paññākathā-vimuttikathā-vimuttiñāṇadassanakathāsaṅkhātadasakathāvatthusampannaṃ",
  "tika-vin08t:1420_10": "puggalaṃ upanissāya assutapubbaṃ dhammaṃ suṇissatha, sutapubbaṃ dhammaṃ pariyodāpissatha,",
  "tika-vin08t:1420_11": "kaṅkhaṃ vinodissatha, diṭṭhiṃ ujuṃ karissatha, cittaṃ pasādessatha. Yassa lajjino",
  "tika-vin08t:1420_12": "pesalassa bahussutassa sikkhākāmassa bhikkhuno bhikkhaṃ anusikkhamānā saddhāya vaḍḍhissanti,",
  "tika-vin08t:1420_13": "sīlena vaḍḍhissanti, sutena vaḍḍhissanti, cāgena vaḍḍhissanti, paññāya vaḍḍhissantī”ti.",
  "tika-vin08t:1420_14": "Vuttañhetaṃ visuddhimagge “katamo upanissayagocaro dasakathāvatthuguṇasamannāgato",
  "tika-vin08t:1420_15": "kalyāṇamitto, yaṃ nissāya assutaṃ suṇāti, sutaṃ pariyodapeti, kaṅkhaṃ vitarati, diṭṭhiṃ",
  "tika-vin08t:1420_16": "ujuṃ karoti, cittaṃ pasādeti. Yassa vā anusikkhamāno saddhāya vaḍḍhati, sīlena vaḍḍhati,",
  "tika-vin08t:1420_17": "sutena vaḍḍhati, cāgena vaḍḍhati, paññāya vaḍḍhati, ayaṃ vuccati upanissayagocaro”ti.",
  "tika-vin08t:1420_18": "Evaṃ samussāhetvā dhammakathaṃ katvā antosīmaṭṭhakasaṅgheneva dhuvavāsavihāro dāpetabboti.",
  "tika-vin08t:1421": "Evaṃ jinasāsanassa, vaḍḍhikāmo supesalo;",
  "tika-vin08t:1422": "Akāsi paññavā bhikkhu, suṭṭhu āvāsanicchayanti.",
  "tika-vin08t:1423": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:1424": "Vihāravinicchayakathālaṅkāro.",
  "tika-vin08t:1425": "29. Kathinatthāravinicchayakathā",
  "tika-vin08t:1426_0": "226. Evaṃ catupaccayabhājanavinicchayaṃ kathetvā idāni kathinavinicchayaṃ kathetumāha",
  "tika-vin08t:1426_1": "“kathinanti ettha panā”tiādi. Tattha kathinanti katamaṃ kathinaṃ? Samūhapaññatti.",
  "tika-vin08t:1426_2": "Na hi paramatthato kathinaṃ nāma eko dhammo atthi, purimavassaṃvutthā bhikkhū, anūnapañcavaggasaṅgho,",
  "tika-vin08t:1426_3": "cīvaramāso, dhammena samena uppannacīvarantiādīsu yesu nāmarūpesu samuppajjamānesu",
  "tika-vin08t:1426_4": "tesaṃ nāmarūpadhammānaṃ samūhasamavāyasaṅkhātaṃ samūhapaññattimattameva kathinaṃ.",
  "tika-vin08t:1426_5": "Ayamattho kathaṃ jānitabboti? “Tesaññeva dhammānaṃ saṅgaho samavāyo nāmaṃ nāmakammaṃ",
  "tika-vin08t:1426_6": "nāmadheyyaṃ nirutti byañjanaṃ abhilāpo, yadidaṃ kathina”nti parivārapāḷiyaṃ āgatattā",
  "tika-vin08t:1426_7": "ca, “tesaññeva dhammānanti yesu rūpādidhammesu sati kathinaṃ nāma hoti, tesaṃ samodhānaṃ",
  "tika-vin08t:1426_8": "missībhāvo. Nāmaṃ nāmakammantiādinā pana ‘kathina’nti idaṃ bahūsu dhammesu nāmamattaṃ,",
  "tika-vin08t:1426_9": "na paramatthato eko dhammo atthīti dassetī”ti aṭṭhakathāyaṃ āgatattā ca, “yesu rūpādidhammesūti",
  "tika-vin08t:1426_10": "purimavassaṃvutthā bhikkhū, pañcahi anūno saṅgho, cīvaramāso, dhammena samena samuppannaṃ",
  "tika-vin08t:1426_11": "cīvaranti evamādīsu yesu rūpārūpadhammesu. Satīti santesu. Missībhāvoti saṃsaggatā",
  "tika-vin08t:1426_12": "samūhapaññattimattaṃ. Tenāha na paramatthato eko dhammo atthīti dassetī”ti vimativinodaniyaṃ",
  "tika-vin08t:1426_13": "āgatattā ca jānitabboti.",
  "tika-vin08t:1427_0": "Kenaṭṭhena kathinanti? Thiraṭṭhena. Kasmā thiranti? Anāmantacāraasamādānacāragaṇabhojanayāvadatthacīvarayocatatthacīvaruppādasaṅkhāte",
  "tika-vin08t:1427_1": "pañcānisaṃse antokaraṇasamatthatāya. Vuttañhi sāratthadīpaniyaṃ “pañcānisaṃse antokaraṇasamatthatāya",
  "tika-vin08t:1427_2": "thiranti attho”ti, tathā vimativinodaniyaṃ vajirabuddhiṭīkāyañca. Atha vā kenaṭṭhena",
  "tika-vin08t:1427_3": "kathinanti? Saṅgaṇhanaṭṭhena. Kathaṃ saṅgaṇhātīti? Pañcānisaṃse aññattha gantuṃ adatvā",
  "tika-vin08t:1427_4": "saṅgaṇhāti saṅkhipitvā gaṇhāti. Vuttañhi vinayatthamañjūsāyaṃ “pañcānisaṃse aññattha",
  "tika-vin08t:1427_5": "gantuṃ adatvā saṅgaṇhanaṭṭhena kathina”nti.",
  "tika-vin08t:1428_0": "Kathina-saddo kāya dhātuyā kena paccayena sijjhatīti? Ṭīkācariyā dhātupaccaye acintetvā",
  "tika-vin08t:1428_1": "anipphannapāṭipadikavaseneva vaṇṇenti, tasmā ayaṃ saddo ruḷhīsuddhanāmabhūto anipphannapāṭipadikasaddoti",
  "tika-vin08t:1428_2": "vuccati. Kathaṃ viññāyatīti ce? Tīsupi vinayaṭīkāsu “thiranti attho” icceva vaṇṇitattā.",
  "tika-vin08t:1428_3": "Pañcānisaṃse antokaraṇasamatthatāyāti pana thiratā cassa hetupadameva. Atha vā kathina-saddo",
  "tika-vin08t:1428_4": "kathadhātuyā inapaccayena sijjhati. Kathaṃ? Katha saṅgahaṇetimassa laddhadhātusaññādissa",
  "tika-vin08t:1428_5": "pañcānisaṃse aññattha gantuṃ adatvā saṅgaṇhātīti atthe “ina sabbatthā”ti yogavibhāgena",
  "tika-vin08t:1428_6": "vā “supato cā”ti ettha ca-saddena vā inapaccayaṃ katvā parakkharaṃ netvā kathinasaddato",
  "tika-vin08t:1428_7": "syuppattādimhi kate rūpaṃ. Kathaṃ viññāyatīti ce? “Saṅgaṇhanaṭṭhenā”ti vuttaṃ kaṅkhāvitaraṇīṭīkāpāṭhaṃ",
  "tika-vin08t:1428_8": "nissāya viññāyati. Atha vā kaṭha kicchajīvaneti dhātuto inapaccayaṃ katvā sijjhati.",
  "tika-vin08t:1428_9": "Ayamattho “kaṭha kicchajīvane, muddhajadutiyanto dhātu, ino”ti abhidhānappadīpikāṭīkāyaṃ vuttattā viññāyati.",
  "tika-vin08t:1429_0": "Bahū pana paṇḍitā imaṃ pāṭhaṃyeva gahetvā “kathina-saddo muddhajadutiyantoyeva hoti,",
  "tika-vin08t:1429_1": "na dantajo”ti vadanti ceva likhanti ca, na panevaṃ ekantato vattabbaṃ. Kasmā? Abhidhānappadīpikāṭīkāyaṃ",
  "tika-vin08t:1429_2": "kakkhaḷapariyāyaṃ guṇasaddabhūtaṃ kaṭhinasaddaṃ sandhāya vuttaṃ, na sāsanavohārato",
  "tika-vin08t:1429_3": "nāmasaddabhūtaṃ. Tenevāha “pañcakaṃ kakkhaḷe”ti. Anekesu pana pāḷiaṭṭhakathādipotthakesu",
  "tika-vin08t:1429_4": "jinasāsanavohārato nāmasaddabhūto kathina-saddo dantajoyeva yebhuyyena paññāyati,",
  "tika-vin08t:1429_5": "teneva ca kāraṇena abhidhānappadīpikāṭīkāyampi vaṇṇavipariyāye kathinantipi vuttaṃ.",
  "tika-vin08t:1429_6": "Atha vā kattha silāghāyanti dhātuto inapaccayaṃ katvā sasaṃyogatthakāraṃ nisaṃyogaṃ",
  "tika-vin08t:1429_7": "katvā sijjhati. Ayamattho silāghādisuttassa vuttiyaṃ “silāgha katthane”ti vacanato,",
  "tika-vin08t:1429_8": "saddanītiyañca “katthanaṃ pasaṃsana”nti vaṇṇitattā ca viññāyati. Idañca vacanaṃ “idañhi",
  "tika-vin08t:1429_9": "kathinavattaṃ nāma buddhappasattha”nti aṭṭhakathāvacanena sameti. Ācariyā pana “kaṭhadhātu",
  "tika-vin08t:1429_10": "inapaccayo”ti vikappetvā “kaṭha samatthane”ti atthaṃ vadanti, taṃ ṭīkāsu “thiranti",
  "tika-vin08t:1429_11": "attho”ti vacanaṃ anapekkhitvā “pañcānisaṃse antokaraṇasamatthatāyā”ti hetumeva atthabhāvena",
  "tika-vin08t:1429_12": "gahetvā vuttaṃ siyā, taṃ pana thirabhāvassa hetuyeva.",
  "tika-vin08t:1430_0": "Kathaṃ viggaho kātabboti? Ayaṃ kathina-saddo catūsu padesu nāmapadaṃ, pañcasu nāmesu",
  "tika-vin08t:1430_1": "suddhanāmaṃ, catūsu suddhanāmesu ruḷhīsuddhanāmaṃ, dvīsu pāṭipadikasaddesu anipphannapāṭipadikasaddo,",
  "tika-vin08t:1430_2": "tasmā viggaho na kātabbo. Vuttañhi –",
  "tika-vin08t:1431": "“Ruḷhīkhyātaṃ nipātañcu-pasaggālapanaṃ tathā;",
  "tika-vin08t:1432": "Sabbanāmikametesu, na kato viggaho chasū”ti.",
  "tika-vin08t:1433_0": "Ayamattho “kathinanti…pe… thiranti attho”ti ṭīkāsu vacanato viññāyati. Atha vā pañcānisaṃse",
  "tika-vin08t:1433_1": "aññattha gantuṃ adatvā kathati saṅgaṇhātīti kathinaṃ, ayaṃ vacanattho yathāvuttavinayatthamañjūsāpāṭhavasena",
  "tika-vin08t:1433_2": "viññāyati. Atha vā kaṭhati kicchena jīvatīti kathino, rukkho, tassa esoti kathino,",
  "tika-vin08t:1433_3": "thirabhāvo, so etassa atthīti kathinaṃ, paññattijātaṃ ṭha-kārassa tha-kāraṃ katvā",
  "tika-vin08t:1433_4": "kathinanti vuttaṃ. Ayaṃ nayo “kaṭha kicchajīvane”ti dhātvatthasaṃvaṇṇanāya ca “pañcānisaṃse",
  "tika-vin08t:1433_5": "antokaraṇasamatthatāya thiranti attho”ti ṭīkāvacanena ca sametīti daṭṭhabbo. Atha",
  "tika-vin08t:1433_6": "vā kathīyate silāghate pasaṃsīyate buddhādīhīti kathinaṃ, ayaṃ nayo “kattha silāghāya”nti",
  "tika-vin08t:1433_7": "dhātvatthasaṃvaṇṇanāya ca “idañhi kathinavattaṃ nāma buddhappasattha”nti aṭṭhakathāvacanena",
  "tika-vin08t:1433_8": "ca sametīti daṭṭhabbo.",
  "tika-vin08t:1434_0": "Ettha pana saṅkheparucittā ācariyassa saddalakkhaṇaṃ avicāretvā atthameva pucchaṃ",
  "tika-vin08t:1434_1": "katvā vissajjetuṃ “kathinaṃ attharituṃ ke labhanti, ke na labhantī”tiādimāha. Tattha",
  "tika-vin08t:1434_2": "ke labhantīti ke sādhentīti attho. Pañca janā labhantīti pañca janā sādhenti. Kathinadussassa",
  "tika-vin08t:1434_3": "hi dāyakā pacchimakoṭiyā cattāro honti, eko paṭiggāhakoti. “Tatra, bhikkhave, yvāyaṃ",
  "tika-vin08t:1434_4": "catuvaggo bhikkhusaṅgho ṭhapetvā tīṇi kammāni upasampadaṃ pavāraṇaṃ abbhāna”nti campeyyakkhandhake",
  "tika-vin08t:1434_5": "vuttattā na pañcavaggakaraṇīyanti gahetabbaṃ. Paṭhamappavāraṇāya pavāritāti idaṃ",
  "tika-vin08t:1434_6": "vassacchedaṃ akatvā vassaṃvutthabhāvasandassanatthaṃ vuttaṃ antarāyena apavāritānampi",
  "tika-vin08t:1434_7": "vutthavassānaṃ kathinatthārasambhavato. Teneva “appavāritā vā”ti avatvā “chinnavassā",
  "tika-vin08t:1434_8": "vā pacchimikāya upagatā vā na labhantī”ti ettakameva vuttaṃ. Aññasmiṃ vihāre vutthavassāpi",
  "tika-vin08t:1434_9": "na labhantīti nānāsīmāya aññasmiṃ vihāre vutthavassā imasmiṃ vihāre kathinatthāraṃ",
  "tika-vin08t:1434_10": "na labhantīti attho. Sabbeti chinnavassādayo, anupagatāpi tattheva saṅgahitā. Ānisaṃsanti",
  "tika-vin08t:1434_11": "kathinānisaṃsacīvaraṃ. Ekaṃ atthatacīvaraṃyeva hi kathinacīvaraṃ nāma hoti, avasesāni",
  "tika-vin08t:1434_12": "cīvarāni vā sāṭakā vā kathinānisaṃsāyeva nāma. Vakkhati hi “avasesakathinānisaṃse",
  "tika-vin08t:1434_13": "balavavatthāni vassāvāsikaṭhitikāya dātabbānī”ti. itaresanti purimikāya upagatānaṃ.",
  "tika-vin08t:1435_0": "So ce pacchimikāya upasampajjati, gaṇapūrako ceva hoti, ānisaṃsañca labhatīti iminā",
  "tika-vin08t:1435_1": "sāmaṇerānaṃ vassūpagamanaṃ anuññātaṃ hoti. So hi purimikāya vassūpagatattā ānisaṃsaṃ",
  "tika-vin08t:1435_2": "labhati, pacchimikāya pana upasampajjitattā gaṇapūrako hotīti. Sace purimikāya upagatā",
  "tika-vin08t:1435_3": "kathinatthārakusalā na hontītiādinā “aṭṭhadhammakovido bhikkhu, kathinatthāramarahatī”ti",
  "tika-vin08t:1435_4": "vinayavinicchaye āgatattā sayaṃ ce aṭṭhadhammakusalo, sayameva attharitabbaṃ. No",
  "tika-vin08t:1435_5": "ce, aññe aṭṭhadhammakusale pariyesitvā netabbā, evaṃ akatvā kathinaṃ attharituṃ na",
  "tika-vin08t:1435_6": "vaṭṭatīti dasseti. Kathinaṃ attharāpetvāti sakāritavacanena tehi bāhirato āgatattherehi",
  "tika-vin08t:1435_7": "sayaṃ kathinaṃ na attharitabbaṃ, sabbapubbakiccādikaṃ saṃvidahitvā te purimikāya",
  "tika-vin08t:1435_8": "vassūpagatā antosīmaṭṭhabhikkhūyeva attharāpetabbāti dasseti, aññathā añño kathinaṃ",
  "tika-vin08t:1435_9": "attharati, añño ānisaṃsaṃ labhatīti āpajjati, na panevaṃ yujjati. Vakkhati hi “ānisaṃso",
  "tika-vin08t:1435_10": "pana itaresaṃyeva hotī”ti. Dānañca bhuñjitvāti khādanīyabhojanīyabhūtaṃ annapānādidānaṃ",
  "tika-vin08t:1435_11": "bhuñjitvā. Na hi te vatthudānaṃ labhanti.",
  "tika-vin08t:1436_0": "Kathinacīvaraṃ demāti dātuṃ vaṭṭatīti ettha “saṅghassa kathinacīvaraṃ demā”ti vattabbaṃ.",
  "tika-vin08t:1436_1": "Evañhi sati “idaṃ saṅghassa kathinadussaṃ uppanna”nti kammavācāya sameti. Atha ca",
  "tika-vin08t:1436_2": "pana pubbe kataparicayattā “saṅghassā”ti avuttepi sampadānaṃ pākaṭanti katvā avuttaṃ",
  "tika-vin08t:1436_3": "siyāti. Ettheke ācariyā vadanti “saṅghassāti avuttepi kāle dinnaṃ saṅghikaṃ hotī”ti,",
  "tika-vin08t:1436_4": "tatrevaṃ vattabbaṃ “na kāle dinnaṃ sabbaṃ saṅghikaṃ hotī”ti. Kathaṃ viññāyatīti ce?",
  "tika-vin08t:1436_5": "“Yañca kālepi saṅghassa vā idaṃ akālacīvaranti, puggalassa vā idaṃ tuyhaṃ dammītiādinā",
  "tika-vin08t:1436_6": "nayena dinnaṃ, etaṃ akālacīvaraṃ nāmā”ti kaṅkhāvitaraṇiyaṃ āgatattā puggalikampi",
  "tika-vin08t:1436_7": "hotīti viññāyati, tasmā parammukhāpi nāmaṃ vatvā sammukhāpi pādamūle ṭhapetvā dinnaṃ",
  "tika-vin08t:1436_8": "puggalikameva hoti, na saṅghikaṃ. Vuttañhetaṃ aṭṭhakathāyaṃ “puggalassa detīti ‘imaṃ",
  "tika-vin08t:1436_9": "cīvaraṃ itthannāmassa dammī’ti evaṃ parammukhā vā, pādamūle ṭhapetvā ‘imaṃ, bhante,",
  "tika-vin08t:1436_10": "tumhākaṃ dammī’ti evaṃ sammukhā vā detī”ti. Evaṃ puggalike sati taṃ cīvaraṃ saṅghassa",
  "tika-vin08t:1436_11": "bhājetabbaṃ hoti vā na hoti vāti? So puggalo attano saddhivihārikaantevāsikabhūtassa",
  "tika-vin08t:1436_12": "saṅghassa vā aññassa sahadhammikasaṅghassa vā bhājetukāmo bhājeyya, abhājetukāmo",
  "tika-vin08t:1436_13": "“bhājetū”ti na kenaci vacanīyo. Kathaṃ viññāyatīti ce? “Na hi puggalassa ādissa dinnaṃ",
  "tika-vin08t:1436_14": "kenaci bhājanīyaṃ hotī”ti ṭīkāsu āgamanato viññāyati. Atheke ācariyā evaṃ vadanti",
  "tika-vin08t:1436_15": "“kathinassa ekaṃ mūlaṃ saṅghoti vuttattā puggalaṃ uddissa dinnepi saṅghāyattaṃ saṅghikaṃ",
  "tika-vin08t:1436_16": "hoti. Yathā kiṃ ‘sīmāya dammi, senāsanassa dammī’ti vuttepi taṃ dānaṃ saṅghikaṃ hoti,",
  "tika-vin08t:1436_17": "yathā ca ‘kathinacīvaraṃ dammī’ti vutte saṅghikaṃ hotī”ti.",
  "tika-vin08t:1437_0": "Tatrevaṃ vicāretabbaṃ – “kathinassa ekaṃ mūlaṃ saṅgho”ti vacanaṃ kathinassa mūlaṃ",
  "tika-vin08t:1437_1": "kathinassa kāraṇaṃ dasseti. Yathā hi mūle vijjamāne rukkho tiṭṭhati, avijjamāne na",
  "tika-vin08t:1437_2": "tiṭṭhati, tasmā mūlaṃ rukkhassa kāraṇaṃ hoti, patiṭṭhaṃ hoti, evaṃ saṅghe vijjamāne",
  "tika-vin08t:1437_3": "kathinaṃ hoti, no avijjamāne, tasmā saṅgho kathinassa mūlaṃ kathinassa kāraṇaṃ nāma",
  "tika-vin08t:1437_4": "hoti. Kathaṃ saṅghe vijjamāne kathinaṃ hoti? Sabbantimena paricchedena catuvaggabhūtena",
  "tika-vin08t:1437_5": "saṅghena atthārārahassa bhikkhuno ñattidutiyakammavācāya kathinacīvare dinneyeva",
  "tika-vin08t:1437_6": "tena cīvarena atthataṃ kathinaṃ nāma hoti, no adinne, tasmā catuvaggasaṅghe alabbhamāne",
  "tika-vin08t:1437_7": "sahassakkhattuṃ “kathinaṃ dammī”ti vuttepi kathinaṃ nāma na hoti, tasmā upacārasīmāya",
  "tika-vin08t:1437_8": "paricchinne vihāre eko vā dve vā tayo vā cattāro vā bhikkhū viharanti, tattha kathinacīvare",
  "tika-vin08t:1437_9": "uppanne aññato pariyesitvā catuvaggasaṅgho eko paṭiggāhakoti pañcannaṃ bhikkhūnaṃ",
  "tika-vin08t:1437_10": "pūraṇe sati kathinaṃ attharituṃ labhati, nāsati, evaṃ saṅghe vijjamāneyeva kathinaṃ",
  "tika-vin08t:1437_11": "nāma hoti, no avijjamāne, tasmā saṅghassa kathinassa mūlabhūtataṃ kāraṇabhūtataṃ",
  "tika-vin08t:1437_12": "sandhāya “kathinassa ekaṃ mūlaṃ saṅgho”ti vuttaṃ. “Kathina”nti vutte saṅghikaṃyeva",
  "tika-vin08t:1437_13": "hoti, no puggalikanti adhippāyo etasmiṃ pāṭhe na labbhati. Yathā kiṃ “kiccādhikaraṇassa",
  "tika-vin08t:1437_14": "ekaṃ mūlaṃ saṅgho”ti ettha apalokanakammañattikammañattidutiyakammañatticatutthakammasaṅkhātaṃ",
  "tika-vin08t:1437_15": "kiccādhikaraṇaṃ catuvaggādike saṅghe vijjamāneyeva hoti, no avijjamāne, tasmā saṅghassa",
  "tika-vin08t:1437_16": "kiccādhikaraṇassa mūlabhūtataṃ kāraṇabhūtataṃ sandhāya “kiccādhikaraṇassa ekaṃ mūlaṃ",
  "tika-vin08t:1437_17": "saṅgho”ti vuccati, evaṃsampadamidaṃ daṭṭhabbaṃ.",
  "tika-vin08t:1438_0": "Yadipi vuttaṃ “yathā ‘sīmāya dammi, senāsanassa dammī’tiādīsu taṃ dānaṃ saṅghāyattameva",
  "tika-vin08t:1438_1": "hoti, tathā ‘kathina dammī’ti vutte puggalaṃ uddissa dinnepi saṅghāyattameva saṅghikameva",
  "tika-vin08t:1438_2": "hotī”ti, tathāpi evaṃ vicāraṇā kātabbā – “sīmāya dammi, senāsanassa dammī”tiādīsu",
  "tika-vin08t:1438_3": "sīmā ca senāsanañca dānapaṭiggāhakā na honti, tasmā sīmaṭṭhassa ca senāsanaṭṭhassa",
  "tika-vin08t:1438_4": "ca saṅghassa āyattaṃ hoti, puggalo pana dānapaṭiggāhakova, tasmā “imaṃ kathinacīvaraṃ",
  "tika-vin08t:1438_5": "itthannāmassa bhikkhuno dammī”ti parammukhā vā tassa bhikkhuno pādamūle ṭhapetvā",
  "tika-vin08t:1438_6": "sammukhā vā dinnaṃ kathaṃ saṅghāyattaṃ saṅghasantakaṃ bhaveyya, evaṃ saṅghassa apariṇataṃ",
  "tika-vin08t:1438_7": "puggalikacīvaraṃ saṅghassa pariṇāmeyya, navasu adhammikadānesu ekaṃ bhaveyya, tassa",
  "tika-vin08t:1438_8": "cīvarassa paṭiggahopi navasu adhammikapaṭiggahesu eko bhaveyya, tassa cīvarassa paribhogopi",
  "tika-vin08t:1438_9": "navasu adhammikaparibhogesu eko bhaveyya. Kathaṃ viññāyatīti ce? Nava adhammikāni",
  "tika-vin08t:1438_10": "dānānīti saṅghassa pariṇataṃ aññasaṅghassa vā cetiyassa vā puggalassa vā pariṇāmeti,",
  "tika-vin08t:1438_11": "cetiyassa pariṇataṃ aññacetiyassa vā saṅghassa vā puggalassa vā pariṇāmeti, puggalassa",
  "tika-vin08t:1438_12": "pariṇataṃ aññapuggalassa vā saṅghassa vā cetiyassa vā pariṇāmeti, “nava adhammikā",
  "tika-vin08t:1438_13": "paribhogā”ti āgataṃ parivārapāḷiñca “nava paṭiggahaparibhogāti etesaṃyeva dānānaṃ",
  "tika-vin08t:1438_14": "paṭiggahā ca paribhogā cā”ti āgataṃ aṭṭhakathañca oloketvā viññāyatīti.",
  "tika-vin08t:1439_0": "Athāpi evaṃ vadanti – dāyako saṅghattherassa vā ganthadhutaṅgavasena abhiññātassa",
  "tika-vin08t:1439_1": "vā bhattuddesakassa vā pahiṇati “amhākaṃ bhattaggahaṇatthāya aṭṭha bhikkhū gahetvā",
  "tika-vin08t:1439_2": "āgacchathā”ti, sacepi ñātiupaṭṭhākehi pesitaṃ hoti, ime tayo janā pucchituṃ na labhanti.",
  "tika-vin08t:1439_3": "Āruḷhāyeva mātikaṃ, saṅghato aṭṭha bhikkhū uddisāpetvā attanavamehi gantabbaṃ. Kasmā?",
  "tika-vin08t:1439_4": "Bhikkhusaṅghassa hi ete bhikkhū nissāya lābho uppajjatīti. Ganthadhutaṅgādīhi pana",
  "tika-vin08t:1439_5": "anabhiññāto āvāsikabhikkhu pucchituṃ labhati, tasmā tena “kiṃ saṅghato gaṇhāmi, udāhu",
  "tika-vin08t:1439_6": "ye jānāmi, tehi saddhiṃ āgacchāmī”ti mātikaṃ āropetvā yathā dāyakā vadanti, tathā",
  "tika-vin08t:1439_7": "paṭipajjitabbanti, īdisesu ṭhānesu “saṅghassa lābho puggalaṃ upanissāya uppajjatī”ti",
  "tika-vin08t:1439_8": "vacanaṃ upanidhāya “saṅghassa lābho puggalaṃ nissāya uppajjati, puggalassa pattalābho",
  "tika-vin08t:1439_9": "saṅghaṃ āmasitvā dento saṅghāyatto hotī”ti viññāyatīti.",
  "tika-vin08t:1440_0": "Imasmimpi vacane evaṃ vicāraṇā kātabbā – tasmiṃ tu nimantane na puggalaṃyeva nimanteti,",
  "tika-vin08t:1440_1": "atha kho sasaṅghaṃ puggalaṃ nimanteti. Tattha tu “saṅgha”nti avatvā “aṭṭha bhikkhū”ti",
  "tika-vin08t:1440_2": "vuttattā “kiṃ saṅghato gaṇhāmi, udāhu ye jānāmi, tehi saddhiṃ āgacchāmī”ti anabhiññāto",
  "tika-vin08t:1440_3": "puggalo pucchituṃ labhati. Saṅghattherassa pana saṅghaṃ pariharitvā vasitattā “aṭṭha",
  "tika-vin08t:1440_4": "bhikkhū”ti vutte saṅghaṃ ṭhapetvā aññesaṃ gahaṇakāraṇaṃ natthi, ganthadhutaṅgavasena",
  "tika-vin08t:1440_5": "abhiññātapuggalopi saṅghassa puññanissitattā “aṭṭha bhikkhū”ti vutte saṅghatoyeva",
  "tika-vin08t:1440_6": "gaṇhāti, bhattuddesakassapi devasikaṃ saṅghasseva bhattavicāraṇattā “aṭṭha bhikkhū”ti",
  "tika-vin08t:1440_7": "vutte saṅghaṃ ṭhapetvā aññesaṃ gahaṇakāraṇaṃ natthi. Evaṃ “aṭṭha bhikkhū gahetvā",
  "tika-vin08t:1440_8": "āgacchathā”ti saha saṅghena nimantitattā “ime tayo janā pucchituṃ na labhantī”ti",
  "tika-vin08t:1440_9": "vuttaṃ, na “tvaṃ āgacchāhī”ti puggalasseva nimantane satipi saṅghaṃ gahetvā āgantabbatoti.",
  "tika-vin08t:1440_10": "Evaṃ “aṭṭha bhikkhū gahetvā āgacchathā”ti sasaṅghasseva puggalassa nimantitattā saṅgho",
  "tika-vin08t:1440_11": "gahetabbo hoti, na “tumhe āgacchathā”ti puggalasseva nimantitattā, tasmā “puggalassa",
  "tika-vin08t:1440_12": "lābho saṅghāyatto”ti na sakkā vattuṃ, aṭṭhakathādīsu pakaraṇesupi “puggalaṃ nissāya",
  "tika-vin08t:1440_13": "saṅghassa lābho uppajjati” icceva vutto, na “puggalassa lābho saṅghāyatto”ti. Cīvaralābhakhettabhūtāsu",
  "tika-vin08t:1440_14": "aṭṭhasu mātikāsu ca “saṅghassa detī”ti ca visuṃ, “puggalassa detī”ti ca visuṃ āgataṃ.",
  "tika-vin08t:1440_15": "Puggalassa detīti “imaṃ cīvaraṃ itthannāmassa dammī”ti evaṃ parammukhā vā, pādamūle",
  "tika-vin08t:1440_16": "ṭhapetvā “imaṃ bhante tumhākaṃ dammī”ti evaṃ sammukhā vā detīti.",
  "tika-vin08t:1441_0": "Idāni pana cīvaraṃ dātukāmā upāsakā vā upāsikāyo vā sayaṃ anāgantvā puttadāsādayo",
  "tika-vin08t:1441_1": "āṇāpentāpi “imaṃ cīvaraṃ itthannāmassa therassa dethā”ti vatvā puggalasseva dāpenti,",
  "tika-vin08t:1441_2": "sāmaṃ gantvā dadantāpi pādamūle ṭhapetvā vā hatthe ṭhapetvā vā hatthena phusāpetvā",
  "tika-vin08t:1441_3": "vā dadanti “imaṃ, bhante, cīvaraṃ tumhe uddissa ettakaṃ dhanaṃ pariccajitvā kataṃ,",
  "tika-vin08t:1441_4": "evañca evañca hatthakammaṃ katvā sampāditaṃ, tasmā tumhe nivāsatha pārupatha paribhuñjathā”tiādīni",
  "tika-vin08t:1441_5": "vadanti, tassa puggalassa paribhogakaraṇameva icchanti, na saṅghassa dānaṃ. Keci",
  "tika-vin08t:1441_6": "atuṭṭhakathampi kathenti. Evaṃ puggalameva uddissa dinnacīvarassa saṅghena āyattakāraṇaṃ",
  "tika-vin08t:1441_7": "natthi. “Sace pana ‘idaṃ tumhākañca tumhākaṃ antevāsikānañca dammī’ti evaṃ vadati,",
  "tika-vin08t:1441_8": "therassa ca antevāsikānañca pāpuṇātī”ti āgamanato evaṃ vatvā dente pana ācariyantevāsikānaṃ",
  "tika-vin08t:1441_9": "pāpuṇāti, anantevāsikassa pana na pāpuṇāti. “Uddesaṃ gahetuṃ āgato gahetvā gacchanto",
  "tika-vin08t:1441_10": "ca atthi, tassapi pāpuṇātī”ti āgamanato bahisīmaṭṭhassa dhammantevāsikassapi pāpuṇāti.",
  "tika-vin08t:1441_11": "“Tumhehi saddhiṃ nibaddhacārikabhikkhūnaṃ dammīti vutte uddesantevāsikānaṃ vattaṃ",
  "tika-vin08t:1441_12": "katvā uddesaparipucchādīni gahetvā vicarantānaṃ sabbesaṃ pāpuṇātī”ti āgamanato evaṃ",
  "tika-vin08t:1441_13": "vatvā dente dhammantevāsikānaṃ vattapaṭipattikārakānañca antevāsikānaṃ pāpuṇāti.",
  "tika-vin08t:1441_14": "Evaṃ dāyakānaṃ vacanānurūpameva dānassa pavattanato “yathā dāyakā vadanti, tathā",
  "tika-vin08t:1441_15": "paṭipajjitabba”nti aṭṭhakathācariyā vadanti.",
  "tika-vin08t:1442_0": "Evaṃ idāni dāyakā yebhuyyena puggalasseva denti, satesu sahassesu ekoyeva paṇḍito",
  "tika-vin08t:1442_1": "bahussuto dāyako saṅghassa dadeyya, puggalikacīvarañca saṅghikabhavanatthāya akariyamānaṃ",
  "tika-vin08t:1442_2": "na ñattiyā kammavācāya ca arahaṃ hoti. Kathaṃ viññāyatīti ce? Ñattikammavācāvirodhato.",
  "tika-vin08t:1442_3": "Kathaṃ virodhoti ce? Ñattiyā kammavācāya ca “idaṃ saṅghassa kathinadussaṃ uppanna”nti",
  "tika-vin08t:1442_4": "kathinacīvarassa saṅghikabhāvo vutto, idāni pana taṃ cīvaraṃ “puggalassa dinnaṃ puggalika”nti",
  "tika-vin08t:1442_5": "vacanatthānurūpato puggalikaṃ hoti, evampi virodho. “Saṅgho imaṃ kathinadussaṃ itthannāmassa",
  "tika-vin08t:1442_6": "bhikkhuno dadeyya kathinaṃ attharitu”nti ettha ca saṅghoti dhātuyā kattā hoti, bhikkhunoti",
  "tika-vin08t:1442_7": "sampadānaṃ, idha pana saṅghassa tasmiṃ kathinacīvare anissarabhāvato saṅgho kattā",
  "tika-vin08t:1442_8": "na hoti, bhikkhu paṭiggāhalakkhaṇābhāvato sampadānaṃ na hoti, evampi virodho. Dāyakena",
  "tika-vin08t:1442_9": "pana saṅghassa pariccattattā saṅghikabhūtaṃ kathinacīvaraṃ yasmiṃ kāle saṅgho kathinaṃ",
  "tika-vin08t:1442_10": "attharituṃ aṭṭhaṅgasamannāgatassa bhikkhuno deti, tasmiṃ kāle ñattidutiyakammavācaṃ",
  "tika-vin08t:1442_11": "idāni manussā “ñattī”ti voharanti, tañca cīvaraṃ “ñattiladdhacīvara”nti, taṃ cīvaradāyakañca",
  "tika-vin08t:1442_12": "“ñattiladdhadāyako”ti, tasmā saṅghikacīvarameva ñattiladdhaṃ hoti, no puggalikacīvaraṃ.",
  "tika-vin08t:1442_13": "Ñattiladdhakālato pana paṭṭhāya taṃ cīvaraṃ puggalikaṃ hoti. Kasmā? Atthārakapuggalassa cīvarabhāvatoti.",
  "tika-vin08t:1443_0": "Athāpi vadanti “dinnanti pāṭhañca ‘sādhentī’ti pāṭhañca ‘ānisaṃsaṃ labhantī’ti pāṭhañca",
  "tika-vin08t:1443_1": "upanidhāya ayamattho viññāyatī”ti, tatthāyamācariyānamadhippāyo – “dinnaṃ idaṃ saṅghenā”ti",
  "tika-vin08t:1443_2": "ettha dā-dhātuyā saṅghenāti kattā, idanti kammaṃ, imassa kathinacīvarassa saṅghikattā",
  "tika-vin08t:1443_3": "saṅghena dinnaṃ hoti, tena viññāyati “kathina”nti vutte saṅghikaṃ hotīti. “Kathinatthāraṃ",
  "tika-vin08t:1443_4": "ke labhantīti ettha ke labhantīti ke sādhentīti attho. Pañca janā sādhentī”ti vajirabuddhiṭīkāyaṃ",
  "tika-vin08t:1443_5": "vuttaṃ. Tattha pañca janāti saṅgho vutto, imināpi viññāyati “kathinanti vutte saṅghikaṃ",
  "tika-vin08t:1443_6": "hotī”ti. Ānisaṃsaṃ labhantīti ettha ca saṅghikattā sabbe sīmaṭṭhakabhikkhū ānisaṃsaṃ",
  "tika-vin08t:1443_7": "labhanti, imināpi viññāyati “kathinanti vutte saṅghikaṃ hotī”ti.",
  "tika-vin08t:1444_0": "Tatrāpyevaṃ vicāraṇā kātabbā – pubbedāyakā cattāropi paccaye yebhuyyena saṅghasseva",
  "tika-vin08t:1444_1": "denti, tasmā saṅghassa catupaccayabhājanakathā ativitthārā hoti. Appakato pana puggalassa",
  "tika-vin08t:1444_2": "denti, tasmā saṅghassa dinnaṃ kathinacīvaraṃ saṅghena atthārakassa puggalassa dinnaṃ",
  "tika-vin08t:1444_3": "sandhāya vuttaṃ. Sādhentīti ca kathinadussassa dāyakā cattāro, paṭiggāhako ekoti",
  "tika-vin08t:1444_4": "pañca janā kathinadānakammaṃ sādhentīti vuttaṃ. Ānisaṃsaṃ labhantīti idañca atthārakassa",
  "tika-vin08t:1444_5": "ca anumodanānañca bhikkhūnaṃ ānisaṃsalābhameva vuttaṃ, na etehi pāṭhehi “kathina”nti",
  "tika-vin08t:1444_6": "vutte saṅghikaṃ hotīti attho viññātabbo hotīti daṭṭhabbo. Saṅghassa uppannacīvaraṃ",
  "tika-vin08t:1444_7": "saṅghena atthārakassa dinnabhāvo kathaṃ viññāyatīti? “Idaṃ saṅghassa kathinadussaṃ",
  "tika-vin08t:1444_8": "uppannaṃ, saṅgho imaṃ kathinadussaṃ itthannāmassa bhikkhuno deti kathinaṃ attharitu”nti",
  "tika-vin08t:1444_9": "vuttaṃ pāḷipāṭhañca “saṅgho ajja kathinadussaṃ labhitvā punadivase deti, ayaṃ nicayasannidhī”ti",
  "tika-vin08t:1444_10": "vuttaṃ aṭṭhakathāpāṭhañca disvā viññāyatīti. Saṅghasantakabhūtaṃ cīvarameva dānakiriyāya",
  "tika-vin08t:1444_11": "kammaṃ, saṅgho kattā, puggalo sampadānaṃ bhavituṃ arahabhāvo ca yathāvuttapāḷipāṭhameva",
  "tika-vin08t:1444_12": "upanidhāya viññāyatīti.",
  "tika-vin08t:1445_0": "Evaṃ sante puggalassa dinnaṃ puggalikacīvaraṃ saṅghikaṃ kātuṃ kathaṃ paṭipajjitabbanti?",
  "tika-vin08t:1445_1": "Sace so paṭiggāhakapuggalo dāyakānaṃ evaṃ vadati “upāsaka dānaṃ nāma puggalassa dinnato",
  "tika-vin08t:1445_2": "saṅghassa dinnaṃ mahapphalataraṃ hoti, tasmā saṅghassa dehi, saṅghassa datvā puna",
  "tika-vin08t:1445_3": "saṅghena atthārārahassa bhikkhuno kammavācāya datvā tena puggalena yathāvinayaṃ atthateyeva",
  "tika-vin08t:1445_4": "kathinaṃ nāma hoti, na puggalassa datvā puggalena sāmaṃyeva atthate, tasmā saṅghassa",
  "tika-vin08t:1445_5": "dehī”ti uyyojetvā saṅghassa dāpitepi taṃ cīvaraṃ saṅghikaṃ hoti kathinatthārārahaṃ.",
  "tika-vin08t:1445_6": "Yadi pana dāyako appassutatāya “nāhaṃ, bhante, kiñci jānāmi, imaṃ cīvaraṃ tumhākameva",
  "tika-vin08t:1445_7": "dammī”ti vakkhati, evaṃ sati puggalikavaseneva sampaṭicchitvā tena puggalena taṃ",
  "tika-vin08t:1445_8": "cīvaraṃ saṅghassa dinnampi saṅghikaṃ hoti.",
  "tika-vin08t:1446_0": "Yadi evaṃ samaṇeneva samaṇassa dinnaṃ cīvaraṃ kathaṃ kathinatthārārahaṃ bhaveyyāti?",
  "tika-vin08t:1446_1": "No na bhaveyya. Vuttañhetaṃ aṭṭhakathāyaṃ “kathinaṃ kena dinnaṃ vaṭṭati? Yena kenaci",
  "tika-vin08t:1446_2": "devena vā manussena vā pañcannaṃ vā sahadhammikānaṃ aññatarena dinnaṃ vaṭṭatī”ti.",
  "tika-vin08t:1446_3": "Atha kasmā paramparabhūtehi ācariyehi ñattiladdhacīvarato avasesāni cīvarāni saṅghassa",
  "tika-vin08t:1446_4": "bhājetvā eva paribhuñjitānīti? Vuccate – ekacce bhikkhū ācariyaparamparāgataanausāreneva",
  "tika-vin08t:1446_5": "paṭipajjanti, keci bahūnaṃ kiriyaṃ disvā diṭṭhānugativasena paṭipajjanti, bahussutāpi",
  "tika-vin08t:1446_6": "keci therā aruccantāpi paveṇibhedabhayena paṭipajjanti, apare rucivasena atthañca",
  "tika-vin08t:1446_7": "adhippāyañca pariṇāmetvā gaṇhanti, pakaraṇamevānugatabhikkhū pana yathāpakaraṇāgatameva",
  "tika-vin08t:1446_8": "atthaṃ gahetvā saṅghikañca puggalikañca amissaṃ katvā, kālacīvarañca akālacīvarañca",
  "tika-vin08t:1446_9": "amissaṃ katvā gaṇhanti. Bhikkhunivibhaṅge “thūlanandā bhikkhunī akālacīvaraṃ ‘kālacīvara’nti",
  "tika-vin08t:1446_10": "adhiṭṭhahitvā bhājāpessati, atha bhagavā nissaggiyapācittiyāpattiṃ paññapesī”ti āgataṃ,",
  "tika-vin08t:1446_11": "tasmā lajjīpesalabahussutasikkhākāmabhūtena bhikkhunā aneka-pāḷiaṭṭhakathādayo pakaraṇe",
  "tika-vin08t:1446_12": "oloketvā saṃsanditvā pakaraṇamevānugantabbaṃ, na aññesaṃ kiriyaṃ saddahitabbaṃ, na",
  "tika-vin08t:1446_13": "ca anugantabbaṃ. Bhagavato hi dharamānakāle vā tato pacchā vā pubbe dāyakā yebhuyyena",
  "tika-vin08t:1446_14": "cattāro paccaye saṅghasseva denti, tasmā saṅghikasenāsanassa saṅghikacīvarassa ca",
  "tika-vin08t:1446_15": "bāhullato pubbācariyā saṅghassa bhājetvā eva paribhuñjiṃsu.",
  "tika-vin08t:1447_0": "Idāni pana dāyakā yebhuyyena cattāro paccaye puggalasseva denti, tasmā senāsanampi",
  "tika-vin08t:1447_1": "abhinavabhūtaṃ puggalikameva bahulaṃ hoti, cīvarampi puggalikameva bahulaṃ. Daliddāpi",
  "tika-vin08t:1447_2": "suttakantanakālato paṭṭhāya “imaṃ cīvaraṃ kathinakāle itthannāmassa bhikkhuno dassāmī”ti",
  "tika-vin08t:1447_3": "cintetvā ca tatheva vatvā ca sabbakiccāni karonti, mahaddhanā ca sāṭakassa kīṇitakālato",
  "tika-vin08t:1447_4": "paṭṭhāya tatheva cintetvā kathetvā karonti, dānakāle ca “imaṃ cīvaraṃ itthannāmassa",
  "tika-vin08t:1447_5": "dehī”ti puttadāsādayo vā pesenti, sāmaṃ vā gantvā cīvaraṃ tassa bhikkhussa pādamūle",
  "tika-vin08t:1447_6": "vā hatthe vā ṭhapetvā “imaṃ cīvaraṃ tuyhaṃ dammī”ti vatvā vā cintetvā vā denti, satesu",
  "tika-vin08t:1447_7": "vā sahassesu vā eko paṇḍitapuriso “puggalassa dinnadānato saṅghassa dinnaṃ mahapphala”nti",
  "tika-vin08t:1447_8": "ñatvā “imaṃ kathinacīvaraṃ saṅghassa dammī”ti vatvā vā cintetvā vā deti, tassa sā",
  "tika-vin08t:1447_9": "dakkhiṇā saṅghagatā hoti. Sace pana dāyako puggalassa dātukāmo hoti, puggalo pana",
  "tika-vin08t:1447_10": "tassa mahapphalabhāvamicchanto dakkhiṇā-vibhaṅgasuttādidhammadesanāya puggalikadānato",
  "tika-vin08t:1447_11": "saṅghikadānassa mahapphalabhāvaṃ jānāpetvā “imaṃ tava cīvaraṃ saṅghassa dehī”ti uyyojeti,",
  "tika-vin08t:1447_12": "dāyakopi tassa vacanaṃ sampaṭicchitvā “imaṃ kathinacīvaraṃ saṅghassa dammī”ti vatvā",
  "tika-vin08t:1447_13": "vā cintetvā vā deti, evampi sā dakkhiṇā saṅghagatā hoti.",
  "tika-vin08t:1448_0": "Yadi pana bhikkhunā uyyojitopi duppañño dāyako tassa vacanaṃ anādiyitvā puggalasseva",
  "tika-vin08t:1448_1": "deti, tassa sā dakkhiṇā puggalagatā hoti. Atha pana so puggalo sayaṃ sampaṭicchitvā",
  "tika-vin08t:1448_2": "puna saṅghassa pariccajati, evampi taṃ cīvaraṃ saṅghikaṃ hoti, taṃ saṅghikavasena",
  "tika-vin08t:1448_3": "bhājetabbaṃ. Yadi pana dāyakopi puggalasseva deti, puggalopi sampaṭicchitvā na pariccajati,",
  "tika-vin08t:1448_4": "evaṃ sante taṃ cīvaraṃ puggalikaṃ hoti, na kathinakālamattena vā kathinavacanamattena",
  "tika-vin08t:1448_5": "vā saṅghikaṃ hoti. Idāni pana iminā nayena puggalikacīvaraṃyeva bahulaṃ hoti. Evaṃ",
  "tika-vin08t:1448_6": "santepi ācariyaparamparā paveṇiṃ abhinditukāmā saṅghikaṃ viya katvā bhājetvā paribhuñjiṃsu.",
  "tika-vin08t:1448_7": "Yadi mukhyato saṅghikaṃ siyā, saṅghena dinnato paraṃ ekasūcimattampi puggalo adhikaṃ",
  "tika-vin08t:1448_8": "gaṇhituṃ na labheyya.",
  "tika-vin08t:1449_0": "Ekacce therā saṅghikanti pana vadanti, bhājanakāle pana issaravatāya yathāruci vicārenti,",
  "tika-vin08t:1449_1": "ekacce bhikkhū mukhyasaṅghikanti maññamānā abhājetukāmampi puggalaṃ abhibhavitvā",
  "tika-vin08t:1449_2": "bhājāpenti, tassa puggalassa mātā pitā ñātakā upāsakādayo “amhākaṃ puttassa dema,",
  "tika-vin08t:1449_3": "amhākaṃ ñātakabhikkhussa dema, amhākaṃ kulūpakassa demā”ti, aññepi saddhā pasannā",
  "tika-vin08t:1449_4": "dāyakā “itthannāmassa puggalassa demā”ti vicāretvā parammukhāpi “imaṃ cīvaraṃ itthannāmassa",
  "tika-vin08t:1449_5": "dammī”ti vatvā sammukhāpi pādamūle vā hatthe vā ṭhapetvā denti, evarūpaṃ cīvaraṃ",
  "tika-vin08t:1449_6": "puggalikaṃ hoti, saṅghaṃ āmasitvā avuttattā saṅghāyattaṃ na hoti, “kathinaṃ dassāmī”ti",
  "tika-vin08t:1449_7": "vā “kathinaṃ dātuṃ gato”ti vā “kathinacīvara”nti vā pubbāparakālesu vacanaṃ pana",
  "tika-vin08t:1449_8": "mukhyakathinabhūtassa saṅghikacīvarassa kāle dinnattā tadupacārato vohāramattaṃ hoti.",
  "tika-vin08t:1449_9": "Yathā kiṃ? “Uposathika”nti vuttaṃ bhattaṃ cuddasasu saṅghikabhattesu antogadhaṃ mukhyasaṅghikaṃ",
  "tika-vin08t:1449_10": "hoti, samādinnauposathā dāyakā sāyaṃ bhuñjitabbabhattabhāgaṃ saṅghassa denti, taṃ",
  "tika-vin08t:1449_11": "saṅgho salākabhattaṃ viya ṭhitikaṃ katvā bhuñjati, iti saṅghassa dinnattā saṅghikaṃ",
  "tika-vin08t:1449_12": "hoti. Idāni pana dāyakā attano attano kulūpakassa vā ñātibhikkhussa vā uposathadivasesu",
  "tika-vin08t:1449_13": "bhattaṃ denti, taṃ saṅghassa adinnattā saṅghikaṃ na hoti. Evaṃ santepi uposathadivase",
  "tika-vin08t:1449_14": "dinnattā mukhyavasena pavattauposathabhattaṃ viya tadupacārena “uposathabhatta”nti",
  "tika-vin08t:1449_15": "voharīyati, evaṃsampadamidaṃ daṭṭhabbaṃ.",
  "tika-vin08t:1450_0": "Evaṃ imasmiṃ kāle yebhuyyena puggalasseva dinnattā puggalikabhūtaṃ cīvaraṃ ñattikammavācārahaṃ",
  "tika-vin08t:1450_1": "na hoti, saṅghikameva ñattikammavācārahaṃ hoti, tadeva ca pañcānisaṃsakāraṇaṃ hoti,",
  "tika-vin08t:1450_2": "tasmā paṇḍitena puggalena “upāsakā saṅghe detha, saṅghe dinnaṃ mahapphalaṃ hotī”tiādinā",
  "tika-vin08t:1450_3": "niyojetvā dāpetabbaṃ, sayaṃ vā sampaṭicchitvā saṅghassa pariccajitabbaṃ. Evaṃ pariccajitattā",
  "tika-vin08t:1450_4": "saṅghikabhūtaṃ cīvaraṃ ñattikammavācārahañca hoti pañcānisaṃsanipphādakañca. Evaṃ",
  "tika-vin08t:1450_5": "niyojanañca “saṅghe gotami dehi, saṅghe te dinne ahañceva pūjito bhavissāmi saṅgho",
  "tika-vin08t:1450_6": "cā”ti bhagavatā vuttavacanaṃ anugataṃ hotīti daṭṭhabbaṃ.",
  "tika-vin08t:1451_0": "Parikammaṃ karontānaṃ bhikkhūnaṃ yāgubhattañca dātuṃ vaṭṭatīti idaṃ pucchitattā doso",
  "tika-vin08t:1451_1": "natthīti katvā vuttaṃ, apucchite pana evaṃ kathetuṃ na vaṭṭati. Khalimakkhitasāṭakoti",
  "tika-vin08t:1451_2": "ahatavatthaṃ sandhāya vuttaṃ. Suṭṭhu dhovitvātiādinā sapubbakaraṇaṃ atthāraṃ dasseti.",
  "tika-vin08t:1451_3": "Dhovanasibbanarajanakappakaraṇena hi vicāraṇachedanabandhanānipi dassitāniyeva honti,",
  "tika-vin08t:1451_4": "atthāradassanena paccuddhāraadhiṭṭhānānipi dasseti. Sūciādīni cīvarakammupakaraṇāni",
  "tika-vin08t:1451_5": "sajjetvā bahūhi bhikkhūhi saddhinti idaṃ pana sibbanassa upakaraṇanidassanaṃ. Tadahevāti",
  "tika-vin08t:1451_6": "idaṃ pana karaṇasannidhimocanatthaṃ vuttaṃ. Dāyakassa hatthato sāṭakaṃ laddhadivaseyeva",
  "tika-vin08t:1451_7": "saṅghena atthārakassa bhikkhuno dātabbaṃ, evaṃ adente nicayasannidhi hoti. Atthārakenapi",
  "tika-vin08t:1451_8": "saṅghato laddhadivaseyeva kathinaṃ attharitabbaṃ, evaṃ akaronte karaṇasannidhi hoti.",
  "tika-vin08t:1452_0": "Aññāni ca bahūni ānisaṃsavatthāni detīti iminā attharitabbasāṭakoyeva kathinasāṭako",
  "tika-vin08t:1452_1": "nāma, tato aññe sāṭakā bahavopi kathinānisaṃsāyeva nāmāti dasseti. Etena ca “kathinānisaṃso”ti",
  "tika-vin08t:1452_2": "vatthāniyeva vuttāni na agghoti dīpeti. Yadi aggho vutto siyā, evaṃ sati “bahvānisaṃsāni",
  "tika-vin08t:1452_3": "kathinavatthāni detī”ti vattabbaṃ, evaṃ pana avatvā “bahūni kathinānisaṃsavatthāni",
  "tika-vin08t:1452_4": "detī”ti vuttaṃ, tena ñāyati “na aggho vutto”ti, tasmā bahvānisaṃsabhāvo agghavasena",
  "tika-vin08t:1452_5": "na gahetabbo, atha kho vatthavaseneva gahetabboti. Itaroti añño dāyako. Tathā tathā",
  "tika-vin08t:1452_6": "ovaditvā saññāpetabboti “upāsaka dānaṃ nāma saṅghassa dinnakālato paṭṭhāya mahapphalaṃ",
  "tika-vin08t:1452_7": "hoti mahānisaṃsaṃ, atthāro pana bhikkhūnaṃ upakāratthāya bhagavatā anuññāto, tasmā",
  "tika-vin08t:1452_8": "ñattiladdhampi aladdhampi mahapphalamevā”ti vā “upāsaka ayampi dāyako saṅghasseva",
  "tika-vin08t:1452_9": "deti, tvampi saṅghasseva desi, bhagavatā ca –",
  "tika-vin08t:1453": "‘Yo sīlavā sīlavantesu dadāti dānaṃ;",
  "tika-vin08t:1454": "Dhammena laddhaṃ supasannacitto;",
  "tika-vin08t:1455": "Abhisaddahaṃ kammaphalaṃ uḷāraṃ;",
  "tika-vin08t:1456": "Taṃ ve dānaṃ vipulaphalanti brūmī’ti. –",
  "tika-vin08t:1457": "Vuttaṃ, tasmā saṅghassa dinnakālato paṭṭhāya mahapphalamevā”ti vā itiādīni vatvā saññāpetabbo.",
  "tika-vin08t:1458": "Yassa saṅgho kathinacīvaraṃ deti, tena bhikkhunā kathinaṃ attharitabbanti yojanā. Yo jiṇṇacīvaro hoti bhikkhu, tassa dātabbanti sambandho. Imasmiṃ ṭhāne idāni bhikkhū –",
  "tika-vin08t:1459": "“Paṭiggahaṇañca sappāyaṃ, ñatti ca anusāvanaṃ;",
  "tika-vin08t:1460": "Kappabindu paccuddhāro, adhiṭṭhānattharāni ca;",
  "tika-vin08t:1461": "Niyojanānumodā ca, iccayaṃ kathine vidhī”ti. –",
  "tika-vin08t:1462_0": "Imaṃ gāthaṃ āharitvā kathinadānakammavācāya paṭhamaṃ kathinacīvarassa paṭiggahaṇañca",
  "tika-vin08t:1462_1": "sappāyapucchanañca karonti, tadayuttaṃ viya dissati. Kasmāti ce? “Aṭṭhahaṅgehi samannāgato",
  "tika-vin08t:1462_2": "puggalo bhabbo kathinaṃ attharituṃ…pe… pubbakaraṇaṃ jānāti, paccuddhāraṃ jānāti,",
  "tika-vin08t:1462_3": "adhiṭṭhānaṃ jānāti, atthāraṃ jānāti, mātikaṃ jānāti, palibodhaṃ jānāti, uddhāraṃ",
  "tika-vin08t:1462_4": "jānāti, ānisaṃsaṃ jānātī”ti parivārapāḷiyañca,",
  "tika-vin08t:1463": "“Aṭṭhadhammavido bhikkhu, kathinatthāramarahati;",
  "tika-vin08t:1464": "Pubbapaccuddhārādhiṭṭhā-natthāro mātikāti ca;",
  "tika-vin08t:1465": "Palibodho ca uddhāro, ānisaṃsā panaṭṭhime”ti. –",
  "tika-vin08t:1466_0": "Vinayavinicchayappakaraṇe ca āgatesu aṭṭhasu aṅgesu anāgatattā ca “pubbakaraṇaṃ sattahi",
  "tika-vin08t:1466_1": "dhammehi saṅgahitaṃ dhovanena vicāraṇena chedanena bandhanena sibbanena rajanena",
  "tika-vin08t:1466_2": "kappakaraṇenā”ti parivārapāḷiyañca,",
  "tika-vin08t:1467": "“Dhovanañca vicāro ca, chedanaṃ bandhanampi ca;",
  "tika-vin08t:1468": "Sibbanaṃ rajanaṃ kappaṃ, pubbakiccanti vuccatī”ti. –",
  "tika-vin08t:1469": "Vinayavinicchayappakaraṇe ca vuttesu sattasu pubbakaraṇesu anāgatattā ca.",
  "tika-vin08t:1470_0": "Na kevalañca pakaraṇesu anāgatameva, atha kho yuttipi na dissati. Kathaṃ? Paṭiggahaṇaṃ",
  "tika-vin08t:1470_1": "nāma “yo pana bhikkhu adinnaṃ mukhadvāraṃ āhāraṃ āhāreyya aññatra udakadantaponā,",
  "tika-vin08t:1470_2": "pācittiya”nti yāvakālikādīsu ajjhoharitabbesu catūsu kālikavatthūsu bhagavatā vuttaṃ,",
  "tika-vin08t:1470_3": "na cīvare, taṃ pana pādamūle ṭhapetvā dinnampi parammukhā dinnampi labbhateva. Vuttañhi",
  "tika-vin08t:1470_4": "aṭṭhakathāyaṃ “imaṃ cīvaraṃ itthannāmassa dammīti evaṃ parammukhā vā pādamūle ṭhapetvā",
  "tika-vin08t:1470_5": "‘imaṃ tumhāka’nti evaṃ sammukhā vā detī”ti, tasmā paṭiggahaṇakiccaṃ natthi, dāyakena",
  "tika-vin08t:1470_6": "cīvare dinne saṅghassa cittena sampaṭicchanamattameva pamāṇaṃ hoti.",
  "tika-vin08t:1471_0": "Sappāyapucchanañca evaṃ karonti – ekena bhikkhunā “bhonto saṅghā saṅghassa kathine",
  "tika-vin08t:1471_1": "sampatte kassa puggalassa sappāyārahaṃ hotī”ti pucchite eko bhikkhu nāmaṃ vatvā “itthannāmassa",
  "tika-vin08t:1471_2": "therassa sappāyārahaṃ hotī”ti vadati, sappāyaiti ca nivāsanapārupanatthaṃ gahetvā",
  "tika-vin08t:1471_3": "vadanti. Etasmiṃ vacane saddato ca atthato ca adhippāyato ca yutti gavesitabbā hoti.",
  "tika-vin08t:1471_4": "Kathaṃ? Saddato vaggabhede satiyeva bahuvacanaṃ kattabbaṃ, na abhede, evaṃ saddato.",
  "tika-vin08t:1471_5": "Sappāyaitivacanañca anurūpattheyeva vattabbaṃ, na nivāsanapārupanatthe, evaṃ atthato.",
  "tika-vin08t:1471_6": "Idañca cīvaraṃ saṅgho kathinaṃ attharituṃ puggalassa deti, na nivāsanapārupanatthaṃ.",
  "tika-vin08t:1471_7": "Vuttañhi pāḷiyaṃ “saṅgho imaṃ kathinadussaṃ itthannāmassa bhikkhuno deti kathinaṃ",
  "tika-vin08t:1471_8": "attharitu”nti, tasmā yutti gavesitabbā hoti. “Paṭiggahaṇañca sappāya”ntiādigāthāpi",
  "tika-vin08t:1471_9": "katthaci pāḷiyaṃ aṭṭhakathāṭīkādīsu ca na dissati, tasmā idha vuttanayeneva paṭipajjitabbaṃ.",
  "tika-vin08t:1472_0": "Sace bahū jiṇṇacīvarā, vuḍḍhassa dātabbanti idaṃ kathinacīvarassa saṅghikattā “na",
  "tika-vin08t:1472_1": "ca, bhikkhave, saṅghikaṃ yathāvuḍḍhaṃ paṭibāhitabbaṃ, yo paṭibāheyya, āpatti dukkaṭassā”ti",
  "tika-vin08t:1472_2": "iminā pāḷinayena vuttaṃ. Eteneva nayena sabbesu balavacīvaresu santesupi vuḍḍhasseva",
  "tika-vin08t:1472_3": "dātabbanti siddhaṃ. Vuḍḍhesu…pe… dātabbanti karaṇasannidhimocanatthaṃ vuttaṃ. Tenevāha",
  "tika-vin08t:1472_4": "“sace vuḍḍho”tyādi. Navakatarenapi hi karaṇasannidhiṃ mocetvā kathine atthate anumodanaṃ",
  "tika-vin08t:1472_5": "karontassa saṅghassa pañcānisaṃsalābho hotīti. Apicātiādinā saṅghena kattabbavattaṃ",
  "tika-vin08t:1472_6": "dasseti. Vacanakkamo pana evaṃ kātabbo – kathinadussaṃ labhitvā saṅghe sīmāya sannipatite",
  "tika-vin08t:1472_7": "ekena bhikkhunā “bhante, saṅghassa idaṃ kathinadussaṃ uppannaṃ, saṅgho imaṃ kathinadussaṃ",
  "tika-vin08t:1472_8": "kathannāmassa bhikkhuno dadeyya kathinaṃ attharitu”nti vutte aññena “yo jiṇṇacīvaro,",
  "tika-vin08t:1472_9": "tassā”ti vattabbaṃ, tato purimena “bahū jiṇṇacīvarā”ti vā “natthi idha jiṇṇacīvarā”ti",
  "tika-vin08t:1472_10": "vā vutte aparena “tena hi vuḍḍhassā”ti vattabbaṃ, puna purimena “ko ettha vuḍḍho”ti",
  "tika-vin08t:1472_11": "vutte itarena “itthannāmo bhikkhū”ti vattabbaṃ, puna purimena “so bhikkhu tadaheva",
  "tika-vin08t:1472_12": "cīvaraṃ katvā attharituṃ sakkotī”ti vutte itarena “so sakkotī”ti vā “saṅgho mahātherassa",
  "tika-vin08t:1472_13": "saṅgahaṃ karissatī”ti vā vattabbaṃ, puna purimena “so mahāthero aṭṭhahi aṅgehi samannāgato”ti",
  "tika-vin08t:1472_14": "vutte itarena “āma samannāgato”ti vattabbaṃ, tato “sādhu suṭṭhu tassa dātabba”nti",
  "tika-vin08t:1472_15": "vutte byattena bhikkhunā paṭibalena saṅgho ñātabbo.",
  "tika-vin08t:1473_0": "Ettha ca “bhante, saṅghassā”tiādivacanaṃ “suṇātu me, bhante, saṅgho, idaṃ saṅghassa",
  "tika-vin08t:1473_1": "kathinadussaṃ uppannaṃ, yadi saṅghassa pattakallaṃ, saṅgho imaṃ kathinadussaṃ itthannāmassa",
  "tika-vin08t:1473_2": "bhikkhuno dadeyya kathinaṃ attharitu”nti imāya ñattipāḷiyā sameti. “Yo jiṇṇacīvaro,",
  "tika-vin08t:1473_3": "tassā”tiādi “saṅghena kassā”tiādi “saṅghena kassa dātabbaṃ, yo jiṇṇacīvaro hotī”tiādinā",
  "tika-vin08t:1473_4": "aṭṭhakathāvacanena sameti. “So mahāthero aṭṭhahaṅgehi samannāgato”tiādi “aṭṭhahaṅgehi",
  "tika-vin08t:1473_5": "samannāgato puggalo bhabbo kathinaṃ attharitu”ntiādikāya parivārapāḷiyā sametīti",
  "tika-vin08t:1473_6": "daṭṭhabbaṃ. Yassa pana dīyati, tassa ñattidutiyakammavācāya dātabbanti sambandho.",
  "tika-vin08t:1473_7": "Iminā imassa kathinadānakammassa garukattā na apalokanamattena dātabbanti imamatthaṃ",
  "tika-vin08t:1473_8": "pakāseti. Garukalahukānaṃ bhedo kammākammavinicchayakathāyaṃ āvi bhavissati.",
  "tika-vin08t:1474_0": "Evaṃ dinne pana kathine paccuddharitabbā adhiṭṭhātabbā vācā bhinditabbāti sambandho.",
  "tika-vin08t:1474_1": "Sace taṃ kathinadussaṃ niṭṭhitaparikammameva hotīti iminā kathinadussaṃ nāma na kevalaṃ",
  "tika-vin08t:1474_2": "pakatisāṭakameva hoti, atha kho pariniṭṭhitasattavidhapubbakiccacīvarampi hotīti",
  "tika-vin08t:1474_3": "dasseti, tasmā niṭṭhitacīvarasmiṃ dinne sattavidhapubbakiccakaraṇena attho natthi,",
  "tika-vin08t:1474_4": "kevalaṃ paccuddharaṇādīniyeva kātabbāni. Sace pana kiñci apariniṭṭhitaṃ hoti, antamaso",
  "tika-vin08t:1474_5": "kappabindumattampi, taṃ niṭṭhāpetvāyeva paccuddharaṇādīni kātabbāni. Gaṇṭhikapaṭṭapāsakapaṭṭāni",
  "tika-vin08t:1474_6": "pana sibbanantogadhāni, tānipi niṭṭhāpetvāyeva kātabbāni. Aniṭṭhāpento aniṭṭhitasibbanakiccameva",
  "tika-vin08t:1474_7": "hoti. Vuttañhi aṭṭhakathāyaṃ “tattha katanti sūcikammapariyosānena kataṃ, sūcikammapariyosānaṃ",
  "tika-vin08t:1474_8": "nāma yaṃ kiñci sūciyā kattabbaṃ. Pāsakapaṭṭagaṇṭhikapaṭṭapariyosānaṃ katvā sūciyā",
  "tika-vin08t:1474_9": "paṭisāmana”nti. Idañhi kathinavattaṃ nāma buddhappasatthanti “atthatakathinānaṃ vo",
  "tika-vin08t:1474_10": "bhikkhave pañca kappissantī”tiādinā pasatthaṃ.",
  "tika-vin08t:1475": "Katapariyositaṃ pana kathinaṃ gahetvāti –",
  "tika-vin08t:1476": "“Dhovanañca vicāro ca, chedanaṃ bandhanampi ca;",
  "tika-vin08t:1477": "Sibbanaṃ rajanaṃ kappaṃ, pubbakiccanti vuccatī”ti. –",
  "tika-vin08t:1478_0": "Vuttāni sattavidhapubbakaraṇāni katvā pariyosāpitaṃ kathinacīvaraṃ gahetvā. Atthārakena",
  "tika-vin08t:1478_1": "bhikkhunā paccuddharitabbā adhiṭṭhātabbā vācā bhinditabbāti sambandho. Saṅghāṭiyā",
  "tika-vin08t:1478_2": "kathinaṃ attharitukāmo bhikkhu pubbe ticīvarādhiṭṭhānena adhiṭṭhitaṃ porāṇikaṃ saṅghāṭiṃ",
  "tika-vin08t:1478_3": "“imaṃ saṅghāṭiṃ paccuddharāmī”ti vatvā paccuddharitabbā, tato anadhiṭṭhitaṃ navaṃ",
  "tika-vin08t:1478_4": "saṅghāṭiṃ “imaṃ saṅghāṭiṃ adhiṭṭhāmī”ti vatvā adhiṭṭhātabbā, tato attharaṇakāle tameva",
  "tika-vin08t:1478_5": "adhiṭṭhitasaṅghāṭiṃ “imāya saṅghāṭiyā kathinaṃ attharāmī”ti vācā bhinditabbāti attho.",
  "tika-vin08t:1478_6": "Esa nayo itaresu. Etena kathinatthāraṇaṃ nāma vacībhedakaraṇameva hoti, na kiñci",
  "tika-vin08t:1478_7": "kāyavikārakaraṇanti imamatthaṃ dīpeti. Tathā hi vuttaṃ vinayatthamañjūsāyaṃ “attharitabbanti",
  "tika-vin08t:1478_8": "attharaṇaṃ kātabbaṃ, tañca kho tathāvacībhedakaraṇamevāti daṭṭhabba”nti.",
  "tika-vin08t:1479_0": "Tattha paccuddhāro tividho “imaṃ saṅghāṭiṃ paccuddharāmī”ti saṅghāṭiyā paccuddhāro,",
  "tika-vin08t:1479_1": "“imaṃ uttarāsaṅgaṃ paccuddharāmī”ti uttarāsaṅgassa paccuddhāro, “imaṃ antaravāsakaṃ",
  "tika-vin08t:1479_2": "paccuddharāmī”ti antaravāsakassa paccuddhāroti. Vuttañhetaṃ parivāre “paccuddhāro",
  "tika-vin08t:1479_3": "tīhi dhammehi saṅgahito saṅghāṭiyā uttarāsaṅgena antaravāsakenā”ti. Adhiṭṭhānaṃ tividhaṃ",
  "tika-vin08t:1479_4": "“imaṃ saṅghāṭiṃ adhiṭṭhāmī”ti saṅghāṭiyā adhiṭṭhānaṃ, “imaṃ uttarāsaṅgaṃ adhiṭṭhāmī”ti",
  "tika-vin08t:1479_5": "uttarāsaṅgassa adhiṭṭhānaṃ, “imaṃ antaravāsakaṃ adhiṭṭhāmī”ti antaravāsakassa adhiṭṭhānanti.",
  "tika-vin08t:1479_6": "Vuttañhetaṃ parivāre “adhiṭṭhānaṃ tīhi dhammehi saṅgahitaṃ saṅghāṭiyā uttarāsaṅgena antaravāsakenā”ti.",
  "tika-vin08t:1480_0": "Atha vā adhiṭṭhānaṃ duvidhaṃ kāyena adhiṭṭhānaṃ, vācāya adhiṭṭhānanti. Tattha porāṇikaṃ",
  "tika-vin08t:1480_1": "saṅghāṭiṃ “imaṃ saṅghāṭiṃ paccuddharāmī”ti paccuddharitvā navaṃ saṅghāṭiṃ hatthena",
  "tika-vin08t:1480_2": "gahetvā “imaṃ saṅghāṭiṃ adhiṭṭhāmī”ti cittena ābhogaṃ katvā kāyavikārakaraṇena kāyena",
  "tika-vin08t:1480_3": "vā adhiṭṭhātabbaṃ, vacībhedaṃ katvā vācāya vā adhiṭṭhātabbaṃ. Vuttañhi aṭṭhakathāyaṃ",
  "tika-vin08t:1480_4": "“tattha yasmā dve cīvarassa adhiṭṭhānāni kāyena vā adhiṭṭheti, vācāya vā adhiṭṭhetīti",
  "tika-vin08t:1480_5": "vuttaṃ, tasmā…pe… adhiṭṭhātabbā”ti. Atha vā adhiṭṭhānaṃ duvidhaṃ sammukhādhiṭṭhānaparammukhādhiṭṭhānavasena.",
  "tika-vin08t:1480_6": "Tattha yadi cīvaraṃ hatthapāse ṭhitaṃ hoti, “imaṃ saṅghāṭiṃ adhiṭṭhāmī”ti vacībhedaṃ",
  "tika-vin08t:1480_7": "katvā adhiṭṭhātabbaṃ, atha antogabbhe vā sāmantavihāre vā hoti, ṭhapitaṭṭhānaṃ sallakkhetvā",
  "tika-vin08t:1480_8": "“etaṃ saṅghāṭiṃ adhiṭṭhāmī”ti vacībhedaṃ katvā adhiṭṭhātabbaṃ. Vuttañhi aṭṭhakathāyaṃ",
  "tika-vin08t:1480_9": "“tatra duvidhaṃ adhiṭṭhānaṃ sace hatthapāse hotī”tiādi, vinayatthamañjūsāyañca “duvidhanti",
  "tika-vin08t:1480_10": "sammukhāparammukhābhedena duvidha”nti.",
  "tika-vin08t:1481_0": "Atthāro katividho? Atthāro ekavidho. Vacībhedakaraṇeneva hi atthāro sampajjati, na",
  "tika-vin08t:1481_1": "kāyavikārakaraṇena. Ayamattho yathāvutta-parivārapāḷiyā ca “attharitabbanti attharaṇaṃ",
  "tika-vin08t:1481_2": "kātabbaṃ, tañca kho tathāvacībhedakaraṇamevāti daṭṭhabba”nti vinayatthamañjūsāvacanena",
  "tika-vin08t:1481_3": "ca viññāyati. Atha vā atthāro tividho vatthuppabhedena. Tattha yadi saṅghāṭiyā kathinaṃ",
  "tika-vin08t:1481_4": "attharitukāmo hoti, porāṇikā saṅghāṭi paccuddharitabbā, navā saṅghāṭi adhiṭṭhātabbā,",
  "tika-vin08t:1481_5": "“imāya saṅghāṭiyā kathinaṃ attharāmī”ti vācā bhinditabbā. Atha uttarāsaṅgena kathinaṃ",
  "tika-vin08t:1481_6": "attharitukāmo hoti, porāṇako uttarāsaṅgo paccuddharitabbo, navo uttarāsaṅgo adhiṭṭhātabbo,",
  "tika-vin08t:1481_7": "“iminā uttarāsaṅgena kathinaṃ attharāmī”ti vācā bhinditabbā. Atha antaravāsakena",
  "tika-vin08t:1481_8": "kathinaṃ attharitukāmo hoti, porāṇako antaravāsako paccuddharitabbo, navo antaravāsako",
  "tika-vin08t:1481_9": "adhiṭṭhātabbo, “iminā antaravāsakena kathinaṃ attharāmī”ti vācā bhinditabbā. Vuttañhetaṃ",
  "tika-vin08t:1481_10": "parivāre “sace saṅghāṭiyā”tiādi.",
  "tika-vin08t:1482_0": "Ettha siyā – kiṃ pana “imaṃ saṅghāṭiṃ paccuddharāmī”ti visesaṃ katvāva paccuddharitabbā,",
  "tika-vin08t:1482_1": "udāhu “imaṃ paccuddharāmī”ti sāmaññatopi paccuddharitabbāti? Parikkhāracoḷādhiṭṭhānena",
  "tika-vin08t:1482_2": "adhiṭṭhitaṃ cīvaraṃ “imaṃ paccuddharāmī”ti sāmaññato paccuddharitabbaṃ, na “imaṃ",
  "tika-vin08t:1482_3": "saṅghāṭiṃ paccuddharāmī”ti visesato paccuddharitabbaṃ. Kasmā? Pubbe aladdhanāmattā.",
  "tika-vin08t:1482_4": "Ticīvarādhiṭṭhānena adhiṭṭhitaṃ pana cīvaraṃ visesatoyeva paccuddharitabbaṃ, na sāmaññato.",
  "tika-vin08t:1482_5": "Kasmā? Paṭiladdhavisesanāmattā. Idha pana kathinādhikāre pubbeva ticīvarādhiṭṭhānena",
  "tika-vin08t:1482_6": "adhiṭṭhitattā visesatoyeva paccuddharitabbanti daṭṭhabbaṃ. Vuttañhetaṃ parivāre kathinādhikāre",
  "tika-vin08t:1482_7": "“paccuddhāro tīhi dhammehi saṅgahito saṅghāṭiyā uttarāsaṅgena antaravāsakenā”ti.",
  "tika-vin08t:1482_8": "Kiṃ pana niccatecīvarikoyeva kathinaṃ attharituṃ labhati, udāhu avatthātecīvarikopīti?",
  "tika-vin08t:1482_9": "Tecīvariko duvidho dhutaṅgatecīvarikavinayatecīvarikavasena. Tattha dhutaṅgatecīvariko",
  "tika-vin08t:1482_10": "“atirekacīvaraṃ paṭikkhipāmi, tecīvarikaṅgaṃ samādiyāmī”ti adhiṭṭhahitvā dhāraṇato",
  "tika-vin08t:1482_11": "sabbakālameva dhāreti. Vinayatecīvariko pana yadā ticīvarādhiṭṭhānena adhiṭṭhahitvā",
  "tika-vin08t:1482_12": "dhāretukāmo hoti, tadā tathā adhiṭṭhahitvā dhāreti. Yadā pana parikkhāracoḷādhiṭṭhānena",
  "tika-vin08t:1482_13": "adhiṭṭhahitvā dhāretukāmo hoti, tadā tathā adhiṭṭhahitvā dhāreti, tasmā ticīvarādhiṭṭhānassa",
  "tika-vin08t:1482_14": "dupparihārattā sabbadā dhāretuṃ asakkonto hutvā parikkhāracoḷavasena dhārentopi taṃ",
  "tika-vin08t:1482_15": "paccuddharitvā āsanne kāle ticīvarādhiṭṭhānena adhiṭṭhahantopi kathinaṃ attharituṃ",
  "tika-vin08t:1482_16": "labhatiyevāti daṭṭhabbaṃ.",
  "tika-vin08t:1483_0": "Kacci nu bho kathinadānakammavācābhaṇanasīmāyameva kathinaṃ attharitabbaṃ, udāhu",
  "tika-vin08t:1483_1": "aññasīmāyāti? Yadi kathinadānakammavācābhaṇanabaddhasīmā vassūpanāyikakhettabhūtaupacārasīmāya",
  "tika-vin08t:1483_2": "anto ṭhitā, evaṃ sati tasmiṃyeva sīmamaṇḍale attharaṇaṃ kātabbaṃ. Kathaṃ viññāyatīti",
  "tika-vin08t:1483_3": "ce? “Pariniṭṭhitapubbakaraṇameva ce dāyako saṅghassa deti, sampaṭicchitvā kammavācāya",
  "tika-vin08t:1483_4": "dātabbaṃ. Tena ca tasmiṃyeva sīmamaṇḍale adhiṭṭhahitvā attharitvā saṅgho anumodāpetabbo”ti",
  "tika-vin08t:1483_5": "vajirabuddhiṭīkāyaṃ āgatattā viññāyatīti. Yadi evaṃ “tasmiṃyeva sīmamaṇḍale”icceva",
  "tika-vin08t:1483_6": "ṭīkāyaṃ vuttattā “yasmiṃ kismiñci sīmamaṇḍale kammavācaṃ bhaṇitvā tasmiṃyeva sīmamaṇḍale",
  "tika-vin08t:1483_7": "attharitabba”nti vattabbaṃ, na “kathinadānakammavācābhaṇanabaddhasīmā vassūpanāyikakhettabhūtaupacārasīmāya",
  "tika-vin08t:1483_8": "anto ṭhitā”ti visesaṃ katvā vattabbanti? Na na vattabbaṃ. Kammavācābhaṇanasīmā hi",
  "tika-vin08t:1483_9": "baddhasīmābhūtā, kathinatthārasīmā pana upacārasīmābhūtā, upacārasīmā ca nāma baddhasīmaṃ",
  "tika-vin08t:1483_10": "avattharitvāpi gacchati, tasmā sā sīmā baddhasīmā ca hoti upacārasīmā cāti tasmiṃyeva",
  "tika-vin08t:1483_11": "sīmamaṇḍale kathinadānakammavācaṃ bhaṇitvā tattheva attharaṇaṃ kātabbaṃ, na yasmiṃ",
  "tika-vin08t:1483_12": "kismiñci sīmamaṇḍale kammavācaṃ bhaṇitvā tattheva attharaṇaṃ kattabbanti daṭṭhabbaṃ.",
  "tika-vin08t:1483_13": "Evampi “upacārasīmāya”icceva vattabbaṃ, na “vassūpanāyikakhettabhūtaupacārasīmāyā”ti,",
  "tika-vin08t:1483_14": "tampi vattabbameva. Tesaṃ bhikkhūnaṃ vassūpanāyikakhettabhūtāya eva upacārasīmāya",
  "tika-vin08t:1483_15": "kathinatthāraṃ kātuṃ labhati, na aññaupacārasīmāya. Vuttañhi aṭṭhakathāyaṃ “aññasmiṃ",
  "tika-vin08t:1483_16": "vihāre vutthavassāpi na labhantīti mahāpaccariyaṃ vutta”nti.",
  "tika-vin08t:1484_0": "Yathicchasi, tathā bhavatu, api tu khalu “kammavācābhaṇanasīmā baddhasīmābhūtā, kathinatthārasīmā",
  "tika-vin08t:1484_1": "upacārasīmābhūtā”ti tumhehi vuttaṃ, tathābhūtabhāvo kathaṃ jānitabboti? Vuccate –",
  "tika-vin08t:1484_2": "kathinatthārasīmāyaṃ tāva upacārasīmābhūtabhāvo “sace pana ekasīmāya bahū vihārā",
  "tika-vin08t:1484_3": "honti, sabbe bhikkhū sannipātetvā ekattha kathinaṃ attharitabba”nti imissā aṭṭhakathāya",
  "tika-vin08t:1484_4": "atthaṃ saṃvaṇṇetuṃ “ekasīmāyāti ekaupacārasīmāyāti attho yujjatī”ti vajirabuddhiṭīkāyaṃ",
  "tika-vin08t:1484_5": "āgatattā viññāyati. Kammavācābhaṇanasīmāya baddhasīmābhūtabhāvo pana “te ca kho hatthapāsaṃ",
  "tika-vin08t:1484_6": "avijahitvā ekasīmāyaṃ ṭhitā. Sīmā ca nāmesā baddhasīmā abaddhasīmāti duvidhā hotī”ti",
  "tika-vin08t:1484_7": "kaṅkhāvitaraṇiyaṃ āgatattā ca “sīmā ca nāmesā katamā, yattha hatthapāsaṃ avijahitvā",
  "tika-vin08t:1484_8": "ṭhitā kammappattā nāma hontīti anuyogaṃ sandhāya sīmaṃ dassento vibhāgavantānaṃ sabhāvavibhāvanaṃ",
  "tika-vin08t:1484_9": "vibhāgadassanamukheneva hotīti ‘sīmā ca nāmesā’tiādimāhā”ti vinayatthamañjūsāyaṃ",
  "tika-vin08t:1484_10": "āgatattā ca viññāyati.",
  "tika-vin08t:1485_0": "Tattha katividhā baddhasīmā, katividhā abaddhasīmāti? Tividhā baddhasīmā khaṇḍasīmāsamānasaṃvāsasīmāavippavāsasīmāvasena.",
  "tika-vin08t:1485_1": "Tividhā abaddhasīmā gāmasīmāudakukkhepasīmāsattabbhantarasīmāvasenāti daṭṭhabbā.",
  "tika-vin08t:1485_2": "Kathaṃ viññāyatīti ce? “Evaṃ ekādasa vipattisīmāyo atikkamitvā tividhasampattiyuttā",
  "tika-vin08t:1485_3": "nimittena nimittaṃ sambandhitvā sammatā sīmā baddhasīmāti veditabbā. Khaṇḍasīmā samānasaṃvāsasīmā",
  "tika-vin08t:1485_4": "avippavāsasīmāti tassāyeva bhedo. Abaddhasīmā pana gāmasīmā sattabbhantarasīmā udakukkhepasīmāti",
  "tika-vin08t:1485_5": "tividhā”ti kaṅkhāvitaraṇiyaṃ āgatattā viññāyati. Evaṃ tīsu baddhasīmāsu, tīsu abaddhasīmāsūti",
  "tika-vin08t:1485_6": "chasuyeva sīmāsu kammappattasaṅghassa catuvaggakaraṇīyādikammassa kattabbabhāvavacanato",
  "tika-vin08t:1485_7": "suddhāya upacārasīmāya kammavācāya abhaṇitabbabhāvo viññāyati. Antoupacārasīmāya",
  "tika-vin08t:1485_8": "baddhasīmāya sati taṃ baddhasīmaṃ avattharitvāpi upacārasīmāya gamanato sā baddhasīmā",
  "tika-vin08t:1485_9": "kammavācābhaṇanārahā ca hoti kathinatthārārahā cāti veditabbaṃ.",
  "tika-vin08t:1486_0": "Nanu ca pannarasavidhā sīmā aṭṭhakathāsu āgatā, atha kasmā chaḷeva vuttāti? Saccaṃ,",
  "tika-vin08t:1486_1": "tāsu pana pannarasasu sīmāsu upacārasīmā saṅghalābhavibhajanādiṭṭhānameva hoti, lābhasīmā",
  "tika-vin08t:1486_2": "tatruppādagahaṇaṭṭhānameva hotīti imā dve sīmāyo saṅghakammakaraṇaṭṭhānaṃ na honti,",
  "tika-vin08t:1486_3": "nigamasīmā nagarasīmā janapadasīmā raṭṭhasīmā rajjasīmā dīpasīmā cakkavāḷasīmāti",
  "tika-vin08t:1486_4": "imā pana sīmāyo gāmasīmāya samānagatikā gāmasīmāyameva antogadhāti na visuṃ vuttāti",
  "tika-vin08t:1486_5": "daṭṭhabbaṃ. Ettha ca upacārasīmāya baddhasīmaṃ avattharitvā gatabhāvo kathaṃ jānitabboti?",
  "tika-vin08t:1486_6": "“Upacārasīmā parikkhittassa vihārassa parikkhepena, aparikkhittassa parikkhepārahaṭṭhānena",
  "tika-vin08t:1486_7": "paricchinnā”ti aṭṭhakathāyaṃ vuttattā parikkhepaparikkhepārahaṭṭhānānaṃ anto baddhasīmāya",
  "tika-vin08t:1486_8": "vijjamānāya taṃ avattharitvā upacārasīmā gatā. Tathā hi “imissā upacārasīmāya ‘saṅghassa",
  "tika-vin08t:1486_9": "dammī’ti dinnaṃ pana khaṇḍasīmasīmantarikāsu ṭhitānampi pāpuṇātī”ti vuttaṃ. Tena",
  "tika-vin08t:1486_10": "ñāyati “upacārasīmāya anto ṭhitā baddhasīmā upacārasīmāpi nāma hotī”ti. Hotu, evaṃ",
  "tika-vin08t:1486_11": "sati antoupacārasīmāyaṃ baddhasīmāya sati tattheva kathinadānakammavācaṃ vācāpetvā",
  "tika-vin08t:1486_12": "tattheva kathinaṃ attharitabbaṃ bhaveyya, antoupacārasīmāyaṃ baddhasīmāya avijjamānāya",
  "tika-vin08t:1486_13": "kathaṃ karissantīti? Antoupacārasīmāyaṃ baddhasīmāya avijjamānāya bahiupacārasīmāyaṃ",
  "tika-vin08t:1486_14": "vijjamānabaddhasīmaṃ vā udakukkhepalabhanaṭṭhānaṃ vā gantvā kammavācaṃ vācāpetvā",
  "tika-vin08t:1486_15": "puna vihāraṃ āgantvā vassūpanāyikakhettabhūtāya upacārasīmāyaṃ ṭhatvā kathinaṃ attharitabbanti daṭṭhabbaṃ.",
  "tika-vin08t:1487_0": "Nanu ca bho evaṃ sante aññissā sīmāya ñatti, aññissā atthāro hoti, evaṃ sante “pariniṭṭhitapubbakaraṇameva",
  "tika-vin08t:1487_1": "ce dāyako saṅghassa deti, sampaṭicchitvā kammavācāya dātabbaṃ. Tena ca tasmiṃyeva",
  "tika-vin08t:1487_2": "sīmamaṇḍale adhiṭṭhahitvā attharitvā saṅgho anumodāpetabbo”ti vuttena vajirabuddhiṭīkāvacanena",
  "tika-vin08t:1487_3": "virujjhatīti? Nanu avocumha “kammavācābhaṇanasīmā baddhasīmābhūtā, kathinatthārasīmā",
  "tika-vin08t:1487_4": "upacārasīmābhūtā”ti. Tasmā vajirabuddhiṭīkāvacanena na virujjhati. Tattha pubbe yebhuyyena",
  "tika-vin08t:1487_5": "baddhasīmavihārattā samaggaṃ saṅghaṃ sannipātetvā kammavācaṃ vācāpetvā upacārasīmabaddhasīmabhūte",
  "tika-vin08t:1487_6": "tasmiṃyeva vihāre attharaṇaṃ sandhāya vuttaṃ. Baddhasīmavihāre ahontepi antoupacārasīmāyaṃ",
  "tika-vin08t:1487_7": "baddhasīmāya vijjamānāya tattheva sīmamaṇḍale kammavācaṃ vācāpetvā tattheva attharitabbabhāvo",
  "tika-vin08t:1487_8": "amhehipi vuttoyeva. Yadi pana na ceva baddhasīmavihāro hoti, na ca antoupacārasīmāyaṃ",
  "tika-vin08t:1487_9": "baddhasīmā atthi, evarūpe vihāre kammavācaṃ vācāpetuṃ na labhati, aññaṃ baddhasīmaṃ",
  "tika-vin08t:1487_10": "vā udakukkhepaṃ vā gantvā kammavācaṃ vācāpetvā attano vihāraṃ āgantvā vassūpanāyikakhettabhūtāya",
  "tika-vin08t:1487_11": "upacārasīmāya ṭhatvā kathinaṃ attharitabbaṃ. Evameva paramparabhūtā bahavo ācariyavarā",
  "tika-vin08t:1487_12": "karontīti daṭṭhabbaṃ.",
  "tika-vin08t:1488_0": "Apare pana ācariyā “baddhasīmavirahāya suddhaupacārasīmāya sati tassaṃyeva upacārasīmāyaṃ",
  "tika-vin08t:1488_1": "ñattikammavācāpi vācetabbā, kathinaṃ attharitabbaṃ, na aññissā sīmāya ñatti, aññissā",
  "tika-vin08t:1488_2": "attharaṇaṃ kātabba”nti vadanti. Ayaṃ pana nesamadhippāyo – “kathinatthatasīmāyanti",
  "tika-vin08t:1488_3": "upacārasīmaṃ sandhāya vutta”nti vajirabuddhiṭīkāyaṃ kathinatthāraṭṭhānabhūtāya sīmāya",
  "tika-vin08t:1488_4": "upacārasīmābhāvo vutto, tassaṃyeva ṭīkāyaṃ pubbe niddiṭṭhapāṭhe “tasmiṃyeva sīmamaṇḍale",
  "tika-vin08t:1488_5": "adhiṭṭhahitvā attharitvā saṅgho anumodāpetabbo”ti kammavācābhaṇanasīmāyameva attharitabbabhāvo",
  "tika-vin08t:1488_6": "ca vutto, tasmā aññissā sīmāya ñatti, aññissā attharaṇaṃ na kātabbaṃ, tassaṃyeva",
  "tika-vin08t:1488_7": "upacārasīmāyaṃ kammavācaṃ sāvetvā tasmiṃyeva atthāro kātabbo, upacārasīmato bahi",
  "tika-vin08t:1488_8": "ṭhitaṃ baddhasīmaṃ gantvā attharaṇakiccaṃ natthīti.",
  "tika-vin08t:1489_0": "Tatrevaṃ vicāraṇā kātabbā – idaṃ bhāsantaresu “ñattī”ti kathitaṃ kathinadānakammaṃ",
  "tika-vin08t:1489_1": "catūsu saṅghakammesu ñattidutiyakammaṃ hoti, ñattidutiyakammassa navasu ṭhānesu kathinadānaṃ,",
  "tika-vin08t:1489_2": "garukalahukesu garukaṃ, yadi “upacārasīmāyaṃ cattāri saṅghakammāni kātabbānī”ti pakaraṇesu",
  "tika-vin08t:1489_3": "āgataṃ abhavissā, evaṃ sante tesaṃ ācariyānaṃ vacanānurūpato upacārasīmāyaṃ kathinadānañattikammavācaṃ",
  "tika-vin08t:1489_4": "vācetabbaṃ abhavissā, na pana pakaraṇesu “upacārasīmāyaṃ cattāri saṅghakammāni kātabbānī”ti",
  "tika-vin08t:1489_5": "āgataṃ, atha kho “saṅghalābhavibhajanaṃ, āgantukavattaṃ katvā ārāmappavisanaṃ, gamikassa",
  "tika-vin08t:1489_6": "bhikkhuno senāsanaāpucchanaṃ, nissayapaappassambhanaṃ, pārivāsikamānattacārikabhikkhūnaṃ",
  "tika-vin08t:1489_7": "aruṇuṭṭhāpanaṃ, bhikkhunīnaṃ ārāmappavisanaāpucchanaṃ iccevamādīni eva upacārasīmāya",
  "tika-vin08t:1489_8": "kattabbānī”ti āgataṃ, tasmā kathinadānañattidutiyakammavācā kevalāyaṃ upacārasīmāyaṃ",
  "tika-vin08t:1489_9": "na vācetabbāti siddhā. Kathaṃ viññāyatīti ce? “Avippavāsasīmā nāma tiyojanāpi hoti,",
  "tika-vin08t:1489_10": "evaṃ sante tiyojane ṭhitā lābhaṃ gaṇhissanti, tiyojane ṭhatvā āgantukavattaṃ pūretvā",
  "tika-vin08t:1489_11": "ārāmaṃ pavisitabbaṃ bhavissati, gamiko tiyojanaṃ gantvā senāsanaṃ āpucchissati, nissayapaṭipannassa",
  "tika-vin08t:1489_12": "bhikkhuno tiyojanātikkame nissayo paṭippassambhissati, pārivāsikena tiyojanaṃ atikkamitvā",
  "tika-vin08t:1489_13": "aruṇaṃ uṭṭhapetabbaṃ bhavissati, bhikkhuniyā tiyojane ṭhatvā ārāmappavisanaṃ āpucchitabbaṃ",
  "tika-vin08t:1489_14": "bhavissati, sabbampetaṃ upacārasīmāya paricchedavaseneva kātuṃ vaṭṭati, tasmā upacārasīmāyameva",
  "tika-vin08t:1489_15": "bhājetabba”nti evamādiaṭṭhakathāpāṭhato viññāyatīti.",
  "tika-vin08t:1490_0": "Athevaṃ vadeyyuṃ – “upacārasīmā ñattidutiyakammavācāya ṭhānaṃ na hotī”ti tumhehi",
  "tika-vin08t:1490_1": "vuttaṃ, atha ca pana katapubbaṃ atthi. Tathā hi cīvarapaṭiggāhakasammuticīvaranidahakasammuticīvarabhājakasammutīnaṃ",
  "tika-vin08t:1490_2": "“suṇātu me…pe… dhārayāmīti imāya kammavācāya vā apalokanena vā antovihāre sabbasaṅghamajjhepi",
  "tika-vin08t:1490_3": "khaṇḍasīmāyapi sammannituṃ vaṭṭatiyevā”ti upacārasīmāyaṃ ñattidutiyakammavācāya nipphādetabbabhāvo",
  "tika-vin08t:1490_4": "aṭṭhakathāyaṃ āgato. Bhaṇḍāgārassa pana “imaṃ pana bhaṇḍāgāraṃ khaṇḍasīmaṃ gantvā",
  "tika-vin08t:1490_5": "khaṇḍasīmāya nisinnehi sammannituṃ na vaṭṭati, vihāramajjheyeva ‘suṇātu me, bhante,",
  "tika-vin08t:1490_6": "saṅgho, yadi saṅghassa pattakallaṃ, saṅgho itthannāmaṃ vihāraṃ bhaṇḍāgāraṃ sammanneyyā’tiādinā",
  "tika-vin08t:1490_7": "nayena kammavācāya vā apalokanena vā sammannitabba”nti aṭṭhakathāyaṃ upacārasīmāyameva",
  "tika-vin08t:1490_8": "ñattidutiyakammavācāya sammannitabbabhāvo āgatoti.",
  "tika-vin08t:1491_0": "Te evaṃ vattabbā – sacepi aṭṭhakathāyaṃ āgataṃ “antovihāre”ti pāṭho “vihāramajjhe”ti",
  "tika-vin08t:1491_1": "pāṭho ca upacārasīmaṃ sandhāya vuttoti maññamānā tumhe āyasmanto evaṃ avacuttha,",
  "tika-vin08t:1491_2": "te pana pāṭhā upacārasīmaṃ sandhāya aṭṭhakathācariyehi na vuttā, atha kho avippavāsasīmāsaṅkhātaṃ",
  "tika-vin08t:1491_3": "mahāsīmaṃ sandhāya vuttā. Kathaṃ viññāyatīti ce? Khaṇḍasīmāya vakkhamānattā. Khaṇḍasīmāya",
  "tika-vin08t:1491_4": "hi mahāsīmā eva paṭiyogī hoti. Upacārasīmāti ayamattho kathaṃ jānitabboti ce? “Imaṃ",
  "tika-vin08t:1491_5": "pana samānasaṃvāsakasīmaṃ sammannantehi pabbajjūpasampadādīnaṃ saṅghakammānaṃ sukhakaraṇatthaṃ",
  "tika-vin08t:1491_6": "paṭhamaṃ khaṇḍasīmā sammannitabbā…pe… evaṃ baddhāsu pana sīmāsu khaṇḍasīmāya ṭhitā",
  "tika-vin08t:1491_7": "bhikkhū mahāsīmāya kammaṃ karontānaṃ na kopenti, mahāsīmāya vā ṭhitā khaṇḍasīmāya",
  "tika-vin08t:1491_8": "kammaṃ karontānaṃ. Sīmantarikāya pana ṭhitā ubhinnampi na kopentī”ti vuttaaṭṭhakathāpāṭhavasena",
  "tika-vin08t:1491_9": "jānitabboti. Atha vā tehi āyasmantehi ābhatabhaṇḍāgārasammutipāṭhavasenapi ayamattho",
  "tika-vin08t:1491_10": "viññāyati. Kathaṃ? Cīvarapaṭiggāhakādipuggalasammutiyo pana antovihāre sabbasaṅghamajjhepi",
  "tika-vin08t:1491_11": "khaṇḍasīmāyampi sammannituṃ vaṭṭati, bhaṇḍāgārasaṅkhātavihārasammuti pana vihāramajjheyevāti",
  "tika-vin08t:1491_12": "aṭṭhakathāyaṃ vuttaṃ, tattha visesakāraṇaṃ pariyesitabbaṃ.",
  "tika-vin08t:1492_0": "Tatrevaṃ visesakāraṇaṃ paññāyati – “aññissā sīmāya vatthu aññissā kammavācā”ti vattabbadosaparihāratthaṃ",
  "tika-vin08t:1492_1": "vuttaṃ. Puggalasammutiyo hi puggalassa vatthuttā yadi mahāsīmabhūte antovihāre kattukāmā",
  "tika-vin08t:1492_2": "honti, sabbasaṅghamajjhe taṃ vatthubhūtaṃ puggalaṃ hatthapāse katvā kareyyuṃ. Yadi",
  "tika-vin08t:1492_3": "khaṇḍasīmāya kattukāmā, taṃ vatthubhūtaṃ puggalaṃ khaṇḍasīmaṃ ānetvā tattha sannipatitakammappattasaṅghassa",
  "tika-vin08t:1492_4": "hatthapāse katvā kareyyuṃ. Ubhayathāpi yathāvuttadoso natthi, bhaṇḍāgārasammuti pana",
  "tika-vin08t:1492_5": "bhaṇḍāgārassa vihārattā khaṇḍasīmaṃ ānetuṃ na sakkā, tasmā yadi taṃ sammutiṃ khaṇḍasīmāyaṃ",
  "tika-vin08t:1492_6": "ṭhatvā kareyyuṃ, vatthu mahāsīmāyaṃ hoti, kammavācā khaṇḍasīmāyanti yathāvuttadoso",
  "tika-vin08t:1492_7": "hoti, tasmiñca dose sati vatthuvipannattā kammaṃ vipajjati, tasmā mahāsīmabhūtavihāramajjheyeva",
  "tika-vin08t:1492_8": "sā sammuti kātabbāti aṭṭhakathācariyānaṃ mati, na upacārasīmāya ñattidutiyakammaṃ kātabbanti.",
  "tika-vin08t:1493_0": "Athāpi evaṃ vadeyyuṃ “vihārasaddena avippavāsasīmabhūtā mahāsīmāva vuttā, na upacārasīmā”ti",
  "tika-vin08t:1493_1": "idaṃ vacanaṃ kathaṃ paccetabbanti? Imināyeva aṭṭhakathāvacanena. Yadi hi upacārasīmā",
  "tika-vin08t:1493_2": "vuttā bhaveyya, upacārasīmā nāma baddhasīmaṃ avattharitvāpi pavattā āvāsesu vā bhikkhūsu",
  "tika-vin08t:1493_3": "vā vaḍḍhantesu aniyamavasena vaḍḍhati, tasmā khaṇḍasīmaṃ avattharitvā pavattanato",
  "tika-vin08t:1493_4": "vihārena saha khaṇḍasīmā ekasīmāyeva hoti, evaṃ sati vihāre ṭhitaṃ bhaṇḍāgāraṃ khaṇḍasīmāya",
  "tika-vin08t:1493_5": "ṭhatvā sammannituṃ sakkā bhaveyya, na pana sakkā “khaṇḍasīmāya nisinnehi sammannituṃ",
  "tika-vin08t:1493_6": "na vaṭṭatī”ti aṭṭhakathāyaṃ paṭisiddhattā. Tena ñāyati “imasmiṃ ṭhāne vihārasaddena",
  "tika-vin08t:1493_7": "avippavāsasīmabhūtā mahāsīmā vuttā, na upacārasīmā”ti. Upacārasīmāya aniyamavasena",
  "tika-vin08t:1493_8": "vaḍḍhanabhāvo kathaṃ jānitabboti? “Upacārasīmā parikkhittassa vihārassa parikkhepena,",
  "tika-vin08t:1493_9": "aparikkhittassa parikkhepārahaṭṭhānena paricchinnā hoti. Apica bhikkhūnaṃ dhuvasannipātaṭṭhānato",
  "tika-vin08t:1493_10": "vā pariyante ṭhitabhojanasālato vā nibaddhavasanakaāvāsato vā thāmamajjhimassa purisassa",
  "tika-vin08t:1493_11": "dvinnaṃ leḍḍupātānaṃ anto upacārasīmā veditabbā, sā pana āvāsesu vaḍḍhantesu vaḍḍhati,",
  "tika-vin08t:1493_12": "parihāyantesu parihāyati. Mahāpaccariyaṃ pana ‘bhikkhūsupi vaḍḍhantesu vaḍḍhatī’ti",
  "tika-vin08t:1493_13": "vuttaṃ, tasmā sace vihāre sannipatitabhikkhūhi saddhiṃ ekābaddhā hutvā yojanasatampi",
  "tika-vin08t:1493_14": "pūretvā nisīdanti, yojanasatampi upacārasīmāva hoti, sabbesaṃ lābho pāpuṇātī”ti aṭṭhakathāyaṃ vacanatoti.",
  "tika-vin08t:1494_0": "Yadi evaṃ upacārasīmāya kathinatthatabhāvo kasmā vuttoti? Kathinattharaṇaṃ nāma na",
  "tika-vin08t:1494_1": "saṅghakammaṃ, puggalakammameva hoti, tasmā vassūpanāyikakhettabhūtāya upacārasīmāya",
  "tika-vin08t:1494_2": "kātabbā hoti. Ñattikammavācā pana saṅghakammabhūtā, tasmā upacārasīmāya kātuṃ na",
  "tika-vin08t:1494_3": "vaṭṭati, suvisodhitaparisāya baddhābaddhasīmāyameva vaṭṭatīti daṭṭhabbaṃ. Nanu ca",
  "tika-vin08t:1494_4": "bho “kathinaṃ attharituṃ ke labhanti, ke na labhanti? Gaṇanavasena tāva pacchimakoṭiyā",
  "tika-vin08t:1494_5": "pañca janā labhanti, uddhaṃ satasahassampi, pañcannaṃ heṭṭhā na labhantī”ti aṭṭhakathāyaṃ",
  "tika-vin08t:1494_6": "vuttaṃ, atha kasmā “kathinattharaṇaṃ nāma na saṅghakammaṃ, puggalakammameva hotī”ti",
  "tika-vin08t:1494_7": "vuttanti? “Na saṅgho kathinaṃ attharati, na gaṇo kathinaṃ attharati, puggalo kathinaṃ",
  "tika-vin08t:1494_8": "attharatī”ti parivāre vuttattā ca apalokanakammādīnaṃ catunnaṃ saṅghakammānaṃ ṭhānesu",
  "tika-vin08t:1494_9": "apaviṭṭhattā ca. Aṭṭhakathāyaṃ pana kathinatthārassa upacārabhūtaṃ kathinadānakammavācābhaṇanakālaṃ",
  "tika-vin08t:1494_10": "sandhāya vuttaṃ. Tasmiñhi kāle kathinadāyakā cattāro, paṭiggāhako ekoti pacchimakoṭiyā",
  "tika-vin08t:1494_11": "pañca honti, tato heṭṭhā na labhatīti. Ñattikammavācāya saṅghakammabhāvo kathaṃ jānitabboti?",
  "tika-vin08t:1494_12": "“Catunnaṃ saṅghakammānaṃ ñattidutiyakammassa navasu ṭhānesu kathinadāna”nti āgatattā,",
  "tika-vin08t:1494_13": "“suṇātu me, bhante, saṅgho, idaṃ saṅghassa kathinadussaṃ uppanna”ntiādinā vuttattā cāti.",
  "tika-vin08t:1495_0": "Apare pana ācariyā “bhāsantaresu ñattīti vuttā kathinadānakammavācā atthārakiriyāya",
  "tika-vin08t:1495_1": "pavisati, atthārakiriyā ca upacārasīmāyaṃ kātabbā, tasmā kathinadānakammavācāpi upacārasīmāyaṃ",
  "tika-vin08t:1495_2": "kātabbāyevā”ti vadanti, tesaṃ ayamadhippāyo – mahāvaggapāḷiyaṃ “evañca pana, bhikkhave,",
  "tika-vin08t:1495_3": "kathinaṃ attharitabba”nti ārabhitvā “byattena bhikkhunā paṭibalena saṅgho ñāpetabbo…pe…",
  "tika-vin08t:1495_4": "evaṃ kho, bhikkhave, atthataṃ hoti kathina”nti kathinadānañattikammavācāto paṭṭhāya",
  "tika-vin08t:1495_5": "yāva anumodanā pāṭho āgato, parivārapāḷiyañca “kathinatthāro jānitabbo”ti uddesassa",
  "tika-vin08t:1495_6": "niddese “sace saṅghassa kathinadussaṃ uppannaṃ hoti, saṅghena kathaṃ paṭipajjitabbaṃ,",
  "tika-vin08t:1495_7": "atthārakena kathaṃ paṭipajjitabbaṃ, anumodakena kathaṃ paṭipajjitabba”nti pucchaṃ",
  "tika-vin08t:1495_8": "nīharitvā “saṅghena ñattidutiyena kammena kathinatthārakassa bhikkhuno dātabbaṃ…pe…",
  "tika-vin08t:1495_9": "anumodāmā”ti ñattito paṭṭhāya yāva anumodanā pāṭho āgato, tasmā ñattito paṭṭhāya",
  "tika-vin08t:1495_10": "yāva anumodanā sabbo vidhi kathinatthārakiriyāyaṃ pavisati, tato kathinatthārakiriyāya",
  "tika-vin08t:1495_11": "upacārasīmāyaṃ kattabbāya sati ñattisaṅkhātakathinadānakammavācāpi upacārasīmāyaṃ kattabbāyevāti.",
  "tika-vin08t:1496_0": "Tatrevaṃ vicāraṇā kātabbā – atthārakiriyāya visuṃ anāgatāya sati “sabbo vidhi atthārakiriyāyaṃ",
  "tika-vin08t:1496_1": "pavisatī”ti vattabbaṃ bhaveyya, atha ca pana mahāvaggapāḷiyañca parivārapāḷiyañca",
  "tika-vin08t:1496_2": "atthārakiriyā visuṃ āgatāyeva, tasmā ñattisaṅkhātā kathinadānakammavācā atthārakiriyāyaṃ",
  "tika-vin08t:1496_3": "na pavisati, kevalaṃ atthārakiriyāya upacārabhūtattā pana tato paṭṭhāya anukkamena",
  "tika-vin08t:1496_4": "vuttaṃ. Yathā “anujānāmi, bhikkhave, sīmaṃ sammannitu”nti sīmāsammutiṃ anujānitvā",
  "tika-vin08t:1496_5": "“evañca pana, bhikkhave, sammannitabbā”ti sīmāsammutividhiṃ dassento “paṭhamaṃ nimittā",
  "tika-vin08t:1496_6": "kittetabbā…pe… evametaṃ dhārayāmī”ti nimittakittanena saha sīmāsammutikammavācā desitā,",
  "tika-vin08t:1496_7": "tattha nimittakittanaṃ sīmāsammutikammaṃ na hoti, kammavācāyeva sīmāsammutikammaṃ",
  "tika-vin08t:1496_8": "hoti, tathāpi sīmāsammutikammavācāya upacārabhāvato saha nimittakittanena sīmāsammutikammavācā",
  "tika-vin08t:1496_9": "desitā. Yathā ca upasampadākammavidhiṃ desento “paṭhamaṃ upajjhaṃ gāhāpetabbo…pe…",
  "tika-vin08t:1496_10": "evametaṃ dhārayāmī”ti upajjhāyagāhāpanādinā saha upasampadākammaṃ desitaṃ, tattha",
  "tika-vin08t:1496_11": "upajjhāyagāhāpanādi upasampadākammaṃ na hoti, ñatticatutthakammavācāyeva upasampadākammaṃ",
  "tika-vin08t:1496_12": "hoti, tathāpi upasampadākammassa samīpe bhūtattā upajjhāyagāhāpanādinā saha ñatticatutthakammavācā",
  "tika-vin08t:1496_13": "desitā, evamettha kathinadānakammavācā atthārakiriyā na hoti, tathāpi atthārakiriyāya",
  "tika-vin08t:1496_14": "upacārabhūtattā kathinadānañattidutiyakammavācāya saha kathinatthārakiriyā desitā,",
  "tika-vin08t:1496_15": "tasmā kathinadānakammavācā atthārakiriyāyaṃ na pavisatīti daṭṭhabbaṃ.",
  "tika-vin08t:1497_0": "Atha vā ñattidutiyakammavācā ca atthāro cāti ime dve dhammā atulyakiriyā atulyakattāro",
  "tika-vin08t:1497_1": "atulyakammā atulyakālā ca honti, tena viññāyati “bhāsantaresu ñattīti vuttā ñattidutiyakammavācā",
  "tika-vin08t:1497_2": "atthārakiriyāyaṃ na pavisatī”ti. Tattha kathaṃ atulyakiriyā honti? Kammavācā dānakiriyā",
  "tika-vin08t:1497_3": "hoti, atthāro pannarasadhammānaṃ kāraṇabhūtā atthārakiriyā, evaṃ atulyakiriyā. Kathaṃ",
  "tika-vin08t:1497_4": "atulyakattāroti? Kammavācāya kattā saṅgho hoti, atthārassa kattā puggalo, evaṃ atulyakattāro",
  "tika-vin08t:1497_5": "honti. Kathaṃ atulyakammā honti? Kammavācāya kammaṃ kathinadussaṃ hoti, atthārassa",
  "tika-vin08t:1497_6": "kammaṃ kathinasaṅkhātā samūhapaññatti, evaṃ atulyakammā honti. Kathaṃ atulyakālā",
  "tika-vin08t:1497_7": "honti? Kathinadānakammavācā pubbakaraṇapaccuddhāraadhiṭṭhānānaṃ pubbe hoti, atthāro",
  "tika-vin08t:1497_8": "tesaṃ pacchā, evaṃ atulyakālā hontīti. Atha vā atthāro “imāya saṅghāṭiyā kathinaṃ",
  "tika-vin08t:1497_9": "attharāmī”tiādinā vacībhedasaṅkhātena ekena dhammena saṅgahito, na ñattianussāvanādinā",
  "tika-vin08t:1497_10": "anekehi dhammehi saṅgahito. Vuttañhetaṃ parivāre “atthāro ekena dhammena saṅgahito",
  "tika-vin08t:1497_11": "vacībhedenā”ti. Imināpi kāraṇena jānitabbaṃ “na ñatti atthāre paviṭṭhā”ti.",
  "tika-vin08t:1498_0": "Aññe pana ācariyā evaṃ vadanti – “kathinatthāraṃ ke labhanti, ke na labhantīti? Gaṇanavasena",
  "tika-vin08t:1498_1": "tāva pacchimakoṭiyā pañca janā labhanti, uddhaṃ satasahassampi, pañcannaṃ heṭṭhā",
  "tika-vin08t:1498_2": "na labhantī”ti aṭṭhakathāyaṃ āgatattā “heṭṭhimantato pañca bhikkhū kathinatthāraṃ",
  "tika-vin08t:1498_3": "labhanti, tato appakatarā na labhantī”ti viññāyati. “Pañcannaṃ janānaṃ vaṭṭatīti",
  "tika-vin08t:1498_4": "pacchimakoṭiyā cattāro kathinadussassa dāyakā, eko paṭiggāhakoti pañcannaṃ janānaṃ",
  "tika-vin08t:1498_5": "vaṭṭatī”ti kaṅkhāvitaraṇīṭīkāyaṃ āgatattā tasmiṃ vākye “vaṭṭatī”ti kiriyāya kattā",
  "tika-vin08t:1498_6": "“so kathinatthāro”ti vuccati, tasmā atthāroti iminā “imāya saṅghāṭiyā kathinaṃ attharāmī”ti",
  "tika-vin08t:1498_7": "vuttaattharaṇakiriyā na adhippetā, catūhi bhikkhūhi atthārakassa bhikkhuno ñattiyā",
  "tika-vin08t:1498_8": "dānaṃ adhippetanti viññāyati. “Kathinatthāraṃ ke labhanti…pe… uddhaṃ satasahassanti",
  "tika-vin08t:1498_9": "idaṃ atthārakassa bhikkhuno saṅghassa kathinadussadānakammaṃ sandhāya vutta”nti vinayavinicchayaṭīkāyaṃ",
  "tika-vin08t:1498_10": "vuttaṃ. Tasmimpi pāṭhe ñattiyā dinnaṃyeva sandhāya “pañca janā atthāraṃ labhantī”ti",
  "tika-vin08t:1498_11": "idaṃ vacanaṃ aṭṭhakathācariyehi vuttaṃ, “imāya saṅghāṭiyā kathinaṃ attharāmī”tiādi",
  "tika-vin08t:1498_12": "puggalassa attharaṇaṃ sandhāya na vuttanti ṭīkācariyassa adhippāyo. Evaṃ kaṅkhāvitaraṇīṭīkā-vinayavinicchayaṭīkākārakehi",
  "tika-vin08t:1498_13": "ācariyehi “ñattidutiyakammaṃ atthāro nāmā”ti vinicchitattā upacārasīmāyaṃ kathinadānañattikammavācākaraṇaṃ",
  "tika-vin08t:1498_14": "yuttanti viññāyatīti vadanti.",
  "tika-vin08t:1499_0": "Tatrevaṃ vicāraṇā kātabbā – “ñattidutiyakammaṃyeva atthāro nāmā”ti ṭīkācariyā na",
  "tika-vin08t:1499_1": "vadeyyuṃ. Vadeyyuṃ ce, aṭṭhakathāya viruddho siyā. Kathaṃ viruddhoti ce? “Chinnavassā",
  "tika-vin08t:1499_2": "vā pacchimikāya upagatā vā na labhanti, aññasmiṃ vihāre vutthavassāpi na labhantīti",
  "tika-vin08t:1499_3": "mahāpaccariyaṃ vutta”nti aṭṭhakathāyaṃ āgatattā “te chinnavassādayo kathinatthāraṃ",
  "tika-vin08t:1499_4": "na labhantī”ti viññāyati. Yadi ñattidutiyakammaṃ atthāro nāma siyā, evaṃ sati te",
  "tika-vin08t:1499_5": "bhikkhū ñattidutiyakammepi gaṇapūrakabhāvena appaviṭṭhā siyuṃ. Atha ca pana “purimikāya",
  "tika-vin08t:1499_6": "upagatānaṃ pana sabbe gaṇapūrakā hontī”ti aṭṭhakathāya vuttattā te ñattidutiyakamme",
  "tika-vin08t:1499_7": "paviṭṭhāva honti, tasmā aṭṭhakathācariyo pañcānisaṃsahetubhūtaṃ “imāya saṅghāṭiyā",
  "tika-vin08t:1499_8": "kathinaṃ attharāmī”tiādikaṃ vacībhedaṃyeva “atthāro”ti vadati, na ñattidutiyakammaṃ,",
  "tika-vin08t:1499_9": "tasmā te chinnavassādayo pañcānisaṃsahetubhūtaṃ kathinatthāraṃ na labhanti, ñattidutiyakamme",
  "tika-vin08t:1499_10": "pana catuvaggasaṅghapūrakabhāvaṃ labhantīti viññāyati. Punapi vuttaṃ aṭṭhakathāyaṃ",
  "tika-vin08t:1499_11": "“sace purimikāya upagatā cattāro vā honti tayo vā dve vā eko vā, itare gaṇapūrake",
  "tika-vin08t:1499_12": "katvā kathinaṃ attharitabba”nti. Evaṃ alabbhamānakathinatthāreyeva chinnavassādayo",
  "tika-vin08t:1499_13": "gaṇapūrake katvā ñattidutiyakammavācāya kathinadussaṃ dāpetvā purimikāya upagatehi",
  "tika-vin08t:1499_14": "kathinassa attharitabbabhāvato “ñattidutiyakammaṃyeva atthāro nāmāti ṭīkācariyā na",
  "tika-vin08t:1499_15": "vadeyyu”nti avacimhāti.",
  "tika-vin08t:1500_0": "Nanu ca bho imasmimpi aṭṭhakathāvacane “itare gaṇapūrake katvā kathinaṃ attharitabba”nti",
  "tika-vin08t:1500_1": "vacanena catuvaggasaṅghena kattabbaṃ ñattidutiyakammaṃyeva “atthāro”ti vuttanti?",
  "tika-vin08t:1500_2": "Na, pubbāparavirodhato. Pubbe hi chinnavassādīnaṃ kathinaṃ attharituṃ alabbhamānabhāvo",
  "tika-vin08t:1500_3": "vutto, idha “ñattidutiyakammaṃ atthāro”ti vutte tesampi labbhamānabhāvo vutto bhaveyya,",
  "tika-vin08t:1500_4": "na aṭṭhakathācariyā pubbāparaviruddhaṃ katheyyuṃ, tasmā “katvā”ti padaṃ “attharitabba”nti",
  "tika-vin08t:1500_5": "padena sambajjhantena samānakālavisesanaṃ akatvā pubbakālavisesanameva katvā sambandhitabbaṃ,",
  "tika-vin08t:1500_6": "evaṃ sati pubbavacanenāparavacanaṃ gaṅgodakena yamunodakaṃ viya saṃsandati, pacchāpi",
  "tika-vin08t:1500_7": "ca “kammavācaṃ sāvetvā kathinaṃ attharāpetvā dānañca bhuñjitvā gamissantī”ti visuṃ",
  "tika-vin08t:1500_8": "kammavācāsāvanaṃ visuṃ kathinattharaṇaṃ pubbāparānukkamato vuttaṃ, tasmā ñattidutiyakammaṃ",
  "tika-vin08t:1500_9": "atthāro nāma na hoti, kevalaṃ atthārassa kāraṇameva upacārameva hotīti daṭṭhabbaṃ.",
  "tika-vin08t:1500_10": "Kiñca bhiyyo – “na saṅgho kathinaṃ attharati, na gaṇo kathinaṃ attharati, puggalo",
  "tika-vin08t:1500_11": "kathinaṃ attharatī”ti parivāravacanena ayamattho jānitabboti.",
  "tika-vin08t:1501_0": "Yadi evaṃ kaṅkhāvitaraṇīṭīkā-vinayavinicchayaṭīkāsu āgatapāṭhānaṃ adhippāyo kathaṃ",
  "tika-vin08t:1501_1": "bhāsitabbo bhaveyya. Nanu kaṅkhāvitaraṇīṭīkāyaṃ “vaṭṭatī”ti imissā kiriyāya kattā",
  "tika-vin08t:1501_2": "“so kathinatthāro”ti vutto, vinayavinicchayaṭīkāyañca “kathinadussadānakamma”nti",
  "tika-vin08t:1501_3": "padaṃ “sandhāyā”ti kiriyāya kammaṃ, kathinatthāro…pe… idaṃ “vutta”nti kiriyāya kammaṃ",
  "tika-vin08t:1501_4": "hoti. Evaṃ ṭīkāsu nītatthato āgatapāṭhesu santesu “ñattidutiyakammaṃyeva atthāro",
  "tika-vin08t:1501_5": "nāmāti ṭīkācariyā na vadeyyu”nti na vattabbanti? Yenākārena aṭṭhakathāvacanena ṭīkāvacanañca",
  "tika-vin08t:1501_6": "pubbāparaaṭṭhakathāvacanañca aviruddhaṃ bhaveyya, tenākārena ṭīkāpāṭhānaṃ adhippāyo",
  "tika-vin08t:1501_7": "gahetabbo. Kathaṃ? Kaṅkhāvitaraṇīaṭṭhakathāyaṃ “so sabbantimena paricchedena pañcannaṃ",
  "tika-vin08t:1501_8": "janānaṃ vaṭṭatī”ti āgato, tasmiṃ aṭṭhakathāvacane codakena codetabbassa atthitāya",
  "tika-vin08t:1501_9": "taṃ pariharituṃ “pañcannaṃ janānaṃ vaṭṭatīti pacchimakoṭiyā cattāro kathinadussassa",
  "tika-vin08t:1501_10": "dāyakā, eko paṭiggāhakoti pañcannaṃ janānaṃ vaṭṭatī”ti pāṭho ṭīkācariyena vutto,",
  "tika-vin08t:1501_11": "kathaṃ codetabbaṃ atthīti? Bho aṭṭhakathācariya “so sabbantimena paricchedena pañcannaṃ",
  "tika-vin08t:1501_12": "janānaṃ vaṭṭatī”ti vutto, evaṃ sati pañcannaṃ kathinatthārakānaṃ eva so kathinatthāro",
  "tika-vin08t:1501_13": "vaṭṭati, na ekadviticatupuggalānanti attho āpajjati, evaṃ sati “na saṅgho kathinaṃ",
  "tika-vin08t:1501_14": "attharati, na gaṇo kathinaṃ attharati, puggalo kathinaṃ attharatī”ti āgatapāḷiyā",
  "tika-vin08t:1501_15": "virujjhanato āgamavirodho āpajjati, taṃ codanaṃ pariharanto “pañcannaṃ janānaṃ vaṭṭatīti",
  "tika-vin08t:1501_16": "pacchimakoṭiyā cattāro kathinadussassa dāyakā, eko paṭiggāhakoti pañcannaṃ janānaṃ",
  "tika-vin08t:1501_17": "vaṭṭatī”ti pāṭho ṭīkācariyena vutto. Tatthāyamadhippāyo – bho codakācariya aṭṭhakathācariyena",
  "tika-vin08t:1501_18": "kathinatthārakāle pañcannaṃ atthārakānaṃ bhikkhūnaṃ vasena “so sabbantimena paricchedena",
  "tika-vin08t:1501_19": "pañcannaṃ janānaṃ vaṭṭatī”ti pāṭho na vutto, atha kho saṅghena atthārakassa kathinadussadānakāle",
  "tika-vin08t:1501_20": "pacchimakoṭiyā cattāro kathinadussassa dāyakā, eko paṭiggāhakoti pañcannaṃ dāyakapaṭiggāhakapuggalānaṃ",
  "tika-vin08t:1501_21": "atthitāya so pacchā kattabbo atthāro vaṭṭati, kāraṇasampattiyā phalasampatti hoti,",
  "tika-vin08t:1501_22": "tasmā tasmiṃ aṭṭhakathāvacane āgamavirodho nāpajjatīti.",
  "tika-vin08t:1502_0": "Vinayavinicchayaṭīkāyampi “kathinatthāraṃ ke labhanti, ke na labhantīti? Gaṇanavasena",
  "tika-vin08t:1502_1": "tāva pacchimakoṭiyā pañca janā labhanti, uddhaṃ satasahassampi, pañcannaṃ heṭṭhā",
  "tika-vin08t:1502_2": "na labhantī”ti aṭṭhakathāvacane parehi pucchitabbassa atthitāya taṃ pucchaṃ vissajjetuṃ",
  "tika-vin08t:1502_3": "“idaṃ atthārakassa bhikkhuno saṅghassa kathinadussadānakammaṃ sandhāya vutta”nti",
  "tika-vin08t:1502_4": "pāṭho ṭīkācariyena vutto. Kathaṃ pucchitabbanti ce? Bho aṭṭhakathācariya “heṭṭhimakoṭiyā",
  "tika-vin08t:1502_5": "pañcannaṃ janānaṃ vaṭṭatī”ti idaṃ vacanaṃ kiṃ pañcānisaṃsassa kāraṇabhūtaṃ “imāya",
  "tika-vin08t:1502_6": "saṅghāṭiyā kathinaṃ attharāmī”tiādiatthārakiriyaṃ sandhāya vuttaṃ, udāhu atthārassa",
  "tika-vin08t:1502_7": "kāraṇabhūtaṃ kathinadussadānakammanti. Kathaṃ vissajjanāti? Bho bhadramukha “heṭṭhimakoṭiyā",
  "tika-vin08t:1502_8": "pañcannaṃ janānaṃ vaṭṭatī”ti idaṃ pañcānisaṃsassa kāraṇabhūtaṃ “imāya saṅghāṭiyā",
  "tika-vin08t:1502_9": "kathinaṃ attharāmī”tiādikaṃ atthārakiriyaṃ sandhāya aṭṭhakathācariyena na vuttaṃ,",
  "tika-vin08t:1502_10": "atha kho atthārassa kāraṇabhūtaṃ kathinadānakammaṃ sandhāya vuttanti. Tatrāyamadhippāyo",
  "tika-vin08t:1502_11": "– saṅghena atthārakassa dinnadussena eva kathinatthāro sambhavati, na ṭhitikāya laddhacīvarena",
  "tika-vin08t:1502_12": "vā puggalikacīvarena vā sambhavati, tañca kathinadussadānakammaṃ cattāro kathinadussadāyakā,",
  "tika-vin08t:1502_13": "eko paṭiggāhakoti pañcasu bhikkhūsu vijjamānesuyeva sampajjati, na tato ūnesūti pacchimakoṭiyā",
  "tika-vin08t:1502_14": "pañcannaṃ vaṭṭati, kāraṇasiddhiyā phalasiddhi hoti, teneva ca kāraṇena “kathinadussadānakammaṃ",
  "tika-vin08t:1502_15": "vutta”nti mukhyavasena avatvā “sandhāya vutta”nti upacāravasenāha. Evaṃ vutteyeva",
  "tika-vin08t:1502_16": "aṭṭhakathāvacanassa pubbāparavirodho natthi, aṭṭhakathāvacanena ca ṭīkāvacanaṃ viruddhaṃ",
  "tika-vin08t:1502_17": "na hotīti daṭṭhabbaṃ, “apalokanādisaṅghakammakaraṇatthaṃ baddhasīmā bhagavatā anuññātā”ti",
  "tika-vin08t:1502_18": "iminā vinayalakkhaṇena ca sameti.",
  "tika-vin08t:1503_0": "“Imāya saṅghāṭiyā kathinaṃ attharāmī”tiādikā pana atthārakiriyā apalokanādīsu catūsu",
  "tika-vin08t:1503_1": "saṅghakammesu appaviṭṭhā, adhiṭṭhānādayo viya pañcānisaṃsalābhakāraṇabhūtā puggalakiriyāva",
  "tika-vin08t:1503_2": "hotīti vassūpanāyikakhettabhūtāya antoupacārasīmāya kātabbā, tasmā antoupacārasīmāyaṃ",
  "tika-vin08t:1503_3": "baddhasīmāya avijjamānāya bahiupacārasīmāyaṃ baddhasīmaṃ vā udakukkhepasattabbhantaralabhamānaṭṭhānaṃ",
  "tika-vin08t:1503_4": "vā gantvā ñattidutiyakammena kathinadussaṃ dāpetvā puna vihāraṃ āgantvā antoupacārasīmāyameva",
  "tika-vin08t:1503_5": "kathinattharaṇaṃ pubbācariyehi kataṃ, taṃ sukatameva hotīti daṭṭhabbaṃ. Evaṃ aggahetvā",
  "tika-vin08t:1503_6": "suddhaupacārasīmāyameva ñattidutiyakammaṃ kātabbanti gayhamāne sati tesaṃ āyasmantānaṃ",
  "tika-vin08t:1503_7": "diṭṭhānugatiṃ āpajjamānā sissānusissā dhuvavāsatthāya vihāradānādiapalokanakammaṃ",
  "tika-vin08t:1503_8": "vā uposathapavāraṇādiñattikammaṃ vā sīmāsammannanādiñattidutiyakammaṃ vā upasampadādiñatticatutthakammaṃ",
  "tika-vin08t:1503_9": "vā upacārasīmāyameva kareyyuṃ, evaṃ karontā bhagavato sāsane mahantaṃ jaṭaṃ mahantaṃ",
  "tika-vin08t:1503_10": "gumbaṃ mahantaṃ visamaṃ kareyyuṃ, tasmā tamakaraṇatthaṃ yuttito ca āgamato ca anekāni",
  "tika-vin08t:1503_11": "kāraṇāni āharitvā kathayimhāti.",
  "tika-vin08t:1504": "Sāsane gāravaṃ katvā, saddhammassānulomato;",
  "tika-vin08t:1505": "Mayā kataṃ vinicchayaṃ, sammā cintentu sādhavo.",
  "tika-vin08t:1506": "Punappunaṃ vicintetvā, yuttaṃ ce hoti gaṇhantu;",
  "tika-vin08t:1507": "No ce yuttaṃ mā gaṇhantu, sammāsambuddhasāvakāti.",
  "tika-vin08t:1508_0": "Ito parānipi kāraṇasādhakāni āharanti ācariyā, tesaṃ paṭivacanena ativitthāro bhavissati,",
  "tika-vin08t:1508_1": "upacārasīmāya catunnaṃ saṅghakammānaṃ kataṭṭhānabhāvo pubbe vuttova, tasmā taṃ vacanaṃ",
  "tika-vin08t:1508_2": "manasi katvā saṃsayaṃ akatvā dhāretabboti.",
  "tika-vin08t:1509_0": "“Imāya saṅghāṭiyā kathinaṃ attharāmī”ti vācā bhinditabbāti kiṃ ettakena vacībhedena",
  "tika-vin08t:1509_1": "kathinaṃ atthataṃ hoti, udāhu añño koci kāyavikāro kātabbo? Na kātabbo. Ettakeneva",
  "tika-vin08t:1509_2": "hi vacībhedena atthataṃ hoti, kathinaṃ. Vuttañhetaṃ parivāre “atthāro ekena dhammena",
  "tika-vin08t:1509_3": "saṅgahito vacībhedenā”ti.",
  "tika-vin08t:1510_0": "Evaṃ kathinatthāraṃ dassetvā anumodāpanaanumodane dassento “tena kathinatthārakenā”tiādimāha.",
  "tika-vin08t:1510_1": "Tattha yena bhikkhunā “imāya saṅghāṭiyā kathinaṃ attharāmī”tiādinā vacībhedena kathinaṃ",
  "tika-vin08t:1510_2": "atthataṃ, tena “kathinassa atthārā pannarasa dhammā jāyantī”ti parivāre āgatattā",
  "tika-vin08t:1510_3": "kathinatthārena saheva pañca ānisaṃsā āgatā, atha kasmā saṅghaṃ anumodāpetīti? Kiñcāpi",
  "tika-vin08t:1510_4": "atthārakassa bhikkhuno pañca ānisaṃsā āgatā, saṅghassa pana anāgatā, tasmā saṅghassa",
  "tika-vin08t:1510_5": "ca āgamanatthaṃ saṅghaṃ anumodāpeti, saṅgho ca anumodanaṃ karoti, evaṃ kate ubhinnampi",
  "tika-vin08t:1510_6": "ānisaṃsā āgatā honti. Vuttañhetaṃ parivāre “dvinnaṃ puggalānaṃ atthataṃ hoti kathinaṃ",
  "tika-vin08t:1510_7": "atthārakassa ca anumodakassa cā”ti. Ettha ca kathinatthārakabhikkhuto vuḍḍhataro",
  "tika-vin08t:1510_8": "bhikkhu tasmiṃ saṅghe atthi, idha vuttanayena atthārakena “bhante”ti vattabbaṃ, anumodakena",
  "tika-vin08t:1510_9": "“āvuso”ti. Yadi pana kathinatthārako bhikkhu sabbesaṃ vuḍḍhataro hoti, tena “āvuso”ti",
  "tika-vin08t:1510_10": "vattabbaṃ, itarehi “bhante”ti, evaṃ sesanayadvayepi. Evaṃ sabbesaṃ atthataṃ hoti",
  "tika-vin08t:1510_11": "kathinanti. Imesu pana saṅghapuggalesu ye tasmiṃ vihāre purimikāya vassaṃ upagantvā",
  "tika-vin08t:1510_12": "paṭhamapavāraṇāya pavāritā, teyeva anumodituṃ labhanti, chinnavassā vā pacchimikāya",
  "tika-vin08t:1510_13": "upagatā vā aññasmiṃ vihāre vutthavassā vā na labhanti, ananumodantāpi ānisaṃsaṃ na labhanti.",
  "tika-vin08t:1511_0": "Evaṃ kathinatthāraṃ dassetvā idāni cīvaravibhāgaṃ dassetuṃ “evaṃ atthate pana kathine”tiādimāha.",
  "tika-vin08t:1511_1": "Tattha sace kathinacīvarena saddhiṃ ābhataṃ ānisaṃsanti iminā ekaṃ atthatacīvarameva",
  "tika-vin08t:1511_2": "kathinacīvaraṃ nāma, tato aññaṃ tena saddhiṃ ābhataṃ sabbaṃ cīvaraṃ kathinānisaṃsacīvaraṃ",
  "tika-vin08t:1511_3": "nāmāti dasseti. Vakkhati hi “avasesakathinānisaṃse balavavatthānī”tiādi. Tena ñāyati",
  "tika-vin08t:1511_4": "“vatthameva idha ānisaṃso nāma, na aggho, kathinasāṭakena saddhiṃ ābhatānaṃ aññasāṭakānaṃ",
  "tika-vin08t:1511_5": "bahulavasena attharitabbaṃ, na kathinasāṭakassa mahagghavasenā”ti. Bhikkhusaṅgho",
  "tika-vin08t:1511_6": "anissaro, atthatakathino bhikkhuyeva issaro. Kasmā? Dāyakehi vicāritattā. Bhikkhusaṅgho",
  "tika-vin08t:1511_7": "issaro, kasmā? Dāyakehi avicāritattā, mūlakathinassa ca saṅghe dinnattā. Avasesakathinānisaṃseti",
  "tika-vin08t:1511_8": "tassa dinnavatthehi avasesakathinānisaṃsavatthe. Balavavatthānīti attharitabbakathinasāṭakaṃyeva",
  "tika-vin08t:1511_9": "ahataṃ vā ahatakappaṃ vā dātuṃ vaṭṭati, ānisaṃsacīvaraṃ pana yathāsatti yathābalaṃ",
  "tika-vin08t:1511_10": "purāṇaṃ vā abhinavaṃ vā dubbalaṃ vā balavaṃ vā dātuṃ vaṭṭati, tasmā tesu dubbalavatthe",
  "tika-vin08t:1511_11": "ṭhitikāya dinne laddhabhikkhussa upakārakaṃ na hoti, tasmā upakāraṇayoggāni balavavatthāni",
  "tika-vin08t:1511_12": "dātabbānīti adhippāyo. Vassāvāsikaṭhitikāya dātabbānīti yattakā bhikkhū vassāvāsikacīvaraṃ",
  "tika-vin08t:1511_13": "labhiṃsu, te ṭhapetvā tesaṃ heṭṭhato paṭṭhāya yathākkamaṃ dātabbāni. Therāsanato",
  "tika-vin08t:1511_14": "paṭṭhāyāti yattakā bhikkhū tissaṃ kathinatthatasīmāyaṃ santi, tesu jeṭṭhakabhikkhuto",
  "tika-vin08t:1511_15": "paṭṭhāya dātabbāni. Āsanaggahaṇaṃ pana yathāvuḍḍhaṃ nisinne sandhāya kataṃ. Etena",
  "tika-vin08t:1511_16": "vassāvāsikakathinānisaṃsānaṃ samānagatikataṃ dīpeti. Garubhaṇḍaṃ na bhājetabbanti",
  "tika-vin08t:1511_17": "kathinasāṭakena saddhiṃ ābhatesu mañcapīṭhādikaṃ garubhaṇḍaṃ na bhājetabbaṃ, saṅghikavaseneva",
  "tika-vin08t:1511_18": "paribhuñjitabbanti attho. Tattha garubhaṇḍavinicchayo anantarakathāyaṃ āvi bhavissati.",
  "tika-vin08t:1512_0": "Imasmiṃ pana ṭhāne vattabbaṃ atthi. Kathaṃ? Idāni bhikkhū kathinānisaṃsacīvaraṃ kusapātaṃ",
  "tika-vin08t:1512_1": "katvā vibhajanti, taṃ yuttaṃ viya na dissatīti. Kasmāti ce? “Avasesakathinānisaṃse",
  "tika-vin08t:1512_2": "balavavatthāni vassāvāsikaṭhitikāya dātabbāni, ṭhitikāya abhāve therāsanato paṭṭhāya",
  "tika-vin08t:1512_3": "dātabbānī”ti vacanatoti. Evaṃ sante kattha kusapāto kātabboti? Bhaṇḍāgāre ṭhapitacīvareti.",
  "tika-vin08t:1512_4": "Kathaṃ viññāyatīti ce? “Ussannaṃ hotīti bahu rāsikataṃ hoti, bhaṇḍāgāraṃ na gaṇhāti.",
  "tika-vin08t:1512_5": "Sammukhībhūtenāti antoupacārasīmāyaṃ ṭhitena. Bhājetunti kālaṃ ghosāpetvā paṭipāṭiyā",
  "tika-vin08t:1512_6": "bhājetuṃ…pe… evaṃ ṭhapitesu cīvarapaṭivīsesu kuso pātetabbo”ti aṭṭhakathāyaṃ vuttattā,",
  "tika-vin08t:1512_7": "tasmā imissaṃ aṭṭhakathāyaṃ vuttanayeneva bhājetabbanti amhākaṃ khanti.",
  "tika-vin08t:1513_0": "Ekacce pana bhikkhū ekekassa ekekasmiṃ cīvare appahonte cīvaraṃ parivattetvā akappiyavatthuṃ",
  "tika-vin08t:1513_1": "gahetvā bhājenti, taṃ atioḷārikameva. Aññepi ekaccānaṃ cīvarānaṃ mahagghatāya ekaccānaṃ",
  "tika-vin08t:1513_2": "appagghatāya samagghaṃ kātuṃ na sakkāti tatheva karonti, tampi oḷārikameva. Tattha",
  "tika-vin08t:1513_3": "hi akappiyavatthunā parivattanepi tassa vicāraṇepi bhāgaggahaṇepi āpattiyeva hoti.",
  "tika-vin08t:1513_4": "Eke “kathinaṃ nāma dubbicāraṇīya”nti vatvā attharaṇaṃ na karonti, puggalikavaseneva",
  "tika-vin08t:1513_5": "yathājjhāsayaṃ vicārenti, taṃ pana yadi dāyakehi puggalasseva dinnaṃ, puggalena ca",
  "tika-vin08t:1513_6": "saṅghassa apariccajitaṃ, evaṃ sati attano santakattā yuttaṃ viya dissati. Yadi pana",
  "tika-vin08t:1513_7": "saṅghassa vā gaṇassa vā dinnaṃ, puggalassa dinnepi saṅghassa vā gaṇassa vā pariccajitaṃ,",
  "tika-vin08t:1513_8": "evaṃ sante saṅghagaṇānaṃ santakattā ayuttaṃ bhaveyya. Apare pana kathinavasena paṭiggahite",
  "tika-vin08t:1513_9": "vicāretuṃ dukkaranti maññamānā “na mayaṃ kathinavasena paṭiggaṇhāma, vassāvāsikabhāveneva",
  "tika-vin08t:1513_10": "paṭiggaṇhāmā”ti vatvā yathāruci vicārenti, tampi ayuttaṃ. Vassāvāsikampi hi saṅghassa",
  "tika-vin08t:1513_11": "dinnaṃ saṅghikaṃ hotiyeva, puggalassa dinnaṃ puggalikaṃ. Kathaṃ viññāyatīti ce? “Sace",
  "tika-vin08t:1513_12": "pana tesaṃ senāsane paṃsukūliko vasati, āgatañca taṃ disvā ‘tumhākaṃ vassāvāsikaṃ",
  "tika-vin08t:1513_13": "demā’ti vadanti, tena saṅghassa ācikkhitabbaṃ. Sace tāni kulāni saṅghassa dātuṃ na",
  "tika-vin08t:1513_14": "icchanti, ‘tumhākaṃyeva demā’ti vadanti, sabhāgo bhikkhu ‘vattaṃ katvā gaṇhāhī’ti",
  "tika-vin08t:1513_15": "vattabbo, paṃsukūlikassa panetaṃ na vaṭṭatī”ti aṭṭhakathāyaṃ vuttattā.",
  "tika-vin08t:1514_0": "Vassāvāsikaṃ duvidhaṃ saddhādeyyatatruppādavasena. Vuttañhi aṭṭhakathāyaṃ “iti saddhādeyye",
  "tika-vin08t:1514_1": "dāyakamanussā pucchitabbā, tatruppāde pana kappiyakārakā pucchitabbā”ti. Saddhādeyyavassāvāsikampi",
  "tika-vin08t:1514_2": "savihārāvihāravasena duvidhaṃ. Vuttañhetaṃ aṭṭhakathāyaṃ “mahāpadumatthero panāha",
  "tika-vin08t:1514_3": "na evaṃ kātabbaṃ. Manussā hi attano āvāsapaṭijagganatthāya paccayaṃ denti, tasmā",
  "tika-vin08t:1514_4": "aññehi bhikkhūhi tattha pavisitabba”nti, “yesaṃ pana senāsanaṃ natthi, kevalaṃ paccayameva",
  "tika-vin08t:1514_5": "denti, tesaṃ paccayaṃ avassāvāsike senāsane gāhetuṃ vaṭṭatī”ti ca. Tatruppādavassāvāsikaṃ",
  "tika-vin08t:1514_6": "nāma kappiyakārakānaṃ hatthe kappiyavatthupaabhuñjanatthāya dinnavatthuto nibbattaṃ.",
  "tika-vin08t:1514_7": "Vuttampi cetaṃ aṭṭhakathāyaṃ “kappiyakārakānañhi hatthe ‘kappiyabhaṇḍaṃ paribhuñjathā’ti",
  "tika-vin08t:1514_8": "dinnavatthuto yaṃ yaṃ kappiyaṃ, taṃ sabbaṃ paribhuñjituṃ anuññāta”nti. Evaṃ vassāvāsikacīvarampi",
  "tika-vin08t:1514_9": "pubbe yebhuyyena saṅghasseva denti, tasmā “kathinacīvaraṃ demā”ti vutte kathinacīvarabhāvena",
  "tika-vin08t:1514_10": "paṭiggahetabbaṃ, “vassāvāsikaṃ demā”ti vutte vassāvāsikacīvarabhāveneva paṭiggahetabbaṃ.",
  "tika-vin08t:1514_11": "Kasmā? “Yathā dāyakā vadanti, tathā paṭipajjitabba”nti vacanato.",
  "tika-vin08t:1515_0": "Kiñci avatvā hatthe vā pādamūle vā ṭhapetvā gate kiṃ kātabbanti? Tattha sace “idaṃ",
  "tika-vin08t:1515_1": "vatthu cetiyassa vā saṅghassa vā parapuggalassa vā atthāya pariṇata”nti jāneyya,",
  "tika-vin08t:1515_2": "tesaṃ atthāya paṭiggahetabbaṃ. Atha “mamatthāya pariṇata”nti jāneyya, attano atthāya",
  "tika-vin08t:1515_3": "paṭiggahetabbaṃ. Vuttañhetaṃ parivāre “nava adhammikadānānī”tiādi. Atha na kiñci",
  "tika-vin08t:1515_4": "jāneyya, attano hatthe vā pādamūle vā kiñci avatvā ṭhapitaṃ tasseva puggalikaṃ hoti.",
  "tika-vin08t:1515_5": "Na hi cetiyādīnaṃ atthāya pariṇataṃ kiñci avatvā bhikkhussa hatthe vā pādamūle vā",
  "tika-vin08t:1515_6": "ṭhapetīti. Vuttañhetaṃ samantapāsādikāyaṃ “puggalassa detīti ‘imaṃ cīvaraṃ itthannāmassa",
  "tika-vin08t:1515_7": "dammī’ti evaṃ parammukhā vā pādamūle ṭhapetvā ‘imaṃ, bhante, tumhākaṃ dammī’ti evaṃ",
  "tika-vin08t:1515_8": "sammukhā vā detī”tiādi.",
  "tika-vin08t:1516_0": "“Imissaṃ aṭṭhakathāyaṃ vuttanayeneva bhājetabba”nti vuttaṃ, kathaṃ bhājetabbanti?",
  "tika-vin08t:1516_1": "“Avasesakathinānisaṃse balavavatthāni vassāvāsikaṭhitikāya dātabbānī”ti vuttattā",
  "tika-vin08t:1516_2": "ye bhikkhū imasmiṃ vasse vassāvāsikaṃ na labhiṃsu, tesaṃ heṭṭhato paṭṭhāya ekekaṃ",
  "tika-vin08t:1516_3": "cīvaraṃ vā sāṭakaṃ vā dātabbaṃ. Atha cīvarānaṃ vā sāṭakānaṃ vā avasiṭṭhesu santesu",
  "tika-vin08t:1516_4": "puna therāsanato paṭṭhāya dutiyabhāgo dātabbo. Tato cīvaresu vā sāṭakesu vā khīṇesu",
  "tika-vin08t:1516_5": "ye labhanti, tesu pacchimassa vassādīni sallakkhetabbāni. Na kevalaṃ tasmiṃ kathinatthatadivase",
  "tika-vin08t:1516_6": "dinnadussāni eva kathinānisaṃsāni nāma honti, atha kho yāva kathinassa ubbhārā saṅghaṃ",
  "tika-vin08t:1516_7": "uddissa dinnacīvarānipi saṅghikena tatruppādena ārāmikehi ābhatacīvarānipi kathinānisaṃsāniyeva",
  "tika-vin08t:1516_8": "honti. Tasmā tādisesu cīvaresu uppajjamānesu yathāvuttasallakkhitavassassa bhikkhuno",
  "tika-vin08t:1516_9": "heṭṭhato paṭṭhāya punappunaṃ gāhetabbaṃ. “Ṭhitikāya abhāve therāsanato paṭṭhāya dātabbānī”ti",
  "tika-vin08t:1516_10": "vacanato tasmiṃ vasse vassāvāsikacīvarānaṃ anuppajjanato vā uppajjamānesupi ṭhitikāya",
  "tika-vin08t:1516_11": "agāhāpanato vā vassāvāsikaṭhitikāya abhāve sati laddhabbakathinānisaṃse tassaṃ upacārasīmāyaṃ",
  "tika-vin08t:1516_12": "sabbe bhikkhū paṭipāṭiyā nisīdāpetvā therāsanato paṭṭhāya ṭhitikaṃ katvā ekekassa",
  "tika-vin08t:1516_13": "bhikkhuno ekekaṃ cīvaraṃ vā sāṭakaṃ vā dātabbaṃ. Saṅghanavakassa dānakālepi mahātherā",
  "tika-vin08t:1516_14": "āgacchanti, “bhante, vīsativassānaṃ dīyati, tumhākaṃ ṭhitikā atikkantā”ti na vattabbā,",
  "tika-vin08t:1516_15": "ṭhitikaṃ ṭhapetvā tesaṃ datvā pacchā ṭhitikāya dātabbaṃ. Dutiyabhāge pana therāsanaṃ",
  "tika-vin08t:1516_16": "āruḷhe pacchā āgatānaṃ paṭhamabhāgo na pāpuṇāti, dutiyabhāgato vassaggena dātabbo.",
  "tika-vin08t:1516_17": "Ayaṃ ṭhitikāvicāro catupaccayabhājanakathāto gahetabboti.",
  "tika-vin08t:1517_0": "Nanu ca bho ekaccāni kathinānisaṃsacīvarāni mahagghāni, ekaccāni appagghāni honti,",
  "tika-vin08t:1517_1": "kathaṃ ekekassa ekekasmiṃ dinne agghasamattaṃ bhaveyyāti? Vuccate – bhaṇḍāgāracīvarabhājane",
  "tika-vin08t:1517_2": "agghasamattaṃ icchitabbaṃ. Tathā hi vuttaṃ cīvarakkhandhake “tena kho pana samayena",
  "tika-vin08t:1517_3": "saṅghassa bhaṇḍāgāre cīvaraṃ ussannaṃ hoti. Bhagavato etamatthaṃ ārocesuṃ – anujānāmi,",
  "tika-vin08t:1517_4": "bhikkhave, sammukhībhūtena saṅghena bhājetuṃ…pe… atha kho cīvarabhājakānaṃ bhikkhūnaṃ",
  "tika-vin08t:1517_5": "etadahosi ‘kathaṃ nu kho cīvaraṃ bhājetabba’nti. Bhagavato etamatthaṃ ārocesuṃ –",
  "tika-vin08t:1517_6": "anujānāmi, bhikkhave, paṭhamaṃ uccinitvā tulayitvā vaṇṇāvaṇṇaṃ katvā bhikkhū gaṇetvā",
  "tika-vin08t:1517_7": "vaggaṃ bandhitvā cīvarapaṭivīsaṃ ṭhapetu”nti. Aṭṭhakathāyañca “uccinitvāti ‘idaṃ",
  "tika-vin08t:1517_8": "thūlaṃ, idaṃ saṇhaṃ, idaṃ ghanaṃ, idaṃ tanukaṃ, idaṃ paribhuttaṃ, idaṃ aparibhuttaṃ,",
  "tika-vin08t:1517_9": "idaṃ dīghato ettakaṃ, puthulato ettaka’nti evaṃ vatthāni vicinitvā. Tulayitvāti ‘idaṃ",
  "tika-vin08t:1517_10": "ettakaṃ agghati, idaṃ ettaka’nti evaṃ agghaparicchedaṃ katvā. Vaṇṇāvaṇṇaṃ katvāti",
  "tika-vin08t:1517_11": "sace sabbesaṃ ekekameva dasadasaagghanakaṃ pāpuṇāti, iccetaṃ kusalaṃ. No ce pāpuṇāti,",
  "tika-vin08t:1517_12": "yaṃ nava vā aṭṭha vā agghati, taṃ aññena ekaagghanakena ca dviagghanakena ca saddhiṃ",
  "tika-vin08t:1517_13": "bandhitvā etena upāyena same paṭivīse ṭhapetvāti attho. Bhikkhū gaṇetvā vaggaṃ bandhitvāti",
  "tika-vin08t:1517_14": "sace ekekassa dīyamāne divaso na pahoti, dasa dasa bhikkhū gaṇetvā dasa dasa cīvarapaṭivīse",
  "tika-vin08t:1517_15": "ekavaggaṃ bandhitvā ekaṃ bhaṇḍikaṃ katvā evaṃ cīvarapaṭivīsaṃ ṭhapetuṃ anujānāmīti",
  "tika-vin08t:1517_16": "attho. Evaṃ ṭhapitesu cīvarapaṭivīsesu kuso pātetabbo”ti vuttaṃ. Tena ñāyati “bhaṇḍāgāracīvarabhājane",
  "tika-vin08t:1517_17": "agghasamattaṃ icchitabbaṃ, kusapāto ca kātabbo”ti.",
  "tika-vin08t:1518_0": "Imasmiṃ pana kathinānisaṃsacīvarabhājane agghasamattaṃ na icchitabbaṃ, kusapāto ca",
  "tika-vin08t:1518_1": "na kātabbo. Tathā hi vuttaṃ kathinakkhandhakaṭṭhakathāyaṃ “evaṃ atthate pana kathine",
  "tika-vin08t:1518_2": "sace kathinacīvarena saddhiṃ ābhataṃ ānisaṃsaṃ dāyakā ‘yena amhākaṃ kathinaṃ gahitaṃ,",
  "tika-vin08t:1518_3": "tasseva demā’ti denti, bhikkhusaṅgho anissaro. Atha avicāretvāva datvā gacchanti,",
  "tika-vin08t:1518_4": "bhikkhusaṅgho issaro, tasmā sace kathinatthārakassa sesacīvarānipi dubbalāni honti,",
  "tika-vin08t:1518_5": "saṅghena apaloketvā tesampi atthāya vatthāni dātabbāni, kammavācā pana ekāyeva vaṭṭati.",
  "tika-vin08t:1518_6": "Avasesakathinānisaṃse balavavatthāni vassāvāsikaṭhitikāya dātabbāni. Ṭhitikāya abhāve",
  "tika-vin08t:1518_7": "therāsanato paṭṭhāya dātabbāni”icceva vuttaṃ, na vuttaṃ “agghaparicchedaṃ katvā”ti",
  "tika-vin08t:1518_8": "vā “kusapāto kātabbo”ti vā. Tena ñāyati “kathinānisaṃsacīvarāni vassāvāsikaṭhitikāya",
  "tika-vin08t:1518_9": "vā vuḍḍhatarato vā paṭṭhāyeva dātabbāni, neva agghasamattaṃ kātabbaṃ, na kuso pātetabbo”ti.",
  "tika-vin08t:1519_0": "Idāni pana vassāvāsikabhāvena adinnattā vassāvāsikaṭhitikāya akatattā ca kathinatthatacīvarato",
  "tika-vin08t:1519_1": "ca kathinatthārakassa avasesacīvaratthāya dinnavatthato ca avasesakathinānisaṃse",
  "tika-vin08t:1519_2": "balavavatthāni vuḍḍhatarato paṭṭhāya ekassa bhikkhussa ekaṃ vatthaṃ dātabbaṃ, tesu",
  "tika-vin08t:1519_3": "pana varaṃ varaṃ vuḍḍhassa dātabbaṃ. Kathaṃ viññāyatīti ce? “Pacchimavassūpanāyikadivase",
  "tika-vin08t:1519_4": "pana sace kālaṃ ghosetvā sannipatite saṅghe koci dasahatthaṃ vatthaṃ āharitvā vassāvāsikaṃ",
  "tika-vin08t:1519_5": "deti, āgantuko sace bhikkhusaṅghatthero hoti, tassa dātabbaṃ. Navako ce hoti, sammatena",
  "tika-vin08t:1519_6": "bhikkhunā saṅghatthero vattabbo ‘sace, bhante, icchatha, paṭhamabhāgaṃ muñcitvā idaṃ",
  "tika-vin08t:1519_7": "vatthaṃ gaṇhathā’ti. Amuñcantassa na dātabbaṃ. Sace pana pubbe gāhitaṃ muñcitvā gaṇhāti,",
  "tika-vin08t:1519_8": "dātabbaṃ. Eteneva upāyena dutiyattherato paṭṭhāya parivattetvā pattaṭṭhāne āgantukassa",
  "tika-vin08t:1519_9": "dātabbaṃ. Sace paṭhamavassūpagatā dve tīṇi cattāri pañca vā vatthāni alatthuṃ, laddhaṃ",
  "tika-vin08t:1519_10": "laddhaṃ eteneva upāyena vissajjāpetvā yāva āgantukassa samakaṃ hoti, tāva dātabbaṃ.",
  "tika-vin08t:1519_11": "Tena pana samake laddhe avasiṭṭho anubhāgo therāsane dātabbo”ti senāsanakkhandhakaṭṭhakathāyaṃ",
  "tika-vin08t:1519_12": "vacanato taṃsaṃvaṇṇanābhūtāyaṃ vimativinodaniyañca “āgantuko sace bhikkhūti cīvare",
  "tika-vin08t:1519_13": "gāhite pacchā āgato āgantuko bhikkhu. Pattaṭṭhāneti vassaggena pattaṭṭhāne. Paṭhamavassūpagatāti",
  "tika-vin08t:1519_14": "āgantukassa āgamanato puretarameva pacchimikāya vassūpanāyikāya vassūpagatā. Laddhaṃ",
  "tika-vin08t:1519_15": "laddhanti dāyakānaṃ santikā āgatāgatasāṭaka”nti vacanato, vajirabuddhiṭīkāyañca “paṭhamabhāgaṃ",
  "tika-vin08t:1519_16": "muñcitvāti idaṃ ce paṭhamagāhitavatthuto mahagghaṃ hotīti likhita”nti vacanato ca",
  "tika-vin08t:1519_17": "viññāyati. Evaṃ aṭṭhakathāyaṃ ṭīkāsu ca vassāvāsikadāne pacchā ābhataṃ mahagghavatthaṃ",
  "tika-vin08t:1519_18": "mahātherato paṭṭhāya parivattetvā tehi anicchitaṃyeva vassaggena pattassa pacchā",
  "tika-vin08t:1519_19": "āgatassa bhikkhuno dātabbabhāvassa vuttattā varaṃ varaṃ vuḍḍhassa dātabbanti viññāyati.",
  "tika-vin08t:1520_0": "“Sace paṭhamavassūpagatā dve tīṇi cattāri pañca vā vatthāni alatthu”nti vatthagaṇanāya",
  "tika-vin08t:1520_1": "eva vuttattā, agghagaṇanāya avuttattā ca kathinānisaṃsavatthassa ca vassāvāsikagatikabhāvassa",
  "tika-vin08t:1520_2": "vacanato kathinānisaṃsavatthāni vatthagaṇanāvaseneva bhājetabbāni, na agghasamabhāvenāti",
  "tika-vin08t:1520_3": "ca daṭṭhabbāni, teneva ca kāraṇena “yo bahūni kathinānisaṃsavatthāni deti, tassa",
  "tika-vin08t:1520_4": "santakeneva attharitabba”nti vuttaṃ. Bahūni hi kathinānisaṃsavatthāni vibhajanakāle",
  "tika-vin08t:1520_5": "saṅghassa upakārakāni hontīti.",
  "tika-vin08t:1521": "Pāḷiaṭṭhakathādīhi, netvā vuttaṃ vinicchayaṃ;",
  "tika-vin08t:1522": "Kathine cīvare mayhaṃ, cintayantu vicakkhaṇā.",
  "tika-vin08t:1523": "Cintayitvā punappunaṃ, yuttaṃ ce dhārayantu taṃ;",
  "tika-vin08t:1524": "Ayuttañce ito aññaṃ, pariyesantu kāraṇanti.",
  "tika-vin08t:1525_0": "“Yo ca tattha cīvaruppādo, so nesaṃ bhavissatī”ti cīvarasseva atthatakathinānaṃ bhikkhūnaṃ",
  "tika-vin08t:1525_1": "santakabhāvassa bhagavatā vuttattā cīvarato aññāni saṅghaṃ uddissa dinnāni piṇḍapātādīni",
  "tika-vin08t:1525_2": "vatthūni upacārasīmaṃ paviṭṭhassa āgatāgatassa saṅghassa santakaṃ honti. Tathā hi",
  "tika-vin08t:1525_3": "vuttaṃ aṭṭhakathāyaṃ “kathinaṃ attharāpetvā dānañca bhuñjitvā gamissanti, ānisaṃso",
  "tika-vin08t:1525_4": "pana itaresaṃyeva hotī”ti. “Anujānāmi, bhikkhave, sāmaṇerānaṃ upaḍḍhapaṭivīsaṃ dātu”nti",
  "tika-vin08t:1525_5": "pāṭhaṃ upanissāya kathinānisaṃsacīvarampi sāmaṇerānaṃ upaḍḍhapaṭivīsaṃyeva denti,",
  "tika-vin08t:1525_6": "na panevaṃ kātabbaṃ. Bhaṇḍāgāre ṭhapitañhi akālacīvarameva sāmaṇerānaṃ upaḍḍhapaṭivīsaṃ",
  "tika-vin08t:1525_7": "katvā dātabbaṃ. Vassāvāsikakathinānisaṃsādikālacīvaraṃ pana samakameva dātabbaṃ.",
  "tika-vin08t:1525_8": "Vuttañhetaṃ cīvarakkhandhakaṭṭhakathāyaṃ “sāmaṇerānaṃ upaḍḍhapaṭivīsanti ettha ye",
  "tika-vin08t:1525_9": "sāmaṇerā attissarā bhikkhusaṅghassa kattabbakammaṃ na karonti, uddesaparipucchāsu",
  "tika-vin08t:1525_10": "yuttā ācariyupajjhāyānaṃyeva vattapaṭipattiṃ karonti, aññesaṃ na karonti, etesaṃyeva",
  "tika-vin08t:1525_11": "upaḍḍhabhāgo dātabbo. Ye pana purebhattañca pacchābhattañca bhikkhusaṅghasseva kattabbakiccaṃ",
  "tika-vin08t:1525_12": "karonti, tesaṃ samako dātabbo. Idañca piṭṭhisamaye uppannena bhaṇḍāgāre ṭhapitena",
  "tika-vin08t:1525_13": "akālacīvareneva kathitaṃ, kālacīvaraṃ pana samakameva dātabba”nti.",
  "tika-vin08t:1526_0": "Kacci nu kho sāmaṇerā vassaṃ upagatā, yena ānisaṃsaṃ labheyyunti? Āma upagatāti.",
  "tika-vin08t:1526_1": "Kathaṃ viññāyatīti? “Atha cattāro bhikkhū upagatā, eko paripuṇṇavasso sāmaṇero, so",
  "tika-vin08t:1526_2": "ce pacchimikāya upasampajjati, gaṇapūrako ceva hoti, ānisaṃsañca labhatī”ti aṭṭhakathāyaṃ",
  "tika-vin08t:1526_3": "vacanato vajirabuddhiṭīkāyañca “pacchimikāya upasampanno paṭhamapavāraṇāya pavāretumpi",
  "tika-vin08t:1526_4": "labhati, vassiko ca hoti, ānisaṃsañca labhatīti sāmaṇerānaṃ vassūpagamanaṃ anuññātaṃ",
  "tika-vin08t:1526_5": "hoti. Sāmaṇerā kathinānisaṃsaṃ labhantīti vadantī”ti vacanatoti.",
  "tika-vin08t:1527_0": "Tatruppādesu kathinānisaṃsesu yadi ārāmikā taṇḍulādīhi vatthāni cetāpenti, vatthehipi",
  "tika-vin08t:1527_1": "taṇḍulādīni cetāpenti, tattha kathaṃ paṭipajjitabbanti? Vibhajanakāle vijjamānavatthuvasena",
  "tika-vin08t:1527_2": "kātabbaṃ. Tathā hi vuttaṃ vajirabuddhiṭīkāyaṃ “tatruppādena taṇḍulādinā vatthūsu",
  "tika-vin08t:1527_3": "cetāpitesu atthatakathinānameva tāni vatthāni pāpuṇanti. Vatthehi pana taṇḍulādīsu",
  "tika-vin08t:1527_4": "cetāpitesu sabbesaṃ tāni pāpuṇantīti vutta”nti. “Sace pana ekasīmāyaṃ bahū vihārā",
  "tika-vin08t:1527_5": "hontī”ti ettha katarasīmā adhippetāti? Upacārasīmā. Upacārasīmāyaṃyeva hi saṅghalābhavibhajanādikaṃ",
  "tika-vin08t:1527_6": "sijjhati. Vuttañhetaṃ vajirabuddhiṭīkāyaṃ “kathinatthatasīmāyanti upacārasīmaṃ sandhāya",
  "tika-vin08t:1527_7": "vuttaṃ, upacārasīmaṭṭhassa matakacīvarādibhāgiyatāya baddhasīmāya tatruppādābhāvato",
  "tika-vin08t:1527_8": "viññeyyametaṃ ‘upacārasīmāva adhippetā’ti”.",
  "tika-vin08t:1528_0": "Evaṃ kathinatthāraṃ dassetvā saṅghe rucitāya mātikāpalibodhaubbhāre adassetvāva ante",
  "tika-vin08t:1528_1": "ānisaṃsaṃ dassetuṃ “atthatakathinānaṃ vo bhikkhave”tiādimāha. Tattha aṭṭhavidhā mātikā",
  "tika-vin08t:1528_2": "pakkamanantikā, niṭṭhānantikā, sanniṭṭhānantikā, nāsanantikā, savanantikā, āsāvacchedikā,",
  "tika-vin08t:1528_3": "sīmātikkantikā, sahubbhārāti. Tattha atthatakathino bhikkhu katapariyositaṃ cīvaraṃ",
  "tika-vin08t:1528_4": "ādāya “imaṃ vihāraṃ na paccessāmī”ti pakkamati, tassa bhikkhuno upacārasīmātikkameneva",
  "tika-vin08t:1528_5": "kathinubbhāro bhavati, pañcānisaṃsāni alabhaneyyo hoti. Ayaṃ kathinubbhāro pakkamanamevassa",
  "tika-vin08t:1528_6": "antabhūtattā pakkamanantiko nāma hoti.",
  "tika-vin08t:1529_0": "Atthatakathino bhikkhu aniṭṭhitameva attano bhāgabhūtaṃ cīvaraṃ ādāya aññaṃ vihāraṃ",
  "tika-vin08t:1529_1": "gato, tassa bahiupacārasīmagatassa evaṃ hoti “imasmiṃyeva vihāre imaṃ cīvaraṃ kāressāmi,",
  "tika-vin08t:1529_2": "na purāṇavihāraṃ paccessāmī”ti, so bahisīmāyameva taṃ cīvaraṃ kāreti, tassa bhikkhuno",
  "tika-vin08t:1529_3": "tasmiṃ cīvare niṭṭhite kathinubbhāro hoti. Ayaṃ kathinubbhāro cīvaraniṭṭhānamevassa",
  "tika-vin08t:1529_4": "antoti niṭṭhānantiko nāma.",
  "tika-vin08t:1530_0": "Bhikkhu atthatakathino akatacīvaramādāya pakkamati, tassa bahiupacārasīmagatassa",
  "tika-vin08t:1530_1": "evaṃ hoti “imaṃ cīvaraṃ neva kāressāmi, porāṇavihārañca na paccessāmī”ti, tassa bhikkhuno",
  "tika-vin08t:1530_2": "tena sanniṭṭhānena kathinubbhāro hoti. Ayaṃ kathinubbhāro sanniṭṭhānamevassa antoti",
  "tika-vin08t:1530_3": "sanniṭṭhānantiko nāma.",
  "tika-vin08t:1531_0": "Atthatakathino bhikkhu akatameva cīvaraṃ ādāya pakkamati, bahisīmagatassa tassa evaṃ",
  "tika-vin08t:1531_1": "hoti “idhevimaṃ cīvaraṃ kāressāmi, na ca porāṇavihāraṃ paccessāmī”ti, tassa cīvaraṃ",
  "tika-vin08t:1531_2": "kurumānaṃ corādīhi nassati, agyādīhi vinassati, kathinubbhāro hoti. Ayaṃ kathinubbhāro",
  "tika-vin08t:1531_3": "nāsanamevassa antoti nāsanantiko nāma.",
  "tika-vin08t:1532_0": "Atthatakathino bhikkhu akatacīvaramādāya “imaṃ vihāraṃ paccessāmī”ti cintetvā pakkamati,",
  "tika-vin08t:1532_1": "tassa bahisīmagatassa evaṃ hoti “idhevimaṃ cīvaraṃ kāressāmī”ti, so katacīvaro suṇāti",
  "tika-vin08t:1532_2": "“vihāre kira saṅghena kathinaṃ ubbhata”nti, tena savanamattenassa kathinaṃ ubbhataṃ",
  "tika-vin08t:1532_3": "hoti. Ayaṃ kathinabbhāro savanamevassa antoti savanantiko nāma.",
  "tika-vin08t:1533_0": "Atthatakathino bhikkhu aññattha paccāsācīvarakāraṇā pakkamati, tassa bahisīmagatassa",
  "tika-vin08t:1533_1": "evaṃ hoti “idha bahisīmāyameva cīvarapaccāsaṃ payirupāsāmi, na vihāraṃ paccessāmī”ti,",
  "tika-vin08t:1533_2": "so tattheva taṃ cīvarapaccāsaṃ payirupāsati, so taṃ cīvarapaccāsaṃ alabhamāno cīvarāsā",
  "tika-vin08t:1533_3": "pacchijjati, teneva tassa bhikkhuno kathinubbhāro bhavati. Ayaṃ kathinubbhāro āsāvacchedasahitattā āsāvacchediko nāma.",
  "tika-vin08t:1534_0": "Atthatakathino bhikkhu akatacīvaraṃ ādāya “imaṃ vihāraṃ paccessāmī”ti cintetvā pakkamati,",
  "tika-vin08t:1534_1": "so bahisīmagato taṃ cīvaraṃ kāreti, so katacīvaro “vihāraṃ paccessāmī”ti cintento",
  "tika-vin08t:1534_2": "bahiupacārasīmāyameva kathinubbhārakālaṃ vītināmeti, tassa kathinubbhāro bhavati.",
  "tika-vin08t:1534_3": "Ayaṃ kathinubbhāro cīvarakālassa antimadivasasaṅkhātāya sīmāya atikkantattā sīmātikkantiko nāma.",
  "tika-vin08t:1535_0": "Atthatakathino bhikkhu cīvaraṃ ādāya “imaṃ vihāraṃ paccessāmī”ti cintetvā pakkamati,",
  "tika-vin08t:1535_1": "so katacīvaro “vihāraṃ paccessāmī”ti cintento paccāgantvā vihāre kathinubbhāraṃ pappoti,",
  "tika-vin08t:1535_2": "tassa bhikkhuno vihāre bhikkhūhi saha kathinubbhāro bhavati. Ayaṃ kathinubbhāro vihāre",
  "tika-vin08t:1535_3": "bhikkhūhi saha katattā sahubbhāro nāma. Ayaṃ aṭṭhavidho kathinubbhāro aṭṭha mātikā",
  "tika-vin08t:1535_4": "nāma. Vuttañhetaṃ kathinakkhandhakapāḷiyaṃ “aṭṭhimā, bhikkhave, mātikā kathinassa",
  "tika-vin08t:1535_5": "ubbhārāya pakkamanantikā niṭṭhānantikā sanniṭṭhānantikā nāsanantikā savanantikā āsāvacchedikā",
  "tika-vin08t:1535_6": "sīmātikkantikā sahubbhārāti. Bhikkhu atthatakathino katacīvaramādāya pakkamati ‘na",
  "tika-vin08t:1535_7": "paccessa’nti, tassa bhikkhuno pakkamanantiko kathinubbhāro”tiādi, vinayavinicchayappakaraṇe ca –",
  "tika-vin08t:1536": "“Pakkamanañca niṭṭhānaṃ, sanniṭṭhānañca nāsanaṃ;",
  "tika-vin08t:1537": "Savanamāsā ca sīmā ca, sahubbhāroti aṭṭhimā”ti. ;",
  "tika-vin08t:1538_0": "Palibodho duvidho āvāsapalibodho, cīvarapalibodhoti. Tattha “yasmiṃ vihāre kathinaṃ",
  "tika-vin08t:1538_1": "atthataṃ hoti, tasmiṃ vasissāmī”ti aññattha gacchantopi “puna taṃ vihāraṃ āgacchissāmī”ti",
  "tika-vin08t:1538_2": "sāpekkho hoti. Ayaṃ āvāsapalibodho nāma. Tassa bhikkhuno cīvaraṃ akataṃ vā hoti apariyositaṃ",
  "tika-vin08t:1538_3": "vā, “aññato cīvaraṃ lacchāmī”ti āsā vā anupacchinnā hoti. Ayaṃ cīvarapalibodho nāma.",
  "tika-vin08t:1538_4": "Vuttañhetaṃ kathinakkhandhake “katame ca, bhikkhave, dve kathinassa palibodhā? Āvāsapalibodho",
  "tika-vin08t:1538_5": "ca cīvarapalibodho ca. Kathañca, bhikkhave, āvāsapalibodho hoti? Idha, bhikkhave,",
  "tika-vin08t:1538_6": "bhikkhu vasati vā tasmiṃ āvāse, sāpekkho vā pakkamati ‘paccessa’nti, evaṃ kho, bhikkhave,",
  "tika-vin08t:1538_7": "āvāsapalibodho hoti. Kathañca, bhikkhave, cīvarapalibodho hoti? Idha, bhikkhave,",
  "tika-vin08t:1538_8": "bhikkhuno cīvaraṃ akataṃ vā hoti vippakataṃ vā, cīvarāsā vā anupacchinnā, evaṃ kho,",
  "tika-vin08t:1538_9": "bhikkhave, cīvarapalibodho hotī”ti.",
  "tika-vin08t:1539_0": "Ubbhāro duvidho aṭṭhamātikāubbhāraantarubbhāravasena. Tattha bahiupacārasīmagatānaṃ",
  "tika-vin08t:1539_1": "bhikkhūnaṃ vasena vuttā satta kathinubbhārā ca bahiupacārasīmaṃ gantvā nivattetvā",
  "tika-vin08t:1539_2": "kathinatthatavihāre antarubbhāraṃ patvā bhikkhūhi saha antarubbhārassa katattā sahubbhārasaṅkhāto",
  "tika-vin08t:1539_3": "eko kathinubbhāro cāti ime aṭṭha kathinubbhārā aṭṭhamātikāya paviṭṭhattā aṭṭhamātikāubbhāro",
  "tika-vin08t:1539_4": "nāma. Bahisīmaṃ agantvā tasmiṃyeva vihāre nisīditvā kathinubbhāraṃ ñattidutiyakammavācāya",
  "tika-vin08t:1539_5": "kathinubbhāro aṭṭhamātikāya appaviṭṭho hutvā kālaparicchedaṃ appatvā antarāyeva katattā antarubbhāro nāma.",
  "tika-vin08t:1540_0": "Antarubbhārasahubbhārā ñattidutiyakammavācāyeva katā, evaṃ sante ko tesaṃ visesoti?",
  "tika-vin08t:1540_1": "Antarubbhāro bahisīmaṃ agantvā antosīmāyameva ṭhitehi bhikkhūhi kato. Sahubbhāro",
  "tika-vin08t:1540_2": "bahisīmaṃ gatena bhikkhunā paccāgantvā taṃ antarubbhāraṃ patvā tehi antosīmaṭṭhehi",
  "tika-vin08t:1540_3": "bhikkhūhi saha katoti ayametesaṃ viseso. Pakkamanantikādayo satta kathinubbhārā na",
  "tika-vin08t:1540_4": "kammavācāya katā, kevalaṃ dvinnaṃ palibodhānaṃ upacchedena pañcahi ānisaṃsehi vigatattā",
  "tika-vin08t:1540_5": "kathinubbhārā nāma honti. Vuttañhetaṃ ācariyabuddhadattattherena vinayavinicchaye –",
  "tika-vin08t:1541": "“Aṭṭhannaṃ mātikānaṃ vā, antarubbhāratopi vā;",
  "tika-vin08t:1542": "Ubbhārāpi duve vuttā, kathinassa mahesinā”ti.",
  "tika-vin08t:1543_0": "Taṭṭīkāyampi “aṭṭhannaṃ mātikānanti bahisīmagatānaṃ vasena vuttā. Pakkamanantikādayo",
  "tika-vin08t:1543_1": "satta mātikā bahisīmaṃ gantvā antarubbhāraṃ sampattassa vasena vuttā, sahubbhāro",
  "tika-vin08t:1543_2": "imāsaṃ aṭṭhannaṃ mātikānaṃ vasena ca. Antarubbhāratopi vāti bahisīmaṃ agantvā tattheva",
  "tika-vin08t:1543_3": "vasitvā kathinubbhārakammena ubbhatakathinānaṃ vasena labbhanato antarubbhāroti mahesinā",
  "tika-vin08t:1543_4": "kathinassa ubbhārā duve vuttāti yojanā. Bahisīmaṃ gantvā āgatassa vasena saubbhāro,",
  "tika-vin08t:1543_5": "bahisīmaṃ agatānaṃ vasena antarubbhāroti ekoyeva ubbhāro dvidhā vutto”ti vuttaṃ.",
  "tika-vin08t:1544_0": "Kasmā pana antarubbhāravasena kammavācāya kathinaṃ ubbhatanti? Mahādānaṃ dātukāmehi",
  "tika-vin08t:1544_1": "upāsakehi āgatassa saṅghassa akālacīvaraṃ dātukāmehi yācitattā. Vuttañhi bhikkhunīvibhaṅgapāḷiyaṃ",
  "tika-vin08t:1544_2": "“tena kho pana samayena aññatarena upāsakena saṅghaṃ uddissa vihāro kārāpito hoti,",
  "tika-vin08t:1544_3": "so tassa vihārassa mahe ubhatosaṅghassa akālacīvaraṃ dātukāmo hoti. Tena kho pana",
  "tika-vin08t:1544_4": "samayena ubhatosaṅghassa kathinaṃ atthataṃ hoti. Atha kho so upāsako saṅghaṃ upasaṅkamitvā",
  "tika-vin08t:1544_5": "kathinuddhāraṃ yācī”tiādi. Kathaṃ pana kammavācā kātabbāti? “Suṇātu me, bhante, saṅgho,",
  "tika-vin08t:1544_6": "yadi saṅghassa pattakallaṃ, saṅgho kathinaṃ uddhareyya, esā ñatti. Suṇātu me, bhante,",
  "tika-vin08t:1544_7": "saṅgho, saṅgho kathinaṃ uddharati. Yassāyasmato khamati kathinassa uddhāro, so tuṇhassa.",
  "tika-vin08t:1544_8": "Yassa nakkhamati, so bhāseyya. Ubbhataṃ saṅghena kathinaṃ, khamati saṅghassa, tasmā",
  "tika-vin08t:1544_9": "tuṇhī, evametaṃ dhārayāmī”ti evaṃ kātabbāti. Vuttañhi bhikkhunīvibhaṅge “anujānāmi,",
  "tika-vin08t:1544_10": "bhikkhave, kathinaṃ uddharituṃ, evañca pana, bhikkhave, kathinaṃ uddharitabbaṃ. Byattena",
  "tika-vin08t:1544_11": "bhikkhunā paṭibalena saṅgho ñāpetabbo – suṇātu me…pe… dhārayāmī”ti.",
  "tika-vin08t:1545_0": "Etena ca kathinubbhārena pubbe kataṃ kathinadussadānañattidutiyakammavācaṃ ubbhatanti",
  "tika-vin08t:1545_1": "vadanti, na pana kathinadussadānañattidutiyakammaṃ ubbhataṃ, atha kho atthārakammamevāti",
  "tika-vin08t:1545_2": "daṭṭhabbaṃ. Yadi hi kathinadussadānañattidutiyakammaṃ ubbhataṃ bhaveyya, tāya kammavācāya",
  "tika-vin08t:1545_3": "kathinadussadānassa sijjhanato imāya kathinubbhārakammavācāya taṃ pubbe dinnadussaṃ",
  "tika-vin08t:1545_4": "puna āharāpetabbaṃ siyā, na pañcānisaṃsavigamanaṃ. Yasmā pana imāya kathinubbhārakammavācāya",
  "tika-vin08t:1545_5": "pañcānisaṃsavigamanameva hoti, na pubbe dinnakathinadussassa puna āharāpanaṃ. Tena",
  "tika-vin08t:1545_6": "viññāyati “pañcānisaṃsalābhakāraṇaṃ attharaṇakammameva imāya kathinabbhārakammavācāya",
  "tika-vin08t:1545_7": "uddharīyati, na kathinadussadānañattidutiyakammavācāti, tasmā kathinubbhārakammavācākaraṇato",
  "tika-vin08t:1545_8": "pacchā saṅghassa uppannaṃ cīvaraṃ akālacīvaraṃ hoti, saṅgho pañcānisaṃse na labhati,",
  "tika-vin08t:1545_9": "cīvaraṃ sabbasaṅghikaṃ hutvā āgatāgatassa saṅghassa bhājanīyaṃ hotīti daṭṭhabbaṃ.",
  "tika-vin08t:1545_10": "Ayamattho kathinadussadānañattidutiyakammavācāya ca kathinubbhārakammavācāya ca atthañca",
  "tika-vin08t:1545_11": "adhippāyañca suṭṭhu vinicchinitvā pubbāparaṃ saṃsanditvā paccetabboti.",
  "tika-vin08t:1546_0": "Ettha siyā – kathinubbhāraṃ yācantānaṃ sabbesaṃ kathinubbhāro dātabbo, udāhu ekaccānanti,",
  "tika-vin08t:1546_1": "kiñcettha – yadi tāva sabbesaṃ dātabbo, kathinubbhārakammena pañcānisaṃsavigamanato",
  "tika-vin08t:1546_2": "saṅghassa lābhantarāyo bhaveyya, atha ekaccānaṃ mukholokanaṃ viya siyāti? Yadi kathinatthāramūlakalābhato",
  "tika-vin08t:1546_3": "kathinubbhāramūlakalābho mahanto bhaveyya, tesaṃ yācantānaṃ kathinubbhāro dātabbo.",
  "tika-vin08t:1546_4": "Yadi appako, na dātabbo. Yadi samo, kulappasādatthāya dātabboti. Tathā hi vuttaṃ",
  "tika-vin08t:1546_5": "aṭṭhakathāyaṃ “kīdiso kathinuddhāro dātabbo, kīdiso na dātabboti? Yassa atthāramūlako",
  "tika-vin08t:1546_6": "ānisaṃso mahā, ubbhāramūlako appo, evarūpo na dātabbo. Yassa pana atthāramūlako ānisaṃso",
  "tika-vin08t:1546_7": "appo, ubbhāramūlako mahā, evarūpo dātabbo. Samānisaṃsopi saddhāparipālanatthaṃ dātabbovā”ti.",
  "tika-vin08t:1546_8": "Imināpi viññāyati “pañcānisaṃsānaṃ kāraṇabhūtaṃ atthārakammameva uddharīyati, na",
  "tika-vin08t:1546_9": "kathinadussadānabhūtaṃ ñattidutiyakamma”nti.",
  "tika-vin08t:1547_0": "Ānisaṃsakathāyaṃ pañcāti idāni vuccamānā anāmantacārādayo pañca kiriyā. Kappissantīti",
  "tika-vin08t:1547_1": "kappā bhavissanti, anāpattikāraṇā bhavissantīti attho. Anāmantacāroti anāmantetvā",
  "tika-vin08t:1547_2": "caraṇaṃ. Yo hi dāyakehi bhattena nimantito hutvā sabhatto samāno vihāre santaṃ bhikkhuṃ",
  "tika-vin08t:1547_3": "anāmantetvā kulesu cārittaṃ āpajjati, tassa bhikkhuno cārittasikkhāpadena pācittiyāpatti",
  "tika-vin08t:1547_4": "hoti, sā āpatti atthatakathinassa na hotīti attho. Tattha cārittasikkhāpadaṃ nāma",
  "tika-vin08t:1547_5": "“yo pana bhikkhu nimantito sabhatto samāno santaṃ bhikkhuṃ anāpucchā purebhattaṃ",
  "tika-vin08t:1547_6": "vā pacchābhattaṃ vā kulesu cārittaṃ āpajjeyya aññatra samayā, pācittiyaṃ. Tatthāyaṃ",
  "tika-vin08t:1547_7": "samayo cīvaradānasamayo cīvarakārasamayo, ayaṃ tattha samayo”ti acelakavagge pañcamasikkhāpadaṃ.",
  "tika-vin08t:1547_8": "Cīvaravippavāsoti tiṇṇaṃ cīvarānaṃ aññatarena vā sabbena vā vinā hatthapāse akatvā",
  "tika-vin08t:1547_9": "aruṇuṭṭhāpanaṃ, evaṃ karotopi dutiyakathinasikkhāpadena āpatti na hotīti adhippāyo.",
  "tika-vin08t:1547_10": "Tattha ca dutiyakathinasikkhāpadaṃ nāma “niṭṭhitacīvarasmiṃ pana bhikkhunā ubbhatasmiṃ",
  "tika-vin08t:1547_11": "kathine ekarattampi ce bhikkhu ticīvarena vippavaseyya aññatra bhikkhusammutiyā,",
  "tika-vin08t:1547_12": "nissaggiyaṃ pācittiya”nti āgataṃ nissaggiyesu dutiyasikkhāpadaṃ.",
  "tika-vin08t:1548_0": "Gaṇabhojananti etena gaṇabhojanasikkhāpadena anāpatti vuttāti sambandho. Tattha gaṇabhojanaṃ",
  "tika-vin08t:1548_1": "nāma “amhākaṃ bhattaṃ dethā”ti bhikkhūnaṃ viññattiyā vā “amhākaṃ bhattaṃ gaṇhathā”ti",
  "tika-vin08t:1548_2": "dāyakānaṃ nimantanena vā akappiyavohārena cattāro vā atirekā vā bhikkhū ekato paṭiggaṇhitvā",
  "tika-vin08t:1548_3": "ekato bhuñjanaṃ. Gaṇabhojanasikkhāpadaṃ nāma “gaṇabhojane aññatra samayā pācittiyaṃ.",
  "tika-vin08t:1548_4": "Tatthāyaṃ samayo gilānasamayo cīvaradānasamayo cīvarakārasamayo addhānagamanasamayo",
  "tika-vin08t:1548_5": "nāvābhiruhanasamayo mahāsamayo samaṇabhattasamayo, ayaṃ tattha samayo”ti āgataṃ bhojanavagge",
  "tika-vin08t:1548_6": "dutiyasikkhāpadaṃ. Anadhiṭṭhitaṃ avikappitaṃ vaṭṭatīti paṭhamakathinasikkhāpadena",
  "tika-vin08t:1548_7": "āpatti na hotīti adhippāyo. Tattha paṭhamakathinasikkhāpadaṃ nāma “niṭṭhitacīvarasmiṃ",
  "tika-vin08t:1548_8": "pana bhikkhunā ubbhatasmiṃ kathine dasāhaparamaṃ atirekacīvaraṃ dhāretabbaṃ, taṃ",
  "tika-vin08t:1548_9": "atikkāmayato nissaggiyaṃ pācittiya”nti āgataṃ nissaggiyesu paṭhamasikkhāpadaṃ. Kathinatthatasīmāyāti",
  "tika-vin08t:1548_10": "upacārasīmaṃ sandhāya vuttaṃ. Matakacīvaranti matassa cīvaraṃ. Tatruppādenāti saṅghasantakena",
  "tika-vin08t:1548_11": "ārāmuyyānakhettavatthuādinā. Yaṃ saṅghikaṃ cīvaraṃ uppajjati, taṃ tesaṃ bhavissatīti",
  "tika-vin08t:1548_12": "iminā cīvarameva kathinatthārakānaṃ bhikkhūnaṃ santakaṃ hoti, tato aññaṃ piṇḍapātabhesajjādikaṃ",
  "tika-vin08t:1548_13": "āgatāgatassa saṅghassa santakaṃ hotīti dasseti.",
  "tika-vin08t:1549": "Evaṃ aṭṭhaṅgasampanno, lajjī bhikkhu supesalo;",
  "tika-vin08t:1550": "Kareyya kathinatthāraṃ, ubbhārañcāpi sādhukanti.",
  "tika-vin08t:1551": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:1552": "Kathinatthāravinicchayakathālaṅkāro nāma",
  "tika-vin08t:1553": "Ekūnatiṃsatimo paricchedo.",
  "tika-vin08t:1554": "30. Garubhaṇḍavinicchayakathā",
  "tika-vin08t:1555": "227. Evaṃ kathinavinicchayaṃ kathetvā idāni garubhaṇḍādivinicchayaṃ dassetuṃ “garubhaṇḍānīti etthā”tiādimāha. Tattha garūti –",
  "tika-vin08t:1556": "“Pume ācariyādimhi, garu mātāpitūsupi;",
  "tika-vin08t:1557": "Garu tīsu mahante ca, dujjarālahukesu cā”ti. –",
  "tika-vin08t:1558_0": "Vuttesu anekatthesu alahukavācako. Bhaṇḍa-saddo “bhājanādiparikkhāre, bhaṇḍaṃ mūladhanepi",
  "tika-vin08t:1558_1": "cā”ti ettha bhājanādiparikkhārattho hoti. Vacanattho pana garanti uggacchanti uggatā",
  "tika-vin08t:1558_2": "pākaṭā hontīti garūni, bhaḍitabbāni icchitabbānīti bhaṇḍāni, garūni ca tāni bhaṇḍāni",
  "tika-vin08t:1558_3": "cāti garubhaṇḍāni, ārāmādīni vatthūni. Iti ādinā nayena senāsanakkhandhake bhagavatā",
  "tika-vin08t:1558_4": "dassitāni imāni pañca vatthūni garubhaṇḍāni nāmāti yojetabbaṃ.",
  "tika-vin08t:1559_0": "Mañcesu masārakoti mañcapāde vijjhitvā tattha aṭaniyo pavesetvā kato. Bundikābaddhoti",
  "tika-vin08t:1559_1": "aṭanīhi mañcapāde ḍaṃsāpetvā pallaṅkasaṅkhepena kato. Kuḷīrapādakoti assameṇḍakādīnaṃ",
  "tika-vin08t:1559_2": "pādasadisehi pādehi kato. Yo vā pana koci vaṅkapādako, ayaṃ vuccati “kuḷīrapādako”ti.",
  "tika-vin08t:1559_3": "Āhaccapādakoti ayaṃ pana “āhaccapādako nāma mañco aṅge vijjhitvā kato hotī”ti evaṃ",
  "tika-vin08t:1559_4": "parato pāḷiyaṃyeva vutto, tasmā aṭaniyo vijjhitvā tattha pādasikhaṃ pavesetvā upari",
  "tika-vin08t:1559_5": "āṇiṃ datvā katamañco āhaccapādakoti veditabbo. Pīṭhepi eseva nayo.",
  "tika-vin08t:1560_0": "Uṇṇabhisiādīnaṃ pañcannaṃ aññatarāti uṇṇabhisi coḷabhisi vākabhisi tiṇabhisi paṇṇabhisīti",
  "tika-vin08t:1560_1": "imesaṃ pañcannaṃ bhisīnaṃ aññatarā. Pañca bhisiyoti pañcahi uṇṇādīhi pūritabhisiyo.",
  "tika-vin08t:1560_2": "Tūlagaṇanāya hi etāsaṃ gaṇanā. Tattha uṇṇaggahaṇena na kevalaṃ eḷakalomameva gahitaṃ,",
  "tika-vin08t:1560_3": "ṭhapetvā pana manussalomaṃ yaṃ kiñci kappiyākappiyamaṃsajātīnaṃ pakkhicatuppadānaṃ",
  "tika-vin08t:1560_4": "lomaṃ, sabbaṃ idha uṇṇaggahaṇeneva gahitaṃ, tasmā channaṃ cīvarānaṃ, channaṃ anulomacīvarānañca",
  "tika-vin08t:1560_5": "aññatarena bhisicchaviṃ katvā taṃ sabbaṃ pakkhipitvā bhisiṃ kātuṃ vaṭṭati. Eḷakalomāni",
  "tika-vin08t:1560_6": "pana apakkhipitvā kambalameva catugguṇaṃ vā pañcaguṇaṃ vā pakkhipitvā katāpi uṇṇabhisisaṅkhameva",
  "tika-vin08t:1560_7": "gacchati. Coḷabhisiādīsu yaṃ kiñci navacoḷaṃ vā purāṇacoḷaṃ vā saṃharitvā vā anto",
  "tika-vin08t:1560_8": "pakkhipitvā vā katā coḷabhisi, yaṃ kiñci vākaṃ pakkhipitvā katā vākabhisi, yaṃ kiñci",
  "tika-vin08t:1560_9": "tiṇaṃ pakkhipitvā katā tiṇabhisi, aññatra suddhatamālapattaṃ yaṃ kiñci paṇṇaṃ pakkhipitvā",
  "tika-vin08t:1560_10": "katā paṇṇabhisīti veditabbā. Tamālapattaṃ pana aññena missameva vaṭṭati, suddhaṃ",
  "tika-vin08t:1560_11": "na vaṭṭati. Bhisiyā pamāṇaniyamo natthi, mañcabhisi pīṭhabhisi bhūmattharaṇabhisi",
  "tika-vin08t:1560_12": "caṅkamanabhisi pādapuñchanabhisīti etāsaṃ anurūpato sallakkhetvā attano rucivasena",
  "tika-vin08t:1560_13": "pamāṇaṃ kātabbaṃ. Yaṃ panetaṃ uṇṇādipañcavidhatūlampi bhisiyaṃ vaṭṭati, taṃ masūrakepi",
  "tika-vin08t:1560_14": "vaṭṭatīti kurundiyaṃ vuttaṃ. Tattha masūraketi cammamayabhisiyaṃ. Etena masūrakaṃ",
  "tika-vin08t:1560_15": "paribhuñjituṃ vaṭṭatīti siddhaṃ hoti.",
  "tika-vin08t:1561_0": "Bimbohane tīṇi tūlāni rukkhatūlaṃ latātūlaṃ poṭakītūlanti. Tattha rukkhatūlanti simbalirukkhādīnaṃ",
  "tika-vin08t:1561_1": "yesaṃ kesañci rukkhānaṃ tūlaṃ. Latātūlanti khīravalliādīnaṃ yāsaṃ kāsañci latānaṃ",
  "tika-vin08t:1561_2": "tūlaṃ. Poṭakītūlanti poṭakītiṇādīnaṃ yesaṃ kesañci tiṇajātikānaṃ antamaso ucchunaḷādīnampi",
  "tika-vin08t:1561_3": "tūlaṃ. Sāratthadīpaniyaṃ pana “poṭakītūlanti erakatiṇatūla”nti vuttaṃ, etehi tīhi",
  "tika-vin08t:1561_4": "sabbabhūtagāmā saṅgahitā honti. Rukkhavallitiṇajātiyo hi muñcitvā añño bhūtagāmo",
  "tika-vin08t:1561_5": "nāma natthi, tasmā yassa kassaci bhūtagāmassa tūlaṃ bimbohane vaṭṭati, bhisiṃ pana",
  "tika-vin08t:1561_6": "pāpuṇitvā sabbampetaṃ “akappiyatūla”nti vuccati na kevalañca bimbohane etaṃ tūlameva,",
  "tika-vin08t:1561_7": "haṃsamorādīnaṃ sabbasakuṇānaṃ, sīhādīnaṃ sabbacatuppadānañca lomampi vaṭṭati. Piyaṅgupupphabakuḷapupphādi",
  "tika-vin08t:1561_8": "pana yaṃ kiñci pupphaṃ na vaṭṭati. Tamālapattaṃ suddhameva na vaṭṭati, missakaṃ pana",
  "tika-vin08t:1561_9": "vaṭṭati, bhisīnaṃ anuññātaṃ pañcavidhaṃ uṇṇāditūlampi vaṭṭati. Addhakāyikāni pana",
  "tika-vin08t:1561_10": "bimbohanāni na vaṭṭanti. Addhakāyikānīti upaḍḍhakāyappamāṇāni, yesu kaṭito paṭṭhāya",
  "tika-vin08t:1561_11": "yāva sīsaṃ upadahanti ṭhapenti. Sīsappamāṇaṃ pana vaṭṭati, sīsappamāṇaṃ nāma yassa",
  "tika-vin08t:1561_12": "vitthārato tīsu kaṇṇesu dvinnaṃ kaṇṇānaṃ antaraṃ miniyamānaṃ vidatthi ceva caturaṅgulañca",
  "tika-vin08t:1561_13": "hoti, majjhaṭṭhānaṃ muṭṭhiratanaṃ hoti, dīghato pana diyaḍḍharatanaṃ vā dviratanaṃ",
  "tika-vin08t:1561_14": "vāti kurundiyaṃ vuttaṃ, ayaṃ sīsappamāṇassa ukkaṭṭhaparicchedo, ito uddhaṃ na vaṭṭati,",
  "tika-vin08t:1561_15": "heṭṭhā pana vaṭṭatīti aṭṭhakathāyaṃ vuttaṃ. Tattha “tīsu kaṇṇesu dvinnaṃ kaṇṇāna”nti",
  "tika-vin08t:1561_16": "pāṭhaṃ upanidhāya bimbohanassa ubhosu antesu ṭhapetabbacoḷakaṃ tikoṇameva karonti",
  "tika-vin08t:1561_17": "ekacce. “Idañca ṭhānaṃ gaṇṭhiṭṭhāna”nti vadanti.",
  "tika-vin08t:1562_0": "Vimativinodaniyaṃ pana “sīsappamāṇaṃ nāma yattha gīvāya saha sakalaṃ sīsaṃ ṭhapetuṃ",
  "tika-vin08t:1562_1": "sakkā, tassa ca muṭṭhiratanaṃ vitthārappamāṇanti dassento ‘vitthārato’tiādimāha.",
  "tika-vin08t:1562_2": "Idañca bimbohanassa ubhosu antesu ṭhapetabbacoḷappamāṇadassanaṃ, tassa vasena bimbohanassa",
  "tika-vin08t:1562_3": "vitthārappamāṇaṃ paricchijjati, taṃ vaṭṭaṃ vā caturassaṃ vā katvā sibbitaṃ yathā",
  "tika-vin08t:1562_4": "koṭito koṭi vitthārato puthulaṭṭhānaṃ muṭṭhiratanappamāṇaṃ hoti, evaṃ sibbitabbaṃ,",
  "tika-vin08t:1562_5": "ito adhikaṃ na vaṭṭati. Taṃ pana antesu ṭhapitacoḷaṃ koṭiyā koṭiṃ āhacca diguṇaṃ",
  "tika-vin08t:1562_6": "kataṃ tikaṇṇaṃ hoti, tesu tīsu kaṇṇesu dvinnaṃ kaṇṇānaṃ antaraṃ vidatthicaturaṅgulaṃ",
  "tika-vin08t:1562_7": "hoti, majjhaṭṭhānaṃ koṭito koṭiṃ āhacca muṭṭhiratanaṃ hoti, idamassa ukkaṭṭhappamāṇa”nti",
  "tika-vin08t:1562_8": "vuttattā bimbohanassa ubhosu antesu ṭhapetabbacoḷakaṃ pakatiyāyeva tikaṇṇaṃ na hoti,",
  "tika-vin08t:1562_9": "atha kho koṭiyā koṭiṃ āhacca diguṇakatakāleyeva hoti, tasmā taṃ coḷakaṃ vaṭṭaṃ vā",
  "tika-vin08t:1562_10": "hotu caturassaṃ vā, diguṇaṃ katvā miniyamānaṃ tikaṇṇameva hoti, dvinnañca kaṇṇānaṃ",
  "tika-vin08t:1562_11": "antaraṃ caturaṅgulādhikavidatthimattaṃ hoti, tassa ca coḷakassa majjhaṭṭhānaṃ muṭṭhiratanaṃ",
  "tika-vin08t:1562_12": "hoti, tasseva coḷakassa pamāṇena bimbohanassa majjhaṭṭhānampi muṭṭhiratanaṃ hotīti viññāyatīti.",
  "tika-vin08t:1563_0": "“Kambalameva…pe… uṇṇabhisisaṅkhameva gacchatīti sāmaññato vuttattā gonakādiakappiyampi",
  "tika-vin08t:1563_1": "uṇṇamayattharaṇaṃ bhisiyaṃ pakkhipitvā sayituṃ vaṭṭatīti daṭṭhabbaṃ. Masūraketi cammamayabhisiyaṃ,",
  "tika-vin08t:1563_2": "cammamayaṃ pana bimbohanaṃ tūlapuṇṇampi na vaṭṭatī”ti ca vimativinodaniyaṃ vuttaṃ.",
  "tika-vin08t:1563_3": "Sāratthadīpaniyaṃ pana “sīsappamāṇanti yattha galavāṭakato paṭṭhāya sabbasīsaṃ upadahanti,",
  "tika-vin08t:1563_4": "taṃ sīsappamāṇaṃ hoti, tañca ukkaṭṭhaparicchedato tiriyaṃ muṭṭhiratanaṃ hotīti dassetuṃ",
  "tika-vin08t:1563_5": "‘yattha vitthārato tīsu kaṇṇesū’tiādimāha. Majjhaṭṭhānaṃ muṭṭhiratanaṃ hotīti bimbohanassa",
  "tika-vin08t:1563_6": "majjhaṭṭhānaṃ tiriyato muṭṭhiratanappamāṇaṃ hotī”ti vuttaṃ. Arañjaroti bahuudakagaṇhanakā",
  "tika-vin08t:1563_7": "mahācāṭi. Jalaṃ gaṇhituṃ alanti arañjaro, vaṭṭacāṭi viya hutvā thokaṃ dīghamukho",
  "tika-vin08t:1563_8": "majjhe paricchedaṃ dassetvā katoti gaṇṭhipadesu vuttaṃ. Vuttañhetaṃ aṭṭhakathāyanti ajjhāhārasambandho.",
  "tika-vin08t:1564_0": "Dvisaṅgahāni dve hontīti dve paṭhamadutiyaavissajjiyāni “ārāmo ārāmavatthū”ti ca",
  "tika-vin08t:1564_1": "“vihāro vihāravatthū”ti ca vuttadvedvevatthusaṅgahāni honti. Tatiyaṃ avissajjiyaṃ",
  "tika-vin08t:1564_2": "“mañco pīṭhaṃ bhisi bimbohana”nti vuttacatuvatthusaṅgahaṃ hoti. Catutthaṃ avissajjiyaṃ",
  "tika-vin08t:1564_3": "“lohakumbhī lohabhāṇakaṃ lohavārako lohakaṭāhaṃ vāsi pharasu kuṭhārī kudālo nikhādana”nti",
  "tika-vin08t:1564_4": "vuttanavakoṭṭhāsavantaṃ hoti. Pañcamaṃ avissajjiyaṃ “valli veḷu muñjaṃ pabbajaṃ tiṇaṃ",
  "tika-vin08t:1564_5": "mattikā dārubhaṇḍaṃ mattikābhaṇḍa”nti vuttaaṭṭhabhedanaṃ aṭṭhapabhedavantaṃ hotīti",
  "tika-vin08t:1564_6": "yojanā. Pañcanimmalalocanoti maṃsacakkhudibbacakkhudhammacakkhubuddhacakkhusamantacakkhūnaṃ",
  "tika-vin08t:1564_7": "vasena nimmalapañcalocano.",
  "tika-vin08t:1565_0": "Senāsanakkhandhake avissajjiyaṃ kīṭāgirivatthusmiṃ avebhaṅgiyanti ettha “senāsanakkhandhake",
  "tika-vin08t:1565_1": "gāmakāvāsavatthusmiṃ avissajjiyaṃ kīṭāgirivatthusmiṃ avebhaṅgiya”nti vattabbaṃ. Kasmā?",
  "tika-vin08t:1565_2": "Dvinnampi vatthūnaṃ senāsanakkhandhake āgatattā. Senāsanakkhandhaketi ayaṃ sāmaññādhāro.",
  "tika-vin08t:1565_3": "Gāmakāvāsavatthusmiṃ kīṭāgirivatthusminti visesādhāro. Ayamattho pāḷiṃ oloketvā paccetabbo.",
  "tika-vin08t:1565_4": "Teneva hi samantapāsādikāyaṃ “senāsanakkhandhake”ti avatvā “idha”icceva vuttaṃ, idhāti",
  "tika-vin08t:1565_5": "iminā gāmakāvāsavatthuṃ dasseti, kīṭāgirivatthu pana sarūpato dassitameva. Sāmaññādhāro",
  "tika-vin08t:1565_6": "pana taṃsaṃvaṇṇanābhāvato avuttopi sijjhatīti na vuttoti viññāyati.",
  "tika-vin08t:1566_0": "228. Thāvarena ca thāvaraṃ, garubhaṇḍena ca garubhaṇḍanti ettha pañcasu koṭṭhāsesu",
  "tika-vin08t:1566_1": "purimadvayaṃ thāvaraṃ, pacchimattayaṃ garubhaṇḍanti veditabbaṃ. Samakameva detīti",
  "tika-vin08t:1566_2": "ettha ūnakaṃ dentampi vihāravatthusāmantaṃ gahetvā dūrataraṃ dukkhagopaṃ vissajjetuṃ",
  "tika-vin08t:1566_3": "vaṭṭatīti daṭṭhabbaṃ. Vakkhati hi “bhikkhūnañce mahagghataraṃ…pe… sampaṭicchituṃ",
  "tika-vin08t:1566_4": "vaṭṭatī”ti. Jānāpetvāti bhikkhusaṅghassa jānāpetvā, apaloketvāti attho. Nanu tumhākaṃ",
  "tika-vin08t:1566_5": "bahutaraṃ rukkhāti vattabbanti idaṃ sāmikesu attano bhaṇḍassa mahagghataṃ ajānitvā",
  "tika-vin08t:1566_6": "dentesu taṃ ñatvā theyyacittena gaṇhato avahāro hotīti vuttaṃ. Vihārena vihāro parivattetabboti",
  "tika-vin08t:1566_7": "savatthukena aññesaṃ bhūmiyaṃ katapāsādādinā, avatthukena vā savatthukaṃ parivattetabbaṃ,",
  "tika-vin08t:1566_8": "avatthukaṃ pana avatthukeneva parivattetabbaṃ kevalaṃ pāsādassa bhūmito athāvarattā.",
  "tika-vin08t:1566_9": "Evaṃ thāvaresupi thāvaravibhāgaṃ ñatvāva parivattetabbaṃ.",
  "tika-vin08t:1567_0": "“Kappiyamañcā sampaṭicchitabbāti iminā suvaṇṇādivicittaṃ akappiyamañcaṃ ‘saṅghassā’ti",
  "tika-vin08t:1567_1": "vuttepi sampaṭicchituṃ na vaṭṭatīti dasseti. ‘Vihārassa demā’ti vutte saṅghassa vaṭṭati,",
  "tika-vin08t:1567_2": "na puggalassa khettādi viyāti daṭṭhabba”nti vimativinodaniyaṃ vuttaṃ. Sāratthadīpaniyaṃ",
  "tika-vin08t:1567_3": "pana “kappiyamañcā sampaṭicchitabbāti ‘saṅghassa demā’ti dinnaṃ sandhāya vuttaṃ.",
  "tika-vin08t:1567_4": "Sace pana ‘vihārassa demā’ti vadanti, suvaṇṇarajatamayādiakappiyamañcepi sampaṭicchituṃ",
  "tika-vin08t:1567_5": "vaṭṭatī”ti vuttaṃ. Na kevalaṃ…pe… parivattetuṃ vaṭṭantīti iminā athāvarena thāvarampi",
  "tika-vin08t:1567_6": "athāvarampi parivattetuṃ vaṭṭatīti dasseti. Thāvarena athāvarameva hi parivattetuṃ",
  "tika-vin08t:1567_7": "na vaṭṭati. “Akappiyaṃ vā mahagghaṃ kappiyaṃ vāti ettha akappiyaṃ nāma suvaṇṇamayamañcādi",
  "tika-vin08t:1567_8": "akappiyabhisibimbohanāni ca. Mahagghaṃ kappiyaṃ nāma dantamayamañcādi, pāvārādikappiyaattharaṇādīni",
  "tika-vin08t:1567_9": "cā”ti sāratthadīpaniyaṃ vuttaṃ, vimativinodaniyaṃ pana “akappiyaṃ vāti āsandiādi,",
  "tika-vin08t:1567_10": "pamāṇātikkantaṃ bimbohanādi ca. Mahagghaṃ kappiyaṃ vāti suvaṇṇādivicittaṃ kappiyavohārena dinna”nti vuttaṃ.",
  "tika-vin08t:1568_0": "229. “Kāḷaloha …pe… bhājetabbo”ti vuttattā vaṭṭakaṃsalohamayampi bhājanaṃ puggalikampi",
  "tika-vin08t:1568_1": "sampaṭicchitumpi pariharitumpi vaṭṭati puggalānaṃ pariharitabbasseva bhājetabbattāti",
  "tika-vin08t:1568_2": "vadanti, taṃ upari “kaṃsalohavaṭṭalohabhājanavikati saṅghikaparibhogena vā gihivikaṭā",
  "tika-vin08t:1568_3": "vā vaṭṭatī”tiādikena mahāpaccarivacanena virujjhati. Imassa hi “vaṭṭalohakaṃsalohānaṃ",
  "tika-vin08t:1568_4": "yena kenaci kato sīhaḷadīpe pādaggaṇhanako bhājetabbo”ti vuttassa mahāaṭṭhakathāvacanassa",
  "tika-vin08t:1568_5": "paṭikkhepāya taṃ mahāpaccarivacanaṃ pacchā dassitaṃ, tasmā vaṭṭalohakaṃsalohamayaṃ",
  "tika-vin08t:1568_6": "yaṃ kiñci pādaggaṇhanakavārakampi upādāya abhājanīyameva, gihīhi dīyamānampi puggalassa",
  "tika-vin08t:1568_7": "sampaṭicchitumpi na vaṭṭati. Pārihāriyaṃ na vaṭṭatīti pattādiparikkhāraṃ viya sayameva",
  "tika-vin08t:1568_8": "paṭisāmetvā paribhuñjituṃ na vaṭṭati. Gihisantakaṃ viya ārāmikādayo ce sayameva gopetvā",
  "tika-vin08t:1568_9": "viniyogakāle ānetvā paṭidenti, paribhuñjituṃ vaṭṭati, “paṭisāmetvā bhikkhūnaṃ dethā”ti vattumpi vaṭṭatīti.",
  "tika-vin08t:1569_0": "Paṇṇasūci nāma lekhanīti vadanti. Attanā laddhānipītiādinā paṭiggahaṇe doso natthi,",
  "tika-vin08t:1569_1": "pariharitvā paribhogova āpattikaroti dasseti. Yathā cettha, evaṃ upari bhājanīyavāsiādīsu attano santakesupi.",
  "tika-vin08t:1570": "Anāmāsampīti suvaṇṇādimayampi, sabbaṃ taṃ āmasitvā paribhuñjituṃ vaṭṭati.",
  "tika-vin08t:1571": "Upakkhareti upakaraṇe. Sikharaṃ nāma yena paribbhamantā chindanti. Pattabandhako nāma pattassa gaṇṭhiādikārako. “Paṭimānaṃ suvaṇṇādipattakārako”tipi vadanti.",
  "tika-vin08t:1572_0": "“Aḍḍhabāhūti kapparato paṭṭhāya yāva aṃsakūṭa”nti gaṇṭhipadesu vuttaṃ. “Aḍḍhabāhu",
  "tika-vin08t:1572_1": "nāma vidatthicaturaṅgulantipi vadantī”ti sāratthadīpaniyaṃ vuttaṃ. Vajirabuddhiṭīkāyampi",
  "tika-vin08t:1572_2": "“aḍḍhabāhūti kapparato paṭṭhāya yāva aṃsakūṭanti likhita”nti vuttaṃ. Vimativinodaniyaṃ",
  "tika-vin08t:1572_3": "pana “aḍḍhabāhuppamāṇā nāma aḍḍhabāhumattā, aḍḍhabyāmamattātipi vadantī”ti vuttaṃ.",
  "tika-vin08t:1572_4": "Yottānīti cammarajjukā. Tatthajātakāti saṅghikabhūmiyaṃ jātā.",
  "tika-vin08t:1573_0": "“Aṭṭhaṅgulasūcidaṇḍamattoti dīghaso aṭṭhaṅgulamatto pariṇāhato paṇṇasūcidaṇḍamatto”ti",
  "tika-vin08t:1573_1": "sāratthadīpaniyaṃ vimativinodaniyaṃ pana “aṭṭhaṅgulasūcidaṇḍamattoti saradaṇḍādisūciākāratanudaṇḍakamattopī”ti",
  "tika-vin08t:1573_2": "vuttaṃ. Aṭṭhaṅgulappamāṇoti dīghato aṭṭhaṅgulappamāṇo. Rittapotthakopīti alikhitapotthakopi,",
  "tika-vin08t:1573_3": "idañca paṇṇappasaṅgena vuttaṃ.",
  "tika-vin08t:1574_0": "Āsandikoti caturassapīṭhaṃ vuccati “uccakampi āsandika”nti vacanato. Ekatobhāgena",
  "tika-vin08t:1574_1": "dīghapīṭhameva hi aṭṭhaṅgulapādakaṃ vaṭṭati, caturassāsandiko pana pamāṇātikkantopi",
  "tika-vin08t:1574_2": "vaṭṭatīti veditabbo. Sattaṅgo nāma tīsu disāsu apassayaṃ katvā katamañco, ayampi",
  "tika-vin08t:1574_3": "pamāṇātikkantopi vaṭṭati. Bhaddapīṭhanti vettamayaṃ pīṭhaṃ vuccati. Pīṭhikāti pilotikabandhaṃ",
  "tika-vin08t:1574_4": "pīṭhameva. Eḷakapādapīṭhaṃ nāma dārupaṭikāya uparipāde ṭhapetvā bhojanaphalakaṃ viya",
  "tika-vin08t:1574_5": "katapīṭhaṃ vuccati. Āmaṇḍakavaṇṭakapīṭhaṃ nāma āmalakākārena yojitabahaupādapīṭhaṃ.",
  "tika-vin08t:1574_6": "Imāni tāva pāḷiyaṃ āgatapīṭhāni. Dārumayaṃ pana sabbampi pīṭhaṃ vaṭṭati.",
  "tika-vin08t:1575_0": "“Ghaṭṭanaphalakaṃ nāma yattha ṭhapetvā rajitacīvaraṃ hatthena ghaṭṭenti. Ghaṭṭanamuggaro",
  "tika-vin08t:1575_1": "nāma anuvātādighaṭṭanatthaṃ katoti vadantī”ti sāratthadīpaniyaṃ vuttaṃ. Vimativinodaniyaṃ",
  "tika-vin08t:1575_2": "“ghaṭṭanaphalakaṃ ghaṭṭanamuggaroti idaṃ rajitacīvaraṃ ekasmiṃ maṭṭhe daṇḍamuggare",
  "tika-vin08t:1575_3": "veṭhetvā ekassa maṭṭhaphalakassa upari ṭhapetvā upari aparena maṭṭhaphalakena nikkujjitvā",
  "tika-vin08t:1575_4": "eko upari akkamitvā tiṭṭhati, dve janā upariphalakaṃ dvīsu koṭīsu gahetvā aparāparaṃ",
  "tika-vin08t:1575_5": "ākaḍḍhanavikaḍḍhanaṃ karonti, etaṃ sandhāya vuttaṃ. Hatthe ṭhapāpetvā hatthena paharaṇaṃ",
  "tika-vin08t:1575_6": "pana niṭṭhitarajanassa cīvarassa allakāle kātabbaṃ, idaṃ pana phalakamuggarehi ghaṭṭanaṃ",
  "tika-vin08t:1575_7": "sukkhakāle thaddhabhāvavimocanatthanti daṭṭhabba”nti vuttaṃ. “Ambaṇanti phalakehi",
  "tika-vin08t:1575_8": "pokkharaṇīsadisakatapānīyabhājanaṃ. Rajanadoṇīti yattha pakkarajanaṃ ākiritvā ṭhapentī”ti",
  "tika-vin08t:1575_9": "sāratthadīpaniyaṃ. Vimativinodaniyaṃ pana “ambaṇanti ekadoṇikanāvāphalakehi pokkharaṇīsadisaṃ",
  "tika-vin08t:1575_10": "kataṃ. Pānīyabhājanantipi vadanti. Rajanadoṇīti ekadārunāva kataṃ rajanabhājanaṃ.",
  "tika-vin08t:1575_11": "Udakadoṇīti ekadārunāva kataṃ udakabhājana”nti vuttaṃ.",
  "tika-vin08t:1576_0": "“Bhūmattharaṇaṃ kātuṃ vaṭṭatīti akappiyacammaṃ sandhāya vuttaṃ. Paccattharaṇagatikanti",
  "tika-vin08t:1576_1": "iminā mañcapīṭhepi attharituṃ vaṭṭatīti dīpeti. Pāvārādipaccattharaṇampi garubhaṇḍanti",
  "tika-vin08t:1576_2": "eke. Noti apare, vīmaṃsitvā gahetabba”nti sāratthadīpaniyaṃ vuttaṃ. Vajirabuddhiṭīkāyaṃ",
  "tika-vin08t:1576_3": "pana “daṇḍamuggaro nāma ‘yena rajitacīvaraṃ pothenti, tampi garubhaṇḍamevā’ti vuttattā,",
  "tika-vin08t:1576_4": "‘paccattharaṇagatika’nti vuttattā ca api-saddena pāvārādipaccattharaṇaṃ sabbaṃ garubhaṇḍamevāti",
  "tika-vin08t:1576_5": "vadanti. Eteneva suttena aññathā atthaṃ vatvā pāvārādipaccattharaṇaṃ na garubhaṇḍaṃ,",
  "tika-vin08t:1576_6": "bhājanīyameva, senāsanatthāya dinnapaccattharaṇameva garubhaṇḍanti vadanti. Upaparikkhitabba”nti",
  "tika-vin08t:1576_7": "vuttaṃ. Vimativinodaniyaṃ pana “bhūmattharaṇaṃ kātuṃ vaṭṭatīti akappiyacammaṃ sandhāya",
  "tika-vin08t:1576_8": "vuttaṃ. Tattha bhūmattharaṇasaṅkhepena sayitumpi vaṭṭatiyeva. Paccattharaṇagatikanti",
  "tika-vin08t:1576_9": "iminā mañcādīsu attharitabbaṃ mahācammaṃ eḷakacammaṃ nāmāti dassetī”ti vuttaṃ. Chattamuṭṭhipaṇṇanti",
  "tika-vin08t:1576_10": "tālapaṇṇaṃ sandhāya vuttaṃ. Pattakaṭāhanti pattapacanakaṭāhaṃ. Gaṇṭhikāti cīvaragaṇṭhikā.",
  "tika-vin08t:1576_11": "Vidhoti kāyabandhanavidho.",
  "tika-vin08t:1577_0": "Idāni vinayatthamañjūsāyaṃ āgatanayo vuccate – ārāmo nāma pupphārāmo vā phalārāmo",
  "tika-vin08t:1577_1": "vā. Ārāmavatthu nāma tesaṃyeva ārāmānaṃ atthāya paricchinditvā ṭhapitokāso. Tesu",
  "tika-vin08t:1577_2": "vā ārāmesu vinaṭṭhesu tesaṃ porāṇakabhūmibhāgo. Vihāro nāma yaṃ kiñci pāsādādisenāsanaṃ.",
  "tika-vin08t:1577_3": "Vihāravatthu nāma tassa patiṭṭhānokāso. Mañco nāma masārako bundikābaddho kuḷīrapādako",
  "tika-vin08t:1577_4": "āhaccapādakoti imesaṃ pubbe vuttānaṃ catunnaṃ mañcānaṃ aññataro. Pīṭhaṃ nāma masārakādīnaṃyeva",
  "tika-vin08t:1577_5": "catunnaṃ pīṭhānaṃ aññataraṃ. Bhisi nāma uṇṇabhisiādīnaṃ pañcannaṃ bhisīnaṃ aññataraṃ.",
  "tika-vin08t:1577_6": "Bimbohanaṃ nāma rukkhatūlalatātūlapoṭakītūlānaṃ aññatarena puṇṇaṃ. Lohakumbhī nāma",
  "tika-vin08t:1577_7": "kāḷalohena vā tambalohena vā yena kenaci katakumbhī. Lohabhāṇakādīsupi eseva nayo.",
  "tika-vin08t:1577_8": "Ettha pana bhāṇakanti arañjaro vuccati. Vārakoti ghaṭo. Kaṭāhaṃ kaṭāhameva. Vāsiādīsu",
  "tika-vin08t:1577_9": "valliādīsu ca duviññeyyaṃ nāma natthi…pe….",
  "tika-vin08t:1578_0": "Tattha thāvarena thāvaranti vihāravihāravatthunā ārāmaārāmavatthuṃ vihāravihāravatthuṃ.",
  "tika-vin08t:1578_1": "Itarenāti athāvarena, pacchimarāsittayenāti vuttaṃ hoti. Akappiyenāti suvaṇṇamayamañcādinā",
  "tika-vin08t:1578_2": "ceva akappiyabhisibimbohanehi ca. Mahagghakappiyenāti dantamayamañcādinā ceva pāvārādinā",
  "tika-vin08t:1578_3": "ca. Itaranti athāvaraṃ. Kappiyaparivattanena parivattetunti yathā akappiyaṃ na hoti,",
  "tika-vin08t:1578_4": "evaṃ parivattetuṃ…pe… evaṃ tāva thāvarena thāvaraparivattanaṃ veditabbaṃ. Itarena",
  "tika-vin08t:1578_5": "itaraparivattane pana mañcapīṭhaṃ mahantaṃ vā hotu, khuddakaṃ vā, antamaso caturaṅgulapādakaṃ",
  "tika-vin08t:1578_6": "gāmadārakehi paṃsvāgārakesu kīḷantehi katampi saṅghassa dinnakālato paṭṭhāya garubhaṇḍaṃ",
  "tika-vin08t:1578_7": "hoti…pe… satagghanakena vā sahassagghanakena vā mañcena aññaṃ mañcasatampi labhati,",
  "tika-vin08t:1578_8": "parivattetvā gahetabbaṃ. Na kevalaṃ mañcena mañcoyeva, ārāmaārāmavatthuvihāravihāravatthupīṭhabhisibimbohanānipi",
  "tika-vin08t:1578_9": "parivattetuṃ vaṭṭanti. Esa nayo pīṭhabhisibimbohanesupi.",
  "tika-vin08t:1579_0": "Kāḷalohatambalohakaṃsalohavaṭṭalohānanti ettha kaṃsalohaṃ vaṭṭalohañca kittimalohaṃ.",
  "tika-vin08t:1579_1": "Tīṇi hi kittimalohāni kaṃsalohaṃ vaṭṭalohaṃ hārakūṭanti. Tattha tiputambe missetvā",
  "tika-vin08t:1579_2": "kataṃ kaṃsalohaṃ. Sīsatambe missetvā kataṃ vaṭṭalohaṃ. Rasatambe missetvā kataṃ hārakūṭaṃ.",
  "tika-vin08t:1579_3": "Tena vuttaṃ “kaṃsalohaṃ vaṭṭalohañca kittimaloha”nti. Tato atirekanti tato atirekagaṇhanako.",
  "tika-vin08t:1579_4": "Sārakoti majjhe makuḷaṃ dassetvā mukhavaṭṭivitthataṃ katvā piṭṭhito nāmetvā kātabbaṃ",
  "tika-vin08t:1579_5": "ekaṃ bhājanaṃ. Sarāvantipi vadanti. Ādi-saddena kañcanakādīnaṃ gihiupakaraṇānaṃ gahaṇaṃ.",
  "tika-vin08t:1579_6": "Tāni hi khuddakānipi garubhaṇḍāneva gihiupakaraṇattā. Pi-saddena pageva mahantānīti",
  "tika-vin08t:1579_7": "dasseti, imāni pana bhājanīyāni bhikkhupakaraṇattāti adhippāyo. Yathā ca etāni, evaṃ",
  "tika-vin08t:1579_8": "kuṇḍikāpi bhājanīyā. Vakkhati hi “yathā ca mattikābhaṇḍe, evaṃ lohabhaṇḍepi kuṇḍikā",
  "tika-vin08t:1579_9": "bhājanīyakoṭṭhāsameva bhajatī”ti. Saṅghikaparibhogenāti āgantukānaṃ vuḍḍhatarānaṃ",
  "tika-vin08t:1579_10": "datvā paribhogena. Gihivikaṭāti gihīhi vikatā paññattā, attano vā santakakaraṇena",
  "tika-vin08t:1579_11": "virūpaṃ katā. Puggalikaparibhogena na vaṭṭatīti āgantukānaṃ adatvā attano santakaṃ",
  "tika-vin08t:1579_12": "viya gahetvā paribhuñjituṃ na vaṭṭati. Pipphalikoti kattari. Ārakaṇṭakaṃ sūcivedhakaṃ.",
  "tika-vin08t:1579_13": "Tāḷaṃ yantaṃ. Kattarayaṭṭhivedhako kattarayaṭṭhivalayaṃ. Yathā tathā ghanakataṃ lohanti",
  "tika-vin08t:1579_14": "lohavaṭṭi lohaguḷo lohapiṇḍi lohacakkalikanti evaṃ ghanakataṃ lohaṃ. Khīrapāsāṇamayānīti",
  "tika-vin08t:1579_15": "mudukakhīravaṇṇapāsāṇamayāni.",
  "tika-vin08t:1580_0": "Gihivikaṭānipi na vaṭṭanti anāmāsattā. Pi-saddena pageva saṅghikaparibhogena vā puggalikaparibhogena",
  "tika-vin08t:1580_1": "vāti dasseti. Senāsanaparibhogo pana sabbakappiyo, tasmā jātarūpādimayā sabbāpi senāsanaparikkhārā",
  "tika-vin08t:1580_2": "āmāsā. Tenāha “senāsanaparibhoge panā”tiādi.",
  "tika-vin08t:1581_0": "Sesāti tato mahattarī vāsi. Yā panāti yā kuṭhārī pana. Kudālo antamaso caturaṅgulamattopi",
  "tika-vin08t:1581_1": "garubhaṇḍameva. Nikhādanaṃ caturassamukhaṃ vā hotu doṇimukhaṃ vā vaṅkaṃ vā ujukaṃ",
  "tika-vin08t:1581_2": "vā, antamaso sammuñjanīdaṇḍavedhanampi, daṇḍabandhañce, garubhaṇḍameva. Tenāha “kudālo",
  "tika-vin08t:1581_3": "daṇḍabandhanikhādanaṃ vā agarubhaṇḍaṃ nāma natthī”ti. Sipāṭikā nāma khurakoso, sikharaṃ",
  "tika-vin08t:1581_4": "pana daṇḍabandhanikhādanaṃ anulometīti āha “sikharampi nikhādaneneva saṅgahita”nti.",
  "tika-vin08t:1581_5": "Sace pana vāsi adaṇḍakaṃ phalamattaṃ, bhājanīyaṃ. Upakkhareti vāsiādibhaṇḍe.",
  "tika-vin08t:1582_0": "Pattabandhako nāma pattassa gaṇṭhikādikārako. “Paṭimānaṃ suvaṇṇādipattakārako”tipi",
  "tika-vin08t:1582_1": "vadanti. Tipucchedanakasatthaṃ suvaṇṇacchedanakasatthaṃ kataparikammacammacchindanakakhuddakasatthanti",
  "tika-vin08t:1582_2": "imāni cettha tīṇi pipphalikaṃ anulomantīti āha “ayaṃ pana viseso”tiādi. Itarānīti mahākattariādīni.",
  "tika-vin08t:1583_0": "Aḍḍhabāhuppamāṇāti kapparato paṭṭhāya yāva aṃsakūṭappamāṇā, vidatthicaturaṅgulappamāṇāti",
  "tika-vin08t:1583_1": "vuttaṃ hoti. Tatthajātakāti saṅghikabhūmiyaṃ jātā, ārakkhasaṃvidhānena rakkhitattā",
  "tika-vin08t:1583_2": "rakkhitā ca sā mañjūsādīsu pakkhittaṃ viya yathā taṃ na nassati, evaṃ gopanato gopitā",
  "tika-vin08t:1583_3": "cāti rakkhitagopitā. Tatthajātakāpi pana arakkhitā garubhaṇḍameva na hoti. Saṅghakamme",
  "tika-vin08t:1583_4": "ca cetiyakamme ca kateti iminā saṅghasantakena cetiyasantakaṃ rakkhituṃ parivattituñca",
  "tika-vin08t:1583_5": "vaṭṭatīti dīpeti. Suttaṃ panāti vaṭṭitañceva avaṭṭitañca suttaṃ.",
  "tika-vin08t:1584_0": "Aṭṭhaṅgulasūcidaṇḍamattoti antamaso dīghaso aṭṭhaṅgulamatto pariṇāhato sīhaḷa-paṇṇasūcidaṇḍamatto.",
  "tika-vin08t:1584_1": "Etthāti veḷubhaṇḍe. Daḍḍhaṃ gehaṃ yesaṃ teti daḍḍhagehā. Na vāretabbāti “mā gaṇhitvā",
  "tika-vin08t:1584_2": "gacchathā”ti na nisedhetabbā. Desantaragatena sampattavihāre saṅghikāvāse ṭhapetabbā.",
  "tika-vin08t:1585_0": "Avasesañca chadanatiṇanti muñjapabbajehi avasesaṃ yaṃ kiñci chadanatiṇaṃ. Aṭṭhaṅgulappamāṇopīti",
  "tika-vin08t:1585_1": "vitthārato aṭṭhaṅgulappamāṇo. Likhitapotthako pana garubhaṇḍaṃ na hoti. Kappiyacammānīti",
  "tika-vin08t:1585_2": "migādīnaṃ cammāni. Sabbaṃ cakkayuttayānanti rathasakaṭādikaṃ sabbaṃ cakkayuttayānaṃ.",
  "tika-vin08t:1585_3": "Visaṅkhatacakkaṃ pana yānaṃ bhājanīyaṃ. Anuññātavāsi nāma yā sipāṭikāya pakkhipitvā",
  "tika-vin08t:1585_4": "pariharituṃ sakkāti vuttā. Muṭṭhipaṇṇaṃ tālapattaṃ. Tañhi muṭṭhinā gahetvā pariharantīti",
  "tika-vin08t:1585_5": "“muṭṭhipaṇṇa”nti vuccati. “Muṭṭhipaṇṇanti chattacchadapaṇṇamevā”ti keci. Araṇīsahitanti",
  "tika-vin08t:1585_6": "araṇīyugaḷaṃ, uttarāraṇī adharāraṇīti araṇīdvayanti attho. Phātikammaṃ katvāti antamaso",
  "tika-vin08t:1585_7": "taṃagghanakavālikāyapi thāvaraṃ vaḍḍhikammaṃ katvā. Kuṇḍikāti ayakuṇḍikā ceva tambalohakuṇḍikā",
  "tika-vin08t:1585_8": "ca. Bhājanīyakoṭṭhāsameva bhajatīti bhājanīyapakkhameva sevati, na tu garubhaṇḍanti",
  "tika-vin08t:1585_9": "attho. Kañcanako pana garubhaṇḍamevāti adhippāyo.",
  "tika-vin08t:1586": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:1587": "Garubhaṇḍavinicchayakathālaṅkāro nāma",
  "tika-vin08t:1588": "Tiṃsatimo paricchedo.",
  "tika-vin08t:1589": "31. Codanādivinicchayakathā",
  "tika-vin08t:1590_0": "230. Evaṃ garubhaṇḍavinicchayaṃ kathetvā idāni codanādivinicchayaṃ kathetuṃ “codanādivinicchayoti",
  "tika-vin08t:1590_1": "ettha panā”tiādimāha. Tattha codīyate codanā, dosāropananti attho. Ādi-saddena sāraṇādayo",
  "tika-vin08t:1590_2": "saṅgaṇhāti. Vuttañhetaṃ kammakkhandhake “codetvā kataṃ hoti, sāretvā kataṃ hoti,",
  "tika-vin08t:1590_3": "āpattiṃ ropetvā kataṃ hotī”ti. “Codetuṃ pana ko labhati, ko na labhatī”ti idaṃ anuddhaṃsanādhippāyaṃ",
  "tika-vin08t:1590_4": "vināpi codanālakkhaṇaṃ dassetuṃ vuttaṃ. Sīlasampannoti idaṃ dussīlassa vacanaṃ appamāṇanti",
  "tika-vin08t:1590_5": "adhippāyena vuttaṃ. Bhikkhunīnaṃ pana bhikkhuṃ codetuṃ anissarattā ‘bhikkhunimevā’ti",
  "tika-vin08t:1590_6": "vuttaṃ. Satipi bhikkhunīnaṃ bhikkhūsu anissarabhāve tāhi katacodanāpi codanārahattā",
  "tika-vin08t:1590_7": "codanāyevāti adhippāyena “pañcapi sahadhammikā labhantī”ti vuttaṃ. Bhikkhussa sutvā",
  "tika-vin08t:1590_8": "codetītiādinā codako yesaṃ sutvā codeti, tesampi vacanaṃ pamāṇamevāti sampaṭicchitattā",
  "tika-vin08t:1590_9": "tesaṃ codanāpi ruhatevāti dassetuṃ “thero suttaṃ nidassesī”ti sāratthadīpaniyaṃ vuttaṃ.",
  "tika-vin08t:1590_10": "Vimativinodaniyaṃ pana “amūlakacodanāpasaṅgena samūlakacodanālakkhaṇādiṃ dassetuṃ",
  "tika-vin08t:1590_11": "‘codetuṃ pana ko labhati, ko na labhatī’tiādi āraddhaṃ. ‘Bhikkhussa sutvā codetī’tiādisuttaṃ",
  "tika-vin08t:1590_12": "yasmā ye codakassa aññesaṃ vipattiṃ pakāsenti, tepi tasmiṃ khaṇe codakabhāve ṭhatvāva",
  "tika-vin08t:1590_13": "pakāsenti, tesañca vacanaṃ gahetvā itaropi yasmā codetuñca asampaṭicchantaṃ tehi",
  "tika-vin08t:1590_14": "titthiyasāvakapariyosānehi paṭhamacodakehi sampaṭicchāpetuñca labhati, tasmā idha",
  "tika-vin08t:1590_15": "sādhakabhāvena uddhaṭanti veditabba”nti vuttaṃ.",
  "tika-vin08t:1591_0": "Garukānaṃ dvinnanti pārājikasaṅghādisesānaṃ. Avasesānanti thullaccayādīnaṃ pañcannaṃ",
  "tika-vin08t:1591_1": "āpattīnaṃ. Micchādiṭṭhi nāma “natthi dinna”ntiādinayappavattā dasavatthukā diṭṭhi.",
  "tika-vin08t:1591_2": "“Antavā loko anantavā loko”tiādikā antaṃ gaṇhāpakadiṭṭhi antaggāhikā nāma. Ājīvahetu",
  "tika-vin08t:1591_3": "paññattānaṃ channanti ājīvahetupi āpajjitabbānaṃ uttarimanussadhamme pārājikaṃ, sañcaritte",
  "tika-vin08t:1591_4": "saṅghādiseso, “yo te vihāre vasati, so arahā”ti pariyāyena thullaccayaṃ, bhikkhussa",
  "tika-vin08t:1591_5": "paṇītabhojanaviññattiyā pācittiyaṃ, bhikkhuniyā paṇītabhojanaviññattiyā pāṭidesanīyaṃ,",
  "tika-vin08t:1591_6": "sūpodanaviññattiyā dukkaṭanti imesaṃ parivāre vuttānaṃ channaṃ. Na hetā āpattiyo",
  "tika-vin08t:1591_7": "ājīvahetu eva paññattā sañcarittādīnaṃ aññathāpi āpajjitabbato. Ājīvahetupi etāsaṃ",
  "tika-vin08t:1591_8": "āpajjanaṃ sandhāya evaṃ vuttaṃ, ājīvahetupi paññattānanti attho. Diṭṭhivipattiājīvavipattīhi",
  "tika-vin08t:1591_9": "codentopi tammūlikāya āpattiyā eva codeti.",
  "tika-vin08t:1592_0": "“Kasmā maṃ na vandasī”ti pucchite “assamaṇosi, asakyaputtiyosī”ti avandanakāraṇassa",
  "tika-vin08t:1592_1": "vuttattā antimavatthuṃ ajjhāpanno na vanditabboti vadanti. Codetukāmatāya eva avanditvā",
  "tika-vin08t:1592_2": "attanā vattabbassa vuttamatthaṃ ṭhapetvā avandiyabhāve taṃ kāraṇaṃ na hotīti cūḷagaṇṭhipade",
  "tika-vin08t:1592_3": "majjhimagaṇṭhipade ca vuttaṃ. Antimavatthuajjhāpannassa avandiyesu avuttattā tena",
  "tika-vin08t:1592_4": "saddhiṃ sayantassa sahaseyyāpattiyā abhāvato, tassa ca paṭiggahaṇassa ruhanato tadeva",
  "tika-vin08t:1592_5": "yuttataranti viññāyati. Kiñcāpi yāva so bhikkhubhāvaṃ paṭijānāti, tāva vanditabbo,",
  "tika-vin08t:1592_6": "yadā pana “assamaṇomhī”ti paṭijānāti, tadā na vanditabboti ayamettha viseso veditabbo.",
  "tika-vin08t:1592_7": "Antimavatthuṃ ajjhāpannassa hi bhikkhubhāvaṃ paṭijānantasseva bhikkhubhāvo, na tato",
  "tika-vin08t:1592_8": "paraṃ. Bhikkhubhāvaṃ appaṭijānanto hi anupasampannapakkhaṃ bhajati. Yasmā āmisaṃ",
  "tika-vin08t:1592_9": "dento attano icchitaṭṭhāneyeva deti, tasmā paṭipāṭiyā nisinnānaṃ yāgubhattādīni dentena",
  "tika-vin08t:1592_10": "ekassa codetukāmatāya adinnepi codanā nāma na hotīti āha “na tāva tā codanā hotī”ti.",
  "tika-vin08t:1593_0": "231. Codetabboti cudito, cudito eva cuditako, aparādhavanto puggalo. Codetīti codako,",
  "tika-vin08t:1593_1": "aparādhapakāsako. Cuditako ca codako ca cuditakacodakā. Ubbāhikāyāti ubbahanti viyojenti",
  "tika-vin08t:1593_2": "etāya alajjīnaṃ tajjaniṃ vā kalahaṃ vāti ubbāhikā, saṅghasammuti, tāya. Vinicchinanaṃ",
  "tika-vin08t:1593_3": "nāma tāya sammatabhikkhūhi vinicchinanameva. Alajjussannāya hi parisāya samathakkhandhake",
  "tika-vin08t:1593_4": "āgatehi dasahaṅgehi samannāgatā dve tayo bhikkhū tattheva vuttāya ñattidutiyakammavācāya",
  "tika-vin08t:1593_5": "sammannitabbā. Vuttañhetaṃ samathakkhandhake –",
  "tika-vin08t:1594_0": "“Tehi ce, bhikkhave, bhikkhūhi tasmiṃ adhikaraṇe vinicchiyamāne anantāni ceva bhassāni",
  "tika-vin08t:1594_1": "jāyanti, na cekassa bhāsitassa attho viññāyati. Anujānāmi, bhikkhave, evarūpaṃ adhikaraṇaṃ",
  "tika-vin08t:1594_2": "ubbāhikāya vūpasametuṃ. Dasahaṅgehi samannāgato bhikkhu ubbāhikāya sammannitabbo,",
  "tika-vin08t:1594_3": "sīlavā hoti, pātimokkhasaṃvarasaṃvuto viharati ācāragocarasampanno aṇumattesu vajjesu",
  "tika-vin08t:1594_4": "bhayadassāvī samādāya sikkhati sikkhāpadesu, bahussuto hoti sutadharo sutasannicayo,",
  "tika-vin08t:1594_5": "ye te dhammā ādikalyāṇā majjhekalyāṇā pariyosānakalyāṇā sātthaṃ sabyañjanaṃ kevalaparipuṇṇaṃ",
  "tika-vin08t:1594_6": "parisuddhaṃ brahmacariyaṃ abhivadanti, tathārūpassa dhammā bahussutā honti dhātā",
  "tika-vin08t:1594_7": "vacasā paricitā manasānupekkhitā diṭṭhiyā suppaṭividdhā, ubhayāni kho panassa pātimokkhāni",
  "tika-vin08t:1594_8": "vitthārena svāgatāni honti suvibhattāni suppavattīni suvinicchitāni suttaso anubyañjanaso,",
  "tika-vin08t:1594_9": "vinaye kho pana cheko hoti asaṃhīro, paṭibalo hoti ubho atthapaccatthike assāsetuṃ",
  "tika-vin08t:1594_10": "saññāpetuṃ nijjhāpetuṃ pekkhetuṃ passituṃ pasādetuṃ, adhikaraṇasamuppādavūpasamakusalo",
  "tika-vin08t:1594_11": "hoti, adhikaraṇaṃ jānāti, adhikaraṇasamudayaṃ jānāti, adhikaraṇanirodhaṃ jānāti,",
  "tika-vin08t:1594_12": "adhikaraṇanirodhagāminipaṭipadaṃ jānāti. Anujānāmi, bhikkhave, imehi dasahaṅgehi",
  "tika-vin08t:1594_13": "samannāgataṃ bhikkhuṃ ubbāhikāya sammannituṃ.",
  "tika-vin08t:1595": "“Evañca pana, bhikkhave, sammannitabbo. Paṭhamaṃ bhikkhu yācitabbo, yācitvā byattena bhikkhunā paṭibalena saṅgho ñāpetabbo –",
  "tika-vin08t:1596_0": "“Suṇātu me, bhante, saṅgho, amhākaṃ imasmiṃ adhikaraṇe vinicchiyamāne anantāni ceva",
  "tika-vin08t:1596_1": "bhassāni jāyanti, na cekassa bhāsitassa attho viññāyati. Yadi saṅghassa pattakallaṃ,",
  "tika-vin08t:1596_2": "saṅgho itthannāmañca itthannāmañca bhikkhuṃ sammanneyya ubbāhikāya imaṃ adhikaraṇaṃ",
  "tika-vin08t:1596_3": "vūpasametuṃ, esā ñatti.",
  "tika-vin08t:1597_0": "“Suṇātu me, bhante, saṅgho, amhākaṃ imasmiṃ adhikaraṇe vinicchiyamāne anantāni ceva",
  "tika-vin08t:1597_1": "bhassāni jāyanti, na cekassa bhāsitassa attho viññāyati. Saṅgho itthannāmañca itthannāmañca",
  "tika-vin08t:1597_2": "bhikkhuṃ sammannati ubbāhikāya imaṃ adhikaraṇaṃ vūpasametuṃ. Yassāyasmato khamati",
  "tika-vin08t:1597_3": "itthannāmassa ca itthannāmassa ca bhikkhuno sammuti ubbāhikāya imaṃ adhikaraṇaṃ vūpasametuṃ,",
  "tika-vin08t:1597_4": "so tuṇhassa. Yassa nakkhamati, so bhāseyya.",
  "tika-vin08t:1598": "“Sammato saṅghena itthannāmo ca itthannāmo ca bhikkhu ubbāhikāya imaṃ adhikaraṇaṃ vūpasametuṃ, khamati saṅghassa, tasmā tuṇhī, evametaṃ dhārayāmī”ti.",
  "tika-vin08t:1599": "Tehi ca sammatehi visuṃ vā nisīditvā tassā eva vā parisāya “aññehi na kiñci kathetabba”nti sāvetvā taṃ adhikaraṇaṃ vinicchitabbaṃ. Tumhākanti cuditakacodake sandhāya vuttaṃ.",
  "tika-vin08t:1600_0": "“Kimhīti kismiṃ vatthusmiṃ. Kimhi nampi na jānāsīti kimhi nanti vacanampi na jānāsi.",
  "tika-vin08t:1600_1": "Nāssa anuyogo dātabboti nāssa pucchā paṭipucchā dātabbā”ti sāratthadīpaniyaṃ vuttaṃ,",
  "tika-vin08t:1600_2": "vimativinodaniyaṃ pana – kimhīti kismiṃ vatthusmiṃ, kataravipattiyanti attho. Kimhi",
  "tika-vin08t:1600_3": "naṃ nāmāti idaṃ “katarāya vipattiyā etaṃ codesī”ti yāya kāyaci viññāyamānāya bhāsāya",
  "tika-vin08t:1600_4": "vuttepi codakassa vinaye apakataññutāya “sīlācāradiṭṭhiājīvavipattīsu katarāyāti",
  "tika-vin08t:1600_5": "maṃ pucchatī”ti viññātuṃ asakkontassa pucchā, na pana “kimhī”tiādipadatthamattaṃ",
  "tika-vin08t:1600_6": "ajānantassa. Na hi anuvijjako codakaṃ bālaṃ aparicitabhāsāya “kimhi na”nti pucchati.",
  "tika-vin08t:1600_7": "Kimhi nampi na jānāsīti idampi vacanamattaṃ sandhāya vuttaṃ na hoti. “Kataravipattiyā”ti",
  "tika-vin08t:1600_8": "vutte “asukāya vipattiyā”ti vattumpi “na jānāsī”ti vacanassa adhippāyameva sandhāya",
  "tika-vin08t:1600_9": "vuttanti gahetabbaṃ. Teneva vakkhati “nāssa anuyogo dātabbo”ti.",
  "tika-vin08t:1601_0": "“Tassa nayo dātabbo”ti tassāti bālassa lajjissa. “Tassa nayo dātabbo”ti vatvā ca",
  "tika-vin08t:1601_1": "“kimhi naṃ codesīti sīlavipattiyā”tiādi adhippāyappakāsanameva nayadānaṃ vuttaṃ,",
  "tika-vin08t:1601_2": "na pana kimhi-naṃ-padānaṃpariyāyamattadassanaṃ. Na hi bālo “kataravipattiyaṃ naṃ",
  "tika-vin08t:1601_3": "codesī”ti imassa vacanassa atthe ñātepi vipattippabhedaṃ, attanā codiyamānaṃ vipattisarūpañca",
  "tika-vin08t:1601_4": "jānituṃ sakkoti, tasmā teneva ajānanena alajjī apasādetabbo. Kimhi nanti idampi upalakkhaṇamattaṃ.",
  "tika-vin08t:1601_5": "Aññena vā yena kenaci ākārena aviññutaṃ pakāsetvā vissajjetabbova. “Dummaṅkūnaṃ puggalānaṃ",
  "tika-vin08t:1601_6": "niggahāyā”tiādivacanato “alajjīniggahatthāya…pe… paññatta”nti vuttaṃ. Ehitīti eti,",
  "tika-vin08t:1601_7": "hi-kāro ettha āgamo daṭṭhabbo, āgamissatīti attho. Diṭṭhasantānenāti diṭṭhaniyāmena.",
  "tika-vin08t:1601_8": "Alajjissa paṭiññāya eva kātabbanti vacanapaṭivacanakkameneva dose āvibhūtepi alajjissa",
  "tika-vin08t:1601_9": "“asuddho aha”nti dosasampaṭicchanapaṭiññāya eva āpattiyā kātabbanti attho. Keci pana",
  "tika-vin08t:1601_10": "“alajjissa etaṃ natthīti suddhapaṭiññāya eva anāpattiyā kātabbanti ayamettha attho",
  "tika-vin08t:1601_11": "saṅgahito”ti vadanti, taṃ na yuttaṃ anuvijjakasseva niratthakattāpattito, codakeneva",
  "tika-vin08t:1601_12": "alajjipaṭiññāya ṭhātabbato. Dosopagamapaṭiññā eva hi idha paṭiññāti adhippetā, teneva",
  "tika-vin08t:1601_13": "vakkhati “etampi natthi, etampi natthīti paṭiññaṃ na detī”tiādi.",
  "tika-vin08t:1602_0": "Tadatthadīpanatthanti alajjissa dose āvibhūtepi tassa dosopagamapaṭiññāya eva kātabbatādīpanatthaṃ.",
  "tika-vin08t:1602_1": "Vivādavatthusaṅkhāte atthe paccatthikā atthapaccatthikā. Saññaṃ datvāti tesaṃ kathāpacchedatthaṃ",
  "tika-vin08t:1602_2": "abhimukhakaraṇatthañca saddaṃ katvā. Vinicchinituṃ ananucchavikoti asuddhoti saññāya",
  "tika-vin08t:1602_3": "codakapakkhe paviṭṭhattā anuvijjakabhāvato bahibhūtattā anuvijjituṃ asakkuṇeyyattaṃ",
  "tika-vin08t:1602_4": "sandhāya vuttaṃ. Sandehe eva hi sati anuvijjituṃ sakkā, asuddhaladdhiyā pana sati",
  "tika-vin08t:1602_5": "cuditakena vuttaṃ sabbaṃ asaccatopi paṭibhāti, kathaṃ tattha anuvijjanā siyāti.",
  "tika-vin08t:1603_0": "Tathā nāsitakova bhavissatīti iminā vinicchayampi adatvā saṅghato viyojanaṃ nāma",
  "tika-vin08t:1603_1": "liṅganāsanā viya ayampi eko nāsanappakāroti dasseti. Ekasambhogaparibhogāti idaṃ",
  "tika-vin08t:1603_2": "attano santikā tesaṃ vimocanatthaṃ vuttaṃ, na pana tesaṃ aññamaññasambhoge yojanatthaṃ.",
  "tika-vin08t:1604_0": "Viraddhaṃ hotīti sañcicca āpattiṃ āpanno hoti. Ādito paṭṭhāya alajjī nāma natthīti",
  "tika-vin08t:1604_1": "idaṃ “pakkhānaṃ anurakkhaṇatthāya paṭiññaṃ na detī”ti imassa alajjīlakkhaṇasambhavassa",
  "tika-vin08t:1604_2": "karaṇavacanaṃ. Paṭicchāditakālato paṭṭhāya alajjī nāma eva, purimo lajjibhāvo na",
  "tika-vin08t:1604_3": "rakkhatīti attho. Paṭiññaṃ na detīti “sace mayā katadosaṃ vakkhāmi, mayhaṃ anuvattakā",
  "tika-vin08t:1604_4": "bhijjissantī”ti paṭiññaṃ na deti. Ṭhāne na tiṭṭhatīti lajjiṭṭhāne na tiṭṭhati, kāyavācāsu",
  "tika-vin08t:1604_5": "vītikkamo hoti evāti adhippāyo. Tenāha “vinicchayo na dātabbo”ti, pubbe pakkhikānaṃ",
  "tika-vin08t:1604_6": "paṭiññāya vūpasamitassapi adhikaraṇassa duvūpasantatāya ayampi tathā nāsitakova bhavissatīti adhippāyo.",
  "tika-vin08t:1605_0": "232. Adinnādānavatthuṃ vinicchinantena pañcavīsati avahārā sādhukaṃ sallakkhetabbāti",
  "tika-vin08t:1605_1": "ettha pañcavīsati avahārā nāma pañca pañcakāni, tattha pañca pañcakāni nāma nānābhaṇḍapañcakaṃ",
  "tika-vin08t:1605_2": "ekabhaṇḍapañcakaṃ sāhatthikapañcakaṃ pubbapayogapañcakaṃ theyyāvahārapañcakanti.",
  "tika-vin08t:1605_3": "Tathā hi vuttaṃ kaṅkhāvitaraṇiyaṃ “te pana avahārā pañca pañcakāni samodhānetvā sādhukaṃ",
  "tika-vin08t:1605_4": "sallakkhetabbā”tiādi. Tattha nānābhaṇḍapañcakaekabhaṇḍapañcakāni padabhājane vuttānaṃ",
  "tika-vin08t:1605_5": "“ādiyeyya, hareyya, avahareyya, iriyāpathaṃ vikopeyya, ṭhānā cāveyyā”ti imesaṃ padānaṃ",
  "tika-vin08t:1605_6": "vasena labbhanti. Tathā hi vuttaṃ porāṇehi –",
  "tika-vin08t:1606": "“Ādiyanto harantova;",
  "tika-vin08t:1607": "Haranto iriyāpathaṃ;",
  "tika-vin08t:1608": "Vikopento tathā ṭhānā;",
  "tika-vin08t:1609": "Cāventopi parājiko”ti.",
  "tika-vin08t:1610_0": "Tattha nānābhaṇḍapañcakaṃ saviññāṇakaaviññāṇakavasena daṭṭhabbaṃ, itaraṃ saviññāṇakavaseneva.",
  "tika-vin08t:1610_1": "Kathaṃ? Ādiyeyyāti ārāmaṃ abhiyuñjati, āpatti dukkaṭassa. Sāmikassa vimatiṃ uppādeti,",
  "tika-vin08t:1610_2": "āpatti thullaccayassa. Sāmiko “na mayhaṃ bhavissatī”ti dhuraṃ nikkhipati, āpatti",
  "tika-vin08t:1610_3": "pārājikassa. Hareyyāti aññassa bhaṇḍaṃ haranto sīse bhāraṃ theyyacitto āmasati, dukkaṭaṃ.",
  "tika-vin08t:1610_4": "Phandāpeti, thullaccayaṃ. Khandhaṃ oropeti, pārājikaṃ. Avahareyyāti upanikkhittaṃ",
  "tika-vin08t:1610_5": "bhaṇḍaṃ “dehi me bhaṇḍa”nti vuccamāno “nāhaṃ gaṇhāmī”ti bhaṇati, dukkaṭaṃ. Sāmikassa",
  "tika-vin08t:1610_6": "vimatiṃ uppādeti, thullaccayaṃ. Sāmiko “na mayhaṃ bhavissatī”ti dhuraṃ nikkhipati,",
  "tika-vin08t:1610_7": "pārājikaṃ. Iriyāpathaṃ vikopeyyāti “sahabhaṇḍahārakaṃ nessāmī”ti paṭhamaṃ pādaṃ atikkāmeti,",
  "tika-vin08t:1610_8": "thullaccayaṃ. Dutiyaṃ pādaṃ atikkāmeti, pārājikaṃ. Ṭhānā cāveyyāti thalaṭṭhaṃ bhaṇḍaṃ",
  "tika-vin08t:1610_9": "theyyacitto āmasati, dukkaṭaṃ. Phandāpeti, thullaccayaṃ. Ṭhānā cāveti, pārājikaṃ.",
  "tika-vin08t:1610_10": "Evaṃ tāva nānābhaṇḍapañcakaṃ veditabbaṃ. Sassāmikassa pana dāsassa vā tiracchānagatassa",
  "tika-vin08t:1610_11": "vā yathāvuttena abhiyogādinā nayena ādiyanaharaṇa avaharaṇa iriyāpathavikopana ṭhānācāvanavasena",
  "tika-vin08t:1610_12": "ekabhaṇḍapañcakaṃ veditabbaṃ. Tenāhu porāṇā –",
  "tika-vin08t:1611": "“Tattha nānekabhaṇḍānaṃ, pañcakānaṃ vasā pana;",
  "tika-vin08t:1612": "Ādiyanādipañcakā, duvidhāti udīritā”ti.",
  "tika-vin08t:1613": "Katamaṃ sāhatthikapañcakaṃ? Sāhatthiko āṇattiko nissaggiyo atthasādhako dhuranikkhepoti. Tathā hi vuttaṃ –",
  "tika-vin08t:1614": "“Sāhatthāṇattiko ceva, nissaggiyotthasādhako;",
  "tika-vin08t:1615": "Dhuranikkhepako cāti, idaṃ sāhatthapañcaka”nti.",
  "tika-vin08t:1616_0": "Tattha sāhatthiko nāma parassa bhaṇḍaṃ sahatthā avaharati. Āṇattiko nāma “asukassa",
  "tika-vin08t:1616_1": "bhaṇḍaṃ avaharā”ti aññaṃ āṇāpeti. Nissaggiyo nāma suṅkaghātaparikappitokāsānaṃ anto",
  "tika-vin08t:1616_2": "ṭhatvā bahi pātanaṃ. Atthasādhako nāma “asukassa bhaṇḍaṃ yadā sakkosi, tadā taṃ avaharā”ti",
  "tika-vin08t:1616_3": "āṇāpeti. Tattha sace paro anantarāyiko hutvā taṃ avaharati, āṇāpakassa āṇattikkhaṇeyeva",
  "tika-vin08t:1616_4": "pārājikaṃ. Parassa vā pana telakumbhiyā pādagghanakaṃ telaṃ avassaṃ pivanakāni upāhanādīni",
  "tika-vin08t:1616_5": "pakkhipati, hatthato muttamatteyeva pārājikaṃ. Dhuranikkhepo pana ārāmābhiyogaupanikkhittabhaṇḍavasena",
  "tika-vin08t:1616_6": "veditabbo. Tāvakālikabhaṇḍadeyyāni adentassapi eseva nayoti idaṃ sāhatthikapañcakaṃ.",
  "tika-vin08t:1617": "Katamaṃ pubbapayogapañcakaṃ? Pubbapayogo sahapayogo saṃvidāvahāro saṅketakammaṃ nimittakammanti. Tena vuttaṃ –",
  "tika-vin08t:1618": "“Pubbasahapayogo ca, saṃvidāharaṇaṃ tathā;",
  "tika-vin08t:1619": "Saṅketakammaṃ nimittaṃ, idaṃ sāhatthapañcaka”nti.",
  "tika-vin08t:1620_0": "Tattha āṇattivasena pubbapayogo veditabbo. Ṭhānācāvanavasena, khilādīni saṅkāmetvā",
  "tika-vin08t:1620_1": "khettādiggahaṇavasena ca sahapayogo veditabbo. Saṃvidāvahāro nāma “asukaṃ nāma bhaṇḍaṃ",
  "tika-vin08t:1620_2": "avaharissāmā”ti saṃvidahitvā sammantayitvā avaharaṇaṃ. Evaṃ saṃvidahitvā gatesu hi",
  "tika-vin08t:1620_3": "ekenapi tasmiṃ bhaṇḍe ṭhānā cāvite sabbesaṃ avahāro hoti. Saṅketakammaṃ nāma sañjānanakammaṃ.",
  "tika-vin08t:1620_4": "Sace hi purebhattādīsu yaṃ kiñci kālaṃ paricchinditvā “asukasmiṃ kāle itthannāmaṃ",
  "tika-vin08t:1620_5": "bhaṇḍaṃ avaharā”ti vutto saṅketato apacchā apure taṃ avaharati, saṅketakārakassa",
  "tika-vin08t:1620_6": "saṅketakaraṇakkhaṇeyeva avahāro. Nimittakammaṃ nāma saññuppādanatthaṃ akkhinikhaṇanādinimittakaraṇaṃ.",
  "tika-vin08t:1620_7": "Sace hi evaṃ katanimittato apacchā apure “yaṃ avaharā”ti vutto, taṃ avaharati, nimittakārakassa",
  "tika-vin08t:1620_8": "nimittakkhaṇeyeva avahāroti idaṃ pubbapayogapañcakaṃ.",
  "tika-vin08t:1621": "Katamaṃ theyyāvahārapañcakaṃ? Theyyāvahāro pasayhāvahāro parikappāvahāro paṭicchannāvahāro kusāvahāroti. Tena vuttaṃ –",
  "tika-vin08t:1622": "“Theyyā pasayhā parikappā, paṭicchannā kusā tathā;",
  "tika-vin08t:1623": "Avahārā ime pañca, theyyāvahārapañcaka”nti.",
  "tika-vin08t:1624_0": "Tattha yo sandhicchedādīni katvā adissamāno avaharati, kūṭatulākūṭamānakūṭakahāpaṇādīhi",
  "tika-vin08t:1624_1": "vā vañcetvā gaṇhāti, tassevaṃ gaṇhato avahāro theyyāvahāroti veditabbo. Yo pana pasayha",
  "tika-vin08t:1624_2": "balakkārena paresaṃ santakaṃ gaṇhāti gāmaghātakādayo viya, attano pattabalito vā",
  "tika-vin08t:1624_3": "vuttanayeneva adhikaṃ gaṇhāti rājabhaṭādayo viya, tassevaṃ gaṇhato avahāro pasayhāvahāroti",
  "tika-vin08t:1624_4": "veditabbo. Parikappetvā gahaṇaṃ pana parikappāvahāro nāma.",
  "tika-vin08t:1625_0": "So bhaṇḍokāsassa vasena duvidho. Tatrāyaṃ bhaṇḍaparikappo – sāṭakatthiko antogabbhaṃ",
  "tika-vin08t:1625_1": "pavisitvā “sace sāṭako bhavissati, gaṇhissāmi. Sace suttaṃ, na gaṇhissāmī”ti parikappetvā",
  "tika-vin08t:1625_2": "andhakāre pasibbakaṃ gaṇhāti. Tatra ce sāṭako hoti, uddhāreyeva pārājikaṃ. Suttañce",
  "tika-vin08t:1625_3": "hoti, rakkhati. Bahi nīharitvā muñcitvā “sutta”nti ñatvā puna āharitvā ṭhapeti, rakkhatiyeva.",
  "tika-vin08t:1625_4": "“Sutta”nti ñatvāpi yaṃ laddhaṃ, taṃ gahetabbanti gacchati, padavārena kāretabbo.",
  "tika-vin08t:1625_5": "Bhūmiyaṃ ṭhapetvā gaṇhāti, uddhāre pārājikaṃ. “Coro coro”ti anubandho chaḍḍetvā palāyati,",
  "tika-vin08t:1625_6": "rakkhati. Sāmikā disvā gaṇhanti, rakkhatiyeva. Añño ce gaṇhāti, bhaṇḍadeyyaṃ. Sāmikesu",
  "tika-vin08t:1625_7": "nivattantesu sayaṃ disvā paṃsukūlasaññāya “pagevetaṃ mayā gahitaṃ, mama dāni santaka”nti",
  "tika-vin08t:1625_8": "gaṇhantassapi bhaṇḍadeyyameva. Tattha yvāyaṃ “sace sāṭako bhavissati, gaṇhissāmī”tiādinā",
  "tika-vin08t:1625_9": "nayena pavatto parikappo, ayaṃ bhaṇḍaparikappo nāma. Okāsaparikappo pana evaṃ veditabbo",
  "tika-vin08t:1625_10": "– ekacco pana parapariveṇādīni paviṭṭho kiñci lobhaneyyabhaṇḍaṃ disvā gabbhadvārapamukhaheṭṭhā",
  "tika-vin08t:1625_11": "pāsādadvārakoṭṭhakarukkhamūlādivasena paricchedaṃ katvā “sace maṃ etthantare passissanti,",
  "tika-vin08t:1625_12": "daṭṭhukāmatāya gahetvā vicaranto viya dassāmi. No ce passissanti, harissāmī”ti parikappeti,",
  "tika-vin08t:1625_13": "tassa taṃ ādāya parikappitaparicchedaṃ atikkantamatte avahāro hoti. Iti yvāyaṃ vuttanayeneva",
  "tika-vin08t:1625_14": "pavatto parikappo, ayaṃ okāsaparikappo nāma. Evamimesaṃ dvinnaṃ parikappānaṃ vasena",
  "tika-vin08t:1625_15": "parikappetvā gaṇhato avahāro parikappāvahāroti veditabbo.",
  "tika-vin08t:1626_0": "Paṭicchādetvā pana avaharaṇaṃ paṭicchannāvahāro. So evaṃ veditabbo – yo bhikkhu uyyānādīsu",
  "tika-vin08t:1626_1": "paresaṃ omuñcitvā ṭhapitaṃ aṅgulimuddikādiṃ disvā “pacchā gaṇhissāmī”ti paṃsunā vā",
  "tika-vin08t:1626_2": "paṇṇena vā paṭicchādeti, tassa ettāvatā uddhāro natthīti na tāva avahāro hoti. Yadā",
  "tika-vin08t:1626_3": "pana sāmikā vicinantā apassitvā “sve jānissāmā”ti sālayāva gatā honti, athassa taṃ",
  "tika-vin08t:1626_4": "uddharato uddhāre avahāro. “Paṭicchannakāleyeva etaṃ mama santaka”nti sakasaññāya",
  "tika-vin08t:1626_5": "vā “gatādāni te, chaḍḍitabhaṇḍaṃ ida”nti paṃsukūlasaññāya vā gaṇhantassa pana bhaṇḍadeyyaṃ.",
  "tika-vin08t:1626_6": "Tesu dutiyatatiyadivase āgantvā vicinitvā adisvā dhuranikkhepaṃ katvā gatesupi gahitaṃ",
  "tika-vin08t:1626_7": "bhaṇḍadeyyameva. Pacchā ñatvā codiyamānassa adadato sāmikānaṃ dhuranikkhepe avahāro",
  "tika-vin08t:1626_8": "hoti. Kasmā? Yasmā tassa payogena tehi na diṭṭhaṃ. Yo pana tathārūpaṃ bhaṇḍaṃ yathāṭhāne",
  "tika-vin08t:1626_9": "ṭhitaṃyeva appaṭicchādetvā theyyacitto pādena akkamitvā kaddame vā vālikāya vā paveseti,",
  "tika-vin08t:1626_10": "tassa pavesitamatteyeva avahāro.",
  "tika-vin08t:1627_0": "Kusaṃ saṅkāmetvā pana avaharaṇaṃ kusāvahāro nāma. Sopi evaṃ veditabbo – yo bhikkhu",
  "tika-vin08t:1627_1": "vilīvamayaṃ vā tālapaṇṇamayaṃ vā katasaññāṇaṃ yaṃ kiñci kusaṃ pātetvā cīvare bhājiyamāne",
  "tika-vin08t:1627_2": "attano koṭṭhāsassa samīpe ṭhitaṃ samagghataraṃ vā mahagghataraṃ vā samasamaṃ vā agghena",
  "tika-vin08t:1627_3": "parassa koṭṭhāsaṃ haritukāmo attano koṭṭhāse patitaṃ kusaṃ parassa koṭṭhāse pātetukāmatāya",
  "tika-vin08t:1627_4": "uddharati, rakkhati tāva. Parassa koṭṭhāse pātite rakkhateva. Yadā pana tasmiṃ patite",
  "tika-vin08t:1627_5": "parassa koṭṭhāsato parassa kusaṃ uddharati, uddhaṭamatte avahāro. Sace paṭhamataraṃ",
  "tika-vin08t:1627_6": "parassa koṭṭhāsato kusaṃ uddharati, attano koṭṭhāse pātetukāmatāya uddhāre rakkhati,",
  "tika-vin08t:1627_7": "pātanepi rakkhati. Attano koṭṭhāsato pana attano kusaṃ uddharato uddhāreyeva rakkhati,",
  "tika-vin08t:1627_8": "taṃ uddharitvā parakoṭṭhāse pātentassa hatthato muttamatte avahāro hoti, ayaṃ kusāvahāro.",
  "tika-vin08t:1627_9": "Ayamettha saṅkhepo, vitthāro pana samantapāsādikato gahetabbo.",
  "tika-vin08t:1628": "Tulayitvāti upaparikkhitvā.",
  "tika-vin08t:1629": "Sāmīcīti vattaṃ, āpatti pana natthīti adhippāyo.",
  "tika-vin08t:1630_0": "Mahājanasammaddoti mahājanasaṅkhobho. Bhaṭṭhe janakāyeti apagate janakāye. “Idañca",
  "tika-vin08t:1630_1": "kāsāvaṃ attano santakaṃ katvā etasseva bhikkhuno dehī”ti kiṃ kāraṇā evamāha? Cīvarassāmikena",
  "tika-vin08t:1630_2": "dhuranikkhepo kato, tasmā tassa adinnaṃ gahetuṃ na vaṭṭati. Avahārakopi vippaṭisārassa",
  "tika-vin08t:1630_3": "uppannakālato paṭṭhāya cīvarassāmikaṃ pariyesanto vicarati “dassāmī”ti, cīvarassāmikena",
  "tika-vin08t:1630_4": "ca “mameta”nti vutte etenapi avahārakena ālayo pariccatto, tasmā evamāha. Yadi evaṃ",
  "tika-vin08t:1630_5": "cīvarassāmikoyeva “attano santakaṃ gaṇhāhī”ti kasmā na vuttoti? Ubhinnaṃ kukkuccavinodanatthaṃ.",
  "tika-vin08t:1630_6": "Kathaṃ? Avahārakassa “mayā sahatthena na dinnaṃ, bhaṇḍadeyyameta”nti kukkuccaṃ uppajjeyya,",
  "tika-vin08t:1630_7": "itarassa “mayā paṭhamaṃ dhuranikkhepaṃ katvā pacchā adinnaṃ gahita”nti kukkuccaṃ uppajjeyyāti.",
  "tika-vin08t:1631": "Samagghanti appagghaṃ.",
  "tika-vin08t:1632": "Dāruatthaṃ pharatīti dārūhi kattabbakiccaṃ sādheti. Mayi santetiādi sabbaṃ raññā pasādena vuttaṃ, therena pana “ananucchavikaṃ kata”nti na maññitabbaṃ.",
  "tika-vin08t:1633_0": "Ekadivasaṃ dantakaṭṭhacchedanādinā yā ayaṃ agghahāni vuttā, sā bhaṇḍassāminā kiṇitvā",
  "tika-vin08t:1633_1": "gahitameva sandhāya vuttā. Sabbaṃ panetaṃ aṭṭhakathācariyappamāṇena gahetabbaṃ. Pāsāṇañca",
  "tika-vin08t:1633_2": "sakkharañca pāsāṇasakkharaṃ.",
  "tika-vin08t:1634": "“Dhāreyya atthaṃ vicakkhaṇo”ti imasseva vivaraṇaṃ “āpattiṃ vā anāpattiṃ vā”tiādi. “Sikkhāpadaṃ samaṃ tenā”ti ito pubbe ekā gāthā –",
  "tika-vin08t:1635": "“Dutiyaṃ adutiyena, yaṃ jinena pakāsitaṃ;",
  "tika-vin08t:1636": "Parājitakilesena, pārājikapadaṃ idhā”ti.",
  "tika-vin08t:1637_0": "Tāya saddhiṃ ghaṭetvā adutiyena parājitakilesena jinena dutiyaṃ yaṃ idaṃ pārājikapadaṃ",
  "tika-vin08t:1637_1": "pakāsitaṃ, idha tena samaṃ anekanayavokiṇṇaṃ gambhīratthavinicchayaṃ aññaṃ kiñci",
  "tika-vin08t:1637_2": "sikkhāpadaṃ na vijjatīti yojanā. Tattha parājitakilesenāti santāne puna anuppattidhammatāpādane",
  "tika-vin08t:1637_3": "catūhi maggañāṇehi saha vāsanāya samucchinnasabbakilesena. Vimativinodaniyaṃ pana",
  "tika-vin08t:1637_4": "“parājitakilesenāti vijitakilesena, nikilesenāti attho”ti vuttaṃ. Idhāti imasmiṃ sāsane.",
  "tika-vin08t:1638_0": "Tenāti tena dutiyapārājikasikkhāpadena. Attho nāma pāḷiattho. Vinicchayo nāma pāḷimuttavinicchayo.",
  "tika-vin08t:1638_1": "Attho ca vinicchayo ca atthavinicchayā, te gambhīrā yasminti gambhīratthavinicchayaṃ.",
  "tika-vin08t:1638_2": "Vatthumhi otiṇṇeti codanāvasena vā attanāva attano vītikkamārocanavasena vā saṅghamajjhe",
  "tika-vin08t:1638_3": "adinnādānavatthusmiṃ otiṇṇe. Etthāti otiṇṇe vatthusmiṃ. Vinicchayoti āpattānāpattiniyamanaṃ.",
  "tika-vin08t:1638_4": "Avatvāvāti “tvaṃ pārājikaṃ āpanno”ti avatvāva. Kappiyepi ca vatthusminti attanā gahetuṃ",
  "tika-vin08t:1638_5": "kappiye mātupituādisantakepi vatthusmiṃ. Lahuvattinoti theyyacittuppādena lahuparivattino.",
  "tika-vin08t:1638_6": "Āsīvisanti sīghameva sakalasarīre pharaṇasamatthavisaṃ.",
  "tika-vin08t:1639_0": "233. Pakatimanussehi uttaritarānaṃ buddhādiuttamapurisānaṃ adhigamadhammoti uttarimanussadhammo,",
  "tika-vin08t:1639_1": "tassa paresaṃ ārocanaṃ uttarimanussadhammārocanaṃ. Taṃ vinicchinantena cha ṭhānāni",
  "tika-vin08t:1639_2": "sodhetabbānīti yojanā. Tattha kiṃ te adhigatanti adhigamapucchā. Kinti te adhigatanti",
  "tika-vin08t:1639_3": "upāyapucchā. Kadā te adhigatanti kālapucchā. Kattha te adhigatanti okāsapucchā. Katame",
  "tika-vin08t:1639_4": "te kilesā pahīnāti pahīnakilesapucchā. Katamesaṃ tvaṃ dhammānaṃ lābhīti paṭiladdhadhammapucchā.",
  "tika-vin08t:1639_5": "Idāni tameva chaṭṭhānavisodhanaṃ vitthāretumāha “sace hī”tiādi. Tattha ettāvatāti",
  "tika-vin08t:1639_6": "ettakena byākaraṇavacanamattena na sakkāro kātabbo. Byākaraṇañhi ekassa ayāthāvatopi",
  "tika-vin08t:1639_7": "hotīti. Imesu chasu ṭhānesu sodhanatthaṃ evaṃ vattabboti yathā nāma jātarūpapatirūpakampi",
  "tika-vin08t:1639_8": "jātarūpaṃ viya khāyatīti jātarūpaṃ nighaṃsanatāpanachedanehi sodhetabbaṃ, evameva",
  "tika-vin08t:1639_9": "idāneva vuttesu chasu ṭhānesu pakkhipitvā sodhanatthaṃ vattabbo. Vimokkhādīsūti ādi-saddena",
  "tika-vin08t:1639_10": "samāpattiñāṇadassanamaggabhāvanāphalasacchikiriyādiṃ saṅgaṇhāti. Pākaṭo hoti adhigatavisesassa",
  "tika-vin08t:1639_11": "satisammosābhāvato. Sesapucchāsupi “pākaṭo hotī”ti pade eseva nayo.",
  "tika-vin08t:1640_0": "Sabbesañhi attanā adhigatamaggena pahīnā kilesā pākaṭā hontīti idaṃ yebhuyyavasena",
  "tika-vin08t:1640_1": "vuttaṃ. Kassaci hi attanā adhigatamaggavajjhakilesesu sandeho uppajjatiyeva mahānāmassa",
  "tika-vin08t:1640_2": "sakkassa viya. So hi sakadāgāmī samānopi “tassa mayhaṃ, bhante, evaṃ hoti – ko su",
  "tika-vin08t:1640_3": "nāma me dhammo ajjhattaṃ appahīno, yena me ekadā lobhadhammāpi cittaṃ pariyādāya",
  "tika-vin08t:1640_4": "tiṭṭhanti, dosadhammāpi cittaṃ pariyādāya tiṭṭhanti, mohadhammāpi cittaṃ pariyādāya",
  "tika-vin08t:1640_5": "tiṭṭhantī”ti bhagavantaṃ pucchi. Ayaṃ kira rājā sakadāgāmimaggena lobhadosamohā niravasesā",
  "tika-vin08t:1640_6": "pahīyantīti saññī ahosīti.",
  "tika-vin08t:1641_0": "Yāya paṭipadāya yassa ariyamaggo āgacchati, sā pubbabhāgapaṭipatti āgamanapaṭipadā.",
  "tika-vin08t:1641_1": "Sodhetabbāti suddhā, udāhu na suddhāti vicāraṇavasena sodhetabbā. “Na sujjhatīti",
  "tika-vin08t:1641_2": "tattha tattha pamādapaṭipattisambhavato. Apanetabboti attano paṭiññāya apanetabbo”ti",
  "tika-vin08t:1641_3": "sāratthadīpaniyaṃ. Vimativinodaniyaṃ pana “na sujjhatīti pucchiyamāno paṭipattikkamaṃ",
  "tika-vin08t:1641_4": "ullaṅghitvā kathesi. Apanetabboti tayā vuttakkamenāyaṃ dhammo na sakkā adhigantunti",
  "tika-vin08t:1641_5": "adhigatamānato apanetabbo”ti vuttaṃ. “Sujjhatī”ti vatvā sujjhanākāraṃ dassetuṃ “dīgharatta”ntiādi",
  "tika-vin08t:1641_6": "vuttaṃ. Paññāyatīti etthāpi “yadī”ti padaṃ ānetvā yadi so bhikkhu tāya paṭipadāya",
  "tika-vin08t:1641_7": "paññāyatīti sambandho. Catūsu paccayesu alaggattā “ākāse pāṇisamena cetasā”ti vuttaṃ.",
  "tika-vin08t:1641_8": "Vuttasadisaṃ byākaraṇaṃ hotīti yojanā. Tattha vuttasadisanti tassa bhikkhuno byākaraṇaṃ",
  "tika-vin08t:1641_9": "imasmiṃ sutte vuttena sadisaṃ, samanti attho. Khīṇāsavassa paṭipattisadisā paṭipatti",
  "tika-vin08t:1641_10": "hotīti dīgharattaṃ suvikkhambhitakilesattā, idañca arahattaṃ paṭijānantassa vasena",
  "tika-vin08t:1641_11": "vuttaṃ. Tenāha “khīṇāsavassa nāmā”tiādi. Khīṇāsavassa nāma…pe… na hotīti pahīnavipallāsattā,",
  "tika-vin08t:1641_12": "jīvitanikantiyā ca abhāvato na hoti, puthujjanassa pana appahīnavipallāsattā jīvitanikantisabbhāvato",
  "tika-vin08t:1641_13": "ca appamattakenapi hoti, evaṃ suvikkhambhitakilesassa vattanasekkhadhammapaṭijānanaṃ",
  "tika-vin08t:1641_14": "iminā bhayuppādanena, ambilādidassane kheḷuppādādinā ca na sakkā vīmaṃsituṃ, tasmā",
  "tika-vin08t:1641_15": "tassa vacaneneva taṃ saddhātabbaṃ.",
  "tika-vin08t:1642_0": "Ayaṃ bhikkhu sampannaveyyākaraṇoti idaṃ na kevalaṃ abhāyanakameva sandhāya vuttaṃ",
  "tika-vin08t:1642_1": "ekaccassa sūrajātikassa puthujjanassapi abhāyanato, rajjanīyārammaṇānaṃ badarasāḷavādiambilamaddanādīnaṃ",
  "tika-vin08t:1642_2": "upayojanepi kheḷuppādāditaṇhuppattirahitaṃ sabbathā suvisodhitameva sandhāya vuttanti veditabbaṃ.",
  "tika-vin08t:1643_0": "234. “Nīharitvāti sāsanato nīharitvā”ti sāratthadīpaniyaṃ vuttaṃ, vimativinodaniyaṃ",
  "tika-vin08t:1643_1": "pana “nīharitvāti pāḷito uddharitvā”ti. Tathā hi “pañcahupāli, aṅgehi samannāgatena",
  "tika-vin08t:1643_2": "bhikkhunā nānuyuñjitabbaṃ. Katamehi pañcahi? Suttaṃ na jānāti, suttānulomaṃ na jānātī”tiādipāḷito",
  "tika-vin08t:1643_3": "suttaṃ suttānulomañca nīhariṃsu, “anāpatti evaṃ amhākaṃ ācariyānaṃ uggaho paripucchāti",
  "tika-vin08t:1643_4": "bhaṇatī”ti evamādito ācariyavādaṃ, “āyasmā upāli evamāha ‘anāpatti āvuso supinantenā”ti",
  "tika-vin08t:1643_5": "evamādito attanomatiṃ nīhariṃsu. Sā ca therassa attanomati suttena saṅgahitattā suttaṃ",
  "tika-vin08t:1643_6": "jātaṃ, evamaññāpi suttādīhi saṅgahitāva gahetabbā, netarāti veditabbaṃ. Atha vā nīharitvāti",
  "tika-vin08t:1643_7": "vibhajitvā, sāṭṭhakathaṃ sakalaṃ vinayapiṭakaṃ suttādīsu catūsu padesesu pakkhipitvā",
  "tika-vin08t:1643_8": "catudhā vibhajitvā vinayaṃ pakāsesuṃ tabbinimuttassa abhāvāti adhippāyo. Vajirabuddhiṭīkāyampi",
  "tika-vin08t:1643_9": "“nīharitvāti ettha sāsanato nīharitvāti attho…pe… tāya hi attanomatiyā thero etadaggaṭṭhapanaṃ",
  "tika-vin08t:1643_10": "labhati. Apica vuttañhetaṃ bhagavatā ‘anupasampannena paññattena vā apaññattena vā",
  "tika-vin08t:1643_11": "vuccamāno…pe… anādariyaṃ karoti, āpatti dukkaṭassā’ti. Tattha hi paññattaṃ nāma suttaṃ,",
  "tika-vin08t:1643_12": "sesattayaṃ apaññattaṃ nāma. Tenāyaṃ ‘catubbidhañhi vinayaṃ, mahātherā’ti gāthā suvuttā”ti vuttaṃ.",
  "tika-vin08t:1644_0": "Vuttanti milindapañhe nāgasenattherena vuttaṃ. Pajjate anena atthoti padaṃ, bhagavatā",
  "tika-vin08t:1644_1": "kaṇṭhādivaṇṇuppattiṭṭhānaṃ āhacca visesetvā bhāsitaṃ padaṃ āhaccapadaṃ, bhagavatoyeva",
  "tika-vin08t:1644_2": "vacanaṃ. Tenāha “āhaccapadanti suttaṃ adhippeta”nti sāratthadīpaniyaṃ vuttaṃ. Vimativinodaniyaṃ",
  "tika-vin08t:1644_3": "pana “kaṇṭhādivaṇṇuppattiṭṭhānakaraṇādīhi nīharitvā attano vacīviññattiyāva bhāsitaṃ",
  "tika-vin08t:1644_4": "vacanaṃ āhaccapada”nti vuttaṃ. Vajirabuddhiṭīkāyaṃ pana “aṭṭha vaṇṇaṭṭhānāni āhacca",
  "tika-vin08t:1644_5": "vuttena padanikāyenāti attho, udāhaṭena kaṇṭhokkantena padasamūhenāti adhippāyo”ti",
  "tika-vin08t:1644_6": "vuttaṃ. “Idaṃ kappati, idaṃ na kappatī”ti evaṃ avisesetvā “yaṃ bhikkhave mayā ‘idaṃ",
  "tika-vin08t:1644_7": "na kappatī’ti appaṭikkhittaṃ, tañce akappiyaṃ anulometi, kappiyaṃ paṭibāhati, taṃ",
  "tika-vin08t:1644_8": "vo na kappatī”tiādinā vuttasāmaññalakkhaṇaṃ idha rasoti adhippetanti āha “rasoti",
  "tika-vin08t:1644_9": "suttānuloma”nti. Rasoti sāro “pattaraso”tiādīsu viya, paṭikkhittānuññātasuttasāroti",
  "tika-vin08t:1644_10": "attho. Rasoti vā lakkhaṇaṃ paṭivatthukaṃ anuddharitvā lakkhaṇānulomena vuttattā.",
  "tika-vin08t:1644_11": "Rasenāti tassa āhaccabhāsitassa rasena, tato uddhaṭena vinicchayenāti attho. Suttachāyā",
  "tika-vin08t:1644_12": "viya hi suttānulomanti. Dhammasaṅgāhakapabhutiācariyaparamparato ānītā aṭṭhakathātanti",
  "tika-vin08t:1644_13": "idha “ācariyavaṃso”ti adhippetāti āha “ācariyavaṃsoti ācariyavādo”ti, ācariyavādo",
  "tika-vin08t:1644_14": "“ācariyavaṃso”ti vutto pāḷiyaṃ vuttānaṃ ācariyānaṃ paramparāya ābhatova pamāṇanti",
  "tika-vin08t:1644_15": "dassanatthaṃ. Adhippāyoti kāraṇopapattisiddho uhāpohanayapavatto paccakkhādipamāṇapatirūpako.",
  "tika-vin08t:1644_16": "Adhippāyoti ettha “attanomatī”ti keci atthaṃ vadanti.",
  "tika-vin08t:1645": "Vinayapiṭake pāḷīti idha adhikāravasena vuttaṃ, sesapiṭakesupi suttādicatunayā yathānurūpaṃ labbhanteva.",
  "tika-vin08t:1646_0": "“Mahāpadesāti mahāokāsā. Mahantāni vinayassa patiṭṭhāpanaṭṭhānāni, yesu patiṭṭhāpito",
  "tika-vin08t:1646_1": "vinayo vinicchinīyati asandehato, mahantāni vā kāraṇāni mahāpadesā, mahantāni vinayavinicchayakāraṇānīti",
  "tika-vin08t:1646_2": "vuttaṃ hoti. Atthato pana ‘yaṃ bhikkhave’tiādinā vuttāsādhippāyā pāḷiyeva mahāpadesāti",
  "tika-vin08t:1646_3": "vadanti. Tenevāha ‘ye bhagavatā evaṃ vuttā’tiādi. Ime ca mahāpadesā khandhake āgatā,",
  "tika-vin08t:1646_4": "tasmā tesaṃ vinicchayakathā tattheva āvi bhavissatīti idha na vuccatī”ti sāratthadīpaniyaṃ",
  "tika-vin08t:1646_5": "vuttaṃ. Vimativinodaniyaṃ pana “mahāpadesāti mahāokāsā mahāvisayā, te atthato ‘yaṃ",
  "tika-vin08t:1646_6": "bhikkhavetiādipāḷivasena akappiyānulomato kappiyānulomato ca puggalehi nayato tathā",
  "tika-vin08t:1646_7": "tathā gayhamānā atthanayā eva. Te hi bhagavatā sarūpato avuttesupi paṭikkhittānulomesu",
  "tika-vin08t:1646_8": "anuññātānulomesu ca sesesu kiccesu nivattipavattihetutāya mahāgocarāti ‘mahāpadesā’ti",
  "tika-vin08t:1646_9": "vuttā, na pana ‘yaṃ bhikkhave mayā idaṃ na kappatī’tiādinā vuttā sādhippāyā pāḷiyeva",
  "tika-vin08t:1646_10": "tassā sutte paviṭṭhattā. ‘Suttānulomampi sutte otāretabbaṃ…pe… suttameva balavatara’nti",
  "tika-vin08t:1646_11": "hi vuttaṃ. Na hesā sādhippāyā pāḷi sutte otāretabbā, na gahetabbā vā hoti. Yenāyaṃ",
  "tika-vin08t:1646_12": "suttānulomaṃ siyā, tasmā imaṃ pāḷiadhippāyaṃ nissāya puggalehi gahitā yathāvuttaatthāva",
  "tika-vin08t:1646_13": "suttānulomaṃ, taṃpakāsakattā pana ayaṃ pāḷipi suttānulomanti gahetabbaṃ. Tenāha ‘ye",
  "tika-vin08t:1646_14": "bhagavatā evaṃ vuttā’tiādi. ‘Yaṃ bhikkhave’tiādipāḷinayena hi puggalehi gahitabbā",
  "tika-vin08t:1646_15": "ye akappiyānulomādayo atthā vuttā, te mahāpadesāti attho”ti vuttaṃ.",
  "tika-vin08t:1647_0": "Vajirabuddhiṭīkāyampi “parivāraṭṭhakathāyaṃ idha ca kiñcāpi ‘suttānulomaṃ nāma cattāro",
  "tika-vin08t:1647_1": "mahāpadesā’ti vuttaṃ, atha kho mahāpadesanayasiddhaṃ paṭikkhittāpaṭikkhittaṃ anuññātānanuññātaṃ",
  "tika-vin08t:1647_2": "kappiyākappiyanti atthato vuttaṃ hoti. Tattha yasmā ‘ṭhānaṃ okāso padesoti kāraṇavevacanāni",
  "tika-vin08t:1647_3": "‘aṭṭhānametaṃ, ānanda, anavakāso’tiādi sāsanato, ‘niggahaṭṭhāna’nti ca ‘asandiṭṭhiṭṭhāna’nti",
  "tika-vin08t:1647_4": "ca ‘asandiṭṭhi ca pana padeso’ti ca lokato, tasmā mahāpadesāti mahākāraṇānīti attho.",
  "tika-vin08t:1647_5": "Kāraṇaṃ nāma ñāpako hetu idhādhippetaṃ, mahantabhāvo pana tesaṃ mahāvisayattā mahābhūtānaṃ",
  "tika-vin08t:1647_6": "viya. Te duvidhā vinayamahāpadesā suttantikamahāpadesā cāti. Tattha vinayamahāpadesā",
  "tika-vin08t:1647_7": "vinaye yogaṃ gacchanti, itare ubhayatthāpi, teneva parivāre anuyogavatte ‘dhammaṃ",
  "tika-vin08t:1647_8": "na jānāti, dhammānulomaṃ na jānātī’ti” vuttaṃ. Tattha dhammanti ṭhapetvā vinayapiṭakaṃ",
  "tika-vin08t:1647_9": "avasesaṃ piṭakadvayaṃ, dhammānulomanti suttantike cattāro mahāpadesetiādi.",
  "tika-vin08t:1648_0": "Yadi sāpi tattha tattha bhagavatā pavattitā pakiṇṇakadesanāva aṭṭhakathā, sā pana",
  "tika-vin08t:1648_1": "dhammasaṅgāhakehi paṭhamaṃ tīṇi piṭakāni saṅgāyitvā tassa atthavaṇṇanānurūpeneva",
  "tika-vin08t:1648_2": "vācanāmaggaṃ āropitattā “ācariyavādo”ti vuccati “ācariyā vadanti saṃvaṇṇenti pāḷiṃ",
  "tika-vin08t:1648_3": "etenā”ti katvā. Tenāha “ācariyavādo nāma…pe… aṭṭhakathātantī”ti. Tisso hi saṅgītiyo",
  "tika-vin08t:1648_4": "āruḷhoyeva buddhavacanassa atthasaṃvaṇṇanābhūto kathāmaggo mahāmahindattherena tambapaṇṇidīpaṃ",
  "tika-vin08t:1648_5": "ābhato, pacchā tambapaṇṇiyehi mahātherehi sīhaḷabhāsāya ṭhapito nikāyantaraladdhisaṅkarapariharaṇatthaṃ.",
  "tika-vin08t:1648_6": "Bhagavato pakiṇṇakadesanābhūtā ca suttānulomabhūtā ca aṭṭhakathā yasmā dhammasaṅgāhakattherehi",
  "tika-vin08t:1648_7": "pāḷivaṇṇanākkamena saṅgahetvā vuttā, tasmā ācariyavādoti vuttā. Etena ca aṭṭhakathā",
  "tika-vin08t:1648_8": "suttasuttānulomesu atthato saṅgayhatīti veditabbaṃ. Yathā ca esā, evaṃ attanomatipi",
  "tika-vin08t:1648_9": "pamāṇabhūtā. Na hi bhagavato vacanaṃ vacanānulomañca anissāya aggasāvakādayopi attano",
  "tika-vin08t:1648_10": "ñāṇabalena suttābhidhammavinayesu kiñci sammutiparamatthabhūtaṃ atthaṃ vattuṃ sakkonti,",
  "tika-vin08t:1648_11": "tasmā sabbampi vacanaṃ sutte suttānulome ca saṅgayhati. Visuṃ pana aṭṭhakathādīnaṃ",
  "tika-vin08t:1648_12": "saṅgahitattā tadavasesaṃ suttasuttānulomato gahetvā catudhā vinayo niddiṭṭho.",
  "tika-vin08t:1649_0": "Kiñcāpi attanomati suttādīhi saṃsanditvāva parikappīyati, tathāpi sā na suttādīsu",
  "tika-vin08t:1649_1": "visesato niddiṭṭhāti āha “suttasuttānulomaācariyavāde muñcitvā”ti. Anubuddhiyāti",
  "tika-vin08t:1649_2": "suttādīniyeva anugatabuddhiyā. Nayaggāhenāti suttādito labbhamānanayaggahaṇena. Attanomatiṃ",
  "tika-vin08t:1649_3": "sāmaññato paṭhamaṃ dassetvā idāni tameva visesetvā dassento “apicā”tiādimāha. Tattha",
  "tika-vin08t:1649_4": "“suttantābhidhammavinayaṭṭhakathāsū”ti vacanato piṭakattayassapi sādhāraṇā esā kathāti",
  "tika-vin08t:1649_5": "veditabbā. Theravādoti mahāsumattherādīnaṃ gāho. Idāni tattha paṭipajjitabbākāraṃ",
  "tika-vin08t:1649_6": "dassento āha “taṃ panā”tiādi. Tattha atthenāti attanā nayato gahitena atthena. Pāḷinti",
  "tika-vin08t:1649_7": "attano gāhassa nissayabhūtaṃ sāṭṭhakathaṃ pāḷiṃ. Pāḷiyāti tappaṭikkhepatthaṃ parenābhatāya",
  "tika-vin08t:1649_8": "sāṭṭhakathāya pāḷiyā, attanā gahitaṃ atthaṃ nissāya, pāḷiñca saṃsanditvāti attho.",
  "tika-vin08t:1649_9": "Ācariyavādeti attanā parena ca samuddhaṭaaṭṭhakathāya. Otāretabbāti ñāṇena anuppavesetabbā.",
  "tika-vin08t:1649_10": "Otarati ceva sameti cāti attanā uddhaṭehi saṃsandanavasena otarati, parena uddhaṭena",
  "tika-vin08t:1649_11": "sameti. Sabbadubbalāti asabbaññupuggalassa dosavāsanāya yāthāvato atthasampaṭipattiabhāvato vuttaṃ.",
  "tika-vin08t:1650_0": "Pamādapāṭhavasena ācariyavādassa suttānulomena asaṃsandanāpi siyāti āha “itaro na",
  "tika-vin08t:1650_1": "gahetabbo”ti. Samentameva gahetabbanti ye suttena saṃsandanti, evarūpāva atthā mahāpadesato",
  "tika-vin08t:1650_2": "uddharitabbāti dasseti tathā tathā uddhaṭaatthānaṃyeva suttānulomattā. Tenāha “suttānulomato",
  "tika-vin08t:1650_3": "hi suttameva balavatara”nti. Atha vā suttānulomassa suttekadesattepi sutte viya “idaṃ",
  "tika-vin08t:1650_4": "kappati, idaṃ na kappatī”ti paricchinditvā āhaccabhāsitaṃ kiñci natthīti āha “suttā…pe…",
  "tika-vin08t:1650_5": "balavatara”nti. Appaṭivattiyanti appaṭibāhiyaṃ. Kārakasaṅghasadisanti pamāṇattā saṅgītikārakasaṅghasadisaṃ.",
  "tika-vin08t:1650_6": "“Buddhānaṃ ṭhitakālasadisa”nti iminā buddhānaṃyeva kathitadhammabhāvaṃ dasseti, dharamānabuddhasadisanti",
  "tika-vin08t:1650_7": "vuttaṃ hoti. Sutte hi paṭibāhite buddhova paṭibāhito hoti. “Sakavādī suttaṃ gahetvā",
  "tika-vin08t:1650_8": "kathetīti sakavādī attano suttaṃ gahetvā voharati. Paravādī suttānulomanti aññanikāyavādī",
  "tika-vin08t:1650_9": "attano nikāye suttānulomaṃ gahetvā kathetī”ti sāratthadīpaniyaṃ vuttaṃ.",
  "tika-vin08t:1651_0": "Vimativinodaniyaṃ pana “sakavādī suttaṃ gahetvā kathetītiādīsu yo yathābhūtamatthaṃ",
  "tika-vin08t:1651_1": "gahetvā kathanasīlo, so sakavādī. Suttanti saṅgītittayāruḷhaṃ pāḷivacanaṃ. Paravādīti",
  "tika-vin08t:1651_2": "mahāvihāravāsī vā hotu aññanikāyavāsī vā, yo viparītato atthaṃ gahetvā kathanasīlo,",
  "tika-vin08t:1651_3": "sova idha ‘paravādī’ti vutto. Suttānulomanti saṅgītittayāruḷhaṃ vā anāruḷhaṃ vā yaṃ",
  "tika-vin08t:1651_4": "kiñci vipallāsato vā vañcanāya vā ‘saṅgītittayāgatamida’nti dassiyamānaṃ suttānulomaṃ.",
  "tika-vin08t:1651_5": "Keci ‘aññanikāye suttānuloma’nti vadanti, taṃ na yuttaṃ sakavādīparavādīnaṃ ubhinnampi",
  "tika-vin08t:1651_6": "saṅgītittayāruḷhasuttādīnameva gahetabbato. Tathā hi vakkhati ‘tisso saṅgītiyo āruḷhaṃ",
  "tika-vin08t:1651_7": "pāḷiāgataṃ paññāyati, gahetabba’ntiādi. Na hi sakavādī aññanikāyasuttādiṃ pamāṇato",
  "tika-vin08t:1651_8": "gaṇhāti. Yena tesu suttādīsu dassitesu tattha ṭhātabbaṃ bhaveyya, vakkhati ca ‘paro",
  "tika-vin08t:1651_9": "tassa akappiyabhāvasādhakaṃ suttato bahuṃ kāraṇañca vinicchayañca dasseti…pe… sādhūti",
  "tika-vin08t:1651_10": "sampaṭicchitvā akappiyeyeva ṭhātabba’nti, tasmā paravādināpi saṅgītittaye anāruḷhampi",
  "tika-vin08t:1651_11": "anāruḷhamicceva dassīyati, kevalaṃ tassa tassa suttādino saṅgītittaye anāgatassa",
  "tika-vin08t:1651_12": "kūṭatā, āgatassa ca byañjanacchāyāya aññathā adhippāyayojanā ca visesā, tattha ca",
  "tika-vin08t:1651_13": "yaṃ kūṭaṃ, taṃ apanīyati. Yaṃ aññathā yojitaṃ, taṃ tassa viparītatādassanatthaṃ tadaññena",
  "tika-vin08t:1651_14": "suttādinā saṃsandanā karīyati. Yo pana paravādinā gahito adhippāyo suttantādinā saṃsandati,",
  "tika-vin08t:1651_15": "so sakavādināpi attano gāhaṃ vissajjetvā gahetabboti ubhinnampi saṅgītittayāgatameva",
  "tika-vin08t:1651_16": "suttaṃ pamāṇanti veditabbaṃ. Teneva kathāvatthupakaraṇe ‘sakavāde pañca suttasatāni",
  "tika-vin08t:1651_17": "paravāde pañcā’ti, suttasahassampi adhippāyaggahaṇanānattena saṅgītittayāgatameva",
  "tika-vin08t:1651_18": "gahitaṃ, na nikāyantare”ti vuttaṃ.",
  "tika-vin08t:1652_0": "Vajirabuddhiṭīkāyaṃ pana “paravādīti amhākaṃ samayavijānanako aññanikāyikoti vuttaṃ.",
  "tika-vin08t:1652_1": "Paravādī suttānulomanti kathaṃ? ‘Aññatra udakadantaponā’ti suttaṃ sakavādissa, tadanulomato",
  "tika-vin08t:1652_2": "nāḷikeraphalassa udakampi udakameva hotīti paravādī ca.",
  "tika-vin08t:1653": "‘Nāḷikerassa yaṃ toyaṃ, purāṇaṃ pittavaḍḍhanaṃ;",
  "tika-vin08t:1654": "Tameva taruṇaṃ toyaṃ, pittaghaṃ balavaḍḍhana’nti. –",
  "tika-vin08t:1655_0": "Evaṃ paravādinā vutte sakavādī dhaññaphalassa gatikattā, āhāratthassa ca pharaṇato",
  "tika-vin08t:1655_1": "‘yāvakālikameva ta’nti vadanto paṭikkhipatī”ti. Khepaṃ vā garahaṃ vā akatvāti “kiṃ",
  "tika-vin08t:1655_2": "iminā”ti khepaṃ paṭikkhepaṃ chaḍḍanaṃ vā “kimesa bālo vadati, kimesa bālo jānātī”ti",
  "tika-vin08t:1655_3": "garahaṃ nindaṃ vā akatvā. Suttānulomanti attanā avuttaṃ aññanikāye suttānulomaṃ.",
  "tika-vin08t:1655_4": "“Sutte otāretabbanti sakavādinā sutte otāretabba”nti sāratthadīpaniyaṃ. Vimativinodaniyaṃ",
  "tika-vin08t:1655_5": "pana “sutte otāretabbanti yassa suttassa anulomanato idaṃ suttānulomaṃ akāsi, tasmiṃ,",
  "tika-vin08t:1655_6": "tadanurūpe vā aññatarasmiṃ sutte attanā gahitaṃ suttānulomaṃ atthato saṃsandanavasena",
  "tika-vin08t:1655_7": "otāretabbaṃ. ‘Iminā ca iminā ca kāraṇena imasmiṃ sutte saṃsandatī’ti saṃsandetvā",
  "tika-vin08t:1655_8": "dassetabbanti attho”ti vuttaṃ. Suttasmiṃyeva ṭhātabbanti attano sutteyeva ṭhātabbaṃ.",
  "tika-vin08t:1655_9": "Ayanti sakavādī. Paroti paravādī. Ācariyavādo sutte otāretabboti yassa suttassa saṃvaṇṇanāvasena",
  "tika-vin08t:1655_10": "ayaṃ ācariyavādo pavatto, tasmiṃ, tādise ca aññasmiṃ sutte pubbāparaatthasaṃsandanavasena",
  "tika-vin08t:1655_11": "otāretabbaṃ. Gārayhācariyavādoti pamādalikhito, bhinnaladdhikehi ca ṭhapito, esa nayo sabbattha.",
  "tika-vin08t:1656_0": "Vajirabuddhiṭīkāyaṃ pana – paro ācariyavādanti “suṅkaṃ pariharatīti ettha upacāraṃ",
  "tika-vin08t:1656_1": "okkamitvā kiñcāpi pariharati, avahāro evā”ti aṭṭhakathāvacanato “tathā karonto pārājikamāpajjatī”ti",
  "tika-vin08t:1656_2": "paravādinā vutte sakavādī “suṅkaṃ pariharati, āpatti dukkaṭassā”ti suttaṃ tattheva",
  "tika-vin08t:1656_3": "āgatamahāaṭṭhakathāvacanena saddhiṃ dassetvā paṭisedheti. Tathā karontassa dukkaṭamevāti.",
  "tika-vin08t:1656_4": "Paro attanomatinti ettha “purebhattaṃ parasantakaṃ avaharāti purebhattameva harissāmīti",
  "tika-vin08t:1656_5": "vāyamantassa pacchābhattaṃ hoti, purebhattapayogova so, tasmā mūlaṭṭho na muccatīti",
  "tika-vin08t:1656_6": "tumhākaṃ theravādattā mūlaṭṭhassa pārājikamevā”ti paravādinā vutte sakavādī “taṃ",
  "tika-vin08t:1656_7": "saṅketaṃ pure vā pacchā vā taṃ bhaṇḍaṃ avaharati, mūlaṭṭhassa anāpattī”ti suttaṃ",
  "tika-vin08t:1656_8": "dassetvā paṭikkhipati.",
  "tika-vin08t:1657_0": "Paro suttanti “aniyatahetudhammo sammattaniyatahetudhammassa ārammaṇapaccayena paccayo”ti",
  "tika-vin08t:1657_1": "suttaṃ paṭṭhāne likhitaṃ dassetvā “ariyamaggassa na nibbānamevārammaṇa”nti paravādinā",
  "tika-vin08t:1657_2": "vutte sakavādī ārammaṇattikādisuttānulomena otaratīti paṭikkhipati. Suttānulome otarantaṃyeva",
  "tika-vin08t:1657_3": "hi suttaṃ nāma, netaraṃ. Tena vuttaṃ “pāḷiāgataṃ paññāyatī”ti ettakenapi siddhe “tisso",
  "tika-vin08t:1657_4": "saṅgītiyo āruḷhaṃ pāḷiāgataṃ paññāyatī”tiādi. Tādisañhi pamādalekhanti ācariyo. “Appamādo",
  "tika-vin08t:1657_5": "amatapadaṃ, pamādo maccuno pada”nti vacanato dinnabhojane bhuñjitvā parissayāni parivajjitvā",
  "tika-vin08t:1657_6": "satiṃ paccupaṭṭhapetvā viharanto nicco hotīti. Evarūpassa atthassa āruḷhampi suttaṃ",
  "tika-vin08t:1657_7": "na gahetabbaṃ. Tena vuttaṃ “no ce tathā paññāyatī”ti siddhepi “no ce tathā paññāyati,",
  "tika-vin08t:1657_8": "na otarati na sametīti. Bāhirakasuttaṃ vā”ti vuttattā attano suttampi atthena asamentaṃ",
  "tika-vin08t:1657_9": "na gahetabbaṃ. Paro ācariyavādantiādīsu dvīsu nayesu pamādalekhavasena tattha tattha",
  "tika-vin08t:1657_10": "āgataṭṭhakathāvacanaṃ theravādehi saddhiṃ yojetvā veditabbaṃ.",
  "tika-vin08t:1658_0": "Athāyaṃ ācariyavādaṃ gahetvā katheti, paro suttanti paravādinā “mūlabījaṃ nāma haliddi",
  "tika-vin08t:1658_1": "siṅgiveraṃ vacā…pe… bīje bījasaññī chindati vā chedāpeti vā bhindati vā…pe… āpatti",
  "tika-vin08t:1658_2": "pācittiyassā”ti tumhākaṃ pāṭhattā “haliddigaṇṭhiṃ chindantassa pācittiya”nti vutte",
  "tika-vin08t:1658_3": "sakavādī “yāni vā panaññāni atthi mūle jāyanti, mūle sañjāyantī”tiādiṃ dassetvā tassa",
  "tika-vin08t:1658_4": "aṭṭhakathāsaṅkhātena ācariyavādena paṭikkhipati. Na hi gaṇṭhimhi gaṇṭhi jāyatīti.",
  "tika-vin08t:1658_5": "Paro suttānulomanti paravādinā “anāpatti evaṃ amhākaṃ ācariyānaṃ uggaho”ti vacanassānulomato",
  "tika-vin08t:1658_6": "“amhākaṃ porāṇabhikkhū ekapāsāde gabbhaṃ thaketvā anupasampannena sayituṃ vaṭṭatīti",
  "tika-vin08t:1658_7": "tathā katvā āgatā, tasmā amhākaṃ vaṭṭatīti tumhesu eva ekaccesu vadantesu “tumhākaṃ",
  "tika-vin08t:1658_8": "na kiñci vattuṃ sakkā”ti vutte sakavādī “suttaṃ suttānulomañca uggahitakānaṃyeva",
  "tika-vin08t:1658_9": "ācariyānaṃ uggaho pamāṇa”ntiādiaṭṭhakathāvacanaṃ dassetvā paṭisedheti. Paro attanomatinti",
  "tika-vin08t:1658_10": "“dvāraṃ vivaritvā anāpucchā sayitesu ke muccantī”ti ettha pana dvepi janā muccanti",
  "tika-vin08t:1658_11": "– yo ca yakkhagahitako, yo ca bandhitvā nipajjāpitoti tumhākaṃ theravādattā aññe",
  "tika-vin08t:1658_12": "sabbepi yathā tathā vā nipannādayopi muccantīti paṭisedheti.",
  "tika-vin08t:1659_0": "Atha panāyaṃ attanomatiṃ gahetvā katheti, paro suttanti “āpattiṃ āpajjantī”ti paravādinā",
  "tika-vin08t:1659_1": "vutte sakavādī “divā kilantarūpo mañce nisinno pāde bhūmito amocetvāva niddāvasena",
  "tika-vin08t:1659_2": "nipajjati, tassa anāpattī”tiādiaṭṭhakathāvacanaṃ dassetvā ekabhaṅgena nipannādayopi",
  "tika-vin08t:1659_3": "muccantīti paṭisedheti.",
  "tika-vin08t:1660_0": "Athāyaṃ attanomatiṃ gahetvā katheti, paro suttānulomanti “domanassampāhaṃ devānaminda",
  "tika-vin08t:1660_1": "duvidhena vadāmi sevitabbampi asevitabbampītiādivacanehi saṃsandanato sadārapose",
  "tika-vin08t:1660_2": "doso tumhākaṃ natthi, tena vuttaṃ ‘puttadārassa saṅgaho”ti paravādinā vutte “kiñcāpi",
  "tika-vin08t:1660_3": "sakavādī bahussuto na hoti, atha kho rāgasahiteneva akusalena bhavitabba”nti paṭikkhipati.",
  "tika-vin08t:1660_4": "Sesesupi iminā nayena aññathāpi anurūpato yojetabbaṃ, idaṃ sabbaṃ upatissattherādayo",
  "tika-vin08t:1660_5": "āhu. Dhammasiritthero pana “ettha paroti vutto aññanikāyiko, so pana attano suttādīniyeva",
  "tika-vin08t:1660_6": "āharati, tāni sakavādī attano suttādimhi otāretvā sace sameti, gaṇhāti. No ce, paṭikkhipatī”ti vadatīti āgataṃ.",
  "tika-vin08t:1661_0": "Nanu ca “suttānulomato suttameva balavatara”nti heṭṭhā vuttaṃ, idha pana “suttaṃ",
  "tika-vin08t:1661_1": "suttānulome otāretabba”ntiādi kasmā vuttanti? Nāyaṃ virodho, “suttānulomato suttameva",
  "tika-vin08t:1661_2": "balavatara”nti idañhi sakamateyeva suttaṃ sandhāya vuttaṃ. Tattha hi sakamatipariyāpannameva",
  "tika-vin08t:1661_3": "suttādiṃ sandhāya “attanomati sabbadubbalā, attanomatito ācariyavādo balavataro,",
  "tika-vin08t:1661_4": "ācariyavādato suttānulomaṃ balavataraṃ, suttānulomato suttameva balavatara”nti ca",
  "tika-vin08t:1661_5": "vuttaṃ. Idha pana paravādinā ānītaṃ aññanikāye suttaṃ sandhāya “suttānulome suttaṃ",
  "tika-vin08t:1661_6": "otāretabba”ntiādi vuttaṃ, tasmā paravādinā ānītaṃ suttādi attano suttānulomaācariyavādaattanomatīsu",
  "tika-vin08t:1661_7": "otāretvā samentaṃyeva gahetabbaṃ, itaraṃ na gahetabbanti ayaṃ nayo idha vuccatīti",
  "tika-vin08t:1661_8": "na koci pubbāparavirodhoti ayaṃ sāratthadīpaniyāgato nayo. Vimativinodaniyaṃ pana",
  "tika-vin08t:1661_9": "“yaṃ kiñci kūṭasuttaṃ bāhirakasuttādivacanaṃ na gahetabbanti dassetuṃ suttaṃ suttānulome",
  "tika-vin08t:1661_10": "otāretabbantiādi vutta”nti vuttaṃ.",
  "tika-vin08t:1662_0": "Bāhirakasuttanti tisso saṅgītiyo anāruḷhaguḷhavessantarādīni ca mahāsaṅghikanikāyavāsīnaṃ",
  "tika-vin08t:1662_1": "suttāni. Vedallādīnanti ādi-saddena guḷhaummaggādiggahaṇaṃ veditabbaṃ. Itaraṃ gārayhasuttaṃ",
  "tika-vin08t:1662_2": "na gahetabbaṃ. “Attanomatiyameva ṭhātabba”nti iminā aññanikāyato ānītasuttatopi sakanikāye",
  "tika-vin08t:1662_3": "attanomatiyeva balavatarāti dasseti. “Sakavādī suttaṃ gahetvā katheti, paravādī suttamevā”ti",
  "tika-vin08t:1662_4": "evamādinā samānajātikānaṃ vasena vāro na vutto. Suttassa sutteyeva otāraṇaṃ bhinnaṃ",
  "tika-vin08t:1662_5": "viya hutvā na paññāyati, vuttanayeneva ca sakkā yojetunti.",
  "tika-vin08t:1663_0": "Idāni sakavādīparavādīnaṃ kappiyākappiyādibhāvaṃ sandhāya vivāde uppanne tattha paṭipajjitabbavidhiṃ",
  "tika-vin08t:1663_1": "dassento āha “atha panāyaṃ kappiyanti gahetvā kathetī”tiādi. Atha vā evaṃ suttasuttānulomādimukhena",
  "tika-vin08t:1663_2": "sāmaññato vivādaṃ dassetvā idāni visesato vivādavatthuṃ tabbinicchayamukhena suttādiñca",
  "tika-vin08t:1663_3": "dassetuṃ “atha panāyaṃ kappiya”ntiādi vuttaṃ. Tattha sutte ca suttānulome ca otāretabbanti",
  "tika-vin08t:1663_4": "sakavādinā attanoyeva sutte ca suttānulome ca otāretabbaṃ. Paro kāraṇaṃ na vindatīti",
  "tika-vin08t:1663_5": "paravādī kāraṇaṃ na labhati. Suttato bahuṃ kāraṇañca vinicchayañca dassetīti paravādī",
  "tika-vin08t:1663_6": "attano suttato bahuṃ kāraṇañca vinicchayañca āharitvā dasseti, “sādhūti sampaṭicchitvā",
  "tika-vin08t:1663_7": "akappiyeyeva ṭhātabba”nti iminā attano nikāye suttādīni alabhantena sakavādinā paravādīvacaneyeva",
  "tika-vin08t:1663_8": "ṭhātabbanti vadati. Sutte ca suttānulome cāti ettha ca-kāro vikappanattho, tena ācariyavādādīnampi",
  "tika-vin08t:1663_9": "saṅgaho. Tenāha “kāraṇañca vinicchayañca dassetī”ti. Tattha kāraṇanti suttādinayaṃ",
  "tika-vin08t:1663_10": "nissāya attanomatiyā uddhaṭaṃ hetuṃ. Vinicchayanti aṭṭhakathāvinicchayaṃ.",
  "tika-vin08t:1664_0": "Dvinnampi kāraṇacchāyā dissatīti sakavādīparavādīnaṃ ubhinnampi kappiyākappiyabhāvasādhakaṃ",
  "tika-vin08t:1664_1": "kāraṇapatirūpakacchāyā dissati. Tattha kāraṇacchāyāti suttādīsu “kappiya”nti gāhassa,",
  "tika-vin08t:1664_2": "“akappiya”nti gāhassa ca nimittabhūtena kicchena paṭipādanīyaṃ avibhūtakāraṇaṃ kāraṇacchāyā,",
  "tika-vin08t:1664_3": "kāraṇapatirūpakanti attho. Yadi dvinnampi kāraṇacchāyā dissati, kasmā akappiyeyeva",
  "tika-vin08t:1664_4": "ṭhātabbanti āha “vinayañhi patvā”tiādi. “Vinayaṃ patvā”ti vuttamevatthaṃ pākaṭataraṃ",
  "tika-vin08t:1664_5": "katvā dassento āha “kappiyākappiyavicāraṇaṃ āgammā”ti. Rundhitabbantiādīsu dubbiññeyyavinicchaye",
  "tika-vin08t:1664_6": "kappiyākappiyabhāve sati “kappiya”nti gahaṇaṃ rundhitabbaṃ, “akappiya”nti gahaṇaṃ",
  "tika-vin08t:1664_7": "gāḷhaṃ kātabbaṃ, aparāparappavattaṃ kappiyaggahaṇaṃ sotaṃ pacchinditabbaṃ, garukabhāvasaṅkhate",
  "tika-vin08t:1664_8": "akappiyeyeva ṭhātabbanti attho. Atha vā rundhitabbanti kappiyasaññāya vītikkamakāraṇaṃ",
  "tika-vin08t:1664_9": "rundhitabbaṃ, taṃnivāraṇacittaṃ daḷhataraṃ kātabbaṃ. Sotaṃ pacchinditabbanti tattha",
  "tika-vin08t:1664_10": "vītikkamappavatti pacchinditabbā. Garukabhāveti akappiyabhāveti attho.",
  "tika-vin08t:1665_0": "Bahūhi suttavinicchayakāraṇehīti bahūhi suttehi ceva tato ānītavinicchayakāraṇehi",
  "tika-vin08t:1665_1": "ca. Atha vā suttena aṭṭhakathāvinicchayena ca laddhakāraṇehi. Attano gahaṇaṃ na vissajjetabbanti",
  "tika-vin08t:1665_2": "sakavādinā attano “akappiya”nti gahaṇaṃ na vissajjetabbanti attho.",
  "tika-vin08t:1666_0": "Idāni vuttamevatthaṃ nigamento “eva”ntiādimāha. Tattha yoti sakavādīparavādīsu yo",
  "tika-vin08t:1666_1": "koci. Keci pana “sakavādīsuyeva yo koci idhādhippeto”ti vadanti, evaṃ sante “atha",
  "tika-vin08t:1666_2": "panāyaṃ kappiyanti gahetvā kathetī”tiādīsu sabbattha ubhopi sakavādinoyeva siyuṃ",
  "tika-vin08t:1666_3": "heṭṭhā vuttasseva nigamanavasena “eva”ntiādinā vuttattā, tasmā taṃ na gahetabbaṃ.",
  "tika-vin08t:1666_4": "Atirekakāraṇaṃ labhatīti ettha suttādīsu purimaṃ purimaṃ atirekakāraṇaṃ nāma, yo",
  "tika-vin08t:1666_5": "vā suttādīsu catūsu bahutaraṃ kāraṇaṃ labhati, so atirekakāraṇaṃ labhati nāma.",
  "tika-vin08t:1667_0": "Suṭṭhu pavatti etassāti, suṭṭhu pavattati sīlenāti vā suppavatti. Tenāha “suppavattīti",
  "tika-vin08t:1667_1": "suṭṭhu pavatta”nti. Vācāya uggataṃ vācuggataṃ, vacasā suggahitanti vuttaṃ hoti. Atha",
  "tika-vin08t:1667_2": "vā vācuggatanti vācāya uggataṃ, tattha nirantaraṃ ṭhitanti attho. Suttatoti imassa",
  "tika-vin08t:1667_3": "vivaraṇaṃ “pāḷito”ti. Ettha ca “suttaṃ nāma sakalaṃ vinayapiṭaka”nti vuttattā puna",
  "tika-vin08t:1667_4": "suttatoti tadatthapaṭipādakaṃ suttābhidhammapāḷivacanaṃ adhippetaṃ. Anubyañjanasoti",
  "tika-vin08t:1667_5": "imassa vivaraṇaṃ “paripucchato ca aṭṭhakathāto cā”ti. Pāḷiṃ anugantvā atthassa byañjanato",
  "tika-vin08t:1667_6": "pakāsanato “anubyañjana”nti hi paripucchā aṭṭhakathā ca vuccati. Ettha ca aṭṭhakathāya",
  "tika-vin08t:1667_7": "visuṃ gahitattā “paripucchā”ti theravādo vutto. Atha vā paripucchāti ācariyassa santikā",
  "tika-vin08t:1667_8": "pāḷiyā atthasavanaṃ. Aṭṭhakathāti pāḷimuttakavinicchayo. Tadubhayampi pāḷiṃ anugantvā",
  "tika-vin08t:1667_9": "atthassa byañjanato “anubyañjana”nti vuttaṃ.",
  "tika-vin08t:1668_0": "Vinayeti vinayācāre. Teneva vakkhati “vinayaṃ ajahanto avokkamanto”tiādi. Tattha",
  "tika-vin08t:1668_1": "patiṭṭhānaṃ nāma sañcicca āpattiyā anāpajjanādinā hotīti āha “lajjibhāvena patiṭṭhito”ti,",
  "tika-vin08t:1668_2": "tena lajjī hotīti vuttaṃ hoti. Vinayadharassa lakkhaṇe vattabbe kiṃ iminā lajjibhāvenāti",
  "tika-vin08t:1668_3": "āha “alajjī hī”tiādi. Tattha bahussutopīti iminā paṭhamalakkhaṇasamannāgamaṃ dasseti.",
  "tika-vin08t:1668_4": "Lābhagarukatāyāti iminā vinaye ṭhitatāya abhāve paṭhamalakkhaṇayogā kiccakaro na",
  "tika-vin08t:1668_5": "hoti, atha kho akiccakaro anatthakaro evāti dasseti. Saṅghabhedassa pubbabhāge pavattakalahassetaṃ",
  "tika-vin08t:1668_6": "adhivacanaṃ saṅgharājīti. Kukkuccakoti aṇumattesupi vajjesu bhayadassanavasena kukkuccaṃ",
  "tika-vin08t:1668_7": "uppādento. Tantiṃ avisaṃvādetvāti pāḷiṃ aññathā akatvā. Avokkamantoti anatikkamanto.",
  "tika-vin08t:1669_0": "Vitthunatīti atthaṃ adisvā nitthunati, vitthambhati vā. Vipphandatīti kampati. Santiṭṭhituṃ",
  "tika-vin08t:1669_1": "na sakkotīti ekasmiṃyeva atthe patiṭṭhātuṃ na sakkoti. Tenāha “yaṃ yaṃ parena vuccati,",
  "tika-vin08t:1669_2": "taṃ taṃ anujānātī”ti. Sakavādaṃ chaḍḍetvā paravādaṃ gaṇhātīti “ucchumhi kasaṭaṃ yāvajīvikaṃ,",
  "tika-vin08t:1669_3": "raso sattāhakāliko, tadubhayavinimutto ca ucchu nāma visuṃ natthi, tasmā ucchupi",
  "tika-vin08t:1669_4": "vikāle vaṭṭatī”ti paravādinā vutte tampi gaṇhāti. Ekekalomanti palitaṃ sandhāya vuttaṃ.",
  "tika-vin08t:1669_5": "Yamhīti yasmiṃ puggale. Parikkhayaṃ pariyādānanti atthato ekaṃ.",
  "tika-vin08t:1670_0": "Ācariyaparamparāti ācariyānaṃ vinicchayaparamparā. Teneva vakkhati “attanomatiṃ pahāya…pe…",
  "tika-vin08t:1670_1": "yathā ācariyo ca ācariyācariyo ca pāḷiñca paripucchañca vadanti, tathā ñātuṃ vaṭṭatī”ti.",
  "tika-vin08t:1670_2": "Na hi ācariyānaṃ nāmamattato paramparajānane payojanaṃ atthi. Pubbāparānusandhitoti",
  "tika-vin08t:1670_3": "pubbavacanassa aparavacanena saha atthasambandhajānanato. Atthatoti saddatthapiṇḍatthaadhippetatthādito.",
  "tika-vin08t:1670_4": "Kāraṇatoti tadatthupapattito. Ācariyaparamparanti imasseva vevacanaṃ “theravādaṅga”nti,",
  "tika-vin08t:1670_5": "therapaṭipāṭinti attho. Dve tayo parivaṭṭāti dve tayo paramparā.",
  "tika-vin08t:1671_0": "Imehi ca pana tīhi lakkhaṇehīti ettha paṭhamena lakkhaṇena vinayassa suṭṭhu uggahitabhāvo",
  "tika-vin08t:1671_1": "vutto, dutiyena tattha lajjibhāvena ceva acalatāya ca suppatiṭṭhitatā, tatiyena pāḷiaṭṭhakathāsu",
  "tika-vin08t:1671_2": "sarūpena anāgatānampi tadanulomato ācariyehi dinnanayato vinicchinituṃ samatthatā.",
  "tika-vin08t:1671_3": "Otiṇṇe vatthusminti codanāvasena vītikkamavatthusmiṃ saṅghamajjhe otiṇṇe. Codakena",
  "tika-vin08t:1671_4": "ca cuditakena ca vutte vattabbeti evaṃ otiṇṇavatthuṃ nissāya codakena “diṭṭhaṃ suta”ntiādinā,",
  "tika-vin08t:1671_5": "cuditakena “atthī”tiādinā ca yaṃ vattabbaṃ, tasmiṃ vattabbe vutteti attho. Vatthu",
  "tika-vin08t:1671_6": "oloketabbanti tassa tassa sikkhāpadassa vatthu oloketabbaṃ. “Tiṇena vā paṇṇena vā…pe…",
  "tika-vin08t:1671_7": "yo āgaccheyya, āpatti dukkaṭassā”ti hidaṃ nissaggiye aññātakaviññattisikkhāpadassa",
  "tika-vin08t:1671_8": "vatthusmiṃ paññattaṃ.",
  "tika-vin08t:1672_0": "Thullaccayadubbhāsitāpattīnaṃ mātikāya anāgatattā “pañcannaṃ āpattīnaṃ aññatara”nti",
  "tika-vin08t:1672_1": "vuttaṃ. Tikadukkaṭanti “anupasampanne upasampannasaññī ujjhāyati khīyati, āpatti",
  "tika-vin08t:1672_2": "dukkaṭassā”tiādinā āgataṃ tikadukkaṭaṃ. Aññataraṃ vā āpattinti “kāle vikālasaññī,",
  "tika-vin08t:1672_3": "āpatti dukkaṭassa, kāle vematiko, āpatti dukkaṭassā”tiādikaṃ dukadukkaṭaṃ sandhāya vuttaṃ.",
  "tika-vin08t:1673_0": "Antarāpattinti ettha tasmiṃ tasmiṃ sikkhāpade āgatavatthuvītikkamaṃ vinā aññasmiṃ",
  "tika-vin08t:1673_1": "vatthuvītikkame nidānato pabhuti vinītavatthupariyosānā antarantarā vuttā āpatti.",
  "tika-vin08t:1673_2": "Idha pana “vatthuṃ oloketī”ti visuṃ gahitattā tadavasesā antarāpattīti gahitā. Paṭilātaṃ",
  "tika-vin08t:1673_3": "ukkhipatīti idampi visibbanasikkhāpade āgataṃ, tattha ḍayhamānaṃ alātaṃ aggikapālādito",
  "tika-vin08t:1673_4": "bahi patitaṃ avijjhātameva paṭiukkhipati, puna yathāṭhāne ṭhapetīti attho. Vijjhātaṃ",
  "tika-vin08t:1673_5": "pana paṭikkhipantassa pācittiyameva.",
  "tika-vin08t:1674_0": "Anāpattinti ettha antarantarā vuttā anāpattipi atthi, “anāpatti, bhikkhave, iddhimassa",
  "tika-vin08t:1674_1": "iddhivisaye”tiādi viya sāpi saṅgayhati. Sikkhāpadantaresūti vinītavatthuṃ antokatvā",
  "tika-vin08t:1674_2": "ekekasmiṃ sikkhāpadantare.",
  "tika-vin08t:1675_0": "Pārājikāpattīti na vattabbanti idaṃ āpannapuggalena lajjidhamme ṭhatvā yathābhūtaṃ",
  "tika-vin08t:1675_1": "āvikaraṇepi dubbinicchayaṃ adinnādānādiṃ sandhāya vuttaṃ. Yaṃ pana methunādīsu vijānanaṃ,",
  "tika-vin08t:1675_2": "taṃ vattabbameva. Tenāha “methunadhammavītikkamo hī”tiādi. Yo pana alajjitāya paṭiññaṃ",
  "tika-vin08t:1675_3": "adatvā vikkhepaṃ karoti, tassa āpatti na sakkā oḷārikāpi vinicchinituṃ. Yāva so yathābhūtaṃ",
  "tika-vin08t:1675_4": "nāvikaroti, saṅghassa ca āpattisandeho na vigacchati, tāva nāsitakova bhavissati.",
  "tika-vin08t:1675_5": "Sukhumāti attanopi duviññeyyasabhāvassa lahuparivattino cittassa sīghaparivattitāya",
  "tika-vin08t:1675_6": "vuttaṃ. Sukhumāti vā cittaparivattiyā sukhumatāya sukhumā. Tenāha “cittalahukā”ti,",
  "tika-vin08t:1675_7": "cittaṃ viya lahukāti attho. Atha vā cittaṃ lahu sīghaparivatti etesanti cittalahukā.",
  "tika-vin08t:1675_8": "Teti te vītikkame. Taṃvatthukanti te adinnādānamanaussaviggahavītikkamā vatthu adhiṭṭhānaṃ",
  "tika-vin08t:1675_9": "kāraṇametassāti taṃvatthukaṃ.",
  "tika-vin08t:1676_0": "Yaṃ ācariyo bhaṇati, taṃ karohītiādi sabbaṃ lajjīpesalaṃ kukkuccakameva sandhāya",
  "tika-vin08t:1676_1": "vuttaṃ. Yo yāthāvato pakāsetvā suddhimeva gavesati, tenapi. Pārājikosīti na vattabboti",
  "tika-vin08t:1676_2": "anāpattikoṭiyāpi saṅkiyamānattā vuttaṃ. Teneva “pārājikacchāyā”ti vuttaṃ. “Sīlāni",
  "tika-vin08t:1676_3": "sodhetvāti yaṃvatthukaṃ kukkuccaṃ uppannaṃ, taṃ amanasikaritvā avasesasīlāni sodhetvā”ti",
  "tika-vin08t:1676_4": "sāratthadīpaniyaṃ vuttaṃ, vimativinodaniyaṃ pana “sīlāni sodhetvāti yasmiṃ vītikkame",
  "tika-vin08t:1676_5": "pārājikāsaṅkā vattati, tattha pārājikābhāvapakkhaṃ gahetvā desanāvuṭṭhānagāminīnaṃ",
  "tika-vin08t:1676_6": "āpattīnaṃ sodhanavasena sīlāni sodhetvā”ti. Pākaṭabhāvato sukhavalañjatāya ca “dvattiṃsākāraṃ",
  "tika-vin08t:1676_7": "tāva manasi karohī”ti vuttaṃ, upalakkhaṇavasena vā. Aññasmiṃ kammaṭṭhāne kataparicayena",
  "tika-vin08t:1676_8": "tameva manasi kātabbaṃ. Yaṃ kiñci vā abhirucitaṃ manasi kātuṃ vaṭṭateva. Kammaṭṭhānaṃ",
  "tika-vin08t:1676_9": "ghaṭayatīti antarantarā khaṇḍaṃ adassetvā cittena saddhiṃ ārammaṇabhāvena cirakālaṃ",
  "tika-vin08t:1676_10": "ghaṭayati. Saṅkhārā pākaṭā hutvā upaṭṭhahantīti vipassanākammaṭṭhāniko ce, tassa",
  "tika-vin08t:1676_11": "saṅkhārā pākaṭā hutvā upaṭṭhahanti.",
  "tika-vin08t:1677_0": "Sace katapārājikavītikkamo bhaveyya, tassa satipi asaritukāmatāya vippaṭisāravatthuvasena",
  "tika-vin08t:1677_1": "punappunaṃ taṃ upaṭṭhahatīti cittekaggataṃ na vindati. Tena vuttaṃ “kammaṭṭhānaṃ",
  "tika-vin08t:1677_2": "na ghaṭayatī”tiādi. Kammaṭṭhānaṃ na ghaṭayatīti cittakkhobhādibahulassa suddhasīlassapi",
  "tika-vin08t:1677_3": "cittaṃ na samādhiyati, taṃ idha pārājikamūlanti na gahetabbaṃ. Katapāpamūlakena vippaṭisārenevettha",
  "tika-vin08t:1677_4": "cittassa asamādhiyanaṃ sandhāya “kammaṭṭhānaṃ na ghaṭayatī”tiādi vuttaṃ. Tenāha “vippaṭisāragginā”tiādi.",
  "tika-vin08t:1677_5": "Attanāti cittena karaṇabhūtena puggalo kattā jānāti, paccatte vā karaṇavacanaṃ, attā",
  "tika-vin08t:1677_6": "sayaṃ jānātīti attho. Aññā ca devatā jānantīti ārakkhadevatāhi aññā paracittaviduniyo devatā jānanti.",
  "tika-vin08t:1678_0": "Imasmiṃ ṭhāne paṇḍitehi vicāretabbaṃ kāraṇaṃ atthi. Kathaṃ? Idāni ekacce vinayadharā",
  "tika-vin08t:1678_1": "paṭhamapārājikavisaye vatthumhi otiṇṇe itthiyā vā purisena vā gahaṭṭhena vā pabbajitena",
  "tika-vin08t:1678_2": "vā codiyamāne cuditakaṃ bhikkhuṃ pucchitvā paṭiññāya adīyamānāya taṃ bhikkhuṃ susāne",
  "tika-vin08t:1678_3": "ekakameva sayāpenti, evaṃ sayāpiyamāno so bhikkhu sace bhayasantāsavirahito sabbarattiṃ",
  "tika-vin08t:1678_4": "tasmiṃ susāne sayituṃ vā nisīdituṃ vā sakkoti, taṃ “parisuddho eso”ti vinicchinanti.",
  "tika-vin08t:1678_5": "Sace pana bhayasantāsappatto sabbarattiṃ sayituṃ vā nisīdituṃ vā na sakkoti, taṃ",
  "tika-vin08t:1678_6": "“asuddho”ti vinicchinanti, taṃ ayuttaṃ viya dissati. Kasmāti ce? Aṭṭhakathāya viruddhoti,",
  "tika-vin08t:1678_7": "aṭṭhakathāyaṃ dutiyatatiyapārājikavisaye eva tathārūpo vicāro vutto, na paṭhamacatautthapārājikavisaye.",
  "tika-vin08t:1678_8": "Vuttañhi tattha “methunadhammavītikkamo hi uttarimanussadhammavītikkamo ca oḷāriko,",
  "tika-vin08t:1678_9": "adinnādānamanussaviggahavītikkamā pana sukhumā cittalahukā, te sukhumeneva āpajjati,",
  "tika-vin08t:1678_10": "sukhumena rakkhati, tasmā visesena taṃvatthukaṃ kukkuccaṃ pucchiyamāno”ti. Ṭīkāyañca",
  "tika-vin08t:1678_11": "vuttaṃ “taṃvatthukanti te adinnādānamanussaviggahavītikkamā vatthu adhiṭṭhānaṃ kāraṇametassāti",
  "tika-vin08t:1678_12": "taṃvatthuka”nti, idampi ekaṃ kāraṇaṃ.",
  "tika-vin08t:1679_0": "Tatthāpi aññe paṇḍitepi vinicchināpetvā tesampi pārājikacchāyādissaneyeva tathā vinicchayo",
  "tika-vin08t:1679_1": "kātabbo, na suddhabhāvadissane. Vuttañhi aṭṭhakathāyaṃ “āpattīti avatvā ‘sacassa",
  "tika-vin08t:1679_2": "ācariyo dharati…pe… atha daharassapi pārājikacchāyāva upaṭṭhāti, tenapi ‘pārājikosī’ti",
  "tika-vin08t:1679_3": "na vattabbo. Dullabho hi buddhuppādo, tato dullabhatarā pabbajjā ca upasampadā ca,",
  "tika-vin08t:1679_4": "evaṃ pana vattabba”nti, idamekaṃ. Nisīdāpiyamānopi vivittokāseyeva nisīdāpetabbo,",
  "tika-vin08t:1679_5": "na susāne. Vuttañhi tattha “vivittaṃ okāsaṃ sammajjitvā divāvihāraṃ nisīditvā”tiādi,",
  "tika-vin08t:1679_6": "idamekaṃ. Vivittokāse nisīdāpiyamānopi divāyeva nisīdāpetabbo, na rattiṃ. Tathā hi",
  "tika-vin08t:1679_7": "vuttaṃ “divasaṃ atikkantampi na jānāti, so divasātikkame upaṭṭhānaṃ āgato evaṃ vattabbo”ti, idamekaṃ.",
  "tika-vin08t:1680_0": "Īdisaṃ vidhānaṃ sayaṃ ārocite eva vidhātabbaṃ, na parehi codiyamāne. Tathā hi vuttaṃ",
  "tika-vin08t:1680_1": "“evaṃ katavītikkamena bhikkhunā sayameva āgantvā ārocite paṭipajjitabba”nti. Atha",
  "tika-vin08t:1680_2": "kasmā idāni evaṃ karontīti? Gihīnaṃ asakkhikaaṭṭakaraṇe udake nimujjāpanaṃ viya maññamānā",
  "tika-vin08t:1680_3": "evaṃ karonti. Tampi māyākusalā manussā vividhehi upāyehi vitathaṃ karonti, tasmā",
  "tika-vin08t:1680_4": "saccampi hoti, asaccampi hoti. Teneva ca kāraṇena mahosadhapaṇḍitādayo bodhisattā",
  "tika-vin08t:1680_5": "asakkhikampi aṭṭaṃ udakanimujjāpanādinā na vinicchinanti, ubhinnaṃ vacanaṃ parisaṃ",
  "tika-vin08t:1680_6": "gāhāpetvā tesaṃ vacanañca kiriyañca pariggahetvā saccañca vitathañca ñatvāva vinicchinanti.",
  "tika-vin08t:1680_7": "Sāsane pana bhikkhū sūrajātikāpi santi, bhīrukajātikāpi santi. Susānañca nāma pakatimanussānampi",
  "tika-vin08t:1680_8": "bhayasantāsakaraṃ hoti, rattikāle pana ativiya bhayānakaṃ hutvā upaṭṭhāti, evaṃbhūte",
  "tika-vin08t:1680_9": "susāne rattiyaṃ eko asahāyo hutvā nipajjāpiyamāno bhīrukajātiko bhikkhu parisuddhasīlopi",
  "tika-vin08t:1680_10": "samāno kiṃ na bhāyeyya, kathaṃ sabbarattiṃ sayituṃ vā nisīdituṃ vā sakkuṇeyya, tathārūpaṃ",
  "tika-vin08t:1680_11": "bhikkhuṃ “aparisuddho”ti vadanto kathaṃ kiccakaro bhavissati.",
  "tika-vin08t:1681_0": "Alajjī pana sūrajātiko attano vajjaṃ paṭicchādetukāmo bhāyantopi abhāyanto viya hutvā",
  "tika-vin08t:1681_1": "“sace vikāraṃ dassessāmi, anatthaṃ me karissantī”ti anatthabhayena adhivāsetvā sayituṃ",
  "tika-vin08t:1681_2": "vā nisīdituṃ vā sakkuṇeyya, evarūpaṃ puggalaṃ “parisuddho”ti vadanto kathaṃ suvinicchito",
  "tika-vin08t:1681_3": "bhavissatīti. Idampi ekaṃ kāraṇaṃ.",
  "tika-vin08t:1682_0": "Athāpi vadeyyuṃ – yathā udake nimujjāpitamanussānaṃ asaccavādīnaṃ devatānubhāvena",
  "tika-vin08t:1682_1": "kumbhīlādayo āgantvā gaṇhantā viya upaṭṭhahanti, tasmā asaccavādino sīghaṃ plavanti,",
  "tika-vin08t:1682_2": "saccavādīnaṃ pana na upaṭṭhahanti, tasmā te sukhena nisīdituṃ sakkonti, evaṃ tesampi",
  "tika-vin08t:1682_3": "bhikkhūnaṃ aparisuddhasīlānaṃ devatānubhāvena sīhabyagghādayo āgatā viya paññāyanti,",
  "tika-vin08t:1682_4": "tasmā te sabbarattiṃ sayituṃ vā nisīdituṃ vā na sakkonti. Parisuddhasīlānaṃ pana",
  "tika-vin08t:1682_5": "tathā na paññāyanti, tasmā te sabbarattiṃ devatāhi rakkhitā hutvā bhayasantāsarahitā",
  "tika-vin08t:1682_6": "susāne sayituṃ vā nisīdituṃ vā sakkonti, evaṃ devatā sakkhiṃ katvā vinicchitattā",
  "tika-vin08t:1682_7": "suvinicchitameva hotīti, tampi tathā na sakkā vattuṃ. Kasmā? Aṭṭhakathāṭīkādīsu tathā",
  "tika-vin08t:1682_8": "avuttattā. Aṭṭhakathāyañhi “vivittaṃ okāsaṃ sammajjitvā divāvihāraṃ nisīditvā sīlāni",
  "tika-vin08t:1682_9": "sodhetvā ‘dvattiṃsākāraṃ tāva manasikarohī’ti vattabbo. Sace tassa arogaṃ sīlaṃ kammaṭṭhānaṃ",
  "tika-vin08t:1682_10": "ghaṭayati, saṅkhārā pākaṭā hutvā upaṭṭhahanti, upacārappanāppattaṃ viya cittaṃ ekaggaṃ",
  "tika-vin08t:1682_11": "hoti, divasaṃ atikkantampi na jānāti…pe… yassa pana sīlaṃ bhinnaṃ hoti, tassa kammaṭṭhānaṃ",
  "tika-vin08t:1682_12": "na ghaṭayati, patodābhitunnaṃ viya cittaṃ kampati, vippaṭisāragginā ḍayhati, tattapāsāṇe",
  "tika-vin08t:1682_13": "nisinno viya taṅkhaṇaññeva vuṭṭhātī”ti ettakameva vuttaṃ.",
  "tika-vin08t:1683_0": "Ṭīkāyampi “kammaṭṭhānaṃ ghaṭayatīti antarantarā khaṇḍaṃ adassetvā cittena saddhiṃ",
  "tika-vin08t:1683_1": "ārammaṇabhāvena cirakālaṃ ghaṭayati. Saṅkhārā pākaṭā upaṭṭhahantīti vipassanākammaṭṭhāniko",
  "tika-vin08t:1683_2": "ce, tassa saṅkhārā pākaṭā hutvā upaṭṭhahanti. Sace katapārājikavītikkamo bhaveyya,",
  "tika-vin08t:1683_3": "tassa satipi asaritukāmatāya vippaṭisāravatthuvasena punappunaṃ taṃ upaṭṭhahatīti",
  "tika-vin08t:1683_4": "cittekaggataṃ na vindatī”ti ettakameva vuttaṃ.",
  "tika-vin08t:1684_0": "Vimativinodaniyampi “kammaṭṭhānaṃ ghaṭayatīti vippaṭisāramūlakena vikkhepena antarantarā",
  "tika-vin08t:1684_1": "khaṇḍaṃ adassetvā pabandhavasena cittena saṅghaṭayati. Saṅkhārāti vipassanākammaṭṭhānavasena",
  "tika-vin08t:1684_2": "vuttaṃ. Sāpattikassa hi paguṇampi kammaṭṭhānaṃ na suṭṭhu upaṭṭhāti. Pageva pārājikassa.",
  "tika-vin08t:1684_3": "Tassa hi vippaṭisāraninnatāya cittaṃ ekaggaṃ na hoti. Ekassa pana vitakkavikkhepādibahulassa",
  "tika-vin08t:1684_4": "suddhasīlassapi cittaṃ na samādhiyati, taṃ idha pārājikamūlanti na gahetabbaṃ. Katapāpamūlakena",
  "tika-vin08t:1684_5": "vippaṭisārenevettha cittassa asamādhiyanaṃ sandhāya ‘kammaṭṭhānaṃ na ghaṭayatī’tiādi",
  "tika-vin08t:1684_6": "vutta”nti ettakameva vuttaṃ, na vuttaṃ “devatānubhāvenā”tiādi, tasmā yadi buddhasāsane",
  "tika-vin08t:1684_7": "sagāravo sikkhākāmo bhikkhu dutiyatatiyapārājikavisaye attano kañci vītikkamaṃ disvā",
  "tika-vin08t:1684_8": "“pārājikaṃ āpanno nu kho ahaṃ, na nu kho”ti saṃsayapakkhando vinayadharaṃ upasaṅkamitvā",
  "tika-vin08t:1684_9": "taṃ vītikkamaṃ yathābhūtaṃ ācikkhitvā puccheyya, tato vinayadharena aṭṭhakathāyaṃ",
  "tika-vin08t:1684_10": "vuttanayeneva “sabbaṃ pubbavidhānaṃ katvā vivittaṃ okāsaṃ sammajjitvā divāvihāraṃ",
  "tika-vin08t:1684_11": "nisīditvā sīlāni sodhetvā dvattiṃsākāre tāva manasikarohī”ti ettakameva vattabbo,",
  "tika-vin08t:1684_12": "na vattabbo “susāne seyyaṃ kappehī”tiādi. Āgatakālepi aṭṭhakathāyaṃ āgatanayeneva",
  "tika-vin08t:1684_13": "pucchitvā aṭṭhakathāyaṃ āgatanayenevassa suddhāsuddhabhāvo vattabboti daṭṭhabbaṃ.",
  "tika-vin08t:1685_0": "Evaṃ hotu, evaṃ sante idāni paṭhamapārājikavisaye codentānaṃ kathaṃ vinicchayo kātabboti?",
  "tika-vin08t:1685_1": "Codakena vatthusmiṃ ārocite cuditako pucchitabbo “santametaṃ, no”ti evaṃ vatthuṃ",
  "tika-vin08t:1685_2": "upaparikkhitvā bhūtena vatthunā codetvā sāretvā ñattisampadāya anussāvanasampadāya",
  "tika-vin08t:1685_3": "taṃ adhikaraṇaṃ vūpasametabbaṃ. Evampi alajjī nāma “etampi natthi, etampi natthī”ti",
  "tika-vin08t:1685_4": "vadeyya, paṭiññaṃ na dadeyya, atha kiṃ kātabbanti? Evampi alajjissa paṭiññāya eva",
  "tika-vin08t:1685_5": "āpattiyā kāretabbaṃ yathā taṃ tipiṭakacūḷābhayattherenāti. Vuttañhetaṃ aṭṭhakathāyaṃ",
  "tika-vin08t:1685_6": "“evaṃ lajjinā codiyamāno alajjī bahūsupi vatthūsu uppannesu paṭiññaṃ na deti, so",
  "tika-vin08t:1685_7": "‘neva suddho’ti vattabbo, na ‘asuddho’ti, jīvamatako nāma āmakapūtiko nāma cesa.",
  "tika-vin08t:1685_8": "Sace panassa aññampi tādisaṃ vatthu uppajjati, na vinicchitabbaṃ, tathā nāsitakova bhavissatī”tiādi.",
  "tika-vin08t:1686_0": "235. Evaṃ vinayadharalakkhaṇañca chaṭṭhānaolokanañca viditvā idāni…pe… vinicchayo",
  "tika-vin08t:1686_1": "veditabboti yojanā. Kimatthanti āha “yā sā…pe… jānanattha”nti. Yā sā pubbe vuttappabhedā",
  "tika-vin08t:1686_2": "codanā atthi, tassāyeva sampattivipattijānanatthaṃ ādimajjhapaayosānādīnaṃ vasena",
  "tika-vin08t:1686_3": "vinicchayo veditabbo, na avuttacodanāpabhedajānanatthanti attho. Seyyathidanti pucchanatthe",
  "tika-vin08t:1686_4": "nipāto, so vinicchayo katamoti attho.",
  "tika-vin08t:1687_0": "Codanāya kati mūlāni, kati vatthūni, kati bhūmiyoti ettha “katihākārehī”tipi vattabbaṃ.",
  "tika-vin08t:1687_1": "Vuttañhetaṃ parivāre codanākaṇḍe “codanāya kati mūlāni, kati vatthūni, kati bhūmiyo,",
  "tika-vin08t:1687_2": "katihākārehi codetī”ti. Mettacitto vakkhāmi, no dosantaroti etassapi parato “codanāya",
  "tika-vin08t:1687_3": "imā pañca bhūmiyo. Katamehi dvīhākārehi codeti, kāyena vā codeti, vācāya vā codeti,",
  "tika-vin08t:1687_4": "imehi dvīhākārehi codetī”ti vattabbaṃ. Kasmā? Codanākaṇḍe tathā vijjamānatoti. Pannarasasu",
  "tika-vin08t:1687_5": "dhammesu patiṭṭhātabbanti parisuddhakāyasamācāratā, parisuddhavacīsamācāratā, mettacitte",
  "tika-vin08t:1687_6": "paccupaṭṭhitatā, bahussutatā, ubhayapātimokkhasvāgatatā, kālena vacanatā, bhūtena",
  "tika-vin08t:1687_7": "vacanatā, saṇhena vacanatā, atthasañhitena vacanatā, mettacitto hutvā vacanatā, kāruññatā,",
  "tika-vin08t:1687_8": "hitesitā, anukampatā, āpattivuṭṭhānatā, vinayapurekkhāratāti. Vuttañhetaṃ upālipañcake",
  "tika-vin08t:1687_9": "“codakenupāli bhikkhunā paraṃ codetukāmena evaṃ paccavekkhitabbaṃ – parisuddhakāyasamācāro",
  "tika-vin08t:1687_10": "nu khomhi…pe… parisuddhavacīsamācāro nu khomhi…pe… mettaṃ nu kho me cittaṃ paccupaṭṭhitaṃ",
  "tika-vin08t:1687_11": "sabrahmacārīsu…pe… bahussuto nu khomhi sutadharo sutasannicayo…pe… ubhayāni kho me",
  "tika-vin08t:1687_12": "pātimokkhāni vitthārena svāgatāni…pe… kālena vakkhāmi, no akālena, bhūtena vakkhāmi,",
  "tika-vin08t:1687_13": "no abhūtena, saṇhena vakkhāmi, no pharusena, atthasañhitena vakkhāmi, no anatthasañhitena,",
  "tika-vin08t:1687_14": "mettacitto vakkhāmi, no dosantaro…pe… kāruññatā, hitesitā, anukampatā, āpattivuṭṭhānatā,",
  "tika-vin08t:1687_15": "vinayapurekkhāratā”ti.",
  "tika-vin08t:1688_0": "Tattha kāruññatāti kāruṇikabhāvo. Iminā karuṇā ca karuṇāpubbabhāgo ca dassito. Hitesitāti",
  "tika-vin08t:1688_1": "hitagavesanatā. Anukampatāti tena hitena saṃyojanatā. Āpattivuṭṭhānatāti āpattito",
  "tika-vin08t:1688_2": "vuṭṭhāpetvā suddhante patiṭṭhāpanatā. Vatthuṃ codetvā sāretvā paṭiññaṃ āropetvā yathāpaṭiññāya",
  "tika-vin08t:1688_3": "kammakaraṇaṃ vinayapurekkhāratā nāma. Amūlakampi samūlakampi “mūla”nti gahetvā vadantīti",
  "tika-vin08t:1688_4": "āha “dve mūlānī”ti. Kālena vakkhāmītiādīsu eko ekaṃ okāsaṃ kāretvā codento kālena",
  "tika-vin08t:1688_5": "vadati nāma. Saṅghamajjhe gaṇamajjhe salākaggayāguaggavitakkamāḷakabhikkhācāramaggaāsanasālādīsu,",
  "tika-vin08t:1688_6": "upaṭṭhākehi parivāritakkhaṇe vā codento akālena vadati nāma. Tacchena vatthunā codento",
  "tika-vin08t:1688_7": "bhūtena vadati nāma. Tucchena codento abhūtena vadati nāma. “Ambho mahallaka parisāvacara",
  "tika-vin08t:1688_8": "paṃsukūlika dhammakathika patirūpaṃ tava ida”nti vadanto pharusena vadati nāma. “Bhante,",
  "tika-vin08t:1688_9": "mahallakā parisāvacarā paṃsukūlikā dhammakathikā patirūpaṃ tumhākaṃ ida”nti vadanto",
  "tika-vin08t:1688_10": "saṇhena vadati nāma. Kāraṇanissitaṃ katvā vadanto atthasañhitena vadati nāma. Mettacitto",
  "tika-vin08t:1688_11": "vakkhāmi, no dosantaroti mettacittaṃ upaṭṭhāpetvā vakkhāmi, na duṭṭhacitto hutvā.",
  "tika-vin08t:1688_12": "Sacce ca akuppe cāti vacīsacce ca akuppatāya ca. Cuditakena hi saccañca vattabbaṃ,",
  "tika-vin08t:1688_13": "kopo ca na kātabbo, attanā ca na kucchitabbaṃ, paro ca na ghaṭṭetabboti attho.",
  "tika-vin08t:1689_0": "Imasmiṃ ṭhāne “saṅghena otiṇṇānotiṇṇaṃ jānitabbaṃ – anuvijjakena yena dhammena yena",
  "tika-vin08t:1689_1": "vinayena yena satthusāsanena taṃ adhikaraṇaṃ vūpasammati, tathā taṃ adhikaraṇaṃ vūpasametabba”nti",
  "tika-vin08t:1689_2": "vattabbaṃ. Vuttañhetaṃ codanākaṇḍe “codakena kathaṃ paṭipajjitabbaṃ? Cuditakena kathaṃ",
  "tika-vin08t:1689_3": "paṭipajjitabbaṃ? Saṅghena kathaṃ paṭipajjitabbaṃ? Anuvijjakena kathaṃ paṭipajjitabbaṃ?",
  "tika-vin08t:1689_4": "Codakena kathaṃ paṭipajjitabbanti? Codakena pañcasu dhammesu patiṭṭhāya paro codetabbo.",
  "tika-vin08t:1689_5": "Kālena vakkhāmi no akālena, bhūtena vakkhāmi no abhūtena, saṇhena vakkhāmi no pharusena,",
  "tika-vin08t:1689_6": "atthasañhitena vakkhāmi no anatthasañhitena, mettacitto vakkhāmi no dosantaroti.",
  "tika-vin08t:1689_7": "Codakena evaṃ paṭipajjitabbaṃ. Cuditakena kathaṃ paṭipajjitabbanti? Cuditakena dvīsu",
  "tika-vin08t:1689_8": "dhammesu patiṭṭhātabbaṃ sacce ca akuppe ca. Cuditakena evaṃ paṭipajjitabbaṃ. Saṅghena",
  "tika-vin08t:1689_9": "kathaṃ paṭipajjitabbanti? Saṅghena otiṇṇānotiṇṇaṃ jānitabbaṃ. Saṅghena evaṃ paṭipajjitabbaṃ.",
  "tika-vin08t:1689_10": "Anuvijjakena kathaṃ paṭipajjitabbanti? Anuvijjakena yena dhammena yena vinayena yena",
  "tika-vin08t:1689_11": "satthusāsanena taṃ adhikaraṇaṃ vūpasammati, tathā taṃ adhikaraṇaṃ vūpasametabbaṃ.",
  "tika-vin08t:1689_12": "Anuvijjakena evaṃ paṭipajjitabba”nti.",
  "tika-vin08t:1690_0": "Aṭṭhakathāyampi “codanāya ko ādītiādipucchānaṃ vissajjane sacce akuppe cāti ettha",
  "tika-vin08t:1690_1": "sacce patiṭṭhātabbaṃ akuppe ca, yaṃ kataṃ vā akataṃ vā, tadeva vattabbaṃ, na codake",
  "tika-vin08t:1690_2": "vā anuvijjake vā saṅghe vā kopo uppādetabbo. Otiṇṇānotiṇṇaṃ jānitabbanti otiṇṇañca",
  "tika-vin08t:1690_3": "anotiṇṇañca vacanaṃ jānitabbaṃ. Tatrāyaṃ jānanavidhi – ettakā codakassa pubbakathā,",
  "tika-vin08t:1690_4": "ettakā pacchimakathā, ettakā cuditakassa pubbakathā, ettakā pacchimakathāti jānitabbā.",
  "tika-vin08t:1690_5": "Codakassa pamāṇaṃ gaṇhitabbaṃ, cuditakassa pamāṇaṃ gaṇhitabbaṃ, anuvijjakassa pamāṇaṃ",
  "tika-vin08t:1690_6": "gaṇhitabbaṃ. Anuvijjako appamattakampi ahāpento ‘āvuso, samannāharitvā ujuṃ katvā",
  "tika-vin08t:1690_7": "āharā’ti vattabbo, saṅghena evaṃ paṭipajjitabbaṃ. Yena dhammena yena vinayena yena",
  "tika-vin08t:1690_8": "satthusāsanena taṃ adhikaraṇaṃ vūpasammatīti ettha dhammoti bhūtaṃ vatthu. Vinayoti",
  "tika-vin08t:1690_9": "codanā ceva sāraṇā ca. Satthusāsananti ñattisampadā ceva anussāvanasampadā ca. Etena",
  "tika-vin08t:1690_10": "hi dhammena ca vinayena ca satthusāsanena ca adhikaraṇaṃ vūpasammati, tasmā anuvijjakena",
  "tika-vin08t:1690_11": "bhūtena vatthunā codetvā āpattiṃ sāretvā ñattisampadāya ceva anussāvanasampadāya",
  "tika-vin08t:1690_12": "ca taṃ adhikaraṇaṃ vūpasametabbaṃ, anuvijjakena evaṃ paṭipajjitabba”nti āgataṃ, tasmā",
  "tika-vin08t:1690_13": "vattabbamettakaṃ dvayanti.",
  "tika-vin08t:1691_0": "Evaṃ ekadesena codanākaṇḍanayaṃ dassetvā idāni ekadeseneva mahāsaṅgāmanayaṃ dassento",
  "tika-vin08t:1691_1": "“anuvijjakena codako pucchitabbo”tiādimāha. Tattha yaṃ kho tvaṃ, āvuso, imaṃ bhikkhuṃ",
  "tika-vin08t:1691_2": "codesi, kimhi naṃ codesīti codanāsāmaññato vuttaṃ, pāḷiyaṃ pana pavāraṇaṭṭhapanavasena",
  "tika-vin08t:1691_3": "codanaṃ sandhāya “yaṃ kho tvaṃ, āvuso, imassa bhikkhuno pavāraṇaṃ ṭhapesī”ti vuttaṃ.",
  "tika-vin08t:1691_4": "Sesaṃ suviññeyyameva.",
  "tika-vin08t:1692_0": "Evaṃ ekadesena mahāsaṅgāmanayaṃ dassetvā idāni ekadeseneva cūḷasaṅgāmanayaṃ dassetuṃ",
  "tika-vin08t:1692_1": "“saṅgāmāvacarena bhikkhunā”tiādimāha. Tattha saṅgāmāvacarena bhikkhunāti saṅgāmo",
  "tika-vin08t:1692_2": "vuccati adhikaraṇavinicchayatthāya saṅghasannipāto. Tatra hi attapaccatthikā ceva",
  "tika-vin08t:1692_3": "sāsanapaccatthikā ca uddhammaṃ ubbinayaṃ satthusāsanaṃ dīpentā samosaranti vesālikā",
  "tika-vin08t:1692_4": "vajjiputtakā viya. Yo bhikkhu tesaṃ paccatthikānaṃ laddhiṃ madditvā sakavādadīpanatthāya",
  "tika-vin08t:1692_5": "tattha avacarati, ajjhogāhetvā vinicchayaṃ pavatteti, so saṅgāmāvacaro nāma yasatthero",
  "tika-vin08t:1692_6": "viya, tena saṅgāmāvacarena bhikkhunā saṅghaṃ upasaṅkamantena nīcacittena saṅgho upasaṅkamitabbo.",
  "tika-vin08t:1692_7": "Nīcacittenāti mānaddhajaṃ nipātetvā nihatamānacittena. Rajoharaṇasamenāti pādapuñchanasamena,",
  "tika-vin08t:1692_8": "yathā rajoharaṇassa saṃkiliṭṭhe vā asaṃkiliṭṭhe vā pāde puñchiyamāne neva rāgo na",
  "tika-vin08t:1692_9": "doso, evaṃ iṭṭhāniṭṭhesu arajjantena adussantenāti attho. Yathāpatirūpe āsaneti yathāpatirūpaṃ",
  "tika-vin08t:1692_10": "āsanaṃ ñatvā attano pāpuṇanaṭṭhāne therānaṃ bhikkhūnaṃ piṭṭhiṃ adassetvā nisīditabbaṃ.",
  "tika-vin08t:1693_0": "Anānākathikenāti nānāvidhaṃ taṃ taṃ anatthakathaṃ akathentena. Atiracchānakathikenāti",
  "tika-vin08t:1693_1": "diṭṭhasutamutampi rājakathādikaṃ tiracchānakathaṃ akathentena. Sāmaṃ vā dhammo bhāsitabboti",
  "tika-vin08t:1693_2": "saṅghasannipātaṭṭhāne kappiyākappiyasannissitā vā rūpārūpaparicchedasamathacāravipassanācāraṭṭhānanisajjavattādinissitā",
  "tika-vin08t:1693_3": "vā kathā dhammo nāma. Evarūpo dhammo sayaṃ vā bhāsitabbo, paro vā ajjhesitabbo. Yo",
  "tika-vin08t:1693_4": "bhikkhu tathārūpiṃ kathaṃ kathetuṃ pahoti, so vattabbo “āvuso, saṅghamajjhamhi pañhe",
  "tika-vin08t:1693_5": "uppanne tvaṃ katheyyāsī”ti. Ariyo vā tuṇhībhāvo nātimaññitabboti ariyā tuṇhī nisīdantā",
  "tika-vin08t:1693_6": "na bālaputhujjanā viya nisīdanti, aññataraṃ kammaṭṭhānaṃ gahetvāva nisīdanti. Iti",
  "tika-vin08t:1693_7": "kammaṭṭhānamanasikāravasena tuṇhībhāvo ariyo tuṇhībhāvo nāma, so nātimaññitabbo,",
  "tika-vin08t:1693_8": "“kiṃ kammaṭṭhānānuyogenā”ti nāvajānitabbo, attano patirūpaṃ kammaṭṭhānaṃ gahetvāva",
  "tika-vin08t:1693_9": "nisīditabbanti attho.",
  "tika-vin08t:1694_0": "Na upajjhāyo pucchitabboti “ko nāma tuyhaṃ upajjhāyo”ti na pucchitabbo. Esa nayo",
  "tika-vin08t:1694_1": "sabbattha. Na jātīti “khattiyajātiyo tvaṃ brāhmaṇajātiyo”ti evaṃ jāti na pucchitabbā.",
  "tika-vin08t:1694_2": "Na āgamoti “dīghabhāṇako tvaṃ majjhimabhāṇako”ti evaṃ āgamo na pucchitabbo. Kulapadesopi",
  "tika-vin08t:1694_3": "khattiyakulādivaseneva veditabbo. Atrassa pemaṃ vā doso vāti tatra puggale etesaṃ",
  "tika-vin08t:1694_4": "kāraṇānaṃ aññataravasena pemaṃ vā bhaveyya doso vā.",
  "tika-vin08t:1695_0": "No parisakappikenāti parisakappakena parisānuvidhāyakena na bhavitabbaṃ, yaṃ parisāya",
  "tika-vin08t:1695_1": "ruccati, tadeva cetetvā kappetvā na kathetabbanti attho. Na hatthamuddā dassetabbāti",
  "tika-vin08t:1695_2": "kathetabbe ca akathetabbe ca saññājananatthaṃ hatthavikāro na kātabbo.",
  "tika-vin08t:1696_0": "Atthaṃ anuvidhiyantenāti vinicchayapaṭivedhameva sallakkhentena, “idaṃ suttaṃ upalabbhati,",
  "tika-vin08t:1696_1": "imasmiṃ vinicchaye idaṃ vakkhāmī”ti evaṃ paritulayantena nisīditabbanti attho. Na",
  "tika-vin08t:1696_2": "ca āsanā vuṭṭhātabbanti na āsanā vuṭṭhāya sannipātamaṇḍale vicaritabbaṃ. Vinayadhare",
  "tika-vin08t:1696_3": "hi uṭṭhite sabbā parisā vuṭṭhahanti, tasmā na vuṭṭhātabbaṃ. Na vītihātabbanti na",
  "tika-vin08t:1696_4": "vinicchayo hāpetabbo. Na kummaggo sevitabboti na āpatti dīpetabbā. Asāhasikena bhavitabbanti",
  "tika-vin08t:1696_5": "na sahasā kārinā bhavitabbaṃ, na sahasā duruttavacanaṃ kathetabbanti attho. Vacanakkhamenāti",
  "tika-vin08t:1696_6": "duruttavācaṃ khamanasīlena. Hitaparisakkināti hitesinā hitagavesinā karuṇā ca karuṇāpubbabhāgo",
  "tika-vin08t:1696_7": "ca upaṭṭhāpetabboti ayaṃ padadvayepi adhippāyo. Anasuruttenāti na asuruttena, asuruttaṃ",
  "tika-vin08t:1696_8": "vuccati viggāhikakathāsaṅkhātaṃ asundaravacanaṃ, taṃ na kathetabbanti attho. Attā",
  "tika-vin08t:1696_9": "pariggahetabboti “vinicchinituṃ vūpasametuṃ sakkhissāmi nu kho, no”ti evaṃ attā pariggahetabbo,",
  "tika-vin08t:1696_10": "attano pamāṇaṃ jānitabbanti attho. Paro pariggahetabboti “lajjiyā nu kho ayaṃ parisā",
  "tika-vin08t:1696_11": "sakkā saññāpetuṃ, udāhu no”ti evaṃ paro pariggahetabbo. Codako pariggahetabboti “dhammacodako",
  "tika-vin08t:1696_12": "nu kho, no”ti evaṃ pariggahetabbo. Cuditako pariggahetabboti “dhammacuditako nu kho,",
  "tika-vin08t:1696_13": "no”ti evaṃ pariggahetabbo. Adhammacodako pariggahetabboti tassa pamāṇaṃ jānitabbaṃ.",
  "tika-vin08t:1696_14": "Sesesupi eseva nayo.",
  "tika-vin08t:1697_0": "Vuttaṃ ahāpentenāti codakacuditakehi vuttavacanaṃ ahāpentena. Avuttaṃ apakāsentenāti",
  "tika-vin08t:1697_1": "anosaṭaṃ vatthuṃ apakāsentena. Mando hāsetabboti mando momūḷho paggaṇhitabbo, “nanu",
  "tika-vin08t:1697_2": "tvaṃ kulaputto”ti uttejetvā anuyogavattaṃ kathāpetvā tassa anuyogo gaṇhitabbo. Bhīru",
  "tika-vin08t:1697_3": "assāsetabboti yassa saṅghamajjhaṃ vā gaṇamajjhaṃ vā anosaṭapubbattā sārajjaṃ uppajjati,",
  "tika-vin08t:1697_4": "tādiso “mā bhāyi, vissattho kathayāhi, mayaṃ te upatthambhā bhavissāmā”ti vatvāpi",
  "tika-vin08t:1697_5": "anuyogavattaṃ kathāpetabbo. Caṇḍo nisedhetabboti apasāretabbo tajjetabbo. Asuci vibhāvetabboti",
  "tika-vin08t:1697_6": "alajjiṃ pakāsetvā āpattiṃ desāpetabbo. Ujumaddavenāti yo bhikkhu uju sīlavā kāyavaṅkādirahito,",
  "tika-vin08t:1697_7": "so maddaveneva upacaritabbo. Dhammesu ca puggalesu cāti ettha yo dhammagaruko hoti,",
  "tika-vin08t:1697_8": "na puggalagaruko, ayameva dhammesu ca puggalesu ca majjhattoti veditabbo. Sesaṃ suviññeyyameva.",
  "tika-vin08t:1698": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:1699": "Codanādivinicchayakathālaṅkāro nāma",
  "tika-vin08t:1700": "Ekatiṃsatimo paricchedo.",
  "tika-vin08t:1701": "32. Garukāpattivuṭṭhānavinicchayakathā",
  "tika-vin08t:1702": "Paṭicchannaparivāsakathā",
  "tika-vin08t:1703_0": "236. Evaṃ codanādivinicchayaṃ kathetvā idāni garukāpattivuṭṭhānavinicchayaṃ kathetuṃ",
  "tika-vin08t:1703_1": "“garukāpattivuṭṭhāna”ntiādimāha. Tattha garu alahukaṃ paṭikaraṇaṃ etissā āpattiyāti",
  "tika-vin08t:1703_2": "garukā, āpajjitabbāti āpatti, garukā ca sā āpatti cāti garukāpatti, vuṭṭhahate vuṭṭhānaṃ,",
  "tika-vin08t:1703_3": "garukāpattiyā vuṭṭhānaṃ garukāpatti vuṭṭhānaṃ. Kiṃ taṃ? Saṅghādisesāpattito parisuddhabhāvo.",
  "tika-vin08t:1703_4": "Tenāha “parivāsamānattādīhi vinayakammehi garukāpattito vuṭṭhāna”nti. Kiñcāpi catubbidho",
  "tika-vin08t:1703_5": "parivāso, appaṭicchannaparivāso pana idha nādhippetoti āha “tividho parivāso”ti.",
  "tika-vin08t:1703_6": "Tathā hi vuttaṃ samantapāsādikāyaṃ “tattha catubbidho parivāso – appaṭicchannaparivāso",
  "tika-vin08t:1703_7": "paṭicchannaparivāso suddhantaparivāso samodhānaparivāsoti. Tesu ‘yo so, bhikkhave,",
  "tika-vin08t:1703_8": "aññopi aññatitthiyapubbo imasmiṃ dhammavinaye ākaṅkhati pabbajjaṃ, ākaṅkhati upasampadaṃ,",
  "tika-vin08t:1703_9": "tassa cattāro māse parivāso dātabbo’ti evaṃ mahākhandhake vutto titthiyaparivāso",
  "tika-vin08t:1703_10": "appaṭicchannaparivāso nāma. Tattha yaṃ vattabbaṃ, taṃ vuttameva. Ayaṃ pana idha anadhippeto”ti.",
  "tika-vin08t:1703_11": "Ito paraṃ aṭṭhakathāyaṃ vuttanayeneva suviññeyyoti tasmā dubbiññeyyaṭṭhāneyeva vaṇṇayissāma.",
  "tika-vin08t:1704_0": "237. Evaṃ yo yo āpanno hoti, tassa tassa nāmaṃ gahetvā kammavācā kātabbāti etena",
  "tika-vin08t:1704_1": "pāḷiyaṃ sabbasādhāraṇavasena “suṇātu me, bhante, saṅgho, ayaṃ itthannāmo bhikkhū”ti",
  "tika-vin08t:1704_2": "ca “yadi saṅghassa pattakallaṃ, saṅgho itthannāmassa bhikkhuno”ti ca āgatepi kammavācābhaṇanakāle",
  "tika-vin08t:1704_3": "tathā abhaṇitvā “ayaṃ buddharakkhito bhikkhū”ti ca “imassa buddharakkhitassa bhikkhuno”ti",
  "tika-vin08t:1704_4": "ca evaṃ sakasakanāmaṃ uddharitvāva kammavācā kātabbāti dasseti.",
  "tika-vin08t:1705_0": "Māḷakasīmāyameva vattaṃ samādātabbaṃ, na tato bahi. Kasmā? “Aññattha kammavācā aññattha",
  "tika-vin08t:1705_1": "samādāna”nti vattabbadosappasaṅgato. Asamādinnavattassa ārocanāsambhavato, māḷakasīmāya",
  "tika-vin08t:1705_2": "sannipatitānaṃ bhikkhūnaṃ ekassapi anārocane sati ratticchedasambhavato ca. Parivāsaṃ",
  "tika-vin08t:1705_3": "samādiyāmi, vattaṃ samādiyāmīti imesu dvīsu padesu ekekena vā ubhohi padehi vā samādātabbaṃ.",
  "tika-vin08t:1705_4": "Kathaṃ viññāyatīti ce? “Ekapadenapi cettha nikkhitto hoti parivāso, dvīhi pana sunikkhittoyeva,",
  "tika-vin08t:1705_5": "samādānepi eseva nayo”ti vakkhamānattā. Samādiyitvā tattheva saṅghassa ārocetabbaṃ,",
  "tika-vin08t:1705_6": "na tattha anārocetvā aññattha gantabbaṃ. Kasmā? Vuṭṭhitāya parisāya puna sannipātetuṃ",
  "tika-vin08t:1705_7": "dukkarattā, ekassapi bhikkhuno anārocetvā aruṇuṭṭhāpane sati ratticchedakarattā.",
  "tika-vin08t:1706_0": "Ārocentena evaṃ ārocetabbanti sambandho. “Ahaṃ bhante…pe… saṅgho dhāretū”ti ettakameva",
  "tika-vin08t:1706_1": "vatvā yācane viya “dutiyampi tatiyampī”ti avuttattā accāyikakaraṇe sati ekavāraṃ",
  "tika-vin08t:1706_2": "ārocitepi upapannamevāti daṭṭhabbaṃ. Vediyāmahaṃ bhante, vediyatīti maṃ saṅgho dhāretūti",
  "tika-vin08t:1706_3": "ettha “vediyāmīti cittena sampaṭicchitvā sukhaṃ anubhavāmi, na tappaccayā ahaṃ dukkhitoti",
  "tika-vin08t:1706_4": "adhippāyo”ti sāratthadīpaniyaṃ vuttaṃ. Ettha ca “sukhaṃ vedemi vedana”ntiādīsu viya",
  "tika-vin08t:1706_5": "pi-saddo anubhavanattho hoti. Vajirabuddhiṭīkāyaṃ pana “vediyāmīti jānemi, cittena",
  "tika-vin08t:1706_6": "sampaṭicchitvā sukhaṃ anubhavāmi, na tappaccayā ahaṃ dukkhitoti adhippāyoti likhita”nti",
  "tika-vin08t:1706_7": "vuttaṃ. Ettha pana “dīpaṅkaro lokavidū”tiādīsu viya ñāṇattho anubhavanattho ca. Vimativinodaniyaṃ",
  "tika-vin08t:1706_8": "pana “vediyāmahanti jānāpemahaṃ, ārocemīti attho, anubhavāmītipissa atthaṃ vadanti.",
  "tika-vin08t:1706_9": "Purimaṃ pana pasaṃsanti ārocanavacanattā”ti. Ettha tu –",
  "tika-vin08t:1707": "“Sampannaṃ sālikedāraṃ, suvā khādanti brāhmaṇa;",
  "tika-vin08t:1708": "Paṭivedemi te brahme, na naṃ vāretumussahe”ti. –",
  "tika-vin08t:1709": "Ādīsu viya ārocanatthoti daṭṭhabbo.",
  "tika-vin08t:1710_0": "Ārocetvā…pe… nikkhipitabbanti dukkaṭaparimocanatthaṃ vuttaṃ. Keci pana “tadaheva",
  "tika-vin08t:1710_1": "puna vattaṃ samādiyitvā aruṇaṃ uṭṭhāpetukāmassa ratticchedaparihāratthampī”ti vadanti.",
  "tika-vin08t:1710_2": "Yassa māḷake nārocitaṃ, tassa ārocetvā nikkhipitabbaṃ. Yassa ārocitaṃ, tassa puna",
  "tika-vin08t:1710_3": "ārocanakiccaṃ natthi, kevalaṃ nikkhipitabbameva. “Sabhāgā bhikkhū vasantī”ti vuttattā",
  "tika-vin08t:1710_4": "visabhāgānaṃ vasanaṭṭhāne vattaṃ asamādiyitvā bahi eva kātumpi vaṭṭatīti daṭṭhabbaṃ.",
  "tika-vin08t:1710_5": "Dve leḍḍupāte atikkamitvāti idaṃ vihāre bhikkhūnaṃ sajjhāyādisaddasavanūpacāravijahanatthaṃ",
  "tika-vin08t:1710_6": "vuttaṃ, mahāmaggato okkammāti idaṃ maggapaṭipannānaṃ bhikkhūnaṃ savanūpacārātikkamanatthaṃ,",
  "tika-vin08t:1710_7": "gumbena vātiādi dassanūpacāravijahanatthaṃ. Sopi kenaci kammena purearuṇe eva gacchatīti",
  "tika-vin08t:1710_8": "iminā ārocanāya katāya sabbesu bhikkhūsu bahivihāraṃ gatesupi ūnegaṇecaraṇadoso vā",
  "tika-vin08t:1710_9": "vippavāsadoso vā na hoti ārocanatthattā sahavāsassāti dasseti. Tenāha “ayañcā”tiādi.",
  "tika-vin08t:1710_10": "Anikkhittavattena antoupacāragatānaṃ sabbesampi ārocetabbā. “Ayaṃ nikkhittavattassa",
  "tika-vin08t:1710_11": "parihāro”ti vuttaṃ, tattha nikkhittavattassāti vattaṃ nikkhipitvā parivasantassāti",
  "tika-vin08t:1710_12": "attho. Ayaṃ panettha therassa adhippāyo – vattaṃ nikkhipitvā parivasantassa upacāragatānaṃ",
  "tika-vin08t:1710_13": "sabbesaṃ ārocanakiccaṃ natthi, diṭṭharūpānaṃ sutasaddānaṃ ārocetabbaṃ, adiṭṭhaasutānampi",
  "tika-vin08t:1710_14": "antodvādasahatthagatānaṃ ārocetabbaṃ. Idaṃ vattaṃ nikkhipitvā parivasantassa lakkhaṇanti.",
  "tika-vin08t:1710_15": "Therassāti mahāpadumattherassa.",
  "tika-vin08t:1711_0": "238. Kukkuccavinodanatthāyāti imesu paṭicchannadivasappamāṇena parivasitadivasesu",
  "tika-vin08t:1711_1": "“siyuṃ nu kho tividharatticchedakāraṇayuttāni kānici divasāni, evaṃ sati aparipuṇṇaparivāsadivasattā",
  "tika-vin08t:1711_2": "na mānattāraho bhaveyya, asati ca mānattārahabhāve mānattaṃ dinnampi adinnaṃyeva",
  "tika-vin08t:1711_3": "bhaveyya, evañca sati āpannāpattito vuṭṭhānaṃ na bhaveyyā”ti imassa vinayakukkuccassa",
  "tika-vin08t:1711_4": "vinodanatthāya. Ekena vā dvīhi vā tīhi vā divasehi adhikatarāni divasāni parivasitvā",
  "tika-vin08t:1711_5": "nanu cāyaṃ parivutthaparivāso, tasmānena mānattameva yācitabbaṃ, atha kasmā vattaṃ",
  "tika-vin08t:1711_6": "samādiyitvā mānattaṃ yācitabbanti āhāti codanaṃ manasi karontena vuttaṃ “ayañhi vatte",
  "tika-vin08t:1711_7": "samādinne”tiādi. Hi yasmā ayaṃ bhikkhu vatte samādinne eva mānattāraho hoti, na asamādinne,",
  "tika-vin08t:1711_8": "iti tasmā vattaṃ samādiyitvā mānattaṃ yācitabbanti sambandho. Nanu ca kammavācāyaṃ",
  "tika-vin08t:1711_9": "“so parivutthaparivāso saṅghaṃ mānattaṃ yācati”icceva vuttaṃ, na vuttaṃ “samādinnavatto”ti,",
  "tika-vin08t:1711_10": "atha kasmā “vatte samādinne eva mānattāraho hotī”ti vuttanti codanaṃ sandhāyāha “nikkhittavattena",
  "tika-vin08t:1711_11": "parivutthattā”ti. Yasmā ayaṃ bhikkhu nikkhittavattena hutvā parivuttho hoti, no anikkhittavattena,",
  "tika-vin08t:1711_12": "tasmā nikkhittavattena hutvā parivutthattā ayaṃ bhikkhu vatte samādinne eva mānattāraho",
  "tika-vin08t:1711_13": "hoti, no asamādinneti yojanā. Tathā hi vuttaṃ “anikkhittavattassa pana puna samādānakiccaṃ",
  "tika-vin08t:1711_14": "natthi. So hi paṭicchannadivasātikkameneva mānattāraho hoti, tasmā tassa mānattaṃ dātabbamevā”ti.",
  "tika-vin08t:1712_0": "Catūhi pañcahi vā bhikkhūhi saddhinti ūnegaṇecaraṇadosā vimuccanatthaṃ. Parikkhittassa",
  "tika-vin08t:1712_1": "vihārassa parikkhepatotiādi kiñcāpi pāḷiyaṃ natthi, atha kho aṭṭhakathācariyānaṃ",
  "tika-vin08t:1712_2": "vacanena tathā eva paṭipajjitabbanti ca vuttaṃ. “Atthibhāvaṃ sallakkhetvāti dvādasahatthe",
  "tika-vin08t:1712_3": "upacāre sallakkhetvā, anikkhittavattānaṃ upacārasīmāya āgatabhāvaṃ sallakkhetvā sahavāsādikaṃ",
  "tika-vin08t:1712_4": "veditabbanti ca vuttaṃ. ‘Nikkhipantena ārocetvā nikkhipitabbaṃ payojanaṃ atthī’ti",
  "tika-vin08t:1712_5": "ca vuttaṃ, na pana taṃ payojanaṃ dassita”nti vajirabuddhiṭīkāyaṃ vuttaṃ, vattabhedadukkaṭā",
  "tika-vin08t:1712_6": "muccanapayojanaṃ hotīti veditabbaṃ.",
  "tika-vin08t:1713_0": "239. Abbhānaṃ kātuṃ na vaṭṭatīti katampi akatameva hotīti attho. “Tenāpi vattaṃ samādiyitvā",
  "tika-vin08t:1713_1": "ārocetvā abbhānaṃ yācitabba”nti vuttattā abbhānayācanatthaṃ mānattassa samādiyanakālepi",
  "tika-vin08t:1713_2": "ārocetabbameva. Pubbe mānattacāritakāle ārocitamevāti anārocetvā abbhānaṃ na yācitabbanti",
  "tika-vin08t:1713_3": "viññāyati. Evaṃ mānattayācanakālepi parivāsaṃ samādiyitvā ārocetabbamevāti daṭṭhabbaṃ.",
  "tika-vin08t:1714_0": "240. Ciṇṇamānatto bhikkhu abbhetabboti ciṇṇamānattassa ca abbhānārahassa ca ninnānākaraṇattā",
  "tika-vin08t:1714_1": "vuttaṃ. Aññathā “abbhānāraho abbhetabbo”ti vattabbaṃ siyā. Ukkhepanīyakammakatopi",
  "tika-vin08t:1714_2": "attano laddhiggahaṇavasena sabhāgabhikkhumhi sati tassa anārocāpetuṃ na labhati.",
  "tika-vin08t:1715_0": "“Anantarāyikassa pana antarāyikasaññāya chādayato acchannāvā”ti pāṭho. Averibhāvena",
  "tika-vin08t:1715_1": "sabhāgo averisabhāgo. “Sabhāgasaṅghādisesaṃ āpannassa pana santike āvi kātuṃ na vaṭṭatī”ti",
  "tika-vin08t:1715_2": "pasaṅgato idheva pakāsitaṃ. Lahukesu paṭikkhepo natthi. Tattha ñattiyā āvi katvā",
  "tika-vin08t:1715_3": "uposathaṃ kātuṃ anuññātattā lahukasabhāgaṃ āvi kātuṃ vaṭṭatīti. Sabhāgasaṅghādisesaṃ",
  "tika-vin08t:1715_4": "pana ñattiyā ārocanaṃ na vaṭṭatīti kira. “Tassa santike taṃ āpattiṃ paṭikarissatīti",
  "tika-vin08t:1715_5": "vuttattā lahukassevāyaṃ samanuññātā. Na hi sakkā suddhassa ekassa santike saṅghādisesassa",
  "tika-vin08t:1715_6": "paṭikaraṇaṃ kātu”nti likhitaṃ. Lahukesupi sabhāgaṃ āvi kātuṃ na vaṭṭatīti. Tasmā",
  "tika-vin08t:1715_7": "eva hi ñattiyā āvikaraṇaṃ anuññātaṃ, itarathā taṃ niratthakaṃ siyā. Aññamaññārocanassa",
  "tika-vin08t:1715_8": "vaṭṭati, tato na vaṭṭatīti dīpanatthameva ñattiyā āvikaraṇamanuññātaṃ, teneva idha",
  "tika-vin08t:1715_9": "“sabhāgasaṅghādisesaṃ āpannassā”tiādi vuttaṃ, ayamattho “ettāvatā te dve nirāpattikā",
  "tika-vin08t:1715_10": "honti, tesaṃ santike sesehi sabhāgāpattiyo desetabbā”ti vacanena kaṅkhāvitaraṇiyampi",
  "tika-vin08t:1715_11": "pakāsitova. Saṅghādisesaṃ pana ñattiyā ārocetvā uposathaṃ kātuṃ vaṭṭati. Tassā ñattiyā",
  "tika-vin08t:1715_12": "ayamattho – yadā suddhaṃ bhikkhuṃ passissati, tassa santike aññamaññārocanavasena",
  "tika-vin08t:1715_13": "paṭikarissati, evaṃ paṭikate “na ca, bhikkhave, sāpattikena pātimokkhaṃ sotabbaṃ,",
  "tika-vin08t:1715_14": "yo suṇeyya, āpatti dukkaṭassā”ti vuttāpattito mokkho hoti, tasmā “garukaṃ vā hotu",
  "tika-vin08t:1715_15": "lahukaṃ vā, ñattiyā āvi kātuṃ vaṭṭatī”ti vuttaṃ. Ubhosu nayesu yuttataraṃ gahetabbaṃ.",
  "tika-vin08t:1715_16": "“Nāmañceva āpatti cāti tena tena vītikkamenāpannāpatti āpatti. Nāmanti tassā āpattiyā",
  "tika-vin08t:1715_17": "nāma”nti likhitaṃ. Ārocetvā nikkhipitabbanti ettha ārocanaṃ vattabhedadukkaṭapariharaṇappayojananti veditabbaṃ.",
  "tika-vin08t:1716_0": "“Satiyeva antarāye antarāyikasaññī chādeti, acchannā hoti. Antarāyikassa pana antarāyikasaññāya",
  "tika-vin08t:1716_1": "vā anantarāyikasaññāya vā chādayato acchannāvā”tipi pāṭho. Averīti hitakāmo. Uddhaste",
  "tika-vin08t:1716_2": "aruṇeti uṭṭhite aruṇe. Suddhassa santiketi sabhāgasaṅghādisesaṃ anāpannassa santike.",
  "tika-vin08t:1716_3": "Vatthunti asucimocanādivītikkamaṃ. Sukkavissaṭṭhīti vatthu ceva gottañcāti “sukkavissaṭṭhī”ti",
  "tika-vin08t:1716_4": "idaṃ asucimocanalakkhaṇassa vītikkamassa pakāsanato vatthu ceva hoti, sajātiyasādhāraṇavijātiyavinivattasabhāvāya",
  "tika-vin08t:1716_5": "sukkavissaṭṭhiyā eva pakāsanato gottañca hotīti attho. Gaṃ tāyatīti hi gottaṃ. Saṅghādisesoti",
  "tika-vin08t:1716_6": "nāmañceva āpatti cāti saṅghādisesoti tena tena vītikkamena āpannassa āpattinikāyassa",
  "tika-vin08t:1716_7": "nāmapakāsanato nāmañceva hoti, āpattisabhāvato āpatti ca.",
  "tika-vin08t:1717_0": "Suddhassāti sabhāgasaṅghādisesaṃ anāpannassa, tato vuṭṭhitassa vā. Aññasminti suddhantaparivāsavasena",
  "tika-vin08t:1717_1": "āpattivuṭṭhānato aññasmiṃ āpattivuṭṭhāne. Paṭicchādiyitthāti paṭicchannā. Kā sā?",
  "tika-vin08t:1717_2": "Āpatti. Divasādīhi paricchinditvā vasanaṃ parivāso. Ko so? Vinayakammakaraṇaṃ. Paṭicchannāya",
  "tika-vin08t:1717_3": "āpattiyā parivāso paṭicchannaparivāso.",
  "tika-vin08t:1718": "Paṭicchannaparivāsakathā niṭṭhitā.",
  "tika-vin08t:1719": "Suddhantaparivāsakathā",
  "tika-vin08t:1720_0": "242. Sujjhanaṃ suddho, ko so? Āpattivigamo. Amati osānabhāvaṃ gacchatīti anto, suddho",
  "tika-vin08t:1720_1": "anto yassa parivāsassāti suddhanto, suddhanto ca so parivāso cāti suddhantaparivāso,",
  "tika-vin08t:1720_2": "suddhakālaṃ pariyantaṃ katvā asuddhakālappamāṇena paricchinditvā kataparivāso.",
  "tika-vin08t:1721": "Suddhantaparivāsakathā niṭṭhitā.",
  "tika-vin08t:1722": "Odhānasamodhānaparivāsakathā",
  "tika-vin08t:1723_0": "243. Samodhīyate samodhānaṃ, nānākālikā nānāvatthukā āpattiyo agghādivasena samodhānaṃ",
  "tika-vin08t:1723_1": "ekīkaraṇaṃ, samodhānetvā kato parivāso samodhānaparivāsoti viggaho. Kammavācāyaṃ",
  "tika-vin08t:1723_2": "“paṭikassito saṅghena itthannāmo bhikkhu antarā sambahulānaṃ āpattīnaṃ appaṭicchannānaṃ",
  "tika-vin08t:1723_3": "mūlāyapaṭikassanā, khamati saṅghassa, tasmā tuṇhī, evametaṃ dhārayāmī”ti ettha gatyatthadhātuyā",
  "tika-vin08t:1723_4": "kammani ca nayanatthadhātuyā kammani ca tadatthasampadāne ca vibhattipariṇāme cāti",
  "tika-vin08t:1723_5": "imesu catūsu ṭhānesu āyādesassa vuttattā, paṭipubbakasadhātuyā ca nayanatthattā “mūlāyā”ti",
  "tika-vin08t:1723_6": "idaṃ “paṭikassito”ti ettha kammaṃ, tasmā “paṭikassito…pe… mūlāya” iti ettakameva",
  "tika-vin08t:1723_7": "bhavitabbaṃ, na “mūlāyapaṭikassanā”ti evaṃ maññamānā saddaviduno “paṭikassanā”ti",
  "tika-vin08t:1723_8": "idaṃ adhikanti vā vadeyyuṃ makkheyyuṃ vā, na panetaṃ vattabbaṃ. Navapāṭhesuyeva ayaṃ",
  "tika-vin08t:1723_9": "pāṭho saddalakkhaṇayutto vā ayutto vāti cintetabbo, na pana pāḷiyaṭṭhakathādito āgatesu",
  "tika-vin08t:1723_10": "porāṇapāṭhesu. Tesu pana kathaṃ yojiyamāno ayaṃ pāṭho saddayuttiyā ca atthayuttiyā",
  "tika-vin08t:1723_11": "ca samannāgato bhaveyyāti yojanākāroyeva cintetabbo. Ayañca pāṭho porāṇapāḷipāṭhova,",
  "tika-vin08t:1723_12": "tasmā “mūlāyapaṭikassanā”ti idaṃ karaṇavasena vipariṇāmetvā “mūlāyapaṭikassanāya",
  "tika-vin08t:1723_13": "paṭikassito”ti yojetabbaṃ.",
  "tika-vin08t:1724_0": "Kathaṃ panetassa porāṇapāṭhabhāvo jānitabboti? Pakaraṇe āgatattā. Vuttañhi vimativinodaniyaṃ",
  "tika-vin08t:1724_1": "“pāḷiyaṃ paṭikassito saṅghena udāyi bhikkhu antarā ekissā āpattiyā…pe… mūlāyapaṭikassanāti",
  "tika-vin08t:1724_2": "idaṃ karaṇavasena vipariṇāmetvā mūlāyapaṭikassanāya paṭikassitoti yojetabba”nti.",
  "tika-vin08t:1724_3": "Atha vā “mūlāya paṭikassanā mūlāyapaṭikassanā”ti aluttasamāsavasena uttarapadena",
  "tika-vin08t:1724_4": "samāsaṃ katvā saṅghena itthannāmo bhikkhu antarā sambahulānaṃ āpattīnaṃ appaṭicchannānaṃ",
  "tika-vin08t:1724_5": "hetu paṭikassito. Sā mūlāyapaṭikassanā khamati saṅghassāti yojetabbaṃ. Tathā hi vuttaṃ",
  "tika-vin08t:1724_6": "tattheva “atha vā mūlāyapaṭikassanā khamati saṅghassāti uttarapadena saha paccattavaseneva",
  "tika-vin08t:1724_7": "yojetumpi vaṭṭatī”ti.",
  "tika-vin08t:1725_0": "Taṃ dentena paṭhamaṃ mūlāya paṭikassitvā pacchāparivāso dātabboti ettha taṃ odhānasamodhānaparivāsaṃ",
  "tika-vin08t:1725_1": "dentena paṭhamaṃ taṃ bhikkhuṃ mūlāya paṭikassitvā mūladivase ākaḍḍhitvā tassa antarāpattiyā",
  "tika-vin08t:1725_2": "samodhānaparivāso dātabboti attho. Yathā kiṃ vimativinodaniyaṃ “udāyiṃ bhikkhuṃ antarā",
  "tika-vin08t:1725_3": "ekissā āpattiyā…pe… mūlāya paṭikassitvāti ettha antarā ekissā āpattiyā hetubhūtāya",
  "tika-vin08t:1725_4": "udāyiṃ bhikkhuṃ mūlāya paṭikassitvā mūladivase ākaḍḍhitvā tassā antarāpattiyā samodhānaparivāsaṃ",
  "tika-vin08t:1725_5": "detūti yojanā”ti vuttaṃ. Mahāsumattheravāde āvikārāpetvā vissajjetabboti tassa atekicchabhāvaṃ",
  "tika-vin08t:1725_6": "teneva saṅghassa pākaṭaṃ kāretvā lajjīgaṇato viyojanavasena vissajjetabboti attho.",
  "tika-vin08t:1726": "Odhānasamodhānaparivāsakathā niṭṭhitā.",
  "tika-vin08t:1727": "Agghasamodhānaparivāsakathā",
  "tika-vin08t:1728_0": "244. Agghena agghavasena arahavasena samodhānaṃ agghasamodhānaṃ, āpannāsu sambahulāsu",
  "tika-vin08t:1728_1": "āpattīsu yā āpattiyo ciratarappaṭicchannāyo, tāsaṃ agghena samodhāya tāsaṃ rattiparicchedavasena",
  "tika-vin08t:1728_2": "avasesānaṃ ūnatarappaṭicchannānaṃ āpattīnaṃ parivāso dīyati, ayaṃ vuccati agghasamodhāno.",
  "tika-vin08t:1728_3": "Sataṃ āpattiyoti kāyasaṃsaggādivasena ekadivase āpannā sataṃ āpattiyo. Dasasatanti",
  "tika-vin08t:1728_4": "sahassaāpattiyo. Rattisataṃ chādayitvānāti yojetabbaṃ. “Agghasamodhāno nāma sabhāgavatthukāyo",
  "tika-vin08t:1728_5": "sambahulā āpattiyo āpannassa bahurattiṃ paṭicchāditāpattiyaṃ nikkhipitvā dātabbo,",
  "tika-vin08t:1728_6": "itaro nānāvatthukānaṃ vasenāti ayametesaṃ viseso”ti vajirabuddhiṭīkāyaṃ vuttaṃ.",
  "tika-vin08t:1729": "Agghasamodhānaparivāsakathā niṭṭhitā.",
  "tika-vin08t:1730_0": "246. Liṅgaparivattanakakathāyaṃ yadi kassaci bhikkhuno itthiliṅgaṃ pātu bhaveyya,",
  "tika-vin08t:1730_1": "kiṃ tena puna upajjhā gahetabbā, puna upasampadā kātabbā, kiṃ bhikkhūpasampadāto",
  "tika-vin08t:1730_2": "paṭṭhāya vassagaṇanā kātabbā, udāhu ito paṭṭhāyāti pucchāya sati taṃ pariharitumāha",
  "tika-vin08t:1730_3": "“sace”tiādi. Evaṃ sante sā bhikkhunī bhikkhūnaṃ majjheyeva vasitabbaṃ bhaveyyāti",
  "tika-vin08t:1730_4": "codanaṃ sandhāyāha “appatirūpa”ntiādi. Evaṃ sante bhikkhubhūtakāle āpajjitāpattiyo",
  "tika-vin08t:1730_5": "kathaṃ kātabbāti codanaṃ manasi katvā āha “yā desanāgāminiyo vā”tiādi. Tattha bhikkhūnaṃ",
  "tika-vin08t:1730_6": "bhikkhunīhi sādhāraṇāti sañcarittādayo. Asādhāraṇāti sukkavissaṭṭhiādayo. Hotu bhagavato",
  "tika-vin08t:1730_7": "anuññātavasena liṅge parivatte asādhāraṇāpattīhi vuṭṭhitabhāvo, puna pakatiliṅge",
  "tika-vin08t:1730_8": "uppanne puna āpatti siyāti āsaṅkaṃ pariharituṃ “puna pakatiliṅge”tiādi vuttaṃ. Idāni",
  "tika-vin08t:1730_9": "tamatthaṃ pāḷiyā sādhetuṃ “vuttañceta”ntiādimāha. Tassattho paṭhamapārājikavaṇṇanāya",
  "tika-vin08t:1730_10": "ṭīkāsu vuttanayeneva daṭṭhabbo, idha pana garukāpattivuṭṭhānakathābhūtattā sāyeva kathā vuccate.",
  "tika-vin08t:1731_0": "247. Tattha bhikkhunīhi sādhāraṇāya paṭicchannāya āpattiyāti sañcarittādiāpattiyā,",
  "tika-vin08t:1731_1": "hetvatthe cetaṃ karaṇavacanaṃ. Parivasantassāti anādare sāmivacanaṃ. Pakkhamānattameva",
  "tika-vin08t:1731_2": "dātabbaṃ, na puna parivāso dātabbo bhikkhunibhāve aparivāsārahattāti adhippāyo. Mānattaṃ",
  "tika-vin08t:1731_3": "carantassāti anādareyeva sāmivacanaṃ, chārattamānatte āciṇṇeyeva parivattati, puna",
  "tika-vin08t:1731_4": "pakkhamānattameva dātabbanti. Tena vakkhati “sace ciṇṇamānattassā”tiādi. Akusalavipāke",
  "tika-vin08t:1731_5": "parikkhīṇeti purisindriyassa antaradhānaṃ sandhāya vuttaṃ. Itthindriyapatiṭṭhānaṃ",
  "tika-vin08t:1731_6": "pana kusalavipākameva. Vuttañhi aṭṭhakathāyaṃ “ubhayampi akusalena antaradhāyati,",
  "tika-vin08t:1731_7": "kusalena paṭilabbhatī”ti. Chārattaṃ mānattameva dātabbaṃ, na parivāso dātabbo, na",
  "tika-vin08t:1731_8": "vā pakkhamānattaṃ dātabbaṃ.",
  "tika-vin08t:1732_0": "“Ayaṃ pana viseso”ti vatvā taṃ visesaṃ dassetumāha “sace”tiādi. Parivāsadānaṃ natthi,",
  "tika-vin08t:1732_1": "chārattaṃ mānattameva dātabbaṃ. Kasmā? Bhikkhunikāle paṭicchannattā. Bhikkhukāle",
  "tika-vin08t:1732_2": "channāyeva hi āpatti parivāsārahā hoti, no bhikkhunikāleti ayametāsaṃ viseso. Pakkhamānattaṃ",
  "tika-vin08t:1732_3": "carantiyāti anādare sāmivacanaṃ, pakkhamānatte āciṇṇeyevāti attho. Tathā hi vakkhati",
  "tika-vin08t:1732_4": "“ciṇṇamānattāyā”tiādi. Chārattaṃ mānattaṃ carantassātiādi vuttanayameva.",
  "tika-vin08t:1733": "Parivāsavinicchayakathā",
  "tika-vin08t:1734_0": "Idāni saṅghādisesāpatti yasmā sāvasesagarukāpatti hoti satekicchā, tasmā yathā nāma",
  "tika-vin08t:1734_1": "rogāturo puggalo kiñci attano hitasukhakāraṇaṃ kātuṃ na sakkoti, tamenaṃ kāruṇiko",
  "tika-vin08t:1734_2": "tikicchako karuṇāsañcodito tikicchaṃ katvā gelaññato vuṭṭhāpetvā hitasukhaṃ janeti,",
  "tika-vin08t:1734_3": "evaṃ saṅghādisesāpattisamaṅgī puggalo āṇāvītikkamantarāyikabhāvato saggamokkhamaggaṃ",
  "tika-vin08t:1734_4": "sodhetuṃ na sakkoti, tamenaṃ mahākāruṇiko bhagavā mahākaruṇāya sañcoditamānaso anekehi",
  "tika-vin08t:1734_5": "nayehi āpattito vuṭṭhānaṃ katvā saggamokkhasukhe patiṭṭhapeti, bhagavato adhippāyaññuno",
  "tika-vin08t:1734_6": "aṭṭhakathācariyāpi anekehi kāraṇehi bhagavato vacanassa atthaṃ pakāsetvā visuddhakāmānaṃ",
  "tika-vin08t:1734_7": "nayaṃ denti, tathā ṭīkācariyādayopi. Evaṃ dinne pana naye yoniso manasi kātuṃ sakkontā",
  "tika-vin08t:1734_8": "paṇḍitā yathānusiṭṭhaṃ paṭipajjanti, asakkontā aññathā atthaṃ gahetvā na yathānusiṭṭhaṃ",
  "tika-vin08t:1734_9": "paṭipajjanti, tesaṃ diṭṭhānugatiṃ anugacchantā sissādayopi tatheva karonti, tasmā",
  "tika-vin08t:1734_10": "bhagavato vacanañca pubbenāparaṃ saṃsanditvā aṭṭhakathāṭīkādivacanañca sammā tulayitvā",
  "tika-vin08t:1734_11": "tathato bhagavato adhippāyaṃ ñatvā yathānusiṭṭhaṃ paṭipajjantehi garukāpattito vuṭṭhahanatthaṃ yogo karaṇīyo.",
  "tika-vin08t:1735_0": "Tasmā yadā bhikkhū āgacchanti vinayadharassa santikaṃ “garukāpattivuṭṭhānaṃ karissāmā”ti,",
  "tika-vin08t:1735_1": "tadā vinayadharena “tvaṃ katarāpattiṃ āpanno”ti pucchitabbo. “Saṅghādisesaṃ āpanno”ti",
  "tika-vin08t:1735_2": "vutte “katarasaṅghādisesa”nti pucchitvā “imaṃ nāmā”ti vutte sukkavissaṭṭhiyaṃ mocetukāmacetanā,",
  "tika-vin08t:1735_3": "upakkamo, muccananti tīṇi aṅgāni. Kāyasaṃsagge manussitthī, itthisaññitā, kāyasaṃsaggarāgo,",
  "tika-vin08t:1735_4": "tena rāgena vāyāmo, hatthaggāhādisamāpajjananti pañca aṅgāni. Duṭṭhullavācāyaṃ manussitthī,",
  "tika-vin08t:1735_5": "itthisaññitā, duṭṭhullavācassādarāgo, tena rāgena obhāsanaṃ, taṅkhaṇavijānananti",
  "tika-vin08t:1735_6": "pañca aṅgāni. Attakāme manussitthī, itthisaññitā, attakāmapāricariyāya rāgo, tena",
  "tika-vin08t:1735_7": "rāgena vaṇṇabhaṇanaṃ, taṅkhaṇavijānananti pañca aṅgāni. Sañcaritte yesu sañcarittaṃ",
  "tika-vin08t:1735_8": "samāpajjati, tesaṃ manussajātikatā, nālaṃvacanīyatā, paṭiggaṇhanavīmaṃsanapaccāharaṇānīti",
  "tika-vin08t:1735_9": "pañca aṅgāni. Kuṭikāre ullittādīnaṃ aññataratā, heṭṭhimapamāṇasambhavo, adesitavatthukatā,",
  "tika-vin08t:1735_10": "pamāṇātikkantatā, attuddesikatā, vāsāgāratā, lepaghaṭanāti satta pamāṇayuttādīsu",
  "tika-vin08t:1735_11": "chadhā aṅgāni. Vihārakāre tāniyeva cha aṅgāni. Duṭṭhadose yaṃ codeti, tassa upasampannoti",
  "tika-vin08t:1735_12": "saṅkhyupagamanaṃ, tasmiṃ suddhasaññitā, yena pārājikena codeti, tassa diṭṭhādivasena",
  "tika-vin08t:1735_13": "amūlakatā, cāvanādhippāyena sammukhācodanā, tassa taṅkhaṇavijānananti pañca aṅgāni.",
  "tika-vin08t:1735_14": "Aññabhāgiye aññabhāgiyassa adhikaraṇassa kañcidesaṃ lesamattaṃ upādiyanatā, purimāni",
  "tika-vin08t:1735_15": "pañcāti cha aṅgāni. Saṅghabhede bhedāya parakkamanaṃ, dhammakammena samanubhāsanaṃ,",
  "tika-vin08t:1735_16": "kammavācāpariyosānaṃ, appaṭinissajjananti cattāri aṅgāni. Bhedānuvattake aṅgesu yathā",
  "tika-vin08t:1735_17": "tattha parakkamanaṃ, evaṃ idha anuvattananti cattāri aṅgāni. Dubbace aṅgesu yathā",
  "tika-vin08t:1735_18": "tattha parakkamanaṃ, evaṃ idha avacanīyakaraṇatāti cattāri aṅgāni. Kuladūsake aṅgesu",
  "tika-vin08t:1735_19": "yathā tattha parakkamanaṃ, evaṃ idha chandādīhi pāpananti cattāri aṅgāni. Iti imāni",
  "tika-vin08t:1735_20": "aṅgāni sodhetvā sace aṅgapāripūrī hoti, “saṅghādiseso”ti vattabbo. No ce, “nāyaṃ",
  "tika-vin08t:1735_21": "saṅghādiseso, thullaccayādīsu aññatarāpattī”ti vatvā “nāyaṃ vuṭṭhānagāminī, desanāgāminī",
  "tika-vin08t:1735_22": "ayaṃ āpatti, tasmā patirūpassa bhikkhussa santike desehī”ti vatvā desāpetabbo.",
  "tika-vin08t:1736_0": "Atha pana anāpatticchāyā paññāyati, “anāpattī”ti vatvā uyyojetabbā. Sace pana saṅghādisesacchāyā",
  "tika-vin08t:1736_1": "paññāyati, “tvaṃ imaṃ āpattiṃ āpajjitvā chādesi, na chādesī”ti pucchitvā “na chādemī”ti",
  "tika-vin08t:1736_2": "vutte “tena hi tvaṃ na parivāsāraho, mānattārahova hotī”ti vattabbo. “Chādemī”ti",
  "tika-vin08t:1736_3": "pana vutte “dasasu ākāresu aññatarakāraṇena chādesi, udāhu aññakāraṇenā”ti pucchitvā",
  "tika-vin08t:1736_4": "“dasasu aññatarakāraṇenā”ti vutte “evampi mānattāraho hoti, na parivāsāraho”ti vattabbo.",
  "tika-vin08t:1736_5": "Atha “aññakāraṇenā”ti vadati, evaṃ santepi “tvaṃ āpattiāpannabhāvaṃ jānanto paṭicchādesi,",
  "tika-vin08t:1736_6": "udāhu ajānanto”ti pucchitvā “ajānanto paṭicchādemī”ti vutte ca “āpattiāpannabhāvaṃ",
  "tika-vin08t:1736_7": "saranto paṭicchādesi, udāhu visaritvā paṭicchādesī”ti pucchitvā “visaritvā paṭicchādemī”ti",
  "tika-vin08t:1736_8": "vutte ca “āpattiāpannabhāve vematiko hutvā paṭicchādesi, udāhu nibbematiko hutvā”ti",
  "tika-vin08t:1736_9": "pucchitvā “vematiko hutvā”ti vutte ca “na tvaṃ parivāsāraho, mānattārahova hotī”ti vattabbo.",
  "tika-vin08t:1737_0": "Atha “jānanto paṭicchādemī”ti vutte ca “saranto paṭicchādemī”ti vutte ca “nibbematiko",
  "tika-vin08t:1737_1": "hutvā paṭicchādemī”ti vutte ca “tvaṃ parivāsāraho”ti vattabbo. Vuttañhetaṃ samuccayakkhandhake",
  "tika-vin08t:1737_2": "“so evaṃ vadati ‘yāyaṃ, āvuso, āpatti jānapaṭicchannā, dhammikaṃ tassā āpattiyā parivāsadānaṃ,",
  "tika-vin08t:1737_3": "dhammattā ruhati. Yā ca khvāyaṃ, āvuso, āpatti ajānappaṭicchannā, adhammikaṃ tassā",
  "tika-vin08t:1737_4": "āpattiyā parivāsadānaṃ, adhammattā na ruhati. Ekissā, āvuso, āpattiyā bhikkhu mānattāraho”’ti",
  "tika-vin08t:1737_5": "ca, “so evaṃ vadati ‘yāyaṃ āpatti saramānapaṭicchannā, dhammikaṃ tassā āpattiyā parivāsadānaṃ,",
  "tika-vin08t:1737_6": "dhammattā ruhati. Yā ca khvāyaṃ āpatti asaramānapaṭicchannā, adhammikaṃ tassā āpattiyā",
  "tika-vin08t:1737_7": "parivāsadānaṃ, adhammattā na ruhati. Ekissā, āvuso, āpattiyā bhikkhu mānattāraho”’ti",
  "tika-vin08t:1737_8": "ca, “so evaṃ vadati ‘yāyaṃ, āvuso, āpatti nibbematikapaṭicchannā, dhammikaṃ tassā",
  "tika-vin08t:1737_9": "āpattiyā parivāsadānaṃ, dhammattā ruhati. Yā ca khvāyaṃ, āvuso, āpatti vematikapaṭicchannā,",
  "tika-vin08t:1737_10": "adhammikaṃ tassā āpattiyā parivāsadānaṃ, adhammattā na ruhati. Ekissā, āvuso, āpattiyā",
  "tika-vin08t:1737_11": "bhikkhumānattāraho”’ti ca.",
  "tika-vin08t:1738_0": "Evaṃ parivāsārahabhāvaṃ pakāsetvā “ayaṃ bhikkhu parivāsāraho, tīsu parivāsesu kataraparivāsāraho”ti",
  "tika-vin08t:1738_1": "cintetvā “bhikkhu tvaṃ kati āpattiyo chādesī”ti pucchitvā “ekaṃ āpatti”nti vā “dve",
  "tika-vin08t:1738_2": "tīṇi tatuttari vā āpattiyo chādemī”ti vā vutte “katīhaṃ tvaṃ āpattiṃ paṭicchādesī”ti",
  "tika-vin08t:1738_3": "pucchitvā “ekāhamevāhaṃ paṭicchādemī”ti vā “dvīhaṃ tīhaṃ tatuttari vā paṭicchādemī”ti",
  "tika-vin08t:1738_4": "vā vutte “yāvatīhaṃ paṭicchādesi, tāvatīhaṃ tvaṃ paṭivasissasī”ti vattabbo. Vuttañhetaṃ",
  "tika-vin08t:1738_5": "bhagavatā “yāvatīhaṃ jānaṃ paṭicchādeti, tāvatīhaṃ tena bhikkhunā akāmā parivatthabba”nti.",
  "tika-vin08t:1738_6": "Tato “ayaṃ bhikkhu āpattipariyantaṃ jānāti, tasmā paṭicchannaparivāsāraho”ti ñatvā",
  "tika-vin08t:1738_7": "tadanurūpā kammavācā kātabbā.",
  "tika-vin08t:1739_0": "Ettha ca āpattipariyantapucchanaṃ kammavācākaraṇatthameva hoti, rattipariyantapucchanaṃ",
  "tika-vin08t:1739_1": "pana tadatthañceva suddhantaparivāsassa ananurūpabhāvadassanatthañca hoti. Vuttañhi",
  "tika-vin08t:1739_2": "aṭṭhakathāyaṃ “so duvidho cūḷasuddhanto mahāsuddhantoti, duvidhopi cesa rattiparicchedaṃ",
  "tika-vin08t:1739_3": "sakalaṃ vā ekaccaṃ vā ajānantassa ca asarantassa ca tattha vematikassa ca dātabbo.",
  "tika-vin08t:1739_4": "Āpattipariyantaṃ pana ‘ahaṃ ettakā āpattiyo āpanno’ti jānātu vā, mā vā, akāraṇameta”nti.",
  "tika-vin08t:1739_5": "Tato tassa bhikkhuno nisīdanaṭṭhānaṃ jānitabbaṃ. Duvidhañhi nisīdanaṭṭhānaṃ anikkhittavattena",
  "tika-vin08t:1739_6": "nisīditabbaṭṭhānaṃ, nikkhittavattena nisīditabbaṭṭhānanti.",
  "tika-vin08t:1740_0": "Tattha appabhikkhuke vihāre sabhāgabhikkhūnaṃ vasanaṭṭhāne upacārasīmāparicchinno",
  "tika-vin08t:1740_1": "antovihāro anikkhittavattena nisīditabbaṭṭhānaṃ hoti. Upacārasīmaṃ atikkamma mahāmaggato",
  "tika-vin08t:1740_2": "okkamma gumbavatipaṭicchannaṭṭhānaṃ nikkhittavattena nisīditabbaṭṭhānaṃ hoti. Vuttañhi",
  "tika-vin08t:1740_3": "aṭṭhakathāyaṃ “sace appabhikkhuko vihāro hoti, sabhāgā bhikkhū vasanti, vattaṃ anikkhipitvā",
  "tika-vin08t:1740_4": "vihāreyeva rattipariggaho kātabbo. Atha na sakkā sodhetuṃ, vuttanayeneva vattaṃ nikkhipitvā",
  "tika-vin08t:1740_5": "paccūsasamaye ekena bhikkhunā saddhiṃ mānattavaṇṇanāyaṃ vuttanayeneva upacārasīmaṃ",
  "tika-vin08t:1740_6": "atikkamitvā mahāmaggā okkamma paṭicchannaṭṭhāne nisīditvā antoaruṇeyeva vuttanayeneva",
  "tika-vin08t:1740_7": "vattaṃ samādiyitvā tassa bhikkhuno parivāso ārocetabbo”ti. “Mānattavaṇṇanāyaṃ vuttanayenevā”ti",
  "tika-vin08t:1740_8": "ca “sace appabhikkhuko vihāro hoti, sabhāgā bhikkhū vasanti, vattaṃ anikkhipitvā",
  "tika-vin08t:1740_9": "antovihāreyeva rattiyo gaṇetabbā. Atha na sakkā sodhetuṃ, vuttanayeneva vattaṃ nikkhipitvā",
  "tika-vin08t:1740_10": "paccūsasamaye catūhi pañcahi vā bhikkhūhi saddhiṃ parikkhittassa vihārassa parikkhepato,",
  "tika-vin08t:1740_11": "aparikkhittassa parikkhepārahaṭṭhānato dve leḍḍupāte atikkamitvā mahāmaggato okkamma",
  "tika-vin08t:1740_12": "gumbena vā vatiyā vā paṭicchannaṭṭhāne nisīditabba”nti idaṃ vacanaṃ sandhāya vuttaṃ.",
  "tika-vin08t:1741_0": "Tattha appabhikkhuko vihāro hotīti idaṃ bahubhikkhuke vihāre aññe bhikkhū gacchanti,",
  "tika-vin08t:1741_1": "aññe bhikkhū āgacchanti, tasmā ratticchedavattabhedakāraṇāni sodhetuṃ dukkarattā",
  "tika-vin08t:1741_2": "vuttaṃ. Vakkhati hi “atha na sakkā sodhetu”nti. Sabhāgā bhikkhū vasantīti idaṃ visabhāgānaṃ",
  "tika-vin08t:1741_3": "verībhikkhūnaṃ santike vattaṃ ārocento pakāsetukāmo hoti, tasmā vuttaṃ. Vuttañhi",
  "tika-vin08t:1741_4": "aṭṭhakathāyaṃ “tasmā averisabhāgassa santike ārocetabbā. Yo pana visabhāgo hoti sutvā",
  "tika-vin08t:1741_5": "pakāsetukāmo, evarūpassa upajjhāyassapi santike nārocetabbā”ti, tasmā visabhāgānaṃ",
  "tika-vin08t:1741_6": "vasanaṭṭhāne vattaṃ asamādiyitvā bahiyeva kātumpi vaṭṭatīti daṭṭhabbaṃ. Vihāreyevāti",
  "tika-vin08t:1741_7": "antoupacārasīmāyameva. Vakkhati hi “atha na sakkā…pe… upacārasīmaṃ atikkamitvā”ti.",
  "tika-vin08t:1741_8": "Rattipariggaho kātabboti rattigaṇanā kātabbā. Vuttañhi mānattavaṇṇanāyaṃ “rattiyo",
  "tika-vin08t:1741_9": "gaṇetabbā”ti. Atha na sakkā sodhetunti bahubhikkhukattā vā vihārassa visabhāgānaṃ",
  "tika-vin08t:1741_10": "vasanaṭṭhānattā vā ratticchedavattābhedakāraṇānipi sodhetuṃ na sakkā. Vattaṃ nikkhipitvāti",
  "tika-vin08t:1741_11": "parivāsavattaṃ nikkhipitvā. Paccūsasamayeti pacchimayāmakāle aruṇodayato puretarameva.",
  "tika-vin08t:1741_12": "Tathā hi vakkhati “antoaruṇeyeva vuttanayena vattaṃ samādiyitvā tassa bhikkhuno parivāso",
  "tika-vin08t:1741_13": "ārocetabbo”ti. Ekena bhikkhunā saddhinti vippavāsaratticchedavimuccanatthaṃ vinā",
  "tika-vin08t:1741_14": "pakatattena sabhikkhukaāvāsaabhikkhukaanāvāsagamanasaṅkhātavattabhedavimuccanatthañca",
  "tika-vin08t:1741_15": "vuttaṃ. Tathā hi vuttaṃ “na, bhikkhave, pārivāsikena bhikkhunā sabhikkhukā āvāsā",
  "tika-vin08t:1741_16": "abhikkhuko anāvāso gantabbo aññatra pakatattena aññatra antarāyā”ti.",
  "tika-vin08t:1742_0": "Mānattavaṇṇanāyaṃ vuttanayenāti “parikkhittassa vihārassa parikkhepato, aparikkhittassa",
  "tika-vin08t:1742_1": "parikkhepārahaṭṭhānato dve leḍḍupāte atikkamitvā”ti vuttanayena. Yadi evaṃ visamamidaṃ",
  "tika-vin08t:1742_2": "nayadassanaṃ, parikkhepaparikkhepārahaṭṭhāne eva hi upacārasīmā hoti, kasmā tattha",
  "tika-vin08t:1742_3": "upacārasīmato dveleḍḍupātātikkamo vutto, idha pana upacārasīmātikkamo evāti? Saccaṃ,",
  "tika-vin08t:1742_4": "tathāpi vihāre bhikkhūnaṃ sajjhāyādisaddasavanasabbhāvato suvidūrātikkamo vutto,",
  "tika-vin08t:1742_5": "idha pana upacārasīmato atikkamamattopi atikkamoyevāti katvā vutto. Buddhamataññuno",
  "tika-vin08t:1742_6": "hi aṭṭhakathācariyā. Tathā hi vuttaṃ vajirabuddhiṭīkāyaṃ “parikkhittassa vihārassa",
  "tika-vin08t:1742_7": "parikkhepatotiādi kiñcāpi pāḷiyaṃ natthi, atha kho aṭṭhakathācariyānaṃ vacanena tathā",
  "tika-vin08t:1742_8": "eva paṭipajjitabbanti ca vutta”nti.",
  "tika-vin08t:1743_0": "Mānattavaṇṇanāyaṃ catūhi pañcahi vā bhikkhūhi saddhinti idaṃ pana ūnegaṇecaraṇaratticchedavimuccanatthaṃ",
  "tika-vin08t:1743_1": "vuttaṃ. Dve leḍḍupāte atikkamitvātiādi aññesaṃ bhikkhūnaṃ savanūpacāradassanūpacāravijahanatthaṃ",
  "tika-vin08t:1743_2": "vuttaṃ. Tenevāha ṭīkācariyo “dve leḍḍupāte atikkamitvāti idaṃ vihāre bhikkhūnaṃ sajjhāyādisaddasavanūpacāravijahanatthaṃ",
  "tika-vin08t:1743_3": "vuttaṃ, ‘mahāmaggato okkammāti idaṃ maggapaṭipannānaṃ bhikkhūnaṃ savanūpacāravijahanatthaṃ,",
  "tika-vin08t:1743_4": "gumbena vātiādi dassanūpacāravijahanattha”nti. Tasmā yathāvuttaṃ duvidhaṃ ṭhānaṃ",
  "tika-vin08t:1743_5": "parivasantamānattacārikabhikkhūhi nisīditabbaṭṭhānaṃ hoti. Tesu ca yadi antovihāreyeva",
  "tika-vin08t:1743_6": "nisīditvā parivasati, upacārasīmagatānaṃ sabbesaṃ bhikkhūnaṃ ārocetabbaṃ hoti. Atha",
  "tika-vin08t:1743_7": "bahiupacārasīmāyaṃ, diṭṭharūpānaṃ sutasaddānaṃ ārocetabbaṃ. Adiṭṭhaasutānampi antodvādasahatthagatānaṃ",
  "tika-vin08t:1743_8": "ārocetabbameva. Vuttañhi vajirabuddhiṭīkāyaṃ “vattaṃ nikkhipitvā vasantassa upacārasīmagatānaṃ",
  "tika-vin08t:1743_9": "sabbesaṃ ārocanakiccaṃ natthi, diṭṭharūpānaṃ sutasaddānaṃ ārocetabbaṃ. Adiṭṭhaassutānampi",
  "tika-vin08t:1743_10": "antodvādasahatthagatānaṃ ārocetabbaṃ. Idaṃ vattaṃ nikkhipitvā vasantassa lakkhaṇanti",
  "tika-vin08t:1743_11": "vutta”nti. Idañca vattaṃ anikkhipitvā vasantassa antovihāreyeva rattipariggahassa",
  "tika-vin08t:1743_12": "ca nikkhipitvā vasantassa upacārasīmaṃ atikkamitvā vattasamādānassa ca aṭṭhakathāyaṃ",
  "tika-vin08t:1743_13": "vuttattā vuttaṃ. Upacāro pana antosīmāya ṭhitānaṃ sakalaupacārasīmā hoti, bahiupacārasīmāya",
  "tika-vin08t:1743_14": "ṭhitānaṃ dvādasahatthamattaṃ. Teneva hi uddesabhattādisaṅghalābho yadi antosīmāya",
  "tika-vin08t:1743_15": "uppajjati, sīmaṭṭhakasaṅghassa hoti. Yadi bahisīmāyaṃ, dvādasahatthabbhantare pattabhikkhūnaṃ,",
  "tika-vin08t:1743_16": "tasmā upacāravasenapi esa attho viññāyati. Tathā hi vuttaṃ vajirabuddhiṭīkāyaṃ “atthibhāvaṃ",
  "tika-vin08t:1743_17": "sallakkhetvāti dvādasahatthe upacāre sallakkhetvā anikkhittavattānaṃ upacārasīmāya",
  "tika-vin08t:1743_18": "āgatabhāvaṃ sallakkhetvā sahavāsādikaṃ veditabbanti ca vutta”nti.",
  "tika-vin08t:1744_0": "Evaṃ anikkhittavattānaṃ hutvā parivasantānaṃ antovihāreyeva vasanassa, nikkhittavattānaṃ",
  "tika-vin08t:1744_1": "hutvā parivasantānaṃ vihārato bahi dve leḍḍupāte atikkamitvā vasanassa ca aṭṭhakathādīsu",
  "tika-vin08t:1744_2": "pakaraṇesu āgatattā tathāgatanayo pakaraṇāgatanayo hoti. Idāni pana ācariyā anikkhittavattassa",
  "tika-vin08t:1744_3": "ca ratticchedavattabhedadose pariharituṃ atidukkarattā, nikkhittavattassa ca devasikaṃ",
  "tika-vin08t:1744_4": "paccūsasamaye bahisīmagamanassa dukkhattā, vāḷasarīsapādiparisayassa ca āsaṅkitabbabhāvato",
  "tika-vin08t:1744_5": "ratticchedavattabhedapariharaṇavasena lakkhaṇapāripūrimeva manasi karontā nikkhittavattāpi",
  "tika-vin08t:1744_6": "samānā antovihāreyeva parivāsavasanañca mānattacaraṇañca karonti.",
  "tika-vin08t:1745_0": "Ekacce ācariyā bahiupacārasīmāyaṃ patirūpaṭṭhāne pakatattānaṃ bhikkhūnaṃ vasanasālaṃ",
  "tika-vin08t:1745_1": "kārāpetvā pārivāsikabhikkhūnaṃ nipajjanamañcaṃ sabbato channaparicchinnaṃ sadvārabandhanaṃ",
  "tika-vin08t:1745_2": "suguttaṃ kārāpetvā taṃ padesaṃ vatiyā parikkhipāpetvā sāyanhasamaye tattha gantvā",
  "tika-vin08t:1745_3": "upaṭṭhākasāmaṇerādayo nivattāpetvā purimayāme vā majjhimayāme vā samantato saddachijjanakāle",
  "tika-vin08t:1745_4": "pakatattabhikkhū sālāyaṃ nipajjāpetvā pārivāsikabhikkhū vattaṃ samādāpetvā ārocāpetvā",
  "tika-vin08t:1745_5": "attano attano mañcakesu nipajjāpetvā pacchimayāmakāle uṭṭhāpetvā aruṇe uṭṭhite ārocāpetvā",
  "tika-vin08t:1745_6": "vattaṃ nikkhipāpenti. Esa nayo pakaraṇesu anāgatattā ācariyānaṃ matena katattā ācariyanayo",
  "tika-vin08t:1745_7": "nāma. Esa nayopi yathārutato pakaraṇesu anāgatopi pakaraṇānulomavasena ratticchedavattabhedadose",
  "tika-vin08t:1745_8": "pariharitvā lajjipesalehi bahussutehi sikkhākāmehi vinaye pakataññūhi vicārito samāno",
  "tika-vin08t:1745_9": "sundaro pasatthova hoti, tasmā “anulomanayo”tipi vattuṃ vaṭṭati.",
  "tika-vin08t:1746_0": "Nanu ca anikkhittavattānaṃyeva antovihāre vasanaṃ aṭṭhakathāyaṃ vuttaṃ, atha kasmā",
  "tika-vin08t:1746_1": "nikkhittavattāpi samānā vasantīti? Saccaṃ, tattha pana appabhikkhukattā sabhāgabhikkhūnaṃ",
  "tika-vin08t:1746_2": "vasanaṭṭhānattā ca ratticchedavattabhedadose ca pariharituṃ sakkuṇeyyabhāvato sakalarattindivampi",
  "tika-vin08t:1746_3": "vattaṃ anikkhipitvā vasanaṃ vuttaṃ, idha pana tathā asakkuṇeyyabhāvato divā vattaṃ",
  "tika-vin08t:1746_4": "nikkhipitvā rattiyaṃ samādiyanto āgantukānaṃ anāgamanakālabhāvato, saddachijjanakālabhāvato",
  "tika-vin08t:1746_5": "ca ratticchedādidose pariharituṃ sakkuṇeyyattā tadanulomoyeva hotīti mantvā ācariyā",
  "tika-vin08t:1746_6": "evaṃ karontīti daṭṭhabbaṃ.",
  "tika-vin08t:1747_0": "Evaṃ hotu, bahiupacārasīmāya vasantānaṃ paṭicchannaṭṭhāne nisīdanameva aṭṭhakathāyaṃ",
  "tika-vin08t:1747_1": "vuttaṃ, na pakatattasālākaraṇamañcakaraṇādīni, atha kasmā etāni karontīti? Saccaṃ,",
  "tika-vin08t:1747_2": "tathāpi pakatattasālākaraṇaṃ pārivāsikānaṃ bhikkhūnaṃ pakatattehi bhikkhūhi vippavāsaratticchedavattabhedadosapariharaṇatthaṃ,",
  "tika-vin08t:1747_3": "taṃ “tayo kho, upāli, pārivāsikassa bhikkhuno ratticchedā sahavāso, vippavāso, anārocanā”ti",
  "tika-vin08t:1747_4": "vuttapāṭhaṃ anulometi. Mañcakaraṇaṃ sahavāsaratticchedavattabhedadosapariharaṇatthaṃ,",
  "tika-vin08t:1747_5": "taṃ “na, bhikkhave, pārivāsikena bhikkhunā pakatattena bhikkhunā saddhiṃ ekacchanne",
  "tika-vin08t:1747_6": "āvāse vatthabbaṃ, na ekacchanne anāvāse vatthabbaṃ, na ekacchanne āvāse vā anāvāse",
  "tika-vin08t:1747_7": "vā vatthabba”nti vuttapāṭhañca yathāvuttapāṭhañca anulometi. Ādi-saddena sāyanhasamaye",
  "tika-vin08t:1747_8": "gamanādīni saṅgaṇhāti. Tesu aṭṭhakathāyaṃ paccūsasamaye gamane eva vuttepi sāyanhasamaye",
  "tika-vin08t:1747_9": "gamanaṃ rattigamanassa bahuparissayattā parissayavinodanatthaṃ, taṃ “antarāyato parimuccanatthāya",
  "tika-vin08t:1747_10": "gantabbamevā”ti vuttaṃ aṭṭhakathāpāṭhaṃ anulometi. Upaṭṭhākasāmaṇerādīnaṃ nivattāpanaṃ",
  "tika-vin08t:1747_11": "anupasampannena sahaseyyasaṅkānivattanatthaṃ, taṃ “yo pana bhikkhu anupasampannena",
  "tika-vin08t:1747_12": "sahaseyyaṃ kappeyya, pācittiya”nti vuttaṃ mātikāpāṭhaṃ anulometi. Purimayāme vā majjhimayāme",
  "tika-vin08t:1747_13": "vā samantato saddachijjanakāle pakatattabhikkhū sālāyaṃ nipajjāpetvā pārivāsikabhikkhūnaṃ",
  "tika-vin08t:1747_14": "vattasamādāpanaṃ aññabhikkhūnaṃ saddasavanavivajjanatthaṃ, taṃ anārocanaratticchedadosapariharaṇatthaṃ,",
  "tika-vin08t:1747_15": "taṃ yathāvuttaratticchedapāṭhaṃ anulometi.",
  "tika-vin08t:1748_0": "Nanu ca aṭṭhakathāyaṃ antoaruṇeyeva vattasamādāpanaṃ vuttaṃ, atha kasmā “purimayāmamajjhimayāmesū”ti",
  "tika-vin08t:1748_1": "vuttanti? Nāyaṃ doso, hiyyoaruṇuggamanato paṭṭhāya hi yāva ajjaaruṇuggamanā eko rattindivo",
  "tika-vin08t:1748_2": "ajjaaruṇassa anto nāma, ajjaaruṇato paṭṭhāya pacchākālo aruṇassa bahi nāma, tasmā",
  "tika-vin08t:1748_3": "purimamajjhimayāmesu katavattasamādānampi aruṇodayato pure katattā antoaruṇe kataṃyeva",
  "tika-vin08t:1748_4": "hoti. Vattaṃ asamādiyitvā nipajjane ca sati niddāvasena aruṇuggamanakālaṃ ajānitvā",
  "tika-vin08t:1748_5": "vattasamādānaṃ atikkantaṃ bhaveyya, tasmā puretarameva samādānaṃ katvā nipajjanaṃ",
  "tika-vin08t:1748_6": "ñāyāgataṃ hoti, “antoaruṇeyeva vuttanayeneva vattaṃ samādiyitvā”ti vuttaaṭṭhakathāpāṭhañca anulometi.",
  "tika-vin08t:1749_0": "Evaṃ hotu, evaṃ santepi kasmā “ārocāpetvā”ti vuttaṃ, nanu māḷakasīmāyaṃ samādinnakāleyeva",
  "tika-vin08t:1749_1": "vattamārocitanti? Saccaṃ ārocitaṃ, ayaṃ pana bhikkhu divā vattaṃ nikkhipitvā nisinno,",
  "tika-vin08t:1749_2": "idāni samādinno, tasmā māḷakasīmāya ārocitampi puna ārocetabbaṃ hoti. Idampi “antoaruṇeyeva",
  "tika-vin08t:1749_3": "vuttanayeneva vattaṃ samādiyitvā tassa bhikkhuno parivāso ārocetabbo”ti pāṭhaṃ anulometi.",
  "tika-vin08t:1749_4": "Atha “attano attano mañcakesu nipajjāpetvā”ti kasmā vuttaṃ, nanu aññamaññassa mañcesu",
  "tika-vin08t:1749_5": "nipajjamānāpi pakatattasālato nibbodakapatanaṭṭhānato bahi nipajjamānā sahavāsaratticchedadosato",
  "tika-vin08t:1749_6": "muttāyevāti? Na panevaṃ daṭṭhabbaṃ. Na hi pārivāsiko pakatattabhikkhūheva ekacchanne",
  "tika-vin08t:1749_7": "nipanno sahavāsaratticchedappatto hoti, atha kho aññamaññampi hotiyeva. Vuttañcetaṃ",
  "tika-vin08t:1749_8": "samantapāsādikāyaṃ “sace hi dve pārivāsikā ekato vaseyyuṃ, te aññamaññassa ajjhācāraṃ",
  "tika-vin08t:1749_9": "ñatvā agāravā vā vippaṭisārino vā hutvā pāpiṭṭhataraṃ vā āpattiṃ āpajjeyyuṃ vibbhameyyuṃ",
  "tika-vin08t:1749_10": "vā, tasmā nesaṃ sahaseyyā sabbappakārena paṭikkhittā”ti. “Pacchimayāmakāle uṭṭhāpetvā",
  "tika-vin08t:1749_11": "aruṇe uṭṭhite ārocāpetvā vattaṃ nikkhipāpentī”ti ettha aruṇe anuṭṭhiteyeva vattanikkhipane",
  "tika-vin08t:1749_12": "kariyamāne ratticchedo hoti, sā ratti gaṇanūpagā na hoti, tasmā paṭhamaparicchede",
  "tika-vin08t:1749_13": "vuttaṃ aruṇakathāvinicchayaṃ oloketvā aruṇuggamanabhāvo suṭṭhu jānitabbo.",
  "tika-vin08t:1750_0": "“Ārocāpetvā vattaṃ nikkhipāpetabba”nti vuttaṃ. Kasmā ārocāpeti, nanu samādinnakāleyeva",
  "tika-vin08t:1750_1": "ārocitanti? Saccaṃ, tathāpi pārivāsikavattasamādānakāle ārocitesu bhikkhūsu ekacce",
  "tika-vin08t:1750_2": "nikkhipanakāle gacchanti, aññe āgacchanti, evaṃ parisasaṅkamanampi siyā, tathā ca",
  "tika-vin08t:1750_3": "sati abhinavāgatānaṃ sabbhāvā ārocetabbaṃ hoti, asati pana abhinavāgatabhikkhumhi",
  "tika-vin08t:1750_4": "ārocanakiccaṃ natthi. Evaṃ santepi ārocane dosābhāvato puna ārocanaṃ ñāyāgataṃ hoti,",
  "tika-vin08t:1750_5": "mānattacaraṇakāle pana samādāne ārocitepi nikkhipane avassaṃ ārocetabbameva. Kasmā?",
  "tika-vin08t:1750_6": "Divasantarabhāvato. “Devasikaṃ ārocetabba”nti hi vuttaṃ. Evaṃ santepi sāyaṃ samādānakāle",
  "tika-vin08t:1750_7": "ārocessati, tasmā nikkhipane ārocanakiccaṃ natthīti ce? Na, sāyaṃ samādānakāle ete",
  "tika-vin08t:1750_8": "bhikkhū āgacchissantipi, na āgacchissantipi, anāgatānaṃ kathaṃ ārocetuṃ labhissati,",
  "tika-vin08t:1750_9": "anārocane ca sati ratticchedo siyā, tasmā tasmiṃ divase aruṇe uṭṭhite vattanikkhipanato",
  "tika-vin08t:1750_10": "pureyeva ārocetabbanti no mati, suṭṭhutaraṃ upadhāretvā gahetabbaṃ. Evaṃ pakaraṇāgatanayena",
  "tika-vin08t:1750_11": "vā pakaraṇānulomaācariyanayena vā sammāsambuddhassa āṇaṃ patiṭṭhāpentena vinayakovidena",
  "tika-vin08t:1750_12": "bahussutena lajjīpesalabhūtena vinayadharena visuddhikāmānaṃ pesalānaṃ bhikkhūnaṃ",
  "tika-vin08t:1750_13": "sīlavisuddhatthāya suṭṭhu vicāretvā parivāsavattāmānattacaraṇavattāni ācikkhitabbānīti.",
  "tika-vin08t:1751_0": "Imasmiṃ ṭhāne lajjībhikkhūnaṃ parivāsādikathāya kusalatthaṃ nānāvādanayo vuccate",
  "tika-vin08t:1751_1": "– keci bhikkhū “pakatattasālaṃ kurumānena tassā sālāya majjhe thambhaṃ nimittaṃ katvā",
  "tika-vin08t:1751_2": "tato dvādasahatthamattaṃ padesaṃ sallakkhetvā yathā paññatte pārivāsikānaṃ mañce",
  "tika-vin08t:1751_3": "nipannassa bhikkhussa gīvā tassa padesassa upari hoti, tathā paññāpetabbo. Evaṃ kate",
  "tika-vin08t:1751_4": "sukataṃ hotī”ti vadanti karonti ca. Ekacce “mañce nipannassa bhikkhussa kaṭi tassa",
  "tika-vin08t:1751_5": "padesassa upari hoti, yathā paññāpetabbo, evaṃ kate sukataṃ hotī”ti vadanti karonti",
  "tika-vin08t:1751_6": "ca, taṃ vacanaṃ neva pāḷiyaṃ, na aṭṭhakathāṭīkādīsu vijjati, kevalaṃ tesaṃ parikappameva.",
  "tika-vin08t:1751_7": "Ayaṃ pana nesaṃ adhippāyo siyā – “dvādasahatthaṃ pana upacāraṃ muñcitvā nisīdituṃ",
  "tika-vin08t:1751_8": "vaṭṭatī”ti aṭṭhakathāyaṃ vuttavacanañca “atha dvādasahatthaṃ upacāraṃ okkamitvā ajānantasseva",
  "tika-vin08t:1751_9": "gacchati, ratticchedo hoti eva, vattabhedo pana natthī”ti aṭṭhakathāvacanañca “adiṭṭhaassutānampi",
  "tika-vin08t:1751_10": "antodvādasahatthagatānaṃ ārocetabba”nti vuttaṭīkāvacanañca “adiṭṭhaassutānampi antodvādasahatthagatānaṃ",
  "tika-vin08t:1751_11": "ārocetabbaṃ, ‘idaṃ vattaṃ nikkhipitvā vasantassa lakkhaṇa’nti vutta”nti vuttavajirabuddhiṭīkāvacanañca",
  "tika-vin08t:1751_12": "“atthibhāvaṃ sallakkhetvāti dvādasahatthe upacāre sallakkhetvā, anikkhittavattānaṃ",
  "tika-vin08t:1751_13": "upacārasīmāya āgatabhāvaṃ sallakkhetvā sahavāsādikaṃ veditabba”nti vuttaṃ vajirabuddhiṭīkāvacanañca",
  "tika-vin08t:1751_14": "passitvā ayoniso atthaṃ gahetvā sabbattha dvādasahatthameva pamāṇaṃ, tato ūnampi",
  "tika-vin08t:1751_15": "adhikampi na vaṭṭati, tasmā yathāvuttanayena majjhe thambhato dvādasahatthamatte",
  "tika-vin08t:1751_16": "padese nipannassa bhikkhussa gīvā vā kaṭi vā hotu, evaṃ sante dvādasahatthappadese",
  "tika-vin08t:1751_17": "pārivāsikabhikkhu hoti, tato sahavāsato vā vippavāsato vā ratticchedavattabhedadosā na hontīti.",
  "tika-vin08t:1752_0": "Tatrevaṃ yuttāyuttavicāraṇā kātabbā. Yathāvuttapāṭhesu paṭhamapāṭhassa ayamadhippāyo",
  "tika-vin08t:1752_1": "– pakatattabhikkhumhi chamāya nisinne yadi pārivāsikabhikkhu āsane nisīditukāmo,",
  "tika-vin08t:1752_2": "pakatattassa bhikkhuno nisinnaṭṭhānato dvādasahatthaṃ upacāraṃ muñcitvāva nisīdituṃ",
  "tika-vin08t:1752_3": "vaṭṭati, na dvādasahatthabbhantareti. Etena dvīsupi chamāya nisinnesu dvādasahatthabbhantarepi",
  "tika-vin08t:1752_4": "vaṭṭati, dvādasahatthappadesato bahi nisīdanto āsanepi nisīdituṃ vaṭṭatīti dasseti.",
  "tika-vin08t:1752_5": "Tenāha “na chamāya nisinneti pakatatte bhūmiyaṃ nisinne itarena antamaso tiṇasantharepi",
  "tika-vin08t:1752_6": "uccatare vālikatalepi vā na nisīditabbaṃ, dvādasahatthaṃ pana upacāraṃ muñcitvā nisīdituṃ",
  "tika-vin08t:1752_7": "vaṭṭatī”ti. Iti pakatatte chamāya nisinne pārivāsikena nisīditabbaṭṭhānadīpako ayaṃ",
  "tika-vin08t:1752_8": "pāṭho, na mañcapaññāpanaṭṭhānasayanaṭṭhānadīpako, taṃ pubbāparaparipuṇṇaṃ sakalaṃ",
  "tika-vin08t:1752_9": "pāṭhaṃ anoloketvā ekadesamattameva passitvā parikappavasena ayoniso adhippāyaṃ gaṇhanti.",
  "tika-vin08t:1753_0": "Dutiyapāṭhassa pana ayamadhippāyo – bahi upacārasīmāya paṭicchannaṭṭhāne vattaṃ samādiyitvā",
  "tika-vin08t:1753_1": "nisinne bhikkhusmiṃ tassa nisinnaṭṭhānato dvādasahatthaṃ upacāraṃ okkamitvā tassa",
  "tika-vin08t:1753_2": "ajānantasseva añño bhikkhu gacchati, tassa pārivāsikassa bhikkhuno ratticchedo hoti,",
  "tika-vin08t:1753_3": "vattabhedo pana natthi. Kasmā ratticchedo hoti? Upacāraṃ okkamitattā. Kasmā na vattabhedo?",
  "tika-vin08t:1753_4": "Ajānantattāti. Etena bahiupacārasīmāya upacāro dvādasahatthappamāṇo hoti ārocanakkhettabhūtoti",
  "tika-vin08t:1753_5": "dasseti. Tenāha “gumbena vā vatiyā vā paṭicchannaṭṭhāne nisīditabbaṃ, antoaruṇeyeva",
  "tika-vin08t:1753_6": "vuttanayena vattaṃ samādiyitvā ārocetabbaṃ. Sace añño koci bhikkhu kenacideva karaṇīyena",
  "tika-vin08t:1753_7": "taṃ ṭhānaṃ āgacchati, sace esa taṃ passati, saddaṃ vāssa suṇāti, ārocetabbaṃ. Anārocentassa",
  "tika-vin08t:1753_8": "ratticchedo ceva vattabhedo ca. Atha dvādasahatthaṃ upacāraṃ okkamitvā ajānantasseva",
  "tika-vin08t:1753_9": "gacchati, ratticchedo hoti eva, vattabhedo pana natthī”ti. Iti ayampi pāṭho ārocanakkhettadīpako",
  "tika-vin08t:1753_10": "hoti, na mañcapaññāpanādidīpakoti daṭṭhabbaṃ.",
  "tika-vin08t:1754_0": "Tatiyapāṭhassa pana ayamadhippāyo – kiṃ bahiupacārasīmāya vattasamādānaṭṭhānaṃ āgatabhikkhūnaṃ",
  "tika-vin08t:1754_1": "diṭṭharūpānaṃ sutasaddānaṃyeva ārocetabbanti pucchāya sati adiṭṭhaassutānampi antodvādasahatthagatānaṃ",
  "tika-vin08t:1754_2": "ārocetabbanti vissajjetabbanti. Etena adiṭṭhaassutānaṃ pana antodvādasahatthagatānaṃyeva",
  "tika-vin08t:1754_3": "ārocetabbaṃ, na bahidvādasahatthagatānaṃ, diṭṭhasutānaṃ pana antodvādasahatthagatānampi",
  "tika-vin08t:1754_4": "bahidvādasahatthagatānampi ākāsādigatānampi ārocetabbamevāti dasseti. Tenāha “ayaṃ",
  "tika-vin08t:1754_5": "panettha therassa adhippāyo – vattaṃ nikkhipitvā parivasantassa upacāragatānaṃ sabbesaṃ",
  "tika-vin08t:1754_6": "ārocanakiccaṃ natthi, diṭṭharūpānaṃ sutasaddānaṃ ārocetabbaṃ, adiṭṭhaassutānampi",
  "tika-vin08t:1754_7": "antodvādasahatthagatānaṃ ārocetabbaṃ. Idaṃ vattaṃ nikkhipitvā parivasantassa lakkhaṇa”nti.",
  "tika-vin08t:1754_8": "Iti ayampi pāṭho ārocetabbalakkhaṇadīpako hoti, na mañcapaññāpanādidīpakoti. Catutthapāṭhassa",
  "tika-vin08t:1754_9": "adhippāyopi tatiyapāṭhassa adhippāyasadisova.",
  "tika-vin08t:1755_0": "Pañcamapāṭhassa pana ayamadhippāyo – atthibhāvaṃ sallakkhetvāti ettha etasmiṃ aṭṭhakathāvacane",
  "tika-vin08t:1755_1": "nikkhittavattānaṃ bhikkhūnaṃ attano nisinnaṭṭhānato dvādasahatthe upacāre aññesaṃ",
  "tika-vin08t:1755_2": "bhikkhūnaṃ atthibhāvaṃ sallakkhetvā anikkhittavattānaṃ upacārasīmāya aññesaṃ bhikkhūnaṃ",
  "tika-vin08t:1755_3": "āgatabhāvaṃ sallakkhetvā sahavāsādikaṃ veditabbaṃ. Ādi-saddena vippavāsaanārocanaūnegaṇecaraṇāni",
  "tika-vin08t:1755_4": "saṅgaṇhāti. Ayañca yasmā gaṇassa ārocetvā bhikkhūnañca atthibhāvaṃ sallakkhetvā vasi,",
  "tika-vin08t:1755_5": "tasmā nikkhittavattānaṃ bahiupacārasīmāya samādinnattā attano nisinnaṭṭhānato dvādasahatthe",
  "tika-vin08t:1755_6": "upacāre aññesaṃ bhikkhūnaṃ atthibhāvaṃ sallakkhetvā anikkhittavattānaṃ antovihāre",
  "tika-vin08t:1755_7": "samādinnattā upacārasīmāya aññesaṃ bhikkhūnaṃ āgatabhāvaṃ sallakkhetvā sahavāsavippavāsaanārocanaūnegaṇecaraṇasaṅkhātāni",
  "tika-vin08t:1755_8": "vattacchedakāraṇāni veditabbānīti. Vuttañhi aṭṭhakathāyaṃ “ayañca yasmā gaṇassa ārocetvā",
  "tika-vin08t:1755_9": "bhikkhūnañca atthibhāvaṃ sallakkhetvāva vasi, tenassa ūnegaṇecaraṇadoso vā vippavāso",
  "tika-vin08t:1755_10": "vā na hotī”ti. Iti ayañca pāṭho pakatattabhikkhūsu gatesupi vattaṃ ārocetvā bhikkhūnaṃ",
  "tika-vin08t:1755_11": "atthibhāvaṃ sallakkhetvā vasitattā dosābhāvameva dīpeti, na mañcapaññāpanādīni. Iti",
  "tika-vin08t:1755_12": "imesaṃ pāṭhānaṃ ayoniso adhippāyaṃ gahetvā “sabbattha dvādasahatthameva pamāṇa”nti",
  "tika-vin08t:1755_13": "maññamānā vicāriṃsu, tesaṃ diṭṭhānugatiṃ āpajjamānā sissānusissādayopi tatheva karonti, tadetaṃ appamāṇaṃ.",
  "tika-vin08t:1756_0": "Kathaṃ? Yaṃ tattha pakatattasālāya majjhe thambhaṃ nimittaṃ katvā dvādasahatthaṃ",
  "tika-vin08t:1756_1": "miniṃsu, tadappamāṇaṃ. Na hi thambhena vā sālāya vā sahavāso vā vippavāso vā vutto,",
  "tika-vin08t:1756_2": "atha kho pakatattabhikkhunāva. Vuttañhi samantapāsādikāyaṃ “tattha sahavāsoti yvāyaṃ",
  "tika-vin08t:1756_3": "pakatattena bhikkhunā saddhiṃ ekacchannetiādinā nayena vutto ekato vāso. Vippavāsoti",
  "tika-vin08t:1756_4": "ekakasseva vāso”ti. Yañhi tato dvādasahatthamattaṭṭhāne bhikkhussa gīvāṭṭhapanaṃ",
  "tika-vin08t:1756_5": "vā kaṭiṭṭhapanaṃ vā vadanti, tadapi appamāṇaṃ. Bahiupacārasīmāya hi parivasantassa",
  "tika-vin08t:1756_6": "bhikkhussa sakalasarīraṃ pakatattabhikkhūnaṃ antodvādasahatthe upacāre ṭhapetabbaṃ",
  "tika-vin08t:1756_7": "hoti, na ekadesamattaṃ.",
  "tika-vin08t:1757_0": "Tesaṃ pana ayamadhippāyo siyā – dvādasahatthappadesato sakalasarīrassa antokaraṇe",
  "tika-vin08t:1757_1": "sati sahavāso bhaveyya, bahikaraṇe sati vippavāso, tena upaḍḍhaṃ anto upaḍḍhaṃ bahi",
  "tika-vin08t:1757_2": "hotūti, taṃ micchāñāṇavasena hoti. Na hi sahavāsadoso dvādasahatthena kathito, atha",
  "tika-vin08t:1757_3": "kho ekacchanne sayanena. Vuttañhetaṃ bhagavatā pārivāsikakkhandhake “na, bhikkhave,",
  "tika-vin08t:1757_4": "pārivāsikena bhikkhunā pakatattena bhikkhunā saddhiṃ ekacchanne āvāse vatthabbaṃ,",
  "tika-vin08t:1757_5": "na ekacchanne anāvāse vatthabbaṃ, na ekacchanne āvāse vā anāvāse vā vatthabba”nti.",
  "tika-vin08t:1757_6": "Aṭṭhakathāyampi vuttaṃ “ekacchanne āvāse”tiādīsu āvāso nāma vasanatthāya katasenāsanaṃ.",
  "tika-vin08t:1757_7": "Anāvāso nāma cetiyagharaṃ bodhigharaṃ sammuñjaniaṭṭako dāruaṭṭako pānīyamāḷo vaccakuṭi",
  "tika-vin08t:1757_8": "dvārakoṭṭhakoti evamādi. Tatiyapadena tadubhayampi gahitaṃ, ‘etesu yattha katthaci",
  "tika-vin08t:1757_9": "ekacchanne chadanato udakapatanaṭṭhānaparicchinne okāse ukkhittako vasituṃ na labhati,",
  "tika-vin08t:1757_10": "pārivāsiko pana antoāvāseyeva na labhatī’ti mahāpaccariyaṃ vuttaṃ. Mahāaṭṭhakathāyaṃ",
  "tika-vin08t:1757_11": "pana ‘avisesena udakapātena vārita’nti vuttaṃ. Kurundiyaṃ ‘etesu ettakesu pañcavaṇṇachadanabaddhaṭṭhānesu",
  "tika-vin08t:1757_12": "pārivāsikassa ca ukkhittakassa ca pakatattena saddhiṃ udakapātena vārita’nti vuttaṃ,",
  "tika-vin08t:1757_13": "tasmā nānūpacārepi ekacchanne na vaṭṭati. Sace panettha tadahupasampannepi pakatatte",
  "tika-vin08t:1757_14": "paṭhamaṃ pavisitvā nipanne saṭṭhivassopi pārivāsiko pacchā pavisitvā jānanto nipajjati,",
  "tika-vin08t:1757_15": "ratticchedo ceva vattabhedadukkaṭañca, ajānantassa ratticchedova, na vattabhedadukkaṭaṃ.",
  "tika-vin08t:1757_16": "Sace pana tasmiṃ paṭhamaṃ nipanne pacchā pakatatto pavisitvā nipajjati, pārivāsiko",
  "tika-vin08t:1757_17": "ca jānāti, ratticchedo ceva vattabhedadukkaṭañca. No ce jānāti, ratticchedova, na",
  "tika-vin08t:1757_18": "vattabhedadukkaṭanti, tasmā sālāyapi vihārepi chadanato udakapatanaṭṭhānato muttamatteyeva",
  "tika-vin08t:1757_19": "sahavāsadoso na vijjatīti daṭṭhabbaṃ.",
  "tika-vin08t:1758_0": "Ekacce pana majjhimatthambhato dvādasahatthāyāmena daṇḍakena cakkaṃ bhamitvā samantato",
  "tika-vin08t:1758_1": "bāhire lekhaṃ karonti, evaṃ kate sā bāhiralekhā āvaṭṭato dvāsattatihatthamattā hoti,",
  "tika-vin08t:1758_2": "tato taṃ padesaṃ dvādasahatthena daṇḍakena minitvā bhājiyamānaṃ chabhāgameva hoti,",
  "tika-vin08t:1758_3": "tato tesaṃ chabhāgānaṃ sīmāya ekekasmiṃ mañce paññapiyamāne chaḷeva mañcaṭṭhānāni",
  "tika-vin08t:1758_4": "honti, tasmā ekasmiṃ vaṭṭamaṇḍale cha bhikkhūyeva apubbaṃ acarimaṃ vasituṃ labhanti,",
  "tika-vin08t:1758_5": "na tato uddhanti vadanti. Kasmā pana evaṃ karontīti? Pubbe vuttanayena “sabbattha",
  "tika-vin08t:1758_6": "dvādasahatthamattameva pamāṇa”nti gahitattā. Evaṃ kira nesamadhippāyo – pārivāsiko",
  "tika-vin08t:1758_7": "pakatattassa bhikkhuno dvādasahatthabbhantare sayamāno sahavāso siyā, bāhire sayamāno",
  "tika-vin08t:1758_8": "vippavāso, tathā aññamaññassapīti. Evaṃ karontānaṃ pana nesaṃ sakaadhippāyopi na",
  "tika-vin08t:1758_9": "sijjhati, kuto bhagavato adhippāyo.",
  "tika-vin08t:1759_0": "Kathaṃ? Pārivāsiko bhikkhu pakatattabhikkhūnañca aññamaññassa ca dvādasahatthamatte",
  "tika-vin08t:1759_1": "padese hotūti nesamadhippāyo. Atha pana majjhimatthambhaṃ nimittaṃ katvā miniyamānā",
  "tika-vin08t:1759_2": "samantato bāhiralekhā thambhatoyeva dvādasahatthamattā hoti, na pakatattabhikkhūhi.",
  "tika-vin08t:1759_3": "Te hi thambhato bahi ekaratanadvitiratanādiṭṭhāne ṭhitā, bāhiratopi lekhāyeva thambhato",
  "tika-vin08t:1759_4": "dvādasahatthamattā hoti, na tassūpari nipannabhikkhu. So hi dviratanamattenapi tiratanamattenapi",
  "tika-vin08t:1759_5": "lekhāya antopi hoti bahipi. Aññamaññassapi chabhāgasīmāyeva aññamaññassa dvādasahatthamattā",
  "tika-vin08t:1759_6": "hoti, na tassūpari paññattamañco vā tattha nipannabhikkhu vā. Mañco hi ekaratanamattena",
  "tika-vin08t:1759_7": "vā dviratanamattena vā sīmaṃ atikkamitvā ṭhito, bhikkhūpi sayamānā na sīmāya upariyeva",
  "tika-vin08t:1759_8": "sayanti, vidatthimattena vā ratanamattena vā sīmaṃ atikkamitvā vā appatvā vā sayanti,",
  "tika-vin08t:1759_9": "tasmā te pārivāsikā bhikkhū pakatattabhikkhūnampi aññamaññassapi dvādasahatthamattaṭṭhāyino",
  "tika-vin08t:1759_10": "na honti, tato ūnāva honti, tasmā sakaadhippāyopi na sijjhati.",
  "tika-vin08t:1760_0": "Bhagavato pana adhippāyo – yadi appabhikkhukādiaṅgasampannattā vihārassa vattaṃ anikkhipitvā",
  "tika-vin08t:1760_1": "antovihāreyeva parivasati, evaṃ sati pakatattena bhikkhunā na ekacchanne āvāse vasitabbaṃ.",
  "tika-vin08t:1760_2": "Yadi tādisaāvāse vā anāvāse vā chadanato udakapatanaṭṭhānassa anto sayeyya, sahavāso",
  "tika-vin08t:1760_3": "nāma, ratticchedo hotīti ayamattho yathāvutta-pāḷiyā ca aṭṭhakathāya ca pakāsetabbo.",
  "tika-vin08t:1760_4": "Na ekacchanne āvāse dvīhi vatthabbaṃ. Yadi vaseyya, vuḍḍhassa ratticchedoyeva, navakassa",
  "tika-vin08t:1760_5": "ratticchedo ceva vattabhedadukkaṭañca hoti. Samavassā ce, ajānantassa ratticchedoyeva,",
  "tika-vin08t:1760_6": "jānantassa ubhayampīti ayamattho “tayo kho, upāli, pārivāsikassa bhikkhuno ratticchedā",
  "tika-vin08t:1760_7": "sahavāso vippavāso anārocanā”ti ca “na, bhikkhave, pārivāsikena bhikkhunā pārivāsikena",
  "tika-vin08t:1760_8": "vuḍḍhatarena saddhiṃ na ekacchanne āvāse vatthabba”nti ca “vuḍḍhatarenāti ettha…pe…",
  "tika-vin08t:1760_9": "sace hi dve pārivāsikā ekato vaseyyuṃ, te aññamaññassa ajjhācāraṃ ñatvā agāravā vā",
  "tika-vin08t:1760_10": "vippaṭisārino vā hutvā pāpiṭṭhataraṃ vā āpattiṃ āpajjeyyuṃ vibbhameyyuṃ vā, tasmā",
  "tika-vin08t:1760_11": "nesaṃ sahaseyyā sabbappakārena paṭikkhittā”ti ca imehi pāḷiaṭṭhakathāpāṭhehi pakāsetabbo.",
  "tika-vin08t:1760_12": "Vippavāsepi pārivāsikena abhikkhuke āvāse na vatthabbaṃ, pakatattena vinā abhikkhuko",
  "tika-vin08t:1760_13": "āvāso na gantabbo, bahisīmāyaṃ bhikkhūnaṃ vasanaṭṭhānato dvādasahatthappamāṇassa",
  "tika-vin08t:1760_14": "upacārassa anto nisīditabbanti bhagavato adhippāyo.",
  "tika-vin08t:1761_0": "Ayamattho “na, bhikkhave, pārivāsikena bhikkhunā sabhikkhukā āvāsā abhikkhuko āvāso",
  "tika-vin08t:1761_1": "gantabbo aññatra pakatattena aññatra antarāyā”tiādi ca “tayo kho, upāli…pe… anārocanā”ti",
  "tika-vin08t:1761_2": "ca “cattāro kho, upāli, mānattacārikassa bhikkhuno ratticchedā sahavāso, vippavāso,",
  "tika-vin08t:1761_3": "anārocanā, ūnegaṇecaraṇa”nti ca “vippavāsoti ekakasseva vāso”ti ca “ayañca yasmā",
  "tika-vin08t:1761_4": "gaṇassa ārocetvā bhikkhūnañca atthibhāvaṃ sallakkhetvāva vasi, tenassa ūnegaṇecaraṇadoso",
  "tika-vin08t:1761_5": "vā vippavāso vā na hotī”ti ca “atthibhāvaṃ sallakkhetvāti dvādasahatthe upacāre sallakkhetvā,",
  "tika-vin08t:1761_6": "anikkhittavattānaṃ upacārasīmāya āgatabhāvaṃ sallakkhetvā sahavāsādikaṃ veditabba”nti",
  "tika-vin08t:1761_7": "ca āgatehi pāḷiyaṭṭhakathā-vajirabuddhiṭīkāpāṭhehi pakāsetabbo, tasmā vihāre parivasantassa",
  "tika-vin08t:1761_8": "upacārasīmāya abbhantare yattha katthaci vasantassa natthi vippavāso, bahiupacārasīmāyaṃ",
  "tika-vin08t:1761_9": "parivasantassa bhikkhūnaṃ nisinnapariyantato dvādasahatthabbhantare vasantassa ca",
  "tika-vin08t:1761_10": "natthi vippavāsoti, tañca parivāsakāle “ekena bhikkhunā saddhi”nti vacanato ekassapi",
  "tika-vin08t:1761_11": "bhikkhuno, mānattacaraṇakāle “catūhi pañcahi vā bhikkhūhi saddhi”nti vacanato ca",
  "tika-vin08t:1761_12": "catunnaṃ pañcannampi bhikkhūnaṃ hatthapāsabhūte dvādasahatthabbhantarepi vasituṃ",
  "tika-vin08t:1761_13": "labhati, natthi vippavāsoti daṭṭhabbaṃ.",
  "tika-vin08t:1762_0": "Vattaṃ samādiyitvā tesaṃ bhikkhūnaṃ ārocitakālato pana paṭṭhāya kenaci karaṇīyena",
  "tika-vin08t:1762_1": "tesu bhikkhūsu gatesupi yathāvuttaaṭṭhakathāpāṭhanayena vippavāso na hoti. Tathā",
  "tika-vin08t:1762_2": "hi vuttaṃ vimativinodaniyaṃ “sopi kenaci kammena purearuṇe eva gacchatīti iminā ārocanāya",
  "tika-vin08t:1762_3": "katāya sabbesupi bhikkhūsu bahivihāraṃ gatesu ūnegaṇecaraṇadoso vā vippavāsadoso",
  "tika-vin08t:1762_4": "vā na hoti ārocitattā sahavāsassāti dasseti. Tenāha ‘ayañcā’tiādī”ti. Apare pana",
  "tika-vin08t:1762_5": "ācariyā “bahisīmāya vattasamādānaṭṭhāne vatiparikkhepopi pakatattabhikkhūheva kātabbo,",
  "tika-vin08t:1762_6": "na kammārahabhikkhūhi. Yathā loke bandhanāgārādi daṇḍakārakehi eva kattabbaṃ, na",
  "tika-vin08t:1762_7": "daṇḍārahehi, evamidhāpī”ti vadanti, tampi aṭṭhakathādīsu na dissati. Na hi vatiparikkhepo",
  "tika-vin08t:1762_8": "daṇḍakammatthāya kārito, atha kho dassanūpacāravijahanatthameva. Tathā hi vuttaṃ",
  "tika-vin08t:1762_9": "sāratthadīpaniyaṃ “gumbena vā vatiyā vā paṭicchannaṭṭhāneti dassanūpacāravijahanattha”nti.",
  "tika-vin08t:1762_10": "Tathā vimativinodaniyampi “gumbena vātiādi dassanūpacāravijahanattha”nti. Ito paraṃ",
  "tika-vin08t:1762_11": "aṭṭhakathāyaṃ vuttanayeneva parivāsadānañca mānattadānañca veditabbaṃ. Yattha pana",
  "tika-vin08t:1762_12": "saṃsayitabbaṃ atthi, tattha saṃsayavinodanatthāya kathetabbaṃ kathayāma.",
  "tika-vin08t:1763_0": "Ekacce bhikkhū evaṃ vadanti – pārivāsiko bhikkhu vuḍḍhataropi samāno vatte samādinne",
  "tika-vin08t:1763_1": "navakaṭṭhāne ṭhito. Tathā hi vuttaṃ “yattha pana nisīdāpetvā parivisanti, tattha",
  "tika-vin08t:1763_2": "sāmaṇerānaṃ jeṭṭhakena, bhikkhūnaṃ saṅghanavakena hutvā nisīditabba”nti tasmā ārocitakālādīsu",
  "tika-vin08t:1763_3": "“ahaṃ bhante”icceva vattabbaṃ, na “ahaṃ āvuso”ti. Tatrevaṃ vicāraṇā kātabbā – pārivāsikādayo",
  "tika-vin08t:1763_4": "bhikkhū seyyāpariyantaāsanapariyantabhāgitāya navakaṭṭhāne ṭhitā, na ekantena navakabhūtattā.",
  "tika-vin08t:1763_5": "Tathā hi vuttaṃ bhagavatā “anujānāmi, bhikkhave, pārivāsikānaṃ bhikkhūnaṃ pañca yathāvuḍḍhaṃ",
  "tika-vin08t:1763_6": "uposathaṃ pavāraṇaṃ vassikasāṭikaṃ oṇojanaṃ bhatta”nti. Aṭṭhakathāyañca “pakatattaṃ",
  "tika-vin08t:1763_7": "bhikkhuṃ disvā āsanā vuṭṭhātabbaṃ, pakatatto bhikkhu āsanena nimantetabbo”ti etissā",
  "tika-vin08t:1763_8": "pāḷiyā saṃvaṇṇanāya “vuṭṭhātabbaṃ, nimantetabboti tadahupasampannampi disvā vuṭṭhātabbameva,",
  "tika-vin08t:1763_9": "vuṭṭhāya ca ‘ahaṃ iminā sukhanisinno vuṭṭhāpito’ti parammukhena na gantabbaṃ, ‘idaṃ",
  "tika-vin08t:1763_10": "ācariya āsanaṃ, ettha nisīdathā’ti evaṃ nimantetabboyevā”ti ettheva “ācariyā”ti ālapanaviseso",
  "tika-vin08t:1763_11": "vutto, na aññattha. Yadi vuḍḍhatarenapi “bhante”icceva vattabbo siyā, idhāpi “idaṃ,",
  "tika-vin08t:1763_12": "bhante, āsana”nti vattabbaṃ bhaveyya, na pana vuttaṃ, tasmā na tesaṃ taṃ vacanaṃ",
  "tika-vin08t:1763_13": "sārato paccetabbaṃ. Imasmiṃ pana vinayasaṅgahappakaraṇe “ārocentena sace navakataro",
  "tika-vin08t:1763_14": "hoti, ‘āvuso’ti vattabbaṃ. Sace vuḍḍhataro, ‘bhante’ti vattabba”nti vuttaṃ, idañca",
  "tika-vin08t:1763_15": "“ekena bhikkhunā saddhi”nti heṭṭhā vuttattā taṃ paṭiggāhakabhūtaṃ pakatattaṃ bhikkhuṃ",
  "tika-vin08t:1763_16": "sandhāya vuttanti daṭṭhabbaṃ.",
  "tika-vin08t:1764_0": "Bahavo pana bhikkhū pārivāsikaṃ bhikkhuṃ saṅghamajjhe nisīdāpetvā vattaṃ yācāpetvā",
  "tika-vin08t:1764_1": "kammavācāpariyosāne samādāpetvā ārocanamakāretvā saṅghamajjhato nikkhamāpetvā parisapariyante",
  "tika-vin08t:1764_2": "nisīdāpetvā tattha nisinnena ārocāpetvā vattaṃ nikkhipāpenti, evaṃ karontānañca nesaṃ",
  "tika-vin08t:1764_3": "ayamadhippāyo – ayaṃ bhikkhu vatte asamādinne vuḍḍhaṭṭhāniyopi hoti, tasmā yācanakāle",
  "tika-vin08t:1764_4": "ca kammavācāsavanakāle ca vattasamādānakāle ca saṅghamajjhe nisīdanāraho hoti, vatte",
  "tika-vin08t:1764_5": "pana samādinne navakaṭṭhāniyo, tasmā na saṅghamajjhe nisīdanāraho, āsanapariyantabhāgitāya",
  "tika-vin08t:1764_6": "parisapariyanteyeva nisīdanārahoti, tadetaṃ evaṃ vicāretabbaṃ – ayaṃ bhikkhu saṅghamajjhe",
  "tika-vin08t:1764_7": "nisīdamāno āsanaṃ gahetvā yathāvuḍḍhaṃ nisinno na hoti, atha kho kammārahabhāvena",
  "tika-vin08t:1764_8": "āsanaṃ aggahetvā añjaliṃ paggahetvā ukkuṭikameva nisinno hoti, kammāraho ca nāma",
  "tika-vin08t:1764_9": "saṅghamajjheyeva ṭhapetabbo hoti, no bahi, tasmā “saṅghamajjhe nisīdanāraho na hotī”ti",
  "tika-vin08t:1764_10": "na sakkā vattuṃ tasmiṃ kāle, nikkhamāpite ca vattārocanavattanikkhipanānaṃ aniṭṭhitattā",
  "tika-vin08t:1764_11": "aññamaññaṃ āhacca suṭṭhu nisinnaṃ bhikkhusaṅghaṃ pariharitumasakkuṇeyyattā, cīvarakaṇṇapādapiṭṭhiādīhi",
  "tika-vin08t:1764_12": "bādhitattā agāravakiriyā viya dissati, ārocanakiriyañca vattanikkhipanañca saṅghamajjheyeva",
  "tika-vin08t:1764_13": "kattabbaṃ pariyante nisīditvā karonto aṭṭhakathāvirodho hoti. Vuttañhi aṭṭhakathāyaṃ",
  "tika-vin08t:1764_14": "“vattaṃ samādiyitvā tattheva saṅghassa ārocetabbaṃ…pe… ārocetvā sace nikkhipitukāmo,",
  "tika-vin08t:1764_15": "vuttanayeneva saṅghamajjhe nikkhipitabba”nti. Kasmā? Samādānaṭṭhāneyeva ārocāpetvā",
  "tika-vin08t:1764_16": "tattheva nikkhipāpetvā niṭṭhitasabbakiccameva nikkhamāpetvā attano āsane nisīdāpento",
  "tika-vin08t:1764_17": "ñāyāgatoti amhākaṃ khanti.",
  "tika-vin08t:1765_0": "Tathā sāyaṃ vattārocanakāle bahūsu pārivāsikesu vuḍḍhataraṃ paṭhamaṃ samādāpetvā",
  "tika-vin08t:1765_1": "ārocāpetvā anukkamena sabbapacchā navakataraṃ samādāpenti ārocāpenti, pāto nikkhipanakāle",
  "tika-vin08t:1765_2": "pana navakataraṃ paṭhamaṃ ārocāpetvā nikkhipāpenti, tato anukkamena vuḍḍhataraṃ sabbapacchā",
  "tika-vin08t:1765_3": "ārocāpetvā nikkhipāpenti. Tesaṃ ayamadhippāyo siyā – yadā dasa bhikkhū pakatattā",
  "tika-vin08t:1765_4": "dasa bhikkhū pārivāsikā honti, tadā vuḍḍhatarena paṭhamaṃ samādiyitvā ārocite tassa",
  "tika-vin08t:1765_5": "ārocanaṃ avasesā ekūnavīsati bhikkhū suṇanti, dutiyassa aṭṭhārasa, tatiyassa sattarasāti",
  "tika-vin08t:1765_6": "anukkamena hāyitvā sabbanavakassa ārocanaṃ dasa pakatattā suṇanti sesānaṃ apakatattabhāvato.",
  "tika-vin08t:1765_7": "Tato nikkhipanakāle sabbanavako pubbe attanā ārocitānaṃ dasannaṃ bhikkhūnaṃ ārocetvā",
  "tika-vin08t:1765_8": "nikkhipati, tato paṭilomena dutiyo ekādasannaṃ, tatiyo dvādasannanti anukkamena vaḍḍhitvā",
  "tika-vin08t:1765_9": "sabbajeṭṭhako attanā pubbe ārocitānaṃ ekūnavīsatibhikkhūnaṃ ārocetvā nikkhipati,",
  "tika-vin08t:1765_10": "evaṃ yathānukkamena nikkhipanaṃ hoti. Sabbajeṭṭhake pana paṭhamaṃ nikkhitte sati",
  "tika-vin08t:1765_11": "pubbe attanā ārocitānaṃ navannaṃ bhikkhūnaṃ tadā apakatattabhāvato ārocitānaṃ santike",
  "tika-vin08t:1765_12": "nikkhipanaṃ na hoti, tathā sesānaṃ. Tesaṃ pana ekaccānaṃ ūnaṃ hoti, ekaccānaṃ adhikaṃ,",
  "tika-vin08t:1765_13": "tasmā yathāvuttanayena sabbanavakato paṭṭhāya anukkamena nikkhipitabbanti.",
  "tika-vin08t:1766_0": "Evaṃvādīnaṃ pana tesamāyasmantānaṃ vāde pakatattāyeva bhikkhū ārocetabbā honti, no",
  "tika-vin08t:1766_1": "apakatattā. Pubbe ārocitānaṃyeva santike vattaṃ nikkhipitabbaṃ hoti, no anārocitānaṃ.",
  "tika-vin08t:1766_2": "Evaṃ pana pakatattāyeva bhikkhū ārocetabbā na honti, atha kho apakatattāpi “sace",
  "tika-vin08t:1766_3": "dve pārivāsikā gataṭṭhāne aññamaññaṃ passanti, ubhohi aññamaññassa ārocetabba”nti",
  "tika-vin08t:1766_4": "aṭṭhakathāyaṃ vuttattā. Pubbe ārocitānampi anārocitānampi santike ārocetvā nikkhipitabbameva",
  "tika-vin08t:1766_5": "“sace so bhikkhu kenacideva karaṇīyena pakkanto hoti, yaṃ aññaṃ sabbapaṭhamaṃ passati,",
  "tika-vin08t:1766_6": "tassa ārocetvā nikkhipitabba”nti vuttattā, tasmā tathā akarontepi sabbesaṃ ārocitattā",
  "tika-vin08t:1766_7": "natthi doso. Appekacce bhikkhū “pakatattassevāyaṃ ārocanā”ti maññamānā sāyaṃ vuḍḍhapaṭipāṭiyā",
  "tika-vin08t:1766_8": "vattaṃ samādiyitvā ārocetvā attano sayanaṃ pavisitvā dvārajagganasayanasodhanādīni",
  "tika-vin08t:1766_9": "karontā aññesaṃ ārocitaṃ na suṇanti. Appekacce pāto sayaṃ ārocetvā nikkhipitvā aññesaṃ",
  "tika-vin08t:1766_10": "ārocanaṃ vā nikkhipanaṃ vā anāgametvā bhikkhācārādīnaṃ atthāya gacchanti, evaṃ karontānaṃ",
  "tika-vin08t:1766_11": "tesaṃ ārocanaṃ ekaccānaṃ asutabhāvasambhavato sāsaṅko hoti pārivāsikānaṃ aññamaññārocanassa",
  "tika-vin08t:1766_12": "pakaraṇesu āgatattā. Na kevalaṃ sāratthadīpaniyaṃyeva, atha kho vajirabuddhiṭīkāyampi",
  "tika-vin08t:1766_13": "“sace dve pārivāsikā gataṭṭhāne aññamaññaṃ passanti, ubhohipi aññamaññassa ārocetabbaṃ",
  "tika-vin08t:1766_14": "avisesena ‘āgantukena ārocetabbaṃ, āgantukassa ārocetabba’nti vuttattā”ti vuttaṃ.",
  "tika-vin08t:1767_0": "Tathā appekacce pakatattā bhikkhū pārivāsikesu bhikkhūsu sāyaṃ vattasamādānatthaṃ",
  "tika-vin08t:1767_1": "pakatattasālato nikkhamitvā attano attano sayanasamīpaṃ gatesu attano sayanapaññāpanapaakkhāraṭhapanaaññamaññaālāpasallāpakaraṇādivasena",
  "tika-vin08t:1767_2": "āḷolentā pārivāsikānaṃ vattārocanaṃ na suṇanti, na manasi karonti. Appekacce pāto",
  "tika-vin08t:1767_3": "vattanikkhipanakāle pārivāsikabhikkhūsu vattārocanavattanikkhipanāni karontesupi",
  "tika-vin08t:1767_4": "niddāpasutā hutvā na suṇanti. Evaṃ karontānampi tesaṃ ekaccānaṃ assutasambhavato",
  "tika-vin08t:1767_5": "vattārocanaṃ sāsaṅkaṃ hotīti. Hotu sāsaṅkaṃ, suṇantānaṃ assutasambhavepi ārocakānaṃ",
  "tika-vin08t:1767_6": "sammāārocanena vattassa paripuṇṇattā ko dosoti ce? Ārocakānaṃ sammā ārocitattā vatte",
  "tika-vin08t:1767_7": "paripuṇṇepi vattabhedadukkaṭatova vimutto siyā, na ratticchedato. Vuttañhi samantapāsādikāyaṃ",
  "tika-vin08t:1767_8": "“sace vāyamantopi sampāpuṇituṃ vā sāvetuṃ vā na sakkoti, ratticchedova hoti, na vattabhedadukkaṭa”nti.",
  "tika-vin08t:1768_0": "Athaññe bhikkhū vattaṃ samādiyitvā rattiṃ nipannā niddābhāvena manussasaddampi suṇanti,",
  "tika-vin08t:1768_1": "bheriādisaddampi suṇanti, sakaṭanāvādiyānasaddampi suṇanti, te tena saddena āsaṅkanti",
  "tika-vin08t:1768_2": "“bhikkhūnaṃ nu kho aya”nti, te tena kāraṇena ratticchedaṃ maññanti. Kasmā? “Ayañca",
  "tika-vin08t:1768_3": "nesaṃ chattasaddaṃ vā ukkāsitasaddaṃ vā khipitasaddaṃ vā sutvā āgantukabhāvaṃ jānāti,",
  "tika-vin08t:1768_4": "gantvā ārocetabbaṃ. Gatakāle jānantenapi anubandhitvā ārocetabbameva. Sampāpuṇituṃ",
  "tika-vin08t:1768_5": "asakkontassa ratticchedova hoti, na vattabhedadukkaṭa”nti vuttattāti. Te evaṃ saññāpetabbā",
  "tika-vin08t:1768_6": "– māyasmanto evaṃ maññittha, nāyaṃ pāṭho bahisīmaṭṭhavasena vutto, atha kho upacārasīmaṭṭhavasena",
  "tika-vin08t:1768_7": "vutto. Vuttañhi tattheva “yepi antovihāraṃ appavisitvā upacārasīmaṃ okkamitvā gacchantī”ti.",
  "tika-vin08t:1768_8": "Tatthapi āgantukabhāvassa jānitattā ratticchedo hoti, tasmā dūresaddasavanamattena",
  "tika-vin08t:1768_9": "ratticchedo natthi, “ayaṃ bhikkhūnaṃ saddo, ayaṃ bhikkhūhi vāditabherighaṇṭādisaddo,",
  "tika-vin08t:1768_10": "ayaṃ bhikkhūhi pājitasakaṭanāvādisaddo”ti nisinnaṭṭhānato jānantoyeva ratticchedakaro",
  "tika-vin08t:1768_11": "hoti. Tenāha “āyasmā karavīkatissatthero ‘samaṇo aya’nti vavatthānameva pamāṇa”nti.",
  "tika-vin08t:1769_0": "Divā dūre gacchantaṃ janakāyaṃ disvāpi “ime bhikkhū nu kho”ti parikappentā ratticchedaṃ",
  "tika-vin08t:1769_1": "maññanti, tampi akāraṇaṃ. Kasmā? “Bhikkhū”ti vavatthānassa abhāvā. Vuttañhi aṭṭhakathāyaṃ",
  "tika-vin08t:1769_2": "“nadīādīsu nāvāya gacchantampi paratīre ṭhitampi ākāse gacchantampi pabbatathalaaraññādīsu",
  "tika-vin08t:1769_3": "dūre ṭhitampi bhikkhuṃ disvā sace ‘bhikkhū’ti vavatthānaṃ atthi, nāvādīhi vā gantvā",
  "tika-vin08t:1769_4": "mahāsaddaṃ katvā vā vegena anubandhitvā vā ārocetabba”nti. Iti bhikkhuṃ disvāpi “bhikkhū”ti",
  "tika-vin08t:1769_5": "vavatthānameva pamāṇaṃ. Abhikkhuṃ pana “bhikkhū”ti vavatthāne santepi vā asantepi",
  "tika-vin08t:1769_6": "vā kiṃ vattabbaṃ atthi, bahavo pana bhikkhū idaṃ rūpadassanaṃ saddasavanañca āsaṅkantā",
  "tika-vin08t:1769_7": "“pabhāte sati taṃ dvayaṃ bhaveyya, tasmā manussānaṃ gamanakālasaddakaraṇakālato pubbeyeva",
  "tika-vin08t:1769_8": "vattaṃ nikkhipitabba”nti maññamānā anuggateyeva aruṇe vattaṃ nikkhipanti, tadayuttaṃ ratticchedattāti.",
  "tika-vin08t:1770_0": "Atha pana vinayadharena “kittakā te āpattiyo, chādesi, kīvatīhaṃ paṭicchādesī”ti",
  "tika-vin08t:1770_1": "puṭṭho samāno “ahaṃ, bhante, āpattipariyantaṃ na jānāmi, rattipariyantaṃ na jānāmi,",
  "tika-vin08t:1770_2": "āpattipariyantaṃ nassarāmi, rattipariyantaṃ nassarāmi, āpattipariyante vematiko,",
  "tika-vin08t:1770_3": "rattipariyante vematiko”ti vutte “ayaṃ bhikkhu suddhantaparivāsāraho”ti ñatvā tassapi",
  "tika-vin08t:1770_4": "duvidhattā cūḷasuddhantamahāsuddhantavasena “tesu ayaṃ bhikkhu imassa araho”ti ñāpanatthaṃ",
  "tika-vin08t:1770_5": "upasampadato paṭṭhāya anulomakkamena vā ārocitadivasato paṭṭhāya paṭilomakkamena",
  "tika-vin08t:1770_6": "vā “kittakaṃ kālaṃ tvaṃ ārocanaāvikaraṇādivasena suddho”ti pucchitvā “āma bhante,",
  "tika-vin08t:1770_7": "ettakaṃ kālaṃ ahaṃ suddhomhī”ti vutte “ayaṃ bhikkhu ekaccaṃ rattipariyantaṃ jānāti,",
  "tika-vin08t:1770_8": "tasmā cūḷasuddhantāraho”ti ñatvā tassa suddhakālaṃ apanetvā asuddhakālavasena pariyantaṃ",
  "tika-vin08t:1770_9": "katvā cūḷasuddhantaparivāso dātabbo. Ayaṃ uddhampi ārohati, adhopi orohati. Yo pana",
  "tika-vin08t:1770_10": "anulomavasena vā paṭilomavasena vā pucchiyamāno “sakalampi rattipariyantaṃ ahaṃ na",
  "tika-vin08t:1770_11": "jānāmi nassarāmi, vematiko homī”ti vutte “ayaṃ bhikkhu sakalampi rattipariyantaṃ",
  "tika-vin08t:1770_12": "na jānāti, tasmā mahāsuddhantāraho”ti ñatvā tassa upasampadato paṭṭhāya yāva vattasamādānā",
  "tika-vin08t:1770_13": "ettakaṃ kālaṃ pariyantaṃ katvā mahāsuddhantaparivāso dātabbo. Uddhaṃārohanaadhoorohanabhāvo",
  "tika-vin08t:1770_14": "panesaṃ aṭṭhakathāyaṃ vuttoyeva. Ito parampi vidhānaṃ aṭṭhakathāyaṃ āgatanayeneva daṭṭhabbaṃ.",
  "tika-vin08t:1771_0": "Idāni pana bahavo bhikkhū “ayaṃ cūḷasuddhantāraho, ayaṃ mahāsuddhantāraho”ti avicinantā",
  "tika-vin08t:1771_1": "antokammavācāyaṃ “āpattipariyantaṃ na jānāti, rattipariyantaṃ na jānāti, āpattipariyantaṃ",
  "tika-vin08t:1771_2": "nassarati, rattipariyantaṃ nassarati, āpattipariyante vematiko, rattipariyante vematiko”ti",
  "tika-vin08t:1771_3": "avisesavacanameva manasi karontā “imāya kammavācāya dinnaṃ suddhantaparivāsaṃ gahetvā",
  "tika-vin08t:1771_4": "pañcāhamattaṃ vā dasāhamattaṃ vā parivasitvā apariyantarattipaṭicchāditāhi apariyantāhi",
  "tika-vin08t:1771_5": "āpattīhi mokkho hotī”ti maññantā pañcāhamattaṃ vā dasāhamattaṃ vā parivasitvā mānattaṃ",
  "tika-vin08t:1771_6": "yācanti, evaṃ karontā te bhikkhū sahassakkhattuṃ parivasantāpi āpattito na mucceyyuṃ.",
  "tika-vin08t:1771_7": "Kasmāti ce? Pāḷiyā ca aṭṭhakathāya ca virujjhanato. Vuttañhi pāḷiyaṃ “yāvatīhaṃ jānaṃ",
  "tika-vin08t:1771_8": "paṭicchādeti, tāvatīhaṃ tena bhikkhunā akāmā parivatthabbaṃ. Parivutthaparivāsena",
  "tika-vin08t:1771_9": "bhikkhunā uttari chārattaṃ bhikkhumānattāya paṭipajjitabbaṃ. Ciṇṇamānatto bhikkhu",
  "tika-vin08t:1771_10": "yattha siyā vīsatigaṇo bhikkhusaṅgho, tattha so bhikkhu abbhetabbo”ti, tasmā paṭicchannadivasamattaṃ",
  "tika-vin08t:1771_11": "aparivasitvā mānattāraho nāma na hoti, amānattārahassa mānattadānaṃ na ruhati, aciṇṇamānatto",
  "tika-vin08t:1771_12": "abbhānāraho na hoti, anabbhānārahassa abbhānaṃ na ruhati, anabbhito bhikkhu āpattimutto",
  "tika-vin08t:1771_13": "pakatatto na hotīti ayamettha bhagavato adhippāyo.",
  "tika-vin08t:1772_0": "Aṭṭhakathāyaṃ pana cūḷasuddhante “taṃ gahetvā parivasantena yattakaṃ kālaṃ attano",
  "tika-vin08t:1772_1": "suddhiṃ jānāti, tattakaṃ apanetvā avasesaṃ māsaṃ vā dvimāsaṃ vā parivasitabba”nti,",
  "tika-vin08t:1772_2": "mahāsuddhante “taṃ gahetvā gahitadivasato yāva upasampadadivaso, tāva rattiyo gaṇetvā",
  "tika-vin08t:1772_3": "parivasitabba”nti vuttaṃ, tasmā paṭicchannarattippamāṇaṃ parivasantoyeva mānattāraho",
  "tika-vin08t:1772_4": "hoti, na pañcāhadasāharattippamāṇamattaṃ parivasantoti ayaṃ aṭṭhakathācariyānaṃ adhippāyo.",
  "tika-vin08t:1772_5": "Teneva ca kāraṇena desanāārocanādīhi sabbakālaṃ āpattiṃ sodhetvā vasantānaṃ lajjīpesalānaṃ",
  "tika-vin08t:1772_6": "sikkhākāmānaṃ bhikkhūnaṃ suddhantaparivāsaṃ dātuṃ ayuttarūpo, desanāārocanādīhi āpattiṃ",
  "tika-vin08t:1772_7": "asodhetvā pamādavasena cirakālaṃ vasantānaṃ janapadavāsikādīnaṃ dātuṃ yuttarūpoti",
  "tika-vin08t:1772_8": "veditabbaṃ. Etthāpi avasesavinicchayo aṭṭhakathāyaṃ vuttanayeneva veditabbo.",
  "tika-vin08t:1773_0": "Atha pana vinayadharena “tvaṃ, āvuso, kataraāpattiṃ āpanno, kati rattiyo te chāditā”ti",
  "tika-vin08t:1773_1": "puṭṭho “ahaṃ, bhante, saṅghādisesaṃ āpattiṃ āpajjitvā pakkhamattaṃ paṭicchāditā,",
  "tika-vin08t:1773_2": "tenāhaṃ saṅghaṃ pakkhaparivāsaṃ yācitvā saṅghena dinne pakkhaparivāse parivasitvā",
  "tika-vin08t:1773_3": "anikkhittavattova hutvā antarā saṅghādisesāpattiṃ āpajjitvā pañcāhamattaṃ chāditā”ti",
  "tika-vin08t:1773_4": "vutte “ayaṃ bhikkhu samodhānaparivāsāraho, tīsu ca samodhānaparivāsesu odhānasamodhānāraho”ti",
  "tika-vin08t:1773_5": "ñatvā “tena hi bhikkhu tvaṃ mūlāyapaṭikassanāraho”ti vatvā taṃ mūlāya paṭikassitvā",
  "tika-vin08t:1773_6": "parivutthadivase adivase katvā antarā paṭicchanne pañca divase mūlāpattiyā paṭicchannesu",
  "tika-vin08t:1773_7": "divasesu samodhānetvā odhānasamodhāno dātabbo. Ito parāni odhānasamodhāne vattabbavacanāni",
  "tika-vin08t:1773_8": "pāḷiyaṃ aṭṭhakathāyañca vuttanayeneva veditabbāni.",
  "tika-vin08t:1774_0": "Atha pana vinayadharena puṭṭho “ahaṃ, bhante, sambahulā saṅghādisesā āpattiyo āpajjiṃ,",
  "tika-vin08t:1774_1": "sambahulā āpattiyo ekāhappaṭicchannāyo…pe… sambahulā āpattiyo dasāhappaṭicchannāyo”ti",
  "tika-vin08t:1774_2": "vutte “ayaṃ bhikkhu agghasamodhānāraho”ti ñatvā tāsaṃ āpattīnaṃ yā āpattiyo ciratarappaṭicchannāyo,",
  "tika-vin08t:1774_3": "tāsaṃ agghena samodhānaparivāso dātabbo. Tatrevaṃ vadanti – “yā āpattiyo ciratarappaṭicchannāyo,",
  "tika-vin08t:1774_4": "tāsaṃ agghena samodhānaparivāso dātabbo”ti vutto, evaṃ sante pakkhappaṭicchannamāsappaṭicchannādīsu",
  "tika-vin08t:1774_5": "kathanti? Tesupi “yā āpattiyo pakkhappaṭicchannāyo, yā āpattiyo māsappaṭicchannāyo”ti",
  "tika-vin08t:1774_6": "vattabboti. Yadi evaṃ pāḷivirodho āpajjati. Pāḷiyañhi dasāhappaṭicchannapariyosānā",
  "tika-vin08t:1774_7": "eva āpatti dassitā, na pakkhappaṭicchannamāsappaṭicchannādayoti? Saccaṃ, pāḷiyaṃ",
  "tika-vin08t:1774_8": "tathādassanaṃ pana nayadassanamattaṃ. Tathā hi vuttaṃ aṭṭhakathāyaṃ “pañcadasa divasāni",
  "tika-vin08t:1774_9": "paṭicchannāya ‘pakkhappaṭicchanna’nti vatvā yojanā kātabbā…pe… evaṃ yāva saṭṭhisaṃvaccharaṃ,",
  "tika-vin08t:1774_10": "atirekasaṭṭhisaṃvaccharappaṭicchannanti vā tato vā bhiyyopi vatvā yojanā kātabbā”ti.",
  "tika-vin08t:1774_11": "Mahāpadumattherenapi vuttaṃ “ayaṃ samuccayakkhandhako nāma buddhānaṃ ṭhitakālasadiso,",
  "tika-vin08t:1774_12": "āpatti nāma paṭicchannā vā hotu appaṭicchannā vā samakaūnataraatirekappaṭicchannā",
  "tika-vin08t:1774_13": "vā, vinayadharassa kammavācaṃ yojetuṃ samatthabhāvoyevettha pamāṇa”nti, tasmā pakkhappaṭicchannādīnaṃ",
  "tika-vin08t:1774_14": "kammavācākaraṇe kukkuccaṃ na kātabbanti.",
  "tika-vin08t:1775_0": "Hotu, evampi pakkhappaṭicchannaṃ pariyantaṃ katvā katāya kammavācāya tato uddhaṃ",
  "tika-vin08t:1775_1": "āpatti natthīti kathaṃ jāneyyāti? Idāni sikkhākāmā bhikkhū devasikampi desanārocanāvikaraṇāni",
  "tika-vin08t:1775_2": "karonti ekāhikadvīhikādivasenapi, kiccapasutā hutvā tathā asakkontāpi uposathadivasaṃ",
  "tika-vin08t:1775_3": "nātikkamanti, gilānādivasena tadatikkantāpi atikkantabhāvaṃ jānanti, tasmā tadatikkantabhāve",
  "tika-vin08t:1775_4": "sati atirekapakkhappaṭicchannamāsappaṭicchannādivasena vaḍḍhetvā kammavācaṃ kareyya,",
  "tika-vin08t:1775_5": "tadatikkantabhāve pana asati pakkhappaṭicchannapariyantā hoti, tasmā pakkhapariyantakammavācākaraṇaṃ",
  "tika-vin08t:1775_6": "ñāyāgataṃ hotīti daṭṭhabbaṃ.",
  "tika-vin08t:1776_0": "Evaṃ hotu, tathāpi yadetaṃ “sambahulā āpattiyo ekāhappaṭicchannāyo…pe… sambahulā",
  "tika-vin08t:1776_1": "āpattiyo pakkhappaṭicchannāyo”ti vuttaṃ, tattha imināyeva anukkamena mayā paṭicchāditā",
  "tika-vin08t:1776_2": "āpattiyo hontīti kathaṃ jāneyya, ajānane ca sati “yā ca khvāyaṃ, āvuso, āpatti ajānappaṭicchannā,",
  "tika-vin08t:1776_3": "adhammikaṃ tassā āpattiyā parivāsadānaṃ, adhammattā na ruhatī”ti idaṃ āpajjatīti?",
  "tika-vin08t:1776_4": "Nāpajjati. Tattha hi āpattiyā āpannabhāvaṃ ajānanto hutvā paṭicchādeti, tasmā “āpatti",
  "tika-vin08t:1776_5": "ca hoti āpattisaññī cā”ti vuttaāpattisaññitābhāvā appaṭicchannameva hoti, tasmā appaṭicchannāya",
  "tika-vin08t:1776_6": "āpattiyā parivāsadānaṃ adhammikaṃ hoti. Idha pana “ettakā rattiyo mayā chāditā”ti",
  "tika-vin08t:1776_7": "channakālameva na jānāti, tadajānabhāve satipi parivāsadānaṃ ruhati. Teneva ca kāraṇena",
  "tika-vin08t:1776_8": "suddhantaparivāse “āpattipariyantaṃ na jānāti, rattipariyantaṃ na jānāti, āpattipariyantaṃ",
  "tika-vin08t:1776_9": "nassarati, rattipariyantaṃ nassarati, āpattipariyante vematiko, rattipariyante vematiko”ti",
  "tika-vin08t:1776_10": "rattipariyantassa ajānanaasaraṇavematikabhāve satipi parivāsadānaṃ vuttaṃ, tasmā",
  "tika-vin08t:1776_11": "chāditakālaṃ tathato ajānantopi “sambahulā āpattiyo ekāhappaṭicchannāyo…pe… sambahulā",
  "tika-vin08t:1776_12": "āpattiyo pakkhappaṭicchannāyo”ti ettha appaviṭṭhassa abhāvā sampajjatiyevāti daṭṭhabbaṃ.",
  "tika-vin08t:1777_0": "Athāpi evaṃ vadeyyuṃ – “sambahulā āpattiyo ekāhappaṭicchannāyo…pe… sambahulā āpattiyo",
  "tika-vin08t:1777_1": "pakkhappaṭicchannāyo”ti vutte tesu divasesu āpattiyo atthi paṭicchannāyopi, atthi",
  "tika-vin08t:1777_2": "appaṭicchannāyopi, atthi cirappaṭicchannāyopi, atthi acirappaṭicchannāyopi, atthi",
  "tika-vin08t:1777_3": "ekāpi, atthi sambahulāpi, sabbā tā āpattiyo eteneva padena saṅgahitā siyunti? Saṅgahitā",
  "tika-vin08t:1777_4": "eva. Na hettha saṃsayo kātabbo. Vuttañhetaṃ aṭṭhakathāyaṃ “aññasmiṃ pana āpattivuṭṭhāne",
  "tika-vin08t:1777_5": "idaṃ lakkhaṇaṃ – yo appaṭicchannaṃ āpattiṃ ‘paṭicchannā’ti vinayakammaṃ karoti, tassa",
  "tika-vin08t:1777_6": "āpatti vuṭṭhāti. Yo paṭicchannaṃ ‘appaṭicchannā’ti vinayakammaṃ karoti, tassa na",
  "tika-vin08t:1777_7": "vuṭṭhāti. Acirappaṭicchannaṃ ‘cirappaṭicchannā’ti karontassapi vuṭṭhāti, cirappaṭicchannaṃ",
  "tika-vin08t:1777_8": "‘acirappaṭicchannā’ti karontassa na vuṭṭhāti. Ekaṃ āpattiṃ āpajjitvā ‘sambahulā’ti",
  "tika-vin08t:1777_9": "karontassapi vuṭṭhāti ekaṃ vinā sambahulānaṃ abhāvato. Sambahulā pana āpajjitvā ‘ekaṃ",
  "tika-vin08t:1777_10": "āpajji’nti karontassa na vuṭṭhātī”ti, tasmā etehi padehi sabbāsaṃ paṭicchannāpattīnaṃ",
  "tika-vin08t:1777_11": "saṅgahitattā tāhi āpattīhi vuṭṭhānaṃ sambhavatīti daṭṭhabbaṃ.",
  "tika-vin08t:1778_0": "Atha pana vinayadharena puṭṭho “ahaṃ, bhante, sambahulā saṅghādisesā āpattiyo āpajjiṃ",
  "tika-vin08t:1778_1": "ekaṃ sukkavissaṭṭhiṃ, ekaṃ kāyasaṃsaggaṃ, ekaṃ duṭṭhullavācaṃ, ekaṃ attakāmaṃ, ekaṃ",
  "tika-vin08t:1778_2": "sañcarittaṃ, ekaṃ kuṭikāraṃ, ekaṃ vihārakāraṃ, ekaṃ duṭṭhadosaṃ, ekaṃ aññabhāgiyaṃ,",
  "tika-vin08t:1778_3": "ekaṃ saṅghabhedaṃ, ekaṃ bhedānuvattakaṃ, ekaṃ dubbacaṃ, ekaṃ kuladūsaka”nti vutte",
  "tika-vin08t:1778_4": "“ayaṃ bhikkhu missakasamodhānaparivāsāraho”ti ñatvā aṭṭhakathāyaṃ āgatanayena parivāso",
  "tika-vin08t:1778_5": "dātabbo. Etthāha – agghasamodhānamissakasamodhānānaṃ ko viseso, kiṃ nānākaraṇanti?",
  "tika-vin08t:1778_6": "Vuccate – agghasamodhānaparivāso acirappaṭicchannā āpattiyo cirappaṭicchannāyaṃ āpattiyaṃ",
  "tika-vin08t:1778_7": "samodhānetvā tassā cirappaṭicchannāya āpattiyā agghavasena dīyati, missakasamodhānaparivāso",
  "tika-vin08t:1778_8": "nānāvatthukā āpattiyo samodhānetvā tāsaṃ missakavasena dīyati, ayametesaṃ viseso.",
  "tika-vin08t:1778_9": "Atha vā agghasamodhāno sabhāgavatthūnaṃ āpattīnaṃ samodhānavasena hoti, itaro visabhāgavatthūnanti",
  "tika-vin08t:1778_10": "ācariyā. Tenevāha ācariyavajirabuddhitthero “agghasamodhāno nāma sabhāgavatthukāyo",
  "tika-vin08t:1778_11": "sambahulā āpattiyo āpannassa bahurattiṃ paṭicchāditāpattiyaṃ nikkhipitvā dātabbo,",
  "tika-vin08t:1778_12": "itaro nānāvatthukānaṃ vasenāti ayametesaṃ viseso”ti.",
  "tika-vin08t:1779_0": "Atha siyā “evaṃ cirappaṭicchannāyo ca acirappaṭicchannāyo ca nānāvatthukāyo āpattiyo",
  "tika-vin08t:1779_1": "āpajjantassa ko parivāso dātabbo agghasamodhāno vā missakasamodhāno vā, atha tadubhayā",
  "tika-vin08t:1779_2": "vā”ti. Kiñcettha – yadi agghasamodhānaṃ dadeyya, cirappaṭicchannāhi ca acirappaṭicchannāhi",
  "tika-vin08t:1779_3": "ca sabhāgavatthukāhi āpattīhi vuṭṭhito bhaveyya, cirappaṭicchannāhi ca acirappaṭicchannāhi",
  "tika-vin08t:1779_4": "ca no visabhāgavatthukāhi. Yadi ca missakasamodhānaṃ dadeyya, samānakālappaṭicchannāhi",
  "tika-vin08t:1779_5": "visabhāgavatthūhi āpattīhi vuṭṭhito bhaveyya, no asamānakaālappaṭicchannāhi sabhāgavatthukāhi",
  "tika-vin08t:1779_6": "ca, atha tadubhayampi dadeyya, “ekasmiṃ kamme dve parivāsā dātabbā”ti neva pāḷiyaṃ,",
  "tika-vin08t:1779_7": "na aṭṭhakathāyaṃ vuttanti? Vuccate – idañhi sabbampi parivāsādikaṃ vinayakammaṃ vatthuvasena",
  "tika-vin08t:1779_8": "vā gottavasena vā nāmavasena vā āpattivasena vā kātuṃ vaṭṭatiyeva.",
  "tika-vin08t:1780_0": "Tattha sukkavissaṭṭhīti vatthu ceva gottañca. Saṅghādisesoti nāmañceva āpatti ca.",
  "tika-vin08t:1780_1": "Tattha “sukkavissaṭṭhiṃ kāyasaṃsagga”ntiādivacanenāpi “nānāvatthukāyo”ti vacanenapi",
  "tika-vin08t:1780_2": "vatthu ceva gottañca gahitaṃ hoti, “saṅghādiseso”ti vacanenapi “āpattiyo”ti vacanenapi",
  "tika-vin08t:1780_3": "nāmañceva āpatti ca gahitā hoti, tasmā agghasamodhānavasena parivāse dinne “ahaṃ,",
  "tika-vin08t:1780_4": "bhante, sambahulā saṅghādisesā āpattiyo āpajji”ntiādivacaneneva vatthussa ca gottassa",
  "tika-vin08t:1780_5": "ca nāmassa ca āpattiyā ca gahitattā cirappaṭicchannāhi acirappaṭicchannāhi ca sabhāgavatthukāhi",
  "tika-vin08t:1780_6": "ca visabhāgavatthukāhi ca sabbāhi āpattīhi vuṭṭhātīti daṭṭhabbaṃ. Vuttañhetaṃ samantapāsādikāyaṃ",
  "tika-vin08t:1780_7": "“ettha ca ‘saṅghādisesā āpattiyo āpajjiṃ nānāvatthukāyo’tipi ‘saṅghādisesā āpattiyo",
  "tika-vin08t:1780_8": "āpajji’ntipi evaṃ pubbe vuttanayena vatthuvasenapi gottavasenapi nāmavasenapi āpattivasenapi",
  "tika-vin08t:1780_9": "yojetvā kammavācaṃ kātuṃ vaṭṭatiyevāti ayaṃ missakasamodhāno”ti, imasmiñca vinayasaṅgahappakaraṇe",
  "tika-vin08t:1780_10": "tatheva vatvā “tasmā na idha visuṃ kammavācaṃ yojetvā dassayissāma, pubbe sabbāpattisādhāraṇaṃ",
  "tika-vin08t:1780_11": "katvā yojetvā dassitāya eva kammavācāya nānāvatthukāhipi āpattīhi vuṭṭhānasambhavato",
  "tika-vin08t:1780_12": "sāyevettha kammavācā ala”nti.",
  "tika-vin08t:1781_0": "Yadi evaṃ ācariyavajirabuddhittherena dvinnaṃ viseso na vattabbo, atha kasmā vuttoti?",
  "tika-vin08t:1781_1": "Tīsu samodhānaparivāsesu odhānasamodhāno mūlāyapaṭikassanāya odhūnitakāleyeva dātabbo,",
  "tika-vin08t:1781_2": "agghasamodhānamissakasamodhānaparivāsā pana visuṃyeva dātabbā. “Evaṃ dinne etesaṃ",
  "tika-vin08t:1781_3": "ko viseso”ti cintāyaṃ visesasambhavamattadassanatthaṃ vutto. Aṭṭhakathāyaṃ pana parivāsādikammassa",
  "tika-vin08t:1781_4": "lakkhaṇaṃ dassetuṃ “vatthuvasena vā”tiādimāha, tasmā lakkhaṇavaseneva sabhāgavatthukāhipi",
  "tika-vin08t:1781_5": "āpattīhi vuṭṭhānaṃ sambhavati. Teneva ca kāraṇena sāratthadīpanināmikāyaṃ vinayaṭīkāyañca",
  "tika-vin08t:1781_6": "vimativinodanināmikāyaṃ vinayaṭīkāyañca na koci viseso vuttoti daṭṭhabbo.",
  "tika-vin08t:1782_0": "Yadi evaṃ missakasamodhānakammavācāyapi cirappaṭicchannāhi acirappaṭicchannāhipi",
  "tika-vin08t:1782_1": "āpattīhi vuṭṭhānaṃ sambhaveyya. Tatthapi hi “ahaṃ, bhante, sambahulā saṅghādisesā",
  "tika-vin08t:1782_2": "āpattiyo āpajjiṃ nānāvatthukāyo”tipi “ekā sukkavissaṭṭhi…pe… ekā kuladūsakā”tipi",
  "tika-vin08t:1782_3": "vattabbaṃ. Evaṃ sati “sambahulā”tipi “saṅghādisesā āpattiyo”tipi vatthugottanāmāpattīhi",
  "tika-vin08t:1782_4": "kittanasambhavato cirappaṭicchannāhipi acirappaṭicchannāhipi āpattīhi vuṭṭhānaṃ sambhaveyyāti?",
  "tika-vin08t:1782_5": "Na panevaṃ daṭṭhabbaṃ. Vatthādikittanañhi sabbāpattīnaṃ gaṇhanatthaṃ hoti. Evaṃ gaṇhantepi",
  "tika-vin08t:1782_6": "paṭicchannakālassa akathitattā “ettakaṃ nāma kālaṃ parivasitabba”nti na paññāyati,",
  "tika-vin08t:1782_7": "tasmiṃ apaññāyamāne tena pamāṇena parivāso na hoti, tasmiṃ asati āpattito vuṭṭhānaṃ",
  "tika-vin08t:1782_8": "na sambhavati, tasmā missakasamodhānakammavācāya cirappaṭicchannāhipi acirappaṭicchannāhipi",
  "tika-vin08t:1782_9": "āpattīhi vuṭṭhānaṃ na sambhavatīti daṭṭhabbaṃ.",
  "tika-vin08t:1783": "Parivāsavinicchayakathā niṭṭhitā.",
  "tika-vin08t:1784": "Mānattavinicchayakathā",
  "tika-vin08t:1785_0": "Mānattakathāyampi mānattaṃ nāma appaṭicchannamānattaṃ paṭicchannamānattaṃ pakkhamānattaṃ",
  "tika-vin08t:1785_1": "samodhānamānattanti catubbidhaṃ hoti. Tattha yo bhikkhu saṅghādisesaṃ āpattiṃ āpajjitvā",
  "tika-vin08t:1785_2": "taṃ divasameva āroceti, ekarattimattampi na paṭicchādeti, tassa parivāsaṃ adatvāva",
  "tika-vin08t:1785_3": "dinnaṃ mānattaṃ appaṭicchannamānattaṃ nāma. Yo āpajjitvā dasahi ākārehi vinā taṃ",
  "tika-vin08t:1785_4": "divasaṃ nāroceti, ekarattādivasena paṭicchādeti, tattha yathāpaṭicchannadivasaṃ parivāsaṃ",
  "tika-vin08t:1785_5": "datvā parivutthaparivāsassa dinnaṃ mānattaṃ paṭicchannamānattaṃ nāma. Āpattiṃ āpajjitvā",
  "tika-vin08t:1785_6": "paṭicchannāya vā appaṭicchannāya vā bhikkhuniyā pakkhamattameva dinnaṃ mānattaṃ pakkhamānattaṃ",
  "tika-vin08t:1785_7": "nāma. Bhikkhu pana paṭicchannāya āpattiyā parivasitvā anikkhittavattakāleyeva puna",
  "tika-vin08t:1785_8": "āpajjitvā na paṭicchādeti, tassa mūlāya paṭikassitvā parivutthadivase adivase katvā",
  "tika-vin08t:1785_9": "appaṭicchāditattā samodhānaparivāsaṃ adatvā dinnaṃ mānattaṃ samodhānamānattaṃ nāma.",
  "tika-vin08t:1785_10": "Mānattārahakālepi mānattacaraṇakālepi abbhānārahakālepi eseva nayo. Tesu tīṇi mānattāni",
  "tika-vin08t:1785_11": "aṭṭhakathāyaṃ vuttanayena suviññeyyattā na vuttāni. Pakkhamānattaṃ pacchā āgamissati.",
  "tika-vin08t:1786_0": "Yāni pana parivāsamānattāni anavaṭṭhitattā puthujjanassa gihiādivasena parivattane",
  "tika-vin08t:1786_1": "sati puna dātabbādātabbabhāve saṅkitabbāni, tāni dassetuṃ pāḷiyaṃ anekehi pakārehi",
  "tika-vin08t:1786_2": "vitthārato vuttāni. Tesu bhikkhūnaṃ saṃsayavinodanatthāya ekadesaṃ dassetuṃ “sace",
  "tika-vin08t:1786_3": "kocī”tiādimāha. Tattha vibbhamatīti virūpo hutvā bhamati, hīnāyāvattati gihī hotīti",
  "tika-vin08t:1786_4": "attho. Sāmaṇero hotīti upasampannabhāvaṃ jahitvā sāmaṇerabhāvaṃ upagacchati. Tattha",
  "tika-vin08t:1786_5": "pārājikappattabhāvena vā “gihīti maṃ dhārethā”tiādinā sikkhāpaccakkhānena vā gihī",
  "tika-vin08t:1786_6": "hoti. Tesu paṭhamena puna upasampadāya abhabbattā puna parivāso na ruhatiyeva, dutiyena",
  "tika-vin08t:1786_7": "pana puna upasampadāya bhabbattā “so ce puna upasampajjatī”ti vuttaṃ. Itaro pana",
  "tika-vin08t:1786_8": "pārājikappattabhāvena sāmaṇero na hoti. Kasmā? Saraṇagamanādīnaṃ vinassanato. Vuttañhi",
  "tika-vin08t:1786_9": "vimativinodaniyaṃ “upasampannānampi pārājikasamaāpattiyā saraṇagamanādisāmaṇerabhāvassapi",
  "tika-vin08t:1786_10": "vinassanato senāsanaggāho ca paṭippassambhati, saṅghalābhampi tena labhantīti veditabba”nti,",
  "tika-vin08t:1786_11": "gihī pana hutvā puna sāmaṇerabhāvamattaṃ laddhabbaṃ hoti. “Sāmaṇeroti maṃ dhārethā”tiādinā",
  "tika-vin08t:1786_12": "pana sikkhāpaccakkhāne kate siyā sāmaṇerabhāvo, tatopi puna upasampajjitukāmatāya",
  "tika-vin08t:1786_13": "sati siyā upasampannabhāvo. “Gihīti maṃ dhārethā”tiādinā sikkhāpaccakkhānaṃ katvā",
  "tika-vin08t:1786_14": "gihibhāvaṃ upagatepi puna sāmaṇerapabbajjaṃ pabbajitvā sāmaṇero hoti. Tato puna upasampajjituṃ",
  "tika-vin08t:1786_15": "laddhabbattā “puna upasampajjatī”ti vutto. Tesaṃ bhikkhubhāve parivāse aniṭṭhitepi",
  "tika-vin08t:1786_16": "gihisāmaṇerabhāvaṃ pattattā parivāso na ruhati upasampannānameva parivāsassa bhagavatā",
  "tika-vin08t:1786_17": "paññattattāti attho.",
  "tika-vin08t:1787_0": "Evaṃ sante puna upasampajjantassa kiṃ parivāso puna dātabboti āha “so ce puna upasampajjatī”tiādi.",
  "tika-vin08t:1787_1": "Tassattho – so vibbhantako so vā sāmaṇero puna upasampannabhāvaṃ upagacchati, purimaṃ",
  "tika-vin08t:1787_2": "pubbe bhikkhubhūtakāle dinnaṃ parivāsadānaṃ eva idāni parivāsadānaṃ hoti. Yo parivāso",
  "tika-vin08t:1787_3": "pubbe bhikkhubhūtakāle dinno, so parivāso sudinno, dudinno na hoti. Yo yattako kālo",
  "tika-vin08t:1787_4": "parivuttho, so tattako kālo suparivutthoyeva hoti, na duparivuttho, tasmā avaseso",
  "tika-vin08t:1787_5": "kālo parivasitabboti. Idaṃ vuttaṃ hoti – pubbe bhikkhukāle pakkhappaṭicchannāya āpattiyā",
  "tika-vin08t:1787_6": "parivāsaṃ gahetvā dasadivasamattaṃ parivasitvā aniṭṭhiteyeva parivāse vibbhamitvā",
  "tika-vin08t:1787_7": "sāmaṇero vā hutvā puna upasampannena avasesapañcadivase parivasitvā parivāso niṭṭhāpetabboti.",
  "tika-vin08t:1787_8": "Mānattārahādīsupi eseva nayo. Ummattakādīsupi tasmiṃ kāle ajānantattā “parivāso na",
  "tika-vin08t:1787_9": "ruhatī”ti vuttaṃ. Tiṇṇampi ukkhittakānaṃ kammanānāsaṃvāsakattā tehi sahasaṃvāsoyeva",
  "tika-vin08t:1787_10": "natthīti ukkhittakānaṃ parivāso na ruhatīti vuttaṃ.",
  "tika-vin08t:1788_0": "Sace puna osārīyatīti ukkhepanīyakammaṃ paṭippassambhanavasena samānasaṃvāsakabhāvaṃ",
  "tika-vin08t:1788_1": "pavesīyati. “Sace kassaci bhikkhuno itthiliṅgaṃ pātubhavatī”tiādīsu aṭṭhakathāyaṃ",
  "tika-vin08t:1788_2": "vuttanayeneva attho suviññeyyo hoti. Yaṃ pana vuttaṃ “pakkhamānattaṃ pacchā āgamissatī”ti,",
  "tika-vin08t:1788_3": "tatrevaṃ jānitabbaṃ – pakkhamānattanti bhikkhuniyā dātabbamānattaṃ. Taṃ pana paṭicchannāyapi",
  "tika-vin08t:1788_4": "appaṭicchannāyapi āpattiyā aḍḍhamāsamattameva dātabbaṃ. Vuttañhetaṃ “garudhammaṃ",
  "tika-vin08t:1788_5": "ajjhāpannāya bhikkhuniyā ubhatosaṅghe pakkhamānattaṃ caritabba”nti. Taṃ pana bhikkhunīhi",
  "tika-vin08t:1788_6": "attano sīmaṃ sodhetvā vihārasīmāya vā vihārasīmaṃ sodhetuṃ asakkontīhi khaṇḍasīmāya",
  "tika-vin08t:1788_7": "vā sabbantimena paricchedena catuvaggagaṇaṃ sannipātāpetvā dātabbaṃ. Sace ekā āpatti",
  "tika-vin08t:1788_8": "hoti, ekissā vasena, sace dve vā tisso vā sambahulā vā ekavatthukā vā nānāvatthukā",
  "tika-vin08t:1788_9": "vā, tāsaṃ tāsaṃ vasena vatthugottanāmaāpattīsu yaṃ yaṃ icchati, taṃ taṃ ādāya yojanā kātabbā.",
  "tika-vin08t:1789_0": "Tatridaṃ ekāpattivasena mukhamattanidassanaṃ – tāya āpannāya bhikkhuniyā bhikkhunisaṅghaṃ",
  "tika-vin08t:1789_1": "upasaṅkamitvā ekaṃsaṃ uttarāsaṅgaṃ karitvā vuḍḍhānaṃ bhikkhunīnaṃ pāde vanditvā ukkuṭikaṃ",
  "tika-vin08t:1789_2": "nisīditvā añjaliṃ paggahetvā evamassa vacanīyo “ahaṃ, ayye, ekaṃ āpattiṃ āpajjiṃ",
  "tika-vin08t:1789_3": "gāmantaraṃ, sāhaṃ, ayya,e ekissā āpattiyā gāmantarāya pakkhamānattaṃ yācāmī”ti. Evaṃ",
  "tika-vin08t:1789_4": "tikkhattuṃ yācāpetvā byattāya bhikkhuniyā paṭibalāya saṅgho ñāpetabbo “suṇātu me,",
  "tika-vin08t:1789_5": "ayye, saṅgho, ayaṃ itthannāmā bhikkhunī ekaṃ āpattiṃ āpajji gāmantaraṃ, sā saṅghaṃ",
  "tika-vin08t:1789_6": "ekissā āpattiyā gāmantarāya pakkhamānattaṃ yācati. Yadi saṅghassa pattakallaṃ, saṅgho",
  "tika-vin08t:1789_7": "itthannāmāya bhikkhuniyā ekissā āpattiyā gāmantarāya pakkhamānattaṃ dadeyya, esā",
  "tika-vin08t:1789_8": "ñatti. Suṇātu me, ayye, saṅgho…pe… dutiyampi. Tatiyampi etamatthaṃ vadāmi. Suṇātu",
  "tika-vin08t:1789_9": "me, ayye, saṅgho…pe… bhāseyya. Dinnaṃ saṅghena itthannāmāya bhikkhuniyā ekissā āpattiyā",
  "tika-vin08t:1789_10": "gāmantarāya pakkhamānattaṃ, khamati saṅghassa, tasmā tuṇhī, evametaṃ dhārayāmī”ti.",
  "tika-vin08t:1790_0": "Kammavācāpariyosāne vattaṃ samādiyitvā bhikkhumānattakathāyaṃ vuttanayeneva saṅghassa",
  "tika-vin08t:1790_1": "ārocetvā nikkhittavattaṃ vasitukāmāya tatheva saṅghassa majjhe vā pakkantāsu bhikkhunīsu",
  "tika-vin08t:1790_2": "ekabhikkhuniyā vā dutiyikāya vā santike vuttanayeneva nikkhipitabbaṃ. Aññissā pana",
  "tika-vin08t:1790_3": "āgantukāya santike ārocetvā nikkhipitabbaṃ, nikkhittakālato paṭṭhāya pakatattaṭṭhāne tiṭṭhati.",
  "tika-vin08t:1791_0": "Puna samādiyitvā aruṇaṃ uṭṭhapentiyā pana bhikkhunīnaṃyeva santike vasituṃ na labbhati.",
  "tika-vin08t:1791_1": "“Ubhatosaṅghe pakkhamānattaṃ caritabba”nti hi vuttaṃ, tasmā assā ācariyupajjhāyāhi",
  "tika-vin08t:1791_2": "vihāraṃ gantvā saṅgāhakapakkhe ṭhito eko mahāthero vā dhammakathiko vā bhikkhu vattabbo",
  "tika-vin08t:1791_3": "“ekissā bhikkhuniyā vinayakammaṃ kattabbamatthi, tatra no ayyā cattāro bhikkhū pesethā”ti.",
  "tika-vin08t:1791_4": "Saṅgahaṃ akātuṃ na labbhati, “pesessāmā”ti vattabbaṃ. Catūhi pakatattabhikkhunīhi",
  "tika-vin08t:1791_5": "mānattacāriniṃ bhikkhuniṃ gahetvā antoaruṇeyeva nikkhipitvā gāmūpacārato dve leḍḍupāte",
  "tika-vin08t:1791_6": "atikkamitvā maggā okkamma gumbavatiādīhi paṭicchanne ṭhāne nisīditabbaṃ, vihārūpacāratopi",
  "tika-vin08t:1791_7": "dve leḍḍupātā atikkamitabbā. Catūhi pakatattabhikkhūhipi tattha gantabbaṃ, gantvā",
  "tika-vin08t:1791_8": "pana bhikkhunīhi saddhiṃ na ekaṭṭhāne nisīditabbaṃ, paṭikkamitvā avidūre ṭhāne nisīditabbaṃ.",
  "tika-vin08t:1791_9": "Kurundimahāpaccarīsu pana “bhikkhunīhi byattaṃ ekaṃ vā dve vā upāsikāyo bhikkhūhipi",
  "tika-vin08t:1791_10": "ekaṃ vā dve vā upāsake attarakkhaṇatthāya gahetvā gantabba”nti vuttaṃ. Kurundiyaṃyeva",
  "tika-vin08t:1791_11": "ca “bhikkhunupassayassa ca vihārassa ca upacāraṃ muñcituṃ vaṭṭatī”ti vuttaṃ, “gāmassā”ti na vuttaṃ.",
  "tika-vin08t:1792_0": "Evaṃ nisinnesu pana bhikkhunīsu ca bhikkhūsu ca tāya bhikkhuniyā “mānattaṃ samādiyāmi,",
  "tika-vin08t:1792_1": "vattaṃ samādiyāmī”ti vattaṃ samādiyitvā bhikkhunisaṅghassa tāva evaṃ ārocetabbaṃ",
  "tika-vin08t:1792_2": "“ahaṃ, ayye, ekaṃ āpattiṃ āpajjiṃ gāmantaraṃ, sāhaṃ saṅghaṃ ekissā āpattiyā gāmantarāya",
  "tika-vin08t:1792_3": "pakkhamānattaṃ yāciṃ, tassā me saṅgho ekissā āpattiyā gāmantarāya pakkhamānattaṃ",
  "tika-vin08t:1792_4": "adāsi, sāhaṃ mānattaṃ carāmi, vediyāmahaṃ ayye, vediyatīti maṃ saṅgho dhāretū”ti.",
  "tika-vin08t:1793_0": "Tato bhikkhusaṅghassa santikaṃ gantvā evaṃ ārocetabbaṃ “ahaṃ, ayyā, ekaṃ āpattiṃ",
  "tika-vin08t:1793_1": "āpajjiṃ…pe… vediyāmahaṃ ayyā, vediyatīti maṃ saṅgho dhāretū”ti. Idhāpi yāya kāyaci",
  "tika-vin08t:1793_2": "bhāsāya ārocetuṃ vaṭṭati. Ārocetvā ca bhikkhunisaṅghasseva santike nisīditabbaṃ,",
  "tika-vin08t:1793_3": "ārocitakālato paṭṭhāya bhikkhūnaṃ gantuṃ vaṭṭati. Sace sāsaṅkā hoti, bhikkhuniyo",
  "tika-vin08t:1793_4": "tattheva ṭhānaṃ paccāsīsanti, ṭhātabbaṃ. Sace añño bhikkhu vā bhikkhunī vā taṃ ṭhānaṃ",
  "tika-vin08t:1793_5": "eti, passantiyā ārocetabbaṃ. No ce āroceti, ratticchedo ceva vattabhedadukkaṭañca.",
  "tika-vin08t:1793_6": "Sace ajānantiyā eva upacāraṃ okkamitvā gacchati, ratticchedova hoti, na vattabhedadukkaṭaṃ.",
  "tika-vin08t:1793_7": "Sace bhikkhuniyo upajjhāyādīnaṃ vattakaraṇatthaṃ pageva gantukāmā honti, rattivippavāsagaṇaohīyanagāmantarāpattirakkhaṇatthaṃ",
  "tika-vin08t:1793_8": "ekaṃ bhikkhuniṃ ṭhapetvā gantabbaṃ, tāya aruṇe uṭṭhite tassā santike vattaṃ nikkhipitabbaṃ.",
  "tika-vin08t:1793_9": "Etenupāyena akhaṇḍā pañcadasa rattiyo mānattaṃ caritabbaṃ.",
  "tika-vin08t:1794_0": "Anikkhittavattāya pana pārivāsikakkhandhake vuttanayeneva sammā vattitabbaṃ. Ayaṃ",
  "tika-vin08t:1794_1": "pana viseso – “āgantukassa ārocetabba”nti ettha yattakā purebhattaṃ vā pacchābhattaṃ",
  "tika-vin08t:1794_2": "vā taṃ gāmaṃ bhikkhū vā bhikkhuniyo vā āgacchanti, sabbesaṃ ārocetabbaṃ. Anārocentiyā",
  "tika-vin08t:1794_3": "ratticchedo ceva vattabhedadukkaṭañca. Sacepi rattiṃ koci bhikkhu taṃ gāmūpacāraṃ",
  "tika-vin08t:1794_4": "okkamitvā gacchati, ratticchedo hotiyeva, ajānanapaccayā pana vattabhedato muccati.",
  "tika-vin08t:1794_5": "Kurundīādīsu pana “anikkhittavattabhikkhūnaṃ vuttanayeneva kathetabba”nti vuttaṃ,",
  "tika-vin08t:1794_6": "taṃ pārivāsikavattādīnaṃ upacārasīmāya paricchinnattā yuttataraṃ dissati. Uposathe",
  "tika-vin08t:1794_7": "ārocetabbaṃ, pavāraṇāya ārocetabbaṃ, catunnaṃ bhikkhūnañca bhikkhunīnañca devasikaṃ",
  "tika-vin08t:1794_8": "ārocetabbaṃ. Sace bhikkhūnaṃ tasmiṃ gāme bhikkhācāro sampajjati, tattheva gantabbaṃ.",
  "tika-vin08t:1794_9": "No ce sampajjati, aññatra caritvāpi tatra āgantvā attānaṃ dassetvā gantabbaṃ, bahigāme",
  "tika-vin08t:1794_10": "vā saṅketaṭṭhānaṃ kātabbaṃ “asukasmiṃ nāma ṭhāne amhe passissatī”ti. Tāya saṅketaṭṭhānaṃ",
  "tika-vin08t:1794_11": "gantvā ārocetabbaṃ, saṅketaṭṭhāne adisvā vihāraṃ gantvā ārocetabbaṃ. Vihāre sabbabhikkhūnaṃ",
  "tika-vin08t:1794_12": "ārocetabbaṃ. Sace sabbesaṃ sakkā na hoti ārocetuṃ, bahi upacārasīmāya ṭhatvā bhikkhuniyo",
  "tika-vin08t:1794_13": "pesetabbā, tāhi ānītānaṃ catunnaṃ bhikkhūnaṃ ārocetabbaṃ. Sace vihāro dūro hoti sāsaṅko,",
  "tika-vin08t:1794_14": "upāsake ca upāsikāyo ca gahetvā gantabbaṃ. Sace pana ayaṃ ekā vasati, rattivippavāsaṃ",
  "tika-vin08t:1794_15": "āpajjati, tasmāssā ekā pakatattā bhikkhunī sammannitvā dātabbā ekacchanne vasanatthāya.",
  "tika-vin08t:1795_0": "Evaṃ akhaṇḍaṃ mānattaṃ caritvā vīsatigaṇe bhikkhunisaṅghe vuttanayeneva abbhānaṃ",
  "tika-vin08t:1795_1": "kātabbaṃ. “Sace mānattaṃ caramānā antarāpattiṃ āpajjati, mūlāya paṭikassitvā tassā",
  "tika-vin08t:1795_2": "āpattiyā mānattaṃ dātabba”nti kurundiyaṃ vuttaṃ, idaṃ pakkhamānattaṃ nāma. Idaṃ pana",
  "tika-vin08t:1795_3": "pakkhamānattaṃ samantapāsādikāyaṃ pāḷimuttavinayavinicchayabhāvena āgatampi imasmiṃ",
  "tika-vin08t:1795_4": "vinayasaṅgahappakaraṇe ācariyena anuddhaṭaṃ. Ayaṃ panācariyassa adhippāyo siyā –",
  "tika-vin08t:1795_5": "idaṃ pakkhamānattaṃ bhikkhuniyoyeva sandhāya bhagavatā visuṃ paññattaṃ, bhikkhūhi",
  "tika-vin08t:1795_6": "asādhāraṇaṃ, imasmiñca kāle bhikkhunisaṅgho natthi, tasmā ganthassa lahubhāvatthaṃ",
  "tika-vin08t:1795_7": "idampi aññampi īdisaṃ ajjhupekkhitabbanti. Amhehi pana bhikkhunisaṅghe avijjamānepi",
  "tika-vin08t:1795_8": "“bhikkhusaṅgho bhikkhunīhi samādātabbavattaṃ jānissati. ‘Dubbalajātikā hi bhīrukajātikā",
  "tika-vin08t:1795_9": "bhikkhuniyo bhagavato āṇaṃ patiṭṭhāpentiyo evarūpaṃ dukkaraṃ durabhisambhavaṃ vattaṃ",
  "tika-vin08t:1795_10": "samādayiṃsu, kimaṅgaṃ pana maya’nti manasi karontā bhagavato āṇaṃ patiṭṭhāpentā parivāsādivattaṃ",
  "tika-vin08t:1795_11": "samādiyissantī”ti mantvā ācariyena anuddhaṭampi imasmiṃ vinayālaṅkārappakaraṇe uddhaṭaṃ,",
  "tika-vin08t:1795_12": "tasmā sammāsambuddhe sañjātasaddhāpemagāravādiyuttehi satthusāsanakarehi bhikkhūhi",
  "tika-vin08t:1795_13": "sammā sikkhitabbaṃ. Ito parāni aṭṭhakathāyaṃ āgatanayeneva veditabbāni.",
  "tika-vin08t:1796": "Mānattavinicchayakathā niṭṭhitā.",
  "tika-vin08t:1797_0": "248. Pārivāsikavattakathāyaṃ navakataraṃ pārivāsikanti attanā navakataraṃ pārivāsikaṃ.",
  "tika-vin08t:1797_1": "Pārivāsikassa hi attanā navakataraṃ pārivāsikaṃ ṭhapetvā aññe mūlāyapaṭikassanāraha",
  "tika-vin08t:1797_2": "mānattāraha mānattacārika abbhānārahāpi pakatattaṭṭhāneyeva tiṭṭhanti. Tenāha “antamaso",
  "tika-vin08t:1797_3": "mūlāyapaṭikassanārahādīnampī”ti. Antamaso mūlāyapaṭikassanārahādīnampīti ādi-saddena",
  "tika-vin08t:1797_4": "mānattārahamānattacārikaabbhānārahe saṅgaṇhāti. Te hi pārivāsikānaṃ, pārivāsikā ca",
  "tika-vin08t:1797_5": "tesaṃ pakatattaṭṭhāne eva tiṭṭhanti. Adhotapādaṭṭhapanakanti yattha ṭhatvā pāde dhovanti,",
  "tika-vin08t:1797_6": "tādisaṃ dāruphalakakhaṇḍādiṃ. Pādaghaṃsananti sakkharakathalādiṃ. Pāde ghaṃsanti",
  "tika-vin08t:1797_7": "etenāti pādaghaṃsanaṃ, sakkharakathalādi. Vuttañhi bhagavatā “anujānāmi, bhikkhave,",
  "tika-vin08t:1797_8": "tisso pādaghaṃsaniyo sakkharaṃ kathalaṃ samuddapheṇa”nti. Saddhivihārikānampi sādiyantassāti",
  "tika-vin08t:1797_9": "saddhivihārikānampi abhivādanādiṃ sādiyantassa. Vattaṃ karontīti ettakamattasseva",
  "tika-vin08t:1797_10": "vuttattā saddhivihārikādīhipi abhivādanādiṃ kātuṃ na vaṭṭati. “Mā maṃ gāmappavesanaṃ",
  "tika-vin08t:1797_11": "āpucchathā”ti vutte anāpucchāpi gāmaṃ pavisituṃ vaṭṭati.",
  "tika-vin08t:1798_0": "Yo yo vuḍḍhoti pārivāsikesu bhikkhūsu yo yo vuḍḍho. Navakatarassa sāditunti pārivāsikanavakatarassa",
  "tika-vin08t:1798_1": "abhivādanādiṃ sādituṃ. “Pārisuddhiuposathe kariyamāne”ti idaṃ pavāraṇadivasesu saṅghe",
  "tika-vin08t:1798_2": "pavārente anupagatachinnavassādīhi kariyamānaṃ pārisuddhiuposathampi sandhāya vuttaṃ.",
  "tika-vin08t:1798_3": "Tatthevāti saṅghanavakaṭṭhāneyeva. Attano pāḷiyā pavāretabbanti attano vassaggena",
  "tika-vin08t:1798_4": "pattapāḷiyā pavāretabbaṃ, na pana sabbesu pavāritesūti attho.",
  "tika-vin08t:1799_0": "Oṇojanaṃ nāma vissajjanaṃ, taṃ pana pārivāsikena pāpitassa attanā sampaṭicchitasseva",
  "tika-vin08t:1799_1": "punadivasādiatthāya vissajjanaṃ kātabbaṃ. Asampaṭicchitvā ce vissajjeti, na labhatīti",
  "tika-vin08t:1799_2": "vuttaṃ. Yadi pana na gaṇhāti na vissajjetīti yadi purimadivase attano na gaṇhāti,",
  "tika-vin08t:1799_3": "gahetvā ca na vissajjeti.",
  "tika-vin08t:1800_0": "Catussālabhattanti bhojanasālāya paṭipāṭiyā dīyamānaṃ bhattaṃ. Hatthapāse ṭhitenāti",
  "tika-vin08t:1800_1": "dāyakassa hatthapāse ṭhitena, paṭiggahaṇaruhanaṭṭhāneti adhippāyo. Mahāpeḷabhattepīti",
  "tika-vin08t:1800_2": "mahantesu bhattapacchiādibhājanesu ṭhapetvā dīyamānabhattesupi. Ito parampi pārivāsikavattaṃ",
  "tika-vin08t:1800_3": "pāḷiyaṃ āgatanayeneva veditabbaṃ. Tattha pana aṭṭhakathāyaṃ āgatanayeneva attho suviññeyyo",
  "tika-vin08t:1800_4": "hoti, tasmā dubbiññeyyaṭṭhāneyeva kathayissāma.",
  "tika-vin08t:1801_0": "“Na sāmaṇero upaṭṭhāpetabbo”ti ettha dubbidhaṃ sāmaṇeraṃ dassetuṃ “añño”tiādimāha.",
  "tika-vin08t:1801_1": "“Na bhikkhuniyo ovaditabbā”ti ettha laddhasammutikena āṇattopi garudhammehi aññehi",
  "tika-vin08t:1801_2": "vā ovadituṃ na labhatīti āha “paṭibalassa vā bhikkhussa bhāro kātabbo”ti. Āgatā bhikkhuniyo",
  "tika-vin08t:1801_3": "vattabbāti sambandho. Savacanīyanti sadosaṃ. Jeṭṭhakaṭṭhānaṃ na kātabbanti padhānaṭṭhānaṃ",
  "tika-vin08t:1801_4": "na kātabbaṃ. Kiṃ tanti āha “pātimokkhuddesakenā”tiādi.",
  "tika-vin08t:1802_0": "Rajehi hatā upahatā bhūmi etissāti rajohatabhūmi, rajokiṇṇabhūmīti attho. Paccayanti",
  "tika-vin08t:1802_1": "vassāvāsikalābhaṃ sandhāya vuttaṃ. Ekapasse ṭhatvāti pāḷiṃ vihāya bhikkhūnaṃ pacchato",
  "tika-vin08t:1802_2": "ṭhatvā. Senāsanaṃ na labhatīti seyyapariyantabhāgitāya vassaggena gaṇhituṃ na labhati.",
  "tika-vin08t:1802_3": "Assāti bhaveyya. “Āgantukena ārocetabbaṃ, āgantukassa ārocetabba”nti avisesena vuttattā",
  "tika-vin08t:1802_4": "sace dve pārivāsikā gataṭṭhāne aññamaññaṃ passanti, ubhohipi aññamaññassa ārocetabbaṃ.",
  "tika-vin08t:1802_5": "Yathā bahi disvā ārocitassa bhikkhuno vihāraṃ āgatena puna ārocanakiccaṃ natthi,",
  "tika-vin08t:1802_6": "evaṃ aññavihāraṃ gatenapi tattha pubbe ārocitassa puna ārocanakiccaṃ natthīti vadanti.",
  "tika-vin08t:1802_7": "Avisesenāti pārivāsikassa ca ukkhittakassa ca avisesena.",
  "tika-vin08t:1803": "Obaddhanti palibuddhaṃ. Sahavāsoti vuttappakāre channe bhikkhunā saddhiṃ sayanameva adhippetaṃ, na sesairiyāpathakappanaṃ. Sesamettha suviññeyyameva.",
  "tika-vin08t:1804_0": "Pāpiṭṭhatarāti pārājikāpattīti ukkaṃsavasena vuttaṃ. Sañcarittādipaṇṇattivajjato",
  "tika-vin08t:1804_1": "pana sukkavissaṭṭhādikā lokavajjāva. Tatthapi saṅghabhedādikā pāpiṭṭhatarā eva. Kammanti",
  "tika-vin08t:1804_2": "pārivāsikakammavācāti etena “kammabhūtā vācā kammavācā”ti kammavācāsaddassa atthopi",
  "tika-vin08t:1804_3": "siddhoti veditabbo. Savacanīyanti ettha sa-saddo “santi”atthaṃ vadati, attano vacanena",
  "tika-vin08t:1804_4": "attano pavattanakammanti evamettha attho daṭṭhabbo, “mā pakkamāhī”ti vā “ehi vinayadharānaṃ",
  "tika-vin08t:1804_5": "sammukhībhāva”nti vā evaṃ attano āṇāya pavattanakakammaṃ na kātabbanti adhippāyo.",
  "tika-vin08t:1804_6": "Evañhi kenaci savacanīye kate anādarena atikkamituṃ na vaṭṭati, buddhassa saṅghassa",
  "tika-vin08t:1804_7": "āṇā atikkantā nāma hoti. Rajohatabhūmīti paṇṇasālāvisesanaṃ. Paccayanti vassāvāsikacīvaraṃ.",
  "tika-vin08t:1804_8": "Senāsanaṃ na labhatīti vassaggena na labhati. Apaṇṇakapaṭipadāti aviraddhapaṭipadā.",
  "tika-vin08t:1804_9": "Sace vāyamantopīti ettha avisayabhāvaṃ ñatvā avāyamantopi saṅgayhati. Avisesenāti",
  "tika-vin08t:1804_10": "pārivāsikukkhittakānaṃ sāmaññena. Pañcavaṇṇachadanabandhanaṭṭhānesūti pañcappakārachadanehi",
  "tika-vin08t:1804_11": "channaṭṭhānesu. Obaddhanti uṭṭhānādibyāpārapaṭibaddhaṃ, pīḷitanti attho. Mañce vā",
  "tika-vin08t:1804_12": "pīṭhe vāti ettha vāsaddo samuccayattho. Tena taṭṭikācammakhaṇḍādīsu dīghāsanesupi",
  "tika-vin08t:1804_13": "nisīdituṃ na vaṭṭatīti dīpitaṃ hoti. Na vattabhedadukkaṭanti vuḍḍhatarassa jānantassapi",
  "tika-vin08t:1804_14": "vattabhede dukkaṭaṃ natthīti dasseti. Vattaṃ nikkhipāpetvāti idampi parivāsādimeva",
  "tika-vin08t:1804_15": "sandhāya vuttaṃ, na sesakammāni.",
  "tika-vin08t:1805_0": "“Senāsanaṃ na labhati seyyapariyantabhāgitāya. Uddesādīni dātumpi na labhatīti vadanti.",
  "tika-vin08t:1805_1": "‘Tadahupasampannepi pakatatte’ti vacanato anupasampannehi vasituṃ vaṭṭati. Samavassāti",
  "tika-vin08t:1805_2": "etena apacchā apurimaṃ nipajjane dvinnampi vattabhedāpattibhāvaṃ dīpeti. Attano attano",
  "tika-vin08t:1805_3": "navakataranti pārivāsikādinavakataraṃ. Paṭhamaṃ saṅghamajjhe parivāsaṃ gahetvā nikkhittavattena",
  "tika-vin08t:1805_4": "puna ekassapi santike samādiyituṃ nikkhipituñca vaṭṭati, mānatte pana nikkhipituṃ",
  "tika-vin08t:1805_5": "vaṭṭati. Ūnegaṇecaraṇadosattā na gahetunti eke. Paṭhamaṃ ādinnavattaṃ ekassa santike",
  "tika-vin08t:1805_6": "yathā nikkhipituṃ vaṭṭati, tathā samādiyitumpi vaṭṭatīti porāṇagaṇṭhipade”ti vajirabuddhiṭīkāyaṃ vuttanti.",
  "tika-vin08t:1806_0": "Idaṃ ettha yaṃ vattaṃ “catunavutipārivāsikavatta”nti pārivāsikakkhandhakapāḷiyaṃ",
  "tika-vin08t:1806_1": "āgataṃ, samantapāsādikāyampi ettakāya pāḷiyā vaṇṇanaṃ vatvā “pārivāsikavattakathā",
  "tika-vin08t:1806_2": "niṭṭhitā”ti āha. Imasmiṃ vinayasaṅgahapakaraṇe pana “na chamāyaṃ caṅkamante caṅkame",
  "tika-vin08t:1806_3": "caṅkamitabba”nti imassānantaraṃ “pārivāsikacatuttho ce, bhikkhave”tiādīni aggahetvā",
  "tika-vin08t:1806_4": "“na, bhikkhave, pārivāsikena bhikkhunā sāditabba”ntiādīni paṭhamaṃ paññattapadāni",
  "tika-vin08t:1806_5": "gahetvā tesaṃ padānaṃ saṃvaṇṇanaṃ katvā “idaṃ pārivāsikavatta”nti aññathā anukkamo",
  "tika-vin08t:1806_6": "vutto, so pāḷiyā ca aṭṭhakathāya ca na sameti. Ācariyassa pana ayamadhippāyo siyā",
  "tika-vin08t:1806_7": "– “pārivāsikacatuttho ce, bhikkhave”tiādīni pārivāsikabhikkhūnaṃ samādiyitabbāni",
  "tika-vin08t:1806_8": "na honti, atha kho kammakārakānaṃ bhikkhūnaṃ kattabbākattabbakammadassanametaṃ, tasmā",
  "tika-vin08t:1806_9": "pārivāsikavatte na pavesetabbaṃ. “Na, bhikkhave, pārivāsikena bhikkhunā sāditabba”ntiādīni",
  "tika-vin08t:1806_10": "pana pārivāsikabhikkhūnaṃ sammāvattitabbavattāniyeva honti, tasmā imāniyeva pārivāsikavatte",
  "tika-vin08t:1806_11": "pavesetabbānīti. Amhehi pana pāḷiaṭṭhakathāṭīkāsu āgatānukkamena paṭhamaṃ paññattavattānaṃ",
  "tika-vin08t:1806_12": "atthaṃ paṭhamaṃ dassetvā pacchā paññattapadānaṃ attho pacchā vuttoti daṭṭhabbo.",
  "tika-vin08t:1807": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:1808": "Garukāpattivuṭṭhānavinicchayakathālaṅkāro nāma",
  "tika-vin08t:1809": "Dvattiṃsatimo paricchedo.",
  "tika-vin08t:1810": "33. Kammākammavinicchayakathā",
  "tika-vin08t:1811_0": "249. Evaṃ garukāpattivuṭṭhānavinicchayakathaṃ kathetvā idāni kammākammavinicchayakathaṃ",
  "tika-vin08t:1811_1": "kathetuṃ “kammākammanti ettha panā”tiādimāha. Tattha samaggena saṅghena karīyate",
  "tika-vin08t:1811_2": "tanti kammaṃ, apalokanādicatubbidhavinayakammaṃ. Itarasmimpi eseva nayo. A-kāro vuddhiattho,",
  "tika-vin08t:1811_3": "na vuddhippattaṃ kammaṃ akammaṃ. Kammañca akammañca kammākammaṃ vajjāvajjaṃ viya,",
  "tika-vin08t:1811_4": "phalāphalaṃ viya ca. Tattha ca kammanti apalokanakammañattikammadvayaṃ. Akammanti",
  "tika-vin08t:1811_5": "ñattidutiyakammañatticatautthakammadvayaṃ. Atha vā kammanti catūsupi etesu lahukakammaṃ.",
  "tika-vin08t:1811_6": "Akammanti garukakammaṃ. Kammākammanti ettha pana vinicchayo evaṃ veditabboti yojanā.",
  "tika-vin08t:1811_7": "Tattha panāti pakkhantaratthe nipāto, garukāpattivuṭṭhānavinicchayakathāpakkhato",
  "tika-vin08t:1811_8": "añño kammākammavinicchayakathāpakkho veditabboti vā mayā vuccateti vā attho.",
  "tika-vin08t:1812_0": "Cattāri kammānīti ettha cattārīti paricchedanidassanaṃ. Tena vinayakammāni nāma cattāri",
  "tika-vin08t:1812_1": "eva honti, na ito ūnādhikānīti dasseti. Kammānīti paricchinnakammanidassanaṃ. Apalokanakammantiādīni",
  "tika-vin08t:1812_2": "paricchinnakammānaṃ uddesakathanaṃ. Tattha apalokīyate āyācīyate apalokanaṃ, apapubbalokadhātu",
  "tika-vin08t:1812_3": "āyācanatthe, yupaccayo bhāvatthavācako. Apalokanavasena kattabbaṃ kammaṃ apalokanakammaṃ,",
  "tika-vin08t:1812_4": "sīmaṭṭhakasaṅghaṃ apaloketvā saṅghānumatiyā kattabbaṃ kammaṃ. Ñāpanā ñatti, saṅghassa",
  "tika-vin08t:1812_5": "jānāpanāti attho. Ñattiyā kattabbaṃ kammaṃ ñattikammaṃ, anussāvanaṃ akatvā suddhañattiyāyeva",
  "tika-vin08t:1812_6": "kattabbakammaṃ. Dvinnaṃ pūraṇī dutiyā, ñatti dutiyā etassa kammassāti ñattidutiyaṃ,",
  "tika-vin08t:1812_7": "ñattidutiyañca taṃ kammañcāti ñattidutiyakammaṃ, ekāya ñattiyā ekāya anussāvanāya",
  "tika-vin08t:1812_8": "kattabbakammaṃ. Catunnaṃ pūraṇī catutthī, ñatti catutthī etassa kammassāti ñatticatutthaṃ,",
  "tika-vin08t:1812_9": "ñatticatutthañca taṃ kammañcāti ñatticatutthakammaṃ, ekāya ñattiyā tīhi anussāvanāhi",
  "tika-vin08t:1812_10": "kattabbakammaṃ. Tena vakkhati “apalokanakammaṃ nāma sīmaṭṭhakasaṅghaṃ sodhetvā”tiādi.",
  "tika-vin08t:1813_0": "Evaṃ cattāri kammāni uddisitvā parivāre kammavagge āgatanayeneva tesaṃ catunnaṃ kammānaṃ",
  "tika-vin08t:1813_1": "vipattikāraṇāni pucchitvā vissajjetuṃ “imāni cattāri kammāni katihākārehi vipajjanti?",
  "tika-vin08t:1813_2": "Pañcahākārehi vipajjantī”tiādimāha. Tattha vatthutoti vinayakammassa kāraṇabhūtavatthuto.",
  "tika-vin08t:1813_3": "Ñattito anussāvanatoti dvepi kammavācāyameva. Sīmatoti kammakaraṇaṭṭhānabhūtabaddhasīmato.",
  "tika-vin08t:1813_4": "Parisatoti kammappattachandārahabhūtakārakasaṅghato. Tāniyeva hi pañca sabbesaṃ vinayakammānaṃ",
  "tika-vin08t:1813_5": "vipattikāraṇāni honti.",
  "tika-vin08t:1814_0": "Tato taṃ kammavipattikāraṇabhūtaṃ vatthuṃ pāḷinayena vitthāretuṃ “sammukhākaraṇīyaṃ",
  "tika-vin08t:1814_1": "kammaṃ asammukhā karoti, vatthuvipannaṃ adhammakamma”ntyādimāha. Tattha sammukhākaraṇīyaṃ",
  "tika-vin08t:1814_2": "paṭipucchākaraṇīyaṃ paṭiññāyakaraṇīyanti imesaṃ tiṇṇaṃ atathākaraṇena, sativinayo",
  "tika-vin08t:1814_3": "amūḷhavinayo tassapāpiyasikā tajjanīyakammaṃ niyasakammaṃ pabbājanīyakammaṃ paṭisāraṇīyakammaṃ",
  "tika-vin08t:1814_4": "ukkhepanīyakammaṃ parivāso mūlāyapaṭikassanā mānattaṃ abbhānaṃ upasampadanti imesaṃ",
  "tika-vin08t:1814_5": "terasakammānaṃ aññakammārahassa aññakammakaraṇena, uposatho pavāraṇāti imesaṃ dvinnaṃ",
  "tika-vin08t:1814_6": "adivase karaṇena, paṇḍako theyyasaṃvāsako titthiyapakkantako tiracchānagato mātughātako",
  "tika-vin08t:1814_7": "pitughātako arahantaghātako lohituppādako saṅghabhedako bhikkhunidūsako ubhatobyañjanako",
  "tika-vin08t:1814_8": "ūnavīsativasso antimavatthuajjhāpannapubboti imesaṃ terasannaṃ puggalānaṃ upasampadākammakaraṇena",
  "tika-vin08t:1814_9": "iti imāni ekatiṃsa kammāni vatthuvipannaṃ adhammakammaṃ hoti. Ñattito pañca, anussāvanato",
  "tika-vin08t:1814_10": "pañcāti imāni dasa kāraṇāni antokammavācāyameva labhanti, sīmato ekādasa kāraṇāni",
  "tika-vin08t:1814_11": "sīmāsammutivasena labhanti, parisato dvādasa kāraṇāni catuvaggapañcavaggadasavaggavīsativaggasaṅkhātesu",
  "tika-vin08t:1814_12": "catūsu saṅghesu ekekasmiṃ kammapattachandārahasammukhībhūtasaṅkhātānaṃ tiṇṇaṃ tiṇṇaṃ",
  "tika-vin08t:1814_13": "saṅghānaṃ vasena labhantīti.",
  "tika-vin08t:1815": "Evaṃ kammavipattikāraṇāni dassetvā puna catuvaggasaṅghādīsu sannisinnānaṃ bhikkhūnaṃ visesanāmaṃ dassetuṃ “catuvaggakaraṇe kamme”tiādimāha. Taṃ suviññeyyameva.",
  "tika-vin08t:1816": "250. Tato paraṃ catunnaṃ kammānaṃ ṭhānaṃ saṅkhepato dassetuṃ “apalokanakammaṃ kati ṭhānāni gacchatī”tiādimāha. Tampi suviññeyyameva.",
  "tika-vin08t:1817_0": "251. Tato tāniyeva kammāni tesu ṭhānesu pavattāni vitthārato pakāsetukāmo “ayaṃ tāva",
  "tika-vin08t:1817_1": "pāḷinayo. Ayaṃ panettha ādito paṭṭhāya vinicchayakathā”tiādimāha. Tattha tassaṃ vinicchayakathāyaṃ",
  "tika-vin08t:1817_2": "catūsu kammesu katamaṃ apalokanakammaṃ nāmāti pucchāyaṃ taṃ dassetumāha “apalokanakammaṃ",
  "tika-vin08t:1817_3": "nāmā”tiādi. Tattha sīmaṭṭhakasaṅghaṃ sodhetvāti avippavāsasaṅkhātamahāsīmaṭṭhakaṃ",
  "tika-vin08t:1817_4": "saṅghaṃ sodhetvā. Na hi khaṇḍasīmāya sannipatite saṅghe sodhetabbakiccaṃ atthi, avippavāsasīmāsaṅkhātāya",
  "tika-vin08t:1817_5": "mahāsīmāya pana vitthārattā bahūnaṃ bhikkhūnaṃ vasanaṭṭhānattā samaggabhāvatthaṃ",
  "tika-vin08t:1817_6": "sodhetabbaṃ hoti. Chandārahānaṃ chandaṃ āharitvāti tissaṃ sīmāyaṃ catuvaggādigaṇaṃ",
  "tika-vin08t:1817_7": "pūretvā hatthapāsaṃ avijahitvā ṭhitehi bhikkhūhi aññesaṃ hatthapāsaṃ anāgatānaṃ pakatattabhikkhūnaṃ",
  "tika-vin08t:1817_8": "chandaṃ āharitvā. Vuttañhi “catuvaggakaraṇe kamme cattāro bhikkhū pakatattā kammappattā,",
  "tika-vin08t:1817_9": "avasesā pakatattā chandārahā”ti. Samaggassa saṅghassa anumatiyāti chandassa āharitattā",
  "tika-vin08t:1817_10": "hatthapāsaṃ āgatāpi anāgatāpi sabbe bhikkhū samaggāyeva honti, tasmā samaggassa saṅghassa",
  "tika-vin08t:1817_11": "anumatiyā. Tikkhattuṃ sāvetvāti “suṇātu me, bhante, saṅgho”tiādinā kammavācaṃ abhaṇitvā",
  "tika-vin08t:1817_12": "“ruccati saṅghassa. Dutiyampi…pe… tatiyampi ruccati saṅghassā”ti tikkhattuṃ sāvetvā",
  "tika-vin08t:1817_13": "kattabbakammaṃ apalokanakammaṃ nāmāti yojanā. Vuttanayenevāti apalokanakamme vuttanayeneva.",
  "tika-vin08t:1817_14": "Iminā “sīmaṭṭhakasaṅghaṃ sodhetvā, chandārahānaṃ chandaṃ āharitvā”ti idaṃ dvayaṃ",
  "tika-vin08t:1817_15": "atidisati. Itaresupi eseva nayo.",
  "tika-vin08t:1818_0": "Tattha tesu catūsu kammesu kiṃ aññakammaṃ itarakammavasena kātabbanti codanaṃ sandhāyāha",
  "tika-vin08t:1818_1": "“tatra”iccādi. Evaṃ hotu, evaṃ sante avisesena sabbampi kammaṃ aññavasena kattabbanti",
  "tika-vin08t:1818_2": "āha “ñattidutiyakammaṃ panā”tiādi. Tattha pana-saddo visesatthajotako, ñattidutiyakamme",
  "tika-vin08t:1818_3": "pana viseso atthīti attho. Ito parāni suviññeyyāneva. Paṭikkhittameva aṭṭhakathāyanti",
  "tika-vin08t:1818_4": "ajjhāhārasambandho. Yadi evaṃ akkharaparihīnādīsu santesu kammakopo siyāti codanaṃ",
  "tika-vin08t:1818_5": "manasi katvā āha “sace panā”tiādi. Tattha akkharaparihīnanti “suṇātu me”tiādīsu su-kāra",
  "tika-vin08t:1818_6": "ṇā-kāra tu-kārādīnaṃ bhassanaṃ. Padaparihīnanti suṇātūtiādīnaṃ vibhatyantapadānaṃ",
  "tika-vin08t:1818_7": "bhassanaṃ. Duruttapadaṃ pana upari vakkhati.",
  "tika-vin08t:1819_0": "Idāni punappunavacane payojanaṃ dassento “idaṃ akuppakamme daḷhikammaṃ hoti, kuppakamme",
  "tika-vin08t:1819_1": "kammaṃ hutvā tiṭṭhatī”ti āha. Tattha idanti idaṃ punappunaṃ vuttakammaṃ. Akuppakammeti",
  "tika-vin08t:1819_2": "akuppe ṭhānārahe purekatakamme. Daḷhikammaṃ hotīti thiratarakammaṃ hoti ekāya rajjuyā",
  "tika-vin08t:1819_3": "bandhitabbabhāre dutiyatatiyādirajjūhi bandhanaṃ viya. Kuppakammeti akkharaparihīnādivasena",
  "tika-vin08t:1819_4": "kuppe aṭṭhānārahe purekatakamme. Kammaṃ hutvā tiṭṭhatīti punappunaṃ vutte sati tesaṃ",
  "tika-vin08t:1819_5": "akkharaparihīnādīnaṃ sodhitattā parisuddhakammaṃ hutvā tiṭṭhati. Akuppakamme kuppakammeti",
  "tika-vin08t:1819_6": "vā bhāvenabhāvalakkhaṇatthe bhummavacanaṃ. Puretaraṃ katakammasmiṃ akuppakamme sati",
  "tika-vin08t:1819_7": "pacchā idaṃ punappunaṃ vuttakammaṃ daḷhikammaṃ hoti, purekatakammasmiṃ kuppakamme",
  "tika-vin08t:1819_8": "sati idaṃ punappunaṃ vuttakammaṃ akuppaṃ ṭhānārahaṃ parisuddhakammaṃ hutvā tiṭṭhatīti.",
  "tika-vin08t:1819_9": "Imaṃ pāṭhaṃ nissāya ācariyavarā ekapuggalampi anekakkhattuṃ upasampadakammaṃ karonti.",
  "tika-vin08t:1819_10": "Kasmā pana te bhikkhū lajjīpesalabahussutasikkhākāmabhūtānaṃ attano ācariyupajjhāyānaṃ",
  "tika-vin08t:1819_11": "santike sikkhaṃ gaṇhantīti? Na te attano ācariyupajjhāyānaṃ santikā laddhasikkhaṃ",
  "tika-vin08t:1819_12": "paccakkhāya aññaṃ gaṇhanti, atha kho tāya eva saddhiṃ diguṇatiguṇaṃ karonti. Evaṃ",
  "tika-vin08t:1819_13": "santepi purimasikkhāya asaddahantāyeva kareyyuṃ, no saddahantāti? No asaddahantā,",
  "tika-vin08t:1819_14": "saddahantāpi te bhikkhū punappunakaraṇe yuttitopi āgamatopi ādīnavaṃ apassantā ānisaṃsameva passantā karontīti.",
  "tika-vin08t:1820_0": "Kathaṃ yuttito ānisaṃsaṃ passanti? Yathā hi loke abhisittampi rājānaṃ punappunābhisiñcane",
  "tika-vin08t:1820_1": "ādīnavaṃ na passanti, atha kho abhisekānubhāvena rājiddhippattatādīhi kāraṇehi ānisaṃsameva",
  "tika-vin08t:1820_2": "passanti, yathā ca sāsane cetiyaṃ vā paṭimaṃ vā niṭṭhitasabbakiccaṃ “anekajātisaṃsāra”ntiādīhi",
  "tika-vin08t:1820_3": "bhagavato vacanehi abhisekamaṅgalaṃ karontāpi punappunakaraṇe ādīnavaṃ apassantā",
  "tika-vin08t:1820_4": "atirekataraṃ mahiddhikatāmahānubhāvatādiānisaṃsameva passantā punappunaṃ karontiyeva,",
  "tika-vin08t:1820_5": "evameva kataupasampadakammaṃ bhikkhuṃ punadeva kammavācābhaṇane ādīnavaṃ apassantā",
  "tika-vin08t:1820_6": "pubbe katakammasmiṃ vatthuādīsu pañcasu aṅgesu ekasmimpi aṅge aparipuṇṇe sati kammakopasambhavato",
  "tika-vin08t:1820_7": "idāni katakammena paripuṇṇaaṅge sati kammasampattisambhavañca pubbeva kammasampattisambhavepi",
  "tika-vin08t:1820_8": "daḷhikammathiratarasambhavañca ānisaṃsaṃ passantā karonti. Kathaṃ āgamato ānisaṃsaṃ",
  "tika-vin08t:1820_9": "passanti? Yathāvuttaparivāraṭṭhakathāpāṭhavinayasaṅgahapāṭhesu duruttapadassa sodhanatthaṃ",
  "tika-vin08t:1820_10": "punappunaṃ vattabbabhāvassa upalakkhaṇanayena vacanato. Sesañattidosaanussāvanadosānañca",
  "tika-vin08t:1820_11": "vatthuvipattisīmavipattiparisavipattidosānañca sodhanaṃ dassitaṃ hoti. Teneva ca",
  "tika-vin08t:1820_12": "kāraṇena ayampi pacchimapāṭho ācariyena vutto. Tassattho heṭṭhā vuttova. Iti pubbe",
  "tika-vin08t:1820_13": "katakammassa kopasambhavepi idāni katakammena sampajjanasaṅkhātaṃ ānisaṃsaṃ āgamato",
  "tika-vin08t:1820_14": "passantīti daṭṭhabbaṃ.",
  "tika-vin08t:1821_0": "Keci pana ācariyā imaṃ “punappunaṃ vattuṃ vaṭṭatīti pāṭhaṃ tasmiṃyeva paṭhamakammakaraṇakāle",
  "tika-vin08t:1821_1": "duruttasodhanatthaṃ vattabbataṃ sandhāya vuttaṃ, na cirakāle”ti vadanti, tadetaṃ",
  "tika-vin08t:1821_2": "vacanaṃ neva aṭṭhakathāyaṃ āgataṃ, na ṭīkādīsu vinicchitaṃ, tesaṃ matimattameva,",
  "tika-vin08t:1821_3": "tasmā na gahetabbaṃ. Apica tasmiṃ khaṇe punappunaṃ vacanatopi aparabhāge vacanaṃ",
  "tika-vin08t:1821_4": "mahapphalaṃ hoti mahānisaṃsaṃ. Tasmiñhi kāle punappunaṃ bhaṇane ñattidosaanussāvanadosāni",
  "tika-vin08t:1821_5": "pacchimabhaṇane suṭṭhu bhaṇanto sodhetuṃ sakkuṇeyya, na vatthuvipattisīmavipattiparisavipattidosāni.",
  "tika-vin08t:1821_6": "Tasmiñhi khaṇe tameva vatthu, sā eva sīmā, sā eva parisā, tasmā tāni punappunavacanena",
  "tika-vin08t:1821_7": "sodhetumasakkuṇeyyāni honti. Aparabhāge karonto pana pubbe aparipuṇṇavīsativassabhāvena",
  "tika-vin08t:1821_8": "vatthuvipattibhūtepi idāni paripuṇṇavīsativassattā vatthusampatti hoti, pubbe sīmasaṅkarādibhāvena",
  "tika-vin08t:1821_9": "sīmavipattisambhavepi idāni tadabhāvatthāya suṭṭhu sodhitattā sīmasampatti hoti,",
  "tika-vin08t:1821_10": "pubbe vaggakammādivasena parisavipattisambhavepi idāni tadabhāvatthāya suṭṭhu sodhitattā",
  "tika-vin08t:1821_11": "parisasampatti hoti, evaṃ pañca vipattiyo sodhetvā pañca sampattiyo sampādetvā kātuṃ",
  "tika-vin08t:1821_12": "sakkuṇeyyato paṭhamakāle punappunaṃ bhaṇanatopi aparabhāge bhaṇanaṃ mahapphalaṃ hoti",
  "tika-vin08t:1821_13": "mahānisaṃsanti veditabbaṃ.",
  "tika-vin08t:1822_0": "Yadi evaṃ upasampadasikkhāya daharo bhaveyyāti? Na bhaveyya. Kasmā? Porāṇasikkhaṃ",
  "tika-vin08t:1822_1": "appaccakkhitvā tāya eva patiṭṭhitattāti. Evaṃ santepi purekatakammassa sampajjanabhāvena",
  "tika-vin08t:1822_2": "tiṭṭhante sati tāya ṭhitattā adaharo siyā. Purimakammassa asampajjanabhāvena idāni",
  "tika-vin08t:1822_3": "katakammeyeva upasampadabhāvena tiṭṭhante sati kasmā daharo na bhaveyyāti? Evaṃ sante",
  "tika-vin08t:1822_4": "daharo bhaveyya. Evaṃ daharo samāno purimasikkhāya vassaṃ gaṇetvā yathāvuḍḍhaṃ vandanādīni",
  "tika-vin08t:1822_5": "sampaṭicchanto mahāsāvajjo bhaveyyāti? Evaṃ purimasikkhāya aṭṭhitabhāvaṃ pacchimasikkhāya",
  "tika-vin08t:1822_6": "eva laddhupasampadabhāvaṃ tathato jānanto evaṃ karonto sāvajjo hoti, evaṃ pana ajānanto",
  "tika-vin08t:1822_7": "“purimasikkhāyameva ṭhito”ti maññitvā evaṃ karonto anavajjoti veditabbo. Kathaṃ viññāyatīti",
  "tika-vin08t:1822_8": "ce? “Anāpatti ūnavīsativassaṃ paripuṇṇasaññīti ettha kiñcāpi upasampādentassa anāpatti,",
  "tika-vin08t:1822_9": "puggalo pana anupasampannova hoti. Sace pana so dasavassaccayena aññaṃ upasampādeti,",
  "tika-vin08t:1822_10": "taṃ ce muñcitvā gaṇo pūrati, sūpasampanno. Sopi ca yāva na jānāti, tāvassa neva saggantarāyo,",
  "tika-vin08t:1822_11": "na mokkhantarāyo. Ñatvā pana puna upasampajjitabba”nti samantapāsādikāyaṃ āgatattā",
  "tika-vin08t:1822_12": "viññāyati. Evaṃ vatthuvipannattā kammakopato anupasampannassa puggalassa upajjhāyo",
  "tika-vin08t:1822_13": "bhavituṃ yuttakāle puna upasampajjanena upasampannabhūtabhāvassa aṭṭhakathāyaṃ āgatattā",
  "tika-vin08t:1822_14": "iminā nayena sīmavipannapaasavipannañattivipannaanussāvanavipannabhūtattā kammakopato",
  "tika-vin08t:1822_15": "pubbe anupasampannabhūtaṃ puggalampi aparabhāge vuḍḍhippattikālepi pañca vipattidosāni",
  "tika-vin08t:1822_16": "sodhetvā puna upasampadakammavācākaraṇena upasampādetuṃ vaṭṭati. Sopi puggalo pubbakammakāle",
  "tika-vin08t:1822_17": "anupasampanno hutvāpi aparakammakāle upasampanno hotīti daṭṭhabbo.",
  "tika-vin08t:1823_0": "Ekacce pana bhikkhū porāṇasikkhaṃ paccakkhāya navasikkhameva gaṇhiṃsu, te pana bhikkhū",
  "tika-vin08t:1823_1": "navasikkhāvasena daharāva bhavanti, evaṃ karaṇañca ativiya guṇavisiṭṭhaṃ attano navakataraṃ",
  "tika-vin08t:1823_2": "bhikkhuṃ disvā tasmiṃ puggale payirupāsitukāmo taṃ puggalaṃ attanā vuḍḍhataraṃ kātukāmo",
  "tika-vin08t:1823_3": "attānaṃ daharaṃ kātukāmo hutvā dhammagāravena karonto yutto bhaveyya. Atha pana sikkhāsampannaṃ",
  "tika-vin08t:1823_4": "kattukāmo evaṃ kareyya, sikkhā nāma pañcaṅgasamannāgate sati sampajjati, sīlavisuddhiyeva",
  "tika-vin08t:1823_5": "kāraṇaṃ hoti, tasmā yadi purimasikkhā aṭṭhitā bhaveyya, paccakkhānakiccaṃ natthi,",
  "tika-vin08t:1823_6": "sayameva patitā hoti. Purimasikkhāya ṭhitāya sati vibbhamitukāmoyeva paccakkhānaṃ",
  "tika-vin08t:1823_7": "kareyya, na bhikkhubhavitukāmo, so pana catupārisuddhisīlameva parisuddhaṃ kareyya,",
  "tika-vin08t:1823_8": "tasmā porāṇasikkhāya paccakkhānaṃ ayuttaṃ viya dissati. Tato porāṇasikkhaṃ paccakkhāya",
  "tika-vin08t:1823_9": "navasikkhāgahaṇato punappunaṃ karaṇaṃyeva yuttataraṃ dissati. Kasmā? Porāṇasikkhaṃ",
  "tika-vin08t:1823_10": "paccakkhāya navasikkhāgahaṇe purimakammaṃ asampajjitvā pacchimakammasampajjane sati",
  "tika-vin08t:1823_11": "kiñcāpi purimasikkhā natthi, yā paccakkhātabbā, tathāpi navasikkhāya sampajjitattā",
  "tika-vin08t:1823_12": "doso natthi, daharabhāvaṃ pattopi yuttarūpoyeva.",
  "tika-vin08t:1824_0": "Yadi purimakammampi pacchimakammampi sampajjatiyeva, evaṃ sati purimasikkhāya paccakkhānaṃ",
  "tika-vin08t:1824_1": "niratthakaṃ. Pacchimasikkhāya ṭhitopi daharabhāvaṃ pattattā ayuttarūpo. Yadi pana",
  "tika-vin08t:1824_2": "purimakammameva sampajjati, na pacchimakammaṃ, evaṃ sati pubbe ṭhitaporāṇasikkhāpi",
  "tika-vin08t:1824_3": "paccakkhānena patitā. Pacchimasikkhāpi pacchimakammassa pañcannaṃ vipattīnaṃ aññatarena",
  "tika-vin08t:1824_4": "yogato na sampajjati, tasmā purimasikkhāya ca patitattā pacchimasikkhāya ca aladdhattā",
  "tika-vin08t:1824_5": "ubhato bhaṭṭhattā ayuttova hoti. Porāṇasikkhaṃ appaccakkhāya navasikkhāgahaṇe pana",
  "tika-vin08t:1824_6": "sati purimakammaṃ sampannaṃ hutvā pacchimakammaṃ asampannaṃ hontampi purimasikkhāya",
  "tika-vin08t:1824_7": "patiṭṭhitoyeva, purimaṃ asampannaṃ hutvā pacchimaṃ sampannampi pacchimasikkhāya ṭhito",
  "tika-vin08t:1824_8": "eva. Purimapacchimakammadvayampi pañcahaṅgehi sampannampi daḷhikammathiratarabhūtāya",
  "tika-vin08t:1824_9": "purimasikkhāya ṭhitoyeva so bhikkhu hoti, tasmā purimasikkhaṃ paccakkhāya navasikkhāgahaṇato",
  "tika-vin08t:1824_10": "purimasikkhaṃ appaccakkhāya punappunaṃ navasikkhāgahaṇaṃ yuttataraṃ hotīti daṭṭhabbaṃ.",
  "tika-vin08t:1825_0": "Imaṃ pana punappunaṃ karontānaṃ ācariyānaṃ vādaṃ amanasikarontā aññe ācariyā anekappakāraṃ",
  "tika-vin08t:1825_1": "anicchitakathaṃ kathenti. Kathaṃ? Ekacce therā evaṃ vadanti “kiṃ ime bhikkhū evaṃ",
  "tika-vin08t:1825_2": "karontā pārājikappattaṃ bhikkhuṃ puna sikkhāya patiṭṭhāpessāmāti maññantī”ti. Te",
  "tika-vin08t:1825_3": "therā punappunaṃ kammavācaṃ bhaṇante bhikkhū disvā “ime bhikkhū iminā kāraṇena evaṃ",
  "tika-vin08t:1825_4": "karontī”ti cintetvā evamāhaṃsu. Ekacce pana therā “kasmā ime bhikkhū punappunaṃ karonti,",
  "tika-vin08t:1825_5": "yathā nāma asani ekavārameva patantī satte jīvitakkhayaṃ pāpeti, evameva bhagavato",
  "tika-vin08t:1825_6": "āṇābhūtā kammavācā ekavāraṃ bhaṇamānā kammaṃ sijjhāpeti, na anekavāra”nti, tepi “kammasijjhanatthāya",
  "tika-vin08t:1825_7": "punappunaṃ bhaṇantī”ti cintetvā evamāhaṃsu. Bahavo pana bhikkhū punappunaṃ karonte",
  "tika-vin08t:1825_8": "disvā evaṃ vadanti “ime bhikkhū ācariyupajjhāyehi dinnasikkhaṃ asaddahantā evaṃ karonti,",
  "tika-vin08t:1825_9": "ācariyupajjhāyaguṇāparādhakā ete samaṇā”ti. Te “pubbasikkhaṃ asaddahitvā punappunaṃ",
  "tika-vin08t:1825_10": "karontī”ti maññantā evamāhaṃsu.",
  "tika-vin08t:1826_0": "Apare pana therā “paṭhamaṃ upasampadakammavācābhaṇanakāleyeva punappunaṃ vattabbaṃ,",
  "tika-vin08t:1826_1": "na aparabhāge”ti, tattha kāraṇaṃ heṭṭhā vuttameva. Aññe evamāhaṃsu “ñattidutiyakammavācāyameva",
  "tika-vin08t:1826_2": "punappunaṃ vattabbanti aṭṭhakathāyaṃ vuttaṃ, na ñatticatutthakamme, atha ca panime",
  "tika-vin08t:1826_3": "bhikkhū ñatticatutthakammabhūtāya upasampadakammavācāya punappunaṃ karonti, etaṃ",
  "tika-vin08t:1826_4": "aṭṭhakathāya na sametī”ti, taṃ nītatthameva gahetvā vadiṃsu. Neyyatthato pana iminā",
  "tika-vin08t:1826_5": "nayena catūsupi kammesu punappunaṃ kātabbanti dasseti. Kammasaṅkarameva hi ñattidutiyakamme",
  "tika-vin08t:1826_6": "visesato vadati, punappunaṃ vattabbabhāvo pana sabbesūti daṭṭhabbo. Teneva hi ñatticatutthakammavācāya",
  "tika-vin08t:1826_7": "upasampannaṭṭhāneyeva pubbe anupasampannassa puggalassa pacchā upasampajjitabbabhāvo",
  "tika-vin08t:1826_8": "aṭṭhakathāyaṃ vuttoti.",
  "tika-vin08t:1827_0": "Paṭipucchākaraṇīyādīsupīti ettha ādisaddena paṭiṃññāya karaṇīyādayo saṅgaṇhāti. Tattha",
  "tika-vin08t:1827_1": "paṭipucchāya karaṇīyaṃ appaṭipucchā karotīti pucchitvā codetvā sāretvā kātabbaṃ apucchitvā",
  "tika-vin08t:1827_2": "acodetvā asāretvā karoti. Paṭiññāya karaṇīyaṃ appaṭiññāya karotīti paṭiññaṃ āropetvā",
  "tika-vin08t:1827_3": "yathādinnāya paṭiññāya kātabbaṃ apaṭiññāya paṭiññaṃ akarontassa vilapantassa balakkārena",
  "tika-vin08t:1827_4": "karoti. Sativinayārahassāti dabbamallaputtattherasadisassa khīṇāsavassa. Amūḷhavinayārahassāti",
  "tika-vin08t:1827_5": "gaggabhikkhusadisassa ummattakassa. Tassapāpiyasikakammārahassāti upavāḷabhikkhusadisassa",
  "tika-vin08t:1827_6": "ussannapāpassa. Tajjanīyakammārahassāti paṇḍakalohitakabhikkhusadisassa bhaṇḍanakārakassa.",
  "tika-vin08t:1827_7": "Niyasakammārahassāti seyyasakabhikkhusadisassa abhiṇhāpattikassa. Pabbājanīyakammārahassāti",
  "tika-vin08t:1827_8": "assajipunabbasukabhikkhusadisassa kuladūsakassa. Paṭisāraṇīyakammārahassāti sudhammabhikkhusaasassa",
  "tika-vin08t:1827_9": "upāsake jātiādīhi dūsentassa. Ukkhepanīyakammārahassāti channabhikkhusadisassa āpattiṃ",
  "tika-vin08t:1827_10": "apassantassa āpattiṃ adesentassa ariṭṭhabhikkhusadisassa micchādiṭṭhiṃ avissajjentassa.",
  "tika-vin08t:1827_11": "Parivāsārahassāti paṭicchannasaṅghādisesāpattikassa. Mūlāyapaṭikassanārahassāti antarāpattiṃ",
  "tika-vin08t:1827_12": "āpannassa. Mānattārahanti appaṭicchannasaṅghādisesāpattikaṃ. Abbhānārahanti ciṇṇamānattaṃ",
  "tika-vin08t:1827_13": "bhikkhuṃ. Upasampādetīti upasampadakammaṃ karoti.",
  "tika-vin08t:1828_0": "Anuposathe uposathaṃ karotīti anuposathadivase uposathaṃ karoti. Uposathadivaso nāma",
  "tika-vin08t:1828_1": "ṭhapetvā kattikamāsaṃ avasesesu ekādasasu māsesu bhinnassa saṅghassa sāmaggidivaso",
  "tika-vin08t:1828_2": "ca yathāvuttā cātuddasapannarasā ca, etaṃ tippakārampi uposathadivasaṃ ṭhapetvā aññasmiṃ",
  "tika-vin08t:1828_3": "divase uposathaṃ karonto anuposathe uposathaṃ karoti nāma. Yatra hi pattacīvarādiatthāya",
  "tika-vin08t:1828_4": "appamattakena kāraṇena vivadantā uposathaṃ vā pavāraṇaṃ vā ṭhapenti, tattha tasmiṃ",
  "tika-vin08t:1828_5": "adhikaraṇe vinicchite “samaggā jātamhā”ti antarā sāmaggīuposathaṃ kātuṃ na labhanti,",
  "tika-vin08t:1828_6": "karontehi anuposathe uposatho kato nāma hoti.",
  "tika-vin08t:1829_0": "Appavāraṇāya pavāretīti appavāraṇadivase pavāreti. Pavāraṇadivaso nāma ekasmiṃ kattikamāse",
  "tika-vin08t:1829_1": "bhinnassa saṅghassa sāmaggidivaso ca paccukkaḍḍhitvā ṭhapitadivaso ca dve ca puṇṇamāsiyo,",
  "tika-vin08t:1829_2": "etaṃ catubbidhaṃ pavāraṇadivasaṃ ṭhapetvā aññasmiṃ divase pavārento appavāraṇāya",
  "tika-vin08t:1829_3": "pavāreti nāma. Idhāpi appamattakassa vivādassa vūpasame sāmaggīpavāraṇaṃ kātuṃ na",
  "tika-vin08t:1829_4": "labhanti. Karontehi appavāraṇāya pavāraṇā katā hotīti ayaṃ aṭṭhakathāpāṭho.",
  "tika-vin08t:1830_0": "“Ummattakassa bhikkhuno ummattakasammuti ummattakena yācitvā kate asammukhāpi dātuṃ",
  "tika-vin08t:1830_1": "vaṭṭati, tattha nisinnepi na kuppati niyamābhāvato. Asammukhā kate pana dosābhāvaṃ",
  "tika-vin08t:1830_2": "dassetuṃ ‘asammukhā kataṃ sukataṃ hotī’ti vuttaṃ. Dūtena upasampadā pana sammukhā",
  "tika-vin08t:1830_3": "kātuṃ na sakkā kammavācānānattasambhavato. Pattanikkujjanādayo hatthapāsato apanītamattepi",
  "tika-vin08t:1830_4": "kātuṃ vaṭṭanti. Saṅghasammukhatātiādīsu yāvatikā bhikkhū kammappattā, te āgatā honti,",
  "tika-vin08t:1830_5": "chandārahānaṃ chando āhato hoti, sammukhībhūtā na paṭikkosanti, ayaṃ saṅghasammukhatā.",
  "tika-vin08t:1830_6": "Yena dhammena yena vinayena yena satthusāsanena saṅgho kammaṃ karoti, ayaṃ dhammasammukhatā",
  "tika-vin08t:1830_7": "vinayasammukhatā. Tattha dhammoti bhūtaṃ vatthu. Vinayoti codanā ceva sāraṇā ca.",
  "tika-vin08t:1830_8": "Satthusāsanaṃ nāma ñattisampadā ceva anussāvanasampadā ca. Yassa saṅgho kammaṃ karoti,",
  "tika-vin08t:1830_9": "tassa sammukhābhāvo puggalasammukhatā. Kattikamāsassa pavāraṇamāsattā ‘ṭhapetvā kattikamāsa’nti",
  "tika-vin08t:1830_10": "vuttaṃ. Paccukkaḍḍhitvā ṭhapitadivaso cāti kāḷapakkhe cātuddasiṃ pannarasiṃ vā sandhāya",
  "tika-vin08t:1830_11": "vuttaṃ. Dve puṇṇamāsiyoti paṭhamapacchimavassūpagatānaṃ vasena vutta”nti sāratthadīpaniyaṃ āgataṃ.",
  "tika-vin08t:1831_0": "“Ṭhapitauposathapavāraṇānaṃ kattikamāse sāmaggiyā katāya sāmaggīpavāraṇaṃ muñcitvā",
  "tika-vin08t:1831_1": "uposathaṃ kātuṃ na vaṭṭatīti āha ‘ṭhapetvā kattikamāsa’nti. Sace pana tesaṃ nānāsīmāsu",
  "tika-vin08t:1831_2": "mahāpavāraṇāya visuṃ pavāritānaṃ kattikamāsabbhantare sāmaggī hoti, sāmaggīuposatho",
  "tika-vin08t:1831_3": "eva tehi kātabbo, na pavāraṇā ekasmiṃ vasse katapavāraṇānaṃ puna pavāraṇāya avihitattā.",
  "tika-vin08t:1831_4": "Sāmaggīdivaso hotīti anuposathadivase sāmaggīkaraṇaṃ sandhāya vuttaṃ. Sace pana cātuddasiyaṃ",
  "tika-vin08t:1831_5": "pannarasiyaṃ vā saṅgho sāmaggiṃ karoti, tadā sāmaggīuposathadivaso na hoti, cātuddasīpannarasīuposathova",
  "tika-vin08t:1831_6": "hoti. Upari pavāraṇāyapi eseva nayo. Paccukkaḍḍhitvā ṭhapitadivaso cāti bhaṇḍanakārakehi",
  "tika-vin08t:1831_7": "upaddutā vā kenacideva karaṇīyena pavāraṇasaṅgahaṃ vā katvā ṭhapito kāḷapakkhacātuddasīdivaso",
  "tika-vin08t:1831_8": "ca. Dve ca puṇṇamāsiyoti pubbakattikapuṇṇamā pacchimakattikapuṇṇamā cāti dve puṇṇamāsiyo.",
  "tika-vin08t:1831_9": "Etaṃ catubbidhanti puṇṇamāsidvayena saddhiṃ sāmaggīpavāraṇaṃ cātuddasīpavāraṇañca",
  "tika-vin08t:1831_10": "sampiṇḍetvā, idañca pakaticārittavasena vuttaṃ. Tathārūpapaccaye pana sati ubhinnaṃ",
  "tika-vin08t:1831_11": "puṇṇamāsīnaṃ purimā dve cātuddasiyo, kāḷapakkhacātuddasiyā anantarā pannarasīpīti",
  "tika-vin08t:1831_12": "imepi tayo divasā pavāraṇādivasā evāti imaṃ sattavidhampi pavāraṇādivasaṃ ṭhapetvā",
  "tika-vin08t:1831_13": "aññasmiṃ divase pavāretuṃ na vaṭṭatī”ti vimativinodaniyaṃ āgataṃ.",
  "tika-vin08t:1832_0": "Evaṃ vatthuvipattivinicchayaṃ dassetvā idāni ñattivipattivinicchayaṃ anussāvanavipattivinicchayañca",
  "tika-vin08t:1832_1": "dassento “ñattito vipattiyaṃ panā”tiādimāha. Tattha pañcamañattivipattiyaṃ “pacchā",
  "tika-vin08t:1832_2": "vā ñattiṃ ṭhapetī”ti etassa saṃvaṇṇanāyaṃ anussāvanakammaṃ katvāti paṭhamaṃ anussāvanaṃ",
  "tika-vin08t:1832_3": "sāvetvā “esā ñattī”ti anussāvanānantarameva sakalaṃ ñattiṃ vatvā, pariyosāne “esā",
  "tika-vin08t:1832_4": "ñattī”ti vatvāti adhippāyo.",
  "tika-vin08t:1833_0": "252. Catutthaanussāvanavipattisaṃvaṇṇanāyaṃ “yvāyanti byañjanappabhedo adhippeto.",
  "tika-vin08t:1833_1": "Dasadhā byañjanabuddhiyā pabhedoti ettha dasadhā dasavidhena byañjanānaṃ pabhedoti",
  "tika-vin08t:1833_2": "yojetabbaṃ. Kenāyaṃ pabhedoti āha ‘byañjanabuddhiyā’ti. Yathādhippetatthabyañjanato",
  "tika-vin08t:1833_3": "byañjanasaṅkhātānaṃ akkharānaṃ janikā buddhi byañjanabuddhi, tāya byañjanabuddhiyā,",
  "tika-vin08t:1833_4": "akkharasamuṭṭhāpakacittabhedenevāti attho. Yaṃ vā saṃyogaparaṃ katvā vuccati, idampi",
  "tika-vin08t:1833_5": "garukanti yojanā”ti vimativinodaniyaṃ vuttaṃ.",
  "tika-vin08t:1834_0": "Sāratthadīpaniyaṃ pana “ṭhānakaraṇāni sithilāni katvā uccāretabbamakkharaṃ sithilaṃ,",
  "tika-vin08t:1834_1": "tāniyeva dhanitāni asithilāni katvā uccāretabbamakkharaṃ dhanitaṃ. Dvimattakālaṃ",
  "tika-vin08t:1834_2": "dīghaṃ, ekamattakālaṃ rassaṃ. Dasadhā byañjanabuddhiyā pabhedoti evaṃ sithilādivasena",
  "tika-vin08t:1834_3": "byañjanabuddhiyā akkharuppādakacittassa dasappakārena pabhedo. Sabbāni hi akkharāni",
  "tika-vin08t:1834_4": "cittasamuṭṭhānāni yathādhippetatthabyañjanato byañjanāni ca. Saṃyogo paro etasmāti",
  "tika-vin08t:1834_5": "saṃyogaparo. Na saṃyogaparo asaṃyogaparo ‘āyasmato buddharakkhitatherassa yassa na",
  "tika-vin08t:1834_6": "khamatī’ti ettha ta-kāra na-kārasahitāro asaṃyogaparo. Karaṇānīti kaṇṭhādīni” iti ettakaṃ vuttaṃ.",
  "tika-vin08t:1835_0": "Puna vimativinodaniyaṃ “tattha āyasmatotiādīsu sarānantaritāni sa-kāra ma-kārādibyañjanāni",
  "tika-vin08t:1835_1": "‘saṃyogo’ti vuccanti. Yo saṃyogo paro yassa a-kārādino, so saṃyogaparo nāma. Rassanti",
  "tika-vin08t:1835_2": "a-kārādibyañjanarahitaṃ padaṃ. Asaṃyogaparanti ‘yassa na khamatī’tiādīsu sa-kāra",
  "tika-vin08t:1835_3": "na-kārādibyañjanasahitaṃ padaṃ sandhāya vuttaṃ. Ta-kārassa tha-kāraṃ akatvā ‘suṇātu",
  "tika-vin08t:1835_4": "me’tiādiṃ avatvā vaggantare sithilameva katvā ‘suṇāṭu me’tiādiṃ vadantopi duruttaṃ",
  "tika-vin08t:1835_5": "karotiyeva ṭhapetvā anurūpaṃ ādesaṃ. Yañhi ‘saccikatthaparamatthenā’ti vattabbe ‘saccikaṭṭhaparamaṭṭhenā’ti",
  "tika-vin08t:1835_6": "ca ‘atthakathā’ti ca vattabbe ‘aṭṭhakathā’ti ca tattha tattha vuccati, tādisaṃ pāḷiaṭṭhakathādīsu",
  "tika-vin08t:1835_7": "diṭṭhapayogaṃ tadanurūpañca vattuṃ vaṭṭati, tato aññaṃ na vaṭṭati. Tenāha ‘anukkamāgataṃ",
  "tika-vin08t:1835_8": "paveṇiṃ avināsentenā’tiādi. ‘Dīghe vattabbe rassa’ntiādīsu ‘bhikkhūna’nti vattabbe",
  "tika-vin08t:1835_9": "‘bhikkhuna’nti vā ‘bahūsū’ti vattabbe ‘bahusū’ti vā ‘nakkhamatī’ti vattabbe ‘na khamatī’ti",
  "tika-vin08t:1835_10": "vā ‘upasampadāpekkho’ti vattabbe ‘upasampadāpekho’ti vā evaṃ anurūpaṭṭhānesu eva",
  "tika-vin08t:1835_11": "dīgharassādirassadīghādivasena parivattetuṃ vaṭṭati, na pana ‘nāgo’ti vattabbe ‘nago’ti",
  "tika-vin08t:1835_12": "vā ‘saṅgho’ti vattabbe ‘sagho’ti vā ‘tisso’ti vattabbe ‘tiso’ti vā ‘yācatī’ti vattabbe",
  "tika-vin08t:1835_13": "‘yācantī’ti vā evaṃ ananurūpaṭṭhānesu vattuṃ. Sambandhaṃ pana vavatthānañca sabbathāpi",
  "tika-vin08t:1835_14": "vaṭṭatīti gahetabba”nti āgataṃ. Sesāni aṭṭhakathāyaṃ vuttanayeneva suṭṭhu sallakkhetabbāni.",
  "tika-vin08t:1836": "253. Sīmavipattivinicchayo pana heṭṭhā sīmakathāyaṃ sabbena kathito, tasmā tattha vuttanayeneva gahetabbo.",
  "tika-vin08t:1837_0": "Parisavipattikathāya catuvaggakaraṇeti catuvaggena saṅghena kattabbe. Anissāritāti",
  "tika-vin08t:1837_1": "uposathaṭṭhapanādinā vā laddhinānāsaṃvāsakabhāvena vā na bahikatā. Aṭṭhakathāyañhi",
  "tika-vin08t:1837_2": "“apakatattassāti ukkhittakassa vā yassa vā uposathapavāraṇā ṭhapitā hontī”ti vuttattā",
  "tika-vin08t:1837_3": "ṭhapitauposathapavāraṇo bhikkhu apakatatto evāti gahetabbaṃ. Parisuddhasīlāti pārājikaṃ",
  "tika-vin08t:1837_4": "anāpannā adhippetā. Parivāsādikammesu pana garukaṭṭhāpi apakatattā evāti gahetabbaṃ.",
  "tika-vin08t:1837_5": "Avasesā…pe… chandārahāva hontīti hatthapāsaṃ vijahitvā ṭhite sandhāya vuttaṃ, avijahitvā",
  "tika-vin08t:1837_6": "ṭhitā pana chandārahā na honti, tepi catuvaggādito adhikā hatthapāsaṃ vijahitvāva",
  "tika-vin08t:1837_7": "chandārahā honti, tasmā saṅghato hatthapāsaṃ vijahitvā ṭhiteneva chando vā pārisuddhi vā dātabbā.",
  "tika-vin08t:1838_0": "Sāratthadīpaniyaṃ pana “anukkhittā pārājikaṃ anāpannā ca pakatattāti āha ‘pakatattā",
  "tika-vin08t:1838_1": "anukkhittā’tiādi. Tattha anissāritāti purimapadasseva vevacanaṃ. Parisuddhasīlāti",
  "tika-vin08t:1838_2": "pārājikaṃ anāpannā. Na tesaṃ chando vā pārisuddhi vā etīti tīsu dvīsu vā nisinnesu",
  "tika-vin08t:1838_3": "ekassa vā dvinnaṃ vā chandapārisuddhi āhaṭāpi anāhaṭāva hotīti adhippāyo”ti āgato.",
  "tika-vin08t:1838_4": "Evaṃ pāḷiyañca aṭṭhakathāya ca catunnampi kammānaṃ sampatti ca vipatti ca āgatā,",
  "tika-vin08t:1838_5": "ṭīkācariyehi ca vinicchitā, tasmā aṭṭhakathāyaṃ vuttanayeneva cattāri kammāni kattabbāni,",
  "tika-vin08t:1838_6": "na avuttanayena. Vuttañhi samantapāsādikāyaṃ –",
  "tika-vin08t:1839": "“Buddhena dhammo vinayo ca vutto;",
  "tika-vin08t:1840": "Yo tassa puttehi tatheva ñāto;",
  "tika-vin08t:1841": "So yehi tesaṃ matimaccajantā;",
  "tika-vin08t:1842": "Yasmā pure aṭṭhakathā akaṃsu.",
  "tika-vin08t:1843": "“Tasmā hi yaṃ aṭṭhakathāsu vuttaṃ;",
  "tika-vin08t:1844": "Taṃ vajjayitvāna pamādalekhaṃ;",
  "tika-vin08t:1845": "Sabbampi sikkhāsu sagāravānaṃ;",
  "tika-vin08t:1846": "Yasmā pamāṇaṃ idha paṇḍitāna”nti.",
  "tika-vin08t:1847_0": "Imasmiñhi kammavagge apalokanādīnaṃ catunnaṃ kammānaṃ karaṇaṭṭhānaṃ ekādasavipattisīmavimuttaṃ",
  "tika-vin08t:1847_1": "baddhasīmabhūtaṃyeva vuttaṃ, “ekādasahi ākārehi sīmato kammāni vipajjantī”ti vacanato",
  "tika-vin08t:1847_2": "na abaddhaupacārasīmabhūtaṃ. Na hi tattha ekādasavipatti atthi. Aṭṭhakathāyampi “apalokanakammaṃ",
  "tika-vin08t:1847_3": "nāma sīmaṭṭhakasaṅghaṃ sodhetvā chandārahānaṃ chandaṃ āharitvā samaggassa saṅghassa",
  "tika-vin08t:1847_4": "anumatiyā tikkhattuṃ sāvetvā kattabbaṃ kamma”nti apalokanakammassāpi baddhasīmāyameva",
  "tika-vin08t:1847_5": "kattabbabhāvo vutto, na upacārasīmāyaṃ. Na hi tattha sīmaṭṭhakasaṅghasodhanañca chandārahānañca",
  "tika-vin08t:1847_6": "atthi, antosīmaṃ paviṭṭhapaviṭṭhānaṃ saṅghalābho dātabboyeva hoti, tasmā “ñattikammabhūtaṃ",
  "tika-vin08t:1847_7": "uposathapavāraṇākammaṃ abaddhasīmavihārepi kattabba”nti gaṇhantānaṃ ācariyānaṃ vādopi",
  "tika-vin08t:1847_8": "“ñattidutiyakammabhūtaṃ kathinadānakammaṃ upacārasīmāyameva kattabba”nti gaṇhantānaṃ",
  "tika-vin08t:1847_9": "ācariyānaṃ vādopi pāḷivirodho aṭṭhakathāvirodho ca hotīti veditabbo. Yamettha vattabbaṃ,",
  "tika-vin08t:1847_10": "taṃ uposathapavāraṇakathāvaṇṇanāyañca kathinakathāvaṇṇanāyañca vuttaṃ, atthikehi",
  "tika-vin08t:1847_11": "tattha suṭṭhu oloketvā saṃsayo vinodetabbo.",
  "tika-vin08t:1848_0": "Idāni sabbe bhikkhū lekhakārehi paricayavasena sabbaganthānaṃ ādimhi likhitaṃ mahānamakkārapāṭhaṃ",
  "tika-vin08t:1848_1": "saraṇagamanassa, kammavācāya ca ārambhakāle mahatā ussāhena bhaṇanti, so pana pāṭho",
  "tika-vin08t:1848_2": "neva saraṇagamanapariyāpanno, na kammavācāpariyāpanno, nāpi kammavācāya pubbakaraṇapariyāpanno,",
  "tika-vin08t:1848_3": "tasmiṃ abhaṇitepi na saraṇagamanassa vā kammavācāya vā hāni atthi, na bhaṇite vaḍḍhi,",
  "tika-vin08t:1848_4": "tasmā pakaraṇācariyā saraṇagamanārambhepi kammavācārambhepi tassa mahānamakkārapāṭhassa",
  "tika-vin08t:1848_5": "vaṇṇanaṃ na vadanti, vadanto pana “bhagavato arahato sammāsambuddhassa” iti padānaṃ",
  "tika-vin08t:1848_6": "attho visuddhimaggasamantapāsādikāsāratthadīpanīādippakaraṇesu “bhagavā arahaṃ sammāsambuddho”",
  "tika-vin08t:1848_7": "itipadānaṃ attho viya vitthārena vattabbo siyā, evaṃ santepi bhagavato yathābhūtaguṇadīpanavasena",
  "tika-vin08t:1848_8": "pavattattā sabbepi ācariyā sabbesu ganthārambhesu tikkhattuṃ maṅgalatthaṃ bhaṇanti.",
  "tika-vin08t:1848_9": "Bhaṇantehi ca pana na-kāra mo-kārādīnaṃ ṭhānakaraṇādisampadaṃ ahāpentena sithiladhanitadīgharassādivisesaṃ",
  "tika-vin08t:1848_10": "manasi karontena samaṇasāruppena parimaṇḍalena padabyañjanena bhaṇitabbo hoti, na",
  "tika-vin08t:1848_11": "atiāyatakena gītasaddasadisena saddena. Vuttañhetaṃ bhagavatā “na, bhikkhave, āyatakena",
  "tika-vin08t:1848_12": "gītassarena dhammo gāyitabbo, yo gāyeyya, āpatti dukkaṭassā”ti.",
  "tika-vin08t:1849": "“Ekamatto bhave rasso, dvimatto dīghamuccate;",
  "tika-vin08t:1850": "Timatto tu pluto ñeyyo, byañjanañcaḍḍhamattika”nti. –",
  "tika-vin08t:1851_0": "Saddappakaraṇācariyehi vuttaṃ saddalakkhaṇaṃ nissāya na-kārādīsu rassabhūte asare",
  "tika-vin08t:1851_1": "ekamattaṃ, na-byañjane aḍḍhamattaṃ sampiṇḍetvā diyaḍḍhamattakālaṃ pamāṇaṃ katvā uccārīyate.",
  "tika-vin08t:1851_2": "Mo-kārādīsu dīghabhūte o-kārādisare dvimattaṃ, ma-kārādibyañjane aḍḍhamattaṃ sampiṇḍetvā",
  "tika-vin08t:1851_3": "aḍḍhateyyamattākālaṃ pamāṇaṃ katvā uccārīyate, na tato uddhanti. Nanu “pluto timatto",
  "tika-vin08t:1851_4": "ñeyyo”ti vuttanti? Saccaṃ, sā pana dūrato avhāyanādīsuyeva labbhati, nāññattha. Vuttañhi kārikāyaṃ –",
  "tika-vin08t:1852": "“Dūrato avhāne gīte, tatheva rodanepi ca;",
  "tika-vin08t:1853": "Plutā timattikā vuttā, sabbete nettha gayhare”ti. –",
  "tika-vin08t:1854": "Kittakena pana kālena ekamattā viññeyyāti? Akkhinimisaummisamattakālenāti ācariyā. Eke pana ācariyā “aṅguliphoṭanakālappamāṇenā”ti vadanti. Vuttañhi ācariyadhammasenāpatittherena –",
  "tika-vin08t:1855": "“Pamāṇaṃ ekamattassa, nimisummisatobravuṃ;",
  "tika-vin08t:1856": "Aṅguliphoṭakālassa, pamāṇenāpi abravu”nti.",
  "tika-vin08t:1857_0": "Evaṃ saddasatthācariyehi vacanato suddharassasaraṭṭhāne ekamattāpamāṇaṃ, sabyañjanarassasaraṭṭhāne",
  "tika-vin08t:1857_1": "diyaḍḍhamattāpamāṇaṃ, suddhadīghasaraṭṭhāne dvimattāpamāṇaṃ, sabyañjanadīghasaraṭṭhāne",
  "tika-vin08t:1857_2": "aḍḍhateyyamattāpamāṇaṃ kālaṃ sallakkhetvā uccārīyate.",
  "tika-vin08t:1858_0": "Idāni pana bhikkhū mahānamakkārabhaṇane balavaussāhaṃ katvā bhaṇantā rassaṭṭhānesu",
  "tika-vin08t:1858_1": "dvitimattākālaṃ dīghaṭṭhānesu catupañcamattākālaṃ saraṃ paṭhapetvā bhaṇanti, tadayuttaṃ",
  "tika-vin08t:1858_2": "viya dissati. Apare paṭhamavāre bhaṇitvā “sammāsambuddhassā”ti pariyosānapadaṃ patvāpi",
  "tika-vin08t:1858_3": "tattha aṭṭhapetvā puna “namo tassā”ti bhaṇitvā sa-kāre ṭhapetvā thokaṃ vissamitvā",
  "tika-vin08t:1858_4": "dutiyavāre “bhagavato”ti idaṃ ādiṃ katvā yāva pariyosānaṃ bhaṇitvā ṭhapenti. Tatiyavāre",
  "tika-vin08t:1858_5": "pana ādito paṭṭhāya pariyosāne ṭhapenti. Evaṃ bhaṇantañca bahū pasaṃsanti, evaṃ pana",
  "tika-vin08t:1858_6": "kātabbanti neva pāḷiyaṃ, na aṭṭhakathāyaṃ vijjati. Yathā ñatticatutthakamme kariyamāne",
  "tika-vin08t:1858_7": "tīṇi anussāvanāni saddato ca atthato ca abhinnāni aññamaññaṃ saṅkaravirahitāni katvā",
  "tika-vin08t:1858_8": "bhaṇitabbāni, evaṃ mahānamakkārapāṭhe tikkhattuṃ bhaññamāne tayo vārā saddato ca",
  "tika-vin08t:1858_9": "atthato ca abhinne katvā saṅkaravirahite katvā ādito ārabhitvā pariyosāne ṭhapetabbā hontīti.",
  "tika-vin08t:1859_0": "Tatrāyamekeevaṃ vadanti – yathā nāma javena gacchantassa ṭhātabbaṭṭhānaṃ patvāpi",
  "tika-vin08t:1859_1": "sahasā ṭhātuṃ na sakkoti, ekapādamattaṃ gantvā tiṭṭhati, evaṃ ādito bhaṇantassa balavaussāhattā",
  "tika-vin08t:1859_2": "pariyosāne pattepi ṭhapetuṃ na sakkoti, “namo tassā”ti dvipadamattaṃ bhaṇitvā sakkotīti.",
  "tika-vin08t:1859_3": "Evaṃ sante dutiyatatiyavāresu kasmā sakkotīti? Tadā pana dutiyavāre thokaṃ vissamitattā",
  "tika-vin08t:1859_4": "laddhassāso hutvā sakkotīti. Evaṃ te āyasmanto sayameva attānaṃ vighātaṃ pāpenti.",
  "tika-vin08t:1859_5": "Na hi “mahānamakkāraṃ bhaṇantena paṭhamavāre balavaussāhena bhaṇitabbo”ti bhagavatā",
  "tika-vin08t:1859_6": "paññatto, dhammasaṅgāhakattherehi vā ṭhapito atthi. Evaṃ sante yathā pātimokkhuddesakena",
  "tika-vin08t:1859_7": "pātimokkhaṃ uddisantena yattakā bhikkhū pātimokkhaṃ suṇanti, tesaṃ savanappamāṇena",
  "tika-vin08t:1859_8": "yāva pariyosānā uddisituṃ attano sarappamāṇaṃ gahetvā pātimokkho uddisitabbo, evaṃ",
  "tika-vin08t:1859_9": "kammavācaṃ bhaṇantenapi sīmamaṇḍale nisinnabhikkhūnaṃ savanappamāṇena yāva pariyosānā",
  "tika-vin08t:1859_10": "attano sarappamāṇaṃ gahetvā bhaṇitabbāti.",
  "tika-vin08t:1860_0": "Apare pana ācariyā mo-kārādīsu o-kārantapadesu aññesaṃ padānaṃ atirekena sarena dvattikkhattuṃ",
  "tika-vin08t:1860_1": "anukaraṇasaddaṃ anubandhāpayamānā bhaṇanti, tesaṃ ācariyānaṃ tādisaṃ bhaṇanaṃ sutvā",
  "tika-vin08t:1860_2": "paricayappattā aññe bhikkhū vā gahaṭṭhā vā aññesaṃ ācariyānaṃ kammavācaṃ na garuṃ",
  "tika-vin08t:1860_3": "karonti, tāya kammavācāya upasampadā alabhitabbā viya maññanti, tādisaṃ pana bhaṇanaṃ",
  "tika-vin08t:1860_4": "tesaṃ ācariyānaṃ sissānusissā eva tathā bhaṇanti, na aññe ācariyā. Te pana porāṇācariyānaṃ",
  "tika-vin08t:1860_5": "sarasampannānaṃ anukaraṇasaddarahitampi sahitaṃ viya khāyamānaṃ suṇantānaṃ atimanorathaṃ",
  "tika-vin08t:1860_6": "saddaṃ sutvā diṭṭhānugatiṃ āpajjantā evaṃ karonti maññe. Na hi vinaye vā saddasatthesu",
  "tika-vin08t:1860_7": "vā tathā bhaṇitabbanti atthi, tasmā vicāretabbametanti.",
  "tika-vin08t:1861_0": "Bahū pana bhikkhū “sithilaṃ dhanitañca dīgharassa”ntiādinā vinaye kathitavinicchayañca",
  "tika-vin08t:1861_1": "“ettha pañcasu vaggesū”tiādinā saddasatthesu katavinicchayañca ajānantā piṭakattayakovidānaṃ",
  "tika-vin08t:1861_2": "vinayadharabahussutattherānaṃ santikā aladdhopadesā hutvā tattha tattha upasampadaṃ",
  "tika-vin08t:1861_3": "karontānaṃ bhikkhūnaṃ vacanameva gahetvā heyyopādeyyaṃ ajānantā pubbe paradesato",
  "tika-vin08t:1861_4": "āgatānaṃ puññavantānaṃ sarasampannānaṃ mahātherānaṃ anosarena bhaṇamānānaṃ saraṃ",
  "tika-vin08t:1861_5": "sutvā tesaṃ theravarānaṃ matiṃ apucchitvāva yathādiṭṭhaṃ yathāsutaṃ likhitvā ṭhapentā",
  "tika-vin08t:1861_6": "anukkamena paṇḍitehi hasitabbaṃ ayuttaṃ kathaṃ dīpentā “imasmiṃ ṭhāne byagghiyā saddasadisaṃ",
  "tika-vin08t:1861_7": "saddaṃ karonti, imasmiṃ ṭhāne sakuṇiyā saddasadisaṃ saddaṃ karonti, imasmiṃ ṭhāne",
  "tika-vin08t:1861_8": "tambulakasaṭapātaṃ karonti, imasmiṃ ṭhāne dakkhiṇato namantā bhaṇanti, imasmiṃ ṭhāne",
  "tika-vin08t:1861_9": "vāmato namantā bhaṇanti, imasmiṃ ṭhāne vilāsaṃ kurumānā bhaṇantī”tiādīni vatvā tadeva",
  "tika-vin08t:1861_10": "saddahantā rukkhamūlaumaṅgaleṇādīsu nisīditvā tameva vacanaṃ anusikkhantā tadanurūpaṃ",
  "tika-vin08t:1861_11": "kammavācaṃ bhaṇantā “ahaṃ kammavācākusalo”ti vatvā bālajane saññāpetvā tesaṃ tesaṃ",
  "tika-vin08t:1861_12": "upasampadāpekkhānaṃ kammavācaṃ bhaṇanti, ime bhikkhū bhagavato āṇaṃ atikkāmenti,",
  "tika-vin08t:1861_13": "sāsanaṃ osakkāpentīti daṭṭhabbā.",
  "tika-vin08t:1862_0": "Athāparepi bhikkhū gāmakāvāsādīsu vasantā paṇḍitānaṃ santike apayirupāsamānā vatthusampattimpi",
  "tika-vin08t:1862_1": "vatthuvipattimpi ñattianussāvanasīmaparisasampattimpi vipattimpi tathato ajānantā",
  "tika-vin08t:1862_2": "bahavo sisse ṭhapetvā pabbajjañca upasampadañca karontā parisaṃ vaḍḍhāpenti, tepi",
  "tika-vin08t:1862_3": "bhagavato sāsanaṃ osakkāpenti, tasmā bhagavato āṇaṃ karontehi lajjīpesalehi bahussutehi",
  "tika-vin08t:1862_4": "sikkhākāmehi sappurisabhikkhūhi evarūpānaṃ bhikkhūnaṃ sahāyakehi upatthambhakehi",
  "tika-vin08t:1862_5": "ekasambhogasaṃvāsakarehi na bhavitabbaṃ. Idāni bhikkhū –",
  "tika-vin08t:1863": "“Ca-kārantaṃ sa-kārantaṃ, ta-kārantasamaṃ vade;",
  "tika-vin08t:1864": "Ña-kārantaṃ la-kārantaṃ, na-kārantasamaṃ vade”ti. –",
  "tika-vin08t:1865_0": "Imaṃ silokaṃ upanissāya saraṇagamanepi “buddhaṃ saraṇaṃ gacchāmī”ti pāṭhaṃ “buddhaṃ",
  "tika-vin08t:1865_1": "saraṇaṃ gacchāmī”ti paṭhanti. Kammavācāyampi “paṭhamaṃ upajjhaṃ gāhāpetabbo”tiādipāṭhaṃ",
  "tika-vin08t:1865_2": "“paṭhamaṃ upajjhaṃ gāhāpetabbo”tiādinā paṭhanti. Ettha yuttitopi āgamatopi kāraṇaṃ cintetabbaṃ.",
  "tika-vin08t:1866_0": "Tatrāyaṃ yutticintā – “ca-kārantaṃ sa-kārantaṃ, ta-kārantasamaṃ vade”ti ettha ca-kāro",
  "tika-vin08t:1866_1": "tālujo, ta-kāro dantajo, evamete akkharā ṭhānatopi asamānā. Ca-kāro jivhāmajjhakaraṇo,",
  "tika-vin08t:1866_2": "ta-kāro jivhaggakaraṇo, evaṃ karaṇatopi asamānā. Ca-kāro dutiyavaggapariyāpanno,",
  "tika-vin08t:1866_3": "ta-kāro catutthavaggapariyāpanno, evaṃ vaggatopi asamānā. Saṃyogakkharavasena na",
  "tika-vin08t:1866_4": "pubbakkharā sutiṃ labhantā saravisesaṃ pāpuṇanti, teneva ca-kārena saddasatthakārācariyā",
  "tika-vin08t:1866_5": "“saṃyoge pare rassatta”nti ca “saṃyogapubbā e-kāro-kārā rassāiva vattabbā”ti ca vadanti.",
  "tika-vin08t:1866_6": "Evaṃ sante kathaṃ asamānaṭṭhānikena asamānakaraṇena asamānavaggena saṃyogakkharena",
  "tika-vin08t:1866_7": "laddhasutikā akkharā tato aññena asamānaṭṭhānikena asamānakaraṇena asamānavaggena",
  "tika-vin08t:1866_8": "saṃyogakkharena laddhasamānasutikā bhaveyyuṃ. Na kevalañca ete akkharā asamānaṭṭhānikā",
  "tika-vin08t:1866_9": "asamānakaraṇā asamānavaggāva honti, atha kho anāsannaṭṭhānikā anāsannakaraṇā anāsannavaggā",
  "tika-vin08t:1866_10": "ca honti. Yathā ca vīṇaṃ vādentānaṃ dūre tantissarena tato dūre tantissaro asamāno",
  "tika-vin08t:1866_11": "hoti, evaṃ dūraṭṭhānikena akkharena dūrakaraṇena tato dūraṭṭhāniko dūrakaraṇo samānasutiko",
  "tika-vin08t:1866_12": "kathaṃ bhaveyya, vaggakkharānañca aññamaññaṃ asaṅkaravasena asamānasutivasena pavattanato",
  "tika-vin08t:1866_13": "“vaggantaṃ vā vagge”ti sutte niggahitassa vaggantakaraṇe sati aññavaggasmiṃ pare",
  "tika-vin08t:1866_14": "aññavaggantaṃ na pāpuṇāti, “vagge ghosāghosānaṃ tatiyapaṭhamā”ti suttena ca asadisadvebhāvakaraṇe",
  "tika-vin08t:1866_15": "aññavagge aññavaggadvebhāvo na hoti.",
  "tika-vin08t:1867_0": "Yadi ca ca-kārantakkharo ta-kārantakkharena samānasutiko siyā, evaṃ sati kiṃ ca-kārantakkharalekhanena",
  "tika-vin08t:1867_1": "sabbattha ta-kārantameva likheyya, tathā pana alikhitvā payogānurūpaṃ paṭhamakkharassa",
  "tika-vin08t:1867_2": "sadisadvebhāvaṭṭhāne “kacco kaccāyano”ti, asadisadvebhāvaṭṭhāne “vaccho vacchāyano”ti",
  "tika-vin08t:1867_3": "tatiyakkharassa sadisadvebhāvaṭṭhāne “majjaṃ sammajja”nti, asadisadvebhāvaṭṭhāne",
  "tika-vin08t:1867_4": "“upajjhā upajjhāyo”ti samānaṭṭhānasamānakaraṇasamānavaggakkharānameva dvebhāvo likhīyati,",
  "tika-vin08t:1867_5": "no itaresaṃ, tasmā payogānurūpaṃ ca-kāranta ja-kārantaṭṭhānesu sakavaggasutivaseneva",
  "tika-vin08t:1867_6": "vattabbaṃ, na aññavaggasutivasena. Sa-kārante pana sa-kārassa ta-kārena samānaṭṭhānikattā",
  "tika-vin08t:1867_7": "samānakaraṇattā ca vaggaavaggavasena bhinnepi avaggakkharānaṃ vaggakkharehi sādhāraṇattā",
  "tika-vin08t:1867_8": "ca avaggakkharānaṃ vaggakkharānaṃ viya visuṃ sutiyā abhāvato ca sa-kārantassa ta-kārantabhaṇanaṃ",
  "tika-vin08t:1867_9": "yuttaṃ siyā. Sa-kāropi hi dantajo, ta-kāropi, sa-kāropi jivhaggakaraṇo, ta-kāropi,",
  "tika-vin08t:1867_10": "tasmā samānaṭṭhānikānaṃ samānakaraṇānaṃ akkharānaṃ samānasutibhāvo yutto. Ña-kāranta",
  "tika-vin08t:1867_11": "la-kārantānaṃ na-kārantabhaṇanepi iminā nayena ña-kāranta na-kārantānaṃ asamānasutibhāvo",
  "tika-vin08t:1867_12": "la-kāranta na-kārantānaṃ samānasutibhāvo daṭṭhabboti. Ayamettha yutticintā.",
  "tika-vin08t:1868": "Āgamacintā pana evaṃ kātabbā –",
  "tika-vin08t:1869": "“Ca-kārantaṃ sa-kārantaṃ, ta-kārantasamaṃ vade;",
  "tika-vin08t:1870": "Ña-kārantaṃ la-kārantaṃ, na-kārantasamaṃ vade”ti. –",
  "tika-vin08t:1871_0": "Ayaṃ siloko kuto pabhavo, kattha āgato, kena kāritoti? Tattha kuto pabhavoti bhagavantasmā",
  "tika-vin08t:1871_1": "vā dhammasaṅgāhakattherehi vā aṭṭhakathācariyehi vā pabhavo. Kattha āgatoti vinaye",
  "tika-vin08t:1871_2": "vā suttante vā abhidhamme vā pāḷiyaṃ vā aṭṭhakathāya vā ṭīkādīsu vā āgato. Kena kāritoti",
  "tika-vin08t:1871_3": "nettiniruttipeṭakopadesakaccāyanappakaraṇakārakena āyasmatā mahākaccāyanattherena",
  "tika-vin08t:1871_4": "vā mukhamattadīpanikārakena vajirabuddhācariyena vā padarūpasiddhikārakena buddhapiyācariyena",
  "tika-vin08t:1871_5": "vā saddanītippakaraṇakārakena aggavaṃsācariyena vā tadaññasatthakārakehi mahātherehi",
  "tika-vin08t:1871_6": "vā kāritoti evaṃ āgamacintāyaṃ sati ayaṃ siloko bhagavantasmā pabhavo dhammasaṅgāhakattherehi",
  "tika-vin08t:1871_7": "vā aṭṭhakathācariyehi vāti na paññāyati. “Vinaye vā suttante vā abhidhamme vā pāḷiyaṃ",
  "tika-vin08t:1871_8": "vā aṭṭhakathāya vā ṭīkāsu vā āgato”ti hi na sakkā vattuṃ. Kaccāyanācariyādīhi saddasatthakārakehi",
  "tika-vin08t:1871_9": "ācariyehi katotipi na dissati. Evaṃ sante appāṭihīrakataṃ idaṃ vacanaṃ āpajjati.",
  "tika-vin08t:1872_0": "Evaṃ pana mayaṃ cintayimhā – rāmaññadese kira sakabhāsāyaṃ ca-kāranta ña-kārantā",
  "tika-vin08t:1872_1": "na santi, teneva rāmaññadesiyā bhikkhū “sacca”iti imaṃ pāṭhaṃ vadantā “satca”iti",
  "tika-vin08t:1872_2": "vadanti, “pañcaṅga”iti pāṭhaṃ vadantā “pancaṅga”iti vadanti, tasmā attano visaye",
  "tika-vin08t:1872_3": "avijjamānaṃ ca-kāranta ña-kārantaṃ yathāpāṭhaṃ vattumasakkontehi tehi bhikkhūhi sakabhāsānurūpato",
  "tika-vin08t:1872_4": "ayaṃ siloko kārito bhavissatīti. Evaṃ santepi marammabhāsāya ca-kāranta ña-kārantapadānaṃ",
  "tika-vin08t:1872_5": "sutivisesavasena visuṃ paññāyanato marammadesiyā bhikkhū taṃ silokaṃ anuvattitvā",
  "tika-vin08t:1872_6": "“buddhaṃ saraṇaṃ gacchāmī”ti vā “paṭhamaṃ upatjhaṃ gāhāpetabbo”ti vā “hetupatcayo",
  "tika-vin08t:1872_7": "ārammaṇapatcayo”ti vā vattuṃ na arahanti. Rāmaññadesiyāpi sakabhāsāya visuṃ avijjamānampi",
  "tika-vin08t:1872_8": "ca-kāranta ña-kārantapadaṃ sakabhāsākathanakāleyeva bhāsānurūpaṃ ta-kāranta na-kārantabhāvena",
  "tika-vin08t:1872_9": "kathetabbaṃ, māgadhabhāsākathanakāle pana māgadhabhāsāya ca-kāranta ña-kārantapadānaṃ",
  "tika-vin08t:1872_10": "visuṃ payogadassanato māgadhabhāsānurūpaṃ ca-kāranta ña-kārantapadānaṃ visuṃ sutivasena",
  "tika-vin08t:1872_11": "yathāpāṭhameva kathetabbānīti no mati. Ayamettha āgamacintā.",
  "tika-vin08t:1873": "Jinasāsanamārabbha, kathāyaṃ kathitā mayā;",
  "tika-vin08t:1874": "Yuttāyuttaṃ cintayantu, paṇḍitā jinasāvakā.",
  "tika-vin08t:1875": "Yuttāyuttaṃ cintayitvā, yuttañce dhārayantu taṃ;",
  "tika-vin08t:1876": "Ayuttañce pajahantu, mānadosavivajjitāti.",
  "tika-vin08t:1877_0": "254. Evaṃ catunnaṃ kammānaṃ sampattivipattiṃ dassetvā idāni tesaṃ kammānaṃ ṭhānappabhedaṃ",
  "tika-vin08t:1877_1": "dassento “apalokanakammaṃ katamāni pañca ṭhānāni gacchatī”tiādimāha. Tattha vinicchayo",
  "tika-vin08t:1877_2": "aṭṭhakathāyaṃ vuttanayeneva veditabbo. Anuttānapadatthameva dassayissāma. “Etarahi",
  "tika-vin08t:1877_3": "sacepi sāmaṇero”tiādīsu buddhādīnaṃ avaṇṇabhāsanampi akappiyādiṃ kappiyādibhāvena",
  "tika-vin08t:1877_4": "dīpanampi diṭṭhivipattiyaṃyeva pavisati, teneva vakkhati “taṃ laddhiṃ vissajjāpetabbo”ti.",
  "tika-vin08t:1877_5": "Bhikkhūnampi eseva nayo. Micchādiṭṭhikoti buddhavacanādhippāyaṃ viparītato gaṇhanto,",
  "tika-vin08t:1877_6": "so eva “antaggāhikāya diṭṭhiyā samannāgato”ti vutto. Keci pana “sassatucchedānaṃ",
  "tika-vin08t:1877_7": "aññataradiṭṭhiyā samannāgato”ti vadanti, taṃ na yuttaṃ. Sassatucchedagāhassa sāmaṇerānaṃ",
  "tika-vin08t:1877_8": "liṅganāsanāya kāraṇattena heṭṭhā aṭṭhakathāyameva vuttattā idha ca daṇḍakammanāsanāya",
  "tika-vin08t:1877_9": "eva adhippetattā. Kāyasambhogasāmaggīti sahaseyyapaṭiggahaṇādi. Soratoti subhe rato,",
  "tika-vin08t:1877_10": "suṭṭhu oratoti vā sorato. Nivātavuttīti nīcavutti.",
  "tika-vin08t:1878_0": "Tassāpi dātabboti vijjamānaṃ mukharādibhāvaṃ nissāya appaṭipucchitvāpi paṭiññaṃ aggahetvāpi",
  "tika-vin08t:1878_1": "āpattiṃ anāropetvāpi desitāyapi āpattiyā khuṃsanādito anoramantassa dātabbova. Oramantassa",
  "tika-vin08t:1878_2": "pana khamāpentassa na dātabbo. Brahmadaṇḍassa dānanti kharadaṇḍassa ukkaṭṭhadaṇḍassa",
  "tika-vin08t:1878_3": "dānaṃ. Tajjanīyādikamme hi kate ovādānusāsanippadānapaṭikkhepo natthi, dinnabrahmadaṇḍe",
  "tika-vin08t:1878_4": "pana tasmiṃ saddhiṃ tajjanīyakammādikatehi paṭikkhittampi kātuṃ na vaṭṭati “neva",
  "tika-vin08t:1878_5": "vattabbo”tiādinā ālāpasallāpamattassapi na-kārena paṭikkhitattā. Tañhi disvā bhikkhū",
  "tika-vin08t:1878_6": "gīvaṃ parivattetvā olokanamattampi na karonti, evaṃ vivajjetabbaṃ nimmadanakaraṇatthameva",
  "tika-vin08t:1878_7": "tassa daṇḍassa anuññātattā. Teneva channattheropi ukkhepanīyādikammakatopi abhāyitvā",
  "tika-vin08t:1878_8": "brahmadaṇḍe dinne “saṅghenāhaṃ sabbathā vivajjito”ti mucchito papati. Yo pana brahmadaṇḍakatena",
  "tika-vin08t:1878_9": "saddhiṃ ñatvā saṃsaṭṭho avivajjetvā viharati, tassa dukkaṭamevāti gahetabbaṃ. Aññathā",
  "tika-vin08t:1878_10": "brahmadaṇḍavidhānassa niratthakatāpasaṅgato. Tenāti brahmadaṇḍakatena. Yathā tajjanīyādikammakatehi,",
  "tika-vin08t:1878_11": "evameva tato adhikampi saṅghaṃ ārādhentena sammā vattitabbaṃ, tañca “sorato nivātavuttī”tiādinā",
  "tika-vin08t:1878_12": "sarūpato dassitameva. Tenāha “sammā vattitvā khamāpentassa brahmadaṇḍo paṭippassambhetabbo”ti.",
  "tika-vin08t:1878_13": "Paṭisaṅkhāti paṭisaṅkhāya, ñāṇena upaparikkhitvā.",
  "tika-vin08t:1879_0": "Yaṃ taṃ bhagavatā avandiyakammaṃ anuññātanti sambandho. “Tassa bhikkhuno daṇḍakammaṃ",
  "tika-vin08t:1879_1": "kātu”nti sāmaññato anuññātappakāraṃ dassetvā puna visesato anuññātappakāraṃ dassetuṃ",
  "tika-vin08t:1879_2": "“atha kho”tiādi pāḷiuddhaṭāti veditabbaṃ. Imassa apalokanakammassa ṭhānaṃ hotīti",
  "tika-vin08t:1879_3": "apalokanakammasāmaññassa pavattiṭṭhānaṃ hoti. Visesabyatirekena avijjamānampi tadaññattha",
  "tika-vin08t:1879_4": "appavattiṃ dassetuṃ visesanissitaṃ viya voharīyati. “Kammaññeva lakkhaṇa”nti iminā",
  "tika-vin08t:1879_5": "osāraṇādivasena gahitāvasesānaṃ sabbesaṃ apalokanakammasāmaññalakkhaṇavasena gahitattā",
  "tika-vin08t:1879_6": "“kammaññeva lakkhaṇamassāti kammalakkhaṇa”nti nibbacanaṃ dasseti, idañca vuttāvasesānaṃ",
  "tika-vin08t:1879_7": "kammānaṃ niṭṭhānaṭṭhānaṃ saṅkhārakkhandhadhammāyatanādīni viya vuttāvasesakhandhāyatanānanti",
  "tika-vin08t:1879_8": "daṭṭhabbaṃ. Teneva vakkhati “ayaṃ panettha pāḷimuttakopi kammalakkhaṇavinicchayo”tiādi.",
  "tika-vin08t:1879_9": "Yathā cettha, evaṃ upari ñattikammādīsupi kammalakkhaṇaṃ vuttanti veditabbaṃ. Sāratthadīpaniyaṃ",
  "tika-vin08t:1879_10": "pana “kammameva lakkhaṇanti kammalakkhaṇaṃ. Osāraṇanissāraṇabhaṇḍukammādayo viya",
  "tika-vin08t:1879_11": "kammañca hutvā aññañca nāmaṃ na labhati, kammameva hutvā upalakkhīyatīti kammalakkhaṇanti",
  "tika-vin08t:1879_12": "vuccatī”ti vuttaṃ. Vajirabuddhiṭīkāyaṃ pana “imassa apalokanakammassa ṭhānaṃ hotīti",
  "tika-vin08t:1879_13": "evampi apalokanakammaṃ pavattatīti attho. Kammaññeva lakkhaṇanti kammalakkhaṇaṃ.",
  "tika-vin08t:1879_14": "Osāraṇanissāraṇabhaṇḍukammādayo viya kammañca hutvā aññañca nāmaṃ na labhati, kammameva",
  "tika-vin08t:1879_15": "hutvā upalakkhīyatīti kammalakkhaṇaṃ upanissayo viya. Hetupaccayādilakkhaṇavimutto",
  "tika-vin08t:1879_16": "hi sabbo paccayaviseso tattha saṅgayhatī”ti vuttaṃ. Tassa karaṇanti avandiyakammassa",
  "tika-vin08t:1879_17": "karaṇavidhānaṃ. Na vanditabboti, iminā vandantiyā dukkaṭanti dassetīti daṭṭhabbaṃ.",
  "tika-vin08t:1879_18": "Saṅghena kataṃ katikaṃ ñatvā maddanaṃ viya hi saṅghasammutiṃ anādarena atikkamantassa āpatti eva hoti.",
  "tika-vin08t:1880_0": "255. Bhikkhusaṅghassapi panetaṃ labbhatiyevāti avandiyakammassa upalakkhaṇamattena",
  "tika-vin08t:1880_1": "gahitattā bhikkhusaṅghassapi kammalakkhaṇaṃ labbhati eva. Salākadānaṭṭhānaṃ salākaggaṃ",
  "tika-vin08t:1880_2": "nāma, yāgubhattānaṃ bhājanaṭṭhānāni yāgaggabhattaggāni nāma. Etesupi hi ṭhānesu sabbo",
  "tika-vin08t:1880_3": "saṅgho uposathe viya sannipatito, kammañca vaggakammaṃ na hoti, “mayametaṃ na jānimhā”ti",
  "tika-vin08t:1880_4": "pacchā khīyantāpi na honti, khaṇḍasīmāya pana kate khīyanti. Saṅghikapaccayañhi acchinnacīvarādīnaṃ",
  "tika-vin08t:1880_5": "dātuṃ apalokentehi upacārasīmaṭṭhānaṃ sabbesaṃ anumatiṃ gahetvāva kātabbaṃ. Yo pana",
  "tika-vin08t:1880_6": "visabhāgapuggalo dhammikaṃ apalokanaṃ paṭibāhati, taṃ upāyena bahiupacārasīmagataṃ",
  "tika-vin08t:1880_7": "vā katvā khaṇḍasīmaṃ vā pavisitvā kātuṃ vaṭṭati. Yaṃ sandhāya “apalokanakammaṃ karotī”ti",
  "tika-vin08t:1880_8": "sāmaññato dasseti, taṃ apalokanakammaṃ sarūpato dassetuṃ āha “acchinnacīvaraṃ”iccādi.",
  "tika-vin08t:1880_9": "Yadi apaloketvāva cīvaraṃ dātabbaṃ, kiṃ pana appamattakavissajjakasammutiyāti āha",
  "tika-vin08t:1880_10": "“appamattakavissajjakena panā”tiādi. Nāḷi vā upaḍḍhanāḷi vāti divase divase apaloketvā",
  "tika-vin08t:1880_11": "dātabbassa pamāṇadassanaṃ. Tena yāpanamattameva apaloketabbaṃ, na adhikanti dasseti.",
  "tika-vin08t:1880_12": "Ekadivasaṃyeva vātiādi dasavīsatidivasānaṃ ekasmiṃ divaseyeva dātabbaparicchedadassanaṃ.",
  "tika-vin08t:1880_13": "Tena “yāvajīva”nti vā “yāvarogā vuṭṭhahatī”ti vā evaṃ apaloketuṃ na vaṭṭatīti dasseti.",
  "tika-vin08t:1880_14": "Iṇapalibodhanti iṇavatthuṃ dātuṃ vaṭṭatīti sambandho. Tañca iṇāyikehi palibuddhassa",
  "tika-vin08t:1880_15": "lajjīpesalassa sāsanupakārakassa pamāṇayuttameva kappiyabhaṇḍaṃ niyametvā bhikkhūhi",
  "tika-vin08t:1880_16": "apaloketvā dātabbaṃ, na pana sahassaṃ vā satasahassaṃ vā mahāiṇaṃ. Tādisañhi bhikkhācariyavattena",
  "tika-vin08t:1880_17": "sabbehi bhikkhūhi tādisassa bhikkhuno pariyesitvā dātabbaṃ.",
  "tika-vin08t:1881_0": "“Chattaṃ vā vedikaṃ vāti ettha vedikāti cetiyassa upari caturassacayo vuccati. Chattanti",
  "tika-vin08t:1881_1": "tato uddhaṃ valayāni dassetvā kato aggacayo vuccatī”ti sāratthadīpaniyaṃ vuttaṃ.",
  "tika-vin08t:1881_2": "Cetiyassa upanikkhepatoti cetiyassa paṭijagganatthāya vaḍḍhiyā payojetvā kappiyakārakehi",
  "tika-vin08t:1881_3": "ṭhapitavatthuto. Saṅghikenapīti na kevalañca tatruppādato paccayadāyakehi catupaccayatthāya",
  "tika-vin08t:1881_4": "saṅghassa dinnavatthunāpīti attho. Saṅghabhattaṃ kātuṃ na vaṭṭatīti mahādānaṃ dadantehipi",
  "tika-vin08t:1881_5": "kariyamānaṃ saṅghabhattaṃ viya kāretuṃ na vaṭṭatīti adhippāyo. “Yathāsukhaṃ paribhuñjituṃ",
  "tika-vin08t:1881_6": "ruccatī”ti vuttattā attano attano paribhogapahonakaṃ appaṃ vā bahuṃ vā gahetabbaṃ,",
  "tika-vin08t:1881_7": "adhikaṃ pana gahetuṃ na labhati.",
  "tika-vin08t:1882_0": "Uposathadivaseti nidassanamattaṃ, yasmiṃ kismiñci divasepi kataṃ sukatameva hoti.",
  "tika-vin08t:1882_1": "Karontena “yaṃ imasmiṃ vihāre antosīmāya saṅghasantakaṃ…pe… yathāsukhaṃ paribhuñjituṃ",
  "tika-vin08t:1882_2": "mayhaṃ ruccatī”ti evaṃ katikā kātabbā. Tathā dvīhi tīhipi “āyasmantānaṃ ruccatī”ti",
  "tika-vin08t:1882_3": "vacanameva hettha viseso. Tesampīti rukkhānaṃ. Sā eva katikāti visuṃ katikā na kātabbāti attho.",
  "tika-vin08t:1883_0": "Tesanti rukkhānaṃ, saṅgho sāmīti sambandho. Purimavihāreti purime yathāsukhaṃ paribhogatthāya",
  "tika-vin08t:1883_1": "katakatike vihāre. Pariveṇāni katvā jaggantīti yattha arakkhiyamāne phalāphalāni",
  "tika-vin08t:1883_2": "rukkhā ca vinassanti, tādisaṃ ṭhānaṃ sandhāya vuttaṃ, tattha saṅghassa katikā na",
  "tika-vin08t:1883_3": "pavattatīti adhippāyo. Yehi pana rukkhabījāni ropetvā ādito paṭṭhāya paṭijaggitā,",
  "tika-vin08t:1883_4": "tepi dasamabhāgaṃ datvā ropakeheva paribhuñjitabbāni. Tehīti jaggitehi.",
  "tika-vin08t:1884_0": "Tatthāti tasmiṃ vihāre. Mūletiādikāle, pubbeti attho. Dīghā katikāti aparicchinnakālā",
  "tika-vin08t:1884_1": "yathāsukhaṃ paribhogatthāya katikā. Nikkukkuccenāti “abhājitamida”nti kukkuccaṃ akatvāti",
  "tika-vin08t:1884_2": "attho. Khīyanamattameva tanti tena khīyanena bahuṃ khādantānaṃ doso natthi attano",
  "tika-vin08t:1884_3": "paribhogappamāṇasseva gahitattā, khīyantepi attano pahonakaṃ gahetvā khāditabbanti adhippāyo.",
  "tika-vin08t:1885_0": "Gaṇhathāti na vattabbāti tathā vutte teneva bhikkhunā dinnaṃ viya maññeyyuṃ. Taṃ",
  "tika-vin08t:1885_1": "nissāya micchājīvasambhavo hotīti vuttaṃ. Tenāha “anuvicaritvā”tiādi. Upaḍḍhabhāgoti",
  "tika-vin08t:1885_2": "ekassa bhikkhuno paṭivīsato upaḍḍhabhāgo, dentena ca “ettakaṃ dātuṃ saṅgho anuññāsī”ti",
  "tika-vin08t:1885_3": "evaṃ attānaṃ parimocetvā yathā te saṅghe eva pasīdanti, evaṃ vatvā dātabbaṃ. Apaccāsīsantenāti",
  "tika-vin08t:1885_4": "gilānagamikissarādīnaṃ anuññātapuggalānampi attano santakaṃ dentena apaccāsīsanteneva",
  "tika-vin08t:1885_5": "dātabbaṃ. Ananuññātapuggalānaṃ pana apaccāsīsantenapi dātuṃ na vaṭṭatīti. Saṅghikameva",
  "tika-vin08t:1885_6": "yathākatikāya dāpetabbaṃ. Attano santakampi paccayadāyakādayo sayameva vissāsena",
  "tika-vin08t:1885_7": "gaṇhanti, na vāretabbā, “laddhakappiya”nti tuṇhī bhavitabbaṃ. Pubbe vuttamevāti “kuddho",
  "tika-vin08t:1885_8": "hi so rukkhepi chindeyyā”tiādinā tuṇhībhāve kāraṇaṃ pubbe vuttameva, tehi kataanatthābhāvepi",
  "tika-vin08t:1885_9": "kāruññena tuṇhī bhavituṃ vaṭṭati, “gaṇhathā”tiādi pana vattuṃ na vaṭṭati.",
  "tika-vin08t:1886_0": "Garubhaṇḍattā…pe… na dātabbanti jīvarukkhānaṃ ārāmaṭṭhāniyattā dārūnañca gehasambhārānupagatattā",
  "tika-vin08t:1886_1": "“sabbaṃ tvameva gaṇhāti dātuṃ na vaṭṭatī”ti vuttaṃ. Akatāvāsaṃ vā katvāti pubbe avijjamānaṃ",
  "tika-vin08t:1886_2": "senāsanaṃ katvā. Jaggitakāleti phalavāre sampatte. Jagganakāleti jaggituṃ āraddhakāle.",
  "tika-vin08t:1887": "256. Ñattikammaṭṭhānabhedeti ñattikammassa ṭhānabhede.",
  "tika-vin08t:1888": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:1889": "Kammākammavinicchayakathālaṅkāro nāma",
  "tika-vin08t:1890": "Tettiṃsatimo paricchedo.",
  "tika-vin08t:1891": "34. Pakiṇṇakavinicchayakathā",
  "tika-vin08t:1892_0": "Evaṃ kammākammavinicchayakathaṃ kathetvā idāni pakiṇṇakavinicchayakathaṃ kathetuṃ",
  "tika-vin08t:1892_1": "“idāni pakiṇṇakakathā veditabbā”tiādimāha. Tattha pakārena kiṇṇāti pakiṇṇā, divāseyyāti",
  "tika-vin08t:1892_2": "kathā viya visuṃ visuṃ appavattitvā ekasmiṃyeva paricchede karaṇavasena pavattā gaṇabhojanakathādayo.",
  "tika-vin08t:1892_3": "Pakiṇṇakā sakatthe ka-paccayavasena.",
  "tika-vin08t:1893": "Tatrāyaṃ pakiṇṇakamātikā –",
  "tika-vin08t:1894": "Gaṇabhojanakathā ca, paramparā ca bhojanā;",
  "tika-vin08t:1895": "Anāpucchā paṃsukūlaṃ, tato acchinnacīvaraṃ.",
  "tika-vin08t:1896": "Paṭibhānacittaṃ vippa-katabhojanameva ca;",
  "tika-vin08t:1897": "Uddisantuddisāpentā, tivassantarikā tathā.",
  "tika-vin08t:1898": "Dīghāsanaṃ gilānupa-ṭṭhānaṃ maraṇavaṇṇakaṃ;",
  "tika-vin08t:1899": "Attapātanamappacca-vekkhitvā nisinnaṃ tathā.",
  "tika-vin08t:1900": "Davāya silāvijjhanaṃ, dāyāḷimpanakaṃ tathā;",
  "tika-vin08t:1901": "Micchādiṭṭhikulābhataṃ, gopakadānameva ca.",
  "tika-vin08t:1902": "Dhammikāyācanā ceva, uccārādīna chaḍḍanaṃ;",
  "tika-vin08t:1903": "Nhāne rukkhaghaṃsanāni, valikādīna dhāraṇaṃ.",
  "tika-vin08t:1904": "Dīghakesā ādāsādi, naccādyaṅgacchedādi ca;",
  "tika-vin08t:1905": "Patto sabbapaṃsukūlaṃ, parissavana naggiyaṃ.",
  "tika-vin08t:1906": "Gandhapupphaṃ āsittakaṃ, maḷorikekabhājanaṃ;",
  "tika-vin08t:1907": "Celapati pādaghaṃsī, bījanī chattameva ca.",
  "tika-vin08t:1908": "Nakhālomā kāyabandhā, nivāsanapārupanā;",
  "tika-vin08t:1909": "Kāja dantakaṭṭhañceva, rukkhārohanakampi ca.",
  "tika-vin08t:1910": "Chandāropā lokāyatā, khipitaṃ lasuṇaṃ tathā;",
  "tika-vin08t:1911": "Na akkamitabbādīni, avandiyā ca vandiyā.",
  "tika-vin08t:1912": "Vandanākārakathā ca, āsandādikathāpi ca;",
  "tika-vin08t:1913": "Uccāsanamahāsanaṃ, pāsādaparibhogakaṃ.",
  "tika-vin08t:1914": "Upāhanaṃ yānañceva, cīvaraṃ chinnacīvaraṃ;",
  "tika-vin08t:1915": "Akappiyacīvarañca, cīvarassa vicāraṇā.",
  "tika-vin08t:1916": "Daṇḍakathinakañceva, gahapaticīvaraṃ tathā;",
  "tika-vin08t:1917": "Chacīvaraṃ rajanādi, atirekañca cīvaraṃ.",
  "tika-vin08t:1918": "Aṭṭhavaraṃ nisīdanaṃ, adhammakammameva ca;",
  "tika-vin08t:1919": "Okāso saddhādeyyo ca, santaruttarakopi ca.",
  "tika-vin08t:1920": "Cīvaranikkhepo ceva, satthavatthikammaṃ tathā;",
  "tika-vin08t:1921": "Nahāpito dasabhāgo, pātheyyaṃ padesopi ca.",
  "tika-vin08t:1922": "Saṃsaṭṭhaṃ pañcabhesajjaṃ, dutiyaṃ vasā mūlakaṃ;",
  "tika-vin08t:1923": "Piṭṭhaṃ kasāva paṇṇañca, phalañca jatu loṇakaṃ.",
  "tika-vin08t:1924": "Cuṇṇaṃ amanussābādhaṃ, añjanaṃ natthumeva ca;",
  "tika-vin08t:1925": "Dhūmanettaṃ telapākaṃ, sedaṃ lohitamocanaṃ.",
  "tika-vin08t:1926": "Pādabbhañjaṃ gaṇḍābādho, visañca gharadinnako;",
  "tika-vin08t:1927": "Duṭṭhagahaṇiko paṇḍu-rogo chavidosopi ca.",
  "tika-vin08t:1928": "Abhisannadosakāyo, loṇasuvīrako tathā;",
  "tika-vin08t:1929": "Antovutthādikathā ca, uggahitapaṭiggaho.",
  "tika-vin08t:1930": "Tato nihatakathā ca, purebhattapaṭiggaho;",
  "tika-vin08t:1931": "Vanaṭṭhaṃ pokkharaṭṭhañca, tathā akatakappataṃ.",
  "tika-vin08t:1932": "Yāgukathā guḷakathā, mahāpadesameva ca;",
  "tika-vin08t:1933": "Ānisaṃsakathā ceti, pakiṇṇakamhi āgatā.",
  "tika-vin08t:1934": "Gaṇabhojanakathā",
  "tika-vin08t:1935_0": "1. Tattha gaṇitabbo saṅkhyātabboti gaṇo, yo koci samūho, idha pana catuvaggādigaṇo",
  "tika-vin08t:1935_1": "adhippeto. Bhuñjate bhojanaṃ, byavaharaṇabhāvasaṅkhātā bhojanakiriyā, gaṇassa bhojanaṃ",
  "tika-vin08t:1935_2": "gaṇabhojanaṃ, tasmiṃ. Gaṇabhojane pācittiyaṃ hotīti ettha janakahetumhi bhummavacanaṃ.",
  "tika-vin08t:1935_3": "Aññatra samayāti gilānādisattavidhaṃ samayaṃ ṭhapetvā. Imassa sikkhāpadassa viññattiṃ",
  "tika-vin08t:1935_4": "katvā bhuñjanavatthusmiṃ paññattattā viññattito gaṇabhojanaṃ vatthuvaseneva pākaṭanti",
  "tika-vin08t:1935_5": "taṃ avatvā “gaṇabhojanaṃ nāma yattha…pe… nimantitā bhuñjantī”ti nimantanavasenevassa",
  "tika-vin08t:1935_6": "padabhājane gaṇabhojanaṃ vuttaṃ. Kiñci pana sikkhāpadaṃ vatthuanurūpampi siyāti “padabhājane",
  "tika-vin08t:1935_7": "vuttanayeneva gaṇabhojanaṃ hotī”ti kesañci āsaṅkā bhaveyyāti tannivattanatthaṃ “gaṇabhojanaṃ",
  "tika-vin08t:1935_8": "dvīhi ākārehi pasavatī”ti vuttaṃ. Ekato gaṇhantīti ettha aññamaññassa dvādasahatthaṃ",
  "tika-vin08t:1935_9": "amuñcitvā ṭhitā ekato gaṇhanti nāmāti gahetabbaṃ. “Amhākaṃ catunnampi bhattaṃ dehī’ti",
  "tika-vin08t:1935_10": "vā viññāpeyyu”nti vacanato, heṭṭhā “tvaṃ ekassa bhikkhuno bhattaṃ dehi, tvaṃ dvinnanti",
  "tika-vin08t:1935_11": "evaṃ viññāpetvā”ti vacanato ca attano atthāya aññena viññattampi sādiyantassa gaṇabhojanaṃ",
  "tika-vin08t:1935_12": "hotiyevāti daṭṭhabbaṃ. Evaṃ viññattito pasavatīti ettha viññattiyā sati gaṇantassa",
  "tika-vin08t:1935_13": "ekato hutvā gahaṇe iminā sikkhāpadena āpatti, visuṃ gahaṇe paṇītabhojanasūpodanaviññattīhi āpatti veditabbā.",
  "tika-vin08t:1936_0": "Pañcannaṃ bhojanānaṃ nāmaṃ gahetvāti ettha “bhojanaṃ gaṇhathāti vuttepi gaṇabhojanaṃ",
  "tika-vin08t:1936_1": "hotiyevā”ti vadanti. “Heṭṭhā addhānagamanavatthusmiṃ, nāvābhiruhanavatthusmiñca ‘idheva,",
  "tika-vin08t:1936_2": "bhante, bhuñjathā’ti vutte yasmā kukkuccāyantā na paṭiggaṇhiṃsu, tasmā ‘bhuñjathā’ti",
  "tika-vin08t:1936_3": "vuttepi gaṇabhojanaṃ hotiyevā”ti tīsupi gaṇṭhipadesu vuttaṃ. “Pañcannaṃ bhojanānaṃ",
  "tika-vin08t:1936_4": "nāmaṃ gahetvā nimantetī”ti vuttattā pana “odanaṃ bhuñjathā”ti vā “bhattaṃ bhuñjathā”ti",
  "tika-vin08t:1936_5": "vā bhojananāmaṃ gahetvāva vutte gaṇabhojanaṃ hoti, na aññathā. “Idheva, bhante, bhuñjathā”ti",
  "tika-vin08t:1936_6": "etthāpi “odana”nti vā “bhatta”nti vā vatvāva te evaṃ nimantesunti gahetabbaṃ. Gaṇavasena",
  "tika-vin08t:1936_7": "vā nimantitattā te bhikkhū apakataññutāya kukkuccāyantā na paṭiggaṇhiṃsūti ayaṃ amhākaṃ",
  "tika-vin08t:1936_8": "khanti, vīmaṃsitvā yuttataraṃ gahetabbaṃ. Vimativinodaniyaṃ pana “yena kenaci vevacanenāti",
  "tika-vin08t:1936_9": "vuttattā ‘bhojanaṃ gaṇhathā’tiādisāmaññanāmenapi gaṇabhojanaṃ hoti. Yaṃ pana pāḷiyaṃ",
  "tika-vin08t:1936_10": "addhānagamanādivatthūsu ‘idheva bhuñjathā’ti vuttavacanassa kukkuccāyanaṃ, tampi",
  "tika-vin08t:1936_11": "odanādināmaṃ gahetvā vuttattā eva katanti veditabba”nti vuttaṃ.",
  "tika-vin08t:1937_0": "Kurundīvacane vicāretīti pañcakhaṇḍādivasena saṃvidahati. Ghaṭṭetīti anuvātaṃ chinditvā",
  "tika-vin08t:1937_1": "hatthena, daṇḍakena vā ghaṭṭeti. Suttaṃ karotīti suttaṃ vaṭṭeti. Valetīti daṇḍake",
  "tika-vin08t:1937_2": "vā hatthe vā āvaṭṭeti. “Abhinavasseva cīvarassa karaṇaṃ idha cīvarakammaṃ nāma, purāṇacīvare",
  "tika-vin08t:1937_3": "sūcikammaṃ cīvarakammaṃ nāma na hotī”ti vadanti. Vimativinodaniyaṃ pana “āgantukapaṭṭanti",
  "tika-vin08t:1937_4": "acchinditvā anvādhiṃ āropetvā karaṇacīvaraṃ sandhāya vuttaṃ. Ṭhapetīti ekaṃ antaṃ",
  "tika-vin08t:1937_5": "cīvare bandhanavasena ṭhapeti. Paccāgataṃ sibbatīti tasseva dutiyaantaṃ parivattitvā",
  "tika-vin08t:1937_6": "āhataṃ sibbati. Āgantukapaṭṭaṃ bandhatīti cīvarena laggaṃ karonto punappunaṃ tattha",
  "tika-vin08t:1937_7": "tattha suttena bandhati. Ghaṭṭetīti pamāṇena gahetvā daṇḍādīhi ghaṭṭeti. Suttaṃ karotīti",
  "tika-vin08t:1937_8": "suttaṃ tiguṇādibhāvena vaṭṭeti. Valetīti anekaguṇasuttaṃ hatthena vā cakkadaṇḍena",
  "tika-vin08t:1937_9": "vā vaṭṭeti ekattaṃ karoti. Parivattanaṃ karotīti parivattanadaṇḍayantakaṃ karoti.",
  "tika-vin08t:1937_10": "Yasmiṃ suttaguḷaṃ pavesetvā veḷunāḷikādīsu ṭhapetvā paribbhamāpetvā suttakoṭito paṭṭhāya",
  "tika-vin08t:1937_11": "ākaḍḍhantī”ti vuttaṃ. Vajirabuddhiṭīkāyaṃ na “āgantukapaṭṭaṃ moghasuttena sibbitvā",
  "tika-vin08t:1937_12": "ṭhapenti. Tattha anuvāte yathā ekatalaṃ hoti, tathā hatthehi ghaṭṭeti. Valetīti āvaṭṭeti.",
  "tika-vin08t:1937_13": "Parivattananti suttaṃ gaṇhantānaṃ sukhaggahaṇatthaṃ suttaparivattanaṃ karoti, paṭṭaṃ",
  "tika-vin08t:1937_14": "sibbantānaṃ sukhasibbanatthaṃ paṭṭaparivattanañca, navacīvarakārako idhādhippeto, na itaro”ti vuttaṃ.",
  "tika-vin08t:1938_0": "Animantitacatutthanti animantito catuttho yassa bhikkhucatukkassa, taṃ animantitacatutthaṃ.",
  "tika-vin08t:1938_1": "Evaṃ sesesupi. Tenāha “pañcannaṃ catukkāna”nti, “catutthe āgate na yāpentīti vacanato",
  "tika-vin08t:1938_2": "sace añño koci āgacchanto natthi, cattāroyeva ca tattha nisinnā yāpetuṃ na sakkonti,",
  "tika-vin08t:1938_3": "na vaṭṭatī”ti vadanti. Gaṇabhojanāpattijanakanimantanabhāvato “akappiyanimantana”nti",
  "tika-vin08t:1938_4": "vuttaṃ. Sampavesetvāti nisīdāpetvā. Gaṇo bhijjatīti gaṇo āpattiṃ na āpajjatīti adhippāyo.",
  "tika-vin08t:1938_5": "Vimativinodaniyaṃ pana “sampavesetvāti tehi yojetvā. Gaṇo bhijjatīti nimantitasaṅgho",
  "tika-vin08t:1938_6": "na hotīti attho”ti vuttaṃ.",
  "tika-vin08t:1939_0": "“Yattha cattāro bhikkhū…pe… bhuñjantī”ti imāya pāḷiyā saṃsandanato “itaresaṃ pana",
  "tika-vin08t:1939_1": "gaṇapūrako hotī”ti vuttaṃ. Avisesenāti “gilāno vā cīvarakārako vā”ti avisesetvā sabbasādhāraṇavacanena.",
  "tika-vin08t:1939_2": "Tasmāti avisesitattā.",
  "tika-vin08t:1940_0": "Adhivāsetvā gatesūti ettha akappiyanimantanādhivāsanakkhaṇe pubbapayoge dukkaṭampi",
  "tika-vin08t:1940_1": "natthi, viññattito pasavane pana viññattikkhaṇe itarasikkhāpadehi dukkaṭaṃ hotīti",
  "tika-vin08t:1940_2": "gahetabbaṃ. Bhutvā gatesūti ettha āgatesupi bhojanakicce niṭṭhite gaṇhituṃ vaṭṭati.",
  "tika-vin08t:1940_3": "Tāni ca tehi ekato na gahitānīti yehi bhojanehi visaṅketo natthi, tāni bhojanāni",
  "tika-vin08t:1940_4": "tehi bhikkhūhi ekato na gahitāni ekena pacchā gahitattā. Mahāthereti bhikkhū sandhāya",
  "tika-vin08t:1940_5": "vuttaṃ. Nimantanaṃ sādiyathāti nimantanabhattaṃ paṭiggaṇhatha. Yānīti kummāsādīni",
  "tika-vin08t:1940_6": "tehi bhikkhūhi ekena pacchā gahitattā ekato na gahitāni. Bhattuddesakena paṇḍitena",
  "tika-vin08t:1940_7": "bhavitabbaṃ…pe… mocetabbāti etena bhattuddesakena akappiyanimantane sādite sabbesampi",
  "tika-vin08t:1940_8": "sāditaṃ hoti, ekato gaṇhantānaṃ gaṇabhojanāpatti ca hotīti dasseti. Dūtassa dvāre",
  "tika-vin08t:1940_9": "āgantvā puna “bhattaṃ gaṇhathā”ti vacanabhayena “gāmadvāre aṭṭhatvā”ti vuttaṃ. Tattha",
  "tika-vin08t:1940_10": "tattha gantvāti antaravīthiādīsu tattha tattha ṭhitānaṃ santikaṃ gantvā. Bhikkhūnaṃ",
  "tika-vin08t:1940_11": "atthāya gharadvāre ṭhapetvā dīyamānepi eseva nayo. Nivattathāti vutte pana nivattituṃ",
  "tika-vin08t:1940_12": "vaṭṭatīti “nivattathā”ti vicchinditvā pacchā “bhattaṃ gaṇhathā”ti vuttattā vaṭṭati.",
  "tika-vin08t:1941": "Paramparabhojanakathā",
  "tika-vin08t:1942_0": "2. Paramparabhojanakathāyaṃ pana parassa parassa bhojanaṃ paramparabhojanaṃ. Kiṃ",
  "tika-vin08t:1942_1": "taṃ? Paṭhamaṃ nimantitabhattaṃ ṭhapetvā aññassa bhojanakiriyā. Paramparabhojanaṃ",
  "tika-vin08t:1942_2": "gaṇabhojanaṃ viya viññattito ca nimantanato ca na pasavatīti āha “paramparabhojanaṃ",
  "tika-vin08t:1942_3": "panā”tiādi. Pana-saddo visesatthajotako. Vikappanāvaseneva taṃ bhattaṃ asantaṃ nāma",
  "tika-vin08t:1942_4": "hotīti anupaññattivasena vikappanaṃ aṭṭhapetvā yathāpaññattasikkhāpadameva ṭhapitaṃ.",
  "tika-vin08t:1942_5": "Parivāre pana vikappanāyaṃ anujānanampi anupaññattisadisanti katvā “catasso anupaññattiyo”ti",
  "tika-vin08t:1942_6": "vuttaṃ, mahāpaccariyādīsu vuttanayaṃ pacchā vadanto pāḷiyā saṃsandanato parammukhāvikappanameva",
  "tika-vin08t:1942_7": "patiṭṭhāpeti. Keci pana “tadā attano santike ṭhapetvā bhagavantaṃ aññassa abhāvato",
  "tika-vin08t:1942_8": "thero sammukhāvikappanaṃ nākāsi, bhagavatā ca visuṃ sammukhāvikappanā na vuttā, tathāpi",
  "tika-vin08t:1942_9": "sammukhāvikappanāpi vaṭṭatī”ti vadanti. Teneva mātikāṭṭhakathāyampi “yo bhikkhu pañcasu",
  "tika-vin08t:1942_10": "sahadhammikesu aññatarassa ‘mayhaṃ bhattapaccāsaṃ tuyhaṃ dammī’ti vā ‘vikappemī’ti",
  "tika-vin08t:1942_11": "vā evaṃ sammukhā vā ‘itthannāmassa dammī’ti vā ‘vikappemī’ti vā evaṃ parammukhā vā",
  "tika-vin08t:1942_12": "paṭhamanimantanaṃ avikappetvā pacchā nimantitakule laddhabhikkhato ekasitthampi ajjhoharati,",
  "tika-vin08t:1942_13": "pācittiya”nti vuttaṃ.",
  "tika-vin08t:1943_0": "Pañcahi bhojanehi nimantitassa yena yena paṭhamaṃ nimantito, tassa tassa bhojanato",
  "tika-vin08t:1943_1": "uppaṭipāṭiyā avikappetvā vā parassa parassa bhojanaṃ paramparabhojananti āha “sace",
  "tika-vin08t:1943_2": "pana mūlanimantanaṃ heṭṭhā hoti, pacchimaṃ pacchimaṃ upari, taṃ uparito paṭṭhāya",
  "tika-vin08t:1943_3": "bhuñjantassa āpattī”ti. Hatthaṃ anto pavesetvā sabbaheṭṭhimaṃ gaṇhantassa majjhe",
  "tika-vin08t:1943_4": "ṭhitampi antohatthagataṃ hotīti āha “hatthaṃ pana…pe… yathā yathā vā bhuñjantassa",
  "tika-vin08t:1943_5": "anāpattī”ti. Khīrassa rasassa ca bhattena amissaṃ hutvā upari ṭhitattā “khīraṃ vā",
  "tika-vin08t:1943_6": "rasaṃ vā pivato anāpattī”ti vuttaṃ.",
  "tika-vin08t:1944_0": "“Mahāupāsakoti gehassāmiko. Mahāaṭṭhakathāyaṃ ‘āpattī’ti vacanena kurundiyaṃ ‘vaṭṭatī’ti",
  "tika-vin08t:1944_1": "vacanaṃ viruddhaṃ viya dissati. Dvinnampi adhippāyo mahāpaccariyaṃ vibhāvito”ti mahāgaṇṭhipade vuttaṃ.",
  "tika-vin08t:1945_0": "Sabbe nimantentīti akappiyanimantanavasena nimantenti. “Paramparabhojanaṃ nāma pañcannaṃ",
  "tika-vin08t:1945_1": "bhojanānaṃ aññatarena bhojanena nimantito, taṃ ṭhapetvā aññaṃ pañcannaṃ bhojanānaṃ",
  "tika-vin08t:1945_2": "aññataraṃ bhojanaṃ bhuñjati, etaṃ paramparabhojanaṃ nāmā”ti vuttattā satipi bhikkhācariyāya",
  "tika-vin08t:1945_3": "paṭhamaṃ laddhabhāve “piṇḍāya caritvā laddhaṃ bhattaṃ bhuñjati, āpattī”ti vuttaṃ.",
  "tika-vin08t:1946_0": "Vimativinodaniyaṃ pana “khīraṃ vā rasaṃ vāti pañcabhojanāmissaṃ bhattato upari ṭhitaṃ",
  "tika-vin08t:1946_1": "sandhāya vuttaṃ. Tañhi abhojanattā uppaṭipāṭiyā pivatopi anāpatti. Tenāha ‘bhuñjantenā’tiādī”ti",
  "tika-vin08t:1946_2": "vuttaṃ. Vajirabuddhiṭīkāyaṃ pana “ettha ‘mahāupāsako bhikkhū nimanteti…pe… pacchā",
  "tika-vin08t:1946_3": "laddhaṃ bhattaṃ bhuñjantassa āpatti. Piṇḍāya caritvā laddhabhattaṃ bhuñjati, āpattī’ti",
  "tika-vin08t:1946_4": "aṭṭhakathāyaṃ vacanato, ‘kālasseva piṇḍāya caritvā bhuñjimhā’ti pāḷito, khandhake",
  "tika-vin08t:1946_5": "‘na ca, bhikkhave, aññatra nimantane aññassa bhojjayāgu paribhuñjitabbā, yo bhuñjeyya,",
  "tika-vin08t:1946_6": "yathādhammo kāretabbo’ti vacanato ca nimantetvā vā pavedetu animantetvā vā, paṭhamagahitanimantitassa",
  "tika-vin08t:1946_7": "bhikkhuno paṭhamanimantanabhojanato aññaṃ yaṃ kiñci parasantakaṃ bhojanaṃ paramparabhojanāpattiṃ",
  "tika-vin08t:1946_8": "karoti. Attano santakaṃ, saṅghagaṇato laddhaṃ vā agahaṭṭhasantakaṃ vaṭṭati, nimantanato",
  "tika-vin08t:1946_9": "paṭhamaṃ nibaddhattā pana niccabhattādiparasantakampi vaṭṭatī”ti vuttaṃ.",
  "tika-vin08t:1947": "Anāpucchākathā",
  "tika-vin08t:1948_0": "3. Anāpucchākathāyaṃ “pakativacanenāti ettha yaṃ dvādasahatthabbhantare ṭhitena sotuṃ",
  "tika-vin08t:1948_1": "sakkā bhaveyya, taṃ pakativacanaṃ nāma. Āpucchitabboti ‘ahaṃ itthannāmassa gharaṃ",
  "tika-vin08t:1948_2": "gacchāmī’ti vā ‘cārittakaṃ āpajjāmī’ti vā īdisena vacanena āpucchitabbo. Sesamettha",
  "tika-vin08t:1948_3": "uttānameva. Pañcannaṃ bhojanānaṃ aññatarena nimantanasādiyanaṃ, santaṃ bhikkhuṃ anāpucchā,",
  "tika-vin08t:1948_4": "bhattiyagharato aññagharappavesanaṃ, majjhanhikānatikkamo, samayassa vā āpadānaṃ",
  "tika-vin08t:1948_5": "vā abhāvoti imāni panettha pañca aṅgānī”ti sāratthadīpaniyaṃ ettakameva vuttaṃ, vimativinodaniyaṃ",
  "tika-vin08t:1948_6": "pana “pariyesitvā ārocanakiccaṃ natthīti vuttattā yo apariyesitabbo upasaṅkamituṃ",
  "tika-vin08t:1948_7": "yuttaṭṭhāne dissati, so sacepi pakativacanassa savanūpacāraṃ atikkamma ṭhito, upasaṅkamitvā",
  "tika-vin08t:1948_8": "āpucchitabbo. Tenāha ‘apica…pe… yaṃ passati, so āpucchitabbo’tiādi. Anāpattivāre",
  "tika-vin08t:1948_9": "cettha antarārāmādīnaññeva vuttattā vihārato gāmavīthiṃ anuññātakāraṇaṃ vinā atikkamantassāpi",
  "tika-vin08t:1948_10": "āpatti hoti, na pana gharūpacāraṃ atikkamantasseva. Yaṃ pana pāḷiyaṃ ‘aññassa gharūpacāraṃ",
  "tika-vin08t:1948_11": "okkamantassa…pe… paṭhamapādaṃ ummāraṃ atikkāmetī’tiādi vuttaṃ, taṃ gāme paviṭṭhaṃ",
  "tika-vin08t:1948_12": "sandhāya vuttaṃ, tathāpi aññassa gharūpacāraṃ anokkamitvā vīthimajjheneva gantvā",
  "tika-vin08t:1948_13": "icchiticchitagharadvārābhimukhe ṭhatvā manusse oloketvā gacchantassapi pācittiyameva.",
  "tika-vin08t:1948_14": "Tattha keci ‘vīthiyaṃ atikkamantassa gharūpacāragaṇanāya āpattiyo’ti vadanti. Aññe",
  "tika-vin08t:1948_15": "pana ‘yāni kulāni uddissa gato, tesaṃ gaṇanāyā’ti. Pañcannaṃ bhojanānaṃ aññatarena",
  "tika-vin08t:1948_16": "nimantanasādiyanaṃ, santaṃ bhikkhuṃ anāpucchanā, bhattiyagharato aññagharūpasaṅkamanaṃ,",
  "tika-vin08t:1948_17": "majjhanhikānatikkamo, samayāpadānaṃ abhāvoti imānettha pañca aṅgānī”ti. Vikālagāmappavesanepi",
  "tika-vin08t:1948_18": "“aparikkhittassa gāmassa upacāro adinnādāne vuttanayeneva veditabbo”ti iminā dutiyaleḍḍupāto",
  "tika-vin08t:1948_19": "idha upacāroti dasseti. Sesamettha uttānameva. Santaṃ bhikkhuṃ anāpucchanā, anuññātakāraṇābhāvo,",
  "tika-vin08t:1948_20": "vikāle gāmappavesananti imāni panettha tīṇi aṅgāni.",
  "tika-vin08t:1949": "Paṃsukūlakathā",
  "tika-vin08t:1950": "4. Paṃsukūlakathāyaṃ abhinne sarīreti abbhuṇhe allasarīre. “Abbhuṇhe”ti imināpi vuttameva pariyāyabhedamantarena vibhāvetuṃ “allasarīre”ti vuttaṃ.",
  "tika-vin08t:1951_0": "Visabhāgasarīreti itthisarīre. Visabhāgasarīrattā accāsannena na bhavitabbanti āha",
  "tika-vin08t:1951_1": "“sīse vā”tiādi. Vaṭṭatīti visabhāgasarīrepi attanāva vuttavidhiṃ kātuṃ sāṭakañca",
  "tika-vin08t:1951_2": "gahetuṃ vaṭṭati. Keci pana “kiñcāpi iminā sikkhāpadena anāpatti, itthirūpaṃ pana",
  "tika-vin08t:1951_3": "āmasantassa dukkaṭa”nti vadanti. “Yathākammaṃ gatoti tato petattabhāvato matabhāvaṃ",
  "tika-vin08t:1951_4": "dasseti. Abbhuṇheti āsannamaraṇatāya sarīrassa uṇhasamaṅgitaṃ dasseti, tenevāha ‘allasarīre’ti.",
  "tika-vin08t:1951_5": "Kuṇapasabhāvaṃ upagatampi bhinnameva allabhāvato bhinnattā. Visabhāgasarīreti itthisarīre.",
  "tika-vin08t:1951_6": "‘Sīse vā’tiādi adhakkhake ubbhajāṇumaṇḍale padese cittavikārappattiṃ sandhāya vuttaṃ,",
  "tika-vin08t:1951_7": "yattha katthaci anāmasantena kataṃ sukatameva. Matasarīrampi hi yena kenaci ākārena",
  "tika-vin08t:1951_8": "sañcicca phusantassa anāmāsadukkaṭamevāti vadanti, taṃ yuttameva. Na hi apārājikavatthukepi",
  "tika-vin08t:1951_9": "cittādiitthirūpe bhavantaṃ dukkaṭaṃ pārājikavatthubhūte matitthisarīre nivattatī”ti",
  "tika-vin08t:1951_10": "vimativinodaniyaṃ vutta.",
  "tika-vin08t:1952_0": "Imasmiṃ ṭhāne ācariyena avuttāpi paṃsukūlakathā paṃsukūlasāmaññena veditabbā. Sā",
  "tika-vin08t:1952_1": "hi cīvarakkhandhake evaṃ āgatā “tena kho pana samayena ye te bhikkhū gahapaticīvaraṃ",
  "tika-vin08t:1952_2": "sādiyanti, te kukkuccāyantā paṃsukūlaṃ na sādiyanti ‘ekaṃyeva bhagavatā cīvaraṃ anuññātaṃ,",
  "tika-vin08t:1952_3": "na dve’ti. Bhagavato etamatthaṃ ārocesuṃ – anujānāmi, bhikkhave, gahapaticīvaraṃ",
  "tika-vin08t:1952_4": "sādiyantena paṃsukūlampi sādiyituṃ, tadubhayenapāhaṃ, bhikkhave, santuṭṭhiṃ vaṇṇemī”ti.",
  "tika-vin08t:1952_5": "Tattha “ekaṃyeva bhagavatā cīvaraṃ anuññātaṃ, na dveti te ‘kira itarītarena cīvarenā’ti",
  "tika-vin08t:1952_6": "etassa ‘gahapatikena vā paṃsukūlena vā’ti evaṃ atthaṃ sallakkhiṃsu. Tattha pana itarītarenapīti",
  "tika-vin08t:1952_7": "appagghenapi mahagghenapi yena kenacīti attho”ti aṭṭhakathāyaṃ vutto, tasmā dhutaṅgaṃ",
  "tika-vin08t:1952_8": "asamādiyitvā vinayapaṃsukūlamattasādiyakena bhikkhunā gahapaticīvarampi sāditabbaṃ",
  "tika-vin08t:1952_9": "hoti, paṃsukūladhutaṅgadharassa pana gahapaticīvaraṃ na vaṭṭati “gahapaticīvaraṃ",
  "tika-vin08t:1952_10": "paṭikkhipāmi, paṃsukūlikaṅgaṃ samādiyāmī”ti samādānatoti daṭṭhabbaṃ.",
  "tika-vin08t:1953_0": "Tena kho pana samayena sambahulā bhikkhū kosalesu janapadesu addhānamaggappaṭipannā",
  "tika-vin08t:1953_1": "honti. Ekacce bhikkhū susānaṃ okkamiṃsu paṃsukūlāya, ekacce bhikkhū nāgamesuṃ. Ye",
  "tika-vin08t:1953_2": "te bhikkhū susānaṃ okkamiṃsu paṃsukūlāya, te paṃsukūlāni labhiṃsu. Ye te bhikkhū",
  "tika-vin08t:1953_3": "nāgamesuṃ, te evamāhaṃsu “amhākampi, āvuso, bhāgaṃ dethā”ti. Te evamāhaṃsu “na mayaṃ,",
  "tika-vin08t:1953_4": "āvuso, tumhākaṃ bhāgaṃ dassāma, kissa tumhe nāgamitthā”ti. Bhagavato etamatthaṃ ārocesuṃ",
  "tika-vin08t:1953_5": "– anujānāmi, bhikkhave, nāgamentānaṃ nākāmā bhāgaṃ dātunti. Tattha nāgamesunti yāva",
  "tika-vin08t:1953_6": "te susānato āgacchanti, tāva te na acchiṃsu, pakkamiṃsuyeva. Nākāmā bhāgaṃ dātunti",
  "tika-vin08t:1953_7": "na anicchāya dātuṃ. Yadi pana icchanti, dātabbo.",
  "tika-vin08t:1954_0": "Tena kho pana samayena sambahulā bhikkhū kosalesu janapadesu addhānamaggappaṭipannā",
  "tika-vin08t:1954_1": "honti. Ekacce bhikkhū susānaṃ okkamiṃsu paṃsukūlāya, ekacce bhikkhū āgamesuṃ. Ye",
  "tika-vin08t:1954_2": "te bhikkhū susānaṃ okkamiṃsu paṃsukūlāya, te paṃsukūlāni labhiṃsu. Ye te bhikkhū",
  "tika-vin08t:1954_3": "āgamesuṃ, te evamāhaṃsu “amhākampi, āvusā,e bhāgaṃ dethā”ti. Te evamāhaṃsu “na mayaṃ,",
  "tika-vin08t:1954_4": "āvuso, tumhākaṃ bhāgaṃ dassāma, kissa tumhe na okkamitthā”ti. Bhagavato etamatthaṃ",
  "tika-vin08t:1954_5": "ārocesuṃ – anujānāmi, bhikkhave, āgamentānaṃ akāmā bhāgaṃ dātunti.",
  "tika-vin08t:1955_0": "Tena kho pana samayena sambahulā bhikkhū kosalesu janapadesu addhānamaggappaṭipannā",
  "tika-vin08t:1955_1": "honti. Ekacce bhikkhū paṭhamaṃ susānaṃ okkamiṃsu paṃsukūlāya, ekacce bhikkhū pacchā",
  "tika-vin08t:1955_2": "okkamiṃsu. Ye te bhikkhū paṭhamaṃ susānaṃ okkamiṃsu paṃsukūlāya, te paṃsukūlāni labhiṃsu.",
  "tika-vin08t:1955_3": "Ye te bhikkhū pacchā okkamiṃsu, te na labhiṃsu. Te evamāhaṃsu “amhākampi, āvuso,",
  "tika-vin08t:1955_4": "bhāgaṃ dethā”ti. Te evamāhaṃsu “na mayaṃ, āvuso, tumhākaṃ bhāgaṃ dassāma, kissa tumhe",
  "tika-vin08t:1955_5": "pacchā okkamitthā”ti. Bhagavato etamatthaṃ ārocesuṃ – anujānāmi, bhikkhave, pacchā",
  "tika-vin08t:1955_6": "okkantānaṃ nākāmā bhāgaṃ dātunti.",
  "tika-vin08t:1956_0": "Tena kho pana samayena sambahulā bhikkhū kosalesu janapadesu addhānamaggappaṭipannā",
  "tika-vin08t:1956_1": "honti. Te sadisā susānaṃ okkamiṃsu paṃsukūlāya. Ekacce bhikkhū paṃsukūlāni labhiṃsu,",
  "tika-vin08t:1956_2": "ekacce bhikkhū na labhiṃsu. Ye te bhikkhū na labhiṃsu, te evamāhaṃsu “amhākampi,",
  "tika-vin08t:1956_3": "āvuso, bhāgaṃ dethā”ti. Te evamāhaṃsu “na mayaṃ, āvuso, tumhākaṃ bhāgaṃ dassāma,",
  "tika-vin08t:1956_4": "kissa tumhe na labhitthā”ti. Bhagavato etamatthaṃ ārocesuṃ – anujānāmi, bhikkhave,",
  "tika-vin08t:1956_5": "sadisānaṃ okkantānaṃ akāmā bhāgaṃ dātunti.",
  "tika-vin08t:1957_0": "Tattha āgamesunti upacāre acchiṃsu. Tenāha bhagavā “anujānāmi, bhikkhave, āgamentānaṃ",
  "tika-vin08t:1957_1": "akāmā bhāgaṃ dātu”nti. Upacāreti susānassa āsannappadese. Yadi pana manussā “idhāgatā",
  "tika-vin08t:1957_2": "eva gaṇhantū”ti denti, saññāṇaṃ vā katvā gacchanti “sampattā gaṇhantū”ti. Sampattānaṃ",
  "tika-vin08t:1957_3": "sabbesampi pāpuṇāti. Sace chaḍḍetvā gatā, yena gahitaṃ, so eva sāmī. Sadisā susānaṃ",
  "tika-vin08t:1957_4": "okkamiṃsūti sabbe samaṃ okkamiṃsu, ekadisāya vā okkamiṃsūtipi attho.",
  "tika-vin08t:1958_0": "Tena kho pana samayena sambahulā bhikkhū kosalesu janapadesu addhānamaggappaṭipannā",
  "tika-vin08t:1958_1": "honti. Te katikaṃ katvā susānaṃ okkamiṃsu paṃsukūlāya. Ekacce bhikkhū paṃsukūlāni",
  "tika-vin08t:1958_2": "labhiṃsu, ekacce bhikkhū na labhiṃsu. Ye te bhikkhū na labhiṃsu, te evamāhaṃsu “amhākampi,",
  "tika-vin08t:1958_3": "āvuso, bhāgaṃ dethā”ti. Te evamāhaṃsu “na mayaṃ, āvuso, tumhākaṃ bhāgaṃ dassāma,",
  "tika-vin08t:1958_4": "kissa tumhe na labhitthā”ti. Bhagavato etamatthaṃ ārocesuṃ – anujānāmi, bhikkhave,",
  "tika-vin08t:1958_5": "katikaṃ katvā okkantānaṃ akāmā bhāgaṃ dātunti. Tattha te katikaṃ katvāti “laddhaṃ",
  "tika-vin08t:1958_6": "paṃsukūlaṃ sabbe bhājetvā gaṇhissāmā”ti bahimeva katikaṃ katvā. Chaḍḍetvā gatāti",
  "tika-vin08t:1958_7": "kiñci avatvāyeva chaḍḍetvā gatā. Etena “bhikkhū gaṇhantū”ti chaḍḍite eva akāmā bhāgadānaṃ",
  "tika-vin08t:1958_8": "vihitaṃ, kevalaṃ chaḍḍite pana katikāya asati ekato bahūsu paviṭṭhesu yena gahitaṃ,",
  "tika-vin08t:1958_9": "tena akāmā bhāgo na dātabboti dasseti. Samānā disā puratthimādibhedā etesanti sadisāti",
  "tika-vin08t:1958_10": "āha “ekadisāya vā okkamiṃsū”ti.",
  "tika-vin08t:1959": "Acchinnacīvarakathā",
  "tika-vin08t:1960_0": "5. Acchinnacīvarakathāyaṃ anupubbakathāti anupubbena vinicchayakathā. Sesaparikkhārānaṃ",
  "tika-vin08t:1960_1": "saddhivihārikehi gahitattā nivāsanapārupanameva avasiṭṭhanti āha “nivāsanapārupanamattaṃyeva",
  "tika-vin08t:1960_2": "haritvā”ti. Saddhivihārikānaṃ tāva āgamanassa vā anāgamanassa vā ajānanatāya vuttaṃ",
  "tika-vin08t:1960_3": "“therehi neva tāva…pe… bhuñjitabba”nti. Paresampi atthāya labhantīti attano cīvaraṃ",
  "tika-vin08t:1960_4": "dadamānā sayaṃ sākhābhaṅgena paṭicchādentīti tesaṃ atthāyapi bhañjituṃ labhanti.",
  "tika-vin08t:1960_5": "“Tiṇena vā paṇṇena vā paṭicchādetvā āgantabba”nti vacanato īdisesu bhūtagāmapātabyatāpi",
  "tika-vin08t:1960_6": "anuññātāyeva hotīti āha “neva bhūtagāmapātabyatāya pācittiyaṃ hotī”ti. Na tesaṃ dhāraṇe",
  "tika-vin08t:1960_7": "dukkaṭanti tesaṃ titthiyadhajānaṃ dhāraṇepi dukkaṭaṃ natthi.",
  "tika-vin08t:1961_0": "Yāni ca nesaṃ vatthāni dentīti sambandho. Therānaṃ sayameva dinnattā vuttaṃ “acchinnacīvaraṭṭhāne",
  "tika-vin08t:1961_1": "ṭhitattā”ti. Yadi laddhiṃ gaṇhāti, titthiyapakkantako nāma hoti. Tasmā vuttaṃ “laddhiṃ",
  "tika-vin08t:1961_2": "aggahetvā”ti. “No ce hoti, saṅghassa vihāracīvaraṃ vā…pe… āpatti dukkaṭassā”ti iminā",
  "tika-vin08t:1961_3": "antarāmagge paviṭṭhavihārato nikkhamitvā aññattha attano abhirucitaṭṭhānaṃ gacchantassa",
  "tika-vin08t:1961_4": "dukkaṭaṃ vuttaṃ, iminā ca “yaṃ āvāsaṃ paṭhamaṃ upagacchatī”ti vuttaṃ antarāmagge",
  "tika-vin08t:1961_5": "ṭhitavihārampi sace naggo hutvā gacchati, dukkaṭamevāti veditabbaṃ. Yadi evaṃ tattha",
  "tika-vin08t:1961_6": "kasmā na vuttanti ce? Anokāsattā. Tattha hi “anujānāmi, bhikkhave, acchinnacīvarassa",
  "tika-vin08t:1961_7": "vā…pe… cīvaraṃ viññāpetu”nti iminā sambandhena saṅghikampi cīvaraṃ nivāsetuṃ pārupituñca",
  "tika-vin08t:1961_8": "anujānanto “yaṃ āvāsaṃ paṭhamaṃ…pe… gahetvā pārupitu”nti āha, tasmā tattha anokāsattā dukkaṭaṃ na vuttaṃ.",
  "tika-vin08t:1962_0": "Vihāracīvaranti senāsanacīvaraṃ. Cimilikāhīti paṭapilotikāhi. Tassa uparīti bhūmattharaṇassa",
  "tika-vin08t:1962_1": "upari. Videsagatenāti aññaṃ cīvaraṃ alabhitvā videsagatena. Ekasmiṃ…pe… ṭhapetabbanti",
  "tika-vin08t:1962_2": "ettha sesena gahetvā āgatattā ṭhapentena ca saṅghikaparibhogavaseneva ṭhapitattā",
  "tika-vin08t:1962_3": "aññasmiṃ senāsane niyamitampi aññattha ṭhapetuṃ vaṭṭatīti vadanti. Paribhogenevāti",
  "tika-vin08t:1962_4": "aññaṃ cīvaraṃ alabhitvā paribhuñjanena.",
  "tika-vin08t:1963_0": "Paribhogajiṇṇanti yathā tena cīvarena sarīraṃ paṭicchādetuṃ na sakkā, evaṃ jiṇṇaṃ.",
  "tika-vin08t:1963_1": "Kappiyavohārenāti kayavikkayāpattito mocanatthaṃ vuttaṃ. “Viññāpentassā”ti imasseva",
  "tika-vin08t:1963_2": "atthaṃ vibhāveti “cetāpentassa parivattāpentassā”ti. Attano dhanena hi viññāpanaṃ",
  "tika-vin08t:1963_3": "nāma parivattanamevāti adhippāyo. Saṅghavasena pavāritānaṃ viññāpane vattaṃ dasseti",
  "tika-vin08t:1963_4": "“pamāṇameva vaṭṭatī”ti. Saṅghavasena hi pavārite sabbesaṃ sādhāraṇattā adhikaṃ viññāpetuṃ",
  "tika-vin08t:1963_5": "na vaṭṭati. Yaṃ yaṃ pavāretīti yaṃ yaṃ cīvarādiṃ dassāmīti pavāreti. Viññāpanakiccaṃ",
  "tika-vin08t:1963_6": "natthīti vinā viññattiyā dīyamānattā viññāpetvā kiṃ karissatīti adhippāyo. Aññassatthāyāti",
  "tika-vin08t:1963_7": "etthapi “ñātakānaṃ pavāritāna”nti idaṃ anuvattatiyevāti āha “attano ñātakapavārite”tiādi.",
  "tika-vin08t:1963_8": "Vikappanupagacīvaratā, samayābhāvo, aññātakaviññatti, tāya ca paṭilābhoti imānettha cattāri aṅgāni.",
  "tika-vin08t:1964_0": "Vimativinodaniyaṃ pana pāḷiyaṃ dhammanimantanāti samaṇesu vattabbācāradhammamattavasena",
  "tika-vin08t:1964_1": "nimantanā, dātukāmatāya katanimantanā na hotīti attho. Teneva “viññāpessatī”ti vuttaṃ.",
  "tika-vin08t:1964_2": "Aññātakaappavāritato hi viññatti nāma hoti.",
  "tika-vin08t:1965_0": "“Tiṇena vā paṇṇena vā paṭicchādetvā āgantabba”nti iminā bhūtagāmavikopanaṃ anuññātanti",
  "tika-vin08t:1965_1": "āha “nevabhūtagāmapātabyatāyā”tiādi. Paṭhamaṃ suddhacittena liṅgaṃ gahetvā pacchā",
  "tika-vin08t:1965_2": "laddhiṃ gaṇhantopi titthiyapakkantako evāti āha “nivāsetvāpi laddhi na gahetabbā”ti.",
  "tika-vin08t:1966_0": "Yaṃ āvāsaṃ paṭhamaṃ upagacchatīti etthapi vihāracīvarādiatthāya pavisantenapi tiṇādīhi",
  "tika-vin08t:1966_1": "paṭicchādetvāva gantabbaṃ, “na tveva naggena āgantabba”nti sāmaññato dukkaṭassa vuttattā.",
  "tika-vin08t:1966_2": "Cimilikāhīti paṭapilotikāhi. Paribhogenevāti aññaṃ cīvaraṃ alabhitvā paribhuñjanena.",
  "tika-vin08t:1966_3": "Paribhogajiṇṇanti yathā taṃ cīvaraṃ paribhuñjiyamānaṃ obhaggavibhaggatāya asāruppaṃ hoti, evaṃ jiṇṇaṃ.",
  "tika-vin08t:1967_0": "Aññassatthāyāti etthapi “ñātakānaṃ pavāritāna”nti idaṃ anuvattatevāti āha “attano",
  "tika-vin08t:1967_1": "ñātakapavārite”tiādi. Idha pana aññassa acchinnanaṭṭhacīvarassa atthāya aññātakaappavārite",
  "tika-vin08t:1967_2": "viññāpentassa nissaggiyena anāpattīti attho gahetabbo, itarathā “ñātakānaṃ pavāritāna”nti",
  "tika-vin08t:1967_3": "iminā viseso na bhaveyya, teneva anantarasikkhāpade vakkhati “aṭṭhakathāsu pana ñātakapavāritaṭṭhāne…pe…",
  "tika-vin08t:1967_4": "pamāṇameva vaṭṭatīti vuttaṃ, taṃ pāḷiyā na sametī”ti ca “yasmā panidaṃ sikkhāpadaṃ",
  "tika-vin08t:1967_5": "aññassatthāya viññāpanavatthusmiṃyeva paññattaṃ, tasmā idha ‘aññassatthāyā’ti na",
  "tika-vin08t:1967_6": "vutta”nti ca. Vikappanupagacīvaratā, samayābhāvo, aññātakaviññatti, tāya ca paṭilābhoti",
  "tika-vin08t:1967_7": "imānettha cattāri aṅgāni.",
  "tika-vin08t:1968_0": "“Tañce aññātako gahapati vā gahapatānī vā bahūhi cīvarehi abhihaṭṭhuṃ pavāreyya,",
  "tika-vin08t:1968_1": "santaruttaraparamaṃ tena bhikkhunā tato cīvaraṃ sāditabbaṃ, tato ce uttari sādiyeyya,",
  "tika-vin08t:1968_2": "nissaggiyaṃ pācittiya”nti imasmiṃ taduttarisikkhāpade abhihaṭṭhunti ettha abhīti",
  "tika-vin08t:1968_3": "upasaggo, haritunti attho, gaṇhitunti vuttaṃ hoti. Pavāreyyāti icchāpeyya, icchaṃ",
  "tika-vin08t:1968_4": "ruciṃ uppādeyya vadeyya nimanteyyāti attho. Abhihaṭṭhuṃ pavārentena pana yathā vattabbaṃ.",
  "tika-vin08t:1968_5": "Taṃ ākāraṃ dassetuṃ “yāvattakaṃ icchasi, tāvattakaṃ gaṇhāhī”ti evamassa padabhājanaṃ",
  "tika-vin08t:1968_6": "vuttaṃ. Atha vā yathā “nekkhammaṃ daṭṭhu khemato”ti ettha disvāti attho, evamidhapi",
  "tika-vin08t:1968_7": "abhihaṭṭhuṃ pavāreyyāti abhiharitvā pavāreyyāti attho. Tattha kāyābhihāro vācābhihāroti",
  "tika-vin08t:1968_8": "duvidho abhihāro. Kāyena vā hi vatthādīni abhiharitvā pādamūle ṭhapetvā “yattakaṃ",
  "tika-vin08t:1968_9": "icchasi, tattakaṃ gaṇhāhī”ti vadanto pavāreyya, vācāya vā “amhākaṃ dussakoṭṭhāgāraṃ",
  "tika-vin08t:1968_10": "paripuṇṇaṃ, yattakaṃ icchasi, tattakaṃ gaṇhāhī”ti vadanto pavāreyya, tadubhayampi",
  "tika-vin08t:1968_11": "ekajjhaṃ katvā “abhihaṭṭhuṃ pavāreyyā”ti vuttaṃ.",
  "tika-vin08t:1969_0": "Santaruttaraparamanti saantaraṃ uttaraṃ paramaṃ assa cīvarassāti santaruttaraparamaṃ,",
  "tika-vin08t:1969_1": "nivāsanena saddhiṃ pārupanaṃ ukkaṭṭhaparicchedo assāti vuttaṃ hoti. Tato cīvaraṃ",
  "tika-vin08t:1969_2": "sāditabbanti tato abhihaṭacīvarato ettakaṃ cīvaraṃ gahetabbaṃ, na ito paranti attho.",
  "tika-vin08t:1969_3": "Yasmā pana acchinnasabbacīvarena tecīvarikeneva bhikkhunā evaṃ paṭipajjitabbaṃ, aññena",
  "tika-vin08t:1969_4": "aññathāpi, tasmā taṃ vibhāgaṃ dassetuṃ “sace tīṇi naṭṭhāni hontī”tiādinā nayenassa",
  "tika-vin08t:1969_5": "padabhājanaṃ vuttaṃ.",
  "tika-vin08t:1970_0": "Tatrāyaṃ vinicchayo – yassa tīṇi naṭṭhāni, tena dve sāditabbāni, ekaṃ nivāsetvā ekaṃ",
  "tika-vin08t:1970_1": "pārupitvā aññaṃ sabhāgaṭṭhānato pariyesissati. Yassa dve naṭṭhāni, tena ekaṃ sāditabbaṃ.",
  "tika-vin08t:1970_2": "Sace pakatiyāva santaruttarena carati, dve sāditabbāni, evaṃ ekaṃ sādiyanteneva samo",
  "tika-vin08t:1970_3": "bhavissati. Yassa tīsu ekaṃ naṭṭhaṃ, na sāditabbaṃ. Yassa pana dvīsu ekaṃ naṭṭhaṃ,",
  "tika-vin08t:1970_4": "ekaṃ sāditabbaṃ. Yassa ekaṃyeva hoti, tañca naṭṭhaṃ, dve sāditabbāni. Bhikkhuniyā",
  "tika-vin08t:1970_5": "pana pañcasupi naṭṭhesu dve sāditabbāni, catūsu naṭṭhesu ekaṃ sāditabbaṃ, tīsu naṭṭhesu",
  "tika-vin08t:1970_6": "kiñci na sāditabbaṃ, ko pana vādo dvīsu vā ekasmiṃ vā. Yena kenaci hi santaruttaraparamatāya",
  "tika-vin08t:1970_7": "ṭhātabbaṃ, tato uttari na labbhatīti idamettha lakkhaṇaṃ.",
  "tika-vin08t:1971_0": "Sesakaṃ āharissāmīti dve cīvarāni katvā sesaṃ puna āharissāmīti attho. Na acchinnakāraṇāti",
  "tika-vin08t:1971_1": "bāhusaccādiguṇavasena denti. Ñātakānantiādīsu ñātakānaṃ dentānaṃ sādiyantassa, pavāritānaṃ",
  "tika-vin08t:1971_2": "dentānaṃ sādiyantassa, attano dhanena sādiyantassa anāpattīti attho. Aṭṭhakathāsu",
  "tika-vin08t:1971_3": "pana “ñātakapavāritaṭṭhāne pakatiyā bahumpi vaṭṭati, acchinnakāraṇā pamāṇameva vaṭṭatī”ti",
  "tika-vin08t:1971_4": "vuttaṃ, taṃ pāḷiyā na sameti. Yasmā panidaṃ sikkhāpadaṃ aññassatthāya viññāpanavatthusmiṃyeva",
  "tika-vin08t:1971_5": "paññattaṃ, tasmā idha “aññassatthāyā”ti na vuttaṃ. Sesaṃ uttānatthameva. Samuṭṭhānādīsu",
  "tika-vin08t:1971_6": "idampi chasamuṭṭhānaṃ, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammavacīkammaṃ,",
  "tika-vin08t:1971_7": "ticittaṃ, tivedananti.",
  "tika-vin08t:1972_0": "Sattame pāḷiyaṃ paggāhikasālanti dussavāṇijakānaṃ āpaṇaṃ, “paggāhitasāla”ntipi paṭhanti.",
  "tika-vin08t:1972_1": "Abhīti upasaggoti tassa visesatthābhāvaṃ dasseti. Tenāha “haritunti attho”ti. Varasaddassa",
  "tika-vin08t:1972_2": "icchāyaṃ vattamānattā āha “icchāpeyyā”ti. Daṭṭhu khematoti ettha gāthābandhavasena",
  "tika-vin08t:1972_3": "anunāsikalopo daṭṭhabbo. Saantaranti antaravāsakasahitaṃ. Uttaranti uttarāsaṅgaṃ.",
  "tika-vin08t:1972_4": "Assa cīvarassāti sāditabbacīvarassa. Acchinnasabbacīvarenāti acchinnāni sabbāni tīṇi",
  "tika-vin08t:1972_5": "cīvarāni assāti acchinnasabbacīvaro, tenāti attho. Yassa hi acchindanasamaye tīṇi",
  "tika-vin08t:1972_6": "cīvarāni sannihitāni honti, tāni sabbāni acchinnānīti so “acchinnasabbacīvaro”ti",
  "tika-vin08t:1972_7": "vuccati. Teneva “acchinnasabbacīvarena tecīvarikenā”ti vuttaṃ. Tecīvarikenāti hi",
  "tika-vin08t:1972_8": "acchindanasamaye ticīvarassa sannihitabhāvaṃ sandhāya vuttaṃ, na pana vinaye tecīvarikābhāvaṃ,",
  "tika-vin08t:1972_9": "dhutaṅgatecīvarikabhāvaṃ vā sandhāya. Evaṃ paṭipajjitabbanti “santaruttaraparamaṃ",
  "tika-vin08t:1972_10": "tena bhikkhunā tato cīvaraṃ sāditabba”nti vuttavidhinā paṭipajjitabbaṃ. Aññenāti",
  "tika-vin08t:1972_11": "acchinnaasabbacīvarena. Yassa tīsu cīvaresu ekaṃ vā dve vā cīvarāni acchinnāni honti,",
  "tika-vin08t:1972_12": "tenāti attho. Aññathāpīti “santaruttaraparama”nti vuttavidhānato aññathāpi. Yassa",
  "tika-vin08t:1972_13": "hi tīsu dve cīvarāni acchinnāni honti, ekaṃ sāditabbaṃ, ekasmiṃ acchinne na sāditabbanti",
  "tika-vin08t:1972_14": "na tassa santaruttaraparamasādiyanaṃ sambhavati. Ayameva ca attho padabhājanena vibhāvito.",
  "tika-vin08t:1972_15": "Tenāha “taṃ vibhāgaṃ dassetu”nti.",
  "tika-vin08t:1973_0": "Keci pana “tecīvarikenāti vuttattā ticīvaraṃ parikkhāracoḷavasena adhiṭṭhahitvā paribhuñjato",
  "tika-vin08t:1973_1": "tasmiṃ naṭṭhe bahūnipi gahetuṃ labhatī”ti vadanti, taṃ na gahetabbaṃ. Padabhājanassa",
  "tika-vin08t:1973_2": "hi adhippāyaṃ dassentena yasmā pana “acchinnasabbacīvarena…pe… taṃ vibhāgaṃ dassetu”nti",
  "tika-vin08t:1973_3": "vuttaṃ, padabhājane ca na tādiso attho upalabbhati, tasmā taṃ na gahetabbameva. Yampi",
  "tika-vin08t:1973_4": "mātikāṭṭhakathāyaṃ vuttaṃ “yassa adhiṭṭhitaticīvarassa tīṇi naṭṭhānī”ti, tatthapi",
  "tika-vin08t:1973_5": "adhiṭṭhitaggahaṇaṃ sarūpakathanamattanti gahetabbaṃ, na pana ticīvarādhiṭṭhānena",
  "tika-vin08t:1973_6": "adhiṭṭhitacīvarassevāti evamattho gahetabbo pāḷiyaṃ aṭṭhakathāyañca tathā atthassāsambhavato.",
  "tika-vin08t:1973_7": "Na hi ticīvarādhiṭṭhānena adhiṭṭhitacīvarasseva idaṃ sikkhāpadaṃ paññattanti sakkā",
  "tika-vin08t:1973_8": "viññātuṃ. Purimasikkhāpadena hi acchinnacīvarassa aññātakaviññattiyā anuññātattā",
  "tika-vin08t:1973_9": "pamāṇaṃ ajānitvā viññāpanavatthusmiṃ pamāṇato sādiyanaṃ anujānantena bhagavatā idaṃ",
  "tika-vin08t:1973_10": "sikkhāpadaṃ paññattaṃ, tasmā parikkhāracoḷikassa bahumpi sādituṃ vaṭṭatīti ayamattho",
  "tika-vin08t:1973_11": "neva pāḷiyā sameti, na ca bhagavato adhippāyaṃ anulometi.",
  "tika-vin08t:1974_0": "Yassa tīṇi naṭṭhāni, tena dve sāditabbānīti ettha yassa ticīvarato adhikampi cīvaraṃ",
  "tika-vin08t:1974_1": "aññattha ṭhitaṃ atthi, tadā tassa cīvarassa alabbhanīyabhāvato tenapi sādituṃ vaṭṭatīti",
  "tika-vin08t:1974_2": "veditabbaṃ. Pakatiyāva santaruttarena caratīti sāsaṅkasikkhāpadavasena vā avippavāsasammutivasena",
  "tika-vin08t:1974_3": "vā tatiyassa alābhena vā carati. “Dve naṭṭhānī”ti adhikārattā vuttaṃ “dve sāditabbānī”ti.",
  "tika-vin08t:1974_4": "Ekaṃ sādiyanteneva samo bhavissatīti tiṇṇaṃ cīvarānaṃ dvīsu naṭṭhesu ekaṃ sādiyantena",
  "tika-vin08t:1974_5": "samo bhavissati ubhinnampi santaruttaraparamatāya avaṭṭhānato. Yassa ekaṃyeva hotīti",
  "tika-vin08t:1974_6": "aññena kenaci kāraṇena vinaṭṭhasesacīvaraṃ sandhāya vuttaṃ.",
  "tika-vin08t:1975_0": "“Sesakaṃ tumheva hotūti dentī”ti vuttattā “pamāṇayuttaṃ gaṇhissāma, sesakaṃ āharissāmā”ti",
  "tika-vin08t:1975_1": "vatvā gahetvā gamanasamayepi “sesakampi tumhākaṃyeva hotū”ti vadanti, laddhakappiyameva.",
  "tika-vin08t:1975_2": "Pavāritānanti acchinnakālato pubbeyeva pavāritānaṃ. Pāḷiyā na sametīti santaruttaraparamato",
  "tika-vin08t:1975_3": "uttari sādiyane anāpattidassanatthaṃ “anāpatti ñātakānaṃ pavāritāna”nti vuttattā",
  "tika-vin08t:1975_4": "na sameti. Santaruttaraparamaṃ sādiyantassa hi āpattippasaṅgoyeva natthi, sati ca",
  "tika-vin08t:1975_5": "sikkhāpadena āpattippasaṅge anāpatti yuttā dassetunti adhippāyo. Keci pana “pamāṇameva",
  "tika-vin08t:1975_6": "vaṭṭatīti idaṃ sallekhadassanatthaṃ vutta”nti vadanti.",
  "tika-vin08t:1976_0": "Yasmā panidaṃ…pe… na vuttanti etthāyamadhippāyo – “aññassatthāyā”ti vuccamāne aññesaṃ",
  "tika-vin08t:1976_1": "atthāya pamāṇaṃ atikkamitvāpi gaṇhituṃ vaṭṭatīti āpajjati, tañca aññassatthāya viññāpanavatthusmiṃ",
  "tika-vin08t:1976_2": "paññattattā vatthunā saṃsandiyamānaṃ na sameti. Na hi yaṃ vatthuṃ nissāya sikkhāpadaṃ",
  "tika-vin08t:1976_3": "paññattaṃ, tasmiṃyeva anāpattivacanaṃ yuttanti. Gaṇṭhipadesu pana tīsupi “imassa",
  "tika-vin08t:1976_4": "sikkhāpadassa attano sādiyanapaṭibaddhatāvasena pavattattā ‘aññassatthāyā’ti vattuṃ",
  "tika-vin08t:1976_5": "okāsoyeva natthi, tasmā na vutta”nti kathitaṃ. Idha “aññassatthāyā”ti avuttattā aññesaṃ",
  "tika-vin08t:1976_6": "atthāya ñātakapavāritesu adhikaṃ viññāpentassa āpattīti ce? Na, tattha purimasikkhāpadeneva",
  "tika-vin08t:1976_7": "anāpattisiddhito. Tatuttaritā, acchinnādikāraṇatā, aññātakaviññatti, tāya ca paṭilābhoti",
  "tika-vin08t:1976_8": "imānettha cattāri aṅgāni.",
  "tika-vin08t:1977_0": "Vimativinodaniyaṃ pana “pāḷiyaṃ paggāhikasālanti dussāpaṇaṃ. Tañhi vāṇijakehi dussāni",
  "tika-vin08t:1977_1": "paggahetvā dassanaṭṭhānatāya ‘paggāhikasālā’ti vuccati. Assa cīvarassāti sāditabbacīvarassa.",
  "tika-vin08t:1977_2": "Tecīvarikenāti iminā acchinnaticīvarato aññassa vihārādīsu nihitassa cīvarassa abhāvaṃ",
  "tika-vin08t:1977_3": "dasseti. Yadi bhaveyya, viññāpetuṃ na vaṭṭeyya, tāvakālikaṃ nivāsetvā attano cīvaraṃ",
  "tika-vin08t:1977_4": "gahetabbaṃ. Tāvakālikampi alabhantassa bhūtagāmavikopanaṃ katvā tiṇapaṇṇehi chadanaṃ",
  "tika-vin08t:1977_5": "viya viññāpanampi vaṭṭati eva. Aññenāti acchinnaasabbacīvarena. ‘Dve naṭṭhānī’ti",
  "tika-vin08t:1977_6": "adhikārato vuttaṃ ‘dve sāditabbānī’ti. Pāḷiyā na sametīti ‘anāpatti ñātakānaṃ pavāritāna’nti",
  "tika-vin08t:1977_7": "imāya pāḷiyā na sameti tatuttari viññāpanaāpattippasaṅge eva vuttattā. Aññassatthāyāti",
  "tika-vin08t:1977_8": "na vuttanti idaṃ aññassatthāya tatuttari viññāpane nissaggiyaṃ pācittiyaṃ hotīti",
  "tika-vin08t:1977_9": "imamatthaṃ dīpeti. Tañca pācittiyaṃ yesaṃ atthāya viññāpeti, tesaṃ vā siyā viññāpakasseva",
  "tika-vin08t:1977_10": "vā, na tāva tesaṃ, tehi aviññāpitattā, nāpi viññāpakassa, attānaṃ uddissa aviññattattā.",
  "tika-vin08t:1977_11": "Tasmā aññassatthāya viññāpentassapi nissaggiyaṃ pācittiyaṃ na dissati. Pāḷiyaṃ pana",
  "tika-vin08t:1977_12": "imassa sikkhāpadassa attano sādiyanapaṭibaddhatāvasena pavattattā ‘aññassatthāyā’ti",
  "tika-vin08t:1977_13": "anāpattivāre na vuttanti vadanti, tañca yuttaṃ viya dissati, vīmaṃsitvā gahetabbaṃ.",
  "tika-vin08t:1977_14": "Tatuttaricīvaratā, acchinnādikāraṇatā, aññātakaviññatti, tāya ca paṭilābhoti imānettha cattāri aṅgānī”ti.",
  "tika-vin08t:1978_0": "Idaṃ tatuttarisikkhāpadavinicchayaṃ ācariyena avuttampi acchinnacīvarādhikāreyeva",
  "tika-vin08t:1978_1": "pavattattā amhehi gahitaṃ, aññātakaviññattisikkhāpadassa samayesu acchinnacīvarakāle",
  "tika-vin08t:1978_2": "aññātakānaṃ viññāpetabbabhāvo bhagavatā vutto, tehi dinnacīvarassa mattaso gahitabhāvo",
  "tika-vin08t:1978_3": "tatuttarisikkhāpadena vutto. Tasmā acchinnacīvaraadhikāroyeva hotīti.",
  "tika-vin08t:1979": "Cīvaraacchindanavinicchayakathā",
  "tika-vin08t:1980_0": "Ito paraṃ acchindanasāmaññena cīvaraacchindanavinicchayaṃ vakkhāma – tattha yampi",
  "tika-vin08t:1980_1": "tyāhanti yampi te ahaṃ. So kira “mama pattacīvaraupāhanapaccattharaṇāni vahanto mayā",
  "tika-vin08t:1980_2": "saddhiṃ cārikaṃ pakkamissatī”ti adāsi. Tenevamāha “mayā saddhiṃ janapadacārikaṃ pakkamissatī”ti.",
  "tika-vin08t:1980_3": "Acchindīti balakkārena aggahesi, sakasaññāya gahitattā panassa pārājikaṃ natthi,",
  "tika-vin08t:1980_4": "kilametvā gahitattā āpatti paññattā.",
  "tika-vin08t:1981_0": "Sayaṃ acchindati, nissaggiyaṃ pācittiyanti ekaṃ cīvaraṃ ekābaddhāni ca bahūni acchindato",
  "tika-vin08t:1981_1": "ekā āpatti, ekato abaddhāni visuṃ visuṃ ṭhitāni bahūni acchindato, “saṅghāṭiṃ āhara,",
  "tika-vin08t:1981_2": "uttarāsaṅgaṃ āharā”ti evaṃ āharāpayato ca vatthugaṇanāya āpattiyo. “Mayā dinnāni",
  "tika-vin08t:1981_3": "sabbāni āharā”ti vadatopi ekavacaneneva sambahulā āpattiyo.",
  "tika-vin08t:1982_0": "Aññaṃ āṇāpeti, āpatti dukkaṭassāti “cīvaraṃ gaṇhā”ti āṇāpeti, ekaṃ dukkaṭaṃ. Āṇatto",
  "tika-vin08t:1982_1": "bahūni gaṇhāti, ekaṃ pācittiyaṃ. “Saṅghāṭiṃ gaṇha, uttarāsaṅgaṃ gaṇhā”ti vadato vācāya",
  "tika-vin08t:1982_2": "vācāya dukkaṭaṃ. “Mayā dinnāni sabbāni gaṇhā”ti vadato ekavācāya sambahulā āpattiyo.",
  "tika-vin08t:1983_0": "Aññaṃ parikkhāranti vikappanupagapacchimaṃ cīvaraṃ ṭhapetvā yaṃ kiñci antamaso sūcimpi.",
  "tika-vin08t:1983_1": "Veṭhetvā ṭhapitasūcīsupi vatthugaṇanāya dukkaṭāni. Sithilaveṭhitāsu evaṃ. Gāḷhaṃ",
  "tika-vin08t:1983_2": "katvā baddhāsu pana ekameva dukkaṭanti mahāpaccariyaṃ vuttaṃ. Sūcighare pakkhittāsupi",
  "tika-vin08t:1983_3": "eseva nayo. Thavikāya pakkhipitvā sithilabaddhagāḷhabaddhesu tikaṭukādīsu bhesajjesupi eseva nayo.",
  "tika-vin08t:1984_0": "So vā detīti “bhante, tumhākaṃyeva idaṃ sāruppa”nti evaṃ vā deti. Atha vā pana “āvuso,",
  "tika-vin08t:1984_1": "mayaṃ tuyhaṃ ‘vattapaṭipattiṃ karissati, amhākaṃ santike upajjhaṃ gaṇhissati, dhammaṃ",
  "tika-vin08t:1984_2": "pariyāpuṇissatī’ti cīvaraṃ adamhā, sodāni tvaṃ na vattaṃ karosi, na upajjhaṃ gaṇhāsi,",
  "tika-vin08t:1984_3": "na dhammaṃ pariyāpuṇāsī”ti evamādīhi vutto “bhante, cīvaratthāya maññe bhaṇatha,",
  "tika-vin08t:1984_4": "idaṃ vo cīvara”nti deti, evampi so vā deti. Disāpakkantaṃ vā pana daharaṃ “nivattetha",
  "tika-vin08t:1984_5": "na”nti bhaṇati, so na nivattati. “Cīvaraṃ gahetvā rundhathā”ti evaṃ ce nivattati,",
  "tika-vin08t:1984_6": "sādhu. Sace “pattacīvaratthāya maññe tumhe bhaṇatha, gaṇhatha na”nti deti, evampi",
  "tika-vin08t:1984_7": "soyeva deti. Vibbhantaṃ vā disvā “mayaṃ tuyhaṃ ‘vattaṃ karissatī’ti pattacīvaraṃ",
  "tika-vin08t:1984_8": "adamhā, sodāni tvaṃ vibbhamitvā carasī”ti vadati, itaro “gaṇhatha tumhākaṃ pattacīvara”nti",
  "tika-vin08t:1984_9": "deti, evampi so vā deti. “Mama santike upajjhaṃ gaṇhantasseva te demi, aññattha gaṇhantassa",
  "tika-vin08t:1984_10": "na demi. Vattaṃ karontasseva demi, akarontassa na demi. Dhammaṃ pariyāpuṇantasseva",
  "tika-vin08t:1984_11": "demi, apariyāpuṇantassa na demi. Avibbhamantasseva demi, vibbhamantassa na demī”ti",
  "tika-vin08t:1984_12": "evaṃ pana dātuṃ na vaṭṭati, dadato dukkaṭaṃ, āharāpetuṃ pana vaṭṭati. Cajitvā dinnaṃ",
  "tika-vin08t:1984_13": "acchinditvā gaṇhanto bhaṇḍagghena kāretabbo. Sesamettha uttānameva. Ayaṃ samantapāsādikato uddhaṭavinicchayo.",
  "tika-vin08t:1985_0": "Yampi tyāhanti ettha yanti kāraṇavacanaṃ, tasmā evamettha sambandho veditabbo – “mayā",
  "tika-vin08t:1985_1": "saddhiṃ janapadacārikaṃ pakkamissatīti yaṃ kāraṇaṃ nissāya ahaṃ te, āvuso, cīvaraṃ",
  "tika-vin08t:1985_2": "adāsiṃ, taṃ na karosī”ti kupito anattamano acchindīti. Yanti vā cīvaraṃ parāmasati.",
  "tika-vin08t:1985_3": "Tattha “mayā saddhiṃ janapadacārikaṃ pakkamissatīti yampi te ahaṃ cīvaraṃ adāsiṃ,",
  "tika-vin08t:1985_4": "taṃ cīvaraṃ gaṇhissāmī”ti kupito anattamano acchindīti sambandhitabbaṃ.",
  "tika-vin08t:1986_0": "Āṇatto bahūni gaṇhāti, ekaṃ pācittiyanti “cīvaraṃ gaṇhā”ti āṇattiyā ekacīvaravisayattā",
  "tika-vin08t:1986_1": "ekameva pācittiyaṃ. Vācāya vācāya dukkaṭanti ettha acchinnesu vatthugaṇanāya pācittiyāni.",
  "tika-vin08t:1986_2": "Ekavācāya sambahulā āpattiyoti idaṃ acchinnesu vatthugaṇanāya āpajjitabbaṃ pācittiyāpattiṃ",
  "tika-vin08t:1986_3": "sandhāya vuttaṃ, āṇattiyā āpajjitabbaṃ pana dukkaṭaṃ ekameva.",
  "tika-vin08t:1987": "Evanti iminā “vatthugaṇanāya dukkaṭānī”ti idaṃ parāmasati. Eseva nayoti sithilaṃ gāḷhañca pakkhittāsu āpattiyā bahuttaṃ ekattañca atidisati.",
  "tika-vin08t:1988_0": "Āvuso mayantiādīsu gaṇhitukāmatāya evaṃ vuttepi teneva dinnattā anāpatti. Amhākaṃ",
  "tika-vin08t:1988_1": "santike upajjhaṃ gaṇhissatīti idaṃ sāmaṇerassapi dānaṃ dīpeti, tasmā kiñcāpi pāḷiyaṃ",
  "tika-vin08t:1988_2": "“bhikkhussa sāmaṃ cīvaraṃ datvā”ti vuttaṃ, tathāpi anupasampannakāle datvāpi upasampannakāle",
  "tika-vin08t:1988_3": "acchindantassa pācittiyamevāti veditabbaṃ. Acchindanasamaye upasampannabhāvoyeva",
  "tika-vin08t:1988_4": "hettha pamāṇaṃ. Detīti tuṭṭho vā kupito vā deti. Ruddhathāti nivāretha. Evaṃ pana",
  "tika-vin08t:1988_5": "dātuṃ na vaṭṭatīti ettha evaṃ dinnaṃ na tāva “tassa santaka”nti anadhiṭṭhahitvāva",
  "tika-vin08t:1988_6": "paribhuñjitabbanti veditabbaṃ. Āharāpetuṃ pana vaṭṭatīti evaṃ dinnaṃ bhatisadisattā",
  "tika-vin08t:1988_7": "āharāpetuṃ vaṭṭati. Cajitvā dinnanti vuttanayena adatvā anapekkhena hutvā tasseva",
  "tika-vin08t:1988_8": "dinnaṃ. Bhaṇḍagghena kāretabboti sakasaññāya vinā gaṇhanto bhaṇḍaṃ agghāpetvā āpattiyā",
  "tika-vin08t:1988_9": "kāretabbo. Vikappanupagapacchimacīvaratā, sāmaṃ dinnatā, sakasaññitā, upasampannatā,",
  "tika-vin08t:1988_10": "kodhavasena acchindanaṃ vā acchindāpanaṃ vāti imānettha pañca aṅgāni. Ayaṃ sāratthadīpanīpāṭho.",
  "tika-vin08t:1989_0": "Vimativinodaniyaṃ pana “yampi…pe… acchindīti ettha yaṃ te ahaṃ cīvaraṃ adāsiṃ, taṃ",
  "tika-vin08t:1989_1": "‘mayā saddhiṃ pakkamissatī’ti saññāya adāsiṃ, na aññathāti kupito acchindīti evaṃ",
  "tika-vin08t:1989_2": "ajjhāharitvā yojetabbaṃ. Ekaṃ dukkaṭanti yadi āṇatto avassaṃ acchindati, āṇattikkhaṇe",
  "tika-vin08t:1989_3": "eva pācittiyaṃ. Yadi na acchindati, tadā eva dukkaṭanti daṭṭhabbaṃ. Ekavācāya sambahulāpattiyoti",
  "tika-vin08t:1989_4": "yadi āṇatto anantarāyena acchindati, āṇattikkhaṇeyeva vatthugaṇanāya pācittiyāpattiyo",
  "tika-vin08t:1989_5": "payogakaraṇakkhaṇeyeva āpattiyā āpajjitabbato, cīvaraṃ pana acchinneyeva nissaggiyaṃ",
  "tika-vin08t:1989_6": "hoti. Yadi so na acchindati, āṇattikkhaṇe ekameva dukkaṭanti daṭṭhabbaṃ. Evamaññatthapi",
  "tika-vin08t:1989_7": "īdisesu nayo ñātabbo. Upajjhaṃ gaṇhissatīti sāmaṇerassa dānaṃ dīpeti, tena ca sāmaṇerakāle",
  "tika-vin08t:1989_8": "datvā upasampannakāle acchindatopi pācittiyaṃ dīpeti. “Bhikkhussa sāmaṃ cīvaraṃ datvā”ti",
  "tika-vin08t:1989_9": "idaṃ ukkaṭṭhavasena vuttaṃ. Āharāpetuṃ pana vaṭṭatīti kamme akate bhatisadisattā",
  "tika-vin08t:1989_10": "vuttaṃ. Vikappanupagapacchimacīvaratā, sāmaṃ dinnatā, sakasaññitā, upasampannatā,",
  "tika-vin08t:1989_11": "kodhavasena acchindanaṃ vā acchindāpanaṃ vāti imānettha pañca aṅgānī”ti vuttaṃ.",
  "tika-vin08t:1990": "Paṭibhānacittakathā",
  "tika-vin08t:1991_0": "6. Paṭibhānacittakathāyaṃ aṭṭhakathāyaṃ vuttanayeneva suviññeyyanti sāratthadīpaniyaṃ",
  "tika-vin08t:1991_1": "na kiñci vuttaṃ, vimativinodaniyaṃ pana “karohīti vattuṃ na vaṭṭatīti āṇattiyā eva",
  "tika-vin08t:1991_2": "paṭikkhittattā dvārapālaṃ ‘kiṃ na karosī’tiādinā pariyāyena vattuṃ vaṭṭati. Jātakapakaraṇanti",
  "tika-vin08t:1991_3": "jātakapaṭisaṃyuttaṃ itthipurisādi yaṃ kiñci rūpaṃ adhippetaṃ. ‘Parehi kārāpetu’nti",
  "tika-vin08t:1991_4": "vuttattā buddharūpampi sayaṃ kātuṃ na labhatī”ti vuttaṃ.",
  "tika-vin08t:1992": "Vippakatabhojanakathā",
  "tika-vin08t:1993_0": "7. Vippakatabhojanakathāyampi sāratthadīpanī vimativinodanī vajirabuddhiṭīkāsu na",
  "tika-vin08t:1993_1": "kiñci vuttaṃ. Paṭhamaṃ kataṃ pakataṃ, vi aniṭṭhitaṃ pakataṃ vippakataṃ, vippakataṃ",
  "tika-vin08t:1993_2": "bhojanaṃ yena so vippakatabhojano, paṭhamaṃ bhuñjitvā aniṭṭhitabhojanakicco bhikkhu.",
  "tika-vin08t:1993_3": "Vuttena bhikkhunā pavisitabbanti sambandho. Rittahatthampi uṭṭhāpetuṃ na vaṭṭatīti",
  "tika-vin08t:1993_4": "ettha kāraṇamāha “vippakatabhojanoyeva hi so hotī”ti, yāgukhajjakādīsupi pītesu khāditesupi",
  "tika-vin08t:1993_5": "bhattassa abhuttattā aniṭṭhitabhojanakicco hoti. Pavārito hoti, tena vattabboti pavāritena",
  "tika-vin08t:1993_6": "āsanā vuṭṭhitena bhuñjituṃ alabhamānattā attano santike udake asante vattabboti attho.",
  "tika-vin08t:1993_7": "Sesaṃ suviññeyyameva.",
  "tika-vin08t:1994": "Uddisantauddisāpanakathā",
  "tika-vin08t:1995_0": "8. Uddisantauddisāpanakathāyaṃ uddisantenāti uddesaṃ dentena, pāḷiṃ vācentenāti attho.",
  "tika-vin08t:1995_1": "Uddisāpentenāti uddesaṃ gaṇhantena, pāḷiṃ vācāpentenāti attho. Uccatarepīti pi-saddena",
  "tika-vin08t:1995_2": "samānāsanaṃ sampiṇḍeti. Nīcatarepīti etthāpi eseva nayo.",
  "tika-vin08t:1996": "Tivassantarikakathā",
  "tika-vin08t:1997_0": "9. Tivassantarikakathāyaṃ tīṇi vassāni tivassaṃ, tīṇi vā vassāni tivassāni, tivassānaṃ",
  "tika-vin08t:1997_1": "antaraṃ tivassantaraṃ, tivassantare ṭhitoti tivassantaro, tena tivassantarena, antara-saddo",
  "tika-vin08t:1997_2": "majjhatthavācako, ṇa-paccayo ṭhitatthe. Tenāha vajirabuddhiṭīkāyaṃ “tivassantarenāti",
  "tika-vin08t:1997_3": "tiṇṇaṃ vassānaṃ anto ṭhitenā”ti. Aṭṭhakathāyaṃ pana sarūpameva dassento “tivassantaro",
  "tika-vin08t:1997_4": "nāmā”tiādimāha. Ime sabbeti sabbe tividhā ime samānāsanikā. Sesaṃ suviññeyyameva.",
  "tika-vin08t:1998": "Dīghāsanakathā",
  "tika-vin08t:1999_0": "10. Dīghāsanakathāyaṃ saṃhārimaṃ vāti saṃharituṃ yuttaṃ kaṭasārakādi. Asaṃhārimaṃ",
  "tika-vin08t:1999_1": "vāti saṃharituṃ asakkuṇeyyaṃ pāsāṇādi āsanaṃ. Tenāha sāratthadīpaniyaṃ “dīghāsanaṃ",
  "tika-vin08t:1999_2": "nāma mañcapīṭhavinimuttaṃ yaṃ kiñci tiṇṇannaṃ ekato sukhaṃ nisīdituṃ pahotī”ti. Kasmā",
  "tika-vin08t:1999_3": "pana “tiṇṇannaṃ pahotī”ti vuttaṃ, nanu dvinnaṃ pahonakāsanampi dīghamevāti codanaṃ",
  "tika-vin08t:1999_4": "sandhāyāha “anujānāmi…pe… ettakaṃ pacchimaṃ dīghāsananti hi vutta”nti. Dvinnaṃ pahonake",
  "tika-vin08t:1999_5": "hi adīghāsane samānāsanikeheva saha nisīdituṃ vaṭṭati, tiṇṇannaṃ pahonakato paṭṭhāya",
  "tika-vin08t:1999_6": "gahite dīghāsane pana asamānāsanikehipi saha nisīdituṃ vaṭṭati. Yadi evaṃ paṇḍakādīhipi",
  "tika-vin08t:1999_7": "saha nisīdituṃ vaṭṭeyyāti codanaṃ manasi katvā āha “anujānāmi, bhikkhave, ṭhapetvā",
  "tika-vin08t:1999_8": "paṇḍaka”ntiādi. Tattha attho suviññeyyova.",
  "tika-vin08t:2000": "Gilānupaṭṭhānakathā",
  "tika-vin08t:2001_0": "11. Gilānupaṭṭhānakathāyaṃ palipannoti nimuggo, makkhitoti attho. Uccāretvāti ukkhipitvā.",
  "tika-vin08t:2001_1": "Samānācariyakoti ettha “sacepi ekassa ācariyassa eko antevāsiko hoti, eko saddhivihāriko,",
  "tika-vin08t:2001_2": "etepi aññamaññaṃ samānācariyakā evā”ti vadanti. Bhesajjaṃ yojetuṃ asamattho hotīti",
  "tika-vin08t:2001_3": "vejjena “idañcidañca bhesajjaṃ gahetvā iminā yojetvā dātabba”nti vutte tathā kātuṃ",
  "tika-vin08t:2001_4": "asamatthoti attho. Nīhātunti nīharituṃ, chaḍḍetunti attho. Vimativinodaniyaṃ pana",
  "tika-vin08t:2001_5": "“bhūmiyaṃ paribhaṇḍaṃ akāsīti gilānena nipannabhūmiyaṃ kiliṭṭhaṭṭhānaṃ dhovitvā haritūpalittaṃ",
  "tika-vin08t:2001_6": "kāresīti attho. Bhesajjaṃ yojetuṃ asamatthoti parehi vuttavidhimpi kātuṃ asamattho”ti vuttaṃ.",
  "tika-vin08t:2002": "Maraṇavaṇṇakathā",
  "tika-vin08t:2003_0": "12. Maraṇavaṇṇakathāyaṃ maraṇatthikāva hutvāti imassa kāyassa bhedena saggapāpanādhippāyattā",
  "tika-vin08t:2003_1": "atthato maraṇatthikāva hutvā. Maraṇatthikabhāvaṃ ajānantāti “evaṃ adhippāyino maraṇatthikā",
  "tika-vin08t:2003_2": "nāma hontī”ti attano maraṇatthikabhāvaṃ ajānantā. Na hi te attano cittappavattiṃ",
  "tika-vin08t:2003_3": "na jānanti. Vohāravasenāti pubbabhāgavohāravasena, maraṇādhippāyassa sanniṭṭhāpakacetanākkhaṇe",
  "tika-vin08t:2003_4": "karuṇāya abhāvato kāruññena pāse baddhasūkaramocanaṃ viya na hotīti adhippāyo. “Yathāyunā”ti",
  "tika-vin08t:2003_5": "vuttamevatthaṃ yathānusandhināti pariyāyantarena vuttaṃ, yathānusandhinā yathāyuparicchedenāti",
  "tika-vin08t:2003_6": "vuttaṃ hoti. Atha vā yathānusandhināti yathānuppabandhena, yāva tasmiṃ bhave santānassa",
  "tika-vin08t:2003_7": "anuppabandho avicchinnapavatti hoti, tāva ṭhatvāti vuttaṃ hoti.",
  "tika-vin08t:2004_0": "Vimativinodaniyaṃ “vohāravasenāti pubbabhāgavohāravasena maraṇādhippāyassa sanniṭṭhāpakacetanākkhaṇe",
  "tika-vin08t:2004_1": "karuṇāya abhāvato, kāruññena pāse baddhasūkaramocanaṃ viya na hotīti adhippāyo. ‘Yathāyunā’ti",
  "tika-vin08t:2004_2": "vuttamevatthaṃ yathānusandhināti pariyāyantarena vutta”nti vuttaṃ. Vajirabuddhiṭīkāyaṃ",
  "tika-vin08t:2004_3": "pana “maraṇatthikāva hutvāti imassa kāyassa bhedena saggapāpanādhippāyattā atthato",
  "tika-vin08t:2004_4": "maraṇatthikāva hutvā. “Evaṃadhippāyino maraṇatthikā nāma hontī”ti attano maraṇatthikabhāvaṃ",
  "tika-vin08t:2004_5": "ajānantā āpannā pārājikaṃ. Na hi te attano cittappavattiṃ na jānantīti vuccanti.",
  "tika-vin08t:2004_6": "Vohāravasenāti pubbabhāge vohāravasena, sanniṭṭhāne panetaṃ natthi, pāse baddhasūkaramocane",
  "tika-vin08t:2004_7": "viya na hoti. Yathānusandhināti antarā amaritvāti attho”ti vuttaṃ.",
  "tika-vin08t:2005": "Attapātanakathā",
  "tika-vin08t:2006_0": "13. Attapātanakathāyaṃ vibhattibyattayenāti vibhattivipariṇāmena. Visesādhigamoti",
  "tika-vin08t:2006_1": "samādhi vipassanā ca. Ativiya pākaṭattā “hatthappatto viya dissatī”ti vuttaṃ. Upacchindatīti",
  "tika-vin08t:2006_2": "visesādhigamassa vikkhepo mā hotūti āhāraṃ upacchindati. Visesādhigamanti lokuttaradhammapaṭilābhaṃ.",
  "tika-vin08t:2006_3": "Byākaritvāti ārocetvā. Upacchindati, na vaṭṭatīti yasmā sabhāgānaṃ lajjībhikkhūnaṃyeva",
  "tika-vin08t:2006_4": "ariyā attanā adhigatavisesaṃ tādise kāraṇe sati ārocenti, te ca bhikkhū appatirūpāya",
  "tika-vin08t:2006_5": "anesanāya paccayaṃ na pariyesanti, tasmā tehi pariyesitapaccaye kukkuccaṃ uppādetvā",
  "tika-vin08t:2006_6": "āhāraṃ upacchindituṃ na vaṭṭatīti attho. Sabhāgānañhi byākatattā upacchindituṃ na",
  "tika-vin08t:2006_7": "labhati. Te hi kappiyakhettaṃ ārocenti. Teneva “sabhāgānañhi lajjībhikkhūnaṃ kathetuṃ",
  "tika-vin08t:2006_8": "vaṭṭatīti idaṃ ‘upacchindati, na vaṭṭatī’ti imassa kāraṇaṃ dassentena vutta”nti tīsupi",
  "tika-vin08t:2006_9": "gaṇṭhipadesu vuttaṃ. Atha vā visesādhigamaṃ byākaritvāti idaṃ visesassa adhigatabhāvadassanatthaṃ",
  "tika-vin08t:2006_10": "vuttaṃ, adhigamantarāyaṃ āsaṅkanteneva ca āhārupacchedo kātabboti anuññātattā adhigatena",
  "tika-vin08t:2006_11": "na kātabboti dassetuṃ “visesādhigamaṃ byākaritvā āhāraṃ upacchindati, na vaṭṭatī”ti",
  "tika-vin08t:2006_12": "vuttaṃ. Kiṃ pana ariyā attanā adhigatavisesaṃ aññesaṃ ārocentīti imissā codanāya",
  "tika-vin08t:2006_13": "“sabhāgānañhi lajjībhikkhūnaṃ kathetuṃ vaṭṭatī”ti vuttaṃ, ayamettha yuttataroti amhākaṃ",
  "tika-vin08t:2006_14": "khanti, gaṇṭhipadepi ayamattho dassitoyevāti.",
  "tika-vin08t:2007_0": "Vimativinodaniyampi “vibhattibyattayenāti vibhattivipariṇāmena. Visesādhigamoti samādhi",
  "tika-vin08t:2007_1": "vipassanā ca. Visesādhigamanti lokuttaradhammapaṭilābhaṃ. Byākaritvāti ārocetvā,",
  "tika-vin08t:2007_2": "idañca visesassa adhigatabhāvadassanatthaṃ vuttaṃ. Adhigatavisesā hi diṭṭhānugatiāpajjanatthaṃ",
  "tika-vin08t:2007_3": "lajjībhikkhūnaṃ avassaṃ adhigamaṃ byākaronti, adhigatavisesena pana abyākaritvāpi",
  "tika-vin08t:2007_4": "āhāraṃ upacchindituṃ na vaṭṭati, adhigamantarāyavinodanatthameva āhārupacchedassa",
  "tika-vin08t:2007_5": "anuññātattā tadadhigame so na kātabbova. Kiṃ panādhigamaṃ ārocetuṃ vaṭṭatīti āha",
  "tika-vin08t:2007_6": "sabhāgānañhītiādī”ti vuttaṃ. Vajirabuddhiṭīkāyaṃ “hatthappatto viya dissati, ‘tassa",
  "tika-vin08t:2007_7": "vikkhepo mā hotū’ti upacchindati, visesādhigamaṃ byākaritvā tappabhavaṃ sakkāraṃ",
  "tika-vin08t:2007_8": "lajjāyanto āhāraṃ upacchindati sabhāgānaṃ byākatattā. Te hi kappiyakhettaṃ ārocentī”ti vuttaṃ.",
  "tika-vin08t:2008": "Appaccavekkhitvānisinnakathā",
  "tika-vin08t:2009_0": "14. Appaccavekkhitvā nisinnakathāyaṃ appaṭivekkhitvāti anupaparikkhitvā. Uddhaṃ vā",
  "tika-vin08t:2009_1": "adho vā saṅkamantīti pacchā āgatānaṃ okāsadānatthaṃ nisinnapāḷiyā uddhaṃ vā adho",
  "tika-vin08t:2009_2": "vā gacchanti. Paṭivekkhaṇakiccaṃ natthīti pacchā āgatehi upaparikkhaṇakiccaṃ natthi.",
  "tika-vin08t:2009_3": "Heṭṭhā kismiñci vijjamāne sāṭakaṃ valiṃ gaṇhātīti āha “yasmiṃ vali na paññāyatī”ti.",
  "tika-vin08t:2009_4": "Paṭivekkhaṇañcetaṃ gihīnaṃ santakeyevāti daṭṭhabbaṃ. Vimativinodaniyampi “heṭṭhā",
  "tika-vin08t:2009_5": "kismiñci vijjamāne sāṭakaṃ valiṃ gaṇhātīti āha ‘yasmiṃ vali na paññāyatī’ti. Paṭivekkhaṇañcetaṃ",
  "tika-vin08t:2009_6": "gihīnaṃ santake evāti daṭṭhabba”nti ettakameva vuttaṃ, vajirabuddhiṭīkāyampi “appaṭivekkhitvāti",
  "tika-vin08t:2009_7": "avicāretvā. Heṭṭhimabhāge hi kismiñci vijjamāne vali paññāyatī”ti ettakameva.",
  "tika-vin08t:2010": "Davāyasilāvijjhanakathā",
  "tika-vin08t:2011_0": "15. Davāyasilāvijjhanakathāyaṃ davāsaddo hasādhippāyavācako. Paṭipubbavidha-dhātu",
  "tika-vin08t:2011_1": "pavaṭṭanatthoti āha “hasādhippāyena pāsāṇo na pavaṭṭetabbo”ti. Silāsaddassa pāsāṇavācakattā",
  "tika-vin08t:2011_2": "so eva na paṭivijjhitabboti codanaṃ sandhāyāha “na kevalañcā”tiādi. Yadi evaṃ sabbesampi",
  "tika-vin08t:2011_3": "atthāya na vaṭṭeyyāti āha “cetiyādīnaṃ atthāyā”tiādi. Dhovanadaṇḍakanti bhaṇḍadhovanadaṇḍaṃ.",
  "tika-vin08t:2011_4": "Vimativinodaniyaṃ pana “bhaṇḍakaṃ vā dhovantāti cīvaraṃ vā dhovantā. Dhovanadaṇḍakanti",
  "tika-vin08t:2011_5": "cīvaradhovanadaṇḍa”nti vuttaṃ.",
  "tika-vin08t:2012": "Dāyālimpanakathā",
  "tika-vin08t:2013_0": "16. Dāyālimpanakathāyaṃ alla…pe… pācittiyanti sukkhaṭṭhānepi aggiṃ pātetvā iminā",
  "tika-vin08t:2013_1": "adhippāyena ālimpentassa pācittiyameva. Dukkaṭanti sukkhaṭṭhāne vā sukkhaṃ “asukkha”nti",
  "tika-vin08t:2013_2": "avavatthapetvā vā aggiṃ pātentassa dukkaṭaṃ. Kīḷādhippāyepi eseva nayo, kīḷādhippāyo",
  "tika-vin08t:2013_3": "ca paṭapaṭāyamānasaddassādavaseneva veditabbo. Paṭipakkhabhūto aggi paṭaggi. Parittakaraṇanti",
  "tika-vin08t:2013_4": "ārakkhakaraṇaṃ. Sayaṃ vā uṭṭhitanti vāteritānaṃ veḷuādīnaṃ aññamaññasaṅghaṭṭanena",
  "tika-vin08t:2013_5": "samuṭṭhitaṃ. Nirupādānoti indhanarahito. Vimativinodaniyaṃ pana “khiḍḍādhippāyenapi",
  "tika-vin08t:2013_6": "dukkaṭanti sukkhatiṇādīsu aggikaraṇaṃ sandhāya vuttaṃ. Allesu pana kīḷādhippāyenapi",
  "tika-vin08t:2013_7": "karontassa pācittiyameva. Paṭipakkhabhūto, paṭimukhaṃ gacchanto vā aggi paṭaggi,",
  "tika-vin08t:2013_8": "tassa allatiṇādīsupi dānaṃ anuññātaṃ. Taṃ dentena dūratova āgacchantaṃ dāvaggiṃ disvā",
  "tika-vin08t:2013_9": "vihārassa samantato ekakkhaṇe akatvā ekadesato paṭṭhāya vihārassa samantato saṇikaṃ",
  "tika-vin08t:2013_10": "jhāpetvā yathā mahantopi aggi vihāraṃ pāpuṇituṃ na sakkoti, evaṃ vihārassa samantā",
  "tika-vin08t:2013_11": "abbhokāsaṃ katvā paṭaggi dātabbo. So ḍāvaggino paṭipathaṃ gantvā ekato hutvā tena",
  "tika-vin08t:2013_12": "saha nibbāti. Parittakaraṇanti samantā rukkhatiṇādicchedanaparikhākhaṇanādiārakkhakaraṇaṃ.",
  "tika-vin08t:2013_13": "Tenāha ‘tiṇakuṭikānaṃ samantā bhūmitacchana’ntiādī”ti, vajirabuddhiṭīkāyaṃ pana “parittanti",
  "tika-vin08t:2013_14": "rakkhaṇaṃ, taṃ dassetuṃ ‘samantā bhūmitacchana’ntiādi vutta”nti ettakameva vuttaṃ.",
  "tika-vin08t:2014": "Micchādiṭṭhikulābhatakathā",
  "tika-vin08t:2015_0": "17. Micchādiṭṭhikulābhatakathāyaṃ natthi saddhā etesūti assaddhā, maccharino, tesu",
  "tika-vin08t:2015_1": "assaddhesu. Micchādiṭṭhiyā yuttāni kulāni micchādiṭṭhikulāni, majjhelopatatiyātappurisasamāso,",
  "tika-vin08t:2015_2": "“natthi dinna”ntiādinayappavattāya dasavatthukāya micchādiṭṭhiyā yuttakulāni, tesu.",
  "tika-vin08t:2015_3": "Micchādiṭṭhikulesu labhitvāti sambandho. Asakkaccakārīnaṃ tesaṃ sakkaccakaraṇena,",
  "tika-vin08t:2015_4": "appaṇītadāyīnaṃ tesaṃ paṇītadānena bhavitabbamettha kāraṇenāti kāraṇaṃ upaparikkhitvāva",
  "tika-vin08t:2015_5": "bhuñjituṃ yuttanti āha “anupaparikkhitvā neva attanā bhuñjitabbaṃ, na paresaṃ dātabba”nti.",
  "tika-vin08t:2015_6": "Yena kāraṇena bhavitabbaṃ, taṃ dassetuṃ “visamissampi hī”tiādi vuttaṃ. Na kevalaṃ",
  "tika-vin08t:2015_7": "piṇḍapātamevāti āha “yampī”tiādi. Tattha kāraṇamāha “apihitavatthusmimpi hī”tiādi.",
  "tika-vin08t:2015_8": "Tato aññampi dasseti gandhahaliddādimakkhitotiādinā. Tatthapi kāraṇaṃ dassetumāha",
  "tika-vin08t:2015_9": "“sarīre rogaṭṭhānānī”tiādi.",
  "tika-vin08t:2016": "Gopakadānakathā",
  "tika-vin08t:2017_0": "18. Gopakadānakathāyaṃ paresaṃ santakaṃ gopeti rakkhatīti gopako, tassa dānaṃ gopakadānaṃ,",
  "tika-vin08t:2017_1": "uyyānapālakādīhi bhikkhūnaṃ dātabbadānaṃ. Tattha paṇṇaṃ āropetvāti “ettakeheva rukkhehi",
  "tika-vin08t:2017_2": "ettakameva gahetabba”nti paṇṇaṃ āropetvā, likhitvāti vuttaṃ hoti. Nimittasaññaṃ katvāti",
  "tika-vin08t:2017_3": "saṅketaṃ katvā. Dārakāti tesaṃ puttanattādayo dārakā. Aññepi ye keci gopakā honti,",
  "tika-vin08t:2017_4": "te sabbepi vuttā. Sabbatthapi gihīnaṃ gopakadāne yattakaṃ gopakā denti, tattakaṃ",
  "tika-vin08t:2017_5": "gahetabbaṃ. Saṅghike pana yathāparicchedameva gahetabbanti dīpitattā “atthato eka”nti",
  "tika-vin08t:2017_6": "vuttaṃ. Vimativinodaniyampi “paṇṇaṃ āropetvāti ‘ettake rukkhe rakkhitvā tato ettakaṃ",
  "tika-vin08t:2017_7": "gahetabba’nti paṇṇaṃ āropetvā. Nimittasaññaṃ katvāti saṅketaṃ katvā. Dārakāti tesaṃ",
  "tika-vin08t:2017_8": "puttanattādayo ye keci gopenti, te sabbepi idha ‘dārakā’ti vuttā”ti, vajirabuddhiṭīkāyaṃ",
  "tika-vin08t:2017_9": "pana “ārāmarakkhakāti vissatthavasena gahetabbaṃ. Adhippāyaṃ ñatvāti ettha yassa",
  "tika-vin08t:2017_10": "dānaṃ paṭiggaṇhantaṃ bhikkhuṃ, bhāgaṃ vā sāmikā na rakkhanti na daṇḍenti, tassa dānaṃ",
  "tika-vin08t:2017_11": "appaṭicchādetvā gahetuṃ vaṭṭatīti idha sanniṭṭhānaṃ, tampi ‘na vaṭṭati saṅghike’ti vutta”nti vuttaṃ.",
  "tika-vin08t:2018_0": "Yatthāti yasmiṃ āvāse. Aññesaṃ abhāvanti aññesaṃ āgantukabhikkhūnaṃ abhāvaṃ. Tatthāti",
  "tika-vin08t:2018_1": "tādise āvāse. Bhājetvā khādantīti āgantukānampi sampattānaṃ bhājetvā khādantīti adhippāyo.",
  "tika-vin08t:2018_2": "Catūsu paccayesu sammā upanentīti ambaphalādīni vikkiṇitvā cīvarādīsu catūsu paccayesu",
  "tika-vin08t:2018_3": "sammā upanenti. Cīvaratthāya niyametvā dinnāti “imesaṃ rukkhānaṃ phalāni vikkiṇitvā",
  "tika-vin08t:2018_4": "cīvaresuyeva upanetabbāni, na bhājetvā khāditabbānī”ti evaṃ niyametvā dinnā. Tesupi",
  "tika-vin08t:2018_5": "āgantukā anissarāti paccayaparibhogatthāya niyametvā dinnattā bhājetvā khādituṃ anissarā.",
  "tika-vin08t:2018_6": "Na tesu…pe… ṭhātabbanti ettha āgantukehi heṭṭhā vuttanayena bhājetvā khāditabbanti",
  "tika-vin08t:2018_7": "adhippāyo. Tesaṃ katikāya ṭhātabbanti “bhājetvā na khāditabba”nti vā “ettakesu rukkhesu",
  "tika-vin08t:2018_8": "phalāni gaṇhissāmā”ti vā “ettakāni phalāni gaṇhissāmā”ti vā “ettakānaṃ divasānaṃ",
  "tika-vin08t:2018_9": "abbhantare gaṇhissāmā”ti vā “na kiñci gaṇhissāmā”ti vā evaṃ katāya āvāsikānaṃ katikāya",
  "tika-vin08t:2018_10": "āgantukehi ṭhātabbaṃ. Mahāaṭṭhakathāyaṃ “anissarā”ti vacanena dīpitoyeva attho mahāpaccariyaṃ",
  "tika-vin08t:2018_11": "“catunnaṃ paccayāna”ntiādinā vitthāretvā dassito. Paribhogavasenevāti ettha eva-saddo",
  "tika-vin08t:2018_12": "aṭṭhānappayutto, paribhogavasena tameva bhājetvāti yojetabbaṃ. Ettha etasmiṃ vihāre, raṭṭhevā.",
  "tika-vin08t:2019_0": "Senāsanapaccayanti senāsanañca tadatthāya niyametvā ṭhapitañca. Lāmakakoṭiyāti lāmakaṃ",
  "tika-vin08t:2019_1": "ādiṃ katvā, lāmakasenāsanato paṭṭhāyāti vuttaṃ hoti. Senāsanepi tiṇādīni lāmakakoṭiyāva",
  "tika-vin08t:2019_2": "vissajjetabbāni, senāsanaparikkhārāpi lāmakakoṭiyāva vissajjetabbā. Mūlavatthucchedaṃ",
  "tika-vin08t:2019_3": "pana katvā na upanetabbanti iminā kiṃ vuttaṃ hoti? Tīsupi gaṇṭhipadesu tāva idaṃ",
  "tika-vin08t:2019_4": "vuttaṃ “sabbāni senāsanāni na vissajjetabbānīti vuttaṃ hotī”ti. Lāmakakoṭiyā vissajjantehipi",
  "tika-vin08t:2019_5": "senāsanabhūmiyo na vissajjetabbāti ayamattho vutto hotīti no khanti. Vīmaṃsitvā yaṃ",
  "tika-vin08t:2019_6": "ruccati, taṃ gahetabbaṃ.",
  "tika-vin08t:2020_0": "Dhammasantakena buddhapūjaṃ kātuṃ, buddhasantakena vā dhammapūjaṃ kātuṃ vaṭṭati na",
  "tika-vin08t:2020_1": "vaṭṭatīti? “Tathāgatassa kho etaṃ, vāseṭṭha, adhivacanaṃ dhammakāyo itipī”ti ca “yo",
  "tika-vin08t:2020_2": "kho, vakkali, dhammaṃ passati, so maṃ passatī”ti ca vacanato vaṭṭatīti vadanti. Keci",
  "tika-vin08t:2020_3": "pana “evaṃ sante ‘yo, bhikkhave, maṃ upaṭṭhaheyya, so gilānaṃ upaṭṭhaheyyā’ti vacanato",
  "tika-vin08t:2020_4": "buddhasantakena gilānassapi bhesajjaṃ kātuṃ yuttanti āpajjeyya, tasmā na vaṭṭatī”ti",
  "tika-vin08t:2020_5": "vadanti, taṃ akāraṇaṃ. Na hi “yo, bhikkhave, maṃ upaṭṭhaheyya, so gilānaṃ upaṭṭhaheyyā”ti",
  "tika-vin08t:2020_6": "iminā attano ca gilānassa ca ekasadisatā, tadupaṭṭhānassa vā samaphalatā vuttā. Ayañhettha",
  "tika-vin08t:2020_7": "attho – “yo maṃ ovādānusāsanīkaraṇena upaṭṭhaheyya, so gilānaṃ upaṭṭhaheyya, mama",
  "tika-vin08t:2020_8": "ovādakārakena gilāno upaṭṭhātabbo”ti. Bhagavato ca gilānassa ca upaṭṭhānaṃ ekasadisanti",
  "tika-vin08t:2020_9": "evaṃ panettha attho na gahetabbo, tasmā “yo vo, ānanda, mayā dhammo ca vinayo ca",
  "tika-vin08t:2020_10": "desito paññatto, so vo mamaccayena satthā”ti vacanato “ahañca kho panidāni ekakova",
  "tika-vin08t:2020_11": "ovadāmi anusāsāmi, mayi parinibbute imāni caturāsīti buddhasahassāni tumhe ovadissanti",
  "tika-vin08t:2020_12": "anusāsissantī”ti vuttattā ca bahussutaṃ bhikkhuṃ pasaṃsantena ca “yo bahussuto, na",
  "tika-vin08t:2020_13": "so tumhākaṃ sāvako nāma, buddho nāma esa cundā”ti vuttattā dhammagarukattā ca tathāgatassa",
  "tika-vin08t:2020_14": "pubbanayo eva pasatthataroti amhākaṃ khanti. Vimativinodaniyampi “yatthāti yasmiṃ",
  "tika-vin08t:2020_15": "āvāse. Aññesanti aññesaṃ āgantukānaṃ. Tesupi āgantukā anissarāti senāsane nirantaraṃ",
  "tika-vin08t:2020_16": "vasantānaṃ cīvaratthāya dāyakehi, bhikkhūhi vā niyametvā dinnattā bhājetvā khādituṃ",
  "tika-vin08t:2020_17": "anissarā. Āgantukehipi icchantehi tasmiṃ vihāre vassānādīsu pavisitvā cīvaratthāya",
  "tika-vin08t:2020_18": "gahetabbaṃ. Tesaṃ katikāya ṭhātabbanti sabbāni phalāphalāni abhājetvā ‘ettakesu rukkhesu",
  "tika-vin08t:2020_19": "phalāni bhājetvā paribhuñjissāma, aññesu phalāphalehi senāsanāni paṭijaggissāmā’ti",
  "tika-vin08t:2020_20": "vā ‘piṇḍapātādipaccayaṃ sampādessāmā’ti vā ‘kiñcipi abhājetvā catupaccayatthāyeva",
  "tika-vin08t:2020_21": "upanemā’ti vā evaṃ sammā upanentānaṃ āvāsikānaṃ katikāya āgantukehi ṭhātabbaṃ. Mahāaṭṭhakathāyaṃ",
  "tika-vin08t:2020_22": "‘anissarā’ti vacanena dīpito eva attho, mahāpaccariyaṃ ‘catunnaṃ paccayāna’ntiādinā",
  "tika-vin08t:2020_23": "vitthāretvā dassito. Paribhogavasenevāti ettha eva-saddo aṭṭhānappayutto, paribhogavasena",
  "tika-vin08t:2020_24": "tameva bhājetvāti yojetabbaṃ. Etthāti etasmiṃ vihāre, raṭṭhe vā. Senāsanapaccayanti",
  "tika-vin08t:2020_25": "senāsanañca tadatthāya niyametvā ṭhapitañca. ‘Ekaṃ vā dve vā varasenāsanāni ṭhapetvā’ti",
  "tika-vin08t:2020_26": "vuttamevatthaṃ puna byatirekamukhena dassetuṃ ‘mūlavatthucchedaṃ pana katvā na upanetabba’nti",
  "tika-vin08t:2020_27": "vuttaṃ, senāsanasaṅkhātavatthuno mūlacchedaṃ katvā sabbāni senāsanāni na vissajjetabbānīti",
  "tika-vin08t:2020_28": "attho. Keci panettha ‘ekaṃ vā dve vā varasenāsanāni ṭhapetvā lāmakato paṭṭhāya vissajjantehipi",
  "tika-vin08t:2020_29": "senāsanabhūmiyo na vissajjetabbāti ayamattho vutto’ti vadanti, tampi yuttameva imassapi",
  "tika-vin08t:2020_30": "atthassa avassaṃ vattabbato, itarathā keci saha vatthunāpi vissajjetabbaṃ maññeyyu”nti.",
  "tika-vin08t:2021_0": "Vajirabuddhiṭīkāyaṃ “ettha etasmiṃ vihāre paracakkādibhayaṃ āgataṃ. Mūlavatthucchedanti",
  "tika-vin08t:2021_1": "‘sabbasenāsanānaṃ ete issarā’ti vacanato itare anissarāti dīpitaṃ hoti. Ayameva bhikkhu",
  "tika-vin08t:2021_2": "issaroti yattha so icchati, tattha attañātahetuṃ labhatīti kira attho, api ca ‘daharo’ti",
  "tika-vin08t:2021_3": "vadanti. Savatthukanti saha bhūmiyāti vuttaṃ hotī”ti.",
  "tika-vin08t:2022": "Dhammikārakkhayācanakathā",
  "tika-vin08t:2023_0": "19. Dhammikārakkhayācanakathāyaṃ “gīvāyevāti āṇattiyā abhāvato. Tesaṃ anatthakāmatāyāti",
  "tika-vin08t:2023_1": "‘coro’ti vuttaṃ mama vacanaṃ sutvā keci daṇḍissanti, jīvitā voropessantīti evaṃ saññāya.",
  "tika-vin08t:2023_2": "Etena kevalaṃ bhayena vā parikkhāraggahaṇatthaṃ vā sahasā ‘coro’ti vutte daṇḍitepi",
  "tika-vin08t:2023_3": "na dosoti dasseti. Rājapurisānañhi ‘coro aya’nti uddissakathane eva gīvā. Bhikkhūnaṃ,",
  "tika-vin08t:2023_4": "pana ārāmikādīnaṃ vā sammukhā ‘asuko coro evamakāsī’ti kenaci vuttavacanaṃ nissāya",
  "tika-vin08t:2023_5": "ārāmikādīsu rājapurisānaṃ vatvā daṇḍāpentesupi bhikkhussa na gīvā rājapurisānaṃ avuttattā,",
  "tika-vin08t:2023_6": "yesañca vuttaṃ, tehi sayaṃ corassa adaṇḍitattāti gahetabbaṃ. ‘Tvaṃ etassa santakaṃ",
  "tika-vin08t:2023_7": "acchindā’ti āṇattopi hi sace aññena acchindāpeti, āṇāpakassa anāpatti visaṅketattā.",
  "tika-vin08t:2023_8": "Attano vacanakaranti idaṃ sāmīcivasena vuttaṃ. Vacanaṃ akarontānaṃ rājapurisānampi",
  "tika-vin08t:2023_9": "‘iminā gahitaparikkhāraṃ āharāpehi, mā cassa daṇḍaṃ karohī’ti uddissa vadantassapi",
  "tika-vin08t:2023_10": "daṇḍe gahitepi na gīvā eva daṇḍaggahaṇassa paṭikkhittattā ‘asukabhaṇḍaṃ avaharā’ti",
  "tika-vin08t:2023_11": "āṇāpetvā vippaṭisāre uppanne puna paṭikkhipane viya. Dāsādīnaṃ sampaṭicchane viya",
  "tika-vin08t:2023_12": "tadatthāya aḍḍakaraṇe bhikkhūnampi dukkaṭanti āha ‘kappiyaaḍḍo nāma, na vaṭṭatī’ti.",
  "tika-vin08t:2023_13": "Kenaci pana bhikkhunā khettādiatthāya vohārikānaṃ santikaṃ gantvā aḍḍe katepi taṃ",
  "tika-vin08t:2023_14": "khettādisampaṭicchane viya sabbesaṃ akappiyaṃ na hoti pubbe eva saṅghasantakattā.",
  "tika-vin08t:2023_15": "Bhikkhusseva pana payogavasena āpattiyo honti. Dāsādīnampi pana atthāya rakkhaṃ yācituṃ",
  "tika-vin08t:2023_16": "vohārikena puṭṭhena saṅghassa uppannaṃ kappiyakkamaṃ vattuṃ ārāmikādīhi ca aḍḍaṃ",
  "tika-vin08t:2023_17": "kārāpetuṃ vaṭṭati eva. Vihāravatthādikappiyaaḍḍaṃ pana bhikkhunā sayampi kātuṃ vaṭṭatī”ti",
  "tika-vin08t:2023_18": "vimativinodaniyaṃ āgato.",
  "tika-vin08t:2024_0": "Vajirabuddhiṭīkāyaṃ “gīvāti kevalaṃ gīvā eva hoti, na pārājikaṃ. Kārāpetvā dātabbāti",
  "tika-vin08t:2024_1": "ettha sace āvudhabhaṇḍaṃ hoti, tassa dhārā na kārāpetabbā, aññena pana ākārena saññāpetabba”nti vuttaṃ.",
  "tika-vin08t:2025": "Uccārādichaḍḍanakathā",
  "tika-vin08t:2026_0": "20. Uccārādichaḍḍanakathāyaṃ aṭṭhame uccārādichaḍḍane “uccārādibhāvo, anapalokanaṃ,",
  "tika-vin08t:2026_1": "vaḷañjanaṭṭhānaṃ, tirokuṭṭapākāratā, chaḍḍanaṃ vā chaḍḍāpanaṃ vāti imāni panettha",
  "tika-vin08t:2026_2": "pañca aṅgāni, navame haritūpari chaḍḍane sabbesanti bhikkhussa bhikkhuniyā ca. Idha",
  "tika-vin08t:2026_3": "khettapālakā ārāmādigopakā ca sāmikā evā”ti ettakameva sāratthadīpaniyaṃ vuttaṃ.",
  "tika-vin08t:2026_4": "Vimativinodaniyaṃ pana “aṭṭhame vaḷañjiyamānatirokuṭṭāditā, anapaloketvā uccārādīnaṃ",
  "tika-vin08t:2026_5": "chaḍḍanādīti dve aṅgāni. Navame ‘matthakacchinnanāḷikerampī’ti vuttattā haritūpari",
  "tika-vin08t:2026_6": "chaḍḍanameva paṭikkhittaṃ. Tenāha ‘anikkhittabījesū’tiādi. Yattha ca chaḍḍetuṃ vaṭṭati,",
  "tika-vin08t:2026_7": "tattha harite vaccādiṃ kātumpi vaṭṭati eva. Sabbesanti bhikkhubhikkhunīna”nti vuttaṃ.",
  "tika-vin08t:2026_8": "Vajirabuddhiṭīkāyaṃ pana “sāmike apaloketvāva chaḍḍetīti katthaci potthake natthi,",
  "tika-vin08t:2026_9": "katthaci atthi, atthibhāvova seyyo kiriyākiriyattā sikkhāpadassa. Idha khettapālakā",
  "tika-vin08t:2026_10": "ārāmādigopakā ca sāmikā eva. ‘Saṅghassa khette ārāme ca tattha kacavaraṃ na chaḍḍetabbanti",
  "tika-vin08t:2026_11": "katikā ce natthi, bhikkhussa chaḍḍetuṃ vaṭṭati saṅghapariyāpannattā, na bhikkhunīnaṃ.",
  "tika-vin08t:2026_12": "Tāsampi bhikkhunisaṅghasantake vuttanayena vaṭṭati, na tattha bhikkhussa. Evaṃ santepi",
  "tika-vin08t:2026_13": "sāruppavaseneva kātabbanti vutta”nti vuttaṃ.",
  "tika-vin08t:2027_0": "Bhikkhuvibhaṅge pana sekhiyavaṇṇanāyaṃ “asañciccāti paṭicchannaṭṭhānaṃ gacchantassa",
  "tika-vin08t:2027_1": "sahasā uccāro vā passāvo vā nikkhamati, asañciccakato nāma, anāpatti. Na hariteti",
  "tika-vin08t:2027_2": "ettha yampi jīvarukkhassa mūlaṃ pathaviyaṃ dissamānaṃ gacchati, sākhā vā bhūmilaggā",
  "tika-vin08t:2027_3": "gacchati, sabbaṃ haritasaṅkhātameva, khandhe nisīditvā appaharitaṭṭhāne pātetuṃ vaṭṭati.",
  "tika-vin08t:2027_4": "Appaharitaṭṭhānaṃ olokentasseva sahasā nikkhamati, gilānaṭṭhāne ṭhito hoti, vaṭṭati.",
  "tika-vin08t:2027_5": "Appaharite katoti appaharitaṃ alabhantena tiṇaṇḍupakaṃ vā palālaṇḍupakaṃ vā ṭhapetvā",
  "tika-vin08t:2027_6": "katopi pacchā haritaṃ ottharati, vaṭṭatiyeva. ‘Kheḷena cettha siṅghāṇikāpi saṅgahitā’ti",
  "tika-vin08t:2027_7": "mahāpaccariyaṃ vuttaṃ. Na udaketi etaṃ paribhogaudakameva sandhāya vuttaṃ. Vaccakuṭisamauddādiudakesu",
  "tika-vin08t:2027_8": "pana aparibhogesu anāpatti. Deve vassante samantato udakogho hoti, anudakaṭṭhānaṃ",
  "tika-vin08t:2027_9": "olokentasseva nikkhamati, vaṭṭati. Mahāpaccariyaṃ vuttaṃ etādise kāle anudakaṭṭhānaṃ",
  "tika-vin08t:2027_10": "alabhantena kātuṃ vaṭṭatī”ti vuttaṃ. Tassaṃ vaṇṇanāyaṃ vimativinodaniyañca “kheḷena",
  "tika-vin08t:2027_11": "cettha siṅghāṇikāpi saṅgahitāti ettha udakagaṇḍusakaṃ katvā ucchukacavarādiñca mukheneva",
  "tika-vin08t:2027_12": "harituṃ udakesu chaḍḍetuṃ vaṭṭatīti daṭṭhabba”nti vuttaṃ.",
  "tika-vin08t:2028_0": "Imasmiṃ ṭhāne paṇḍitehi vicāretabbaṃ atthi – “vaccakuṭisamuddādiudakesu pana aparibhogesu",
  "tika-vin08t:2028_1": "anāpattī”ti aṭṭhakathāyaṃ vuttaṃ, evaṃ sante nadījātassarādīsu āpatti vā anāpatti",
  "tika-vin08t:2028_2": "vāti. Tattha samuddādīti ādi-saddena nadījātassarāpi saṅgahitāva, tasmā anāpattīti",
  "tika-vin08t:2028_3": "ce? Na cevaṃ daṭṭhabbaṃ. Yadi hi samuddādīti ettha ādi-saddena nadījātassarāpi saṅgahitā,",
  "tika-vin08t:2028_4": "evaṃ sati ṭīkācariyā vadeyyuṃ, na pana vadanti, aṭṭhakathāyañca “vaccakuṭisamuddādiudakesū”ti",
  "tika-vin08t:2028_5": "ettakameva vadeyya, tathā pana avatvā “aparibhogesū”ti hetumantavisesanapadampi gahitaṃ.",
  "tika-vin08t:2028_6": "Tena ñāyati “ādisaddena aparibhogāni candanikādiudakāni eva gahitāni, na paribhogāni",
  "tika-vin08t:2028_7": "nadījātassarādiudakānī”ti. Tena ca vaccakuṭisamuddādiudakāni aparibhogattā anāpattikarāni",
  "tika-vin08t:2028_8": "honti, nadījātassarādiudakāni pana paribhogattā āpattikarānīti. Kathaṃ pana “aparibhogesū”ti",
  "tika-vin08t:2028_9": "imassa padassa hetumantapadabhāvo jānitabboti? Yuttito āgamato ca. Kathaṃ yuttito?",
  "tika-vin08t:2028_10": "“Vaccakuṭisamuddādiudakāni paribhogānipi santi, aparibhogānipī”ti abyabhicāriyabhāvato.",
  "tika-vin08t:2028_11": "Byabhicāre hi sambhave eva sati visesanaṃ sātthakaṃ siyā. Kathaṃ āgamato? Vuttañhetaṃ",
  "tika-vin08t:2028_12": "ācariyabuddhadattattherena vinayavinicchaye “tesaṃ aparibhogattā”ti. Tasmā ādi-saddena",
  "tika-vin08t:2028_13": "aparibhogāniyeva udakāni gahitāni, na paribhogāni. Vuttañhetaṃ vinayavinicchayaṭīkāyaṃ",
  "tika-vin08t:2028_14": "“vaccakuṭisamuddādiudakesūti ettha ādi-saddena sabbaṃ aparibhogajalaṃ saṅgayhati,",
  "tika-vin08t:2028_15": "teneva tesaṃ aparibhogattameva kāraṇamāhā”ti, tasmā manussānaṃ paribhogesu nadījātassarataḷākapokkharaṇiyādiudakesu",
  "tika-vin08t:2028_16": "uccārapassāvādikaraṇaṃ na vaṭṭatīti jānitabbametaṃ. “Deve vassante samantato udakogho",
  "tika-vin08t:2028_17": "hoti, anudakaṭṭhānaṃ olokentasseva nikkhamati, vaṭṭati. Mahāpaccariyaṃ vuttaṃ etādise",
  "tika-vin08t:2028_18": "kāle anudakaṭṭhānaṃ alabhantena kātuṃ vaṭṭatīti vutta”nti aṭṭhakathāyaṃ āgatattā",
  "tika-vin08t:2028_19": "mahantesu nadījātassarādīsu nāvādīhi gatakāle tādise kāraṇe sati “tīraṃ upanehī”ti",
  "tika-vin08t:2028_20": "vatvā “upanetuṃ asakkuṇeyyaṭṭhāne udakepi kātuṃ vaṭṭati, anāpattī”ti aṭṭhakathānulomato",
  "tika-vin08t:2028_21": "viññāyati, upaparikkhitvā gahetabbaṃ.",
  "tika-vin08t:2029": "Nahānerukkhādighaṃsanakathā",
  "tika-vin08t:2030_0": "21. Nahāne rukkhādighaṃsananti ettha aṭṭhapadākārenāti aṭṭhapadaphalakākārena, jūtaphalakasadisanti",
  "tika-vin08t:2030_1": "vuttaṃ hoti. Mallakamūlakasaṇṭhānenāti kheḷamallakamūlasaṇṭhānena. Vimativinodaniyaṃ",
  "tika-vin08t:2030_2": "pana “aṭṭhapadākārenāti jūtaphalake aṭṭhagabbharājiākārena. Mallakamūlasaṇṭhānenāti",
  "tika-vin08t:2030_3": "kheḷamallakamūlasaṇṭhānena. Idañca vaṭṭādhārakaṃ sandhāya vuttaṃ. Kaṇṭake uṭṭhāpetvā",
  "tika-vin08t:2030_4": "katavaṭṭakapālassetaṃ adhivacanaṃ. Puthupāṇikanti muṭṭhiṃ akatvā vikasitahatthatalehi",
  "tika-vin08t:2030_5": "piṭṭhiparikammaṃ vuccati. Etameva sandhāya hatthaparikamma”nti vuttaṃ. Vajirabuddhiṭīkāyaṃ",
  "tika-vin08t:2030_6": "pana “puthupāṇinā kattabbaṃ kammaṃ puthupāṇikamma”nti vuttaṃ.",
  "tika-vin08t:2031_0": "Evaṃ pāḷianusāreneva nahāne kattabbākattabbaṃ dassetvā idāni nahānatitthe nahāyantānaṃ",
  "tika-vin08t:2031_1": "bhikkhūnaṃ nahānavidhiṃ dassento “idaṃ panettha nahānavatta”ntiādimāha. Tattha passantānaṃ",
  "tika-vin08t:2031_2": "appasādāvahanato, gihipurisānaṃ kammaṃ viyāti garahitabbabhāvato ca vuttaṃ “yattha",
  "tika-vin08t:2031_3": "vā tattha vā…pe… na otaritabba”nti. Aññesu sammukhībhūtesu anudakasāṭakena nahāyituṃ",
  "tika-vin08t:2031_4": "dukkarattā “sabbadisā pana oloketvā vivittabhāvaṃ ñatvā”ti vuttaṃ. Evampi khāṇugumbalatādīhi",
  "tika-vin08t:2031_5": "paṭicchannāpi hutvā tiṭṭheyyunti āha “khāṇu…pe… ukkāsitvā”ti. Uddhaṃmukhena cīvarāpanayanaṃ",
  "tika-vin08t:2031_6": "harāyitabbaṃ siyāti vuttaṃ “avakujja…pe… apanetvā”ti. Tato kāyabandhanaṭṭhapanavattamāha",
  "tika-vin08t:2031_7": "“kāyabandhana”ntyādinā. Tato udakasāṭikāya sati taṃ nivāsetvā otaritabbaṃ siyā, tāya",
  "tika-vin08t:2031_8": "asatiyā kiṃ kātabbanti codanaṃ sandhāyāha “sace”tiādi. Tattha pubbe “ṭhitakeneva",
  "tika-vin08t:2031_9": "na otaritabba”nti ahirikākārassa paṭisiddhattā idha hirimantākāraṃ dasseti udakante",
  "tika-vin08t:2031_10": "ukkuṭikaṃ nisīditvā nivāsanaṃ mocetvāti. Uṇṇaṭṭhāne, samaṭṭhāne vā pasārite sati",
  "tika-vin08t:2031_11": "vā tena aññattha gaccheyyāti āha “sace ninnaṭṭhāna”ntiādi.",
  "tika-vin08t:2032_0": "Otarantena kiṃ kātabbanti pucchaṃ sandhāya “otarantena saṇika”ntyādi. Tattha pubbe",
  "tika-vin08t:2032_1": "“vegena na otaritabba”nti paṭisiddhānurūpamāha “saṇika”nti. Atigambhīraṃ gacchanto",
  "tika-vin08t:2032_2": "udakoghataraṅgavātādīhi paharanto calitakāyo siyā, atiuttāne nisīdanto appaṭicchannakāyo",
  "tika-vin08t:2032_3": "siyāti vuttaṃ “nābhippamāṇamattaṃ otaritvā”ti. Attano hatthavikārādīhi vīciṃ uṭṭhāpento,",
  "tika-vin08t:2032_4": "saddañca karonto uddhaṭacapalabhāvo siyāti vuttaṃ “vīciṃ anuṭṭhapentena saddaṃ akarontena",
  "tika-vin08t:2032_5": "nivattitvā”ti. Nivattitvā kiṃ kātabbanti āha āgatadisābhimukhena nimujjitabba”nti,",
  "tika-vin08t:2032_6": "abhimukhena hutvāti pāṭhaseso. Idāni tapphalaṃ dassento “eva”ntyādimāha. Tato ummujjantena",
  "tika-vin08t:2032_7": "kiṃ kātabbanti pucchāyamāha “ummujjantenapī”tiādi. Sesaṃ suviññeyyameva. Cīvaraṃ",
  "tika-vin08t:2032_8": "pārupitvāva ṭhātabbaṃ, kasmāti ce? Na tāva kāyato udakaṃ otarati, tasmā thokaṃ kālaṃ",
  "tika-vin08t:2032_9": "uttarāsaṅgaṃ cīvaraṃ ubhohi hatthehi ante gahetvā purato katvā ṭhātabbaṃ. Tato kāyassa",
  "tika-vin08t:2032_10": "sukkhabhāvaṃ ñatvā cīvaraṃ pārupitvā yathāruci gantabbanti.",
  "tika-vin08t:2033": "Valikādikathā",
  "tika-vin08t:2034_0": "22. Valikādikathāyaṃ “muttolambakādīnanti ādi-saddena kuṇḍalādiṃ saṅgaṇhāti. Palambakasuttanti",
  "tika-vin08t:2034_1": "yaññopacitākārena olambakasutta”nti sāratthadīpaniyaṃ. Vimativinodaniyaṃ pana “muttolambakādīnanti",
  "tika-vin08t:2034_2": "ādi-saddena kuṇḍalādiṃ saṅgaṇhāti. Palambakasuttanti brāhmaṇānaṃ yaññopacitasuttādiākāraṃ",
  "tika-vin08t:2034_3": "vuccati. Valayanti hatthapādavalaya”nti vuttaṃ. Vajirabuddhiṭīkāyaṃ pana “kaṇṇato",
  "tika-vin08t:2034_4": "nikkhantamuttolambakādīnaṃ kuṇḍalādīnanti likhitaṃ. ‘Kāyūra’nti pāḷipāṭho. ‘Keyūrādīnī’ti",
  "tika-vin08t:2034_5": "ācariyenuddhaṭa”nti vuttaṃ.",
  "tika-vin08t:2035": "Dīghakesakathā",
  "tika-vin08t:2036_0": "23. Dīghakesakathāyaṃ sāratthadīpaniyaṃ na kiñci vuttaṃ. Vimativinodaniyaṃ pana “dvaṅguleti",
  "tika-vin08t:2036_1": "upayogabahuvacanaṃ, dvaṅgulappamāṇaṃ atikkāmetuṃ na vaṭṭatīti attho. Ettha ca dumāsassa",
  "tika-vin08t:2036_2": "vā dvaṅgulassa vā atikkantabhāvaṃ ajānantassapi kesamassugaṇanāya acittakāpattiyo",
  "tika-vin08t:2036_3": "hontīti vadanti. Kocchenāti usīrahīrādīni bandhitvā samakaṃ chinditvā gahitakocchena.",
  "tika-vin08t:2036_4": "Cikkalenāti silesayuttatelena. Uṇhābhitattarajasirānampīti uṇhābhitattānaṃ rajokiṇṇasirānaṃ.",
  "tika-vin08t:2036_5": "Addahatthenāti allahatthenā”ti vuttaṃ.",
  "tika-vin08t:2037_0": "Upari pana pāḷiyaṃ “tena kho pana samayena chabbaggiyā bhikkhū massuṃ kappāpenti.",
  "tika-vin08t:2037_1": "Massuṃ vaḍḍhāpenti. Golomikaṃ kārāpenti. Caturassakaṃ kārāpenti. Parimukhaṃ kārāpenti.",
  "tika-vin08t:2037_2": "Aḍḍhadukaṃ kārāpenti. Dāṭhikaṃ ṭhapenti. Sambādhe lomaṃ saṃharāpenti. Manussā ujjhāyanti",
  "tika-vin08t:2037_3": "khīyanti vipācenti ‘seyyathāpi gihī kāmabhogino’ti. Bhagavato etamatthaṃ ārocesuṃ",
  "tika-vin08t:2037_4": "– na, bhikkhave, massu kappāpetabbaṃ. Na massu vaḍḍhāpetabbaṃ. Na golomikaṃ kārāpetabbaṃ.",
  "tika-vin08t:2037_5": "Na caturassakaṃ kārāpetabbaṃ. Na parimukhaṃ kārāpetabbaṃ. Na aḍḍhadukaṃ kārāpetabbaṃ.",
  "tika-vin08t:2037_6": "Na dāṭhikā ṭhapetabbā. Na sambādhe lomaṃ saṃharāpetabbaṃ, yo saṃharāpeyya, āpatti",
  "tika-vin08t:2037_7": "dukkaṭassā”ti āgataṃ. Aṭṭhakathāyampi “massuṃ kappāpentīti kattariyā massuṃ chedāpenti.",
  "tika-vin08t:2037_8": "Massuṃ vaḍḍhāpentīti massuṃ dīghaṃ kārenti. Golomikanti hanukamhi dīghaṃ katvā ṭhapitaṃ",
  "tika-vin08t:2037_9": "eḷakamassu vuccati. Caturassakanti catukoṇaṃ. Parimukhanti udare lomasaṃharaṇaṃ.",
  "tika-vin08t:2037_10": "Aḍḍhadukanti udare lomarājiṭṭhapanaṃ. Āpatti dukkaṭassāti massukappāpanādīsu sabbattha",
  "tika-vin08t:2037_11": "āpatti dukkaṭassā”ti vuttaṃ.",
  "tika-vin08t:2038_0": "Puna pāḷiyaṃ “tena kho pana samayena bhikkhū sakkharikāyapi madhusitthakenapi nāsikālomaṃ",
  "tika-vin08t:2038_1": "gāhāpenti, nāsikā dukkhā honti. Anujānāmi, bhikkhave, saṇḍāsanti. Tena kho pana samayena",
  "tika-vin08t:2038_2": "chabbaggiyā bhikkhū palitaṃ gāhāpenti. Manussā ujjhāyanti khīyanti vipācenti ‘seyyathāpi",
  "tika-vin08t:2038_3": "gihī kāmabhogino’ti. Bhagavato etamatthaṃ ārocesuṃ – na, bhikkhave, palitaṃ gāhāpetabbaṃ,",
  "tika-vin08t:2038_4": "yo gāhāpeyya, āpatti dukkaṭassā”ti āgataṃ. “Sakkharādīhi nāsikālomaggāhāpane āpatti",
  "tika-vin08t:2038_5": "natthi, anurakkhaṇatthaṃ pana saṇḍāso anuññāto”ti aṭṭhakathāyaṃ vuttaṃ. “Na, bhikkhave,",
  "tika-vin08t:2038_6": "palitaṃ gāhāpetabbanti ettha bhamukāya vā nalāṭe vā dāṭhikāya vā uggantvā bībhacchaṃ",
  "tika-vin08t:2038_7": "ṭhitaṃ, tādisaṃ lomaṃ palitaṃ vā apalitaṃ vā gāhāpetuṃ vaṭṭatī”ti ca vuttaṃ.",
  "tika-vin08t:2039": "Ādāsādikathā",
  "tika-vin08t:2040_0": "24. Ādāsādikathāyaṃ ādāso nāma maṇḍanapakatikānaṃ manussānaṃ attano mukhacchāyādassanatthaṃ",
  "tika-vin08t:2040_1": "kaṃsalohādīhi kato bhaṇḍaviseso. Udakapatto nāma udakaṭṭhapanako pātisarāvādiko bhājanaviseso.",
  "tika-vin08t:2040_2": "Kaṃsapattādīnīti ādāsabhāvena akatāni parisuddhabhāvena ālokakarāni vatthūni. Ādi-saddena",
  "tika-vin08t:2040_3": "suvaṇṇarajatajātiphalikādayo saṅgaṇhāti, kañjiyādīnīti ettha ādi-saddena dravajātikāni",
  "tika-vin08t:2040_4": "telamadhukhīrādīni. Ābādhapaccayāti attano mukhe uppannavaṇapaccayā. Tenāha “sañchavi",
  "tika-vin08t:2040_5": "nu kho me vaṇo”tiādi. Āyuṃ saṅkharotīti āyusaṅkhāro. Ko so? Attabhāvo, taṃ āyusaṅkhāraṃ,",
  "tika-vin08t:2040_6": "taṃ olokento kenākārena olokeyyāti pucchāyamāha “jiṇṇo nu khomhi noti eva”nti. Tassattho",
  "tika-vin08t:2040_7": "– mama attabhāvo jiṇṇo nu kho vā, no jiṇṇo nu kho vāti evaṃ iminā manasikārena kammaṭṭhānasīsena",
  "tika-vin08t:2040_8": "oloketuṃ vaṭṭati. “Sobhati nu kho me attabhāvo, no vā”ti evaṃ pavattena attasinehavasena",
  "tika-vin08t:2040_9": "oloketuṃ na vaṭṭatīti.",
  "tika-vin08t:2041_0": "Na mukhaṃ ālimpitabbanti vippasannachavivaṇṇakarehi mukhalepanehi na limpitabbaṃ.",
  "tika-vin08t:2041_1": "Na ummadditabbanti nānāummaddanehi na ummadditabbaṃ. Na cuṇṇetabbanti mukhacuṇṇakena",
  "tika-vin08t:2041_2": "na makkhetabbaṃ. Na manosilikāya mukhaṃ lañjetabbanti manosilāya tilakādilañjanāni",
  "tika-vin08t:2041_3": "na kātabbāni. Na kevalaṃ manosilāyameva, haritālādīhipi tāni na vaṭṭantiyeva. Aṅgarāgādayo pākaṭāyeva.",
  "tika-vin08t:2042": "Naccādikathā",
  "tika-vin08t:2043_0": "25. Naccādikathāyaṃ “sādhugītanti aniccatādipaṭisaṃyuttagītaṃ. Caturassena vattenāti",
  "tika-vin08t:2043_1": "paripuṇṇena uccāraṇavattena. Taraṅgavattādīnaṃ uccāraṇavidhānāni naṭṭhappayogānī”ti",
  "tika-vin08t:2043_2": "sāratthadīpaniyaṃ vuttaṃ, vimativinodaniyampi “sādhugītanti aniccatādipaṭisaññuttaṃ",
  "tika-vin08t:2043_3": "gītaṃ. Caturassena vattenāti paripuṇṇena uccāraṇavattena. Taraṅgavattādīnaṃ sabbesaṃ",
  "tika-vin08t:2043_4": "sāmaññalakkhaṇaṃ dassetuṃ ‘sabbesaṃ…pe… lakkhaṇa’nti vuttaṃ. Yattakāhi mattāhi akkharaṃ",
  "tika-vin08t:2043_5": "paripuṇṇaṃ hoti, tatopi adhikamattāyuttaṃ katvā kathanaṃ vikārakathanaṃ nāma, tathā",
  "tika-vin08t:2043_6": "akatvā kathanameva lakkhaṇanti attho”ti vuttaṃ. Vajirabuddhiṭīkāyaṃ pana “sādhugītaṃ",
  "tika-vin08t:2043_7": "nāma parinibbutaṭṭhāne gītanti likhitaṃ. Dantagītaṃ gāyitukāmānaṃ vākkaraṇīyaṃ. Dantagītassa",
  "tika-vin08t:2043_8": "vibhāvanatthaṃ ‘yaṃ gāyissāmā’tiādimāha. Caturassavattaṃ nāma catupādagāthāvattaṃ.",
  "tika-vin08t:2043_9": "‘Taraṅgavattādīni uccāraṇavidhānāni naṭṭhappayogānī’ti likhita”nti vuttaṃ.",
  "tika-vin08t:2044": "Aṅgacchedādikathā",
  "tika-vin08t:2045_0": "26. Aṅgacchedādikathāyaṃ “attano aṅgajātaṃ chindantasseva thullaccayaṃ, tato aññaṃ",
  "tika-vin08t:2045_1": "chindantassa dukkaṭaṃ, ābādhapaccayā chindantassa anāpattī”ti aṭṭhakathāyaṃ vuttaṃ.",
  "tika-vin08t:2045_2": "Vimativinodaniyaṃ pana “aṅgajātanti bījavirahitaṃ purisanimittaṃ. Bīje hi chinne",
  "tika-vin08t:2045_3": "opakkamikapaṇḍako nāma abhabbo hotīti vadanti. Eke pana ‘bījassapi chedanakkhaṇe",
  "tika-vin08t:2045_4": "dukkaṭāpatti eva, kamena purisindriyādike antarahite paṇḍako nāma abhabbo hoti, tadā",
  "tika-vin08t:2045_5": "liṅganāsanāya nāsetabbo’ti vadanti. Tādisaṃ vā dukkhaṃ uppādentassāti muṭṭhippahārādīhi",
  "tika-vin08t:2045_6": "attano dukkhaṃ uppādentassā”ti vuttaṃ.",
  "tika-vin08t:2046": "Pattakathā",
  "tika-vin08t:2047_0": "28. Pattakathāyaṃ “bhūmiādhāraketi valayādhārake. Dāruādhārakadaṇḍādhārakesūti ekadārunā",
  "tika-vin08t:2047_1": "kataādhārake, bahūhi daṇḍakehi kataādhārake vāti attho. Tīhi daṇḍehi kato pana na",
  "tika-vin08t:2047_2": "vaṭṭati. Bhūmiyaṃ pana nikkujjitvā ekameva ṭhapetabbanti ettha ‘dve ṭhapentena upari",
  "tika-vin08t:2047_3": "ṭhapitapattaṃ ekena passena bhūmiyaṃ phusāpetvā ṭhapetuṃ vaṭṭatī’ti vadanti. Ālindakamiḍḍhikādīnanti",
  "tika-vin08t:2047_4": "pamukhamiḍḍhikādīnaṃ. Parivattetvā tattheva patiṭṭhātīti ettha ‘parivattetvā tatiyavāre",
  "tika-vin08t:2047_5": "tattheva miḍḍhiyā patiṭṭhātī’ti gaṇṭhipadesu vuttaṃ. Paribhaṇḍanteti ettha paribhaṇḍaṃ",
  "tika-vin08t:2047_6": "nāma gehassa bahikuṭṭapādassa thirabhāvatthaṃ katā tanukamiḍḍhikā vuccati. Tanukamiḍḍhikāyāti",
  "tika-vin08t:2047_7": "khuddakamiḍḍhikāya. Miḍḍhantepi ādhārake ṭhapetuṃ vaṭṭati. ‘Anujānāmi, bhikkhave,",
  "tika-vin08t:2047_8": "ādhāraka’nti hi vacanato miḍḍhādīsu yattha katthaci ādhārakaṃ ṭhapetvā tattha pattaṃ",
  "tika-vin08t:2047_9": "ṭhapetuṃ vaṭṭati ādhārake ṭhapanokāsassa aniyamitattāti vadanti. ‘Pattamāḷo nāma",
  "tika-vin08t:2047_10": "vaṭṭetvā pattānaṃ agamanatthaṃ vaṭṭaṃ vā caturassaṃ vā iṭṭhakādīhi parikkhipitvā",
  "tika-vin08t:2047_11": "kato’ti gaṇṭhipadesu vuttaṃ. Ghaṭikanti upari yojitaṃ aggaḷaṃ. Tāvakālikaṃ paribhuñjituṃ",
  "tika-vin08t:2047_12": "vaṭṭatīti sakideva gahetvā tena āmisaṃ paribhuñjitvā chaḍḍetuṃ vaṭṭatīti adhippāyo.",
  "tika-vin08t:2047_13": "Ghaṭikaṭāheti bhājanakapāle. Pāḷiyaṃ abhuṃ meti ettha bhavatīti bhū, vaḍḍhi. Na bhūti",
  "tika-vin08t:2047_14": "abhū, avaḍḍhi. Bhayavasena pana sā itthī ‘abhu’nti āha, vināso mayhanti attho. Chavasīsassa",
  "tika-vin08t:2047_15": "pattanti chavasīsamayaṃ pattaṃ. Pakativikārasambandhe cetaṃ sāmivacanaṃ. Abhedepi",
  "tika-vin08t:2047_16": "vā tadupacāravasenevāyaṃ vohāro ‘silāputtakassa sarīra’ntiādīsu viya. Cabbetvāti",
  "tika-vin08t:2047_17": "khāditvā. Ekaṃ udakagaṇḍusaṃ gahetvāti vāmahattheneva pattaṃ ukkhipitvā mukhena gaṇḍusaṃ",
  "tika-vin08t:2047_18": "gahetvā. Ucchiṭṭhahatthenāti sāmisena hatthena. Ettāvatāti ekagaṇḍusaṃ gahaṇamattena.",
  "tika-vin08t:2047_19": "Luñcitvāti tato maṃsaṃ uddharitvā. Etesu sabbesu paṇṇattiṃ jānātu vā, mā vā, āpattiyevā”ti",
  "tika-vin08t:2047_20": "sāratthadīpaniyaṃ vuttaṃ.",
  "tika-vin08t:2048_0": "Vimativinodaniyaṃ pana “gihivikaṭānīti gihisantakāni. Pāḷiyaṃ na acchupiyantīti na",
  "tika-vin08t:2048_1": "phussitāni honti. Rūpakākiṇṇāni itthirūpādiākiṇṇāni. Bhūmiādhāraketi dantādīhi kate",
  "tika-vin08t:2048_2": "valayādhārake. Etassa valayādhārakassa anucchavitāya ṭhapitā pattā na parivattantīti",
  "tika-vin08t:2048_3": "‘tayo patte ṭhapetuṃ vaṭṭatī’ti vuttaṃ. Anuccatañhi sandhāya ayaṃ ‘bhūmiādhārako’ti",
  "tika-vin08t:2048_4": "vutto. Dāruādhārakadaṇḍādhārakesūti ekadārunā kataādhārake ca bahūhi daṇḍakehi kataādhārake",
  "tika-vin08t:2048_5": "ca, ete ca uccatarā honti pattehi saha patanasabhāvā, tena ‘susajjitesū’ti vuttaṃ.",
  "tika-vin08t:2048_6": "Bhamakoṭisadisenāti yattha dhamakaraṇādiṃ pavesetvā likhanti, tassa bhamakassa koṭiyā",
  "tika-vin08t:2048_7": "sadiso. Tādisassa dāruādhārakassa avitthiṇṇatāya ṭhapitopi patto patatīti ‘anokāso’ti",
  "tika-vin08t:2048_8": "vutto. Ālindakamiḍḍhikādīnanti pamukhamiḍḍhikādīnaṃ, uccavatthukānanti attho. Bāhirapasseti",
  "tika-vin08t:2048_9": "pāsādādīnaṃ bahikuṭṭe. Tanukamiḍḍhikāyāti vedikāya. Sabbattha pana hatthappamāṇato",
  "tika-vin08t:2048_10": "abbhantare ṭhapetuṃ vaṭṭati, ādhārake pana tato bahipi vaṭṭati. Aññena pana bhaṇḍakenāti",
  "tika-vin08t:2048_11": "aññena bhārabhaṇḍena bhaṇḍakena. ‘Bandhitvā olambitu’nti ca vuttattā pattatthavikāya",
  "tika-vin08t:2048_12": "aṃsabaddhako yathā laggitaṭṭhānato na parigaḷati, tathā sabbathāpi bandhitvā ṭhapetuṃ",
  "tika-vin08t:2048_13": "vaṭṭati. Bandhitvāpi upari ṭhapetuṃ na vaṭṭatīti ‘upari nisīdantā ottharitvā bhindantī’ti",
  "tika-vin08t:2048_14": "vuttaṃ. Tattha ṭhapetuṃ vaṭṭatīti nisīdanasaṅkābhāvato vuttaṃ. Bandhitvā vāti bandhitvā",
  "tika-vin08t:2048_15": "ṭhapitachatte vā. Yo kocīti bhattapūropi tucchapattopi. Pariharitunti divase divase",
  "tika-vin08t:2048_16": "piṇḍāya caraṇatthāya ṭhapetuṃ. Pattaṃ alabhantena pana ekadivasaṃ piṇḍāya caritvā",
  "tika-vin08t:2048_17": "bhuñjitvā chaḍḍetuṃ vaṭṭati. Paṇṇapuṭādīsupi eseva nayo. Chavasīsassa pattoti chavasīsamayo",
  "tika-vin08t:2048_18": "patto, pakativikārasambandhe cetaṃ sāmivacanaṃ. Cabbetvāti niṭṭhubhitvā. ‘Paṭiggahaṃ",
  "tika-vin08t:2048_19": "katvā’ti vuttattā ucchiṭṭhahatthena udakaṃ gahetvā pattaṃ paripphositvā dhovanaghaṃsanavasena",
  "tika-vin08t:2048_20": "hatthaṃ dhovituṃ vaṭṭati. Ettakena hi pattaṃ paṭiggahaṃ katvā hattho dhovito nāma",
  "tika-vin08t:2048_21": "na hoti. Ekaṃ udakagaṇḍusaṃ gahetvāti pattaṃ aphusitvā tattha udakameva ucchiṭṭhahatthena",
  "tika-vin08t:2048_22": "ukkhipitvā gaṇḍusaṃ katvā, vāmahattheneva vā pattaṃ ukkhipitvā mukhena gaṇḍusaṃ gahetumpi",
  "tika-vin08t:2048_23": "vaṭṭati. Bahi udakena vikkhāletvāti dvīsu aṅgulīsu āmisamattaṃ vikkhāletvā bahi gahetumpi",
  "tika-vin08t:2048_24": "vaṭṭati. Paṭikhāditukāmoti ettha sayaṃ na khāditukāmopi aññesaṃ khādanārahaṃ ṭhapetuṃ",
  "tika-vin08t:2048_25": "labhati. Tattheva katvāti patteyeva yathāṭhapitaṭṭhānato anuddharitvā. Luñcitvāti",
  "tika-vin08t:2048_26": "tato maṃsameva niravasesaṃ uppaṭṭetvā”ti vuttaṃ.",
  "tika-vin08t:2049_0": "Vajirabuddhiṭīkāyaṃ pana “ālindakamiḍḍhikādīnanti pamukhamiḍḍhikādīnaṃ. Parivattetvā",
  "tika-vin08t:2049_1": "tatthevāti ettha ‘parivattetvā tatiyavāre tattheva miḍḍhikāya patiṭṭhātī’ti likhitaṃ.",
  "tika-vin08t:2049_2": "Paribhaṇḍaṃ nāma gehassa bahikuṭṭapādassa thirabhāvatthaṃ katā tanukamiḍḍhikā vuccati,",
  "tika-vin08t:2049_3": "ettha ‘parivattetvā patto bhijjatīti adhikaraṇabhedāsaṅkāraabhāve ṭhāne ṭhapetuṃ",
  "tika-vin08t:2049_4": "vaṭṭatī’ti likhitaṃ. Pattamāḷo vattetvā pattānaṃ apatanatthaṃ vaṭṭaṃ vā caturassaṃ",
  "tika-vin08t:2049_5": "vā iṭṭhakādīhi parikkhipitvā māḷakacchannena kato. ‘Pattamaṇḍalikā pattapacchikā",
  "tika-vin08t:2049_6": "kālapaṇṇādīhi katā’ti ca likhitaṃ. Miḍḍhante ādhārake ṭhapetuṃ vaṭṭati pattasandhāraṇatthaṃ",
  "tika-vin08t:2049_7": "vuttattā. Mañce ādhārakepi na vaṭṭati nisīdanapaccayā vāritattā. Āsannabhūmikattā",
  "tika-vin08t:2049_8": "olambetuṃ vaṭṭati. ‘Aṃsakūṭe laggetvāti vacanato aggahatthe laggetvā aṅke ṭhapetuṃ",
  "tika-vin08t:2049_9": "na vaṭṭatī’ti keci vadanti, na sundaraṃ. Na kevalaṃ yassa pattotiādi yadi hatthena",
  "tika-vin08t:2049_10": "gahitapatte bhedasaññā, pageva aññena sarīrāvayavenāti katvā vuttaṃ. Pāḷiyaṃ pana",
  "tika-vin08t:2049_11": "pacuravohāravasena vuttaṃ. Ghaṭikapālamayaṃ ghaṭikaṭāhaṃ. Chavasīsassa pattanti ‘silāputtakassa",
  "tika-vin08t:2049_12": "sarīraṃ, khīrassa dhārā’tiādivohāravasena vuttaṃ, mañce nisīdituṃ āgatoti attho.",
  "tika-vin08t:2049_13": "Pisācillikāti pisācadārakātipi vadanti. Dinnakameva paṭiggahitameva. Cabbetvāti khāditvā.",
  "tika-vin08t:2049_14": "Aṭṭhīni ca kaṇṭakāni ca aṭṭhikaṇṭakāni. Etesu sabbesu paṇṇattiṃ jānātu vā, mā vā,",
  "tika-vin08t:2049_15": "āpattiyevāti likhita”nti vuttaṃ.",
  "tika-vin08t:2050": "Sabbapaṃsukūlādikathā",
  "tika-vin08t:2051_0": "29. Sabbapaṃsukūlādikathāyaṃ paṃsu viya kucchitabhāvena ulati pavattatīti paṃsukūlaṃ,",
  "tika-vin08t:2051_1": "sabbaṃ taṃ etassāti sabbapaṃsukūliko, pattacīvarādikaṃ sabbaṃ samaṇaparikkhāraṃ paṃsukūlaṃyeva",
  "tika-vin08t:2051_2": "katvā dhāraṇasīloti attho. Samaṇaparikkhāresu katamaṃ paṃsukūlaṃ katvā dhāretuṃ vaṭṭatīti",
  "tika-vin08t:2051_3": "pucchaṃ sandhāyāha “ettha pana cīvarañca mañcapīṭhañca paṃsukūlaṃ vaṭṭatī”ti. Tattha",
  "tika-vin08t:2051_4": "ca cīvaraṃ vinayavasena ca dhutaṅgasamādānavasena ca vaṭṭati, mañcapīṭhaṃ vinayavaseneva.",
  "tika-vin08t:2051_5": "Katamaṃ paṃsukūlaṃ na vaṭṭatīti āha “ajjhoharaṇīyaṃ pana dinnameva gahetabba”nti,",
  "tika-vin08t:2051_6": "na adinnaṃ, tasmā paṃsukūlaṃ na vaṭṭatīti adhippāyo. Ettha ca “ajjhoharaṇīya”nti",
  "tika-vin08t:2051_7": "vacanena piṇḍapātagilānapaccayabhesajjapaakkhāravasena ubhopi paccaye dasseti.",
  "tika-vin08t:2052": "Parissāvanakathā",
  "tika-vin08t:2053_0": "30. Parissāvanakathāyaṃ addhānamaggo nāma sabbantimaparicchedena aḍḍhayojanappamāṇo,",
  "tika-vin08t:2053_1": "tattakaṃ maggaṃ parissāvanaṃ aggahetvā gacchantopi aññena aparissāvanakena bhikkhunā",
  "tika-vin08t:2053_2": "yāciyamāno hutvā adentopi na vaṭṭati, āpattiyeva. “Anujānāmi, bhikkhave, parissāvana”nti",
  "tika-vin08t:2053_3": "anujānitvā “coḷakaṃ nappahoti. Bhagavato etamatthaṃ ārocesuṃ – anujānāmi, bhikkhave,",
  "tika-vin08t:2053_4": "kaṭacchuparissāvana”nti vuttattā pakatiparissāvanato kaṭacchuparissāvanaṃ khuddakanti",
  "tika-vin08t:2053_5": "viññāyati. Pakatiparissāvanassa vidhānaṃ aṭṭhakathāyaṃ na vuttaṃ, kaṭacchuparissāvanassa",
  "tika-vin08t:2053_6": "pana vidhānaṃ “kaṭacchuparissāvanaṃ nāma tīsu daṇḍakesu vinandhitvā kata”nti vuttaṃ.",
  "tika-vin08t:2053_7": "Kaṭacchuparissāvanaṃ vatvā puna “coḷakaṃ nappahoti. Bhagavato etamatthaṃ ārocesuṃ",
  "tika-vin08t:2053_8": "– anujānāmi, bhikkhave, dhamakaraṇa”nti vuttattā kaṭacchuparissāvanatopi dhamakaraṇo",
  "tika-vin08t:2053_9": "khuddakataroti viññāyati. Dhamakaraṇassa vidhānaṃ heṭṭhā parikkhārakathāyaṃ vuttameva.",
  "tika-vin08t:2053_10": "“Bhikkhū navakammaṃ karonti, parissāvanaṃ na sammati. Bhagavato etamatthaṃ ārocesuṃ",
  "tika-vin08t:2053_11": "– anujānāmi, bhikkhave, daṇḍaparissāvana”nti (cūḷava 259) vuttattā pakatiparissāvanatopi",
  "tika-vin08t:2053_12": "daṇḍaparissāvanaṃ mahantataranti viññāyati. “Daṇḍaparissāvanaṃ na sammati. Bhagavato",
  "tika-vin08t:2053_13": "etamatthaṃ ārocesuṃ – anujānāmi, bhikkhave, ottharaka”nti vacanato daṇḍaparissāvanatopi",
  "tika-vin08t:2053_14": "ottharakaṃ mahantataranti viññāyati. Tesaṃ pana dvinnampi parissāvanānaṃ vidhānaṃ",
  "tika-vin08t:2053_15": "aṭṭhakathāyaṃ āgatameva.",
  "tika-vin08t:2054": "Naggakathā",
  "tika-vin08t:2055_0": "31. Naggakathāyaṃ na naggena naggo abhivādetabboti naggena navakatarena bhikkhunā",
  "tika-vin08t:2055_1": "naggo vuḍḍhataro bhikkhu na abhivādetabbo na vanditabbo. Kasmā? “Na, bhikkhave, naggena",
  "tika-vin08t:2055_2": "naggo abhivādetabbo, yo abhivādeyya, āpatti dukkaṭassā”ti bhagavatā vacanato na abhivādetabboti",
  "tika-vin08t:2055_3": "yojanā. Ettha pana vadi abhivādanathutīsūti dhātussa curādigaṇattā ṇe-paccayo hoti, na hetvatthattā.",
  "tika-vin08t:2056": "“Akammakehi dhātūhi, bhāve kiccā bhavanti te;",
  "tika-vin08t:2057": "Sakammakehi kammatthe, arahasakkatthadīpakā”ti. –",
  "tika-vin08t:2058": "Vacanato kammatthe tabba-paccayoti daṭṭhabbo. Na naggena abhivādetabbanti ettha tu naggena bhikkhunā na abhivādetabbanti ettakameva yojanā. Nanu ca bho –",
  "tika-vin08t:2059": "“Kiccā dhātuhyakammehi, bhāveyeva napuṃsake;",
  "tika-vin08t:2060": "Tadantā pāyato kamme, sakammehi tiliṅgikā”ti. –",
  "tika-vin08t:2061": "Vacanato, imissā ca dhātuyā sakammattā kammaṃ ajjhāharitabbaṃ, kammānurūpañca liṅgaṃ ṭhapetabbaṃ, atha kasmā ettakameva yojanā katāti? Kammavacanicchābhāvato. Vuttañhi –",
  "tika-vin08t:2062": "“Kammassāvacanicchāyaṃ, sakammākhyātapaccayā;",
  "tika-vin08t:2063": "Bhāvepi taṃ yathā gehe, devadattena paccate”ti.",
  "tika-vin08t:2064_0": "Yathā ākhyātapaccayasaṅkhātā vibhattiyo sakammakadhātuto bhavantāpi kammavacanicchāya",
  "tika-vin08t:2064_1": "asati kammaṃ avatvā bhāvatthameva vadanti, evaṃ kiccapaccayāpi sakammakadhātuto bhavantāpi",
  "tika-vin08t:2064_2": "kammavacanicchāyābhāvato kammaṃ avatvā bhāvatthameva vadanti, tasmā kammañca anajjhāharitaṃ,",
  "tika-vin08t:2064_3": "kammānurūpañca liṅgaṃ na ṭhapitaṃ, bhāvatthānurūpameva ṭhapitanti daṭṭhabbaṃ. Ettha",
  "tika-vin08t:2064_4": "hi “ayaṃ nāma puggalo abhivādetabbo”ti acintetvā sāmaññato kattārameva gahetvā ṭhapitoti veditabbo.",
  "tika-vin08t:2065_0": "Na naggena naggo abhivādāpetabboti ettha pana naggena vuḍḍhatarena bhikkhunā naggo",
  "tika-vin08t:2065_1": "navakataro bhikkhu na abhivādāpetabbo, na vandāpetabboti yojanā. Ettha hi sakāritassa",
  "tika-vin08t:2065_2": "kiccapaccayassa diṭṭhattā, dhātuyā ca sakammakattā navakataro bhikkhu dhātukattā",
  "tika-vin08t:2065_3": "hoti, vuḍḍhataro bhikkhu dhātukammaṃ, puna kāritasambandhe vuḍḍhataro bhikkhu kāritakattā",
  "tika-vin08t:2065_4": "hoti, navakataro bhikkhu kāritakammaṃ. Vuttañhi –",
  "tika-vin08t:2066": "“Hetukriyāya sambandhī-bhāvā kammanti manyate;",
  "tika-vin08t:2067": "Hetukriyāpadhānattā, aññathānupapattito”ti.",
  "tika-vin08t:2068_0": "Na naggena abhivādāpetabbanti ettha tu naggena vuḍḍhatarena bhikkhunā na abhivādāpetabbaṃ,",
  "tika-vin08t:2068_1": "na vandāpetabbanti yojanā, etthāpi kammavacanicchāyābhāvato vuttanayena bhāveyeva",
  "tika-vin08t:2068_2": "kiccapaccayo hotīti daṭṭhabbo. Nanu vandāpake sati vandāpetabbo labbhatiyeva, atha",
  "tika-vin08t:2068_3": "“kasmā kammavacanicchāyābhāvato”ti vuttanti? “Vatticchānupubbikā saddapaṭipattī”ti",
  "tika-vin08t:2068_4": "vacanato vatticchābhāvato na vuttanti. Vuttañhetaṃ pubbācariyehi –",
  "tika-vin08t:2069": "“Vatticchā na bhave santa-mapyasantampi sā bhave;",
  "tika-vin08t:2070": "Taṃ yathānudarā kaññā, samuddo kuṇḍikāti cā”ti.",
  "tika-vin08t:2071": "Itaresupi suviññeyyameva. Paṭicchādenti aṅgamaṅgāni etāhīti paṭicchādiyo.",
  "tika-vin08t:2072": "Gandhapupphakathā",
  "tika-vin08t:2073_0": "32. Gandhapupphakathāyaṃ “gandhagandhaṃ pana gahetvā kavāṭe pañcaṅguliṃ dātuṃ vaṭṭatī”ti",
  "tika-vin08t:2073_1": "vacanato gandhe dinne paṭiggahituṃ vaṭṭati, no limpitunti siddhaṃ. Idāni pana manussā",
  "tika-vin08t:2073_2": "bhikkhū bhojetvā hatthadhovanāvasāne hatthavāsatthāya gandhavilepanaṃ denti, taṃ",
  "tika-vin08t:2073_3": "bhikkhū paṭiggahetvā ekacce hatthameva limpenti, ekacce kāyampi mukhampi ālimpenti,",
  "tika-vin08t:2073_4": "“sugandho vatā”tiādīni vatvā haṭṭhapahaṭṭhākāraṃ karonti, taṃ vaṭṭati, na vaṭṭatīti?",
  "tika-vin08t:2073_5": "“Kavāṭe pañcaṅgulikaṃ dātuṃ vaṭṭatī”ti vihāre kavāṭadhūpanamattasseva vuttattā kāyadhūpanassa",
  "tika-vin08t:2073_6": "avuttattā, “mālāgandhavilepanadhāraṇamaṇḍanavibhūsanaṭṭhānā veramaṇī”ti vacanassānulomato",
  "tika-vin08t:2073_7": "ca na vaṭṭatīti dissati, vīmaṃsitvā gahetabbaṃ. “Pupphaṃ gahetvā vihāre ekamantaṃ",
  "tika-vin08t:2073_8": "nikkhipitu”nti vacanato pupphe dinne gahetuṃ vaṭṭati, na piḷandhanādīni kātunti siddhaṃ.",
  "tika-vin08t:2073_9": "Idāni pana bhikkhūsu gandhapupphesu laddhesu “surabhigandhaṃ vatidaṃ puppha”ntiādīni",
  "tika-vin08t:2073_10": "vatvā pahaṭṭhākāraṃ katvā siṅghanti, taṃ vaṭṭati, na vaṭṭatīti? Tampi vihāreyeva",
  "tika-vin08t:2073_11": "ekamantaṃ ṭhapanassa vuttattā siṅghitabbādibhāvassa avuttattā, mālāgandhādipāṭhassa",
  "tika-vin08t:2073_12": "anulomato ca na vaṭṭatīti dissati, vīmaṃsitvā gahetabbaṃ. “Ekamantaṃ nikkhipitu”nti",
  "tika-vin08t:2073_13": "vacanassa pana sāmatthiyato cetiyapaṭimāpūjanādīni ca kātuṃ vaṭṭatīti viññāyati.",
  "tika-vin08t:2074": "Āsittakūpadhānakathā",
  "tika-vin08t:2075_0": "33. Āsittakūpadhānakathāyaṃ manussānaṃ bharaṇasīlataṃ sandhāya “tambalohena vā rajatena",
  "tika-vin08t:2075_1": "vā”ti vuttaṃ, vikappanatthena pana vā-saddena hiraññena vā suvaṇṇena vātiādiṃ saṅgaṇhāti.",
  "tika-vin08t:2075_2": "Paṭikkhittattā panāti bhagavatā pana āsittakūpadhānassa sāmaññavasena paṭikkhittattā.",
  "tika-vin08t:2075_3": "Na kevalaṃ ratanapeḷā eva na vaṭṭati, atha kho dārumayāpīti. Ettha pi-saddo sampiṇḍanattho,",
  "tika-vin08t:2075_4": "taṃ na vilīvamayatālapaṇṇamayavettamayādikaṃ sampiṇḍeti.",
  "tika-vin08t:2076": "Maḷorikakathā",
  "tika-vin08t:2077_0": "34. Maḷorikakathāyaṃ “anujānāmi, bhikkhave, maḷorika”nti gilāno bhikkhu bhuñjamāno",
  "tika-vin08t:2077_1": "na sakkoti hatthena pattaṃ sandhāretuṃ, tasmā anuññātaṃ. Pubbe pattasaṅgopanatthaṃ",
  "tika-vin08t:2077_2": "ādhārako anuññāto, idāni bhuñjanatthaṃ. Daṇḍādhārako vuccatīti daṇḍādhārako padhānato",
  "tika-vin08t:2077_3": "maḷorikoti vuccati. Yaṭṭhi…pe… pīṭhādīnipi ādhārakasāmaññena ettheva paviṭṭhānīti",
  "tika-vin08t:2077_4": "sambandho. Ādhārakaṃ nāma chiddaṃ viddhampi atthi, aviddhampi atthi, tesu katamaṃ",
  "tika-vin08t:2077_5": "vaṭṭatīti āha “ādhārasaṅkhepagamanato hi…pe… vaṭṭatiyevā”ti.",
  "tika-vin08t:2078": "Ekabhājanādikathā",
  "tika-vin08t:2079_0": "35. Ekabhājanādikathāyaṃ ekatobhuñjanaṃ nāma ekabhājanasmiṃ ekakkhaṇeyeva sahabhuñjanaṃ,",
  "tika-vin08t:2079_1": "na nānābhājane. Ekabhājanasmimpi na nānākkhaṇeti āha “sace panā”tiādi. Tasmiṃ apagate",
  "tika-vin08t:2079_2": "tassa apagatattā itarassa sesakaṃ bhuñjituṃ vaṭṭati. Iminā ekakkhaṇe abhuñjanabhāvaṃ",
  "tika-vin08t:2079_3": "dasseti. Itarassapītiādīsu itarassapīti itarītarakathanaṃ, sesabhuñjakaitarato itarassāti",
  "tika-vin08t:2079_4": "attho. Tena paṭhamaṃ gahetvā gatabhikkhumevāha. Tasmiṃ khīṇe tassa khaṇattā paṭhamaṃ",
  "tika-vin08t:2079_5": "gahitavatthussa khīṇattā puna gahetuṃ vaṭṭati. Iminā sahaabhuñjanabhāvaṃ dasseti.",
  "tika-vin08t:2080_0": "Na ekamañce nipajjitabbaṃ satipi nānāattharaṇe “na ekamañce tuvaṭṭitabbaṃ, yo tuvaṭṭeyya,",
  "tika-vin08t:2080_1": "āpatti dukkaṭassā”ti vacanato. Na ekattharaṇe nipajjitabbaṃ satipi nānāmañce “na",
  "tika-vin08t:2080_2": "ekattharaṇā tuvaṭṭitabba”nti vacanato, pageva ubhinnaṃ ekatteti attho. Yadi evaṃ",
  "tika-vin08t:2080_3": "nānāmañcanānāattharaṇesu asantesu kathaṃ anāpatti siyāti cintāyamāha “vavatthānaṃ",
  "tika-vin08t:2080_4": "panā”tiādi. Ekattharaṇapāvuraṇehīti ettha pana ayaṃ ekattharaṇapāvuraṇasaddo na catthasamāso",
  "tika-vin08t:2080_5": "hoti, atha kho bāhiratthasamāsoti āha “ekaṃ attharaṇañceva pāvuraṇañca etesanti ekattharaṇapāvuraṇā”ti,",
  "tika-vin08t:2080_6": "tipadatulyādhikaraṇabāhiratthasamāsoyaṃ. Kesametamadhivacanantyāha “ekaṃ antaṃ attharitvā",
  "tika-vin08t:2080_7": "ekaṃ pārupitvā nipajjantānametaṃ adhivacana”nti, evaṃ nipajjantānaṃ bhikkhūnaṃ etaṃ",
  "tika-vin08t:2080_8": "ekattharaṇapāvuraṇapadaṃ adhivacanaṃ hotīti adhippāyo. Kesaṃ pana antanti āha “saṃhārimāna”ntiādi.",
  "tika-vin08t:2081": "Celapaṭikakathā",
  "tika-vin08t:2082_0": "36. Celapaṭikakathāyaṃ celapaṭikanti celasantharaṃ. Kiṃ pana bhagavato sikkhāpadapaññāpane",
  "tika-vin08t:2082_1": "kāraṇanti? “Bodhirājakumāro kira ‘sace ahaṃ puttaṃ lacchāmi, akkamissati me bhagavā",
  "tika-vin08t:2082_2": "celapaṭika’nti iminā ajjhāsayena santhari, abhabbo cesa puttalābhāya, tasmā bhagavā",
  "tika-vin08t:2082_3": "na akkami. Yadi akkameyya, pacchā puttaṃ alabhanto ‘nāyaṃ sabbaññū’ti diṭṭhiṃ gaṇheyya,",
  "tika-vin08t:2082_4": "idaṃ tāva bhagavato anakkamane kāraṇaṃ. Yasmā pana bhikkhūpi ye ajānantā akkameyyuṃ,",
  "tika-vin08t:2082_5": "te gihīnaṃ paribhūtā bhaveyyuṃ, tasmā bhikkhū paribhavato mocetuṃ sikkhāpadaṃ paññapesi,",
  "tika-vin08t:2082_6": "idaṃ sikkhāpadapaññāpane kāraṇa”nti aṭṭhakathāyaṃ vuttaṃ.",
  "tika-vin08t:2083_0": "Sāratthadīpaniyaṃ pana “bhagavā tuṇhī ahosīti ‘kissa nu kho atthāya rājakumārena",
  "tika-vin08t:2083_1": "ayaṃ mahāsakkāro kato’ti āvajjento puttapatthanāya katabhāvaṃ aññāsi. So hi rājaputto",
  "tika-vin08t:2083_2": "aputtako, sutañcānena ahosi ‘buddhānaṃ kira adhikāraṃ katvā manasā icchitaṃ labhantī’ti,",
  "tika-vin08t:2083_3": "so ‘sacāhaṃ puttaṃ labhissāmi, sammāsambuddho imaṃ celapaṭikaṃ akkamissati. No ce",
  "tika-vin08t:2083_4": "labhissāmi, na akkamissatī’ti patthanaṃ katvā santharāpesi. Atha bhagavā ‘nibbattissati",
  "tika-vin08t:2083_5": "nu kho etassa putto’ti āvajjetvā ‘na nibbattissatī’ti addasa. Pubbe kira so ekasmiṃ",
  "tika-vin08t:2083_6": "dīpe vasamāno bhariyāya samānacchando anekasakuṇapotake khādi. ‘Sacassa mātugāmo",
  "tika-vin08t:2083_7": "puññavā bhaveyya, puttaṃ labheyya, ubhohi pana samānacchandehi hutvā pāpakammaṃ kataṃ,",
  "tika-vin08t:2083_8": "tenassa putto na nibbattissatīti aññāsi. Dusse pana akkante ‘buddhānaṃ adhikāraṃ",
  "tika-vin08t:2083_9": "katvā patthitaṃ labhantīti loke anussavo, mayā ca mahāadhikāro kato, na ca puttaṃ",
  "tika-vin08t:2083_10": "labhāmi, tucchaṃ idaṃ vacana’nti micchāgāhaṃ gaṇheyya. Titthiyāpi ‘natthi samaṇānaṃ",
  "tika-vin08t:2083_11": "akattabbaṃ nāma, celapaṭikampi maddantā āhiṇḍantī’ti ujjhāyeyyuṃ, etarahi ca akkamantesu",
  "tika-vin08t:2083_12": "bahū bhikkhū paracittaviduno, te bhabbattaṃ jānitvā akkamissanti. Abhabbataṃ jānitvā",
  "tika-vin08t:2083_13": "na akkamissanti. Anāgate pana upanissayo mando bhavissati, anāgataṃ na jānissanti.",
  "tika-vin08t:2083_14": "Tesu akkamantesu sace patthitaṃ samijjhissati, iccetaṃ kusalaṃ. No ce ijjhissati,",
  "tika-vin08t:2083_15": "‘pubbe bhikkhusaṅghassa adhikāraṃ katvā icchiticchitaṃ labhanti, idāni na labhanti,",
  "tika-vin08t:2083_16": "teyeva maññe bhikkhū paṭipattipūrakā ahesuṃ, ime pana paṭipattiṃ pūretuṃ na sakkontī’ti",
  "tika-vin08t:2083_17": "manussā vippaṭisārino bhavissantīti imehi tīhi kāraṇehi bhagavā akkamituṃ anicchanto",
  "tika-vin08t:2083_18": "tuṇhī ahosi. Pacchimaṃ janataṃ tathāgato anukampatīti idaṃ pana thero vuttesu kāraṇesu",
  "tika-vin08t:2083_19": "tatiyakāraṇaṃ sandhāyāhā”ti vuttaṃ.",
  "tika-vin08t:2084_0": "Pāḷiyaṃ “yāciyamānena celapaṭikaṃ akkamitu”nti vacanato yāciyamānena eva akkamitabbaṃ,",
  "tika-vin08t:2084_1": "no ayāciyamānenāti siddhaṃ, tatthapi “maṅgalatthāyā”ti vacanato maṅgalatthāya yāciyamānena",
  "tika-vin08t:2084_2": "akkamitabbaṃ, na sirisobhaggādiatthāya yāciyamānenāti ca, tatthapi “gihīna”nti vacanato",
  "tika-vin08t:2084_3": "gihīnaṃ eva celasantharaṃ akkamitabbaṃ, na pabbajitānanti ca. Aṭṭhakathāyaṃ “yā kāci",
  "tika-vin08t:2084_4": "itthī apagatagabbhā vā hotu, garugabbhā vā”ti aniyamavācakena vā-saddena vacanato",
  "tika-vin08t:2084_5": "na kevalaṃ imā dveyeva gahetabbā, atha kho “patiṭṭhitagabbhā vā vijātiputtā vā”tiādinā",
  "tika-vin08t:2084_6": "yā kāci maṅgalikāyo itthiyopi purisāpi gahetabbā. “Evarūpesu ṭhānesū”ti vuttattā",
  "tika-vin08t:2084_7": "na kevalaṃ yathāvuttaṭṭhānesuyeva, atha kho taṃsadisesu yesu kesuci maṅgalaṭṭhānesu",
  "tika-vin08t:2084_8": "yesaṃ kesañci gihīnaṃ maṅgalatthāya yāciyamānānaṃ celasantharaṃ akkamituṃ vaṭṭatīti",
  "tika-vin08t:2084_9": "sijjhati, vīmaṃsitvā gahetabbaṃ. Pāḷiyaṃ “anujānāmi, bhikkhave, dhotapādakaṃ akkamitu”nti",
  "tika-vin08t:2084_10": "sāmaññavasena vacanato, aṭṭhakathāyañca “taṃ akkamituṃ vaṭṭatī”ti avisesena vuttattā",
  "tika-vin08t:2084_11": "dhotapādakaṃ ayāciyamānenapi bhikkhunā akkamitabbanti siddhaṃ, “dhotehi pādehi akkamanatthāyā”ti",
  "tika-vin08t:2084_12": "pana vuttattā adhotehi akkamituṃ na vaṭṭatīti ca, vīmaṃsitvā gahetabbaṃ.",
  "tika-vin08t:2085": "Pādaghaṃsanīyakathā",
  "tika-vin08t:2086_0": "37. Pādaghaṃsanīyakathāyaṃ paṭhamaṃ tāva akappiyapādaghaṃsaniṃ dassetuṃ “katakaṃ",
  "tika-vin08t:2086_1": "na vaṭṭatī”ti āha. Katakaṃ nāma kīdisanti pucchāya sati vuttaṃ “katakaṃ nāma padumakaṇṇikākāra”ntiādi.",
  "tika-vin08t:2086_2": "Kasmā paṭikkhittanti vuttaṃ “bāhulikānuyogattā”ti. Tato kappiyapādaghaṃsaniyo dassetumāha",
  "tika-vin08t:2086_3": "“anujānāmi, bhikkhave, tisso pādaghaṃsaniyo”tiādi. Sesaṃ suviññeyyameva.",
  "tika-vin08t:2087": "Bījanīkathā",
  "tika-vin08t:2088_0": "38. Bījanīkathāyaṃ paṭhamaṃ tāva akappiyabījaniṃ dassetuṃ “camarīvālehi katabījanī",
  "tika-vin08t:2088_1": "na vaṭṭatī”ti āha. Tato kappiyachabījaniyo dassetuṃ “makasabījanīādi vaṭṭatī”ti āha.",
  "tika-vin08t:2088_2": "Tattha kappiyachabījaniyo nāma makasabījanī, vākamayabījanī, usīramayabījanī, morapiñchamayabījanī,",
  "tika-vin08t:2088_3": "vidhūpanaṃ, tālavaṇṭañcāti. Tāsaṃ visesaṃ dassetuṃ “vidhūpananti bījanī vuccatī”tiādimāha.",
  "tika-vin08t:2088_4": "Usīramayaṃ morapiñchamayañca suviññeyyattā na vuttaṃ. “Bījaninti caturassabījaniṃ.",
  "tika-vin08t:2088_5": "Tālavaṇṭanti tālapattādīhi kataṃ maṇḍalikabījani”nti sāratthadīpaniyaṃ vuttaṃ.",
  "tika-vin08t:2089": "Chattakathā",
  "tika-vin08t:2090_0": "39. Chattakathāyaṃ chattaṃ nāma tīṇi chattāni setacchattaṃ, kilañjacchattaṃ, paṇṇacchattanti.",
  "tika-vin08t:2090_1": "Tattha setacchattanti vatthapaliguṇṭhitaṃ paṇḍaracchattaṃ. Kilañjacchattanti vilīvacchattaṃ.",
  "tika-vin08t:2090_2": "Paṇṇacchattanti tālapaṇṇādīhi yehi kehici kataṃ. Maṇḍalabaddhaṃ salākabaddhanti idaṃ",
  "tika-vin08t:2090_3": "pana tiṇṇampi chattānaṃ pañjaradassanatthaṃ vuttaṃ. Tāni hi maṇḍalabaddhāni ceva",
  "tika-vin08t:2090_4": "honti salākabaddhāni ca. Yampi tatthajātakadaṇḍena kataṃ ekapaṇṇacchattaṃ hoti, tampi",
  "tika-vin08t:2090_5": "chattameva. “Vilīvacchattanti veṇuvilīvehi kataṃ chattaṃ. Tatthajātakadaṇḍakena katanti",
  "tika-vin08t:2090_6": "tālapaṇṇaṃ saha daṇḍakena chinditvā tameva chattadaṇḍaṃ karonti gopālakādayo viya,",
  "tika-vin08t:2090_7": "taṃ sandhāyetaṃ vutta”nti sāratthadīpaniyaṃ vuttaṃ. Vimativinodaniyaṃ pana “vilīvacchattanti",
  "tika-vin08t:2090_8": "veṇupesikāhi kataṃ. Maṇḍalabaddhānīti dīghasalākāsu tiriyaṃ valayākārena salākaṃ",
  "tika-vin08t:2090_9": "ṭhapetvā suttehi baddhāni dīghañca tiriyañca ujukameva salākāyo ṭhapetvā daḷhabaddhāni",
  "tika-vin08t:2090_10": "ceva tiriyaṃ ṭhapetvā dīghadaṇḍakeheva saṅkocārahaṃ katvā sutteheva tiriyaṃ baddhāni.",
  "tika-vin08t:2090_11": "Tatthajātakadaṇḍakena katanti saha daṇḍakena chinnatālapaṇṇādīhi kata”nti vuttaṃ.",
  "tika-vin08t:2090_12": "Idha pana chattadhārakapuggalavasena vuttaṃ, tasmā agilānassa bhikkhuno chattaṃ dhāretuṃ",
  "tika-vin08t:2090_13": "na vaṭṭati. Sesaṃ suviññeyyameva.",
  "tika-vin08t:2091": "Nakhakathā",
  "tika-vin08t:2092_0": "40. Nakhakathāyaṃ dīghanakhadhāraṇapaccayā uppanne vatthusmiṃ “na, bhikkhave, dīghā",
  "tika-vin08t:2092_1": "nakhā dhāretabbā, yo dhāreyya, āpatti dukkaṭassā”ti vacanato dhārentassa āpatti.",
  "tika-vin08t:2092_2": "“Nakhenapi nakhaṃ chindanti, mukhenapi nakhaṃ chindanti, kuṭṭepi ghaṃsanti, aṅguliyo",
  "tika-vin08t:2092_3": "dukkhā honti. Bhagavato etamatthaṃ ārocesuṃ – anujānāmi, bhikkhave, nakhacchedana”nti",
  "tika-vin08t:2092_4": "vacanato nakhacchedanasatthakaṃ dhāretuṃ vaṭṭati. Heṭṭhā ca “nakhacchedanaṃ valitakaṃyeva",
  "tika-vin08t:2092_5": "karonti, tasmā taṃ vaṭṭatī”ti aṭṭhakathāyaṃ vuttaṃ. “Valitakanti nakhacchedanakāle",
  "tika-vin08t:2092_6": "daḷhaggahaṇatthaṃ valīhi yuttameva karonti, tasmā taṃ vaṭṭatī”ti vimativinodaniyaṃ",
  "tika-vin08t:2092_7": "vuttaṃ. Maṃsappamāṇenāti aṅgulaggamaṃsappamāṇena. Vīsatimaṭṭhanti vīsatipi hatthapādanakhe",
  "tika-vin08t:2092_8": "likhitamaṭṭhe karonti. Sesaṃ suviññeyyameva.",
  "tika-vin08t:2093": "Lomakathā",
  "tika-vin08t:2094_0": "Lomakathāyaṃ “sambādhelomaṃ saṃharāpenti. Manussā ujjhāyanti khīyanti vipācenti seyyathāpi",
  "tika-vin08t:2094_1": "gihī kāmabhogino”ti vatthusmiṃ uppanne “na, bhikkhave…pe… dukkaṭassā”ti vacanato",
  "tika-vin08t:2094_2": "saṃharāpentassa āpatti. Aññatarassa bhikkhuno sambādhe vaṇo hoti, bhesajjaṃ na tiṭṭhatīti",
  "tika-vin08t:2094_3": "imissā aṭṭhuppattiyā “anujānāmi, bhikkhave, ābādhapaccayā sambādhe lomaṃ saṃharāpetu”nti",
  "tika-vin08t:2094_4": "vacanato ābādhapaccayā bhesajjapatiṭṭhāpanatthāya sambādhe lomaṃ harāpentassa anāpatti.",
  "tika-vin08t:2094_5": "“Seyyathāpi pisācillikā”ti manussānaṃ ujjhāyanapaccayā “na, bhikkhave, dīghaṃ nāsikālomaṃ",
  "tika-vin08t:2094_6": "dhāretabbaṃ, yo dhāreyya, āpatti dukkaṭassā”ti vacanato dhāraṇapaccayā āpatti. “Anujānāmi,",
  "tika-vin08t:2094_7": "bhikkhave, saṇḍāsa”nti anurakkhaṇatthāya saṇḍāso anuññāto, tasmā nāsikālomaṃ saṇḍāsena",
  "tika-vin08t:2094_8": "harāpetuṃ vaṭṭati. Palitanti paṇḍarakesaṃ. Gāhetuṃ na vaṭṭati “mā me jarābhāvo hotū”ti",
  "tika-vin08t:2094_9": "manasi katattā. Bībhacchaṃ hutvāti virūpaṃ hutvā. Palitaṃ vā apalitaṃ vāti paṇḍaraṃ",
  "tika-vin08t:2094_10": "vā apaṇḍaraṃ vā. Gāhāpetuṃ vaṭṭati appasādāvahattāti.",
  "tika-vin08t:2095": "Kāyabandhanakathā",
  "tika-vin08t:2096_0": "41. Kāyabandhanakathāyaṃ akāyabandhanenāti abandhitakāyabandhanena. Bhikkhunāti seso.",
  "tika-vin08t:2096_1": "Atha vā akāyabandhanenāti abandhitakāyabandhano hutvāti itthambhūtatthe karaṇavacanaṃ",
  "tika-vin08t:2096_2": "yathā “bhinnena sīsena paggharantena lohitena paṭivisake ujjhāpesī”ti. Tenāha “abandhitvā",
  "tika-vin08t:2096_3": "nikkhamantena yattha sarati, tattha bandhitabba”nti. Kāyabandhanaṃ nāma cha kāyabandhanāni",
  "tika-vin08t:2096_4": "kalābukaṃ, deḍḍubhakaṃ, murajaṃ, maddavīṇaṃ, paṭṭikaṃ, sūkarantakanti. Tattha kalābukaṃ",
  "tika-vin08t:2096_5": "nāma bahurajjukaṃ. Deḍḍubhakaṃ nāma udakasappasīsasadisaṃ. Murajaṃ nāma murajavaṭṭisaṇṭhānaṃ",
  "tika-vin08t:2096_6": "veṭhetvā kataṃ. Maddavīṇaṃ nāma pāmaṅgasaṇṭhānaṃ. Īdisañhi ekampi na vaṭṭati, pageva",
  "tika-vin08t:2096_7": "bahūni. Tasmā paṭikkhittāni akappiyakāyabandhanāni nāma cattāri honti, paṭṭikaṃ,",
  "tika-vin08t:2096_8": "sūkarantakanti imāni dve kāyabandhanāni bhagavatā anuññātāni kappiyakāyabandhanāni",
  "tika-vin08t:2096_9": "nāma, tassa pakativītā vā macchakaṇṭakavāyimā vā paṭṭikā vaṭṭati, sesā kuñjaracchikādibhedā",
  "tika-vin08t:2096_10": "na vaṭṭati. Sūkarantakaṃ nāma kuñcikakosakasaṇṭhānaṃ hoti, ekarajjukaṃ, pana muddikakāyabandhanañca",
  "tika-vin08t:2096_11": "sūkarantakaṃ anulometi. Imehi pana dvīhi saddhiṃ aṭṭha kāyabandhanāni honti. “Anujānāmi,",
  "tika-vin08t:2096_12": "bhikkhave, murajaṃ maddavīṇa”nti idaṃ dasāsuyeva anuññātanti pāmaṅgadasā cettha catunnaṃ",
  "tika-vin08t:2096_13": "upari na vaṭṭati. Sobhakaṃ nāma veṭhetvā mukhavaṭṭisibbanaṃ. Guṇakaṃ nāma mudiṅgasaṇṭhānena",
  "tika-vin08t:2096_14": "sibbanaṃ. Evaṃ sibbitā hi anto thirā hontīti vuccati. Pavanantoti pāsanto vuccati.",
  "tika-vin08t:2096_15": "Vajirabuddhiṭīkāyaṃ pana “muddikakāyabandhanaṃ nāma caturassaṃ akatvā sajjitaṃ. Pāmaṅgadasā",
  "tika-vin08t:2096_16": "caturassā. Mudiṅgasaṇṭhānenāti saṅghāṭiyā mudiṅgasibbanākārena varakasīsākārena.",
  "tika-vin08t:2096_17": "Pavanantoti pāsanto, ‘dasāmūla’nti ca likhitaṃ. Akāyabandhanena sañcicca vā asañcicca",
  "tika-vin08t:2096_18": "vā gāmappavesane āpatti. Saritaṭṭhānato bandhitvā pavisitabbaṃ, nivattitabbaṃ vāti likhita”nti vuttaṃ.",
  "tika-vin08t:2097": "Nivāsanapārupanakathā",
  "tika-vin08t:2098_0": "42. Nivāsanapārupanakathāyaṃ hatthisoṇḍādivasena gihinivatthaṃ na nivāsetabbanti",
  "tika-vin08t:2098_1": "ettha hatthisoṇḍakaṃ nāma nābhimūlato hatthisoṇḍasaṇṭhānaṃ olambakaṃ katvā nivatthaṃ",
  "tika-vin08t:2098_2": "coḷikaitthīnaṃ nivāsanaṃ viya. Macchavāḷakaṃ nāma ekato dasantaṃ ekato pāsantaṃ olambitvā",
  "tika-vin08t:2098_3": "nivatthaṃ. Catukaṇṇakaṃ nāma uparito dve, heṭṭhato dveti evaṃ cattāro kaṇṇe dassetvā",
  "tika-vin08t:2098_4": "nivatthaṃ. Tālavaṇṭakaṃ nāma tālavaṇṭākārena sāṭakaṃ olambitvā nivāsanaṃ. Satavalikaṃ",
  "tika-vin08t:2098_5": "nāma dīghasāṭakaṃ anekakkhattuṃ obhujitvā ovaṭṭikaṃ karontena nivatthaṃ, vāmadakkhiṇapassesu",
  "tika-vin08t:2098_6": "vā nirantaraṃ valiyo dassetvā nivatthaṃ. Sace pana jāṇuto paṭṭhāya ekaṃ vā dve vā",
  "tika-vin08t:2098_7": "valiyo paññāyanti, vaṭṭati. Saṃvelliyaṃ nivāsentīti mallakammakārādayo viya kacchaṃ",
  "tika-vin08t:2098_8": "bandhitvā nivāsenti, evaṃ nivāsetuṃ gilānassapi maggappaṭipannassapi na vaṭṭati.",
  "tika-vin08t:2098_9": "Setapaṭapārutādivasena na gihipārutaṃ pārupitabbanti ettha yaṃ kiñci setapaṭapārutaṃ",
  "tika-vin08t:2098_10": "paribbājakapārutaṃ ekasāṭakapārutaṃ soṇḍapārutaṃ antepurikapārutaṃ mahājeṭṭhakapārutaṃ",
  "tika-vin08t:2098_11": "kuṭipavesakapārutaṃ brāhmaṇapārutaṃ pāḷikārakapārutanti evamādi parimaṇḍalalakkhaṇato",
  "tika-vin08t:2098_12": "aññathā pārutaṃ sabbametaṃ gihipārutaṃ nāma, tasmā yathā setapaṭā aḍḍhapālakanigaṇṭhā",
  "tika-vin08t:2098_13": "pārupanti, yathā ca ekacce paribbājakā uraṃ vivaritvā dvīsu aṃsakūṭesu pāvuraṇaṃ",
  "tika-vin08t:2098_14": "ṭhapenti, yathā ca ekasāṭakā manussā nivatthasāṭakassa ekena antena piṭṭhiṃ pārupitvā",
  "tika-vin08t:2098_15": "ubho kaṇṇe ubhosu aṃsakūṭesu ṭhapenti, yathā ca surāsoṇḍādayo sāṭakena gīvaṃ parikkhipitvā",
  "tika-vin08t:2098_16": "ubho ante ure vā olambenti, piṭṭhiyaṃ vā khipenti, yathā ca antepurikāyo akkhitārakamattaṃ",
  "tika-vin08t:2098_17": "dassetvā oguṇṭhikaṃ pārupanti, yathā ca mahājeṭṭhā dīghasāṭakaṃ nivāsetvā tasseva",
  "tika-vin08t:2098_18": "ekena antena sakalasarīraṃ pārupanti, yathā ca kassakā khettakuṭiṃ pavisantā sāṭakaṃ",
  "tika-vin08t:2098_19": "paliveṭhetvā upakacchake pakkhipitvā tasseva ekena antena sarīraṃ pārupanti, yathā",
  "tika-vin08t:2098_20": "ca brāhmaṇā ubhinnaṃ upakacchakānaṃ antare sāṭakaṃ pavesetvā aṃsakūṭesu pārupanti,",
  "tika-vin08t:2098_21": "yathā ca pāḷikārako bhikkhu ekaṃsapārupanena pārutaṃ vāmabāhuṃ vivaritvā cīvaraṃ",
  "tika-vin08t:2098_22": "aṃsakūṭe āropeti. Evaṃ apārupitvā sabbepi ete aññe ca evarūpe pārupanadose vajjetvā",
  "tika-vin08t:2098_23": "nibbikāraṃ parimaṇḍalaṃ pārupitabbaṃ. Tathā apārupitvā ārāme vā antaraghare vā anādarena",
  "tika-vin08t:2098_24": "yaṃ kiñci vikāraṃ karontassa dukkaṭaṃ.",
  "tika-vin08t:2099": "Kājakathā",
  "tika-vin08t:2100_0": "43. Kājakathāyaṃ muṇḍaveṭhīti yathā rañño kuhiñci gacchanto parikkhārabhaṇḍaggahaṇamanussāti",
  "tika-vin08t:2100_1": "adhippāyo. Ubhatokājanti ekasmiṃyeva kāje purato ca pacchato ca ubhosu bhāgesu laggetvā",
  "tika-vin08t:2100_2": "vahitabbabhāraṃ. Ekatokājanti ekato pacchatoyeva laggetvā vahitabbabhāraṃ. Antarākājanti",
  "tika-vin08t:2100_3": "majjhe laggetvā dvīhi vahitabbabhāraṃ. Sīsabhārādayo sīsādīhi vahitabbabhārādayo",
  "tika-vin08t:2100_4": "eva. Olambakanti hatthena olambitvā vahitabbabhāraṃ. Etesu ubhatokājameva na vaṭṭati, sesā vaṭṭanti.",
  "tika-vin08t:2101": "Dantakaṭṭhakathā",
  "tika-vin08t:2102_0": "44. Dantakaṭṭhakathāyaṃ dantakaṭṭhassa akhādane pañca dose, khādane pañcānisaṃse",
  "tika-vin08t:2102_1": "ca dassetvā bhagavatā bhikkhūnaṃ dantakaṭṭhaṃ anuññātaṃ. Tattha pañca dosā nāma acakkhussaṃ,",
  "tika-vin08t:2102_2": "mukhaṃ duggandhaṃ, rasaharaṇiyo na visujjhanti, pittaṃ semhaṃ bhattaṃ pariyonandhati,",
  "tika-vin08t:2102_3": "bhattamassa nacchādetīti. Tattha acakkhussanti cakkhūnaṃ hitaṃ na hoti, parihāniṃ",
  "tika-vin08t:2102_4": "janeti. Nacchādetīti na ruccati. Pañcānisaṃsā vuttapaṭipakkhato veditabbā. Tato dīghadantakaṭṭhakhādane",
  "tika-vin08t:2102_5": "ca atimadāhakadantakaṭṭhakhādane ca dukkaṭaṃ paññapetvā aṭṭhaṅgulaparamaṃ caturaṅgulapacchimaṃ",
  "tika-vin08t:2102_6": "dantakaṭṭhaṃ anuññātaṃ. Tattha aṭṭhaṅgulaṃ paramaṃ etassa dantakaṭṭhassāti aṭṭhaṅgulaparamaṃ.",
  "tika-vin08t:2102_7": "Caturaṅgulaṃ pacchimaṃ pamāṇaṃ etassa dantakaṭṭhassāti caturaṅgulapacchimaṃ. Atimadāhakanti",
  "tika-vin08t:2102_8": "atikhuddakaṃ. Aṭṭhaṅgulaṃ mahādantakaṭṭhaṃ nāma, caturaṅgulaṃ khuddakadantakaṭṭhaṃ",
  "tika-vin08t:2102_9": "nāma, pañcachasattaṅgulaṃ majjhimadantakaṭṭhaṃ nāma. Tena vuttaṃ “duvidhena udakena",
  "tika-vin08t:2102_10": "tividhena dantakaṭṭhenā”ti. “Aṭṭhaṅgulaparamanti manussānaṃ pamāṇaṅgulena aṭṭhaṅgulaparama”nti aṭṭhakathāya māha.",
  "tika-vin08t:2103_0": "Ettha ca pamāṇaṅgulenāti idaṃ pakatiaṅgulenāti gahetvā manussānaṃ pakatiaṅgulena",
  "tika-vin08t:2103_1": "aṭṭhaṅgulato adhikappamāṇaṃ dantakaṭṭhaṃ na vaṭṭatīti vadanti. Tattakameva ca katvā",
  "tika-vin08t:2103_2": "khādanti. Aṭṭhakathāyaṃ pana “manussānaṃ pamāṇaṅgulena” icceva vuttaṃ, na “pakatiaṅgulenā”ti.",
  "tika-vin08t:2103_3": "Tasmā yaṃ vaḍḍhakihatthato aṅgulaṃ pamāṇaṃ katvā manussā gehādīni minanti, tena manussānaṃ",
  "tika-vin08t:2103_4": "pamāṇaṅgulabhūtena vaḍḍhakiaṅgulena aṭṭhaṅgulaparamanti attho gahetabbo. Vuttañhi",
  "tika-vin08t:2103_5": "sāratthadīpaniyaṃ “pamāṇaṅgulenāti vaḍḍhakiaṅgulaṃ sandhāya vutta”nti. Vimativinodaniyañca",
  "tika-vin08t:2103_6": "“pamāṇaṅgulenāti vaḍḍhakiaṅgulena, keci pana ‘pakatiaṅgulenā’ti vadanti, taṃ caturaṅgulapacchimavacanena",
  "tika-vin08t:2103_7": "sameti. Na hi pakatiaṅgulena caturaṅgulappamāṇaṃ dantakaṭṭhaṃ kaṇṭhe avilaggaṃ khādituṃ sakkā”ti.",
  "tika-vin08t:2104": "Rukkharohanakathā",
  "tika-vin08t:2105_0": "45. Rukkhārohanakathāyaṃ puriso pamāṇo yassa rukkhassāti poriso, uddhaṃ ukkhipitahatthena",
  "tika-vin08t:2105_1": "saddhiṃ manussakāyappamāṇo pañcahatthamattaucco rukkhapadeso, taṃ porisaṃ rukkhaṃ,",
  "tika-vin08t:2105_2": "avayave samudāyavohāro yathā “samuddo diṭṭho”ti, ābhuso padanti gacchanti pavattantīti",
  "tika-vin08t:2105_3": "āpadā, parissayā. Yāva attho atthi etasmiṃ rukkheti yāvadattho, rukkho, attha-saddo",
  "tika-vin08t:2105_4": "payojanavācako. Yāva tasmiṃ rukkhe bhikkhussa attho payojanaṃ atthi, tāva abhiruhitabboti",
  "tika-vin08t:2105_5": "adhippāyo. Sesaṃ suviññeyyameva.",
  "tika-vin08t:2106": "Chandāropanakathā",
  "tika-vin08t:2107_0": "46. Chandāropanakathāyaṃ chandasoti sakkaṭabhāsāya. Na āropetabbanti vācanāmaggaṃ",
  "tika-vin08t:2107_1": "na āropetabbaṃ. Sakāya niruttiyāti māgadhabhāsāya. Tattha santehi katāti sakkaṭā,",
  "tika-vin08t:2107_2": "aṭṭhakavāmakādīhi samitapāpehi isīhi katāti attho. Atha vā sakkaritabbā pūjitabbāti",
  "tika-vin08t:2107_3": "sakkaṭā manussānaṃ hitasukhāvahanato, tadatthikehi manussehi pūjitabbāti attho. Bhāsīyateti",
  "tika-vin08t:2107_4": "bhāsā, sakkaṭā ca sā bhāsā cāti sakkaṭabhāsā. Vedattayagatā nirutti, sassa esāti",
  "tika-vin08t:2107_5": "sakā, bhagavato vacanantyattho. Magadhe jātā māgadhikā, ādikappakāle magadharaṭṭhe",
  "tika-vin08t:2107_6": "jātāti attho. Uccateti utti, nīharitvā utti nirutti, piṭakattayato nīharitvā kathīyatetyattho.",
  "tika-vin08t:2107_7": "Vuttañhetaṃ porāṇehi –",
  "tika-vin08t:2108": "“Sā māgadhī mūlabhāsā;",
  "tika-vin08t:2109": "Narā yāyādikappikā;",
  "tika-vin08t:2110": "Brahmāno cāssutālāpā;",
  "tika-vin08t:2111": "Sambuddhā cāpi bhāsare”ti.",
  "tika-vin08t:2112": "Sesaṃ suviññeyyameva.",
  "tika-vin08t:2113": "Lokāyatakathā",
  "tika-vin08t:2114_0": "47. Lokāyatakathāyaṃ lokiyanti patiṭṭhahanti puññāpuññāni tabbipāko cāti loko, sattaloko.",
  "tika-vin08t:2114_1": "Ābhuso yatanti vīriyaṃ karonti etthāti āyataṃ, lokassa āyataṃ lokāyataṃ, sattānaṃ",
  "tika-vin08t:2114_2": "bhuso vīriyakaraṇaṭṭhānantyattho. Kiṃ taṃ? Titthiyasatthaṃ. Sabbaṃ ucchiṭṭhaṃ, kasmā?",
  "tika-vin08t:2114_3": "Sakuṇādīhi paribhuttapubbattā. Sabbaṃ anucchiṭṭhaṃ imassa avasesabhojanassa kenaci",
  "tika-vin08t:2114_4": "aparibhuttapubbattā. Seto kāko aṭṭhissa setattā, kāḷo bako pādassa kāḷattāti. Natthi",
  "tika-vin08t:2114_5": "attho etthāti niratthakaṃ, niratthakameva kāraṇaṃ niratthakakāraṇaṃ. Tena paṭisaṃyuttaṃ",
  "tika-vin08t:2114_6": "niratthakakāraṇapaṭisaṃyuttaṃ. Taranti etthāti titthaṃ, paṭṭanaṃ. Titthaṃ viyāti",
  "tika-vin08t:2114_7": "titthaṃ, laddhi, taṃ etesaṃ atthīti titthiyā, viparītadassanā. Sāsanti attano sāvake",
  "tika-vin08t:2114_8": "etthāti satthaṃ, titthiyānaṃ satthaṃ titthiyasatthaṃ. Na tiracchānavijjā pariyāpuṇitabbāti",
  "tika-vin08t:2114_9": "ettha tiracchānavijjā nāma yā kāci bāhirakā anatthasañhitā. Na pariyāpuṇitabbāti",
  "tika-vin08t:2114_10": "attanā na pariyāpuṇitabbā. Na vācetabbāti paresaṃ na vācetabbā. Sesaṃ suviññeyyameva.",
  "tika-vin08t:2115": "Khipitakathā",
  "tika-vin08t:2116_0": "48. Khipitakathāyaṃ khipīyitthāti khipito. Khipi abyattasaddeti dhātu. Bhāvenabhāvalakkhaṇattā",
  "tika-vin08t:2116_1": "tasmiṃ khipiteti vibhatyantaṃ. “Yasmiṃ kismiñci puggale”ti lakkhaṇavantakattā ajjhāharitabbo.",
  "tika-vin08t:2116_2": "Jīvāti jīva pāṇadhāraṇeti dhātu, vibhattilopo. Yasmiṃ kismiñci puggale khipite bhikkhunā",
  "tika-vin08t:2116_3": "“jīvā”ti vacanaṃ na vattabbaṃ, bhikkhusmiṃ khipite gihinā “jīvatha bhante”ti vuccamāne",
  "tika-vin08t:2116_4": "sati “ciraṃ jīvā”ti bhikkhunā vattuṃ vaṭṭatīti yojanā. “Vuccamāne”ti ettha pana lakkhaṇassa",
  "tika-vin08t:2116_5": "kammavācakattā tena samānādhikaraṇaṃ kammabhūtaṃ “bhikkhusmi”nti lakkhaṇavantakammaṃ",
  "tika-vin08t:2116_6": "ajjhāharitabbaṃ yathā kiṃ “gosu duyhamānāsu puriso āgato”ti. Apare pana ācariyā īdisesu",
  "tika-vin08t:2116_7": "ṭhānesu “santesū”ti padaṃ ajjhāharitvā idameva lakkhaṇapadaṃ, “gosu duyhamānāsū”ti",
  "tika-vin08t:2116_8": "padadvayaṃ pana “santesū”ti ettha pakativikativasena kattā evāti vadanti, vīmaṃsitvā gahetabbaṃ.",
  "tika-vin08t:2117": "Lasuṇakathā",
  "tika-vin08t:2118_0": "49. Lasuṇakathāyaṃ “lasuṇaṃ nāma māgadhaka”nti pāḷiyaṃ āgataṃ. Aṭṭhakathāyaṃ pana",
  "tika-vin08t:2118_1": "“māgadhakanti magadhesu jātaṃ. Magadharaṭṭhe jātalasuṇameva hi idha lasuṇanti adhippetaṃ,",
  "tika-vin08t:2118_2": "tampi bhaṇḍikalasuṇameva, na ekadvitimiñjakaṃ. Kurundiyaṃ pana ‘jātidesaṃ avatvā",
  "tika-vin08t:2118_3": "‘māgadhakaṃ nāma bhaṇḍikalasuṇa’nti vutta”nti vuttaṃ. Sace dve tayo bhaṇḍike ekatoyeva",
  "tika-vin08t:2118_4": "saṅkharitvā ajjhoharati, ekaṃ pācittiyaṃ. Bhinditvā ekekaṃ miñjaṃ khādantiyā pana",
  "tika-vin08t:2118_5": "payogagaṇanāya pācittiyāni, idaṃ bhikkhunīnaṃ vasena pācittiyaṃ, bhikkhussa pana dukkaṭaṃ.",
  "tika-vin08t:2119_0": "Palaṇḍukādīnaṃ vaṇṇena vā miñjāya vā nānattaṃ veditabbaṃ. Vaṇṇena tāva palaṇḍuko",
  "tika-vin08t:2119_1": "nāma paṇḍuvaṇṇo hoti. Bhañjanako lohitavaṇṇo, haritako haritavaṇṇo, miñjāya pana",
  "tika-vin08t:2119_2": "palaṇḍukassa ekā miñjā hoti, bhañjanakassa dve, haritakassa tisso, cāpalasuṇo amiñjako.",
  "tika-vin08t:2119_3": "Aṅkuramattameva hi tassa hoti. Mahāpaccariyādīsu pana “palaṇḍukassa tīṇi miñjāni,",
  "tika-vin08t:2119_4": "bhañjanakassa dve, haritakassa eka”nti vuttaṃ. Ete palaṇḍukādayo sabhāveneva vaṭṭanti,",
  "tika-vin08t:2119_5": "sūpasampākādīsu pana māgadhakampi vaṭṭati. Tañhi paccamānesu muggasūpādīsu vā macchamaṃsavikatiyā",
  "tika-vin08t:2119_6": "vā telādīsu vā badarasāḷavādīsu vā ambilapākādīsu vā uttaribhaṅge vā yattha katthaci",
  "tika-vin08t:2119_7": "antamaso yāgupattepi pakkhipituṃ vaṭṭatīti vuttaṃ. “Sabhāvenevāti sūpasampākādiṃ",
  "tika-vin08t:2119_8": "vināva. Badarasāḷavaṃ nāma badaraphalāni sukkhāpetvā cuṇṇetvā kattabbā khādanīyavikatī”ti",
  "tika-vin08t:2119_9": "sāratthadīpaniyaṃ vuttaṃ.",
  "tika-vin08t:2120": "Naakkamitabbādikathā",
  "tika-vin08t:2121_0": "50. Naakkamitabbādikathāyaṃ “paribhaṇḍakatabhūmi nāma saṇhamattikāhi katā kāḷavaṇṇādibhūmi.",
  "tika-vin08t:2121_1": "Senāsanaṃ mañcapīṭhādikāyeva. Tatheva vaḷañjetuṃ vaṭṭatīti aññehi āvāsikehi bhikkhūhi",
  "tika-vin08t:2121_2": "paribhuttanīhārena paribhuñjituṃ vaṭṭati. ‘Nevāsikā pakatiyā anatthatāya bhūmiyā",
  "tika-vin08t:2121_3": "ṭhapenti ce, tesampi anāpattiyevā’ti gaṇṭhipadesu vuttaṃ. ‘Dvārampī’tiādinā vuttadvāravātapānādayo",
  "tika-vin08t:2121_4": "aparikammakatāpi na apassayitabbā. Lomesūti lomesu phusantesū”ti sāratthadīpaniyaṃ",
  "tika-vin08t:2121_5": "vuttaṃ. Vimativinodaniyampi “paribhaṇḍakatabhūmi vāti kāḷavaṇṇādikatasaṇhabhūmi vā.",
  "tika-vin08t:2121_6": "Senāsanaṃ vāti mañcapīṭhādi vā. Tatheva vaḷañjetuṃ vaṭṭatīti iminā nevāsikehi dhotapādādīhi",
  "tika-vin08t:2121_7": "vaḷañjanaṭṭhāne sañcicca adhotapādādīhi vaḷañjantasseva āpatti paññattāti dasseti,",
  "tika-vin08t:2121_8": "‘dvārampī’tiādinā sāmaññato vuttattā dvāravātapānādayo aparikammakatāpi na apassayitabbā.",
  "tika-vin08t:2121_9": "Ajānitvā apassayantassapi idha lomagaṇanāya āpattī”ti vuttaṃ. Vajirabuddhiṭīkāyaṃ",
  "tika-vin08t:2121_10": "“nevāsikā pakatiyā anatthatāya bhūmiyā ṭhapenti ce, tesampi anāpattiyevāti likhitaṃ,",
  "tika-vin08t:2121_11": "dvāravātapānādayo aparikammakatāpi na apassayitabbāti likhita”nti vuttaṃ.",
  "tika-vin08t:2122": "Avandiyavandiyakathā",
  "tika-vin08t:2123_0": "51. Avandiyavandiyakathāyaṃ idha pakaraṇācariyena senāsanakkhandhakapāḷivasena dasa",
  "tika-vin08t:2123_1": "avandiyā, tayo vandiyā ca vuttā, aṭṭhakathāṭīkāsu ca na kiñci vuttā, tasmā idha āgatanayeneva",
  "tika-vin08t:2123_2": "attho daṭṭhabbo. Parivārapāḷiyaṃ pana upālipañcake pañcapañcakavasena pañcavīsati",
  "tika-vin08t:2123_3": "avandiyā, pañca vandiyā ca vuttā. Kathaṃ? “Kati nu kho, bhante, avandiyāti? Pañcime,",
  "tika-vin08t:2123_4": "upāli, avandiyā. Katame pañca? Antaragharaṃ paviṭṭho avandiyo, racchagato avandiyo,",
  "tika-vin08t:2123_5": "otamasiko avandiyo, asamannāharanto avandiyo, sutto avandiyo. Ime kho, upāli, pañca",
  "tika-vin08t:2123_6": "avandiyā. Aparepi, upāli, pañca avandiyā. Katame pañca? Yāgupāne avandiyo, bhattagge",
  "tika-vin08t:2123_7": "avandiyo, ekāvatto avandiyo, aññavihito avandiyo, naggo avandiyo. Ime kho, upāli,",
  "tika-vin08t:2123_8": "pañca avandiyā. Aparepi, upāli, pañca avandiyā. Katame pañca? Khādanto avandiyo,",
  "tika-vin08t:2123_9": "bhuñjanto avandiyo, uccāraṃ karonto avandiyo, passāvaṃ karonto avandiyo, ukkhittako",
  "tika-vin08t:2123_10": "avandiyo. Ime kho, upāli, pañca avandiyā. Aparepi, upāli, pañca avandiyā. Katame",
  "tika-vin08t:2123_11": "pañca? Pureupasampannena pacchāupasampanno avandiyo, anupasampanno avandiyo, nānāsaṃvāsako",
  "tika-vin08t:2123_12": "vuḍḍhataro adhammavādī avandiyo, mātugāmo avandiyo, paṇḍako avandiyo. Ime kho, upāli,",
  "tika-vin08t:2123_13": "pañca avandiyā. Aparepi, upāli, pañca avandiyā. Katame pañca? Pārivāsiko avandiyo,",
  "tika-vin08t:2123_14": "mūlāyapaṭikassanāraho avandiyo, mānattāraho avandiyo, mānattacāriko avandiyo, abbhānāraho",
  "tika-vin08t:2123_15": "avandiyo. Ime kho, upāli, pañca avandiyā”ti.",
  "tika-vin08t:2124_0": "“Kati nu kho, bhante, vandiyāti? Pañcime, upāli, vandiyā. Katame pañca? Pacchāupasampannena",
  "tika-vin08t:2124_1": "pureupasampanno vandiyo, nānāsaṃvāsako vuḍḍhataro dhammavādī vandiyo, ācariyo vandiyo,",
  "tika-vin08t:2124_2": "upajjhāyo vandiyo, sadevake loke samārake sabrahmake sassamaṇabrāhmaṇiyā pajāya sadevamanussāya",
  "tika-vin08t:2124_3": "tathāgato arahaṃ sammāsambuddho vandiyo. Ime kho, upāli, pañca vandiyā”ti.",
  "tika-vin08t:2125_0": "Aṭṭhakathāyañca “otamasitoti andhakāragato. Tañhi vandantassa mañcapādādīsupi nalāṭaṃ",
  "tika-vin08t:2125_1": "paṭihaññeyya. Asamannāharantoti kiccappasutattā vandanaṃ asamannāharanto. Suttoti",
  "tika-vin08t:2125_2": "niddaṃ okkanto. Ekāvattoti ekato āvatto sapattapakkhe ṭhito verī visabhāgapuggalo",
  "tika-vin08t:2125_3": "vuccati, ayaṃ avandiyo. Ayañhi vandiyamāno pādenapi pahareyya. Aññavihitoti aññaṃ",
  "tika-vin08t:2125_4": "cintayamāno. Khādantoti piṭṭhakhajjakādīni khādanto. Uccārañca passāvañca karonto",
  "tika-vin08t:2125_5": "anokāsagatattā avandiyo. Ukkhittakoti tividhenapi ukkhepanīyakammena ukkhittako avandiyo,",
  "tika-vin08t:2125_6": "tajjanīyādikammakatā pana cattāro vanditabbā, uposathapavāraṇāpi tehi saddhiṃ labbhanti.",
  "tika-vin08t:2125_7": "Ādito paṭṭhāya ca vuttesu avandiyesu naggañca ukkhittakañca vandantasseva hoti āpatti,",
  "tika-vin08t:2125_8": "itaresaṃ pana asāruppaṭṭhena ca antarā vuttakāraṇena ca vandanā paṭikkhittā. Ito",
  "tika-vin08t:2125_9": "paraṃ pacchāupasampannādayo dasapi āpattivatthubhāveneva avandiyā. Te vandantassa",
  "tika-vin08t:2125_10": "hi niyameneva āpatti. Iti imesu pañcasu pañcakesu terasa jane vandantassa anāpatti,",
  "tika-vin08t:2125_11": "dvādasannaṃ vandanāya āpatti. Ācariyo vandiyoti pabbajjācariyo upasampadācariyo nissayācariyo",
  "tika-vin08t:2125_12": "uddesācariyo ovādācariyoti ayaṃ pañcavidhopi ācariyo vandiyo”ti āgato.",
  "tika-vin08t:2126_0": "“Antarā vuttakāraṇenāti tañhi vandantassa mañcapādādīsu nalāṭaṃ paṭihaññeyyātiādinā",
  "tika-vin08t:2126_1": "vuttakāraṇenā”ti sāratthadīpaniyaṃ vuttaṃ. Vimativinodaniyaṃ pana “mañcapādādīsupi",
  "tika-vin08t:2126_2": "nalāṭaṃ paṭihaññeyyāti andhakāre cammakhaṇḍaṃ paññapetvā vandituṃ onamantassa nalāṭaṃ",
  "tika-vin08t:2126_3": "vā akkhi vā mañcādīsu paṭihaññati. Etena vandatopi āpattiabhāvaṃ vatvā vandanāya",
  "tika-vin08t:2126_4": "sabbathā paṭikkhepābhāvañca dīpeti. Evaṃ sabbattha suttantarehi appaṭikkhittesu.",
  "tika-vin08t:2126_5": "Naggādīsu pana vandituṃ na vaṭṭatīti. Ekato āvattoti ekasmiṃ dosāgatipakkhe parivatto,",
  "tika-vin08t:2126_6": "paviṭṭhoti attho. Tenāha ‘sapattapakkhe ṭhito’ti. Vandiyamānoti onamitvā vandiyamāno.",
  "tika-vin08t:2126_7": "Vanditabbesu uddesācariyo nissayācariyo ca yasmā navakāpi honti, tasmā ‘te vuḍḍhā",
  "tika-vin08t:2126_8": "eva vandiyā’ti vanditabbā”ti āgataṃ. Vajirabuddhiṭīkāyaṃ “ekāvattotipi paṭhanti,",
  "tika-vin08t:2126_9": "tassa kuddho kodhābhibhūtoti kira attho. Ekavatthotipi keci, uttarāsaṅgaṃ apanetvā",
  "tika-vin08t:2126_10": "ṭhitoti kira attho. Taṃ sabbaṃ aṭṭhakathāyaṃ uddhaṭapāḷiyā virujjhati. Ekāvattoti",
  "tika-vin08t:2126_11": "hi uddhaṭaṃ, tasmā na gahetabbaṃ. Antarā vuttakāraṇenāti kiccappasutattā asamannāharanto",
  "tika-vin08t:2126_12": "‘nalāṭaṃ paṭihaññeyyā’tiādivuttakāraṇenā”ti āgataṃ.",
  "tika-vin08t:2127_0": "Dutiyagāthāsaṅgaṇikaṭṭhakathāyaṃ “dasa puggalā nābhivādetabbāti senāsanakkhandhake",
  "tika-vin08t:2127_1": "vuttā dasa janā. Añjalisāmīcena cāti sāmīcikammena saddhiṃ añjali ca tesaṃ na kātabbo.",
  "tika-vin08t:2127_2": "Neva pānīyapucchanatālavaṇṭaggahaṇādi khandhakavattaṃ tesaṃ dassetabbaṃ, na añjali",
  "tika-vin08t:2127_3": "paggaṇhitabboti attho. Dasannaṃ dukkaṭanti tesaṃyeva dasannaṃ evaṃ karontassa dukkaṭaṃ",
  "tika-vin08t:2127_4": "hotī”ti āgataṃ, tasmā añjalikammamattampi nesaṃ na kattabbanti.",
  "tika-vin08t:2128_0": "“Navakatarena, bhante, bhikkhunā vuḍḍhatarassa bhikkhuno pāde vandantena kati dhamme",
  "tika-vin08t:2128_1": "ajjhattaṃ upaṭṭhāpetvā pādā vanditabbāti? Navakatarenupāli, bhikkhunā vuḍḍhatarassa",
  "tika-vin08t:2128_2": "bhikkhuno pāde vandantena pañca dhamme ajjhattaṃ upaṭṭhāpetvā pādā vanditabbā. Katame",
  "tika-vin08t:2128_3": "pañca? Navakatarenupāli, bhikkhunā vuḍḍhatarassa bhikkhuno pāde vandantena ekaṃsaṃ",
  "tika-vin08t:2128_4": "uttarāsaṅgaṃ katvā añjaliṃ paggahetvā ubhohi pāṇitalehi pādāni parisambāhantena pemañca",
  "tika-vin08t:2128_5": "gāravañca upaṭṭhāpetvā pādā vanditabbā. Navakatarenupāli, bhikkhunā vuḍḍhatarassa",
  "tika-vin08t:2128_6": "bhikkhuno pāde vandantena ime pañca dhamme ajjhattaṃ upaṭṭhāpetvā pādā vanditabbā”ti",
  "tika-vin08t:2128_7": "imasmiṃ ṭhāne sammāsambuddhena āyasmato upālissa vandanānayova ācikkhito.",
  "tika-vin08t:2129_0": "Pañcapatiṭṭhitena vanditvāti ettha pañcasarūpañca kathitaṃ. Kathaṃ? Vuḍḍhatarassa",
  "tika-vin08t:2129_1": "pāde vandantena ubho aṃse vivaritvā vanditabbā, na ca ubho aṃse pārupitvā vanditabbā,",
  "tika-vin08t:2129_2": "atha kho ekaṃsaṃ uttarāsaṅgaṃ karitvā vanditabbāti. Etena saṅghāṭi pana ekaṃsaṃ katāpi",
  "tika-vin08t:2129_3": "akatāpi natthi dosoti pakāsito hoti. “Dasanakhasamodhānasamujjalaṃ karapuṭasaṅkhātaṃ",
  "tika-vin08t:2129_4": "añjaliṃ paggahetvāva vanditabbā, na hatthatalapakāsanamattena vā na hatthamuṭṭhipakāsanādinā",
  "tika-vin08t:2129_5": "vā vanditabbā”ti ca “na ekena hatthena cīvarakaṇṇachupanādimattena vanditabbā, atha",
  "tika-vin08t:2129_6": "kho ubhohi pāṇitalehi pādāni parisambāhantena vanditabbā”ti ca “evaṃ vandantehi na",
  "tika-vin08t:2129_7": "duṭṭhacittañca anādarañca upaṭṭhāpetvā vanditabbā, atha kho pemañca gāravañca upaṭṭhāpetvā",
  "tika-vin08t:2129_8": "pādā vanditabbā”ti ca evaṃ vandanānayo ācikkhito hoti.",
  "tika-vin08t:2130_0": "Kathaṃ pañcapatiṭṭhitasarūpaṃ kathitaṃ? Idha ekaṃsaṃ uttarāsaṅgaṃ karitvāti ekaṃ,",
  "tika-vin08t:2130_1": "añjaliṃ paggahetvāti ekaṃ, ubhohi pāṇitalehi pādāni parisambāhantenāti ekaṃ, pemañca",
  "tika-vin08t:2130_2": "upaṭṭhāpetvāti ekaṃ, gāravañca upaṭṭhāpetvāti ekaṃ, evaṃ pañcapatiṭṭhitasarūpaṃ kathitaṃ",
  "tika-vin08t:2130_3": "hoti. Tenāha “pañca dhamme ajjhattaṃ upaṭṭhāpetvā pādā vanditabbā”ti. Evaṃ sakalalokassa",
  "tika-vin08t:2130_4": "hitasukhakārakena dhammassāminā kāyapaṇāmamanopaṇāmavasena mahato hitasukhassa pavattanatthaṃ",
  "tika-vin08t:2130_5": "āyasmato upālittherassa ācikkhitena vandanānayena vandituṃ vaṭṭati.",
  "tika-vin08t:2131_0": "Idāni pana ācariyā abhinavaāgatānaṃ daharānañca sāmaṇerānañca vandanānayaṃ sikkhantā",
  "tika-vin08t:2131_1": "na imaṃ āhaccabhāsitaṃ pāḷiṃ gahetvā sikkhanti, atha kho paveṇīāgatanayaṃyeva gahetvā",
  "tika-vin08t:2131_2": "sikkhanti. Kathaṃ? Yadi ṭhatvā vandatha, dve pādatalāni samaṃ bhūmiyaṃ patiṭṭhāpetvā",
  "tika-vin08t:2131_3": "dve hatthatalāni samaṃ phusāpetvā nalāṭe patiṭṭhāpetvā vanditabbābhimukhaṃ onamitvā",
  "tika-vin08t:2131_4": "vandathāti, ayaṃ nayo “evaṃ mahāsatto suvaṇṇakadali viya bārāṇasinagarābhimukhaṃ",
  "tika-vin08t:2131_5": "onamitvā mātāpitaro vanditvā”ti imaṃ jātakaṭṭhakathāvacanañca “dasanakhasamodhānasamujjalaṃ",
  "tika-vin08t:2131_6": "añjaliṃ paggayha sirasmiṃ patiṭṭhāpetvā”tiādiaṭṭhakathāvacanañca anulometi. Idha",
  "tika-vin08t:2131_7": "pana dve pādatalāni, dve hatthatalāni, nalāṭañcāti pañcasu patiṭṭhitānīti sarūpaṃ",
  "tika-vin08t:2131_8": "vadanti. Yadi nisīditvā vandatha, paṭhamaṃ dve pādatalāni bhūmiyaṃ samaṃ patiṭṭhāpetvā",
  "tika-vin08t:2131_9": "dve jāṇumaṇḍalāni samaṃ ussāpetvā dve kapparāni dvinnaṃ jāṇūnaṃ upari samaṃ ṭhapetvā",
  "tika-vin08t:2131_10": "dve hatthatalāni samaṃ phusitāni katvā añjalisaṅkhātaṃ karapuṭaṃ sirasaṅkhāte nalāṭe",
  "tika-vin08t:2131_11": "patiṭṭhāpetvā vandatha. Tato onamitvā dve jāṇumaṇḍalāni ca dve kapparāni ca bhūmiyaṃ",
  "tika-vin08t:2131_12": "samaṃ patiṭṭhāpetvā dve hatthatalāni pasāretvā samaṃ bhūmiyaṃ ṭhapetvā sīsaṃ ubhinnaṃ",
  "tika-vin08t:2131_13": "hatthapiṭṭhīnaṃ upari katvā bhūmiyaṃ patiṭṭhāpetvā vandathāti. Ettha tu dve pādatalāni",
  "tika-vin08t:2131_14": "ekaṃ katvā, tathā dve jāṇumaṇḍalāni ekaṃ, dve kapparāni ekaṃ, dve hatthatalāni ekaṃ,",
  "tika-vin08t:2131_15": "sīsaṃ ekaṃ katvā pañcapatiṭṭhitasarūpaṃ kathenti. Esa nayo pāḷiaṭṭhakathāṭīkāsu na diṭṭho.",
  "tika-vin08t:2132_0": "Samīpaṃ gantvā pādānaṃ vandanakāle pana ekacce paṭhamaṃ attano sīsaṃ hatthena parāmasitvā",
  "tika-vin08t:2132_1": "tena hatthadvayena therānaṃ jāṇumaṇḍalaṃ cīvarassa upariyeva sambāhanti. Ekacce paṭhamaṃ",
  "tika-vin08t:2132_2": "therānaṃ jāṇumaṇḍalaṃ sacīvaraṃyeva parāmasitvā teneva hatthadvayena attano sīsaṃ",
  "tika-vin08t:2132_3": "parāmasanti. Ekacce chupanamattameva karonti. Esapi nayo na kismiñci diṭṭho. Rāmaññadesiyā",
  "tika-vin08t:2132_4": "pana bhikkhū evaṃ samīpaṃ gantvā vandanakāle therānaṃ pādaggaṃ apassantāpi pariyesitvā",
  "tika-vin08t:2132_5": "cīvarato nīharitvā pādaggameva punappunaṃ hatthena sambāhitvā sīsena pavaṭṭetvā cumbitvā",
  "tika-vin08t:2132_6": "lehitvā cirappavāsāgatapiyamanāpaupajjhāyaṃ vā ācariyaṃ vā passantā viya katvā vandanti.",
  "tika-vin08t:2132_7": "Taṃ kiriyaṃ parivārapāḷiyaṃ “ubhohi pāṇitalehi pādāni parisambāhantena pemañca gāravañca",
  "tika-vin08t:2132_8": "upaṭṭhāpetvā pādā vanditabbā”ti āgatapāḷiyā saṃsandati viya dissati. Tepi na sabbe",
  "tika-vin08t:2132_9": "pāḷiṃ passanti, paveṇīvaseneva karonti, tasmā sabbesaṃ hitatthaṃ pāḷinayo amhehi",
  "tika-vin08t:2132_10": "uddhaṭo. Paveṇīāgatanayato hi pāḷinayo balavataro, tasmā bhagavato āṇaṃ garuṃ karontehi",
  "tika-vin08t:2132_11": "sappurisehi pāḷinayo samāsevitabboti amhākaṃ khanti, vīmaṃsitvā gahetabbaṃ.",
  "tika-vin08t:2133": "Āsandādikathā",
  "tika-vin08t:2134_0": "55. Āsandādikathāyaṃ caturassapīṭhanti samacaturassaṃ. Aṭṭhaṅgulapādaṃ vaṭṭatīti",
  "tika-vin08t:2134_1": "aṭṭhaṅgulapādakameva vaṭṭati. Pamāṇātikkantopi vaṭṭatīti samacaturassameva sandhāya",
  "tika-vin08t:2134_2": "vuttaṃ. Āyatacaturassā pana sattaṅgapañcaṅgāpi uccapādā na vaṭṭanti. Vetteheva caturassādiākārena",
  "tika-vin08t:2134_3": "kataṃ bhaddapīṭhanti āha “vettamayapīṭha”nti. Dārupaṭṭikāya uparīti aṭaniākārena",
  "tika-vin08t:2134_4": "ṭhitadārupaṭalassa heṭṭhā. Uddhaṃ pādaṃ katvā pavesanakālañhi sandhāya “uparī”ti",
  "tika-vin08t:2134_5": "vuttaṃ. Eḷakassa pacchimapādadvayaṃ viya vaṅkākārena ṭhitattā panetaṃ “eḷakapādapīṭha”nti vuttaṃ.",
  "tika-vin08t:2135": "Uccāsayanamahāsayanakathā",
  "tika-vin08t:2136_0": "56. Uccāsayanamahāsayanakathāyaṃ “vāḷarūpānīti āharimāni vāḷarūpāni, ‘akappiyarūpākulo",
  "tika-vin08t:2136_1": "akappiyamañco pallaṅko’ti sārasamāse vuttaṃ. Dīghalomako mahākojavoti caturaṅgulādhikalomo",
  "tika-vin08t:2136_2": "kāḷakojavo. ‘Caturaṅgulādhikāni kira tassa lomānī’ti vacanato caturaṅgulato heṭṭhā",
  "tika-vin08t:2136_3": "vaṭṭatīti vadanti. Vānacitro uṇṇāmayattharaṇoti bhitticchedādivasena vicitro uṇṇāmayattharaṇo.",
  "tika-vin08t:2136_4": "Ghanapupphako uṇṇāmayattharaṇoti uṇṇāmayalohitattharaṇo. Pakatitūlikāti rukkhatūlalatātūlapoṭakītūlasaṅkhātānaṃ",
  "tika-vin08t:2136_5": "tiṇṇaṃ tūlānaṃ aññatarapuṇṇā tūlikā. ‘Uddalomīti ubhatodasaṃ uṇṇāmayattharaṇaṃ. Ekantalomīti",
  "tika-vin08t:2136_6": "ekatodasaṃ uṇṇāmayattharaṇa’nti dīghanikāyaṭṭhakathāyaṃ vuttaṃ. Sārasamāse pana ‘uddalomīti",
  "tika-vin08t:2136_7": "ekatouggatapupphaṃ. Ekantalomīti ubhatouggatapuppha’nti vuttaṃ. ‘Koseyyakaṭṭissamayanti",
  "tika-vin08t:2136_8": "koseyyakasaṭamaya’nti ācariyadhammapālattherena vuttaṃ. Suddhakoseyyanti ratanaparisibbanarahitaṃ.",
  "tika-vin08t:2136_9": "Dīghanikāyaṭṭhakathāyaṃ panettha ‘ṭhapetvā tūlikaṃ sabbāneva gonakādīni ratanaparisibbitāni",
  "tika-vin08t:2136_10": "na vaṭṭantī’ti vuttaṃ. Tattha ‘ṭhapetvā tūlika’nti etena ratanaparisibbanarahitāpi",
  "tika-vin08t:2136_11": "tūlikā na vaṭṭatīti dīpeti. ‘Ratanaparisibbitāni na vaṭṭantī’ti iminā pana yāni ratanaparisibbitāni,",
  "tika-vin08t:2136_12": "tāni bhūmattharaṇavasena yathānurūpaṃ mañcādīsu ca upanetuṃ vaṭṭatīti dīpitanti veditabbaṃ.",
  "tika-vin08t:2136_13": "Ettha ca vinayapariyāyaṃ patvā garuke ṭhātabbattā idha vuttanayenevettha vinicchayo",
  "tika-vin08t:2136_14": "veditabbo. Suttantikadesanāya pana gahaṭṭhānampi vasena vuttattā tesaṃ saṅgaṇhanatthaṃ",
  "tika-vin08t:2136_15": "‘ṭhapetvā tūlikaṃ…pe… vaṭṭatī’ti vuttanti apare.",
  "tika-vin08t:2137_0": "Ajinacammehīti ajinamigacammehi. Tāni kira cammāni sukhumatarāni, tasmā dupaṭṭatipaṭṭāni",
  "tika-vin08t:2137_1": "katvā sibbanti. Tena vuttaṃ ‘ajinappaveṇī’ti. Uttaraṃ uparibhāgaṃ chādetīti uttaracchado,",
  "tika-vin08t:2137_2": "vitānaṃ, tañca lohitavitānaṃ idhādhippetanti āha ‘uparibaddhena rattavitānenā’ti,",
  "tika-vin08t:2137_3": "‘rattavitānesu ca kāsāvaṃ vaṭṭati, kusumbhādirattameva na vaṭṭatī’ti gaṇṭhipadesu",
  "tika-vin08t:2137_4": "vuttaṃ. Mahāupadhānanti pamāṇātikkantaṃ upadhānaṃ. Ettha ca kiñcāpi dīghanikāyaṭṭhakathāyaṃ",
  "tika-vin08t:2137_5": "‘alohitakāni dvepi vaṭṭantiyeva, tato uttari labhitvā aññesaṃ dātabbāni. Dātumasakkonto",
  "tika-vin08t:2137_6": "mañce tiriyaṃ attharitvā uparipaccattharaṇaṃ datvā nipajjitumpi labhatī’ti avisesena",
  "tika-vin08t:2137_7": "vuttaṃ, senāsanakkhandhakavaṇṇanāyaṃ pana ‘agilānassa sīsūpadhānañca pādūpadhānañcāti",
  "tika-vin08t:2137_8": "dvayameva vaṭṭati. Gilānassa bimbohanāni santharitvā upari ca paccattharaṇaṃ datvā",
  "tika-vin08t:2137_9": "nipajjitumpi vaṭṭatī’ti vuttattā gilānoyeva mañce tiriyaṃ attharitvā nipajjituṃ vaṭṭatīti",
  "tika-vin08t:2137_10": "veditabbaṃ. Abhinissāya nisīditunti apassāya nisīditu”nti ettako vinicchayo sāratthadīpaniyaṃ āgato.",
  "tika-vin08t:2138_0": "Vimativinodaniyaṃ – pana vāḷarūpānīti āharimāni vāḷarūpāni. Caturaṅgulādhikānīti",
  "tika-vin08t:2138_1": "uddalomīekantalomīhi visesadassanaṃ. Caturaṅgulato hi ūnāni kira uddalomīādīsu pavisanti.",
  "tika-vin08t:2138_2": "Vānacitro uṇṇāmayattharaṇoti nānāvaṇṇehi uṇṇāmayasuttehi bhitticchedādivasena vāyitvā",
  "tika-vin08t:2138_3": "katacittattharaṇo. Ghanapupphakoti bahalarāgo. Pakatitūlikāti tūlapuṇṇā bhisi. Vikatikāti",
  "tika-vin08t:2138_4": "sīharūpādivasena vānacitrāva gayhati. “Uddalomīti ubhatodasaṃ uṇṇāmayattharaṇaṃ.",
  "tika-vin08t:2138_5": "Ekantalomīti ekantadasaṃ uṇṇāmayattharaṇa”nti dīghanikāyaṭṭhakathāyaṃ vuttaṃ. Koseyyakaṭṭissamayanti",
  "tika-vin08t:2138_6": "kosiyasuttānaṃ antarā suvaṇṇamayasuttāni pavesetvā vītaṃ, suvaṇṇasuttaṃ kira kaṭṭissaṃ",
  "tika-vin08t:2138_7": "kasaṭanti ca vuccati. Teneva “koseyyakasaṭamaya”nti ācariyadhammapālattherena vuttanti",
  "tika-vin08t:2138_8": "vadanti. Ratanaparisibbitanti suvaṇṇalittaṃ. Suddhakoseyyanti ratanaparisibbanarahitaṃ.",
  "tika-vin08t:2139_0": "Ajinamigacammānaṃ atisukhumattā dupaṭṭatipaṭṭāni katvā sibbantīti vuttaṃ “ajinappaveṇī”ti.",
  "tika-vin08t:2139_1": "Rattavitānenāti sabbarattena vitānena. Yaṃ pana nānāvaṇṇaṃ vānacittaṃ vā lepacittaṃ",
  "tika-vin08t:2139_2": "vā, taṃ vaṭṭati. Ubhatolohitakūpadhānepi eseva nayo. Citraṃ vāti idaṃ pana sabbathā",
  "tika-vin08t:2139_3": "kappiyattā vuttaṃ, na pana ubhatoupadhānesu akappiyattā. Na hi lohitakasaddo citte",
  "tika-vin08t:2139_4": "vaṭṭati. Paṭaliggahaṇeneva cittakassapi attharaṇassa saṅgahetabbappasaṅgato. Kāsāvaṃ",
  "tika-vin08t:2139_5": "pana lohitaṅgavohāraṃ na gacchati, tasmā vitānepi ubhatoupadhānepi vaṭṭati. Sace",
  "tika-vin08t:2139_6": "pamāṇayuttantiādi aññassa pamāṇātikkantassa bimbohanassa paṭikkhittabhāvadassanatthaṃ",
  "tika-vin08t:2139_7": "vuttaṃ, na pana uccāsayanamahāsayanabhāvadassanatthaṃ tathā avuttattā, taṃ pana upadhānaṃ",
  "tika-vin08t:2139_8": "uposathikānaṃ gahaṭṭhānaṃ vaṭṭati. Uccāsayanamahāsayanameva hi tadā tesaṃ na vaṭṭati.",
  "tika-vin08t:2139_9": "Dīghanikāyaṭṭhakathādīsu kiñcāpi “ṭhapetvā tūlikaṃ sabbāneva gonakādīni ratanaparisibbitāni",
  "tika-vin08t:2139_10": "na vaṭṭantī”ti vuttaṃ, vinayaṭṭhakathā eva pana kappiyākappiyabhāve pamāṇanti gahetabbaṃ.",
  "tika-vin08t:2139_11": "Abhinissāyāti apassāyāti vuttaṃ.",
  "tika-vin08t:2140": "Pāsādaparibhogakathā",
  "tika-vin08t:2141_0": "Pāsādaparibhogakathāyaṃ sāratthadīpaniyaṃ vajirabuddhiṭīkāyañca na kiñci vuttaṃ.",
  "tika-vin08t:2141_1": "Vimativinodaniyaṃ pana “suvaṇṇarajatādivicitrānīti saṅghikasenāsanaṃ sandhāya vuttaṃ.",
  "tika-vin08t:2141_2": "Puggalikaṃ pana suvaṇṇādivicitraṃ bhikkhussa sampaṭicchitumeva na vaṭṭati ‘na kenaci",
  "tika-vin08t:2141_3": "pariyāyena jātarūparajataṃ sāditabba’nti vuttattā. Tenevettha aṭṭhakathāyaṃ ‘saṅghikavihāre",
  "tika-vin08t:2141_4": "vā puggalikavihāre vā’ti vuttaṃ. Gonakādiakappiyabhaṇḍavisaye eva vuttaṃ ekabhikkhussapi",
  "tika-vin08t:2141_5": "tesaṃ gahaṇe dosābhāvā”ti vuttaṃ.",
  "tika-vin08t:2142": "Upāhanakathā",
  "tika-vin08t:2143_0": "Upāhanakathāyaṃ “addāriṭṭhakavaṇṇāti abhinavāriṭṭhaphalavaṇṇā, udakena tintakākapattavaṇṇātipi",
  "tika-vin08t:2143_1": "vadanti. Uṇṇāhi katapādukāti uṇṇālomamayakambalehi, uṇṇālomehi eva vā katapādukā.",
  "tika-vin08t:2143_2": "Kāḷasīhoti kāḷamukhavānarajāti. Sesamettha pāḷito ca aṭṭhakathāto ca suviññeyyamevā”ti",
  "tika-vin08t:2143_3": "sāratthadīpaniyaṃ vuttaṃ. Vimativinodaniyaṃ pana “addāriṭṭhakavaṇṇāti allāriṭṭhaphalavaṇṇā,",
  "tika-vin08t:2143_4": "tintakākapakkhavaṇṇātipi vadanti. Rajananti uparilittanīlādivaṇṇaṃ sandhāya vuttaṃ.",
  "tika-vin08t:2143_5": "Tenāha ‘coḷakena puñchitvā’ti. Tañhi tathā puñchite vigacchati. Yaṃ pana cammassa",
  "tika-vin08t:2143_6": "duggandhāpanayanatthaṃ kāḷarattādirajanehi rañjitattā kāḷarattādivaṇṇaṃ hoti, taṃ",
  "tika-vin08t:2143_7": "coḷādīhi apanetuṃ na sakkā cammagatikameva, tasmā taṃ vaṭṭatīti daṭṭhabbaṃ. Khallakanti",
  "tika-vin08t:2143_8": "sabbapaṇhipidhānacammaṃ aparigaḷanatthaṃ paṇhiyā uparibhāge apidhāya āropanabandhanamattaṃ",
  "tika-vin08t:2143_9": "vaṭṭati. Vicitrāti saṇṭhānato vicitrapaṭṭā adhippetā, na vaṇṇato sabbaso apanetabbesu",
  "tika-vin08t:2143_10": "khallakādīsu paviṭṭhattā. Biḷālasadisamukhattā mahāulūkā pakkhibiḷālāti vuccanti,",
  "tika-vin08t:2143_11": "tesaṃ cammaṃ nāma pakkhalomameva. Uṇṇāhi katapādukāti ettha uṇṇāmayakambalehi katapādukā",
  "tika-vin08t:2143_12": "saṅgayhanti. Kāḷasīhoti kāḷamukhavānarajāti. Cammaṃ na vaṭṭatīti nisīdanattharaṇaṃ",
  "tika-vin08t:2143_13": "kātuṃ na vaṭṭati, bhūmattharaṇādivasena paribhogo vaṭṭatevā”ti vuttaṃ.",
  "tika-vin08t:2144_0": "Vajirabuddhiṭīkāyaṃ pana “migamātukoti tassa nāmaṃ, vātamigoti ca tassa nāmaṃ. ‘Kāḷasīho",
  "tika-vin08t:2144_1": "kāḷamukho kapī’ti likhitaṃ. Cammaṃ na vaṭṭatīti yena pariyāyena cammaṃ vaṭṭissati,",
  "tika-vin08t:2144_2": "so parato āvibhavissati. ‘Attano puggalikavasena paccāhāro paṭikkhitto’ti vuttaṃ.",
  "tika-vin08t:2144_3": "‘Na, bhikkhave, kiñci cammaṃ dhāretabba’nti ettāvatā siddhe ‘na, bhikkhave, gocamma’nti",
  "tika-vin08t:2144_4": "idaṃ parato ‘anujānāmi, bhikkhave, sabbapaccantimesu janapadesu cammāni attharaṇānī’ti",
  "tika-vin08t:2144_5": "ettha anumatippasaṅgabhayā vuttanti veditabba”nti vuttaṃ.",
  "tika-vin08t:2145": "Yānakathā",
  "tika-vin08t:2146_0": "Yānakathāyaṃ “anujānāmi, bhikkhave, purisayuttaṃ hatthavaṭṭaka”nti ettha anujānāmi,",
  "tika-vin08t:2146_1": "bhikkhave, purisayuttaṃ, anujānāmi, bhikkhave, hatthavaṭṭakanti evaṃ paccekaṃ vākyaparisamāpanaṃ",
  "tika-vin08t:2146_2": "adhippetanti āha “purisayuttaṃ itthisārathi vā…pe… purisā vā, vaṭṭatiyevā”ti. “Pīṭhakasivikanti",
  "tika-vin08t:2146_3": "pīṭhakayānaṃ. Pāṭaṅkinti andolikāyetaṃ adhivacana”nti sāratthadīpaniyaṃ vuttaṃ, “pīṭhakasivikanti",
  "tika-vin08t:2146_4": "phalakādinā kataṃ pīṭhakayānaṃ. Paṭapotalikaṃ andolikā. Sabbampi yānaṃ upāhanenapi",
  "tika-vin08t:2146_5": "gantuṃ asamatthassa gilānassa anuññāta”nti vimativinodaniyaṃ.",
  "tika-vin08t:2147": "Cīvarakathā",
  "tika-vin08t:2148_0": "57. Cīvarakathāyaṃ “ahatakappānanti ekavāradhotānaṃ. Utuddhaṭānanti ututo dīghakālato",
  "tika-vin08t:2148_1": "uddhaṭānaṃ hatavatthakānaṃ, pilotikānanti vuttaṃ hoti. Pāpaṇiketi antarāpaṇato patitapilotikacīvare.",
  "tika-vin08t:2148_2": "Ussāho karaṇīyoti pariyesanā kātabbā. Paricchedo panettha natthi, paṭṭasatampi vaṭṭati.",
  "tika-vin08t:2148_3": "Sabbamidaṃ sādiyantassa bhikkhuno vasena vuttaṃ. Aggaḷaṃ tunnanti ettha uddharitvā",
  "tika-vin08t:2148_4": "allīyāpanakhaṇḍaṃ aggaḷaṃ, suttena saṃsibbitaṃ tunnaṃ, vaṭṭetvā karaṇaṃ ovaṭṭikaṃ.",
  "tika-vin08t:2148_5": "Kaṇḍupakaṃ vuccati muddikā. Daḷīkammanti anuddharitvāva upassayaṃ katvā allīyāpanakaṃ",
  "tika-vin08t:2148_6": "vatthakhaṇḍa”nti aṭṭhakathāyaṃ āgataṃ. Sāratthadīpaniyaṃ pana “acchupeyyanti patiṭṭhapeyyaṃ.",
  "tika-vin08t:2148_7": "Hatavatthakānanti kālātītavatthānaṃ. Uddharitvā allīyāpanakhaṇḍanti dubbalaṭṭhānaṃ",
  "tika-vin08t:2148_8": "apanetvā allīyāpanavatthakhaṇḍa”nti vuttaṃ. Diguṇaṃ saṅghāṭinti dupaṭṭaṃ saṅghāṭiṃ.",
  "tika-vin08t:2148_9": "Ekacciyanti ekapaṭṭaṃ aggapaṭṭaṃ. Aggaḷaṃ ajjhāpessanti jiṇṇaṭṭhāne pilotikakhaṇḍaṃ laggāpeyyaṃ.",
  "tika-vin08t:2149": "Chinnacīvarakathā",
  "tika-vin08t:2150_0": "Chinnacīvarakathāyaṃ tīsu pana cīvaresu dve vā ekaṃ vā chinditvā kātabbanti ettha",
  "tika-vin08t:2150_1": "“anujānāmi, bhikkhave, chinnakaṃ saṅghāṭiṃ chinnakaṃ uttarāsaṅgaṃ chinnakaṃ antaravāsaka”nti",
  "tika-vin08t:2150_2": "vacanato pañcakhaṇḍasattakhaṇḍādivasena chinditvāva kātabbaṃ, na acchinditvāti attho.",
  "tika-vin08t:2150_3": "Sace nappahoti, āgantukapaṭṭaṃ dātabbanti ettha yadi chinditvā kate tiṇṇampi cīvarānaṃ",
  "tika-vin08t:2150_4": "atthāya sāṭako nappahoti, dve cīvarāni chinnakāni kātabbāni, ekaṃ cīvaraṃ acchinnakaṃ",
  "tika-vin08t:2150_5": "kattabbaṃ. Dvīsu cīvaresu chinditvā katesu sāṭako nappahoti, dve cīvarāni acchinnakāni,",
  "tika-vin08t:2150_6": "ekaṃ cīvaraṃ chinnakaṃ kātabbaṃ. Ekasmimpi cīvare chinditvā kate sāṭako nappahoti,",
  "tika-vin08t:2150_7": "evaṃ sati acchinditvā āgantukapaṭṭaṃ dātabbanti attho. Tamatthaṃ pāḷiyā sādhetuṃ",
  "tika-vin08t:2150_8": "“vuttañheta”ntiādimāha. Tattha anvādhikampi āropetunti evaṃ appahonte sati āgantukapaṭṭampi",
  "tika-vin08t:2150_9": "āropetuṃ anujānāmīti attho.",
  "tika-vin08t:2151": "Akappiyacīvarakathā",
  "tika-vin08t:2152_0": "Akappiyacīvarakathāyaṃ “naggiyaṃ kusacīraṃ phalakacīraṃ kesakambalaṃ vāḷakambalaṃ",
  "tika-vin08t:2152_1": "ulūkapakkhikaṃ ajinakkhipa”nti imāni titthiyasamādānattā thullaccayavatthūnīti bhagavatā",
  "tika-vin08t:2152_2": "paṭikkhittāni. Tattha naggiyanti naggabhāvo acelakabhāvo. Kusacīranti kusena ganthetvā",
  "tika-vin08t:2152_3": "katacīvaraṃ. Vākacīranti tāpasānaṃ vakkalaṃ. Phalakacīranti phalakasaṇṭhānāni phalakāni",
  "tika-vin08t:2152_4": "sibbitvā katacīvaraṃ. Kesakambalanti kesehi tante vāyitvā katakambalaṃ. Vālakambalanti",
  "tika-vin08t:2152_5": "cāmarīvālehi vāyitvā katakambalaṃ. Ulūkapakkhikanti ulūkasakuṇassa pakkhehi katanivāsanaṃ.",
  "tika-vin08t:2152_6": "Ajinakkhipanti salomaṃ sakhuraṃ ajinamigacammaṃ. Tāni titthiyaddhajabhūtāni acīvarabhāvena",
  "tika-vin08t:2152_7": "pākaṭānīti ācariyena idha na vuttāni. Potthako pana apākaṭoti taṃ vatvā sabbanīlakādīni",
  "tika-vin08t:2152_8": "dukkaṭavatthukāni vuttāni. “Tipaṭṭacīvarassa vā majjhe dātabbānī”ti vuttattā tipaṭṭacīvaraṃ",
  "tika-vin08t:2152_9": "dhāretuṃ vaṭṭatīti siddhaṃ. Tipaṭṭādīnañca bahupaṭṭacīvarānaṃ antare īdisāni asāruppavaṇṇāni",
  "tika-vin08t:2152_10": "paṭapilotikāni kātabbānīti dasseti. Kañcukaṃ nāma sīsato paṭimuñcitvā kāyāruḷhavatthaṃ.",
  "tika-vin08t:2152_11": "Tenāha “phāletvā rajitvā paribhuñjituṃ vaṭṭatī”ti. Veṭhananti sīsaveṭhanaṃ. Tirīṭanti",
  "tika-vin08t:2152_12": "makuṭaṃ. Tassa visesaṃ dassetuṃ “tirīṭakaṃ panā”tiādimāha.",
  "tika-vin08t:2153": "Cīvaravicāraṇakathā",
  "tika-vin08t:2154_0": "Cīvaravicāraṇakathāyaṃ “paṇḍito, bhikkhave, ānando, mahāpañño, bhikkhave, ānando.",
  "tika-vin08t:2154_1": "Yatra hi nāma mayā saṃkhittena bhāsitassa vitthārena atthaṃ ājānissati, kusimpi nāma",
  "tika-vin08t:2154_2": "karissati, aḍḍhakusimpi nāma karissati, maṇḍalampi nāma karissati, aḍḍhamaṇḍalampi",
  "tika-vin08t:2154_3": "nāma karissati, vivaṭṭampi nāma karissati, anuvivaṭṭampi nāma karissati, gīveyyakampi",
  "tika-vin08t:2154_4": "nāma karissati, jaṅgheyyakampi nāma karissati, bāhantampi nāma karissati, chinnakaṃ",
  "tika-vin08t:2154_5": "bhavissati, satthalūkhaṃ samaṇasāruppaṃ paccatthikānañca anabhicchita”nti vacanato",
  "tika-vin08t:2154_6": "“passasi tvaṃ, ānanda, magadhakhettaṃ acchibaddhaṃ pāḷibaddhaṃ mariyādabaddhaṃ siṅghāṭakabaddha”nti",
  "tika-vin08t:2154_7": "bhagavato saṃkhittena vuttavacanaṃ sutvā āyasmā ānando bhagavato ajjhāsayānurūpaṃ",
  "tika-vin08t:2154_8": "sambahulānaṃ bhikkhūnaṃ cīvaraṃ saṃvidahi. Tathā idānipi evarūpaṃ cīvaraṃ saṃvidahitabbaṃ.",
  "tika-vin08t:2155_0": "Tattha “acchibaddhanti caturassakedārabaddhaṃ. Pāḷibaddhanti āyāmato ca vitthārato",
  "tika-vin08t:2155_1": "ca dīghamariyādabaddhaṃ. Mariyādabaddhanti antarantarā rassamariyādabaddhaṃ. Siṅghāṭakabaddhanti",
  "tika-vin08t:2155_2": "mariyādāya mariyādaṃ vinivijjhitvā gataṭṭhāne siṅghāṭakabaddhaṃ, catukkasaṇṭhānanti",
  "tika-vin08t:2155_3": "attho. Yatra hi nāmāti yo nāma. Kusimpi nāmātiādīsu kusīti āyāmato ca vitthārato",
  "tika-vin08t:2155_4": "ca anuvātādīnaṃ dīghapaṭṭānametaṃ adhivacanaṃ. Aḍḍhakusīti antarantarārassapaṭṭānaṃ",
  "tika-vin08t:2155_5": "nāmaṃ. Maṇḍalanti pañcakhaṇḍikassa cīvarassa ekekasmiṃ khaṇḍe mahāmaṇḍalaṃ. Aḍḍhamaṇḍalanti",
  "tika-vin08t:2155_6": "khuddakamaṇḍalaṃ. Vivaṭṭanti maṇḍalañca aḍḍhamaṇḍalañca ekato katvā sibbitaṃ majjhimakhaṇḍaṃ.",
  "tika-vin08t:2155_7": "Anuvivaṭṭanti tassa ubhosu passesu dve khaṇḍāni. Gīveyyakanti gīvāveṭhanaṭṭhāne daḷhīkaraṇatthaṃ",
  "tika-vin08t:2155_8": "aññasuttasaṃsibbitaṃ āgantukapaṭṭaṃ. Jaṅgheyyakanti jaṅghapāpuṇanaṭṭhāne tatheva",
  "tika-vin08t:2155_9": "saṃsibbitaṃ paṭṭaṃ. Gīvāṭṭhāne ca jaṅghaṭṭhāne ca paṭṭānametaṃ nāmanti. Bāhantanti",
  "tika-vin08t:2155_10": "anuvivaṭṭānaṃ bahi ekekaṃ khaṇḍaṃ. Iti pañcakhaṇḍikacīvarenetaṃ vicāritanti. Atha",
  "tika-vin08t:2155_11": "vā anuvivaṭṭanti vivaṭṭassa ekapassato dvinnaṃ ekapassato dvinnanti catunnampi khaṇḍānametaṃ",
  "tika-vin08t:2155_12": "nāmaṃ. Bāhantanti suppamāṇaṃ cīvaraṃ pārupantena saṃharitvā bāhāya upari ṭhapitā",
  "tika-vin08t:2155_13": "ubho antā bahimukhā tiṭṭhanti, tesaṃ etaṃ nāmaṃ. Ayameva hi nayo mahāaṭṭhakathāyaṃ",
  "tika-vin08t:2155_14": "vutto”ti aṭṭhakathāyaṃ āgato.",
  "tika-vin08t:2156": "Cīvarasibbanakathā",
  "tika-vin08t:2157_0": "Daṇḍakathinenacīvarasibbanakathāyaṃ – tena kho pana samayena bhikkhū tattha tattha",
  "tika-vin08t:2157_1": "khīlaṃ nikkhanitvā sambandhitvā cīvaraṃ sibbenti, cīvaraṃ vikaṇṇaṃ hoti. Bhagavato",
  "tika-vin08t:2157_2": "etamatthaṃ ārocesuṃ – anujānāmi, bhikkhave, kathinaṃ kathinarajjuṃ, tattha tattha",
  "tika-vin08t:2157_3": "obandhitvā cīvaraṃ sibbetunti. Visame kathinaṃ pattharanti, kathinaṃ paribhijjati…pe…",
  "tika-vin08t:2157_4": "na, bhikkhave, visame kathinaṃ pattharitabbaṃ, yo patthareyya, āpatti dukkaṭassāti.",
  "tika-vin08t:2158_0": "Chamāya kathinaṃ pattharanti, kathinaṃ paṃsukitaṃ hoti. Anujānāmi, bhikkhave, tiṇasanthārakanti.",
  "tika-vin08t:2158_1": "Kathinassa anto jīrati. Anujānāmi, bhikkhave, anuvātaṃ paribhaṇḍaṃ āropetunti. Kathinaṃ",
  "tika-vin08t:2158_2": "nappahoti. Anujānāmi, bhikkhave, daṇḍakathinaṃ bidalakaṃ salākaṃ vinandhanarajjuṃ",
  "tika-vin08t:2158_3": "vinandhanasuttakaṃ vinandhitvā cīvaraṃ sibbetunti. Suttantarikāyo visamā honti. Anujānāmi,",
  "tika-vin08t:2158_4": "bhikkhave, kaḷimbhakanti. Suttā vaṅkā honti. Anujānāmi, bhikkhave, moghasuttakanti.",
  "tika-vin08t:2159_0": "Tena kho pana samayena bhikkhū adhotehi pādehi kathinaṃ akkamanti, kathinaṃ dussati.",
  "tika-vin08t:2159_1": "Bhagavato etamatthaṃ ārocesuṃ – na, bhikkhave, adhotehi pādehi kathinaṃ akkamitabbaṃ,",
  "tika-vin08t:2159_2": "yo akkameyya, āpatti dukkaṭassāti.",
  "tika-vin08t:2160_0": "Tena kho pana samayena bhikkhū allehi pādehi kathinaṃ akkamanti, kathinaṃ dussati.",
  "tika-vin08t:2160_1": "Bhagavato etamatthaṃ ārocesuṃ – na, bhikkhave, allehi pādehi kathinaṃ akkamitabbaṃ,",
  "tika-vin08t:2160_2": "yo akkameyya, āpatti dukkaṭassāti.",
  "tika-vin08t:2161_0": "Tena kho pana samayena bhikkhū saupāhanā kathinaṃ akkamanti, kathinaṃ dussati. Bhagavato",
  "tika-vin08t:2161_1": "etamatthaṃ ārocesuṃ – na, bhikkhave, saupāhanena kathinaṃ akkamitabbaṃ. Yo akkameyya,",
  "tika-vin08t:2161_2": "āpatti dukkaṭassāti.",
  "tika-vin08t:2162": "Tena kho pana samayena bhikkhū cīvaraṃ sibbantā aṅguliyā paṭiggaṇhanti, aṅguliyo dukkhā honti. Bhagavato etamatthaṃ ārocesuṃ – anujānāmi, bhikkhave, paṭiggahanti.",
  "tika-vin08t:2163_0": "Tena kho pana samayena chabbaggiyā bhikkhū uccāvace paṭiggahe dhārenti suvaṇṇamayaṃ",
  "tika-vin08t:2163_1": "rūpiyamayaṃ. Manussā ujjhāyanti khīyanti vipācenti “seyyathāpi gihī kāmabhogino”ti.",
  "tika-vin08t:2163_2": "Bhagavato etamatthaṃ ārocesuṃ – na, bhikkhave, uccāvacā paṭiggahā dhāretabbā, yo",
  "tika-vin08t:2163_3": "dhāreyya, āpatti dukkaṭassāti. Anujānāmi, bhikkhave, aṭṭhimayaṃ…pe… saṅkhanābhimayanti.",
  "tika-vin08t:2164_0": "Tena kho pana samayena sūciyopi satthakāpi paṭiggahāpi nassanti. Bhagavato etamatthaṃ",
  "tika-vin08t:2164_1": "ārocesuṃ – anujānāmi, bhikkhave, āvesanavitthakanti. Āvesanavitthake samākulā honti.",
  "tika-vin08t:2164_2": "Bhagavato etamatthaṃ ārocesuṃ – anujānāmi, bhikkhave, paṭiggahathavikanti. Aṃsabaddhako",
  "tika-vin08t:2164_3": "na hoti…pe… anujānāmi, bhikkhave, aṃsabaddhakaṃ bandhanasuttakanti.",
  "tika-vin08t:2165_0": "Tena kho pana samayena bhikkhū abbhokāse cīvaraṃ sibbantā sītenapi uṇhenapi kilamanti.",
  "tika-vin08t:2165_1": "Bhagavato etamatthaṃ ārocesuṃ – anujānāmi, bhikkhave, kathinasālaṃ kathinamaṇḍapanti.",
  "tika-vin08t:2165_2": "Kathinasālā nīcavatthukā hoti, udakena ottharīyati. Bhagavato etamatthaṃ ārocesuṃ",
  "tika-vin08t:2165_3": "– anujānāmi, bhikkhave, uccavatthukaṃ kātunti. Cayo paripatati. Anujānāmi, bhikkhave,",
  "tika-vin08t:2165_4": "cinituṃ tayo caye iṭṭhakacayaṃ, silācayaṃ, dārucayanti. Ārohantā vihaññanti. Anujānāmi,",
  "tika-vin08t:2165_5": "bhikkhave, tayo sopāne iṭṭhakasopānaṃ, silāsopānaṃ, dārusopānanti. Ārohantā paripatanti.",
  "tika-vin08t:2165_6": "Anujānāmi, bhikkhave, ālambanabāhanti. Kathinasālāya tiṇacuṇṇaṃ paripatati. Anujānāmi,",
  "tika-vin08t:2165_7": "bhikkhave, ogumphetvā ullittāvalittaṃ kātuṃ setavaṇṇaṃ kāḷavaṇṇaṃ gerukaparikammaṃ",
  "tika-vin08t:2165_8": "mālākammaṃ latākammaṃ makaradantakaṃ pañcapaṭikaṃ cīvararajjunti.",
  "tika-vin08t:2166_0": "Tena kho pana samayena bhikkhū cīvaraṃ sibbetvā tatheva kathinaṃ ujjhitvā pakkamanti,",
  "tika-vin08t:2166_1": "undūrehipi upacikāhipi khajjati. Bhagavato etamatthaṃ ārocesuṃ – anujānāmi, bhikkhave,",
  "tika-vin08t:2166_2": "kathinaṃ saṅgharitunti. Kathinaṃ paribhijjati. Anujānāmi, bhikkhave, goghaṃsikāya",
  "tika-vin08t:2166_3": "kathinaṃ saṅgharitunti. Kathinaṃ viniveṭhiyati. Anujānāmi, bhikkhave, bandhanarajjunti.",
  "tika-vin08t:2167_0": "Tena kho pana samayena bhikkhū kuṭṭepi thambhepi kathinaṃ ussāpetvā pakkamanti, paripatitvā",
  "tika-vin08t:2167_1": "kathinaṃ bhijjati. Bhagavato etamatthaṃ ārocesuṃ – anujānāmi, bhikkhave, bhittikhīle",
  "tika-vin08t:2167_2": "vā nāgadante vā laggetunti. Ayaṃ khuddakavatthukhandhake āgato pāḷipāṭho.",
  "tika-vin08t:2168_0": "“Kathinanti nisseṇimpi, tattha attharitabbakaṭasārakakilañjānaṃ aññatarampi. Kathinarajjunti",
  "tika-vin08t:2168_1": "yāya dupaṭṭacīvaraṃ sibbantā kathine cīvaraṃ vibandhanti. Kathinaṃ nappahotīti dīghassa",
  "tika-vin08t:2168_2": "bhikkhuno pamāṇena kataṃ kathinaṃ ittarassa bhikkhuno cīvaraṃ patthariyamānaṃ nappahoti,",
  "tika-vin08t:2168_3": "antoyeva hoti, daṇḍake na pāpuṇātīti attho. Daṇḍakathinanti tassa majjhe ittarassa",
  "tika-vin08t:2168_4": "bhikkhuno pamāṇena aññaṃ nisseṇiṃ bandhituṃ anujānāmīti attho. Bidalakanti daṇḍakathinappamāṇena",
  "tika-vin08t:2168_5": "kaṭasārakassa pariyante paṭisaṃharitvā duguṇakaraṇaṃ. Salākanti dupaṭṭacīvarassa",
  "tika-vin08t:2168_6": "antare pavesanasalākaṃ. Vinandhanarajjunti mahānisseṇiyā saddhiṃ khuddakanisseṇiṃ",
  "tika-vin08t:2168_7": "vinandhituṃ rajjuṃ. Vinandhanasuttakanti khuddakanisseṇiyā cīvaraṃ vinandhituṃ suttakaṃ.",
  "tika-vin08t:2168_8": "Vinandhitvā cīvaraṃ sibbitunti tena suttakena tattha cīvaraṃ vinandhitvā sibbetuṃ.",
  "tika-vin08t:2168_9": "Visamā hontīti kāci khuddakā honti, kāci mahantā. Kaḷimbhakanti pamāṇasaññākaraṇaṃ",
  "tika-vin08t:2168_10": "yaṃ kiñci tālapaṇṇādiṃ. Moghasuttakanti vaḍḍhakīnaṃ dārūsu kāḷasuttena viya haliddisuttena",
  "tika-vin08t:2168_11": "saññākaraṇaṃ. Aṅguliyā paṭiggaṇhantīti sūcimukhaṃ aṅguliyā paṭicchanti. Paṭiggahanti",
  "tika-vin08t:2168_12": "aṅgulikosakaṃ. Āvesanavitthakaṃ nāma yaṃ kiñci pāticaṅkoṭakādi. Uccavatthukanti paṃsuṃ",
  "tika-vin08t:2168_13": "ākiritvā uccavatthukaṃ kātuṃ anujānāmīti attho. Ogumphetvā ullittāvalittaṃ kātunti",
  "tika-vin08t:2168_14": "chadanaṃ odhunitvā ghanadaṇḍakaṃ katvā anto ceva bahi ca mattikāya limpitunti attho.",
  "tika-vin08t:2168_15": "Goghaṃsikāyāti veḷuṃ vā rukkhadaṇḍakaṃ vā anto katvā tena saddhiṃ saṃharitunti attho.",
  "tika-vin08t:2168_16": "Bandhanarajjunti tathā saṃharitassa bandhanarajju”nti ayaṃ aṭṭhakathāpāṭho.",
  "tika-vin08t:2169_0": "“Anuvātaṃ paribhaṇḍanti kilañjādīsu karotīti gaṇṭhipadesu vuttaṃ. Bidalakanti duguṇakaraṇasaṅkhātassa",
  "tika-vin08t:2169_1": "kiriyāvisesassa adhivacanaṃ. Kassa duguṇakaraṇaṃ? Yena kilañjādinā mahantaṃ kathinaṃ",
  "tika-vin08t:2169_2": "atthataṃ, tassa. Tañhi daṇḍakathinappamāṇena pariyante saṃharitvā duguṇaṃ kātabbaṃ.",
  "tika-vin08t:2169_3": "Paṭiggahanti aṅgulikañcukaṃ. Pāti nāma paṭiggahasaṇṭhānena kato bhājanaviseso. Na",
  "tika-vin08t:2169_4": "sammatīti nappahoti. Nīcavatthukaṃ cinitunti bahikuṭṭassa samantato nīcavatthukaṃ",
  "tika-vin08t:2169_5": "katvā cinitu”nti sāratthadīpaniyaṃ.",
  "tika-vin08t:2170_0": "“Nisseṇimpīti catūhi daṇḍehi cīvarappamāṇena āyatacaturassaṃ katvā baddhapaṭalampi.",
  "tika-vin08t:2170_1": "Ettha hi cīvarakoṭiyo samakaṃ bandhitvā cīvaraṃ yathāsukhaṃ sibbanti. Tattha attharitabbanti",
  "tika-vin08t:2170_2": "tassā nisseṇiyā upari cīvarassa upatthambhanatthāya attharitabbaṃ. Kathinasaṅkhātāya",
  "tika-vin08t:2170_3": "nisseṇiyā cīvarassa bandhanakarajju kathinarajjūti majjhimapadalopī samāsoti āha",
  "tika-vin08t:2170_4": "“yāyā”tiādi. Tattha yasmā dvinnaṃ paṭalānaṃ ekasmiṃ adhike jāte tattha valiyo honti,",
  "tika-vin08t:2170_5": "tasmā dupaṭṭacīvarassa paṭaladvayampi samakaṃ katvā bandhanakarajju kathinarajjūti",
  "tika-vin08t:2170_6": "veditabbaṃ. Pāḷiyaṃ kathinassa anto jīratīti kathine baddhassa cīvarassa pariyanto",
  "tika-vin08t:2170_7": "jīratī”ti vimativinodaniyaṃ vuttaṃ.",
  "tika-vin08t:2171_0": "“Bidalakaṃ nāma diguṇakaraṇasaṅkhātassa kiriyāvisesassa adhivacanaṃ. Kassa diguṇakaraṇaṃ?",
  "tika-vin08t:2171_1": "Yena kilañjādinā mahantaṃ kathinaṃ atthataṃ, tassa. Tañhi daṇḍakathinappamāṇena pariyante",
  "tika-vin08t:2171_2": "saṃharitvā diguṇaṃ kātabbaṃ, aññathā khuddakacīvarassa anuvātaparibhaṇḍādividhānakaraṇe",
  "tika-vin08t:2171_3": "hatthassa okāso na hoti. Salākāya sati dvinnaṃ cīvarānaṃ aññataraṃ ñatvā sibbitāsibbitaṃ",
  "tika-vin08t:2171_4": "sukhaṃ paññāyati. Daṇḍakathine kate na bahūhi sahāyehi payojanaṃ. ‘Asaṃkuṭitvā cīvaraṃ",
  "tika-vin08t:2171_5": "samaṃ hoti, koṇāpi samā hontī’ti likhitaṃ, ‘haliddisuttena saññākaraṇa’nti vuttattā",
  "tika-vin08t:2171_6": "‘haliddisuttena cīvaraṃ sibbetumpi vaṭṭatī’ti siddhaṃ. Tattha hi keci akappiyasaññino.",
  "tika-vin08t:2171_7": "Paṭiggaho nāma aṅgulikoso. Pātīti paṭiggahasaṇṭhānaṃ. Paṭiggahathavikanti aṅgulikosathavika”nti",
  "tika-vin08t:2171_8": "vajirabuddhiṭīkāyaṃ āgataṃ.",
  "tika-vin08t:2172": "Gahapaticīvarādikathā",
  "tika-vin08t:2173_0": "Gahapaticīvarādikathāyaṃ “anujānāmi, bhikkhave, gahapaticīvaraṃ, yo icchati, paṃsukūliko",
  "tika-vin08t:2173_1": "hotu, yo icchati, gahapaticīvaraṃ sādiyatu, itarītarenapāhaṃ, bhikkhave, santuṭṭhiṃ",
  "tika-vin08t:2173_2": "vaṇṇemī”ti vacanato asamādinnadhutaṅgo yo bhikkhu paṃsukūlaṃ dhāretuṃ icchati, tena",
  "tika-vin08t:2173_3": "paṃsukūlikena bhavitabbaṃ. Yo pana gihīhi dinnaṃ gahapaticīvaraṃ sādiyituṃ icchati,",
  "tika-vin08t:2173_4": "tena gahapaticīvarasādiyakena bhavitabbaṃ. Samādinnadhutaṅgo pana bhikkhu “gahapaticīvaraṃ",
  "tika-vin08t:2173_5": "paṭikkhipāmi, paṃsukūlikaṅgaṃ samādiyāmī”ti adhiṭṭhahanato gahapaticīvaraṃ sādiyituṃ",
  "tika-vin08t:2173_6": "na vaṭṭati. Gahapaticīvaranti gahapatīhi dinnaṃ cīvaraṃ. Itarītarenapīti appagghenapi",
  "tika-vin08t:2173_7": "mahagghenapi yena kenacīti attho.",
  "tika-vin08t:2174_0": "“Itarītarenāti itarena itarena. Itara-saddo pana aniyamavacano dvikkhattuṃ vuccamāno",
  "tika-vin08t:2174_1": "yaṃkiñci-saddehi samānattho hotīti vuttaṃ appagghenapi mahagghenapi yena kenacī”ti",
  "tika-vin08t:2174_2": "sāratthadīpaniyaṃ, “anujānāmi, bhikkhave, pāvāraṃ, anujānāmi, bhikkhave, koseyyapāvāraṃ,",
  "tika-vin08t:2174_3": "anujānāmi, bhikkhave, kojava”nti vacanato pāvārādīnipi sampaṭicchituṃ vaṭṭati. Tattha",
  "tika-vin08t:2174_4": "pāvāroti salomako kappāsādibhedo. Anujānāmi, bhikkhave, kojavanti ettha pakatikojavameva",
  "tika-vin08t:2174_5": "vaṭṭati, mahāpiṭṭhiyakojavaṃ na vaṭṭati. Kojavanti uṇṇāmayo pāvārasadiso. “Mahāpiṭṭhi",
  "tika-vin08t:2174_6": "kojavanti hatthipiṭṭhīsu attharitabbatāya ‘mahāpiṭṭhiya’nti laddhasamaññaṃ caturaṅgulapupphaṃ",
  "tika-vin08t:2174_7": "kojava”nti sāratthadīpaniyaṃ vuttaṃ. Vimativinodaniyampi “mahāpiṭṭhiyakojavanti hatthipiṭṭhiyaṃ",
  "tika-vin08t:2174_8": "attharitabbatāya ‘mahāpiṭṭhiya’nti laddhasamaññaṃ uṇṇāmayattharaṇa”nti vuttaṃ. Vajirabuddhiṭīkāyaṃ",
  "tika-vin08t:2174_9": "pana “mahāpiṭṭhiyakojavaṃ nāma atirekacaturaṅgulapupphaṃ kirā”ti vuttaṃ. “Anujānāmi,",
  "tika-vin08t:2174_10": "bhikkhave, kambala”nti vacanato aḍḍhakāsiyādīni mahagghānipi kambalāni vaṭṭanti.",
  "tika-vin08t:2174_11": "Aḍḍhakāsiyanti ettha kāsīti sahassaṃ vuccati, taṃagghanako kāsiyo. Ayaṃ pana pañca",
  "tika-vin08t:2174_12": "satāni agghati, tasmā aḍḍhakāsiyoti vutto.",
  "tika-vin08t:2175": "Chacīvarakathā",
  "tika-vin08t:2176_0": "Chacīvarakathāyaṃ “anujānāmi, bhikkhave, cha cīvarāni khomaṃ kappāsikaṃ koseyyaṃ",
  "tika-vin08t:2176_1": "kambalaṃ sāṇaṃ bhaṅga”nti vacanato khomādīni cha cīvarāni dukūlādīni cha anulomacīvarāni",
  "tika-vin08t:2176_2": "ca vaṭṭanti. Tattha “khomanti khomasuttehi vāyitaṃ khomapaṭṭacīvaraṃ. Kappāsikanti",
  "tika-vin08t:2176_3": "kappāsato nibbattasuttehi vāyitaṃ. Koseyyanti kosakārakapāṇakehi nibbattasuttehi",
  "tika-vin08t:2176_4": "vāyitaṃ. Kambalanti uṇṇāmayacīvaraṃ. Sāṇanti sāṇasuttehi katacīvaraṃ. Bhaṅganti khomasuttādīni",
  "tika-vin08t:2176_5": "sabbāni, ekaccāni vā missetvā katacīvaraṃ. Bhaṅgampi vākamayamevāti keci. Dukūlaṃ",
  "tika-vin08t:2176_6": "paṭṭuṇṇaṃ somārapaṭaṃ cīnapaṭaṃ iddhijaṃ devadinnanti imāni pana cha cīvarāni etesaṃyeva",
  "tika-vin08t:2176_7": "anulomānīti visuṃ na vuttāni. Dukūlañhi sāṇassa anulomaṃ vākamayattā. Paṭṭuṇṇadese",
  "tika-vin08t:2176_8": "sañjātavatthaṃ paṭṭuṇṇaṃ. ‘Paṭṭuṇṇakoseyyaviseso’ti hi abhidhānakose vuttaṃ. Somāradese",
  "tika-vin08t:2176_9": "cīnadese ca jātavatthāni somāracīnapaṭāni. Paṭṭuṇṇādīni tīṇi koseyyassa anulomāni",
  "tika-vin08t:2176_10": "pāṇakehi katasuttamayattā. Iddhijaṃ ehibhikkhūnaṃ puññiddhiyā nibbattacīvaraṃ, taṃ",
  "tika-vin08t:2176_11": "khomādīnaṃ aññataraṃ hotīti tesaṃ eva anulomaṃ. Devatāhi dinnaṃ cīvaraṃ devadinnaṃ.",
  "tika-vin08t:2176_12": "Kapparukkhe nibbattaṃ jāliniyā devakaññāya anuruddhattherassa dinnavatthasadisaṃ,",
  "tika-vin08t:2176_13": "tampi khomādīnaṃyeva anulomaṃ hoti tesu aññatarabhāvato”ti sāratthadīpaniyaṃ vuttaṃ.",
  "tika-vin08t:2177_0": "Vimativinodaniyaṃ pana “khomanti khomasuttehi vāyitaṃ khomapaṭacīvaraṃ, taṃ vākamayanti",
  "tika-vin08t:2177_1": "vadanti. Kappāsasuttehi vāyitaṃ kappāsikaṃ. Evaṃ sesānipi. Kambalanti eḷakādīnaṃ",
  "tika-vin08t:2177_2": "lomamayasuttena vāyitaṃ paṭaṃ. Bhaṅganti khomasuttādīni sabbāni, ekaccāni vā missetvā",
  "tika-vin08t:2177_3": "vāyitaṃ cīvaraṃ, bhaṅgampi vākamayamevāti keci. Dukūlaṃ paṭṭuṇṇaṃ somārapaṭaṃ cīnapaṭaṃ",
  "tika-vin08t:2177_4": "iddhijaṃ devadinnanti imāni cha cīvarāni etesaññeva anulomānīti visuṃ na vuttāni.",
  "tika-vin08t:2177_5": "Dukūlañhi sāṇassa anulomaṃ vākamayattā. ‘Paṭṭuṇṇaṃ koseyyaviseso’ti abhidhānakose",
  "tika-vin08t:2177_6": "vuttaṃ. Somāradese cīnadese ca jātavatthāni somāracīnapaṭāni. Paṭṭuṇṇādīni tīṇi koseyyassa",
  "tika-vin08t:2177_7": "anulomāni pāṇakehi katasuttamayattā. Iddhijanti ehibhikkhūnaṃ puññiddhiyā nibbattacīvaraṃ,",
  "tika-vin08t:2177_8": "kapparukkhehi nibbattaṃ, devadinnañca khomādīnaṃ aññataraṃ hotīti tesaṃ sabbesaṃ",
  "tika-vin08t:2177_9": "anulomānī”ti vuttaṃ.",
  "tika-vin08t:2178": "Rajanādikathā",
  "tika-vin08t:2179_0": "Rajanādikathāyaṃ “anujānāmi, bhikkhave, cha rajanāni mūlarajanaṃ khandharajanaṃ tacarajanaṃ",
  "tika-vin08t:2179_1": "pattarajanaṃ puppharajanaṃ phalarajana”nti vacanato imesu chasu rajanesu ekakena",
  "tika-vin08t:2179_2": "cīvaraṃ rajitabbaṃ, na chakaṇena vā paṇḍumattikāya vā rajitabbaṃ. Tāya rajitacīvaraṃ",
  "tika-vin08t:2179_3": "dubbaṇṇaṃ hoti. Charajanānaṃ sarūpaṃ heṭṭhā parikkhārakathāyaṃ vuttameva. Tattha",
  "tika-vin08t:2179_4": "chakaṇenāti gomayena. Paṇḍumattikāyāti tambamattikāya. “Anujānāmi, bhikkhave, rajanaṃ",
  "tika-vin08t:2179_5": "pacituṃ cullaṃ rajanakumbhi”nti vacanato sītudakāya cīvaraṃ na rajitabbaṃ. Tāya hi",
  "tika-vin08t:2179_6": "rajitacīvaraṃ duggandhaṃ hoti. Tattha sītudakāti apakkarajanaṃ vuccati. “Anujānāmi,",
  "tika-vin08t:2179_7": "bhikkhave, uttarāḷumpaṃ bandhitu”nti vacanato uttarāḷumpaṃ bandhituṃ vaṭṭati. Tattha",
  "tika-vin08t:2179_8": "uttarāḷumpanti vaṭṭādhārakaṃ, rajanakumbhiyā majjhe ṭhapetvā taṃ ādhārakaṃ parikkhipitvā",
  "tika-vin08t:2179_9": "rajanaṃ pakkhipituṃ anujānāmīti attho. Evañhi kate rajanaṃ na uttarati. Tattha “rajanakumbhiyā",
  "tika-vin08t:2179_10": "majjhe ṭhapetvāti antorajanakumbhiyā majjhe ṭhapetvā. Evaṃ vaṭṭādhārake antorajanakumbhiyā",
  "tika-vin08t:2179_11": "pakkhitte majjhe udakaṃ tiṭṭhati, vaṭṭādhārakato bahi samantā antokumbhiyaṃ rajanacchalli.",
  "tika-vin08t:2179_12": "Pakkhipitunti rajanacchalliṃ pakkhipitu”nti sāratthadīpaniyaṃ vuttaṃ. Vimativinodaniyaṃ",
  "tika-vin08t:2179_13": "pana “evañhi kateti vaṭṭādhārassa anto rajanodakaṃ, bahi challikañca katvā viyojane",
  "tika-vin08t:2179_14": "kate. Na uttaratīti kevalaṃ udakato pheṇuṭṭhānābhāvā na uttaratī”ti vuttaṃ. Vajirabuddhiṭīkāyaṃ",
  "tika-vin08t:2179_15": "pana “gomaye āpatti natthi, virūpattā vāritaṃ. Kuṅkumapupphaṃ na vaṭṭatīti vadantī”ti vuttaṃ.",
  "tika-vin08t:2180_0": "“Anujānāmi, bhikkhave, udake vā nakhapiṭṭhikāya vā thevakaṃ dātu”nti vacanato tathā",
  "tika-vin08t:2180_1": "katvā rajanassa pakkāpakkabhāvo jānitabbo. Tattha udake vā nakhapiṭṭhikāya vāti sace",
  "tika-vin08t:2180_2": "paripakkaṃ hoti, udakapātiyā dinno thevo sahasā na visarati, nakhapiṭṭhiyampi avisaranto",
  "tika-vin08t:2180_3": "tiṭṭhati. “Anujānāmi, bhikkhave, rajanuḷuṅkaṃ daṇḍakathālaka”nti vacanato rajanassa",
  "tika-vin08t:2180_4": "olokanakāle kumbhiyā rakkhaṇatthaṃ uḷuṅkadaṇḍakathālikāni icchitabbāni. Tattha rajanuḷuṅkanti",
  "tika-vin08t:2180_5": "rajanauḷuṅkaṃ. Daṇḍakathālakanti daṇḍameva daṇḍakaṃ. “Anujānāmi, bhikkhave, rajanakolambaṃ",
  "tika-vin08t:2180_6": "rajanaghaṭa”nti vacanato tānipi icchitabbāni. Tattha rajanakolambanti rajanakuṇḍaṃ.",
  "tika-vin08t:2180_7": "Tattha rajanakuṇḍanti pakkarajanaṭṭhapanakaṃ mahāghaṭaṃ. “Anujānāmi, bhikkhave, rajanadoṇika”nti",
  "tika-vin08t:2180_8": "vacanato pātiyampi patte cīvare maddante cīvarassa paribhijjanato cīvararakkhaṇatthaṃ",
  "tika-vin08t:2180_9": "rajanadoṇikā icchitabbā. “Anujānāmi, bhikkhave, tiṇasantharaka”nti vacanato chamāya",
  "tika-vin08t:2180_10": "cīvare patthariyamāne cīvarassa paṃsukitattā tato rakkhaṇatthaṃ tiṇasantharaṃ kātabbaṃ.",
  "tika-vin08t:2180_11": "“Anujānāmi, bhikkhave, cīvaravaṃsaṃ cīvararajju”nti vacanato tiṇasanthārake upacikādīhi",
  "tika-vin08t:2180_12": "khajjamāne cīvaravaṃse vā cīvararajjuyā vā cīvaraṃ pattharitabbaṃ majjhena cīvare",
  "tika-vin08t:2180_13": "laggite rajanassa ubhato gaḷitattā.",
  "tika-vin08t:2181_0": "“Anujānāmi, bhikkhave, kaṇṇe bandhitu”nti vacanato kaṇṇe bandhitabbaṃ cīvarassa kaṇṇe",
  "tika-vin08t:2181_1": "bandhiyamāne kaṇṇassa jiṇṇattā. “Anujānāmi, bhikkhave, kaṇṇasuttaka”nti vacanato",
  "tika-vin08t:2181_2": "kaṇṇasuttakena bandhitabbaṃ evaṃ bandhante rajanassa ekato gaḷitattā. “Anujānāmi,",
  "tika-vin08t:2181_3": "bhikkhave, samparivattakaṃ samparivattakaṃ rajetuṃ, na ca acchinne theve pakkamitu”nti",
  "tika-vin08t:2181_4": "vacanato tathā rajitabbaṃ. Yāva rajanabindu gaḷitaṃ na chijjati, tāva na aññatra",
  "tika-vin08t:2181_5": "gantabbaṃ. “Anujānāmi, bhikkhave, udake osāretu”nti vacanato patthinnaṃ cīvaraṃ udake",
  "tika-vin08t:2181_6": "osāretabbaṃ. Tattha patthinnanti atirajitattā thaddhaṃ. Udake osāretunti udake pakkhipitvā",
  "tika-vin08t:2181_7": "ṭhapetuṃ. Rajane pana nikkhante taṃ udakaṃ chaḍḍetvā cīvaraṃ madditabbaṃ. “Anujānāmi,",
  "tika-vin08t:2181_8": "bhikkhave, pāṇinā ākoṭetu”nti vacanato pharusaṃ cīvaraṃ pāṇinā ākoṭetabbaṃ. “Na,",
  "tika-vin08t:2181_9": "bhikkhave, acchinnakāni cīvarāni dhāretabbāni, yo dhāreyya, āpatti dukkaṭassā”ti",
  "tika-vin08t:2181_10": "vacanato acchinnakāni cīvarāni dantakāsāvāni na dhāretabbāni. Tattha dantakāsāvānīti",
  "tika-vin08t:2181_11": "ekaṃ vā dve vā vāre rajitvā dantavaṇṇāni dhārenti.",
  "tika-vin08t:2182": "Atirekacīvarakathā",
  "tika-vin08t:2183_0": "Atirekacīvarakathāyaṃ “na, bhikkhave, atirekacīvaraṃ dhāretabbaṃ, yo dhāreyya, yathādhammo",
  "tika-vin08t:2183_1": "kāretabbo”ti vacanato niṭṭhitacīvarasmiṃ ubbhatasmiṃ kathine dasāhato paraṃ atirekacīvaraṃ",
  "tika-vin08t:2183_2": "dhārentassa nissaggiyaṃ pācittiyaṃ. “Anujānāmi, bhikkhave, dasāhaparamaṃ atirekacīvaraṃ",
  "tika-vin08t:2183_3": "dhāretu”nti vacanato ubbhatepi kathine dasāhabbhantare dhārentassa atthatakathinānaṃ",
  "tika-vin08t:2183_4": "anubbhatepi kathine pañcamāsabbhantare tato parampi dasāhabbhantare anatthatakathinānampi",
  "tika-vin08t:2183_5": "dasāhabbhantare atirekacīvaraṃ anāpatti. “Anujānāmi, bhikkhave, atirekacīvaraṃ vikappetu”nti",
  "tika-vin08t:2183_6": "vacanato dasāhato paraṃ vikappetvā atirekacīvaraṃ dhāretuṃ vaṭṭati. Kittakaṃ pana",
  "tika-vin08t:2183_7": "cīvaraṃ vikappetabbanti? “Anujānāmi, bhikkhave, āyāmena aṭṭhaṅgulaṃ sugataṅgulena",
  "tika-vin08t:2183_8": "caturaṅgulavitthataṃ pacchimaṃ cīvaraṃ vikappetu”nti vacanato sabbantimena paricchedena",
  "tika-vin08t:2183_9": "sugataṅgulena aṭṭhaṅgulāyāmaṃ caturaṅgulavitthāraṃ cīvaraṃ vikappetuṃ vaṭṭati. Tattha",
  "tika-vin08t:2183_10": "sugataṅgulaṃ nāma majjhimapurisaṅgulasaṅkhātena vaḍḍhakīaṅgulena tivaṅgulaṃ hoti,",
  "tika-vin08t:2183_11": "manussānaṃ pakatiaṅgulena aḍḍhapañcakaṅgulaṃ, tasmā dīghato vaḍḍhakīhatthena ekahatthaṃ",
  "tika-vin08t:2183_12": "pakatihatthena diyaḍḍhahatthaṃ vitthārato vaḍḍhakīhatthena vidatthippamāṇaṃ pakatihatthena",
  "tika-vin08t:2183_13": "chaḷaṅgulādhikavidatthippamāṇaṃ pacchimaṃ cīvaraṃ vikappetuṃ vaṭṭati, tato ūnappamāṇaṃ",
  "tika-vin08t:2183_14": "na vaṭṭati, adhikappamāṇaṃ pana vaṭṭatīti daṭṭhabbaṃ.",
  "tika-vin08t:2184": "Aṭṭhavarakathā",
  "tika-vin08t:2185_0": "Aṭṭhavarakathāyaṃ “anujānāmi, bhikkhave, vassikasāṭikaṃ āgantukabhattaṃ gamikabhattaṃ",
  "tika-vin08t:2185_1": "gilānabhattaṃ gilānupaṭṭhākabhattaṃ gilānabhesajjaṃ dhuvayāguṃ bhikkhunisaṅghassa",
  "tika-vin08t:2185_2": "udakasāṭika”nti vacanato imāni aṭṭha dānāni sampaṭicchituṃ vaṭṭati. Tattha nikkhittacīvarā",
  "tika-vin08t:2185_3": "hutvā kāyaṃ ovassantānaṃ bhikkhūnaṃ naggiyaṃ asuci jegucchaṃ paṭikūlaṃ hoti, tasmā",
  "tika-vin08t:2185_4": "vassikasāṭikā anuññātā. Āgantuko bhikkhu na vīthikusalo hoti, na gocarakusalo, kilanto",
  "tika-vin08t:2185_5": "piṇḍāya carati, tasmā āgantukabhattaṃ anuññātaṃ, gamiko bhikkhu attano bhattaṃ pariyesamāno",
  "tika-vin08t:2185_6": "satthā vā vihāyissati, yattha vā vāsaṃ gantukāmo bhavissati, tattha vikālena upagacchissati,",
  "tika-vin08t:2185_7": "kilanto addhānaṃ gamissati, tasmā gamikabhattaṃ. Gilānassa bhikkhuno sappāyāni bhojanāni",
  "tika-vin08t:2185_8": "alabhantassa ābādho vā abhivaḍḍhissati, kālakiriyā vā bhavissati, tasmā gilānabhattaṃ.",
  "tika-vin08t:2185_9": "Gilānupaṭṭhāko bhikkhu attano bhattaṃ pariyesamāno gilānassa ussūre bhattaṃ nīharissati,",
  "tika-vin08t:2185_10": "tasmā gilānupaṭṭhākabhattaṃ. Gilānassa bhikkhuno sappāyāni bhesajjāni alabhantassa",
  "tika-vin08t:2185_11": "ābādho vā abhivaḍḍhissati, kālakiriyā vā bhavissati, tasmā gilānabhesajjaṃ. Yasmā",
  "tika-vin08t:2185_12": "bhagavatā andhakavinde dasānisaṃse sampassamānena yāgu anuññātā, tasmā dhuvayāgu.",
  "tika-vin08t:2185_13": "Yasmā mātugāmassa naggiyaṃ asuci jegucchaṃ paṭikūlaṃ hoti, tasmā bhikkhunisaṅghassa",
  "tika-vin08t:2185_14": "udakasāṭikā anuññātā.",
  "tika-vin08t:2186": "Nisīdanādikathā",
  "tika-vin08t:2187_0": "Nisīdanādikathāyaṃ “anujānāmi, bhikkhave, kāyaguttiyā cīvaraguttiyā senāsanaguttiyā",
  "tika-vin08t:2187_1": "nisīdana”nti vacanato kāyādīnaṃ asucimuccanādito gopanatthāya nisīdanaṃ dhāretuṃ",
  "tika-vin08t:2187_2": "vaṭṭati. Tassa vidhānaṃ heṭṭhā vuttameva. “Anujānāmi, bhikkhave, yāvamahantaṃ paccattharaṇaṃ",
  "tika-vin08t:2187_3": "ākaṅkhati, tāvamahantaṃ paccattharaṇaṃ kātu”nti vacanato atikhuddakena nisīdanena",
  "tika-vin08t:2187_4": "senāsanassa agopanattā mahantampi paccattharaṇaṃ kātuṃ vaṭṭati. “Anujānāmi, bhikkhave,",
  "tika-vin08t:2187_5": "yassa kaṇḍu vā pīḷakā vā assāvo vā thullakacchu vā ābādho, kaṇḍupaṭicchādi”nti vacanato",
  "tika-vin08t:2187_6": "īdisesu ābādhesu santesu cīvarādiguttatthāya kaṇḍupaṭicchādi vaṭṭati. Tattha pamāṇaṃ",
  "tika-vin08t:2187_7": "heṭṭhā vuttameva. “Anujānāmi, bhikkhave, mukhapuñchanacoḷa”nti vacanato mukhasodhanatthāya",
  "tika-vin08t:2187_8": "mukhapuñchanacoḷaṃ vaṭṭati. Tampi heṭṭhā vuttameva. “Anujānāmi, bhikkhave, parikkhāracoḷaka”nti",
  "tika-vin08t:2187_9": "vacanato ticīvare paripuṇṇe parissāvanathavikādīhi atthe sati parikkhāracoḷaṃ vaṭṭati.",
  "tika-vin08t:2187_10": "“Anujānāmi, bhikkhave, ticīvaraṃ adhiṭṭhātuṃ na vikappetuṃ, vassikasāṭikaṃ vassānaṃ",
  "tika-vin08t:2187_11": "cātumāsaṃ adhiṭṭhātuṃ tato paraṃ vikappetuṃ, nisīdanaṃ adhiṭṭhātuṃ na vikappetuṃ,",
  "tika-vin08t:2187_12": "paccattharaṇaṃ adhiṭṭhātuṃ na vikappetuṃ, kaṇḍupaṭicchādiṃ yāva ābādhā adhiṭṭhātuṃ",
  "tika-vin08t:2187_13": "tato paraṃ vikappetuṃ, mukhapuñchanacoḷaṃ adhiṭṭhātuṃ na vikappetuṃ, parikkhāracoḷaṃ",
  "tika-vin08t:2187_14": "adhiṭṭhātuṃ na vikappetu”nti vacanato vuttanayena adhiṭṭhānañca vikappanā ca kātabbā.",
  "tika-vin08t:2187_15": "Ayamettha saṅkhepo, vitthāro pana heṭṭhā vuttova.",
  "tika-vin08t:2188": "Adhammakammakathā",
  "tika-vin08t:2189_0": "58. Adhammakammakathāyaṃ na, bhikkhave…pe… dukkaṭassāti idaṃ “tena kho pana samayena",
  "tika-vin08t:2189_1": "chabbaggiyā bhikkhū saṅghamajjhe adhammakammaṃ karonti. Bhagavato etamatthaṃ ārocesuṃ",
  "tika-vin08t:2189_2": "– na, bhikkhave, adhammakammaṃ kātabbaṃ, yo kareyya, āpatti dukkaṭassā”ti imaṃ uposathakkhandhake",
  "tika-vin08t:2189_3": "āgatapāṭhaṃ sandhāya vuttaṃ. Anujānāmi…pe… paṭikkositunti tatheva āgataṃ “bhagavato",
  "tika-vin08t:2189_4": "etamatthaṃ ārocesuṃ – anujānāmi, bhikkhave, adhammakamme kayiramāne paṭikkositu”nti",
  "tika-vin08t:2189_5": "imaṃ. Tattha karontiyevāti paññattampi sikkhāpadaṃ madditvā adhammakammaṃ karontiyevāti",
  "tika-vin08t:2189_6": "attho. “Anujānāmi…pe… paṭikkositu”nti evaṃ adhammakamme kayiramāne sati “pesalehi",
  "tika-vin08t:2189_7": "bhikkhūhi taṃ adhammakammaṃ akataṃ, kammaṃ dukkaṭaṃ kammaṃ puna kātabba”nti evaṃ",
  "tika-vin08t:2189_8": "paṭikkositabbaṃ, na tuṇhībhāvena khamitabbanti attho. Iti vacanatoti idaṃ pana pubbapāṭhaṃ",
  "tika-vin08t:2189_9": "gahetvā iti vacanato. Adhammakammaṃ na kātabbanti aparapāṭhaṃ gahetvā iti vacanato",
  "tika-vin08t:2189_10": "kayiramānañca adhammakammaṃ bhikkhūhi nivāretabbanti dvidhā yojanā kātabbā.",
  "tika-vin08t:2190_0": "Nivārentehi cātiādi pana “tena kho pana samayena pesalā bhikkhū chabbaggiyehi bhikkhūhi",
  "tika-vin08t:2190_1": "adhammakamme kayiramāne paṭikkosanti, chabbaggiyā bhikkhū labhanti āghātaṃ, labhanti",
  "tika-vin08t:2190_2": "appaccayaṃ, vadhena tajjenti. Bhagavato etamatthaṃ ārocesuṃ – anujānāmi, bhikkhave,",
  "tika-vin08t:2190_3": "diṭṭhimpi āvikātu”nti pāṭhañca “tesaṃyeva santike diṭṭhiṃ āvikaronti, chabbaggiyā",
  "tika-vin08t:2190_4": "bhikkhū labhanti āghātaṃ, labhanti appaccayaṃ, vadhena tajjenti. Bhagavato etamatthaṃ",
  "tika-vin08t:2190_5": "ārocesuṃ – anujānāmi, bhikkhave, catūhi pañcahi paṭikkosituṃ, dvīhi tīhi diṭṭhiṃ",
  "tika-vin08t:2190_6": "āvikātuṃ, ekena adhiṭṭhātuṃ na metaṃ khamatī”ti ime pāṭhe sandhāya vuttaṃ. Vacanatoti",
  "tika-vin08t:2190_7": "idaṃ pana pāḷiyaṃ tīṇi sampadānāni gahetvā tīhi kiriyāpadehi visuṃ visuṃ yojetabbaṃ.",
  "tika-vin08t:2190_8": "Sabbañcetaṃ anupaddavatthāya vuttaṃ, na āpattisabbhāvatoti yojanā. Kathaṃ anupaddavasambhavoti?",
  "tika-vin08t:2190_9": "Niggahakammaṃ kātuṃ asakkuṇeyyabhāvato, aññassa upaddavassa ca nivāraṇato. Tena vuttaṃ",
  "tika-vin08t:2190_10": "vajirabuddhiṭīkāyaṃ “tesaṃ anupaddavatthāyāti saṅgho saṅghassa kammaṃ na karoti,",
  "tika-vin08t:2190_11": "aññopi upaddavo bahūnaṃ hoti, tasmā vutta”nti.",
  "tika-vin08t:2191": "Okāsakatakathā",
  "tika-vin08t:2192_0": "59. Okāsakatakathāyaṃ na, bhikkhave, anokāsakatotiādi “tena kho pana samayena chabbaggiyā",
  "tika-vin08t:2192_1": "bhikkhū anokāsakataṃ bhikkhuṃ āpattiyā codenti. Bhagavato etamatthaṃ ārocesuṃ – na,",
  "tika-vin08t:2192_2": "bhikkhave, anokāsakato bhikkhu āpattiyā codetabbo, yo codeyya, āpatti dukkaṭassa.",
  "tika-vin08t:2192_3": "Anujānāmi, bhikkhave, okāsaṃ kārāpetvā āpattiyā codetuṃ, karotu āyasmā okāsaṃ, ahaṃ",
  "tika-vin08t:2192_4": "taṃ vattukāmo”ti idaṃ pāṭhaṃ sandhāya vuttaṃ. Adhippāyesu cāvanādhippāyoti, sāsanato",
  "tika-vin08t:2192_5": "cāvetukāmo. Akkosādhippāyoti paraṃ akkositukāmo paribhāsitukāmo. Kammādhippāyoti",
  "tika-vin08t:2192_6": "tajjanīyādikammaṃ kattukāmo. Vuṭṭhānādhippāyoti āpattito vuṭṭhāpetukāmo. Uposathappavāraṇaṭṭhapanādhippāyoti",
  "tika-vin08t:2192_7": "uposathaṃ, pavāraṇaṃ vā ṭhapetukāmo. Anuvijjanādhippāyoti upaparikkhitukāmo. Dhammakathādhippāyoti",
  "tika-vin08t:2192_8": "dhammaṃ desetukāmo. Iti paraṃ codentānaṃ bhikkhūnaṃ adhippāyabhedo anekavidho hotīti",
  "tika-vin08t:2192_9": "attho. Purimesu catūsu adhippāyesūti cāvanādhippāyaakkosādhippāyakammādhippāyavuṭṭhānādhippāyesu",
  "tika-vin08t:2192_10": "okāsaṃ akārāpentassa dukkaṭaṃ. Kārāpetvāpi sammukhā codentassa yathānurūpaṃ saṅghādisesapācittiyadukkaṭāni,",
  "tika-vin08t:2192_11": "asammukhā pana dukkaṭamevāti ayamettha piṇḍattho. Sesaṃ suviññeyyameva.",
  "tika-vin08t:2193_0": "“Ṭhapanakkhettaṃ pana jānitabba”nti vatvā taṃ dassento “suṇātu me”tiādimāha. Anuvijjakassa",
  "tika-vin08t:2193_1": "anuvijjanādhippāyena vadantassa okāsakammaṃ natthīti yojanā. Dhammakathikassa anodissa",
  "tika-vin08t:2193_2": "kammaṃ kathentassa okāsakammaṃ natthi. Sace pana odissa katheti, āpatti, tasmā taṃ",
  "tika-vin08t:2193_3": "dassetvā gantabbanti yojetabbaṃ. Sesaṃ suviññeyyameva.",
  "tika-vin08t:2194": "Saddhādeyyavinipātanakathā",
  "tika-vin08t:2195_0": "60. Saddhādeyyavinipātanakathāyaṃ “mātāpitaroti kho, bhikkhave, vadamāne kiṃ vadeyyāma.",
  "tika-vin08t:2195_1": "Anujānāmi, bhikkhave, mātāpitūnaṃ dātuṃ, na ca, bhikkhave, saddhādeyyaṃ vinipātetabbaṃ,",
  "tika-vin08t:2195_2": "yo vinipāteyya, āpatti dukkaṭassā”ti vacanato dāyakehi saddhāya bhikkhussa dinnaṃ",
  "tika-vin08t:2195_3": "vinipātetvā gihīnaṃ dātuṃ na vaṭṭati. “Na ca, bhikkhave, saddhādeyyanti ettha sesañātīnaṃ",
  "tika-vin08t:2195_4": "dento vinipātetiyeva. Mātāpitaro pana sace rajje ṭhitāpi patthayanti, dātabba”nti",
  "tika-vin08t:2195_5": "aṭṭhakathāyaṃ vuttattā bhātubhaginīādīnaṃ ñātakānampi dātuṃ na vaṭṭati. Vuttañhi",
  "tika-vin08t:2195_6": "ācariyadhammasirittherena khuddasikkhāyaṃ –",
  "tika-vin08t:2196": "“Na labbhaṃ vinipātetuṃ, saddhādeyyañca cīvaraṃ;",
  "tika-vin08t:2197": "Labbhaṃ pitūnaṃ sesānaṃ, ñātīnampi na labbhatī”ti.",
  "tika-vin08t:2198_0": "Kayavikkayasamāpattisikkhāpadavaṇṇanāyampi “mātaraṃ pana pitaraṃ vā ‘imaṃ dehī’ti",
  "tika-vin08t:2198_1": "vadato viññatti na hoti, ‘imaṃ gaṇhāhī’ti vadato saddhādeyyavinipātanaṃ na hoti.",
  "tika-vin08t:2198_2": "Aññātakaṃ ‘imaṃ dehī’ti vadato viññatti hoti, ‘imaṃ gaṇhāhī’ti vadato saddhādeyyavinipātanaṃ",
  "tika-vin08t:2198_3": "hoti. ‘Iminā imaṃ dehī’ti kayavikkayaṃ āpajjato nissaggiyaṃ hotī”ti aṭṭhakathāyaṃ",
  "tika-vin08t:2198_4": "vuttaṃ. Tattha “sesañātakesu saddhādeyyavinipātasambhavato tadabhāvaṭṭhānampi dassetuṃ",
  "tika-vin08t:2198_5": "‘mātaraṃ pana pitaraṃ vā’ti vutta”nti vimativinodaniyaṃ vuttaṃ.",
  "tika-vin08t:2199": "Santaruttarakathā",
  "tika-vin08t:2200_0": "61. Santaruttarakathāyaṃ antara-saddo majjhavācako. Vasati sīlenāti vāsako, “antare",
  "tika-vin08t:2200_1": "vāsako antaravāsako”ti vattabbe “rūpabhavo rūpa”ntiādīsu viya uttarapadalopīsamāsavasena",
  "tika-vin08t:2200_2": "“antaro”ti vutto. Uttarasaddo uparivācako, ābhuso sajjatīti āsaṅgo, “uttare āsaṅgo",
  "tika-vin08t:2200_3": "uttarāsaṅgo”ti vattabbe vuttanayena “uttaro”ti vutto, antaro ca uttaro ca antaruttarā,",
  "tika-vin08t:2200_4": "saha antaruttarehi yo vattatīti santaruttaro, sahapubbapadabhinnādhikaraṇadvipadabahubbīhisamāso.",
  "tika-vin08t:2200_5": "Atha vā saha antarena ca uttarena ca yo vattatīti santaruttaro, tipadabahubbīhisamāso.",
  "tika-vin08t:2200_6": "Saṅghāṭiṃ ṭhapetvā antaravāsakauttarāsaṅgamattadharo hutvā gāmo na pavisitabboti",
  "tika-vin08t:2200_7": "attho. “Paribbājakamadakkhi tidaṇḍakenā”tiādīsu viya itthambhūtalakkhaṇe cetaṃ karaṇavacanaṃ,",
  "tika-vin08t:2200_8": "tasmā antaravāsakaṃ timaṇḍalaṃ paṭicchādentena parimaṇḍalaṃ nivāsetvā kāyabandhanaṃ",
  "tika-vin08t:2200_9": "bandhitvā saṅghāṭiñca uttarāsaṅgañca diguṇaṃ katvā pārupitvā gāmo pavisitabbo.",
  "tika-vin08t:2201": "Cīvaranikkhepakathā",
  "tika-vin08t:2202_0": "62. Cīvaranikkhepakathāyaṃ saṃharīyateti saṅghāṭi, tassā saṅghāṭiyā, bhāvayoge kammatthe",
  "tika-vin08t:2202_1": "chaṭṭhī. Nikkhepāyāti ṭhapanāya, saṅghāṭiṃ aggahetvā vihāre ṭhapetvā gamanāya pañca",
  "tika-vin08t:2202_2": "kāraṇāni hontīti attho. Gilāno vā hotīti gahetvā gantuṃ asamattho gilāno vā hoti.",
  "tika-vin08t:2202_3": "Vassikasaṅketaṃ vā hotīti “vassikakālo aya”nti saṅketaṃ vā kataṃ hoti. Nadīpāragataṃ",
  "tika-vin08t:2202_4": "vā hotīti nadiyā pāraṃ gantvā bhuñjitabbaṃ hoti. Aggaḷaguttivihāro vā hotīti aggaḷaṃ",
  "tika-vin08t:2202_5": "datvāpi dātabbo suguttavihāro vā hoti. Atthatakathinaṃ vā hotīti tasmiṃ vihāre kathinaṃ",
  "tika-vin08t:2202_6": "atthataṃ vā hoti atthatakathinānaṃ asamādānacārasambhavato. Sesaṃ suviññeyyameva.",
  "tika-vin08t:2202_7": "Āraññikassa pana vihāro na sugutto hotīti appabhikkhukattā corādīnaṃ gamanaṭṭhānato",
  "tika-vin08t:2202_8": "ca. Bhaṇḍukkhalikāyāti cīvarādiṭṭhapanabhaṇḍukkhalikāya. Sesaṃ suviññeyyaṃ.",
  "tika-vin08t:2203": "Satthakammavatthikammakathā",
  "tika-vin08t:2204_0": "63. Satthakammavatthikammakathāyaṃ satthakammaṃ vā vatthikammaṃ vāti ettha yena kenaci",
  "tika-vin08t:2204_1": "satthādinā chindanādi satthakammaṃ nāma hoti. Yena kenaci cammādinā vatthipīḷanaṃ",
  "tika-vin08t:2204_2": "vatthikammaṃ nāma. “Sambādhe dahanakammaṃ paṭikkhepābhāvā vaṭṭatī”ti sāratthadīpaniyaṃ.",
  "tika-vin08t:2204_3": "Vimativinodaniyaṃ pana “vatthipīḷananti yathā vatthigatatelādi antosarīre ārohanti,",
  "tika-vin08t:2204_4": "evaṃ hatthena vatthimaddana”nti vuttaṃ.",
  "tika-vin08t:2205_0": "Vajirabuddhiṭīkāyaṃ pana “sambādheti vaccamagge, bhikkhussa bhikkhuniyā ca passāvamaggepi",
  "tika-vin08t:2205_1": "anulomato dahanaṃ paṭikkhepābhāvā vaṭṭati. Satthavatthikammānulomato na vaṭṭatīti",
  "tika-vin08t:2205_2": "ce? Na, paṭikkhittapaṭikkhepā, paṭikkhipitabbassa tapparamatādīpanato. Kiṃ vuttaṃ",
  "tika-vin08t:2205_3": "hoti? Pubbe paṭikkhittampi satthakammaṃ sampiṇḍetvā pacchā ‘na, bhikkhave…pe… thullaccayassā’ti",
  "tika-vin08t:2205_4": "dvikkhattuṃ satthakammassa parikkhepo kato. Tena sambādhassa sāmantā dvaṅgulaṃ paṭikkhipitabbaṃ",
  "tika-vin08t:2205_5": "nāma satthavatthikammato uddhaṃ natthīti dasseti. Kiñca bhiyyo – pubbe sambādheyeva",
  "tika-vin08t:2205_6": "satthakammaṃ paṭikkhittaṃ, pacchā sambādhassa sāmantā dvaṅgulampi paṭikkhittaṃ, tasmā",
  "tika-vin08t:2205_7": "tasseva paṭikkhepo, netarassāti siddhaṃ. Ettha ‘satthaṃ nāma satthahārakaṃ vāssa",
  "tika-vin08t:2205_8": "pariyeseyyā’tiādīsu viya yena chindati, taṃ sabbaṃ. Tena vuttaṃ ‘kaṇṭakena vā’tiādi.",
  "tika-vin08t:2205_9": "Khārudānaṃ panettha bhikkhunīvibhaṅge pasākhe pamukhe anuññātanti veditabbaṃ, eke",
  "tika-vin08t:2205_10": "pana ‘satthakammaṃ vā’ti pāṭhaṃ vikappetvā vatthikammaṃ karonti. Vatthīti kiṃ? Agghikā",
  "tika-vin08t:2205_11": "vuccati, tāya chindanaṃ vatthikammaṃ nāmāti ca atthaṃ vaṇṇayanti, te ‘satthahārakaṃ",
  "tika-vin08t:2205_12": "vāssa pariyeseyyā’ti imassa padabhājanīyaṃ dassetvā paṭikkhipitabbā. Aṇḍavuddhīti",
  "tika-vin08t:2205_13": "vātaṇḍakā, ādānavattīti anāhavattī”ti vuttaṃ. Sesaṃ aṭṭhakathāyaṃ vuttanayeneva veditabbaṃ.",
  "tika-vin08t:2206": "Nahāpitapubbakathā",
  "tika-vin08t:2207_0": "64. Nahāpitapubbakathāyaṃ nahāpito pubbeti nahāpitapubbo, pubbe nahāpito hutvā idāni",
  "tika-vin08t:2207_1": "bhikkhubhūtoti attho. Tena nahāpitapubbena bhikkhunā. Khurabhaṇḍanti khurādinahāpitabhaṇḍaṃ,",
  "tika-vin08t:2207_2": "“laddhātapatto rājakumāro”tiādīsu viya upalakkhaṇanayoyaṃ. “Na, bhikkhave, pabbajitena",
  "tika-vin08t:2207_3": "akappiyaṃ samādapetabbaṃ, yo samādapeyya, āpatti dukkaṭassa. Na ca, bhikkhave, nahāpitapubbena",
  "tika-vin08t:2207_4": "khurabhaṇḍaṃ pariharitabbaṃ, yo parihareyya, āpatti dukkaṭassā”ti ca dvidhā paññatti,",
  "tika-vin08t:2207_5": "tasmā nahāpitapubbena vā anahāpitapubbena vā pabbajitena nāma akappiyasamādapanaṃ",
  "tika-vin08t:2207_6": "na kātabbaṃ. Nahāpitapubbena pana bhikkhunā khurena abhilakkhitaṃ khurabhaṇḍaṃ, khurabhaṇḍakhurakosanisitapāsāṇakhurathavikādayo",
  "tika-vin08t:2207_7": "na pariharitabbā eva. Sesaṃ aṭṭhakathāyaṃ vuttanayeneva veditabbaṃ. Vajirabuddhiṭīkāyaṃ",
  "tika-vin08t:2207_8": "pana “na, bhikkhave, pabbajitena akappiye samādapetabbanti vuttattā anupasampannassapi",
  "tika-vin08t:2207_9": "na kevalaṃ dasasu eva sikkhāpadesu, atha kho yaṃ bhikkhussa na kappati, tasmimpīti",
  "tika-vin08t:2207_10": "adhippāyo”ti vuttaṃ.",
  "tika-vin08t:2208": "Dasabhāgakathā",
  "tika-vin08t:2209_0": "65. Dasabhāgakathāyaṃ saṅghikānīti saṅghasantakāni bījāni. Puggalikāyāti puggalassa",
  "tika-vin08t:2209_1": "santakāya bhūmiyā. Bhāgaṃ datvāti mūlabhāgasaṅkhātaṃ dasamabhāgaṃ bhūmisāmikānaṃ",
  "tika-vin08t:2209_2": "datvā. Paribhuñjitabbānīti tesaṃ bījānaṃ phalāni ropakehi paribhuñjitabbānīti attho.",
  "tika-vin08t:2209_3": "Sesaṃ suviññeyyameva. Idaṃ kira jambudīpe porāṇakacārittanti ādikappakāle paṭhamakappikā",
  "tika-vin08t:2209_4": "manussā bodhisattaṃ mahāsammataṃ nāma rājānaṃ katvā sabbepi attano attano taṇḍulaphalasālikhettato",
  "tika-vin08t:2209_5": "pavattataṇḍulaphalāni dasa koṭṭhāse katvā ekaṃ koṭṭhāsaṃ bhūmisāmikabhūtassa mahāsammatarājino",
  "tika-vin08t:2209_6": "datvā paribhuñjiṃsu. Tato paṭṭhāya jambudīpikānaṃ manussānaṃ cāritattā vuttaṃ. Teneva",
  "tika-vin08t:2209_7": "sāratthadīpanīnāmikāyampi vinayaṭīkāyaṃ “dasabhāgaṃ datvāti dasamabhāgaṃ datvā. Tenevāha",
  "tika-vin08t:2209_8": "‘dasa koṭṭhāse katvā eko koṭṭhāso bhūmisāmikānaṃ dātabbo’ti” vuttaṃ.",
  "tika-vin08t:2210": "Pātheyyakathā",
  "tika-vin08t:2211_0": "66. Pātheyyakathāyaṃ “anujānāmi, bhikkhave”tiādi bhaddiyanagare amitaparibhogabhūtena",
  "tika-vin08t:2211_1": "meṇḍakaseṭṭhinā abhiyācito hutvā anuññātaṃ, idha pana paṭhamaṃ “anujānāmi, bhikkhave,",
  "tika-vin08t:2211_2": "pañca gorase khīraṃ dadhiṃ takkaṃ navanītaṃ sappi”nti pañca gorasā anuññātā. Tato",
  "tika-vin08t:2211_3": "paraṃ seṭṭhino abhiyācanānurūpaṃ vatvā anujānituṃ “santi, bhikkhave, maggā kantārā”tiādimāha.",
  "tika-vin08t:2211_4": "Sesaṃ aṭṭhakathāyaṃ vuttanayeneva veditabbaṃ. Tathā alabhantena aññātakaappavāritaṭṭhānato",
  "tika-vin08t:2211_5": "yācitvāpi gahetabbanti etena evarūpesu kālesu viññattipaccayā doso natthīti dasseti.",
  "tika-vin08t:2211_6": "“Ekadivasena gamanīye magge ekabhattatthāya pariyesitabba”nti vuttattā pana tato",
  "tika-vin08t:2211_7": "upari yācanaṃ na vaṭṭatīti dassitaṃ. “Dīghe addhāne”tiādinā sace māsagamanīye magge",
  "tika-vin08t:2211_8": "sattāhagamanīyo eva kantāro hoti, tattha sattāhayāpanīyamattameva pātheyyaṃ pariyesitabbaṃ,",
  "tika-vin08t:2211_9": "tato paraṃ piṇḍacārikādivasena subhikkhasulabhapiṇḍamaggattā na pariyesitabbanti.",
  "tika-vin08t:2212": "Mahāpadesakathā",
  "tika-vin08t:2213_0": "67. Mahāpadesakathāyaṃ mahāpadesā nāma appaṭikkhittā dve, ananuññātā dveti cattāroti",
  "tika-vin08t:2213_1": "dassento “yaṃ bhikkhave”tiādimāha. Tesu appaṭikkhittepi akappiyānulomakappiyānulomavasena",
  "tika-vin08t:2213_2": "dve, tathā ananuññātepīti.",
  "tika-vin08t:2214_0": "Tattha “parimaddantāti upaparikkhantā. Paṭṭaṇṇudese sañjātavatthaṃ paṭṭuṇṇaṃ. ‘Paṭṭuṇṇaṃ",
  "tika-vin08t:2214_1": "koseyyaviseso’ti hi abhidhānakose vuttaṃ. Cīnadese somāradese ca sañjātavatthāni",
  "tika-vin08t:2214_2": "cīnasomārapaṭāni. Paṭṭuṇṇādīni tīṇi koseyyassa anulomāni pāṇakehi katasuttamayattā.",
  "tika-vin08t:2214_3": "Iddhimayaṃ ehibhikkhūnaṃ puññiddhiyā nibbattacīvaraṃ, taṃ khomādīnaṃ aññataraṃ hotīti",
  "tika-vin08t:2214_4": "tesaṃyeva anulomaṃ. Devatāhi dinnacīvaraṃ devadattiyaṃ, taṃ kapparukkhe nibbattaṃ",
  "tika-vin08t:2214_5": "jāliniyā devakaññāya anuruddhattherassa dinnavatthasadisaṃ, tampi khomādīnaṃyeva",
  "tika-vin08t:2214_6": "anulomaṃ hoti tesu aññatarabhāvato. Dve paṭāni desanāmena vuttānīti tesaṃ sarūpadassanamattametaṃ,",
  "tika-vin08t:2214_7": "nāññanivattanapadaṃ paṭṭuṇṇapaṭṭassapi desanāmeneva vuttattā. Tumbāti tīṇi bhājanāni.",
  "tika-vin08t:2214_8": "Phalakatumbo lābuādi. Udakatumbo udakukkhipanakuṭako. Kilañjacchattanti veḷuvilīvehi",
  "tika-vin08t:2214_9": "vāyitvā katachatta”nti sāratthadīpaniyaṃ vuttaṃ.",
  "tika-vin08t:2215_0": "“Yāvakālikapakkānanti pakke sandhāya vuttaṃ. Āmāni pana anupasampannehi sītudake",
  "tika-vin08t:2215_1": "madditvā parissāvetvā dinnapānaṃ pacchābhattampi kappati eva. Ayañca attho mahāaṭṭhakathāyaṃ",
  "tika-vin08t:2215_2": "sarūpato avuttoti āha ‘kurundiyaṃ panā’tiādi. Ucchuraso nikasaṭoti idaṃ pātabbatāsāmaññena",
  "tika-vin08t:2215_3": "yāmakālikakathāyaṃ vuttaṃ, taṃ pana sattāhakālikamevāti gahetabbaṃ. Ime cattāro rasāti",
  "tika-vin08t:2215_4": "phalapattapupphaucchurasā cattāro”ti vimativinodaniyaṃ vuttaṃ. “Dve paṭā desanāmenevāti",
  "tika-vin08t:2215_5": "cīnapaṭasomārapaṭāni. Tīṇīti paṭṭuṇṇena saha tīṇi. Iddhimayaṃ ehibhikkhūnaṃ nibbattaṃ.",
  "tika-vin08t:2215_6": "Devadattiyaṃ anuruddhattherena laddha”nti vajirabuddhiṭīkāyaṃ.",
  "tika-vin08t:2216": "Saṃsaṭṭhakathā",
  "tika-vin08t:2217_0": "Saṃsaṭṭhakathāyaṃ tadahupaṭiggahitaṃ kāle kappatītiādi sabbaṃ sambhinnarasaṃ sandhāya",
  "tika-vin08t:2217_1": "vuttaṃ. Sace hi challimpi apanetvā sakaleneva nāḷikeraphalena saddhiṃ pānakaṃ paṭiggahitaṃ",
  "tika-vin08t:2217_2": "hoti, nāḷikeraṃ apanetvā taṃ vikālepi kappati. Upari sappipiṇḍaṃ ṭhapetvā sītalapāyāsaṃ",
  "tika-vin08t:2217_3": "denti, yaṃ pāyāsena asaṃsaṭṭhaṃ sappi, taṃ apanetvā sattāhaṃ paribhuñjituṃ vaṭṭati.",
  "tika-vin08t:2217_4": "Baddhamadhuphāṇitādīsupi eseva nayo. Takkolajātiphalādīhi alaṅkaritvā piṇḍapātaṃ",
  "tika-vin08t:2217_5": "denti, tāni uddharitvā dhovitvā yāvajīvaṃ paribhuñjitabbāni, yāguyaṃ pakkhipitvā",
  "tika-vin08t:2217_6": "dinnasiṅgiverādīsupi, telādīsu pakkhipitvā dinnalaṭṭhimadhukādīsupi eseva nayo. Evaṃ",
  "tika-vin08t:2217_7": "yaṃ yaṃ asambhinnarasaṃ hoti, taṃ taṃ ekato paṭiggahitampi yathā suddhaṃ hoti, tathā",
  "tika-vin08t:2217_8": "dhovitvā vā tacchetvā vā tassa tassa kālassa vasena paribhuñjituṃ vaṭṭati.",
  "tika-vin08t:2218_0": "Sace pana sambhinnarasaṃ hoti saṃsaṭṭhaṃ, na vaṭṭati. Yāvakālikañhi attanā saddhiṃ",
  "tika-vin08t:2218_1": "sambhinnarasāni tīṇipi yāmakālikādīni attano sabhāvaṃ upaneti. Yāmakālikaṃ dvepi",
  "tika-vin08t:2218_2": "sattāhakālikādīni attano sabhāvaṃ upaneti. Sattāhakālikaṃ attanā saddhiṃ saṃsaṭṭhaṃ",
  "tika-vin08t:2218_3": "yāvajīvikaṃ attano sabhāvaññeva upaneti, tasmā tena tadahupaṭiggahitena saddhiṃ tadahupaṭiggahitaṃ",
  "tika-vin08t:2218_4": "vā purepaṭiggahitaṃ vā yāvajīvikaṃ sattāhaṃ kappati, dvīhapaṭiggahitena chāhaṃ…pe…",
  "tika-vin08t:2218_5": "sattāhapaṭiggahitena tadaheva kappatīti veditabbaṃ. Tasmāyeva hi “sattāhakālikena,",
  "tika-vin08t:2218_6": "bhikkhave, yāvajīvikaṃ tadahupaṭiggahita”nti avatvā “paṭiggahitaṃ sattāhaṃ kappatī”ti vuttaṃ.",
  "tika-vin08t:2219_0": "Kālayāmasattāhātikkamesu cettha vikālabhojanasannidhibhesajjasikkhāpadānaṃ vasena",
  "tika-vin08t:2219_1": "āpattiyo veditabbā. Imesu ca pana catūsu kālikesu yāvakālikaṃ yāmakālikanti idameva",
  "tika-vin08t:2219_2": "dvayaṃ antovutthakañceva sannidhikārakañca hoti, sattāhakālikañca yāvajīvikañca akappiyakuṭiyaṃ",
  "tika-vin08t:2219_3": "nikkhipitumpi vaṭṭati, sannidhimpi na janetīti. Sesaṃ sabbattha uttānatthameva.",
  "tika-vin08t:2220": "Pañcabhesajjakathā",
  "tika-vin08t:2221_0": "Pañcabhesajjakathāyaṃ “anujānāmi, bhikkhave, tāni pañca bhesajjāni kāle paṭiggahetvā",
  "tika-vin08t:2221_1": "kāle paribhuñjitu”nti vacanato sāradikena ābādhena phuṭṭhānaṃ bhikkhūnaṃ yāgupi pītā",
  "tika-vin08t:2221_2": "uggacchati, bhattampi bhuttaṃ uggacchati, te tena kisā honti lūkhā dubbaṇṇā uppaṇḍuppaṇḍukajātā",
  "tika-vin08t:2221_3": "dhamanisanthatagattā. Tesaṃ yaṃ bhesajjañceva assa bhesajjasammatañca, lokassa āhāratthañca",
  "tika-vin08t:2221_4": "phareyya, na ca oḷāriko āhāro paññāyeyya. Tatrimāni pañca bhesajjāni. Seyyathidaṃ",
  "tika-vin08t:2221_5": "– sappi navanītaṃ telaṃ madhu phāṇitaṃ, tāni bhesajjāni kāle paṭiggahetvā kāle paribhuñjituṃ",
  "tika-vin08t:2221_6": "vaṭṭati. Tattha “sāradikena ābādhenāti saradakāle uppannena pittābādhena. Tasmiñhi",
  "tika-vin08t:2221_7": "kāle vassodakenapi tementi, kaddamampi maddanti, antarantarā ābādhopi kharo hoti,",
  "tika-vin08t:2221_8": "tena tesaṃ pittaṃ koṭṭhabbhantaragataṃ hoti. Āhāratthañca phareyyāti āhāratthaṃ sādheyyā”ti",
  "tika-vin08t:2221_9": "aṭṭhakathāyaṃ vuttaṃ. Vimativinodaniyaṃ “pittaṃ koṭṭhabbhantaragataṃ hotīti bahisarīre",
  "tika-vin08t:2221_10": "byāpetvā ṭhitaṃ abaddhapittaṃ koṭṭhabbhantaragataṃ hoti, tena pittaṃ kupitaṃ hotīti",
  "tika-vin08t:2221_11": "adhippāyo”ti vuttaṃ.",
  "tika-vin08t:2222_0": "Vajirabuddhiṭīkāyaṃ “yaṃ bhesajjañceva assāti parato ‘tadubhayena bhiyyosomattāya",
  "tika-vin08t:2222_1": "kisā hontī’tiādinā virodhadassanato nidānānapekkhaṃ yathālābhavasena vuttanti veditabbaṃ.",
  "tika-vin08t:2222_2": "Yathānidānaṃ kasmā na vuttanti ce? Tadaññāpekkhādhippāyato. Sabbabuddhakālepi hi",
  "tika-vin08t:2222_3": "sappiādīnaṃ sattāhakālikabhāvāpekkhoti. Tathā vacanena bhagavato adhippāyo. Teneva",
  "tika-vin08t:2222_4": "‘āhāratthañca phareyya, na ca oḷāriko āhāro paññāyeyyā’ti vuttaṃ. Tathā hi kāle paṭiggahetvā",
  "tika-vin08t:2222_5": "kāle paribhuñjitunti ettha ca kālaparicchedo na kato, kutoyeva pana labbhā tadaññāpekkhādhippāyo",
  "tika-vin08t:2222_6": "bhagavatā mūlabhesajjādīni tāni paṭiggahetvā yāvajīvanti kālaparicchedo. Yaṃ pana",
  "tika-vin08t:2222_7": "‘anujānāmi, bhikkhave, tāni bhesajjāni kāle paṭiggahetvā kāle paribhuñjitu’nti vacanaṃ,",
  "tika-vin08t:2222_8": "taṃ ‘sannidhiṃ katvā aparāparasmiṃ divase kāle eva paribhuñjituṃ anujānāmī’ti adhippāyato",
  "tika-vin08t:2222_9": "vuttanti veditabbaṃ. Aññathā atisayattā bhagavato ‘yaṃ bhesajjañceva assā’tiādivitakkuppādo",
  "tika-vin08t:2222_10": "na sambhavati. Paṇītabhojanānumatiyā pasiddhattā ābādhānurūpasappāyāpekkhāya vuttānīti",
  "tika-vin08t:2222_11": "ce? Tañca na, ‘bhiyyosomattāyā’ti kisādibhāvāpattidassanato. Yathā ucchurasaṃ upādāya",
  "tika-vin08t:2222_12": "phāṇitanti vuttaṃ, tathā navanītaṃ upādāya sappīti vattabbato navanītaṃ visuṃ na",
  "tika-vin08t:2222_13": "vattabbanti ce? Na visesadassanādhippāyato. Yathā phāṇitaggahaṇena siddhepi parato",
  "tika-vin08t:2222_14": "ucchuraso visuṃ anuññāto ucchusāmaññato guḷodakaṭṭhāne ṭhapanādhippāyato, tathā navanīte",
  "tika-vin08t:2222_15": "visesavidhidassanādhippāyato navanītaṃ visuṃ anuññātanti veditabbaṃ. Visesavidhi",
  "tika-vin08t:2222_16": "panassa bhesajjasikkhāpadaṭṭhakathāvasena veditabbo. Vuttañhi tattha ‘pacitvā sappiṃ",
  "tika-vin08t:2222_17": "katvā paribhuñjitukāmena adhotampi pacituṃ vaṭṭatī’ti. Tattha sappi pakkāva hoti,",
  "tika-vin08t:2222_18": "nāpakkā, tathā phāṇitampi. Navanītaṃ apakkamevā”tiādi.",
  "tika-vin08t:2223": "Dutiyabhesajjakathā",
  "tika-vin08t:2224_0": "Dutiyabhesajjakathāyaṃ “anujānāmi, bhikkhave, tāni pañca bhesajjāni paṭiggahetvā",
  "tika-vin08t:2224_1": "kālepi vikālepi paribhuñjitu”nti vacanato “tāni pañca bhesajjāni kāle paṭiggahetvā",
  "tika-vin08t:2224_2": "kāle paribhuñjantānaṃ tesaṃ bhikkhūnaṃ yānipi tāni pākatikāni lūkhāni bhojanāni,",
  "tika-vin08t:2224_3": "tāni nacchādenti, pageva senesitāni. Te tena ceva sāradikena ābādhena phuṭṭhā iminā",
  "tika-vin08t:2224_4": "ca bhattācchādakena tadubhayena bhiyyosomattāya kisā hontī”ti imasmiṃ vatthusmiṃ",
  "tika-vin08t:2224_5": "kālepi vikālepīti anuññātattā vikālepi paribhuñjituṃ vaṭṭati. Tattha “nacchādentīti",
  "tika-vin08t:2224_6": "na jīranti, na vātarogaṃ paṭippassambhetuṃ sakkonti. Senesitānīti siniddhāni. Bhattācchādakenāti",
  "tika-vin08t:2224_7": "bhattaṃ arocikenā”ti aṭṭhakathāyaṃ vuttaṃ, ṭīkāsu pana “nacchādentīti ruciṃ na uppādentī”ti",
  "tika-vin08t:2224_8": "ettakameva vuttaṃ, mahāvibhaṅge pana “yāni kho pana tāni gilānānaṃ bhikkhūnaṃ paṭisāyanīyāni",
  "tika-vin08t:2224_9": "bhesajjāni. Seyyathidaṃ – sappi navanītaṃ telaṃ madhu phāṇitaṃ, tāni paṭiggahetvā",
  "tika-vin08t:2224_10": "sattāhaparamaṃ sannidhikārakaṃ paribhuñjitabbāni, taṃ atikkāmayato nissaggiyaṃ pācittiya”nti",
  "tika-vin08t:2224_11": "vacanato imesaṃ pañcabhesajjānaṃ sattāhakālikabhāvo veditabbo, idha pana aṭṭhuppattivasena vuttoti.",
  "tika-vin08t:2225": "Vasābhesajjakathā",
  "tika-vin08t:2226_0": "Vasābhesajjakathāyaṃ “anujānāmi, bhikkhave, vasāni bhesajjāni acchavasaṃ macchavasaṃ",
  "tika-vin08t:2226_1": "susukāvasaṃ sūkaravasaṃ gadrabhavasaṃ kāle paṭiggahitaṃ kāle nippakkaṃ kāle saṃsaṭṭhaṃ",
  "tika-vin08t:2226_2": "telaparibhogena paribhuñjituṃ. Vikāle ce, bhikkhave, paṭiggahitaṃ vikāle nippakkaṃ",
  "tika-vin08t:2226_3": "vikāle saṃsaṭṭhaṃ, tañce paribhuñjeyya, āpatti tiṇṇaṃ dukkaṭānaṃ. Kāle ce, bhikkhave,",
  "tika-vin08t:2226_4": "paṭiggahitaṃ vikāle nippakkaṃ vikāle saṃsaṭṭhaṃ, tañce paribhuñjeyya, āpatti dvinnaṃ",
  "tika-vin08t:2226_5": "dukkaṭānaṃ. Kāle ce, bhikkhave, paṭiggahitaṃ kāle nippakkaṃ vikāle saṃsaṭṭhaṃ, tañce",
  "tika-vin08t:2226_6": "paribhuñjeyya, āpatti dukkaṭassa. Kāle ce, bhikkhave, paṭiggahitaṃ kāle nippakkaṃ",
  "tika-vin08t:2226_7": "kāle saṃsaṭṭhaṃ, tañce paribhuñjeyya, anāpattī”ti. Tattha “kāle paṭiggahitantiādīsu",
  "tika-vin08t:2226_8": "majjhanhike avītivatte paṭiggahetvā pacitvā parissāvetvā cāti attho. Telaparibhogena",
  "tika-vin08t:2226_9": "paribhuñjitunti sattāhakālikatelaparibhogena paribhuñjitu”nti aṭṭhakathāyaṃ vuttaṃ,",
  "tika-vin08t:2226_10": "ṭīkāsu pana “susukāti samudde bhavā ekā macchajāti, kumbhilātipi vadanti. Saṃsaṭṭhanti",
  "tika-vin08t:2226_11": "parissāvitaṃ. Telaparibhogenāti sattāhakālikaparibhogaṃ sandhāya vutta”nti vuttaṃ.",
  "tika-vin08t:2226_12": "Ayamettha saṅkhepo, vitthāro pana heṭṭhā catukālikakathāyaṃ vuttoyeva.",
  "tika-vin08t:2227": "Mūlabhesajjakathā",
  "tika-vin08t:2228_0": "Mūlabhesajjakathāyaṃ “anujānāmi, bhikkhave, mūlāni bhesajjāni, haliddiṃ siṅgiveraṃ",
  "tika-vin08t:2228_1": "vacaṃ vacattaṃ ativisaṃ kaṭukarohiṇiṃ usīraṃ bhaddamuttakaṃ, yāni vā panaññānipi",
  "tika-vin08t:2228_2": "atthi mūlāni bhesajjāni neva khādanīye khādanīyatthaṃ pharanti, na bhojanīye bhojanīyatthaṃ",
  "tika-vin08t:2228_3": "pharanti, tāni paṭiggahetvā yāvajīvaṃ pariharituṃ, sati paccaye paribhuñjituṃ. Asati",
  "tika-vin08t:2228_4": "paccaye paribhuñjantassa āpatti dukkaṭassā”ti. Tattha vacattanti setavacaṃ. Sesaṃ heṭṭhā vuttameva.",
  "tika-vin08t:2229": "Piṭṭhabhesajjakathā",
  "tika-vin08t:2230_0": "Piṭṭhabhesajjakathāyaṃ “anujānāmi, bhikkhave, nisadaṃ nisadapotaka”nti vacanato pisitehi",
  "tika-vin08t:2230_1": "cuṇṇakatehi mūlabhesajjehi atthe sati nisadañca nisadapotakañca pariharituṃ vaṭṭati.",
  "tika-vin08t:2230_2": "Tattha nisadaṃ nisadapotakanti pisanasilā ca pisanapoto ca. Nisadanti pisanti cuṇṇavicuṇṇaṃ",
  "tika-vin08t:2230_3": "karonti mūlabhesajjādayo etthāti nisadaṃ, pisanasilā. Nisadanti pisanti cuṇṇavicuṇṇaṃ",
  "tika-vin08t:2230_4": "karonti mūlabhesajjādayo etenāti nisadaṃ, posetabboti poto, dārako. Khuddakappamāṇatāya",
  "tika-vin08t:2230_5": "poto viyāti poto, nisadañca taṃ poto cāti nisadapoto, taṃ nisadapotakaṃ. Nipubbasada",
  "tika-vin08t:2230_6": "cuṇṇakaraṇeti dhātu.",
  "tika-vin08t:2231": "Kasāvabhesajjakathā",
  "tika-vin08t:2232_0": "Kasāvabhesajjakathāyaṃ “anujānāmi, bhikkhave, kasāvāni bhesajjāni nimbakasāvaṃ kuṭajakasāvaṃ",
  "tika-vin08t:2232_1": "paṭolakasāvaṃ phaggavakasāvaṃ nattamālakasāvaṃ, yāni vā panaññānipi atthi kasāvāni",
  "tika-vin08t:2232_2": "bhesajjāni neva khādanīye khādanīyatthaṃ pharanti, na bhojanīye bhojanīyatthaṃ pharanti,",
  "tika-vin08t:2232_3": "tāni paṭiggahetvā yāvajīvaṃ pariharituṃ, sati paccaye paribhuñjituṃ, asati paccaye",
  "tika-vin08t:2232_4": "paribhuñjantassa āpatti dukkaṭassā”ti vacanato tānipi kasāvabhesajjāni paṭiggahetvā",
  "tika-vin08t:2232_5": "yāvajīvaṃ pariharituṃ sati paccaye paribhuñjituṃ vaṭṭati. Tattha phaggavanti latājāti.",
  "tika-vin08t:2232_6": "Nattamālanti karañjaṃ. “Kasāvehīti tacādīni udake tāpetvā gahitaūsarehī”ti vimativinodaniyaṃ vuttaṃ.",
  "tika-vin08t:2233": "Paṇṇabhesajjakathā",
  "tika-vin08t:2234_0": "Paṇṇabhesajjakathāyaṃ “anujānāmi, bhikkhave, paṇṇāni bhesajjāni nimbapaṇṇaṃ kuṭajapaṇṇaṃ",
  "tika-vin08t:2234_1": "paṭolapaṇṇaṃ nattamālapaṇṇaṃ phaggavapaṇṇaṃ sulasipaṇṇaṃ kappāsapaṇṇaṃ, yāni vā panaññānipi",
  "tika-vin08t:2234_2": "atthi paṇṇāni bhesajjāni neva khādanīye khādanīyatthaṃ pharanti, na bhojanīye bhojanīyatthaṃ",
  "tika-vin08t:2234_3": "pharanti, tāni paṭiggahetvā yāvajīvaṃ pariharituṃ, sati paccaye paribhuñjituṃ, asati",
  "tika-vin08t:2234_4": "paccaye paribhuñjantassa āpatti dukkaṭassā”ti vacanato khādanīyabhojanīyatthaṃ apharantāni",
  "tika-vin08t:2234_5": "tānipi paṇṇāni paṭiggahetvā yāvajīvaṃ pariharituṃ, sati paccaye paribhuñjituṃ vaṭṭati.",
  "tika-vin08t:2234_6": "Acchavasantiādīsu nissaggiyavaṇṇanāyaṃ vuttanayeneva attho veditabbo. Mūlabhesajjādivinicchayopi",
  "tika-vin08t:2234_7": "khuddakavaṇṇanāyaṃ vuttoyeva, tasmā idha yaṃ yaṃ pubbe avuttaṃ, taṃ tadeva vaṇṇayissāma.",
  "tika-vin08t:2235": "Phalabhesajjakathā",
  "tika-vin08t:2236_0": "Phalabhesajjakathāyaṃ “anujānāmi, bhikkhave, phalāni bhesajjāni biḷaṅgaṃ pippaliṃ",
  "tika-vin08t:2236_1": "maricaṃ harītakaṃ vibhītakaṃ āmalakaṃ goṭṭhaphalaṃ, yāni vā panaññānipi atthi phalāni",
  "tika-vin08t:2236_2": "bhesajjāni neva khādanīye khādanīyatthaṃ pharanti, na bhojanīye bhojanīyatthaṃ pharanti,",
  "tika-vin08t:2236_3": "tāni paṭiggahetvā yāvajīvaṃ pariharituṃ, sati paccaye paribhuñjituṃ, asati paccaye",
  "tika-vin08t:2236_4": "paribhuñjantassa āpatti dukkaṭassā”ti vacanato khādanīyabhojanīyatthaṃ apharantāni",
  "tika-vin08t:2236_5": "tāni phalāni paṭiggahetvā yāvajīvaṃ pariharituṃ, sati paccaye paribhuñjitumpi vaṭṭati.",
  "tika-vin08t:2237": "Jatubhesajjakathā",
  "tika-vin08t:2238_0": "Jatubhesajjakathāyaṃ “anujānāmi, bhikkhave, jatūni bhesajjāni hiṅguṃ hiṅgujatuṃ hiṅgusipāṭikaṃ",
  "tika-vin08t:2238_1": "takaṃ takapattiṃ takapaṇṇiṃ sajjulasaṃ, yāni vā panaññānipi atthi jatūni bhesajjāni",
  "tika-vin08t:2238_2": "neva khādanīye khādanīyatthaṃ pharanti, na bhojanīye bhojanīyatthaṃ pharanti, tāni",
  "tika-vin08t:2238_3": "paṭiggahetvā yāvajīvaṃ pariharituṃ, sati paccaye paribhuñjituṃ, asati paccaye paribhuñjantassa",
  "tika-vin08t:2238_4": "āpatti dukkaṭassā”ti vacanato tāni jatūni bhesajjāni paṭiggahetvā yāvajīvaṃ pariharituṃ,",
  "tika-vin08t:2238_5": "sati paccaye paribhuñjituṃ vaṭṭati. Tattha hiṅguhiṅgujatuhiṅgusipāṭikā hiṅgujātiyoyeva.",
  "tika-vin08t:2238_6": "Takatakapattitakapaṇṇayo lākhājātiyo.",
  "tika-vin08t:2239_0": "Vajirabuddhiṭīkāyaṃ pana “hiṅgujatu nāma hiṅgurukkhassa daṇḍapallavapavāḷapākanipphannā.",
  "tika-vin08t:2239_1": "Hiṅgusipāṭikā nāma tassa mūlasākhapākanipphannā. Takaṃ nāma tassa rukkhassa tacapākodakaṃ.",
  "tika-vin08t:2239_2": "Takapattīti tassa pattapākodakaṃ. Takapaṇṇīti tassa phalapākodakaṃ. Atha vā ‘takaṃ",
  "tika-vin08t:2239_3": "nāma lākhā. Takapattīti kittimalohasākhā. Takapaṇṇīti pakkalākhā’ti likhitaṃ. Sati",
  "tika-vin08t:2239_4": "paccayeti ettha satipaccayatā gilānāgilānavasena dvidhā veditabbā. Vikālabhojanasikkhāpadassa",
  "tika-vin08t:2239_5": "hi anāpattivāre yāmakālikādīnaṃ tiṇṇampi avisesena satipaccayatā vuttā. Imasmiṃ khandhake",
  "tika-vin08t:2239_6": "‘anujānāmi, bhikkhave, gilānassa guḷaṃ agilānassa guḷodakaṃ. Anujānāmi, bhikkhave,",
  "tika-vin08t:2239_7": "gilānassa loṇasovīrakaṃ, agilānassa udakasambhinna’nti vuttaṃ, tasmā siddhaṃ ‘satipaccayatā",
  "tika-vin08t:2239_8": "gilānāgilānavasena duvidhā’ti, aññathā asati paccaye guḷodakādi āpajjati, tato ca",
  "tika-vin08t:2239_9": "pāḷivirodho. Āhāratthanti āhārapayojanaṃ, āhārakiccayāpananti atthoti ca. Telaparibhogenāti",
  "tika-vin08t:2239_10": "sattāhakālikaparibhogena. Piṭṭhehīti pisitatelehi. Koṭṭhaphalanti koṭṭharukkhassa",
  "tika-vin08t:2239_11": "phalaṃ, madanaphalaṃ vāti ca likhita”nti vuttaṃ.",
  "tika-vin08t:2240": "Loṇabhesajjakathā",
  "tika-vin08t:2241_0": "Loṇabhesajjakathāyaṃ “anujānāmi, bhikkhave, loṇāni bhesajjāni sāmuddikaṃ kāḷaloṇaṃ",
  "tika-vin08t:2241_1": "sindhavaṃ ubbhidaṃ bilaṃ, yāni vā panaññānipi atthi loṇāni bhesajjāni neva khādanīye",
  "tika-vin08t:2241_2": "khādanīyatthaṃ pharanti, na bhojanīye bhojanīyatthaṃ pharanti, tāni paṭiggahetvā",
  "tika-vin08t:2241_3": "yāvajīvaṃ pariharituṃ, sati paccaye paribhuñjituṃ, asati paccaye paribhuñjantassa",
  "tika-vin08t:2241_4": "āpatti dukkaṭassā”ti vacanato tāni loṇāni paṭiggahetvā yāvajīvaṃ pariharituṃ, sati",
  "tika-vin08t:2241_5": "paccaye paribhuñjituṃ vaṭṭati. Tattha sāmuddanti samuddatīre vālukaṃ viya santiṭṭhati.",
  "tika-vin08t:2241_6": "Kāḷaloṇanti pakatiloṇaṃ. Sindhavanti setavaṇṇaṃ pabbate uṭṭhahati. Ubbhidanti bhūmito",
  "tika-vin08t:2241_7": "aṅkuraṃ viya uṭṭhahati. Bilanti dabbasambhārehi saddhiṃ pacitaṃ, taṃ rattavaṇṇaṃ.",
  "tika-vin08t:2241_8": "Sāratthadīpaniyaṃ pana “ubbhidaṃ nāma ūsarapaṃsumaya”nti vuttaṃ. Vimativinodaniyaṃ",
  "tika-vin08t:2241_9": "pana “ubbhidanti ūsarapaṃsumayaṃ loṇaṃ. Bilanti loṇaviseso”ti vuttaṃ. Vajirabuddhiṭīkāyampi tatheva vuttaṃ.",
  "tika-vin08t:2242": "Cuṇṇakathā",
  "tika-vin08t:2243_0": "Cuṇṇakathāyaṃ “anujānāmi, bhikkhave, yassa kaṇḍu vā pīḷakā vā assāvo vā thullakacchu",
  "tika-vin08t:2243_1": "vā ābādho kāyo vā duggandho cuṇṇāni bhesajjāni, agilānassa chakaṇaṃ mattikaṃ rajananippakkaṃ.",
  "tika-vin08t:2243_2": "Anujānāmi, bhikkhave, udukkhalaṃ musala”nti. “Kāyo vā duggandhoti kassaci assādīnaṃ",
  "tika-vin08t:2243_3": "viya kāyagandho hoti, tassapi sirīsakosumbādicuṇṇāni vā gandhacuṇṇāni vā sabbāni",
  "tika-vin08t:2243_4": "vaṭṭanti. Chakaṇanti gomayaṃ. Rajananippakkanti rajanakasaṭaṃ, pākatikacuṇṇampi koṭṭetvā",
  "tika-vin08t:2243_5": "udakena temetvā nhāyituṃ vaṭṭati, etampi rajananippakkasaṅkhameva gacchatī”ti aṭṭhakathāyaṃ",
  "tika-vin08t:2243_6": "vuttaṃ. Sāratthadīpaniyaṃ pana “chakaṇanti gomayaṃ. Pākatikacuṇṇaṃ nāma apakkakasāvacuṇṇaṃ.",
  "tika-vin08t:2243_7": "Tena ṭhapetvā gandhacuṇṇaṃ sabbaṃ vaṭṭatīti vadantī”ti vuttaṃ. Vimativinodaniyampi",
  "tika-vin08t:2243_8": "“chakaṇanti gomayaṃ. Pākatikacuṇṇanti apakkakasāvacuṇṇaṃ, gandhacuṇṇaṃ pana na vaṭṭatī”ti",
  "tika-vin08t:2243_9": "vuttaṃ. Vajirabuddhiṭīkāyampi “chakaṇanti gomayaṃ. Pākatikacuṇṇaṃ nāma apakkakasāvacuṇṇaṃ.",
  "tika-vin08t:2243_10": "Tena ṭhapetvā gandhacuṇṇaṃ sabbaṃ vaṭṭatīti vadantī”ti vuttaṃ. “Anujānāmi, bhikkhave,",
  "tika-vin08t:2243_11": "cuṇṇacālini”nti vacanato gilānānaṃ bhikkhūnaṃ cuṇṇehi bhesajjehi cālitehi atthe sati",
  "tika-vin08t:2243_12": "cuṇṇacālinī vaṭṭati. “Anujānāmi, bhikkhave, dussacālini”nti vacanato saṇhehi cuṇṇehi",
  "tika-vin08t:2243_13": "atthe sati dussacālinī vaṭṭati. “Cuṇṇacālininti udukkhale koṭṭitacuṇṇaparissāvani”nti",
  "tika-vin08t:2243_14": "vimativinodaniyaṃ vuttaṃ. Vajirabuddhiṭīkāyampi “cālitehīti parissāvitehī”ti vuttaṃ.",
  "tika-vin08t:2244": "Amanussikābādhakathā",
  "tika-vin08t:2245_0": "Amanussikābādhakathāyaṃ “anujānāmi, bhikkhave, amanussikābādhe āmakamaṃsaṃ āmakamaṃsalohita”nti",
  "tika-vin08t:2245_1": "vacanato yassa bhikkhuno āmakamaṃsaṃ khāditassa āmakalohitaṃ pivitassa so amanussābādho",
  "tika-vin08t:2245_2": "paṭippassambhati, tassa anāpatti. Tattha āmakamaṃsañca khādi, āmakalohitañca pivīti",
  "tika-vin08t:2245_3": "na taṃ bhikkhu khādi, na pivi, amanusso khāditvā ca pivitvā ca pakkanto. Tena vuttaṃ",
  "tika-vin08t:2245_4": "“tassa so amanussikābādho paṭippassambhī”ti.",
  "tika-vin08t:2246": "Añjanakathā",
  "tika-vin08t:2247_0": "Añjanakathāyaṃ “anujānāmi, bhikkhave, añjanaṃ kāḷañjanaṃ rasañjanaṃ sotañjanaṃ gerukaṃ",
  "tika-vin08t:2247_1": "kapalla”nti vacanato bhikkhūnaṃ cakkhuroge sati añjanādīni vaṭṭanti. Tattha “añjananti",
  "tika-vin08t:2247_2": "sabbasaṅgāhikavacanametaṃ. Kāḷañjananti ekā añjanajāti. Rasañjananti nānāsambhārehi",
  "tika-vin08t:2247_3": "kataṃ. Sotañjananti nadīsotādīsu uppajjanakaañjanaṃ. Geruko nāma suvaṇṇageruko. Kapallanti",
  "tika-vin08t:2247_4": "dīpasikhato gahitamasī”ti aṭṭhakathāyaṃ vuttaṃ. Sāratthadīpaniyaṃ “suvaṇṇagerukoti",
  "tika-vin08t:2247_5": "suvaṇṇatutthādī”ti vuttaṃ. Vimativinodaniyampi tatheva vuttaṃ. “Anujānāmi, bhikkhave,",
  "tika-vin08t:2247_6": "candanaṃ tagaraṃ kāḷānusāriyaṃ tālīsaṃ bhaddamuttaka”nti vacanato añjanūpapisanehi",
  "tika-vin08t:2247_7": "atthe sati imāni candanādīni vaṭṭanti. Tattha “candananti lohitacandanādikaṃ yaṃ",
  "tika-vin08t:2247_8": "kiñci candanaṃ. Tagarādīni pākaṭāni. Aññānipi nīluppalādīni vaṭṭantiyeva. Añjanūpapisanehīti",
  "tika-vin08t:2247_9": "añjanehi saddhiṃ ekato pisitabbehi. Na hi kiñci añjanūpapisanaṃ na vaṭṭatī”ti aṭṭhakathāyaṃ",
  "tika-vin08t:2247_10": "ṭīkāyaṃ pana “añjanūpapisananti añjanatthāya upapisitabbaṃ yaṃ kiñci cuṇṇajātī”ti",
  "tika-vin08t:2247_11": "vuttaṃ. Vimativinodaniyaṃ pana “pāḷiyaṃ añjanūpapisananti añjane upanetuṃ pisitabbabhesajja”nti vuttaṃ.",
  "tika-vin08t:2248_0": "“Anujānāmi, bhikkhave, añjani”nti vacanato añjanaṭhapanaṭṭhānaṃ vaṭṭati. “Na, bhikkhave,",
  "tika-vin08t:2248_1": "uccāvacā añjanī dhāretabbā, yo dhāreyya, āpatti dukkaṭassa. Anujānāmi, bhikkhave,",
  "tika-vin08t:2248_2": "aṭṭhimayaṃ dantamayaṃ visāṇamayaṃ naḷamayaṃ veḷumayaṃ kaṭṭhamayaṃ jatumayaṃ lohamayaṃ",
  "tika-vin08t:2248_3": "saṅkhanābhimaya”nti vacanato etāni kappiyāni. Tattha aṭṭhimayanti manussaṭṭhiṃ ṭhapetvā",
  "tika-vin08t:2248_4": "avasesaaṭṭhimayaṃ. Dantamayanti hatthidantādisabbadantamayaṃ. Visāṇamayepi akappiyaṃ",
  "tika-vin08t:2248_5": "nāma natthi. Naḷamayādayo ekantakappiyāyeva.",
  "tika-vin08t:2249_0": "“Anujānāmi, bhikkhave, apidhāna”nti vacanato añjanīapidhānampi vaṭṭati. “Anujānāmi,",
  "tika-vin08t:2249_1": "bhikkhave, suttakena bandhitvā añjaniyā bandhitu”nti vacanato apidhānaṃ suttakena",
  "tika-vin08t:2249_2": "bandhitvā añjaniyā bandhitabbaṃ. “Anujānāmi, bhikkhave, suttakena sibbetu”nti vacanato",
  "tika-vin08t:2249_3": "apatanatthāya añjanīsuttakena sibbetuṃ vaṭṭati. “Anujānāmi, bhikkhave, añjanisalāka”nti",
  "tika-vin08t:2249_4": "vacanato añjanisalākampi vaṭṭati. “Na, bhikkhave, uccāvacā añjanisalākā dhāretabbā,",
  "tika-vin08t:2249_5": "yo dhāreyya, āpatti dukkaṭassa. Anujānāmi, bhikkhave, aṭṭhimayaṃ…pe… saṅkhanābhimaya”nti",
  "tika-vin08t:2249_6": "vacanato etāyeva añjanisalākā vaṭṭanti. “Anujānāmi, bhikkhave, salākaṭṭhāniya”nti",
  "tika-vin08t:2249_7": "vacanato añjanisalākaṭṭhāniyampi vaṭṭati. Tattha salākaṭṭhāniyanti yattha salākaṃ",
  "tika-vin08t:2249_8": "odahanti, taṃ susiradaṇḍakaṃ vā thavikaṃ vā anujānāmīti attho. “Anujānāmi, bhikkhave,",
  "tika-vin08t:2249_9": "añjanitthavika”nti vacanato thavikampi vaṭṭati. “Anujānāmi, bhikkhave, aṃsabaddhakaṃ",
  "tika-vin08t:2249_10": "bandhanasuttaka”nti vacanato añjanitthavikāya aṃse lagganatthāya aṃsabaddhakampi",
  "tika-vin08t:2249_11": "bandhanasuttakampi vaṭṭati.",
  "tika-vin08t:2250": "Natthukathā",
  "tika-vin08t:2251_0": "Natthukathāyaṃ “anujānāmi, bhikkhave, muddhani telaka”nti vacanato sīsābhitāpassa",
  "tika-vin08t:2251_1": "bhikkhuno muddhani telaṃ vaṭṭati. “Anujānāmi, bhikkhave, natthukamma”nti vacanato",
  "tika-vin08t:2251_2": "nakkhamanīye sati natthukammaṃ vaṭṭati. “Anujānāmi, bhikkhave, natthukaraṇi”nti vacanato",
  "tika-vin08t:2251_3": "natthuyā agaḷanatthaṃ natthukaraṇī vaṭṭati. “Na, bhikkhave, uccāvacā natthukaraṇī",
  "tika-vin08t:2251_4": "dhāretabbā, yo dhāreyya, āpatti dukkaṭassa. Anujānāmi, bhikkhave, aṭṭhimayaṃ…pe…",
  "tika-vin08t:2251_5": "saṅkhanābhimaya”nti vacanato etāyeva natthukaraṇiyo vaṭṭanti. “Anujānāmi, bhikkhave,",
  "tika-vin08t:2251_6": "yamakanatthukaraṇi”nti vacanato natthu visamaṃ āsiñcayanti ce, yamakanatthukaraṇiṃ",
  "tika-vin08t:2251_7": "dhāretabbaṃ. Tattha yamakanatthukaraṇinti samaso tāhi dvīhi panāḷikāhi ekaṃ natthukaraṇiṃ.",
  "tika-vin08t:2252": "Dhūmanettakathā",
  "tika-vin08t:2253_0": "Dhūmanettakathāyaṃ “anujānāmi, bhikkhave, dhūmaṃ pātu”nti vacanato yamakanatthukaraṇiyā",
  "tika-vin08t:2253_1": "nakkhamanīye sati dhūmaṃ pātuṃ vaṭṭati. “Anujānāmi, bhikkhave, dhūmanetta”nti vacanato",
  "tika-vin08t:2253_2": "tameva vaṭṭiṃ ālimbetvā pivanapaccayā kaṇṭhe dahantena dhūmanettadhūmo pivitabbo.",
  "tika-vin08t:2253_3": "“Na, bhikkhave, uccāvacāni dhūmanettāni dhāretabbāni, yo dhāreyya, āpatti dukkaṭassa.",
  "tika-vin08t:2253_4": "Anujānāmi, bhikkhave, aṭṭhimayaṃ…pe… saṅkhanābhimaya”nti vacanato etāni eva dhūmanettāni",
  "tika-vin08t:2253_5": "dhāretabbāni. “Anujānāmi, bhikkhave, apidhāna”nti vacanato pāṇakādiappavisanatthaṃ",
  "tika-vin08t:2253_6": "dhūmanettatthavikampi vaṭṭati. “Anujānāmi, bhikkhave, yamakatthavika”nti vacanato",
  "tika-vin08t:2253_7": "ekato ghaṃsiyamāne sati yamakatthavikaṃ vaṭṭati. “Anujānāmi, bhikkhave, aṃsabaddhakaṃ",
  "tika-vin08t:2253_8": "bandhanasuttaka”nti vacanato dhūmanettatthavikassa aṃsabaddhabandhanasuttaṃ vaṭṭati.",
  "tika-vin08t:2254": "Telapākakathā",
  "tika-vin08t:2255_0": "Telapākakathāyaṃ “anujānāmi, bhikkhave, telapāka”nti vacanato vātābādhe sati telapāko",
  "tika-vin08t:2255_1": "vaṭṭati. Tattha anujānāmi, bhikkhave, telapākanti yaṃ kiñci bhesajjapakkhittaṃ sabbaṃ",
  "tika-vin08t:2255_2": "anuññātameva hoti. “Na, bhikkhave, atipakkhittamajjaṃ telaṃ pātabbaṃ, yo piveyya,",
  "tika-vin08t:2255_3": "yathādhammo kāretabbo. Anujānāmi, bhikkhave, yasmiṃ telapāke majjassa na vaṇṇo na",
  "tika-vin08t:2255_4": "gandho na raso paññāyati, evarūpaṃ majjapakkhittaṃ telaṃ pātu”nti vacanato yasmiṃ",
  "tika-vin08t:2255_5": "telapāke pakkhittassa majjassa vaṇṇo vā gandho vā raso vā na paññāyati, tādisaṃ telaṃ",
  "tika-vin08t:2255_6": "pivitabbaṃ. Tattha atipakkhittamajjānīti ativiya khittamajjāni, bahuṃ majjaṃ pakkhipitvā",
  "tika-vin08t:2255_7": "yojitānīti attho. “Anujānāmi, bhikkhave, abbhañjanaṃ adhiṭṭhātu”nti vacanato atipakkhittamajjattā",
  "tika-vin08t:2255_8": "apivitabbe tele sati abbhañjanaṃ adhiṭṭhātuṃ vaṭṭati. “Anujānāmi, bhikkhave, tīṇi",
  "tika-vin08t:2255_9": "tumbāni lohatumbaṃ kaṭṭhatumbaṃ phalatumba”nti vacanato telapakkabhājanāni imāni",
  "tika-vin08t:2255_10": "tīṇi tumbāni vaṭṭanti.",
  "tika-vin08t:2256": "Sedakammakathā",
  "tika-vin08t:2257_0": "Sedakammakathāyaṃ “anujānāmi, bhikkhave, sedakamma”nti vacanato aṅgavāte sati sedakammaṃ",
  "tika-vin08t:2257_1": "kātuṃ vaṭṭati. Tattha aṅgavātoti hatthapāde vāto. Nakkhamanīyo hoti, “anujānāmi,",
  "tika-vin08t:2257_2": "bhikkhave, sambhāraseda”nti vacanato sedakammena nakkhamanīye sati sambhārasedaṃ",
  "tika-vin08t:2257_3": "kātuṃ vaṭṭati. Tattha sambhārasedanti nānāvidhapaṇṇasambhārasedaṃ. Nakkhamanīyo hoti,",
  "tika-vin08t:2257_4": "“anujānāmi, bhikkhave, mahāseda”nti vacanato sambhārasedanakkhamanīye sati mahāsedaṃ",
  "tika-vin08t:2257_5": "kātuṃ vaṭṭati. Tattha mahāsedanti mahantaṃ sedaṃ, porisappamāṇaṃ āvāṭaṃ aṅgārānaṃ",
  "tika-vin08t:2257_6": "pūretvā paṃsuvālikādīhi pidahitvā tattha nānāvidhāni vātaharaṇapaṇṇāni santharitvā",
  "tika-vin08t:2257_7": "telamakkhitena gattena tattha nipajjitvā samparivattantena sarīraṃ sedetuṃ anujānāmīti",
  "tika-vin08t:2257_8": "attho. Nakkhamanīyo hoti, “anujānāmi, bhikkhave, bhaṅgodaka”nti vacanato mahāsedena",
  "tika-vin08t:2257_9": "nakkhamanīye sati bhaṅgodakaṃ kātuṃ vaṭṭati. Tattha bhaṅgodakanti nānāpaṇṇabhaṅgakuthitaṃ",
  "tika-vin08t:2257_10": "udakaṃ, tehi paṇṇehi ca udakena ca siñcitvā siñcitvā sedetabbo. Nakkhamanīyo hoti,",
  "tika-vin08t:2257_11": "“anujānāmi, bhikkhave, udakakoṭṭhaka”nti vacanato bhaṅgodakena nakkhamanīye sati",
  "tika-vin08t:2257_12": "udakakoṭṭhakaṃ kātuṃ vaṭṭati. Tattha udakakoṭṭhakanti udakakoṭṭhe cāṭiṃ vā doṇiṃ",
  "tika-vin08t:2257_13": "vā uṇhodakassa pūretvā tattha pavisitvā sedakammakaraṇaṃ anujānāmīti attho.",
  "tika-vin08t:2258": "Lohitamocanakathā",
  "tika-vin08t:2259_0": "Lohitamocanakathāyaṃ “anujānāmi, bhikkhave, lohitaṃ mocetu”nti vacanato pabbavāte",
  "tika-vin08t:2259_1": "sati lohitaṃ mocetuṃ vaṭṭati. Tattha pabbavāto hotīti pabbe pabbe vāto vijjhati.",
  "tika-vin08t:2259_2": "Lohitaṃ mocetunti satthakena lohitaṃ mocetuṃ. Nakkhamanīyo hoti, anujānāmi, bhikkhave,",
  "tika-vin08t:2259_3": "lohitaṃ mocetvā visāṇena gāhetunti.",
  "tika-vin08t:2260": "Pādabbhañjanakathā",
  "tika-vin08t:2261_0": "Pādabbhañjanakathāyaṃ “anujānāmi, bhikkhave, pādabbhañjana”nti vacanato pādesu phalitesu",
  "tika-vin08t:2261_1": "pādabbhañjanaṃ pacitabbaṃ. Nakkhamanīyo hoti, “anujānāmi, bhikkhave, pajjaṃ abhisaṅkharitu”nti",
  "tika-vin08t:2261_2": "vacanato pādabbhañjanatelena nakkhamanīye sati pajjaṃ abhisaṅkharitabbaṃ. Tattha",
  "tika-vin08t:2261_3": "pajjaṃ abhisaṅkharitunti yena phalitapādā pākatikā honti, taṃ nāḷikerādīsu nānābhesajjāni",
  "tika-vin08t:2261_4": "pakkhipitvā pajjaṃ abhisaṅkharituṃ, pādānaṃ sappāyabhesajjaṃ pacitunti attho.",
  "tika-vin08t:2262": "Gaṇḍābādhakathā",
  "tika-vin08t:2263_0": "Gaṇḍābādhakathāyaṃ “anujānāmi, bhikkhave, satthakamma”nti vacanato gaṇḍābādhe sati",
  "tika-vin08t:2263_1": "satthakammaṃ kātabbaṃ. “Anujānāmi, bhikkhave, kasāvodaka”nti vacanato kasāvodakena",
  "tika-vin08t:2263_2": "atthe sati kasāvodakaṃ dātabbaṃ. “Anujānāmi, bhikkhave, tilakakka”nti vacanato tilakakkena",
  "tika-vin08t:2263_3": "atthe sati tilakakkaṃ dātabbaṃ. Tilakakkena atthoti piṭṭhehi tilehi attho. “Anujānāmi",
  "tika-vin08t:2263_4": "bhikkhave kabaḷika”nti vacanato kabaḷikāya atthe sati kabaḷikā dātabbā. Tattha kabaḷikanti",
  "tika-vin08t:2263_5": "vaṇamukhe sattupiṇḍaṃ pakkhipituṃ. “Anujānāmi, bhikkhave, vaṇabandhanacoḷa”nti vacanato",
  "tika-vin08t:2263_6": "vaṇabandhanacoḷena atthe sati vaṇabandhanacoḷaṃ dātabbaṃ. “Anujānāmi, bhikkhave,",
  "tika-vin08t:2263_7": "sāsapakuṭṭena phositu”nti vacanato sace vaṇo kuṇḍavatī, sāsapakuṭṭena phositabbaṃ.",
  "tika-vin08t:2263_8": "Tattha sāsapakuṭṭenāti sāsapapiṭṭhena.",
  "tika-vin08t:2264_0": "“Anujānāmi, bhikkhave, dhūmaṃ kātu”nti vacanato yadi vaṇo kilijjittha, dhūmaṃ kātuṃ",
  "tika-vin08t:2264_1": "vaṭṭati. “Anujānāmi, bhikkhave, loṇasakkharikāya chinditu”nti vacanato yadi vaḍḍhamaṃsaṃ",
  "tika-vin08t:2264_2": "vuṭṭhāti, chinditabbaṃ. Tattha vaḍḍhamaṃsanti adhikamaṃsaṃ āṇī viya uṭṭhahati. Loṇasakkharikāya",
  "tika-vin08t:2264_3": "chinditunti khārena chindituṃ. “Anujānāmi, bhikkhave, vaṇatela”nti vacanato yadi",
  "tika-vin08t:2264_4": "vaṇo na ruhati, vaṇaruhanatelaṃ pacitabbaṃ. “Anujānāmi, bhikkhave, vikāsikaṃ sabbaṃ",
  "tika-vin08t:2264_5": "vaṇapaṭikamma”nti vacanato yadi telaṃ gaḷati, vikāsikaṃ dātabbaṃ, sabbaṃ vaṇapaṭikammaṃ",
  "tika-vin08t:2264_6": "kātabbaṃ. Tattha vikāsikanti telarundhanapilotikaṃ. Sabbaṃ vaṇapaṭikammanti yaṃ kiñci",
  "tika-vin08t:2264_7": "vaṇapaṭikammaṃ nāma atthi, sabbaṃ anujānāmīti attho. Mahāvikaṭakathā pubbe vuttāva.",
  "tika-vin08t:2265": "Sāmaṃ gahetvāti idaṃ na kevalaṃ sappadaṭṭhasseva, aññasmimpi daṭṭhavise sati sāmaṃ gahetvā paribhuñjitabbaṃ, aññesu pana kāraṇesu paṭiggahitameva vaṭṭati.",
  "tika-vin08t:2266": "Visapītakathā",
  "tika-vin08t:2267_0": "Visapītakathāyaṃ “anujānāmi, bhikkhave, gūthaṃ pāyetu”nti vacanato pītavisaṃ bhikkhuṃ",
  "tika-vin08t:2267_1": "gūthaṃ pāyetuṃ vaṭṭati. “Anujānāmi, bhikkhave, yaṃ karonto paṭiggaṇhāti, sveva paṭiggaho",
  "tika-vin08t:2267_2": "kato, na puna paṭiggahetabbo”ti vacanato tadeva vaṭṭati. Aṭṭhakathāyaṃ pana na puna",
  "tika-vin08t:2267_3": "paṭiggahetabboti sace bhūmippatto, paṭiggahāpetabbo, appattaṃ pana gahetuṃ vaṭṭati.",
  "tika-vin08t:2268": "Gharadinnakābādhakathā",
  "tika-vin08t:2269_0": "Gharadinnakābādhakathāyaṃ “anujānāmi, bhikkhave, sītāloḷiṃ pāyetu”nti vacanato gharadinnakābādhassa",
  "tika-vin08t:2269_1": "bhikkhuno sītāloḷiṃ pāyetuṃ vaṭṭati. Tattha gharadinnakābādhoti vasīkaraṇapāṇakasamuṭṭhitarogo.",
  "tika-vin08t:2269_2": "Ṭīkāyaṃ pana “gharadinnakābādho nāma vasīkaraṇatthāya gharaṇiyā dinnabhesajjasamuṭṭhito",
  "tika-vin08t:2269_3": "ābādho. Tenāha ‘vasīkaraṇapāṇakasamuṭṭhitarogo’ti. Ghara-saddo cettha abhedena gharaṇiyā",
  "tika-vin08t:2269_4": "vattamāno adhippeto”ti vuttaṃ. Vimativinodaniyampi “gharadinnakābādho nāma gharaṇiyā",
  "tika-vin08t:2269_5": "dinnavasīkaraṇabhesajjasamuṭṭhito ābādho”ti vuttaṃ. Sītāloḷinti naṅgalena kasantassa",
  "tika-vin08t:2269_6": "phāle laggamattikaṃ udakena āloḷetvā pāyetuṃ anujānāmīti attho.",
  "tika-vin08t:2270": "Duṭṭhagahaṇikakathā",
  "tika-vin08t:2271_0": "Duṭṭhagahaṇikakathāyaṃ “anujānāmi, bhikkhave, āmisakhāraṃ pāyetu”nti vacanato duṭṭhagahaṇikassa",
  "tika-vin08t:2271_1": "bhikkhuno āmisakhāraṃ pāyetuṃ vaṭṭati. Tattha duṭṭhagahaṇikoti vipannagahaṇiko, kicchena",
  "tika-vin08t:2271_2": "uccāro nikkhamatīti attho. Āmisakhāranti sukkhodanaṃ jhāpetvā tāya chārikāya paggharitaṃ",
  "tika-vin08t:2271_3": "khārodakaṃ. Vimativinodaniyaṃ pana “tāya chārikāya paggharitaṃ khārodakanti parissāvane",
  "tika-vin08t:2271_4": "taṃ chārikaṃ pakkhipitvā udake abhisiñcite tato chārikato heṭṭhā paggharitaṃ khārodaka”nti vuttaṃ.",
  "tika-vin08t:2272": "Paṇḍurogābādhakathā",
  "tika-vin08t:2273_0": "Paṇḍurogābādhakathāyaṃ “anujānāmi, bhikkhave, muttaharītakaṃ pāyetu”nti vacanato",
  "tika-vin08t:2273_1": "paṇḍurogābādhassa bhikkhuno muttaharītakaṃ pāyetuṃ vaṭṭati. Tattha muttaharītakanti",
  "tika-vin08t:2273_2": "gomuttaparibhāvitaṃ harītakaṃ.",
  "tika-vin08t:2274": "Chavidosābādhakathā",
  "tika-vin08t:2275": "Chavidosābādhakathāyaṃ “anujānāmi, bhikkhave, gandhālepaṃ kātu”nti vacanato chavidosābādhassa bhikkhuno gandhālepaṃ kātuṃ vaṭṭati.",
  "tika-vin08t:2276": "Abhisannakāyakathā",
  "tika-vin08t:2277_0": "Abhisannakāyakathāyaṃ “anujānāmi, bhikkhave, virecanaṃ pātu”nti vacanato abhisannakāyassa",
  "tika-vin08t:2277_1": "bhikkhuno virecanaṃ pātuṃ vaṭṭati. Tattha abhisannakāyoti ussannadosakāyo. Acchakañjiyā",
  "tika-vin08t:2277_2": "attho hoti, “anujānāmi, bhikkhave, acchakañjiya”nti vacanato acchakañjiyaṃ pātuṃ",
  "tika-vin08t:2277_3": "vaṭṭati. Tattha acchakañjiyanti taṇḍulodakamaṇḍo. Akaṭayūsena attho hoti, “anujānāmi,",
  "tika-vin08t:2277_4": "bhikkhave, akaṭayūsa”nti vacanato akaṭayūsaṃ pātuṃ vaṭṭati. Tattha akaṭayūsanti asiniddho",
  "tika-vin08t:2277_5": "muggapacitapānīyo. Sāratthadīpaniyaṃ pana vimativinodaniyañca “akaṭayūsenāti anabhisaṅkhatena",
  "tika-vin08t:2277_6": "muggayūsenā”ti vuttaṃ. Kaṭākaṭena attho hoti, “anujānāmi, bhikkhave, kaṭākaṭa”nti",
  "tika-vin08t:2277_7": "vacanato kaṭākaṭaṃ pāyetuṃ vaṭṭati. Tattha kaṭākaṭanti sova dhotasiniddho. Sāratthadīpaniyaṃ",
  "tika-vin08t:2277_8": "vimativinodaniyañca “kaṭākaṭenāti mugge pacitvā acāletvāva parissāvitena muggayūsenā”ti",
  "tika-vin08t:2277_9": "vuttaṃ. Paṭicchādanīyena attho hoti, “anujānāmi, bhikkhave, paṭicchādanīya”nti vacanato",
  "tika-vin08t:2277_10": "paṭicchādanīyaṃ pātuṃ vaṭṭati. Tattha paṭicchādanīyenāti maṃsarasena.",
  "tika-vin08t:2278": "Loṇasovīrakakathā",
  "tika-vin08t:2279_0": "Loṇasovīrakakathāyaṃ “anujānāmi, bhikkhave, gilānassa loṇasovīrakaṃ, agilānassa udakasambhinnaṃ",
  "tika-vin08t:2279_1": "pānaparibhogena paribhuñjitu”nti vacanato gilānena bhikkhunā loṇasovīrakaṃ pātabbaṃ,",
  "tika-vin08t:2279_2": "agilānena udakasambhinnaṃ katvā paribhuñjitabbaṃ, tañca “pānaparibhogenā”ti vacanato vikālepi vaṭṭati.",
  "tika-vin08t:2280_0": "Tattha loṇasovīrakaṃ nāma sabbarasābhisaṅkhataṃ ekaṃ bhesajjaṃ, taṃ kira karonto",
  "tika-vin08t:2280_1": "harītakāmalakavibhītakakasāve sabbadhaññāni sabbaaparaṇṇāni sattannampi dhaññānaṃ",
  "tika-vin08t:2280_2": "odanaṃ kadaliphalādīni sabbaphalāni vettaketakakhajjūrikaḷīrādayo sabbakaḷīre macchamaṃsakhaṇḍāni",
  "tika-vin08t:2280_3": "anekāni ca madhuphāṇitasindhavaloṇatikaṭukādīni bhesajjāni pakkhipitvā kumbhimukhaṃ",
  "tika-vin08t:2280_4": "limpitvā ekaṃ dve tīṇi saṃvaccharāni ṭhapenti, taṃ paripaccitvā jamburasavaṇṇaṃ hoti,",
  "tika-vin08t:2280_5": "vātakāsakuṭṭhapaṇḍubhagaṇḍalādīnaṃ siniddhabhojanabhuttānañca uttarapānaṃ bhattajīraṇakabhesajjaṃ",
  "tika-vin08t:2280_6": "tādisaṃ natthi, taṃ panetaṃ bhikkhūnaṃ pacchābhattampi vaṭṭati, gilānānaṃ pākatikameva.",
  "tika-vin08t:2280_7": "Agilānānaṃ pana udakasambhinnaṃ pānaparibhogenāti.",
  "tika-vin08t:2281_0": "Sāratthadīpaniyaṃ pana “pānaparibhogenāti vuttattā loṇasovīrakaṃ yāmakālika”nti vuttaṃ.",
  "tika-vin08t:2281_1": "Vimativinodaniyaṃ pana “pānaparibhogena vaṭṭatīti sambandho. Evaṃ pana vuttattā loṇasovīrakaṃ",
  "tika-vin08t:2281_2": "yāmakālikanti keci vadanti, keci pana ‘gilānānaṃ pākatikameva, agilānānaṃ pana udakasambhinna’nti",
  "tika-vin08t:2281_3": "vuttattā guḷaṃ viya sattāhakālika”nti vuttaṃ. Vajirabuddhiṭīkāyaṃ pana “avisesena",
  "tika-vin08t:2281_4": "satipaccayatā vuttā. Imasmiṃ khandhake ‘anujānāmi, bhikkhave, gilānassa guḷaṃ, agilānassa",
  "tika-vin08t:2281_5": "guḷodakaṃ, gilānassa loṇasovīrakaṃ, agilānassa udakasambhinna’nti vuttaṃ, tasmā siddhaṃ",
  "tika-vin08t:2281_6": "‘satipaccayatā gilānāgilānavasena duvidhā’ti” vuttaṃ.",
  "tika-vin08t:2282": "Antovutthādikathā",
  "tika-vin08t:2283_0": "Antovutthādikathāyaṃ “tena kho pana samayena bhagavato udaravātābādho hoti, atha",
  "tika-vin08t:2283_1": "kho āyasmā ānando ‘pubbepi bhagavato udaravātābādho tekaṭulayāguyā phāsu hotī’ti",
  "tika-vin08t:2283_2": "sāmaṃ tilampi taṇḍulampi muggampi viññāpetvā anto vāsetvā anto sāmaṃ pacitvā bhagavato",
  "tika-vin08t:2283_3": "upanāmesi ‘pivatu bhagavā tekaṭulayāgu’nti. Jānantāpi tathāgatā pucchanti, jānantāpi",
  "tika-vin08t:2283_4": "na pucchanti, kālaṃ viditvā pucchanti, kālaṃ viditvā na pucchanti, atthasañhitaṃ",
  "tika-vin08t:2283_5": "tathāgatā pucchanti, no anatthasañhitaṃ, anatthasañhite setughāto tathāgatānaṃ. Dvīhi",
  "tika-vin08t:2283_6": "ākārehi buddhā bhagavanto bhikkhū paṭipucchanti ‘dhammaṃ vā desessāma, sāvakānaṃ",
  "tika-vin08t:2283_7": "vā sikkhāpadaṃ paññapessāmā’ti.",
  "tika-vin08t:2284_0": "Atha kho bhagavā āyasmantaṃ ānandaṃ āmantesi ‘kutāyaṃ, ānanda, yāgū’ti. Atha kho",
  "tika-vin08t:2284_1": "āyasmā ānando bhagavato etamatthaṃ ārocesi. Vigarahi buddho bhagavā ananucchavikaṃ,",
  "tika-vin08t:2284_2": "ānanda, ananulomikaṃ appatirūpaṃ assamaṇakaṃ akappiyaṃ akaraṇīyaṃ, kathañhi nāma",
  "tika-vin08t:2284_3": "tvaṃ, ānanda, evarūpāya bāhullāya cetessasi, yadapi, ānanda, anto vutthaṃ, tadapi",
  "tika-vin08t:2284_4": "akappiyaṃ. Yadapi anto pakkaṃ, tadapi akappiyaṃ. Yadapi sāmaṃ pakkaṃ, tadapi akappiyaṃ.",
  "tika-vin08t:2284_5": "Netaṃ, ānanda, appasannānaṃ vā pasādāya…pe… vigarahitvā dhammiṃ kathaṃ katvā bhikkhū",
  "tika-vin08t:2284_6": "āmantesi – na, bhikkhave, anto vutthaṃ anto pakkaṃ sāmaṃ pakkaṃ paribhuñjitabbaṃ,",
  "tika-vin08t:2284_7": "yo paribhuñjeyya, āpatti dukkaṭassa. Anto ce, bhikkhave, vutthaṃ anto pakkaṃ sāmaṃ",
  "tika-vin08t:2284_8": "pakkaṃ, tañce paribhuñjeyya, āpatti tiṇṇaṃ dukkaṭānaṃ. Anto ce, bhikkhave, vutthaṃ",
  "tika-vin08t:2284_9": "anto pakkaṃ aññehi pakkaṃ, tañce paribhuñjeyya, āpatti dvinnaṃ dukkaṭānaṃ. Anto ce,",
  "tika-vin08t:2284_10": "bhikkhave, vutthaṃ bahi pakkaṃ sāmaṃ pakkaṃ, tañce paribhuñjeyya, āpatti dvinnaṃ",
  "tika-vin08t:2284_11": "dukkaṭānaṃ. Bahi ce, bhikkhave, vutthaṃ anto pakkaṃ sāmaṃ pakkaṃ, tañce paribhuñjeyya,",
  "tika-vin08t:2284_12": "āpatti dvinnaṃ dukkaṭānaṃ. Anto ce, bhikkhave, vutthaṃ bahi pakkaṃ aññehi pakkaṃ,",
  "tika-vin08t:2284_13": "tañce paribhuñjeyya, āpatti dukkaṭassa. Bahi ce, bhikkhave, vutthaṃ anto pakkaṃ aññehi",
  "tika-vin08t:2284_14": "pakkaṃ, tañce paribhuñjeyya, āpatti dukkaṭassa. Bahi ce, bhikkhave, vutthaṃ bahi",
  "tika-vin08t:2284_15": "pakkaṃ sāmaṃ pakkaṃ, tañce paribhuñjeyya, āpatti dukkaṭassa. Bahi ce, bhikkhave,",
  "tika-vin08t:2284_16": "vutthaṃ bahi pakkaṃ aññehi pakkaṃ, tañce paribhuñjeyya, anāpattī”ti vacanato sahaseyyappahonake",
  "tika-vin08t:2284_17": "ṭhāne vutthatā, tattha pakkatā, upasampannena sāmaṃ pakkatāti imesaṃ tiṇṇaṃ aṅgānaṃ",
  "tika-vin08t:2284_18": "sambhave sati tisso āpattiyo, dvinnaṃ sambhave dve āpattiyo, ekassa aṅgassa sambhave",
  "tika-vin08t:2284_19": "ekā āpattīti veditabbaṃ.",
  "tika-vin08t:2285_0": "Anto vutthanti akappiyakuṭiyaṃ vutthaṃ. Sāmaṃ pakkanti ettha yaṃ kiñci āmisaṃ bhikkhuno",
  "tika-vin08t:2285_1": "pacituṃ na vaṭṭati. Sacepissa uṇhayāguyā sulasipaṇṇāni vā siṅgiveraṃ vā loṇaṃ vā",
  "tika-vin08t:2285_2": "pakkhipanti, tampi cāletuṃ na vaṭṭati. “Yāguṃ nibbāpemī”ti pana cāletuṃ vaṭṭati.",
  "tika-vin08t:2285_3": "Uttaṇḍubhattaṃ labhitvāpi pidahituṃ na vaṭṭati. Sace pana manussā pidahitvāva denti,",
  "tika-vin08t:2285_4": "vaṭṭati. “Bhattaṃ vā mā nibbāyatū”ti pidahituṃ vaṭṭati. “Anujānāmi, bhikkhave, puna",
  "tika-vin08t:2285_5": "pākaṃ pacitu”nti vacanato pubbe anupasampannehi pakkaṃ puna pacituṃ vaṭṭati. Vuttañhi",
  "tika-vin08t:2285_6": "aṭṭhakathāyaṃ “khīratakkādīsu pana sakiṃ kuthitesu aggiṃ dātuṃ vaṭṭati punapākassa",
  "tika-vin08t:2285_7": "anuññātattā”ti. “Anujānāmi, bhikkhave, anto vāsetu”nti vacanato dubbhikkhasamaye",
  "tika-vin08t:2285_8": "taṇḍulādīni anto vāsetuṃ vaṭṭati. “Anujānāmi, bhikkhave, anto pacitu”nti vacanato",
  "tika-vin08t:2285_9": "dubbhikkhasamaye anto pacituṃ vaṭṭati. “Anujānāmi, bhikkhave, sāmaṃ pacitu”nti vacanato",
  "tika-vin08t:2285_10": "dubbhikkhasamaye sāmampi pacituṃ vaṭṭati. “Anujānāmi, bhikkhave, anto vutthaṃ anto",
  "tika-vin08t:2285_11": "pakkaṃ sāmaṃ pakka”nti vacanato dubbhikkhasamaye tīṇipi vaṭṭanti.",
  "tika-vin08t:2286": "Uggahitapaṭiggahitakathā",
  "tika-vin08t:2287_0": "Uggahitapaṭiggahitakathāyaṃ “anujānāmi, bhikkhave, yattha phalakhādanīyaṃ passati,",
  "tika-vin08t:2287_1": "kappiyakārako ca na hoti, sāmaṃ gahetvā haritvā kappiyakārake passitvā bhūmiyaṃ nikkhipitvā",
  "tika-vin08t:2287_2": "paṭiggahāpetvā paribhuñjituṃ, anujānāmi, bhikkhave, uggahitaṃ paṭiggahitu”nti vacanato",
  "tika-vin08t:2287_3": "tathā katvā paribhuñjituṃ vaṭṭati, āpatti na hotīti.",
  "tika-vin08t:2288": "Tatonīhaṭakathā",
  "tika-vin08t:2289_0": "Tato nīhaṭakathāyaṃ “paṭiggaṇhatha, bhikkhave, paribhuñjatha. Anujānāmi, bhikkhave,",
  "tika-vin08t:2289_1": "tato nīhaṭaṃ bhuttāvinā pavāritena anatirittaṃ paribhuñjitu”nti vacanato yasmiṃ dāne",
  "tika-vin08t:2289_2": "nimantitā hutvā bhikkhū bhuñjanti, tato dānato nīhaṭaṃ bhojanaṃ pavāritena bhikkhunā",
  "tika-vin08t:2289_3": "bhuñjitabbaṃ, na pavāritasikkhāpadena āpatti hoti. Vuttañhi aṭṭhakathāyaṃ “tato nīhaṭanti",
  "tika-vin08t:2289_4": "yattha nimantitā bhuñjanti, tato nīhaṭa”nti.",
  "tika-vin08t:2290": "Purebhattapaṭiggahitakathā",
  "tika-vin08t:2291_0": "Purebhattapaṭiggahitakathāyaṃ “paṭiggaṇhatha, bhikkhave, paribhuñjatha, anujānāmi,",
  "tika-vin08t:2291_1": "bhikkhave, purebhattaṃ paṭiggahitaṃ bhuttāvinā pavāritena anatirittaṃ paribhuñjitu”nti",
  "tika-vin08t:2291_2": "vacanato purebhattaṃ paṭiggahetvā nikkhipitaṃ pavāritena bhikkhunā atirittaṃ akatvā",
  "tika-vin08t:2291_3": "bhuñjituṃ vaṭṭati, pavāritasikkhāpadena āpatti na hoti.",
  "tika-vin08t:2292": "Vanaṭṭhapokkharaṭṭhakathā",
  "tika-vin08t:2293_0": "Vanaṭṭhapokkharaṭṭhakathāyaṃ “tena kho pana samayena āyasmato sāriputtassa kāyaḍāhābādho",
  "tika-vin08t:2293_1": "hoti. Atha kho āyasmā mahāmoggallāno yenāyasmā sāriputto tenupasaṅkami, upasaṅkamitvā",
  "tika-vin08t:2293_2": "āyasmantaṃ sāriputtaṃ etadavoca ‘pubbe te, āvuso sāriputta, kāyaḍāhābādho kena phāsu",
  "tika-vin08t:2293_3": "hotī’ti. Bhisehi ca me, āvuso, muḷālikāhi cāti…pe… atha kho āyasmato sāriputtassa",
  "tika-vin08t:2293_4": "bhise ca muḷālikāyo ca paribhuttassa kāyaḍāhābādho paṭippassambhi…pe… paṭiggaṇhatha,",
  "tika-vin08t:2293_5": "bhikkhave, paribhuñjatha. Anujānāmi, bhikkhave, vanaṭṭhaṃ pokkharaṭṭhaṃ bhuttāvinā",
  "tika-vin08t:2293_6": "pavāritena anatirittaṃ paribhuñjitu”nti vacanato vanaṭṭhaṃ pokkharaṭṭhaṃ pavāritena",
  "tika-vin08t:2293_7": "bhikkhunā paribhuñjituṃ vaṭṭati, pavāritasikkhāpadena āpatti na hoti. Tattha vanaṭṭhaṃ",
  "tika-vin08t:2293_8": "pokkharaṭṭhanti vane ceva paduminigacche ca jātaṃ.",
  "tika-vin08t:2294": "Akatakappakathā",
  "tika-vin08t:2295_0": "Akatakappakathāyaṃ “anujānāmi, bhikkhave, abījaṃ nibbaṭṭabījaṃ akatakappaṃ phalaṃ",
  "tika-vin08t:2295_1": "paribhuñjitu”nti vacanato abījañca nibbaṭṭabījañca phalaṃ aggisatthanakhehi samaṇakappaṃ",
  "tika-vin08t:2295_2": "akatvāpi paribhuñjituṃ vaṭṭati. Tattha abījanti taruṇaphalaṃ, yassa bījaṃ aṅkuraṃ",
  "tika-vin08t:2295_3": "na janeti. Nibbaṭṭabījanti bījaṃ nibbaṭṭetvā apanetvā paribhuñjitabbakaṃ ambapanasādi,",
  "tika-vin08t:2295_4": "tāni phalāni kappiyakārake asati kappaṃ akatvāpi paribhuñjituṃ vaṭṭati.",
  "tika-vin08t:2296": "Yāgukathā",
  "tika-vin08t:2297_0": "Yāgukathāyaṃ “dasayime, brāhmaṇa, ānisaṃsā yāguyā. Katame dasa, yāguṃ dento āyuṃ",
  "tika-vin08t:2297_1": "deti, vaṇṇaṃ deti, sukhaṃ deti, balaṃ deti, paṭibhānaṃ deti, yāgupītā khudaṃ paṭihanati,",
  "tika-vin08t:2297_2": "pipāsaṃ vineti, vātaṃ anulometi, vatthiṃ sodheti, āmāvasesaṃ pāceti. Ime kho, brāhmaṇa,",
  "tika-vin08t:2297_3": "dasānisaṃsā yāguyāti.",
  "tika-vin08t:2298": "‘Yo saññatānaṃ paradattabhojinaṃ;",
  "tika-vin08t:2299": "Kālena sakkacca dadāti yāguṃ;",
  "tika-vin08t:2300": "Dasassa ṭhānāni anuppavecchati;",
  "tika-vin08t:2301": "Āyuñca vaṇṇañca sukhaṃ balañca.",
  "tika-vin08t:2302": "‘Paṭibhānamassa upajāyate tato;",
  "tika-vin08t:2303": "Khuddaṃ pipāsañca byapaneti vātaṃ;",
  "tika-vin08t:2304": "Sodheti vatthiṃ pariṇāmeti bhattaṃ;",
  "tika-vin08t:2305": "Bhesajjametaṃ sugatena vaṇṇitaṃ.",
  "tika-vin08t:2306": "‘Tasmā hi yāguṃ alameva dātuṃ;",
  "tika-vin08t:2307": "Niccaṃ manussena sukhatthikena;",
  "tika-vin08t:2308": "Dibbāni vā patthayatā sukhāni;",
  "tika-vin08t:2309": "Mānussasobhagyatamicchatā vā’ti.",
  "tika-vin08t:2310_0": "Atha kho bhagavā taṃ brāhmaṇaṃ imāhi gāthāhi anumoditvā uṭṭhāyāsanā pakkāmi. Atha",
  "tika-vin08t:2310_1": "kho bhagavā etasmiṃ nidāne etasmiṃ pakaraṇe dhammiṃ kathaṃ katvā bhikkhū āmantesi",
  "tika-vin08t:2310_2": "– anujānāmi, bhikkhave, yāguñca madhugoḷakañcā”ti vacanato yāguñca madhugoḷakañca",
  "tika-vin08t:2310_3": "sampaṭicchituṃ vaṭṭati. Anumodanāgāthāya “patthayataṃ icchata”nti padānaṃ “alameva",
  "tika-vin08t:2310_4": "dātu”nti iminā sambandho. Sace pana “patthayatā icchatā”ti pāṭho atthi, soyeva gahetabbo.",
  "tika-vin08t:2310_5": "“Na, bhikkhave, aññatra nimantitena aññassa bhojjayāgu paribhuñjitabbā, yo paribhuñjeyya,",
  "tika-vin08t:2310_6": "yathādhammo kāretabbo”ti vacanato tathā bhuñjantassa paramparabhojanasikkhāpadena",
  "tika-vin08t:2310_7": "āpatti hoti. Bhojjayāgūti yā pavāraṇaṃ janeti. Yathādhammo kāretabboti paramparabhojanena kāretabbo.",
  "tika-vin08t:2311": "Guḷakathā",
  "tika-vin08t:2312_0": "Guḷakathāyaṃ “anujānāmi, bhikkhave, gilānassa guḷaṃ, agilānassa guḷodaka”nti vacanato",
  "tika-vin08t:2312_1": "gilāno bhikkhu guḷapiṇḍaṃ vikālepi khādituṃ vaṭṭati. Agilāno pana udakasambhinnaṃ",
  "tika-vin08t:2312_2": "katvā guḷodakaparibhogena paribhuñjituṃ vaṭṭati. “Gilānassa guḷanti tathārūpena byādhinā",
  "tika-vin08t:2312_3": "gilānassa pacchābhattaṃ guḷaṃ anujānāmīti attho”ti aṭṭhakathāyaṃ vuttaṃ. “Tathārūpena",
  "tika-vin08t:2312_4": "byādhinā”ti vuttattā yathārūpena byādhinā gilānassa guḷo paribhuñjitabbo hoti, tathārūpena",
  "tika-vin08t:2312_5": "eva byādhinā gilānassāti vuttaṃ viya dissati, vīmaṃsitvā gahetabbaṃ.",
  "tika-vin08t:2313_0": "Ettakāsu kathāsu yā yā saṃvaṇṇetabbappakaraṇe na dissati, sā sā amhehi pesalānaṃ",
  "tika-vin08t:2313_1": "bhikkhūnaṃ kosallatthaṃ pāḷito ca aṭṭhakathāto ca gahetvā ṭīkācariyānaṃ vacanehi",
  "tika-vin08t:2313_2": "alaṅkaritvā ṭhapitā, tasmā nikkaṅkhā hutvā paṇḍitā upadhārentu.",
  "tika-vin08t:2314": "Catumahāpadesakathā",
  "tika-vin08t:2315_0": "67. Yaṃ bhikkhavetiādi mahāpadesakathā nāma. Tattha mahante atthe upadissati etehīti",
  "tika-vin08t:2315_1": "mahāpadesā, mahantā vā atthā padissanti paññāyanti etthāti mahāpadesā, mahantānaṃ",
  "tika-vin08t:2315_2": "vā atthānaṃ padeso pavattidesoti mahāpadesā. Ke te? Imeyeva cattāro pāṭhā, atthā",
  "tika-vin08t:2315_3": "vā. Tena vuttaṃ “ime cattāro mahāpadese”tiādi. Tattha dhammasaṅgāhakattherāti mahākassapādayo.",
  "tika-vin08t:2315_4": "Suttaṃ gahetvāti “ṭhapetvā dhaññaphalarasa”ntiādikaṃ suttaṃ gahetvā upadhārento. Satta dhaññānīti –",
  "tika-vin08t:2316": "“Sāli vīhi ca kudrūso, godhumo varako yavo;",
  "tika-vin08t:2317": "Kaṅgūti satta dhaññāni, nīvārādī tu tabbhidā”ti –.",
  "tika-vin08t:2318": "Vuttāni satta dhaññāni. Sabbaṃ aparaṇṇanti muggamāsādayo. Aṭṭha pānānīti ambapānaṃ jambupānaṃ cocapānaṃ mocapānaṃ sālukapānaṃ muddikapānaṃ madhukapānaṃ phārusakapānañca.",
  "tika-vin08t:2319_0": "Iminā nayenāti suttānulomanayena. Vuttañhetaṃ aṭṭhakathāyaṃ “suttānulomaṃ nāma cattāro",
  "tika-vin08t:2319_1": "mahāpadesā”ti. Pāḷiñca aṭṭhakathañca anapekkhitvāti pāḷiyaṃ nītatthato āgatameva",
  "tika-vin08t:2319_2": "aggahetvā. Aññānipīti tato aññānipi. Etena mahāpadesā nāma na kevalaṃ yathāvuttā",
  "tika-vin08t:2319_3": "eva, atha kho anekāni nānappakārāni vinayadharassa ñāṇānubhāvappakāsitānīti dasseti.",
  "tika-vin08t:2320": "Ānisaṃsakathā",
  "tika-vin08t:2321_0": "68. Ānisaṃsakathāyaṃ vinayaṃ dhāretīti vinayadharo, sikkhanavācanamanasikāravinicchayanatadanulomakaraṇādinā",
  "tika-vin08t:2321_1": "vinayapariyattikusalo bhikkhu. Vinayapariyattimūlaṃ etesanti vinayapariyattimūlakā.",
  "tika-vin08t:2321_2": "Ke te? Pañcānisaṃsā. Vinayapariyattiyeva mūlaṃ kāraṇaṃ katvā labhitabbaānisaṃsā,",
  "tika-vin08t:2321_3": "na aññapariyattiṃ vā paṭipattiādayo vā mūlaṃ katvāti attho. Atha vā pariyāpuṇanaṃ",
  "tika-vin08t:2321_4": "pariyatti, vinayassa pariyatti vinayapariyatti, sā mūlaṃ etesanti vinayapariyattimūlakā,",
  "tika-vin08t:2321_5": "vinayapariyāpuṇanahetubhavā ānisaṃsāti attho. “Katame”tiādinā tesaṃ pañcānisaṃsādīnaṃ",
  "tika-vin08t:2321_6": "sarūpaṃ pucchitvā “attano”tiādinā vissajjetvā taṃ vacanaṃ pāḷiyā samatthetuṃ “vuttañheta”ntiādimāha.",
  "tika-vin08t:2322_0": "Evaṃ pañcānisaṃsānaṃ sarūpaṃ dassetvā idāni teyeva vitthārato dassetuṃ “kathamassā”tiādinā",
  "tika-vin08t:2322_1": "pucchitvā “idhekacco”tiādinā vissajjeti. Tattha attano sīlakkhandhasuguttabhāvo nāma",
  "tika-vin08t:2322_2": "āpattianāpajjanabhāveneva hoti, no aññathāti āpattiāpajjanakāraṇaṃ dassetvā tadabhāvena",
  "tika-vin08t:2322_3": "anāpajjanaṃ dassetuṃ “āpattiṃ āpajjanto chahākārehi āpajjatī”tiādimāha. Tattha –",
  "tika-vin08t:2323": "“Sañcicca āpattiṃ āpajjati;",
  "tika-vin08t:2324": "Āpattiṃ parigūhati;",
  "tika-vin08t:2325": "Agatigamanañca gacchati;",
  "tika-vin08t:2326": "Ediso vuccati alajjipuggalo”ti. –",
  "tika-vin08t:2327_0": "Vuttena alajjīlakkhaṇena na lajjati na hirīyatīti alajjī, tassa bhāvo alajjitā. Natthi",
  "tika-vin08t:2327_1": "ñāṇaṃ etassāti aññāṇaṃ, tassa bhāvo aññāṇatā. Kukatassa bhāvo kukkuccaṃ, tena pakato",
  "tika-vin08t:2327_2": "kukkuccapakato, tassa bhāvo kukkuccapakatatā. Kappatīti kappiyaṃ, na kappiyaṃ akappiyaṃ,",
  "tika-vin08t:2327_3": "tasmiṃ akappiye, kappiyaṃ iti saññā yassa so kappiyasaññī, tassa bhāvo kappiyasaññitā.",
  "tika-vin08t:2327_4": "Itaraṃ tappaṭipakkhato kātabbaṃ, imesu pañcasu padesu yakāralopo, tasmā “alajjitāya",
  "tika-vin08t:2327_5": "āpattiṃ āpajjatī”tiādinā yojetabbāni. Hetvatthe cetaṃ nissakkavacanaṃ. Saratīti sati,",
  "tika-vin08t:2327_6": "samussanaṃ sammoso. Satiyā sammoso satisammoso, tasmā satisammosā. Hetvatthe cetaṃ",
  "tika-vin08t:2327_7": "karaṇavacanaṃ. Idāni tāni kāraṇāni vitthārato dassetuṃ “katha”ntyādimāha. Taṃ nayānuyogena viññeyyameva.",
  "tika-vin08t:2328_0": "Ariṭṭho iti bhikkhu ariṭṭhabhikkhu, kaṇṭako iti sāmaṇero kaṇṭakasāmaṇero, vesāliyā",
  "tika-vin08t:2328_1": "jātā vesālikā, vajjīnaṃ puttā vajjiputtā, vesālikā ca te vajjiputtā cāti vesālikavajjiputtā,",
  "tika-vin08t:2328_2": "ariṭṭhabhikkhu ca kaṇṭakasāmaṇero ca vesālikavajjiputtā ca ariṭṭhabhikkhukaṇṭakasāmaṇeravesālikavajjiputtakā.",
  "tika-vin08t:2328_3": "Parūpahāro ca aññāṇañca kaṅkhāvitaraṇañca parūpahāraaññāṇakaṅkhāvitaraṇā. Ke te?",
  "tika-vin08t:2328_4": "Vādā. Te ādi yesaṃ teti parūpahāraaññāṇakaṅkhāvitaraṇādayo. Vadanti etehīti vādā,",
  "tika-vin08t:2328_5": "parūpahāraaññāṇakaṅkhāvitaraṇādayo vādā etesanti parū…pe… vādā. Ke te? Micchāvādino.",
  "tika-vin08t:2328_6": "Ariṭṭha…pe… puttā ca parūpahāra…pe… vādā ca mahāsaṅghikādayo ca sāsanapaccatthikā",
  "tika-vin08t:2328_7": "nāmāti samuccayadvandavasena yojanā kātabbā. Sesaṃ suviññeyyameva.",
  "tika-vin08t:2329": "Ānisaṃsakathā niṭṭhitā.",
  "tika-vin08t:2330": "Iti vinayasaṅgahasaṃvaṇṇanābhūte vinayālaṅkāre",
  "tika-vin08t:2331": "Pakiṇṇakavinicchayakathālaṅkāro nāma",
  "tika-vin08t:2332": "Catuttiṃsatimo paricchedo.",
  "tika-vin08t:2333": "Nigamanakathāvaṇṇanā",
  "tika-vin08t:2334": "Nigamagāthāsu paṭhamagāthāyaṃ saddhammaṭṭhitikāmena sāsanujjotakārinā parakkamabāhunā narindena ajjhesito so ahaṃ vinayasaṅgahaṃ akāsinti yojanā.",
  "tika-vin08t:2335_0": "Dutiyatatiyagāthāyaṃ teneva parakkamabāhunarindeneva kārite ramme ramaṇīye pāsādasatamaṇḍite",
  "tika-vin08t:2335_1": "pāsādānaṃ satena paṭimaṇḍite nānādumagaṇākiṇṇe bhāvanābhiratālaye bhāvanāya abhiratānaṃ",
  "tika-vin08t:2335_2": "bhikkhūnaṃ ālayabhūte sītalūdakasampanne jetavane jetavananāmake vihāre vasaṃ vasanto",
  "tika-vin08t:2335_3": "hutvā, atha vā vasaṃ vasanto sohaṃ so ahaṃ yogīnaṃ hitaṃ hitabhūtaṃ sāraṃ sāravantaṃ",
  "tika-vin08t:2335_4": "imaṃ īdisaṃ vinayasaṅgahaṃ akāsinti yojanā.",
  "tika-vin08t:2336_0": "Sesagāthāsu iminā ganthakaraṇena yaṃ puññaṃ mayhaṃ siddhaṃ, aññaṃ ito ganthakaraṇato",
  "tika-vin08t:2336_1": "aññabhūtaṃ yaṃ puññaṃ mayā pasutaṃ hoti, etena puññakammena dutiye attasambhave tāvatiṃse",
  "tika-vin08t:2336_2": "pamodento sīlācāraguṇe rato pañcakāmesu alaggo devaputto hutvā paṭhamaṃ paṭhamabhūtaṃ",
  "tika-vin08t:2336_3": "phalaṃ sotāpattiphalaṃ patvāna antime attabhāvamhi lokaggapuggalaṃ nāthaṃ nāthabhūtaṃ",
  "tika-vin08t:2336_4": "sabbasattahite rataṃ metteyyaṃ metteyyanāmakaṃ munipuṅgavaṃ muniseṭṭhaṃ disvāna tassa",
  "tika-vin08t:2336_5": "dhīrassa saddhammadesanaṃ sutvā aggaṃ phalaṃ arahattaphalaṃ adhigantvā labhitvā jinasāsanaṃ",
  "tika-vin08t:2336_6": "sobheyyaṃ sobhāpeyyanti ayaṃ pākaṭayojanā.",
  "tika-vin08t:2337_0": "Etissāya pana yojanāya sati ācariyavarassa vacanaṃ na sampaṭicchanti paṇḍitā. Kathaṃ?",
  "tika-vin08t:2337_1": "Ettha hi ito dutiyabhave tāvatiṃsabhavane devaputto hutvā sotāpattiphalaṃ patvā antimabhave",
  "tika-vin08t:2337_2": "metteyyassa bhagavato dhammadesanaṃ sutvā arahattaphalaṃ labheyyanti ācariyassa patthanā,",
  "tika-vin08t:2337_3": "sā ayuttarūpā hoti. Sotāpannassa hi sattabhavato uddhaṃ paṭisandhi natthi, tāvatiṃsānañca",
  "tika-vin08t:2337_4": "devānaṃ bhavasatenapi bhavasahassenapi bhavasatasahassenapi metteyyassa bhagavato",
  "tika-vin08t:2337_5": "uppajjanakālo appattabbo hoti. Athāpi vadeyya “antarā brahmaloke nibbattitvā metteyyassa",
  "tika-vin08t:2337_6": "bhagavato kāle manusso bhaveyyā”ti, evampi na yujjati. Na hi brahmalokagatānaṃ ariyānaṃ",
  "tika-vin08t:2337_7": "puna kāmabhavūpapatti atthi. Vuttañhi abhidhamme yamakappakaraṇe “rūpadhātuyā cutassa",
  "tika-vin08t:2337_8": "kāmadhātuṃ upapajjantassa satteva anusayā anusentī”ti. Athāpi vadeyya “brahmalokeyeva",
  "tika-vin08t:2337_9": "ṭhatvā aggaphalaṃ labheyyā”ti, tathā ca ācariyassa vacane na dissati, “sobheyyaṃ",
  "tika-vin08t:2337_10": "jinasāsana”nti vuttattā bhikkhubhūtattameva dissati. Na hi bhikkhubhūto sāsanaṃ sobhāpetuṃ",
  "tika-vin08t:2337_11": "sakkoti. Abhidhammatthavibhāvaniyañca –",
  "tika-vin08t:2338": "“Jotayantaṃ tadā tassa, sāsanaṃ suddhamānasaṃ;",
  "tika-vin08t:2339": "Passeyyaṃ sakkareyyañca, garuṃ me sārisambhava”nti. –",
  "tika-vin08t:2340_0": "Bhikkhubhūtameva vuttaṃ. Athāpi vadeyya “antarā dīghāyuko bhummadevo hutvā tadā manusso",
  "tika-vin08t:2340_1": "bhaveyyā”ti, evampi ekassa buddhassa sāvakabhūto ariyapuggalo puna aññassa buddhassa",
  "tika-vin08t:2340_2": "sāvako na bhaveyyāti, ācariyo pana sabbapariyattidharo anekaganthakārako anekesaṃ",
  "tika-vin08t:2340_3": "ganthakārakānaṃ therānaṃ ācariyapācariyabhūto, tena na kevalaṃ idheva imā gāthāyo",
  "tika-vin08t:2340_4": "ṭhapitā, atha kho sāratthadīpanīnāmikāya vinayaṭīkāya avasāne ca ṭhapitā, tasmā bhavitabbamettha",
  "tika-vin08t:2340_5": "kāraṇenāti vīmaṃsitabbametaṃ.",
  "tika-vin08t:2341_0": "Atha vā iminā…pe… devaputto hutvā paṭhamaṃ tāva phalaṃ yathāvuttaṃ tāvatiṃse pamodanasīlācāraguṇe",
  "tika-vin08t:2341_1": "rataṃ pañcakāmesu alaggabhāvasaṅkhātaṃ ānisaṃsaṃ patvāna antime attabhāvamhi…pe…",
  "tika-vin08t:2341_2": "sobheyyanti yojanā. Atha vā iminā…pe… pañcakāmesu alaggo hutvā antime attabhāvamhi…pe…",
  "tika-vin08t:2341_3": "saddhammadesanaṃ sutvā paṭhamaṃ phalaṃ sotāpattiphalaṃ patvā tato paraṃ aggaphalaṃ",
  "tika-vin08t:2341_4": "arahattaphalaṃ adhigantvā jinasāsanaṃ sobheyyanti yojanā. Yathā amhākaṃ bhagavato",
  "tika-vin08t:2341_5": "dhammacakkappavattanasuttantadhammadesanaṃ sutvā aññātakoṇḍaññatthero sotāpattiphalaṃ",
  "tika-vin08t:2341_6": "patvā pacchā arahattaphalaṃ adhigantvā jinasāsanaṃ sobhesi, evanti attho. Ito aññānipi",
  "tika-vin08t:2341_7": "nayāni yathā therassa vacanānukūlāni, tāni paṇḍitehi cintetabbāni.",
  "tika-vin08t:2342": "Nigamanakathāvaṇṇanā niṭṭhitā.",
  "tika-vin08t:2343": "Nigamanakathā",
  "tika-vin08t:2344": "1.",
  "tika-vin08t:2345": "Jambudīpatale ramme, marammavisaye sute;",
  "tika-vin08t:2346": "Tambadīparaṭṭhe ṭhitaṃ, puraṃ ratananāmakaṃ.",
  "tika-vin08t:2347": "2.",
  "tika-vin08t:2348": "Jinasāsanapajjotaṃ, anekaratanākaraṃ;",
  "tika-vin08t:2349": "Sādhujjanānamāvāsaṃ, soṇṇapāsādalaṅkataṃ.",
  "tika-vin08t:2350": "3.",
  "tika-vin08t:2351": "Tasmiṃ ratanapuramhi, rājānekaraṭṭhissaro;",
  "tika-vin08t:2352": "Sirīsudhammarājāti, mahāadhipatīti ca.",
  "tika-vin08t:2353": "4.",
  "tika-vin08t:2354": "Evaṃnāmo mahātejo, rajjaṃ kāresi dhammato;",
  "tika-vin08t:2355": "Kārāpesi rājā maṇi-cūḷaṃ mahantacetiyaṃ.",
  "tika-vin08t:2356": "5.",
  "tika-vin08t:2357": "Tassa kāle brahāraññe, tiriyo nāma pabbato;",
  "tika-vin08t:2358": "Pubbakāraññavāsīnaṃ, nivāso bhāvanāraho.",
  "tika-vin08t:2359": "6.",
  "tika-vin08t:2360": "Aṭṭhārasahi dosehi, mutto pañcaṅgupāgato;",
  "tika-vin08t:2361": "Araññalakkhaṇaṃ patto, baddhasīmāyalaṅkato.",
  "tika-vin08t:2362": "7.",
  "tika-vin08t:2363": "Tasmiṃ pabbate vasanto, mahāthero supākaṭo;",
  "tika-vin08t:2364": "Tipeṭakālaṅkāroti, dvikkhattuṃ laddhalañchano.",
  "tika-vin08t:2365": "8.",
  "tika-vin08t:2366": "Tebhātukanarindānaṃ, garubhūto supesalo;",
  "tika-vin08t:2367": "Kusalo pariyattimhi, paṭipattimhi kārako.",
  "tika-vin08t:2368": "9.",
  "tika-vin08t:2369": "Sohaṃ lajjīpesalehi, bhikkhūhi abhiyācito;",
  "tika-vin08t:2370": "Sāsanassopakārāya, akāsiṃ sīlavaḍḍhanaṃ.",
  "tika-vin08t:2371": "10.",
  "tika-vin08t:2372": "Vinayālaṅkāraṃ nāma, lajjīnaṃ upakārakaṃ;",
  "tika-vin08t:2373": "Suṭṭhu vinayasaṅgaha-vaṇṇanaṃ sādhusevitaṃ.",
  "tika-vin08t:2374": "11.",
  "tika-vin08t:2375": "Rūpachiddanāsakaṇṇe, sampatte jinasāsane;",
  "tika-vin08t:2376": "Chiddasuññasuññarūpe, kaliyugamhi āgate.",
  "tika-vin08t:2377": "12.",
  "tika-vin08t:2378": "Niṭṭhāpitā ayaṃ ṭīkā, mayā sāsanakāraṇā;",
  "tika-vin08t:2379": "Dvīsu soṇṇavihāresu, dvikkhattuṃ laddhaketunā.",
  "tika-vin08t:2380": "13.",
  "tika-vin08t:2381": "Iminā puññakammena, aññena kusalena ca;",
  "tika-vin08t:2382": "Ito cutāhaṃ dutiye, attabhāvamhi āgate.",
  "tika-vin08t:2383": "14.",
  "tika-vin08t:2384": "Himavantapadesamhi, pabbate gandhamādane;",
  "tika-vin08t:2385": "Āsanne maṇiguhāya, mañjūsakadumassa ca.",
  "tika-vin08t:2386": "15.",
  "tika-vin08t:2387": "Tasmiṃ hessaṃ bhummadevo, atidīghāyuko varo;",
  "tika-vin08t:2388": "Paññāvīriyasampanno, buddhasāsanamāmako.",
  "tika-vin08t:2389": "16.",
  "tika-vin08t:2390": "Yāva tiṭṭhati sāsanaṃ, tāva cetiyavandanaṃ;",
  "tika-vin08t:2391": "Bodhipūjaṃ saṅghapūjaṃ, kareyyaṃ tuṭṭhamānaso.",
  "tika-vin08t:2392": "17.",
  "tika-vin08t:2393": "Bhikkhūnaṃ paṭipannānaṃ, veyyāvaccaṃ kareyyahaṃ;",
  "tika-vin08t:2394": "Pariyattābhiyuttānaṃ, kaṅkhāvinodayeyyahaṃ.",
  "tika-vin08t:2395": "18.",
  "tika-vin08t:2396": "Sāsanaṃ paggaṇhantānaṃ, rājūnaṃ sahāyo assaṃ;",
  "tika-vin08t:2397": "Sāsanaṃ niggaṇhantānaṃ, vāretuṃ samattho assaṃ.",
  "tika-vin08t:2398": "19.",
  "tika-vin08t:2399": "Sāsanantaradhāne tu, mañjūsaṃ rukkhamuttamaṃ;",
  "tika-vin08t:2400": "Nandamūlañca pabbhāraṃ, niccaṃ pūjaṃ kareyyahaṃ.",
  "tika-vin08t:2401": "20.",
  "tika-vin08t:2402": "Yadā tu paccekabuddhā, uppajjanti mahāyasā;",
  "tika-vin08t:2403": "Tadā tesaṃ niccakappaṃ, upaṭṭhānaṃ kareyyahaṃ.",
  "tika-vin08t:2404": "21.",
  "tika-vin08t:2405": "Teneva attabhāvena, yāva buddhuppādā ahaṃ;",
  "tika-vin08t:2406": "Tiṭṭhanto buddhuppādamhi, manussesu bhavāmahaṃ.",
  "tika-vin08t:2407": "22.",
  "tika-vin08t:2408": "Metteyyassa bhagavato, pabbajitvāna sāsane;",
  "tika-vin08t:2409": "Tosayitvāna jinaṃ taṃ, labhe byākaraṇuttamaṃ.",
  "tika-vin08t:2410": "23.",
  "tika-vin08t:2411": "Byākaraṇaṃ labhitvāna, pūretvā sabbapāramī;",
  "tika-vin08t:2412": "Anāgatamhi addhāne, buddho hessaṃ sadevaketi.",
  "tika-vin08t:2413": "Vinayālaṅkāraṭīkā samattā."
}