{
  "atk-s0302a0:0": " Namo tassa bhagavato arahato sammāsambuddhassa",
  "atk-s0302a0:1": "Saṁyuttanikāye",
  "atk-s0302a0:2": "Nidānavagga-aṭṭhakathā",
  "atk-s0302a0:3": "1. Nidānasaṁyuttaṁ",
  "atk-s0302a0:4": "1. Buddhavaggo",
  "atk-s0302a0:5": "1. Paṭiccasamuppādasuttavaṇṇanā",
  "atk-s0302a0:6_0": "1.Evaṁme sutanti – nidānavagge paṭhamaṁ paṭiccasamuppādasuttaṁ. Tatrāyaṁ anupubbapadavaṇṇanā",
  "atk-s0302a0:6_1": "– tatra kho bhagavā bhikkhū āmantesīti, ettha tatrāti desakālaparidīpanaṁ. Tañhi",
  "atk-s0302a0:6_2": "‘‘yaṁ samayaṁ viharati, tatra samaye, yasmiñca jetavane viharati, tatra jetavane’’ti",
  "atk-s0302a0:6_3": "dīpeti. Bhāsitabbayutte vā desakāle dīpeti. Na hi bhagavā ayutte dese kāle ca dhammaṁ",
  "atk-s0302a0:6_4": "bhāsati. ‘‘Akālo kho tāva bāhiyā’’tiādi (udā. 10) cettha sādhakaṁ. Khoti padapūraṇamatte,",
  "atk-s0302a0:6_5": "avadhāraṇe ādikālatthe vā nipāto. Bhagavāti lokagarudīpanaṁ. Bhikkhūti kathāsavanayuttapuggalavacanaṁ.",
  "atk-s0302a0:6_6": "Apicettha ‘‘bhikkhakoti bhikkhu, bhikkhācariyaṁ ajjhūpagatoti bhikkhū’’tiādinā (pārā.",
  "atk-s0302a0:6_7": "45; vibha. 510) nayena vacanattho veditabbo. Āmantesīti ālapi, abhāsi, sambodhesi,",
  "atk-s0302a0:6_8": "ayamettha attho. Aññatra pana ñāpanepi hoti. Yathāha – ‘‘āmantayāmi vo, bhikkhave,",
  "atk-s0302a0:6_9": "paṭivedayāmi vo, bhikkhave’’ti. Pakkosanepi. Yathāha – ‘‘ehi tvaṁ, bhikkhu, mama",
  "atk-s0302a0:6_10": "vacanena sāriputtaṁ āmantehī’’ti (a. ni. 9.11). Bhikkhavoti āmantanākāradīpanaṁ.",
  "atk-s0302a0:6_11": "Tañca bhikkhanasīlatādiguṇayogasiddhattā vuttaṁ. Bhikkhanasīlatāguṇayuttopi hi bhikkhu,",
  "atk-s0302a0:6_12": "bhikkhanadhammatāguṇayuttopi bhikkhane sādhukāritāguṇayuttopīti saddavidū maññanti.",
  "atk-s0302a0:6_13": "Tena ca tesaṁ bhikkhanasīlatādiguṇayogasiddhena vacanena hīnādhikajanasevitavuttiṁ",
  "atk-s0302a0:6_14": "pakāsento uddhatadīnabhāvaniggahaṁ karoti. ‘‘Bhikkhavo’’ti iminā ca karuṇāvipphārasommahadayanayananipātapubbaṅgamena",
  "atk-s0302a0:6_15": "vacanena te attano abhimukhe karonto teneva kathetukamyatādīpakena nesaṁ vacanena",
  "atk-s0302a0:6_16": "sotukamyataṁ janeti, teneva ca sambodhanatthena sādhukaṁ manasikārepi niyojeti. Sādhukaṁ",
  "atk-s0302a0:6_17": "manasikārāyattā hi sāsanasampatti.",
  "atk-s0302a0:7_0": "Aparesupi devamanussesu vijjamānesu kasmā bhikkhūyeva āmantesīti ce? Jeṭṭhaseṭṭhāsannasadāsannihitabhāvato.",
  "atk-s0302a0:7_1": "Sabbaparisasādhāraṇā hi bhagavato dhammadesanā, parisāya jeṭṭhā bhikkhū paṭhamaṁ",
  "atk-s0302a0:7_2": "uppannattā, seṭṭhā anagāriyabhāvaṁ ādiṁ katvā satthucariyānuvidhāyakattā sakalasāsanapaṭiggāhakattā",
  "atk-s0302a0:7_3": "ca, āsannā tattha nisinnesu satthusantikattā, sadāsannihitā satthusantikāvacarattāti.",
  "atk-s0302a0:7_4": "Apica te dhammadesanāya bhājanaṁ yathānusiṭṭhaṁ paṭipattisabbhāvato. Visesato ca",
  "atk-s0302a0:7_5": "ekacce bhikkhūyeva sandhāya ayaṁ desanāpīti evaṁ āmantesi.",
  "atk-s0302a0:8_0": "Kimatthaṁ pana bhagavā dhammaṁ desento paṭhamaṁ bhikkhū āmantesi, na dhammameva desesīti?",
  "atk-s0302a0:8_1": "Satijananatthaṁ. Bhikkhū aññaṁ cintentāpi vikkhittacittāpi dhammaṁ paccavekkhantāpi",
  "atk-s0302a0:8_2": "kammaṭṭhānaṁ manasikarontāpi nisinnā honti. Te anāmantetvā dhamme desiyamāne ‘‘ayaṁ",
  "atk-s0302a0:8_3": "desanā kiṁnidānā kiṁpaccayā katamāya aṭṭhuppattiyā desitā’’ti sallakkhetuṁ asakkontā",
  "atk-s0302a0:8_4": "duggahitaṁ vā gaṇheyyuṁ, na vā gaṇheyyuṁ, tena nesaṁ satijananatthaṁ bhagavā paṭhamaṁ",
  "atk-s0302a0:8_5": "āmantetvā pacchā dhammaṁ deseti.",
  "atk-s0302a0:9_0": "Bhadanteti gāravavacanametaṁ, satthuno paṭivacanadānaṁ vā. Apicettha ‘‘bhikkhavo’’ti",
  "atk-s0302a0:9_1": "vadamāno bhagavā bhikkhū ālapati. ‘‘Bhadante’’ti vadamānā te bhagavantaṁ paccālapanti.",
  "atk-s0302a0:9_2": "Tathā hi ‘‘bhikkhavo’’ti bhagavā ābhāsati, ‘‘bhadante’’ti paccābhāsanti. ‘‘Bhikkhavo’’ti",
  "atk-s0302a0:9_3": "paṭivacanaṁ dāpeti, ‘‘bhadante’’ti paṭivacanaṁ denti. Te bhikkhūti ye bhagavā āmantesi,",
  "atk-s0302a0:9_4": "te. Bhagavato paccassosunti bhagavato āmantanaṁ patiassosuṁ, abhimukhā hutvā suṇiṁsu",
  "atk-s0302a0:9_5": "sampaṭicchiṁsu paṭiggahesunti attho. Bhagavā etadavocāti, bhagavā etaṁ idāni vattabbaṁ",
  "atk-s0302a0:9_6": "sakalasuttaṁ avoca. Ettāvatā yaṁ āyasmatā ānandena atthabyañjanasampannassa buddhānaṁ",
  "atk-s0302a0:9_7": "desanāñāṇagambhīrabhāvasaṁsūcakassa imassa suttassa sukhāvagāhaṇatthaṁ kāladesadesakaparisāpadesappaṭimaṇḍitaṁ",
  "atk-s0302a0:9_8": "nidānaṁ bhāsitaṁ, tassa atthavaṇṇanā samattā.",
  "atk-s0302a0:10_0": "Idāni paṭiccasamuppādaṁ votiādinā nayena bhagavatā nikkhittassa suttassa saṁvaṇṇanāya",
  "atk-s0302a0:10_1": "okāso anuppatto. Sā panesā suttavaṇṇanā yasmā suttanikkhepaṁ vicāretvā vuccamānā",
  "atk-s0302a0:10_2": "pākaṭā hoti, tasmā suttanikkhepaṁ tāva vicāressāma. Cattāro hi suttanikkhepā – attajjhāsayo,",
  "atk-s0302a0:10_3": "parajjhāsayo, pucchāvasiko, aṭṭhuppattikoti. Tattha yāni suttāni bhagavā parehi anajjhiṭṭho",
  "atk-s0302a0:10_4": "kevalaṁ attano ajjhāsayeneva katheti, seyyathidaṁ – dasabalasuttantahārako candopama-vīṇopama-sammappadhāna-iddhipāda-indriyabala-bojjhaṅgamaggaṅga-suttantahārakoti",
  "atk-s0302a0:10_5": "evamādīni, tesaṁ attajjhāsayo nikkhepo.",
  "atk-s0302a0:11_0": "Yāni pana ‘‘paripakkā kho rāhulassa vimuttiparipācanīyā dhammā. Yaṁnūnāhaṁ rāhulaṁ",
  "atk-s0302a0:11_1": "uttariṁ āsavānaṁ khaye vineyya’’nti (saṁ. ni. 4.121; ma. ni. 3.416) evaṁ paresaṁ",
  "atk-s0302a0:11_2": "ajjhāsayaṁ khantiṁ nijjhānakkhamaṁ manaṁ abhinīhāraṁ bujjhanabhāvañca apekkhitvā",
  "atk-s0302a0:11_3": "parajjhāsayavasena kathitāni, seyyathidaṁ – cūḷarāhulovādasuttaṁ, mahārāhulovādasuttaṁ,",
  "atk-s0302a0:11_4": "dhammacakkappavattanaṁ, anattalakkhaṇasuttaṁ, āsīvisopamasuttaṁ, dhātuvibhaṅgasuttanti,",
  "atk-s0302a0:11_5": "evamādīni, tesaṁ parajjhāsayo nikkhepo.",
  "atk-s0302a0:12_0": "Bhagavantaṁ pana upasaṅkamitvā catasso parisā cattāro vaṇṇā nāgā supaṇṇā gandhabbā",
  "atk-s0302a0:12_1": "asurā yakkhā mahārājāno tāvatiṁsādayo devā mahābrahmāti evamādayo ‘‘bojjhaṅgā bojjhaṅgāti,",
  "atk-s0302a0:12_2": "bhante, vuccanti – (saṁ. ni. 5.202) nīvaraṇā nīvaraṇāti, bhante, vuccanti – ime nu",
  "atk-s0302a0:12_3": "kho, bhante, pañcupādānakkhandhā, kiṁsūdha vittaṁ purisassa seṭṭha’’ntiādinā (saṁ.",
  "atk-s0302a0:12_4": "ni. 1.246; su. ni. 183) nayena pañhaṁ pucchanti. Evaṁ puṭṭhena bhagavatā yāni kathitāni",
  "atk-s0302a0:12_5": "bojjhaṅgasaṁyuttādīni, yāni vā panaññānipi devatāsaṁyutta, mārasaṁyutta, brahmasaṁyutta,",
  "atk-s0302a0:12_6": "sakkapañha, cūḷavedalla, mahāvedalla, sāmaññaphalaāḷavaka, sūciloma, kharalomasuttādīni,",
  "atk-s0302a0:12_7": "tesaṁ pucchāvasiko nikkhepo.",
  "atk-s0302a0:13_0": "Yāni pana tāni uppannaṁ kāraṇaṁ paṭicca kathitāni, seyyathidaṁ – dhammadāyādaṁ. Cūḷasīhanādasuttaṁ",
  "atk-s0302a0:13_1": "puttamaṁsūpamaṁ dārukkhandhūpamaṁ aggikkhandhūpamaṁ pheṇapiṇḍūpamaṁ pāricchattakūpamanti",
  "atk-s0302a0:13_2": "evamādīni, tesaṁ aṭṭhuppattiko nikkhepo.",
  "atk-s0302a0:14_0": "Evametesu catūsu nikkhepesu imassa paṭiccasamuppādasuttassa parajjhāsayo nikkhepo.",
  "atk-s0302a0:14_1": "Parapuggalajjhāsayavasena hidaṁ bhagavatā nikkhittaṁ. Katamesaṁ puggalānaṁ ajjhāsayavasenāti?",
  "atk-s0302a0:14_2": "Ugghaṭitaññūnaṁ. Cattāro hi puggalā ugghaṭitaññū vipañcitaññū neyyo padaparamoti.",
  "atk-s0302a0:14_3": "Tattha yassa puggalassa saha udāhaṭavelāya dhammābhisamayo hoti, ayaṁ vuccati puggalo",
  "atk-s0302a0:14_4": "ugghaṭitaññū. Yassa puggalassa saṁkhittena bhāsitassa vitthārena atthe vibhajiyamāne",
  "atk-s0302a0:14_5": "dhammābhisamayo hoti, ayaṁ vuccati puggalo vipañcitaññū. Yassa puggalassa uddesato",
  "atk-s0302a0:14_6": "paripucchato yoniso manasikaroto, kalyāṇamitte sevato, bhajato, payirupāsato, anupubbena",
  "atk-s0302a0:14_7": "dhammābhisamayo hoti, ayaṁ vuccati puggalo neyyo. Yassa puggalassa bahumpi suṇato,",
  "atk-s0302a0:14_8": "bahumpi dhārayato, bahumpi vācayato na tāya jātiyā dhammābhisamayo hoti, ayaṁ vuccati",
  "atk-s0302a0:14_9": "puggalo padaparamo. Iti imesu catūsu puggalesu ugghaṭitaññūpuggalānaṁ ajjhāsayavasena",
  "atk-s0302a0:14_10": "idaṁ suttaṁ nikkhittaṁ.",
  "atk-s0302a0:15_0": "Tadā kira pañcasatā janapadavāsikā bhikkhū sabbeva ekacarā dvicarā ticarā catucarā",
  "atk-s0302a0:15_1": "pañcacarā sabhāgavuttino dhutaṅgadharā āraddhavīriyā yuttayogā vipassakā saṇhaṁ sukhumaṁ",
  "atk-s0302a0:15_2": "suññataṁ paccayākāradesanaṁ patthayamānā sāyanhasamaye bhagavantaṁ upasaṅkamitvā,",
  "atk-s0302a0:15_3": "vanditvā, rattakambalasāṇiyā parikkhipamānā viya desanaṁ paccāsīsamānā parivāretvā",
  "atk-s0302a0:15_4": "nisīdiṁsu. Tesaṁ ajjhāsayavasena bhagavā idaṁ suttaṁ ārabhi. Yathā hi cheko cittakāro",
  "atk-s0302a0:15_5": "aparikammakatabhittiṁ labhitvā, na āditova rūpaṁ samuṭṭhāpesi, mahāmattikalepādīhi",
  "atk-s0302a0:15_6": "pana bhittiparikammaṁ tāva katvā , kataparikammāya bhittiyā rūpaṁ samuṭṭhāpeti, kataparikammaṁ",
  "atk-s0302a0:15_7": "pana bhittiṁ labhitvā, bhittiparikammabyāpāraṁ akatvā, raṅgajātāni yojetvā, vaṭṭikaṁ",
  "atk-s0302a0:15_8": "vā tūlikaṁ vā ādāya rūpameva samuṭṭhāpeti, evameva bhagavā akatābhinivesaṁ ādikammikakulaputtaṁ",
  "atk-s0302a0:15_9": "labhitvā nāssa āditova arahattapadaṭṭhānaṁ saṇhaṁ sukhumaṁ suññataṁ vipassanālakkhaṇaṁ",
  "atk-s0302a0:15_10": "ācikkhati, sīlasamādhikammassakatādiṭṭhisampadāya pana yojento pubbabhāgapaṭipadaṁ",
  "atk-s0302a0:15_11": "tāva ācikkhati. Yaṁ sandhāya vuttaṁ –",
  "atk-s0302a0:16_0": "‘‘Tasmātiha tvaṁ, bhikkhu, ādimeva visodhehi kusalesu dhammesu. Ko cādi kusalānaṁ",
  "atk-s0302a0:16_1": "dhammānaṁ? Sīlañca suvisuddhaṁ diṭṭhi ca ujukā. Yato kho te, bhikkhu, sīlañca suvisuddhaṁ",
  "atk-s0302a0:16_2": "bhavissati diṭṭhi ca ujukā. Tato tvaṁ, bhikkhu, sīlaṁ nissāya sīle patiṭṭhāya cattāro",
  "atk-s0302a0:16_3": "satipaṭṭhāne tividhena bhāveyyāsi. Katame cattāro? Idha tvaṁ, bhikkhu, ajjhattaṁ",
  "atk-s0302a0:16_4": "vā kāye kāyānupassī viharāhi ātāpī sampajāno satimā vineyya loke abhijjhādomanassaṁ.",
  "atk-s0302a0:16_5": "Bahiddhā vā kāye…pe… ajjhattabahiddhā vā kāye…pe… dhammesu dhammānupassī viharāhi",
  "atk-s0302a0:16_6": "ātāpī sampajāno satimā vineyya loke abhijjhādomanassaṁ. Yato kho tvaṁ, bhikkhu, sīlaṁ",
  "atk-s0302a0:16_7": "nissāya sīle patiṭṭhāya ime cattāro satipaṭṭhāne evaṁ tividhena bhāvessasi, tato",
  "atk-s0302a0:16_8": "tuyhaṁ, bhikkhu, yā ratti vā divaso vā āgamissati, vuddhiyeva pāṭikaṅkhā kusalesu",
  "atk-s0302a0:16_9": "dhammesu, no parihānī’’ti (saṁ. ni. 5.369).",
  "atk-s0302a0:17": "Evaṁ ādikammikakulaputtassa sīlakathāya parikammaṁ kathetvā, arahattapadaṭṭhānaṁ saṇhaṁ sukhumaṁ suññataṁ vipassanālakkhaṇaṁ ācikkhati.",
  "atk-s0302a0:18_0": "Parisuddhasīlaṁ pana āraddhavīriyaṁ yuttayogaṁ vipassakaṁ labhitvā, nāssa pubbabhāgapaṭipadaṁ",
  "atk-s0302a0:18_1": "ācikkhati, ujukameva pana arahattapadaṭṭhānaṁ saṇhaṁ sukhumaṁ suññataṁ vipassanālakkhaṇaṁ",
  "atk-s0302a0:18_2": "ācikkhati. Ime pañcasatā bhikkhū pubbabhāgapaṭipadaṁ parisodhetvā ṭhitā sudhantasuvaṇṇasadisā",
  "atk-s0302a0:18_3": "suparimajjitamaṇikkhandhasannibhā, eko lokuttaramaggova nesaṁ anāgato. Iti tassāgamanatthāya",
  "atk-s0302a0:18_4": "satthā tesaṁ ajjhāsayaṁ apekkhamāno idaṁ suttaṁ ārabhi.",
  "atk-s0302a0:19_0": "Tattha paṭiccasamuppādanti paccayākāraṁ. Paccayākāro hi aññamaññaṁ paṭicca sahite",
  "atk-s0302a0:19_1": "dhamme uppādeti. Tasmā paṭiccasamuppādoti vuccati. Ayamettha saṅkhepo, vitthāro pana",
  "atk-s0302a0:19_2": "visuddhimaggato gahetabbo.",
  "atk-s0302a0:20_0": "Voti ayaṁ vo-saddo paccatta-upayogakaraṇa-sampadāna-sāmivacana-padapūraṇesu dissati.",
  "atk-s0302a0:20_1": "‘‘Kacci pana vo anuruddhā samaggā sammodamānā’’tiādīsu (ma. ni. 1.326; mahāva. 466)",
  "atk-s0302a0:20_2": "hi paccatte dissati. ‘‘Gacchatha, bhikkhave, paṇāmemi vo’’tiādīsu (ma. ni. 2.157)",
  "atk-s0302a0:20_3": "upayoge. ‘‘Na vo mama santike vatthabba’’ntiādīsu (ma. ni. 2.157) karaṇe. ‘‘Vanapatthapariyāyaṁ",
  "atk-s0302a0:20_4": "vo, bhikkhave, desessāmī’’tiādīsu (ma. ni. 1.190) sampadāne. ‘‘Sabbesaṁ vo, sāriputta,",
  "atk-s0302a0:20_5": "subhāsita’’ntiādīsu (ma. ni. 1.345) sāmivacane. ‘‘Ye hi vo ariyā parisuddhakāyakammantā’’tiādīsu",
  "atk-s0302a0:20_6": "(ma. ni. 1.35) padapūraṇamatte. Idha panāyaṁ sampadāne daṭṭhabbo. Bhikkhaveti patissavena",
  "atk-s0302a0:20_7": "abhimukhībhūtānaṁ puna ālapanaṁ. Desessāmīti desanāpaṭijānanaṁ. Taṁ suṇāthāti taṁ",
  "atk-s0302a0:20_8": "paṭiccasamuppādaṁ taṁ desanaṁ mayā vuccamānaṁ suṇātha.",
  "atk-s0302a0:21_0": "Sādhukaṁ manasi karothāti ettha pana sādhukaṁ sādhūti ekatthametaṁ. Ayañca sādhusaddo",
  "atk-s0302a0:21_1": "āyācana-sampaṭicchana-sampahaṁsana-sundara-daḷhīkammādīsu dissati. ‘‘Sādhu me, bhante,",
  "atk-s0302a0:21_2": "bhagavā saṁkhittena dhammaṁ desetū’’tiādīsu (a. ni. 4.257; saṁ. ni. 4.65; 5.381)",
  "atk-s0302a0:21_3": "hi āyācane dissati. ‘‘Sādhu, bhanteti kho so bhikkhu bhagavato bhāsitaṁ abhinanditvā",
  "atk-s0302a0:21_4": "anumoditvā’’tiādīsu (ma. ni. 3.86) sampaṭicchane. ‘‘Sādhu sādhu, sāriputtā’’tiādīsu",
  "atk-s0302a0:21_5": "(dī. ni. 3.349) sampahaṁsane.",
  "atk-s0302a0:22": "‘‘Sādhu dhammarucī rājā, sādhu paññāṇavā naro;",
  "atk-s0302a0:23": "Sādhu mittānamaddubbho, pāpassa akaraṇaṁ sukha’’nti. –",
  "atk-s0302a0:24_0": "Ādīsu (jā. 2.18.101) sundare. ‘‘Tena hi, brāhmaṇa, sādhukaṁ suṇāhī’’tiādīsu (a. ni.",
  "atk-s0302a0:24_1": "5.192) sādhukasaddoyeva daḷhīkamme āṇattiyantipi vuccati. Idha panāyaṁ ettheva daḷhīkamme",
  "atk-s0302a0:24_2": "āṇattiyā ca attho veditabbo, sundaratthepi vaṭṭati. Daḷhīkaraṇatthena hi ‘‘daḷhaṁ",
  "atk-s0302a0:24_3": "imaṁ dhammaṁ suṇātha, suggahitaṁ gaṇhantā’’, āṇattiatthena ‘‘mama āṇattiyā suṇātha’’",
  "atk-s0302a0:24_4": "sundaratthena ‘‘sundaramimaṁ bhaddakaṁ dhammaṁ suṇāthā’’ti etaṁ dīpitaṁ hoti. Manasi",
  "atk-s0302a0:24_5": "karothāti āvajjetha. Samannāharathāti attho. Avikkhittacittā hutvā nisāmetha, citte",
  "atk-s0302a0:24_6": "karothāti adhippāyo.",
  "atk-s0302a0:25_0": "Idānettha taṁ suṇāthāti sotindriyavikkhepanivāraṇametaṁ. Sādhukaṁ manasi karothāti",
  "atk-s0302a0:25_1": "manasikāre daḷhīkammaniyojanena manindriyavikkhepanivāraṇaṁ. Purimañcettha byañjanavipallāsagāhanivāraṇaṁ,",
  "atk-s0302a0:25_2": "pacchimaṁ atthavipallāsagāhanivāraṇaṁ. Purimena ca dhammassavane niyojeti, pacchimena",
  "atk-s0302a0:25_3": "sutānaṁ dhammānaṁ dhāraṇūpaparikkhāsu. Purimena ca ‘‘sabyañjano ayaṁ dhammo, tasmā",
  "atk-s0302a0:25_4": "savanīyo’’ti dīpeti, pacchimena ‘‘sāttho, tasmā manasi kātabbo’’ti. Sādhukapadaṁ",
  "atk-s0302a0:25_5": "vā ubhayapadehi yojetvā, ‘‘yasmā ayaṁ dhammo dhammagambhīro ca desanāgambhīro ca,",
  "atk-s0302a0:25_6": "tasmā suṇātha sādhukaṁ. Yasmā atthagambhīro ca paṭivedhagambhīro ca, tasmā sādhukaṁ",
  "atk-s0302a0:25_7": "manasi karothā’’ti evaṁ yojanā veditabbā. Bhāsissāmīti desessāmi. ‘‘Taṁ suṇāthā’’ti",
  "atk-s0302a0:25_8": "ettha paṭiññātaṁ desanaṁ saṁkhittatova na desessāmi, apica kho vitthāratopi naṁ bhāsissāmīti",
  "atk-s0302a0:25_9": "vuttaṁ hoti. Saṅkhepavitthāravācakāni hi etāni padāni. Yathāha vaṅgīsatthero –",
  "atk-s0302a0:26": "‘‘Saṁkhittenapi deseti, vitthārenapi bhāsati;",
  "atk-s0302a0:27": "Sāḷikāyiva nigghoso, paṭibhānaṁ udīrayī’’ti. (saṁ. ni. 1.214; theragā. 1241);",
  "atk-s0302a0:28": "Evaṁ vutte ussāhajātā hutvā evaṁ, bhanteti kho te bhikkhū bhagavato paccassosuṁ satthu vacanaṁ sampaṭicchiṁsu, paṭiggahesunti vuttaṁ hoti.",
  "atk-s0302a0:29_0": "Atha nesaṁ bhagavā etadavoca – etaṁ idāni vattabbaṁ ‘‘katamo ca, bhikkhave, paṭiccasamuppādo’’tiādiṁ",
  "atk-s0302a0:29_1": "sakalaṁ suttaṁ avoca. Tattha katamo ca, bhikkhave, paṭiccasamuppādoti kathetukamyatāpucchā.",
  "atk-s0302a0:29_2": "Pañcavidhā hi pucchā adiṭṭhajotanāpucchā diṭṭhasaṁsandanāpucchā vimaticchedanāpucchā",
  "atk-s0302a0:29_3": "anumatipucchā kathetukamyatāpucchāti, tāsaṁ idaṁ nānattaṁ –",
  "atk-s0302a0:30_0": "Katamā adiṭṭhajotanā pucchā (mahāni. 150; cūḷani. puṇṇakamāṇavapucchāniddesa 12)?",
  "atk-s0302a0:30_1": "Pakatiyā lakkhaṇaṁ aññātaṁ hoti adiṭṭhaṁ atulitaṁ atīritaṁ avibhūtaṁ avibhāvitaṁ.",
  "atk-s0302a0:30_2": "Tassa ñāṇāya dassanāya tulanāya tīraṇāya vibhūtāya vibhāvanatthāya pañhaṁ pucchati.",
  "atk-s0302a0:30_3": "Ayaṁ adiṭṭhajotanāpucchā.",
  "atk-s0302a0:31_0": "Katamā diṭṭhasaṁsandanāpucchā? Pakatiyā lakkhaṇaṁ ñātaṁ hoti diṭṭhaṁ tulitaṁ tīritaṁ",
  "atk-s0302a0:31_1": "vibhūtaṁ vibhāvitaṁ. So aññehi paṇḍitehi saddhiṁ saṁsandanatthāya pañhaṁ pucchati.",
  "atk-s0302a0:31_2": "Ayaṁ diṭṭhasaṁsandanāpucchā.",
  "atk-s0302a0:32_0": "Katamā vimaticchedanāpucchā? Pakatiyā saṁsayapakkhando hoti vimatipakkhando dveḷhakajāto",
  "atk-s0302a0:32_1": "– ‘‘evaṁ nu kho, na nu kho, kathaṁ nu kho’’ti, so vimaticchedanatthāya pañhaṁ pucchati,",
  "atk-s0302a0:32_2": "ayaṁ vimaticchedanāpucchā.",
  "atk-s0302a0:33_0": "Katamā anumatipucchā? Bhagavā bhikkhūnaṁ anumatiyā pañhaṁ pucchati – ‘‘taṁ kiṁ maññatha,",
  "atk-s0302a0:33_1": "bhikkhave, rūpaṁ niccaṁ vā aniccaṁ vā’’ti, aniccaṁ, bhante. Yaṁ panāniccaṁ dukkhaṁ",
  "atk-s0302a0:33_2": "vā taṁ sukhaṁ vāti, dukkhaṁ, bhante. Yaṁ panāniccaṁ dukkhaṁ vipariṇāmadhammaṁ, kallaṁ",
  "atk-s0302a0:33_3": "nu taṁ samanupassituṁ – ‘‘etaṁ mama esohamasmi eso me attā’’ti, no hetaṁ bhanteti",
  "atk-s0302a0:33_4": "(saṁ. ni. 3.79). Ayaṁ anumatipucchā.",
  "atk-s0302a0:34": "Katamā kathetukamyatāpucchā? Bhagavā bhikkhūnaṁ kathetukamyatāya pañhaṁ pucchati – ‘‘cattārome, bhikkhave, satipaṭṭhānā. Katame cattāro’’ti? Ayaṁ kathetukamyatāpucchāti.",
  "atk-s0302a0:35_0": "Tattha buddhānaṁ purimā tisso pucchā natthi. Kasmā? Buddhānañhi tīsu addhāsu kiñci",
  "atk-s0302a0:35_1": "saṅkhataṁ addhāvimuttaṁ vā asaṅkhataṁ adiṭṭhaṁ ajotitaṁ atulitaṁ atīritaṁ avibhūtaṁ",
  "atk-s0302a0:35_2": "avibhāvitaṁ nāma natthi. Tena nesaṁ adiṭṭhajotanāpucchā natthi. Yaṁ pana bhagavatā",
  "atk-s0302a0:35_3": "attano ñāṇena paṭividdhaṁ, tassa aññena samaṇena vā brāhmaṇena vā devena vā mārena",
  "atk-s0302a0:35_4": "vā brahmunā vā saddhiṁ saṁsandanakiccaṁ natthi. Tenassa diṭṭhasaṁsandanāpucchā natthi.",
  "atk-s0302a0:35_5": "Yasmā panesa akathaṁkathī tiṇṇavicikiccho sabbadhammesu vihatasaṁsayo. Tenassa vimaticchedanāpucchā",
  "atk-s0302a0:35_6": "natthi. Itarā pana dve pucchā bhagavato atthi. Tāsu ayaṁ kathetukamyatā pucchāti veditabbā.",
  "atk-s0302a0:36_0": "Idāni tāva pucchāya puṭṭhaṁ paccayākāraṁ vibhajanto avijjāpaccayā, bhikkhave, saṅkhārātiādimāha.",
  "atk-s0302a0:36_1": "Ettha ca yathā nāma ‘‘pitaraṁ kathessāmī’’ti āraddho ‘‘tissassa pitā soṇassa pitā’’ti",
  "atk-s0302a0:36_2": "paṭhamataraṁ puttampi katheti, evameva bhagavā paccayaṁ kathetuṁ āraddho ‘‘avijjāpaccayā",
  "atk-s0302a0:36_3": "saṅkhārā’’tiādinā nayena saṅkhārādīnaṁ paccaye avijjādidhamme kathento paccayuppannampi",
  "atk-s0302a0:36_4": "kathesi. Āhāravaggassa pana pariyosāne ‘‘paṭiccasamuppādañca vo, bhikkhave, desessāmi",
  "atk-s0302a0:36_5": "paṭiccasamuppanne ca dhamme’’ti (saṁ. ni. 2.20) ubhayaṁ ārabhitvā ubhayampi kathesi.",
  "atk-s0302a0:36_6": "Idāni avijjāpaccayā saṅkhārātiādīsu pana avijjā ca sā paccayo cāti avijjāpaccayo.",
  "atk-s0302a0:36_7": "Tasmā avijjāpaccayā saṅkhārā sambhavantīti iminā nayena attho veditabbo. Ayamettha",
  "atk-s0302a0:36_8": "saṅkhepo, vitthārena pana sabbākārasampannā anulomapaṭiccasamuppādakathā visuddhimagge",
  "atk-s0302a0:36_9": "kathitā, tasmā sā tattha kathitavaseneva gahetabbā.",
  "atk-s0302a0:37_0": "Paṭilomakathāyaṁ pana avijjāya tvevāti avijjāya tu eva. Asesavirāganirodhāti virāgasaṅkhātena",
  "atk-s0302a0:37_1": "maggena asesanirodhā. Saṅkhāranirodhoti saṅkhārānaṁ anuppādanirodho hoti. Evaṁnirodhānaṁ",
  "atk-s0302a0:37_2": "pana saṅkhārānaṁ nirodhā viññāṇādīnañca nirodhā nāmarūpādīni niruddhāniyeva hontīti",
  "atk-s0302a0:37_3": "dassetuṁ saṅkhāranirodhā viññāṇanirodhotiādīni vatvā, evametassa kevalassa dukkhakkhandhassa",
  "atk-s0302a0:37_4": "nirodho hotīti āha. Tattha kevalassāti sakalassa, suddhassa vā, sattavirahitassāti",
  "atk-s0302a0:37_5": "attho. Dukkhakkhandhassāti dukkharāsissa. Nirodho hotīti anuppādo hoti. Iti bhagavā",
  "atk-s0302a0:37_6": "anulomato dvādasahi padehi vaṭṭakathaṁ kathetvā tameva vaṭṭaṁ vinivaṭṭetvā paṭilomato",
  "atk-s0302a0:37_7": "dvādasahi padehi vivaṭṭaṁ kathento arahattena desanāya kūṭaṁ gaṇhi. Desanāpariyosāne",
  "atk-s0302a0:37_8": "te pañcasatā āraddhavipassakā ugghaṭitaññūpuggalā sūriyarasmisamphuṭṭhāni paripākagatāni",
  "atk-s0302a0:37_9": "padumāni viya saccāni bujjhitvā arahattaphale patiṭṭhahiṁsu.",
  "atk-s0302a0:38_0": "Idamavoca bhagavāti idaṁ vaṭṭavivaṭṭavasena sakalasuttaṁ bhagavā avoca. Attamanā",
  "atk-s0302a0:38_1": "te bhikkhūti tuṭṭhacittā te pañcasatā khīṇāsavā bhikkhū. Bhagavato bhāsitaṁ abhinandunti",
  "atk-s0302a0:38_2": "karavīkarutamañjunā kaṇṇasukhena paṇḍitajanahadayānaṁ amatābhisekasadisena brahmassarena",
  "atk-s0302a0:38_3": "bhāsato bhagavato vacanaṁ abhinandiṁsu, anumodiṁsu ceva sampaṭicchiṁsu cāti attho. Tenetaṁ vuccati –",
  "atk-s0302a0:39": "‘‘Subhāsitaṁ sulapitaṁ, sādhu sādhūti tādino;",
  "atk-s0302a0:40": "Anumodamānā sirasā, sampaṭicchiṁsu bhikkhavo’’ti.",
  "atk-s0302a0:41": "Paṭhamapaṭiccasamuppādasuttavaṇṇanā niṭṭhitā.",
  "atk-s0302a0:42": "2. Vibhaṅgasuttavaṇṇanā",
  "atk-s0302a0:43_0": "2. Dutiyepi vuttanayeneva suttanikkhepo veditabbo. Ayaṁ pana viseso – paṭhamaṁ ugghaṭitaññūpuggalānaṁ",
  "atk-s0302a0:43_1": "vasena saṅkhepato dassitaṁ, idaṁ vipañcitaññūnaṁ vasena vitthāratoti. Imasmiñca pana",
  "atk-s0302a0:43_2": "sutte catasso vallihārakapurisūpamā vattabbā, tā visuddhimagge vuttā eva. Yathā hi",
  "atk-s0302a0:43_3": "vallihārako puriso valliyā aggaṁ disvā tadanusārena mūlaṁ pariyesanto taṁ disvā valliṁ",
  "atk-s0302a0:43_4": "mūle chetvā ādāya kamme upaneyya, evaṁ bhagavā vitthāradesanaṁ desento paṭiccasamuppādassa",
  "atk-s0302a0:43_5": "aggabhūtā jarāmaraṇā paṭṭhāya yāva mūlabhūtaṁ avijjāpadaṁ, tāva desanaṁ āharitvā",
  "atk-s0302a0:43_6": "puna vaṭṭavivaṭṭaṁ desento niṭṭhapesi.",
  "atk-s0302a0:44_0": "Tatrāyaṁ jarāmaraṇādīnaṁ vitthāradesanāya atthanicchayo – jarāmaraṇaniddese tāva",
  "atk-s0302a0:44_1": "tesaṁ tesanti ayaṁ saṅkhepato anekesaṁ sattānaṁ sādhāraṇaniddesoti viññātabbo. Yā",
  "atk-s0302a0:44_2": "devadattassa jarā, yā somadattassāti evañhi divasampi kathentassa neva sattā pariyādānaṁ",
  "atk-s0302a0:44_3": "gacchanti. Imehi pana dvīhi padehi na koci satto apariyādinno hoti. Tasmā vuttaṁ,",
  "atk-s0302a0:44_4": "‘‘ayaṁ saṅkhepato anekesaṁ sattānaṁ sādhāraṇaniddeso’’ti. Tamhi tamhīti ayaṁ gatijātivasena",
  "atk-s0302a0:44_5": "anekesaṁ sattanikāyānaṁ sādhāraṇaniddeso. Sattanikāyeti sādhāraṇaniddesena niddiṭṭhassa",
  "atk-s0302a0:44_6": "sarūpanidassanaṁ. Jarā jīraṇatātiādīsu pana jarāti sabhāvaniddeso. Jīraṇatāti ākāraniddeso.",
  "atk-s0302a0:44_7": "Khaṇḍiccantiādayo tayo kālātikkame kiccaniddesā, pacchimā dve pakatiniddesā. Ayañhi",
  "atk-s0302a0:44_8": "jarāti iminā padena sabhāvato dīpitā, tenassāyaṁ sabhāvaniddeso . Jīraṇatāti iminā",
  "atk-s0302a0:44_9": "ākārato, tenassāyaṁ ākāraniddeso. Khaṇḍiccanti iminā kālātikkame dantanakhānaṁ khaṇḍitabhāvakaraṇakiccato.",
  "atk-s0302a0:44_10": "Pāliccanti iminā kesalomānaṁ palitabhāvakaraṇakiccato. Valittacatāti iminā maṁsaṁ",
  "atk-s0302a0:44_11": "milāpetvā tacavalibhāvakaraṇakiccato dīpitā. Tenassā ime khaṇḍiccantiādayo tayo kālātikkame",
  "atk-s0302a0:44_12": "kiccaniddesā. Tehi imesaṁ vikārānaṁ dassanavasena pākaṭībhūtā pākaṭajarā dassitā.",
  "atk-s0302a0:44_13": "Yatheva hi udakassa vā vātassa vā aggino vā tiṇarukkhādīnaṁ saṁbhaggapalibhaggatāya",
  "atk-s0302a0:44_14": "vā jhāmatāya vā gatamaggo pākaṭo hoti, na ca so gatamaggo tāneva udakādīni, evameva",
  "atk-s0302a0:44_15": "jarāya dantādīsu khaṇḍiccādivasena gatamaggo pākaṭo, cakkhuṁ ummīletvāpi gayhati",
  "atk-s0302a0:44_16": "na ca khaṇḍiccādīneva jarā. Na hi jarā cakkhuviññeyyā hoti.",
  "atk-s0302a0:45_0": "Āyuno saṁhāni indriyānaṁ paripākoti imehi pana padehi kālātikkameyeva abhibyattāya",
  "atk-s0302a0:45_1": "āyukkhaya-cakkhādiindriya-paripākasaññitāya pakatiyā dīpitā. Tenassime pacchimā dve",
  "atk-s0302a0:45_2": "pakatiniddesāti veditabbā. Tattha yasmā jaraṁ pattassa āyu hāyati, tasmā jarā ‘‘āyuno",
  "atk-s0302a0:45_3": "saṁhānī’’ti phalūpacārena vuttā. Yasmā ca daharakāle suppasannāni sukhumampi attano",
  "atk-s0302a0:45_4": "visayaṁ sukheneva gaṇhanasamatthāni cakkhādīni indriyāni jaraṁ pattassa paripakkāni",
  "atk-s0302a0:45_5": "āluḷitāni avisadāni, oḷārikampi attano visayaṁ gahetuṁ asamatthāni honti, tasmā ‘‘indriyānaṁ",
  "atk-s0302a0:45_6": "paripāko’’ti phalūpacāreneva vuttā.",
  "atk-s0302a0:46_0": "Sā panāyaṁ evaṁ niddiṭṭhā sabbāpi jarā pākaṭā paṭicchannāti duvidhā hoti. Tattha",
  "atk-s0302a0:46_1": "dantādīsu khaṇḍādibhāvadassanato rūpadhammesu jarā pākaṭajarā nāma, arūpadhammesu",
  "atk-s0302a0:46_2": "pana jarā tādisassa vikārassa adassanato paṭicchannajarā nāma. Tattha yvāyaṁ khaṇḍādibhāvo",
  "atk-s0302a0:46_3": "dissati, so tādisānaṁ dantādīnaṁ suviññeyyattā vaṇṇoyeva, taṁ cakkhunā disvā manodvārena",
  "atk-s0302a0:46_4": "cintetvā ‘‘ime dantā jarāya pahaṭā’’ti jaraṁ jānāti udakaṭṭhāne baddhāni gosīsādīni",
  "atk-s0302a0:46_5": "oloketvā heṭṭhā udakassa atthibhāvaṁ jānanaṁ viya. Puna avīci savīcīti evampi duvidhā",
  "atk-s0302a0:46_6": "hoti. Tattha maṇi-kanaka-rajata-pavāḷacandasūriyādīnaṁ viya mandadasakādīsu pāṇīnaṁ",
  "atk-s0302a0:46_7": "viya ca pupphaphalapallavādīsu ca apāṇīnaṁ viya antarantarā vaṇṇavisesādīnaṁ duviññeyyattā",
  "atk-s0302a0:46_8": "jarā avīcijarā nāma, nirantarajarāti attho. Tato aññesu pana yathāvuttesu antarantarā",
  "atk-s0302a0:46_9": "vaṇṇavisesādīnaṁ suviññeyyattā jarā savīcijarā nāmāti veditabbā.",
  "atk-s0302a0:47_0": "Ito paraṁ tesaṁ tesantiādi vuttanayeneva veditabbaṁ. Cuti cavanatātiādīsu pana cutīti",
  "atk-s0302a0:47_1": "cavanakavasena vuccati, ekacatupañcakkhandhasāmaññavacanametaṁ. Cavanatāti bhāvavacanena",
  "atk-s0302a0:47_2": "lakkhaṇanidassanaṁ . Bhedoti cutikkhandhānaṁ bhaṅguppattiparidīpanaṁ. Antaradhānanti",
  "atk-s0302a0:47_3": "ghaṭasseva bhinnassa bhinnānaṁ cutikkhandhānaṁ yena kenaci pariyāyena ṭhānābhāvaparidīpanaṁ.",
  "atk-s0302a0:47_4": "Maccu maraṇanti maccusaṅkhātaṁ maraṇaṁ, tena samucchedamaraṇādīni nisedheti. Kālo",
  "atk-s0302a0:47_5": "nāma antako, tassa kiriyā kālakiriyā. Evaṁ tena lokasammutiyā maraṇaṁ dīpeti.",
  "atk-s0302a0:48_0": "Idāni paramatthena dīpetuṁ khandhānaṁ bhedotiādimāha. Paramatthena hi khandhāyeva",
  "atk-s0302a0:48_1": "bhijjanti, na satto nāma koci marati. Khandhesu pana bhijjamānesu satto marati, bhinnesu",
  "atk-s0302a0:48_2": "matoti vohāro hoti. Ettha ca catupañcavokāravasena khandhānaṁ bhedo, ekavokāravasena",
  "atk-s0302a0:48_3": "kaḷevarassa nikkhepo. Catuvokāravasena ca khandhānaṁ bhedo, sesadvayavasena kaḷevarassa",
  "atk-s0302a0:48_4": "nikkhepo veditabbo. Kasmā? Bhavadvayepi rūpakāyasaṅkhātassa kaḷevarassa sabbhāvato.",
  "atk-s0302a0:48_5": "Atha vā yasmā cātumahārājikādīsu khandhā bhijjanteva, na kiñci nikkhipati, tasmā",
  "atk-s0302a0:48_6": "tesaṁ vasena khandhānaṁ bhedo, manussādīsu kaḷevarassa nikkhepo. Ettha ca kaḷevarassa",
  "atk-s0302a0:48_7": "nikkhepakāraṇato maraṇaṁ ‘‘kaḷevarassa nikkhepo’’ti vuttanti evamattho daṭṭhabbo.",
  "atk-s0302a0:48_8": "Iti ayañca jarā idañca maraṇaṁ, idaṁ vuccati, bhikkhaveti idaṁ ubhayampi ekato katvā",
  "atk-s0302a0:48_9": "jarāmaraṇanti kathīyati.",
  "atk-s0302a0:49_0": "Jātiniddese jāti sañjātītiādīsu jāyanaṭṭhena jāti, sā aparipuṇṇāyatanavasena yuttā.",
  "atk-s0302a0:49_1": "Sañjāyanaṭṭhena sañjāti, sā paripuṇṇāyatanavasena yuttā. Okkamanaṭṭhena okkanti,",
  "atk-s0302a0:49_2": "sā aṇḍajajalābujavasena yuttā. Te hi aṇḍakosañca vatthikosañca okkamantā pavisantā",
  "atk-s0302a0:49_3": "viya paṭisandhiṁ gaṇhanti. Abhinibbattanaṭṭhena abhinibbatti, sā saṁsedajaopapātikavasena",
  "atk-s0302a0:49_4": "yuttā. Te hi pākaṭāyeva hutvā nibbattanti. Ayaṁ tāva vohāradesanā.",
  "atk-s0302a0:50_0": "Idāni paramatthadesanā hoti. Khandhāyeva hi paramatthato pātubhavanti, na satto.",
  "atk-s0302a0:50_1": "Tattha ca khandhānanti ekavokārabhave ekassa, catuvokārabhave catunnaṁ, pañcavokārabhave",
  "atk-s0302a0:50_2": "pañcannampi gahaṇaṁ veditabbaṁ. Pātubhāvoti uppatti. Āyatanānanti ettha tatra tatra",
  "atk-s0302a0:50_3": "uppajjamānāyatanavasena saṅgaho veditabbo. Paṭilābhoti santatiyaṁ pātubhāvoyeva.",
  "atk-s0302a0:50_4": "Pātubhavantāneva hi tāni paṭiladdhāni nāma honti. Ayaṁ vuccati, bhikkhave, jātīti",
  "atk-s0302a0:50_5": "iminā padena vohārato paramatthato ca desitāya jātiyā nigamanaṁ karotīti.",
  "atk-s0302a0:51_0": "Bhavaniddese kāmabhavoti kammabhavo ca upapattibhavo ca. Tattha kammabhavo nāma kāmabhavūpagakammameva.",
  "atk-s0302a0:51_1": "Tañhi tattha upapattibhavassa kāraṇattā ‘‘sukho buddhānaṁ uppādo (dha. pa. 194) dukkho",
  "atk-s0302a0:51_2": "pāpassa uccayo’’tiādīni (dha. pa. 117) viya phalavohārena bhavoti vuttaṁ. Upapattibhavo",
  "atk-s0302a0:51_3": "nāma tena kammena nibbattaṁ upādiṇṇakkhandhapañcakaṁ. Tañhi tattha bhavatīti katvā",
  "atk-s0302a0:51_4": "bhavoti vuttaṁ. Sabbathāpi idaṁ kammañca upapattiñca ubhayampetamidha ‘‘kāmabhavo’’ti",
  "atk-s0302a0:51_5": "vuttaṁ. Esa nayo rūpārūpabhavesūti.",
  "atk-s0302a0:52_0": "Upādānaniddese kāmupādānantiādīsu vatthukāmaṁ upādiyanti etena, sayaṁ vā taṁ upādiyatīti",
  "atk-s0302a0:52_1": "kāmupādānaṁ, kāmo ca so upādānañcāti kāmupādānaṁ. Upādānanti daḷhaggahaṇaṁ vuccati.",
  "atk-s0302a0:52_2": "Daḷhattho hi ettha upasaddo upāyāsaupakaṭṭhādīsu viya. Pañcakāmaguṇikarāgassetaṁ",
  "atk-s0302a0:52_3": "adhivacanaṁ. Ayamettha saṅkhepo. Vitthārato panetaṁ, ‘‘tattha katamaṁ kāmupādānaṁ?",
  "atk-s0302a0:52_4": "Yo kāmesu kāmacchando’’ti (dha. sa. 1220; vibha. 938) vuttanayeneva veditabbaṁ.",
  "atk-s0302a0:53_0": "Tathā diṭṭhi ca sā upādānañcāti diṭṭhupādānaṁ. Atha vā diṭṭhiṁ upādiyati, upādiyanti",
  "atk-s0302a0:53_1": "vā etena diṭṭhinti diṭṭhupādānaṁ. Upādiyati hi purimadiṭṭhiṁ uttaradiṭṭhi, upādiyanti",
  "atk-s0302a0:53_2": "ca tāya diṭṭhiṁ. Yathāha – ‘‘sassato attā ca loko ca idameva saccaṁ moghamañña’’ntiādi",
  "atk-s0302a0:53_3": "(ma. ni. 3.27). Sīlabbatupādānaattavādupādānavajjassa sabbadiṭṭhigatassetaṁ adhivacanaṁ.",
  "atk-s0302a0:53_4": "Ayamettha saṅkhepo, vitthārato panetaṁ, ‘‘tattha katamaṁ diṭṭhupādānaṁ? Natthi dinna’’nti",
  "atk-s0302a0:53_5": "(dha. sa. 1221) vuttanayeneva veditabbaṁ.",
  "atk-s0302a0:54_0": "Tathā sīlabbatamupādiyanti etena, sayaṁ vā taṁ upādiyati, sīlabbatañca taṁ upādānañcāti",
  "atk-s0302a0:54_1": "vā sīlabbatupādānaṁ. Gosīlagovatādīni hi ‘‘evaṁ suddhī’’ti (dha. sa. 1222; vibha.",
  "atk-s0302a0:54_2": "938) abhinivesato sayameva upādānānīti. Ayamettha saṅkhepo, vitthārato panetaṁ, ‘‘tattha",
  "atk-s0302a0:54_3": "katamaṁ sīlabbatupādānaṁ? Ito bahiddhā samaṇabrāhmaṇānaṁ sīlena suddhī’’ti vuttanayeneva veditabbaṁ.",
  "atk-s0302a0:55_0": "Idāni vadanti etenāti vādo, upādiyanti etenāti upādānaṁ, kiṁ vadanti upādiyanti vā?",
  "atk-s0302a0:55_1": "Attānaṁ. Attano vādupādānaṁ attavādupādānaṁ. Attavādamattameva vā attāti upādiyanti",
  "atk-s0302a0:55_2": "etenāti attavādupādānaṁ. Vīsativatthukāya sakkāyadiṭṭhiyā etaṁ adhivacanaṁ. Ayamettha",
  "atk-s0302a0:55_3": "saṅkhepo, vitthārato panetaṁ, ‘‘tattha katamaṁ attavādupādānaṁ? Idha assutavā puthujjano",
  "atk-s0302a0:55_4": "ariyānaṁ adassāvī’’ti vuttanayeneva veditabbaṁ.",
  "atk-s0302a0:56_0": "Taṇhāniddese rūpataṇhā…pe… dhammataṇhāti etaṁ cakkhudvārādīsu javanavīthiyā pavattāya",
  "atk-s0302a0:56_1": "taṇhāya ‘‘seṭṭhiputto brāhmaṇaputto’’ti evamādīsu pitito nāmaṁ viya pitisadisārammaṇato",
  "atk-s0302a0:56_2": "nāmaṁ. Ettha ca rūpārammaṇā taṇhā, rūpe taṇhāti rūpataṇhā. Sā kāmarāgabhāvena rūpaṁ",
  "atk-s0302a0:56_3": "assādentī pavattamānā kāmataṇhā, sassatadiṭṭhisahagatarāgabhāvena ‘‘rūpaṁ niccaṁ",
  "atk-s0302a0:56_4": "dhuvaṁ sassata’’nti evaṁ assādentī pavattamānā bhavataṇhā, ucchedadiṭṭhisahagatarāgabhāvena",
  "atk-s0302a0:56_5": "‘‘rūpaṁ ucchijjati vinassati pecca na bhavatī’’ti evaṁ assādentī pavattamānā vibhavataṇhāti",
  "atk-s0302a0:56_6": "rūpataṇhā evaṁ tividhā hoti. Yathā ca rūpataṇhā, tathā saddataṇhādayopīti evaṁ tāni",
  "atk-s0302a0:56_7": "aṭṭhārasa taṇhāvicaritāni honti. Tāni ajjhattarūpādīsu aṭṭhārasa, bahiddhārūpādīsu",
  "atk-s0302a0:56_8": "aṭṭhārasāti chattiṁsa. Iti atītāni chattiṁsa, anāgatāni chattiṁsa, paccuppannāni",
  "atk-s0302a0:56_9": "chattiṁsāti evaṁ aṭṭhasataṁ taṇhāvicaritāni honti. ‘‘Ajjhattikassa upādāya asmīti",
  "atk-s0302a0:56_10": "hoti, itthasmīti hotī’’ti (vibha. 973) vā evamādīni ajjhattikarūpādinissitāni aṭṭhārasa,",
  "atk-s0302a0:56_11": "‘‘bāhirassa upādāya iminā asmīti hoti, iminā itthasmīti hotī’’ti (vibha. 975) vā",
  "atk-s0302a0:56_12": "evamādīni bāhirarūpādinissitāni aṭṭhārasāti chattiṁsa, iti atītāni chattiṁsa, anāgatāni",
  "atk-s0302a0:56_13": "chattiṁsa, paccuppannāni chattiṁsāti evampi aṭṭhasataṁ taṇhāvicaritāni honti. Puna",
  "atk-s0302a0:56_14": "saṅgahe kariyamāne rūpādīsu ārammaṇesu chaḷeva taṇhākāyā tissoyeva kāmataṇhādayo hontīti. Evaṁ –",
  "atk-s0302a0:57": "‘‘Niddesatthena niddesa, vitthārā vitthārassa ca;",
  "atk-s0302a0:58": "Puna saṅgahato taṇhā, viññātabbā vibhāvinā’’ti.",
  "atk-s0302a0:59_0": "Vedanāniddese vedanākāyāti vedanāsamūhā. Cakkhusamphassajā vedanā…pe… manosamphassajāvedanāti",
  "atk-s0302a0:59_1": "etaṁ ‘‘cakkhusamphassajāvedanā atthi kusalā, atthi akusalā, atthi abyākatā’’ti evaṁ",
  "atk-s0302a0:59_2": "vibhaṅge (vibha. 34) āgatattā cakkhudvārādīsu pavattānaṁ kusalākusalābyākatavedanānaṁ",
  "atk-s0302a0:59_3": "‘‘sāriputto mantāṇiputto’’ti evamādīsu mātito nāmaṁ viya mātisadisato vatthuto nāmaṁ.",
  "atk-s0302a0:59_4": "Vacanattho panettha – cakkhusamphassahetu jātā vedanā cakkhusamphassajā vedanāti.",
  "atk-s0302a0:59_5": "Eseva nayo sabbattha. Ayaṁ tāvettha sabbasaṅgāhikā kathā. Vipākavasena pana cakkhudvāre",
  "atk-s0302a0:59_6": "dve cakkhuviññāṇāni, dve manodhātuyo, tisso manoviññāṇadhātuyoti etāhi sampayuttavasena",
  "atk-s0302a0:59_7": "vedanā veditabbā. Eseva nayo sotadvārādīsu. Manodvāre manoviññāṇadhātusampayuttāva.",
  "atk-s0302a0:60_0": "Phassaniddese cakkhusamphassoti cakkhumhi samphasso. Esa nayo sabbattha. Cakkhusamphasso…pe…",
  "atk-s0302a0:60_1": "kāyasamphassoti ettāvatā ca kusalākusalavipākā pañcavatthukā dasa phassā vuttā honti.",
  "atk-s0302a0:60_2": "Manosamphassoti iminā sesabāvīsatilokiyavipākamanasampayuttā phassā.",
  "atk-s0302a0:61": "Saḷāyatananiddese cakkhāyatanantiādīsu yaṁ vattabbaṁ, taṁ visuddhimagge khandhaniddese ceva āyatananiddese ca vuttameva.",
  "atk-s0302a0:62_0": "Nāmarūpaniddese namanalakkhaṇaṁ nāmaṁ. Ruppanalakkhaṇaṁ rūpaṁ. Vibhajane panassa",
  "atk-s0302a0:62_1": "vedanāti vedanākkhandho, saññāti saññākkhandho, cetanā phasso manasikāroti saṅkhārakkhandho",
  "atk-s0302a0:62_2": "veditabbo. Kāmañca aññepi saṅkhārakkhandhasaṅgahitā dhammā santi, ime pana tayo sabbadubbalesupi",
  "atk-s0302a0:62_3": "cittesu santi, tasmā etesaṁyeva vasenettha saṅkhārakkhandho dassito. Cattāro ca mahābhūtāti",
  "atk-s0302a0:62_4": "ettha cattāroti gaṇanaparicchedo. Mahābhūtāti pathavīāpatejavāyānametaṁ adhivacanaṁ.",
  "atk-s0302a0:62_5": "Yena pana kāraṇena tāni mahābhūtānīti vuccanti, yo cettha añño vinicchayanayo, so",
  "atk-s0302a0:62_6": "sabbo visuddhimagge rūpakkhandhaniddese vutto. Catunnañca mahābhūtānaṁ upādāyāti",
  "atk-s0302a0:62_7": "ettha pana catunnanti upayogatthe sāmivacanaṁ, cattāri mahābhūtānīti vuttaṁ hoti.",
  "atk-s0302a0:62_8": "Upādāyāti upādiyitvā, gahetvāti attho. Nissāyātipi eke. ‘‘Vattamāna’’nti ayañcettha",
  "atk-s0302a0:62_9": "pāṭhaseso. Samūhatthe vā etaṁ sāmivacanaṁ, catunnaṁ mahābhūtānaṁ samūhaṁ upādāya",
  "atk-s0302a0:62_10": "vattamānaṁ rūpanti ettha attho veditabbo. Evaṁ sabbathāpi yāni ca cattāri pathavīādīni",
  "atk-s0302a0:62_11": "mahābhūtāni, yañca catunnaṁ mahābhūtānaṁ upādāya vattamānaṁ cakkhāyatanādibhedena",
  "atk-s0302a0:62_12": "abhidhammapāḷiyameva vuttaṁ tevīsatividhaṁ rūpaṁ, taṁ sabbampi rūpanti veditabbaṁ.",
  "atk-s0302a0:63_0": "Viññāṇaniddese cakkhuviññāṇanti cakkhumhi viññāṇaṁ, cakkhuto vā jātaṁ viññāṇanti",
  "atk-s0302a0:63_1": "cakkhuviññāṇaṁ. Evaṁ sotaghānajivhākāyaviññāṇāni. Itaraṁ pana manoyeva viññāṇanti",
  "atk-s0302a0:63_2": "manoviññāṇaṁ. Dvipañcaviññāṇavajjitatebhūmakavipākacittassetaṁ adhivacanaṁ.",
  "atk-s0302a0:64_0": "Saṅkhāraniddese abhisaṅkharaṇalakkhaṇo saṅkhāro. Vibhajane panassa kāyasaṅkhāroti",
  "atk-s0302a0:64_1": "kāyato pavattasaṅkhāro. Kāyadvāre copanavasena pavattānaṁ kāmāvacarakusalato aṭṭhannaṁ,",
  "atk-s0302a0:64_2": "akusalato dvādasannanti vīsatiyā kāyasañcetanānametaṁ adhivacanaṁ. Vacīsaṅkhāroti",
  "atk-s0302a0:64_3": "vacanato pavattasaṅkhāro, vacīdvāre vacanabhedavasena pavattānaṁ vīsatiyā eva vacīsañcetanānametaṁ",
  "atk-s0302a0:64_4": "adhivacanaṁ. Cittasaṅkhāroti cittato pavattasaṅkhāro, kāyavacīdvāre copanaṁ akatvā",
  "atk-s0302a0:64_5": "raho nisīditvā cintentassa pavattānaṁ lokiyakusalākusalavasena ekūnatiṁsamanosañcetanānametaṁ adhivacanaṁ.",
  "atk-s0302a0:65_0": "Avijjāniddese dukkhe aññāṇanti dukkhasacce aññāṇaṁ, mohassetaṁ adhivacanaṁ. Esa nayo",
  "atk-s0302a0:65_1": "dukkhasamudaye aññāṇantiādīsu. Tattha catūhi kāraṇehi dukkhe aññāṇaṁ veditabbaṁ antogadhato",
  "atk-s0302a0:65_2": "vatthuto ārammaṇato paṭicchādanato ca. Tathā hi taṁ dukkhasaccapariyāpannattā dukkhe",
  "atk-s0302a0:65_3": "antogadhaṁ, dukkhasaccañcassa nissayapaccayabhāvena vatthu, ārammaṇapaccayabhāvena",
  "atk-s0302a0:65_4": "ārammaṇaṁ, dukkhasaccaṁ etaṁ paṭicchādeti tassa yāthāvalakkhaṇapaṭivedhanivāraṇena",
  "atk-s0302a0:65_5": "ñāṇappavattiyā cettha appadānena.",
  "atk-s0302a0:66_0": "Dukkhasamudaye aññāṇaṁ tīhi kāraṇehi veditabbaṁ vatthuto ārammaṇato paṭicchādanato",
  "atk-s0302a0:66_1": "ca. Nirodhe paṭipadāya ca aññāṇaṁ ekeneva kāraṇena veditabbaṁ paṭicchādanato. Nirodhapaṭipadānañhi",
  "atk-s0302a0:66_2": "paṭicchādakameva aññāṇaṁ tesaṁ yāthāvalakkhaṇapaṭivedhanivāraṇena tesu ca ñāṇappavattiyā",
  "atk-s0302a0:66_3": "appadānena. Na pana taṁ tattha antogadhaṁ tasmiṁ saccadvaye apariyāpannattā, na tassa",
  "atk-s0302a0:66_4": "taṁ saccadvayaṁ vatthu asahajātattā, nārammaṇaṁ, tadārabbha appavattanato. Pacchimañhi",
  "atk-s0302a0:66_5": "saccadvayaṁ gambhīrattā duddasaṁ, na tattha andhabhūtaṁ aññāṇaṁ pavattati. Purimaṁ",
  "atk-s0302a0:66_6": "pana vacanīyattena sabhāvalakkhaṇassa duddasattā gambhīraṁ, tattha vipallāsagāhavasena pavattati.",
  "atk-s0302a0:67_0": "Apica ‘‘dukkhe’’ti ettāvatā saṅgahato vatthuto ārammaṇato kiccato ca avijjā dīpitā.",
  "atk-s0302a0:67_1": "‘‘Dukkhasamudaye’’ti ettāvatā vatthuto ārammaṇato kiccato ca. ‘‘Dukkhanirodhe dukkhanirodhagāminiyā",
  "atk-s0302a0:67_2": "paṭipadāyā’’ti ettāvatā kiccato. Avisesato pana ‘‘aññāṇa’’nti etena sabhāvato niddiṭṭhāti ñātabbā.",
  "atk-s0302a0:68_0": "Iti kho, bhikkhaveti evaṁ kho, bhikkhave. Nirodho hotīti anuppādo hoti. Apicettha",
  "atk-s0302a0:68_1": "sabbeheva tehi nirodhapadehi nibbānaṁ desitaṁ. Nibbānañhi āgamma te te dhammā nirujjhanti,",
  "atk-s0302a0:68_2": "tasmā taṁ tesaṁ tesaṁ nirodhoti vuccati. Iti bhagavā imasmiṁ sutte dvādasahi padehi",
  "atk-s0302a0:68_3": "vaṭṭavivaṭṭaṁ desento arahattanikūṭeneva desanaṁ niṭṭhapesi. Desanāpariyosāne vuttanayeneva",
  "atk-s0302a0:68_4": "pañcasatā bhikkhū arahatte patiṭṭhahiṁsūti.",
  "atk-s0302a0:69": "Vibhaṅgasuttaṁ dutiyaṁ.",
  "atk-s0302a0:70": "3. Paṭipadāsuttavaṇṇanā",
  "atk-s0302a0:71_0": "3. Tatiye micchāpaṭipadanti ayaṁ tāva aniyyānikapaṭipadā. Nanu ca avijjāpaccayā puññābhisaṅkhāropi",
  "atk-s0302a0:71_1": "atthi āneñjābhisaṅkhāropi, so kathaṁ micchāpaṭipadā hotīti. Vaṭṭasīsattā. Yañhi kiñci",
  "atk-s0302a0:71_2": "bhavattayasaṅkhātaṁ vaṭṭaṁ patthetvā pavattitaṁ, antamaso pañcābhiññā aṭṭha vā pana",
  "atk-s0302a0:71_3": "samāpattiyo, sabbaṁ taṁ vaṭṭapakkhiyaṁ vaṭṭasīsanti vaṭṭasīsattā micchāpaṭipadāva",
  "atk-s0302a0:71_4": "hoti. Yaṁ pana kiñci vivaṭṭaṁ nibbānaṁ patthetvā pavattitaṁ, antamaso uḷuṅkayāgumattadānampi",
  "atk-s0302a0:71_5": "paṇṇamuṭṭhidānamattampi, sabbaṁ taṁ vivaṭṭapakkhiyaṁ vivaṭṭanissitaṁ, vivaṭṭapakkhikattā",
  "atk-s0302a0:71_6": "sammāpaṭipadāva hoti. Appamattakampi hi paṇṇamuṭṭhimattadānakusalaṁ vā hotu mahantaṁ",
  "atk-s0302a0:71_7": "velāmadānādikusalaṁ vā, sace vaṭṭasampattiṁ patthetvā vaṭṭanissitavasena micchā ṭhapitaṁ",
  "atk-s0302a0:71_8": "hoti, vaṭṭameva āharituṁ sakkoti, no vivaṭṭaṁ. ‘‘Idaṁ me dānaṁ āsavakkhayāvahaṁ hotū’’ti",
  "atk-s0302a0:71_9": "evaṁ pana vivaṭṭaṁ patthentena vivaṭṭavasena sammā ṭhapitaṁ arahattampi paccekabodhiñāṇampi",
  "atk-s0302a0:71_10": "sabbaññutaññāṇampi dātuṁ sakkotiyeva, na arahattaṁ appatvā pariyosānaṁ gacchati.",
  "atk-s0302a0:71_11": "Iti anulomavasena micchāpaṭipadā, paṭilomavasena sammāpaṭipadā desitāti veditabbā.",
  "atk-s0302a0:71_12": "Nanu cettha paṭipadā pucchitā, nibbānaṁ bhājitaṁ, niyyātanepi paṭipadāva niyyātitā.",
  "atk-s0302a0:71_13": "Na ca nibbānassa paṭipadāti nāmaṁ, savipassanānaṁ pana catunnaṁ maggānametaṁ nāmaṁ,",
  "atk-s0302a0:71_14": "tasmā pucchāniyyātanehi padabhājanaṁ na sametīti. No na sameti, kasmā? Phalena paṭipadāya",
  "atk-s0302a0:71_15": "dassitattā. Phalena hettha paṭipadā dassitā. ‘‘Avijjāya tveva asesavirāganirodhā",
  "atk-s0302a0:71_16": "saṅkhāranirodho’’ti etaṁ nirodhasaṅkhātaṁ nibbānaṁ yassā paṭipadāya phalaṁ, ayaṁ",
  "atk-s0302a0:71_17": "vuccati, bhikkhave, sammāpaṭipadāti ayamettha attho. Imasmiñca atthe asesavirāganirodhāti",
  "atk-s0302a0:71_18": "ettha virāgo nirodhasseva vevacanaṁ, asesavirāgā asesanirodhāti ayañhettha adhippāyo.",
  "atk-s0302a0:71_19": "Yena vā virāgasaṅkhātena maggena asesanirodho hoti, taṁ dassetuṁ etaṁ padabhājanaṁ",
  "atk-s0302a0:71_20": "vuttaṁ. Evañhi sati sānubhāvā paṭipadā vibhattā hoti. Iti imasmimpi sutte vaṭṭavivaṭṭameva",
  "atk-s0302a0:71_21": "kathitanti. Tatiyaṁ.",
  "atk-s0302a0:72": "4. Vipassīsuttavaṇṇanā",
  "atk-s0302a0:73_0": "4. Catutthe vipassissāti tassa kira bodhisattassa yathā lokiyamanussānaṁ kiñcideva",
  "atk-s0302a0:73_1": "passantānaṁ parittakammābhinibbattassa kammajapasādassa dubbalattā akkhīni vipphandanti",
  "atk-s0302a0:73_2": ", na evaṁ vipphandiṁsu. Balavakammanibbattassa pana kammajapasādassa balavattā avipphandantehi",
  "atk-s0302a0:73_3": "animisehi eva akkhīhi passi seyyathāpi devā tāvatiṁsā. Tena vuttaṁ – ‘‘animisanto",
  "atk-s0302a0:73_4": "kumāro pekkhatīti kho, bhikkhave, vipassissa kumārassa ‘vipassī vipassī’tveva samaññā",
  "atk-s0302a0:73_5": "udapādī’’ti (dī. ni. 2.40). Ayañhettha adhippāyo – antarantarā nimisajanitandhakāravirahena",
  "atk-s0302a0:73_6": "visuddhaṁ passati, vivaṭehi vā akkhīhi passatīti vipassī. Ettha ca kiñcāpi pacchimabhavikānaṁ",
  "atk-s0302a0:73_7": "sabbabodhisattānaṁ balavakammanibbattassa kammajapasādassa balavattā akkhīni na vipphandanti,",
  "atk-s0302a0:73_8": "so pana bodhisatto eteneva nāmaṁ labhi.",
  "atk-s0302a0:74_0": "Apica viceyya viceyya passatīti vipassī, vicinitvā vicinitvā passatīti attho. Ekadivasaṁ",
  "atk-s0302a0:74_1": "kira vinicchayaṭṭhāne nisīditvā atthe anusāsantassa rañño alaṅkatapaṭiyattaṁ mahāpurisaṁ",
  "atk-s0302a0:74_2": "āharitvā aṅke ṭhapayiṁsu. Tassa taṁ aṅke katvā palāḷayamānasseva amaccā sāmikaṁ assāmikaṁ",
  "atk-s0302a0:74_3": "akaṁsu. Bodhisatto anattamanasaddaṁ nicchāresi. Rājā ‘‘kimetaṁ upadhārethā’’ti āha.",
  "atk-s0302a0:74_4": "Upadhārayamānā aññaṁ adisvā ‘‘aṭṭassa dubbinicchitattā evaṁ kataṁ bhavissatī’’ti",
  "atk-s0302a0:74_5": "puna sāmikameva sāmikaṁ katvā ‘‘ñatvā nu kho kumāro evaṁ karotī’’ti? Vīmaṁsantā puna",
  "atk-s0302a0:74_6": "sāmikaṁ assāmikamakaṁsu. Puna bodhisatto tatheva saddaṁ nicchāresi. Atha rājā ‘‘jānāti",
  "atk-s0302a0:74_7": "mahāpuriso’’ti tato paṭṭhāya appamatto ahosi. Tena vuttaṁ ‘‘viceyya viceyya kumāro",
  "atk-s0302a0:74_8": "atthe panāyati ñāyenāti kho, bhikkhave, vipassissa kumārassa bhiyyosomattāya ‘vipassī",
  "atk-s0302a0:74_9": "vipassī’tveva samaññā udapādī’’ti (dī. ni. 2.41).",
  "atk-s0302a0:75_0": "Bhagavatoti bhāgyasampannassa. Arahatoti rāgādiarīnaṁ hatattā, saṁsāracakkassa vā",
  "atk-s0302a0:75_1": "arānaṁ hatattā, paccayānaṁ vā arahattā arahāti evaṁ guṇato uppannanāmadheyyassa.",
  "atk-s0302a0:75_2": "Sammāsambuddhassāti sammā nayena hetunā sāmaṁ paccattapurisakārena cattāri saccāni",
  "atk-s0302a0:75_3": "buddhassa. Pubbeva sambodhāti sambodho vuccati catūsu maggesu ñāṇaṁ, tato pubbeva.",
  "atk-s0302a0:75_4": "Bodhisattasseva satoti ettha bodhīti ñāṇaṁ, bodhimā satto bodhisatto, ñāṇavā paññavā",
  "atk-s0302a0:75_5": "paṇḍitoti attho. Purimabuddhānañhi pādamūle abhinīhārato paṭṭhāya paṇḍitova so satto,",
  "atk-s0302a0:75_6": "na andhabāloti bodhisatto. Yathā vā udakato uggantvā ṭhitaṁ paripākagataṁ padumaṁ",
  "atk-s0302a0:75_7": "sūriyarasmisamphassena avassaṁ bujjhissatīti bujjhanakapadumanti vuccati, evaṁ buddhānaṁ",
  "atk-s0302a0:75_8": "santike byākaraṇassa laddhattā avassaṁ anantarāyena pāramiyo pūretvā bujjhissatīti",
  "atk-s0302a0:75_9": "bujjhanakasattotipi bodhisatto. Yā ca esā catumaggañāṇasaṅkhātā bodhi, taṁ patthayamāno",
  "atk-s0302a0:75_10": "pavattatīti bodhiyaṁ satto āsattotipi bodhisatto. Evaṁ guṇato uppannanāmavasena bodhisattasseva",
  "atk-s0302a0:75_11": "sato. Kicchanti dukkhaṁ. Āpannoti anuppatto. Idaṁ vuttaṁ hoti – aho ayaṁ sattaloko",
  "atk-s0302a0:75_12": "dukkhaṁ anuppattoti. Cavati ca upapajjati cāti idaṁ aparāparaṁ cutipaṭisandhivasena",
  "atk-s0302a0:75_13": "vuttaṁ. Nissaraṇanti nibbānaṁ. Tañhi jarāmaraṇadukkhato nissaṭattā tassa nissaraṇanti",
  "atk-s0302a0:75_14": "vuccati. Kudāssu nāmāti katarasmiṁ nu kho kāle.",
  "atk-s0302a0:76_0": "Yoniso manasikārāti upāyamanasikārena pathamanasikārena. Ahu paññāya abhisamayoti",
  "atk-s0302a0:76_1": "paññāya saddhiṁ jarāmaraṇakāraṇassa abhisamayo samavāyo samāyogo ahosi, ‘‘jātipaccayā",
  "atk-s0302a0:76_2": "jarāmaraṇa’’nti idaṁ tena diṭṭhanti attho. Atha vā yoniso manasikārā ahu paññāyāti",
  "atk-s0302a0:76_3": "yoniso manasikārena ca paññāya ca abhisamayo ahu. ‘‘Jātiyā kho sati jarāmaraṇa’’nti,",
  "atk-s0302a0:76_4": "evaṁ jarāmaraṇakāraṇassa paṭivedho ahosīti attho. Esa nayo sabbattha.",
  "atk-s0302a0:77_0": "Iti hidanti evamidaṁ. Samudayo samudayoti ekādasasu ṭhānesu saṅkhārādīnaṁ samudayaṁ",
  "atk-s0302a0:77_1": "sampiṇḍetvā niddisati. Pubbe ananussutesūti ‘‘avijjāpaccayā saṅkhārānaṁ samudayo",
  "atk-s0302a0:77_2": "hotī’’ti. Evaṁ ito pubbe ananussutesu dhammesu, catūsu vā ariyasaccadhammesu. Cakkhuntiādīni",
  "atk-s0302a0:77_3": "ñāṇavevacanāneva. Ñāṇameva hettha dassanaṭṭhena cakkhu, ñātaṭṭhena ñāṇaṁ, pajānanaṭṭhena",
  "atk-s0302a0:77_4": "paññā, paṭivedhanaṭṭhena vijjā, obhāsanaṭṭhena ālokoti vuttaṁ . Taṁ panetaṁ catūsu",
  "atk-s0302a0:77_5": "saccesu lokiyalokuttaramissakaṁ niddiṭṭhanti veditabbaṁ. Nirodhavārepi imināva nayena",
  "atk-s0302a0:77_6": "attho veditabbo. Catutthaṁ.",
  "atk-s0302a0:78": "5-10. Sikhīsuttādivaṇṇanā",
  "atk-s0302a0:79_0": "5-10. Pañcamādīsu sikhissa, bhikkhavetiādīnaṁ padānaṁ ‘‘sikhissapi, bhikkhave’’ti",
  "atk-s0302a0:79_1": "na evaṁ yojetvā attho veditabbo. Kasmā? Ekāsane adesitattā. Nānāṭhānesu hi etāni",
  "atk-s0302a0:79_2": "desitāni, attho pana sabbattha sadisoyeva. Sabbabodhisattānañhi bodhipallaṅke nisinnānaṁ",
  "atk-s0302a0:79_3": "na añño samaṇo vā brāhmaṇo vā devo vā māro vā brahmā vā ācikkhati – ‘‘atīte bodhisattā",
  "atk-s0302a0:79_4": "paccayākāraṁ sammasitvā buddhā jātā’’ti. Yathā pana paṭhamakappikakāle deve vuṭṭhe",
  "atk-s0302a0:79_5": "udakassa gatamaggeneva aparāparaṁ vuṭṭhiudakaṁ gacchati, evaṁ tehi tehi purimabuddhehi",
  "atk-s0302a0:79_6": "gatamaggeneva pacchimā pacchimā gacchanti. Sabbabodhisattā hi ānāpānacatutthajjhānato",
  "atk-s0302a0:79_7": "vuṭṭhāya paccayākāre ñāṇaṁ otāretvā taṁ anulomapaṭilomaṁ sammasitvā buddhā hontīti",
  "atk-s0302a0:79_8": "paṭipāṭiyā sattasu suttesu buddhavipassanā nāma kathitāti.",
  "atk-s0302a0:80": "Buddhavaggo paṭhamo.",
  "atk-s0302a0:81": "2. Āhāravaggo",
  "atk-s0302a0:82": "1. Āhārasuttavaṇṇanā",
  "atk-s0302a0:83_0": "11. Āhāravaggassa paṭhame āhārāti paccayā. Paccayā hi āharanti attano phalaṁ, tasmā",
  "atk-s0302a0:83_1": "āhārāti vuccanti. Bhūtānaṁ vā sattānantiādīsu bhūtāti jātā nibbattā. Sambhavesinoti",
  "atk-s0302a0:83_2": "ye sambhavaṁ jātiṁ nibbattiṁ esanti gavesanti. Tattha catūsu yonīsu aṇḍajajalābujā",
  "atk-s0302a0:83_3": "sattā yāva aṇḍakosaṁ vatthikosañca na bhindanti, tāva sambhavesino nāma, aṇḍakosaṁ",
  "atk-s0302a0:83_4": "vatthikosañca bhinditvā bahi nikkhantā bhūtā nāma. Saṁsedajā opapātikā ca paṭhamacittakkhaṇe",
  "atk-s0302a0:83_5": "sambhavesino nāma, dutiyacittakkhaṇato pabhuti bhūtā nāma. Yena vā iriyāpathena jāyanti,",
  "atk-s0302a0:83_6": "yāva tato aññaṁ na pāpuṇanti, tāva sambhavesino nāma, tato paraṁ bhūtā nāma. Atha",
  "atk-s0302a0:83_7": "vā bhūtāti jātā abhinibbattā, ye bhūtā abhinibbattāyeva, na puna bhavissantīti saṅkhaṁ",
  "atk-s0302a0:83_8": "gacchanti, tesaṁ khīṇāsavānaṁ etaṁ adhivacanaṁ. Sambhavamesantīti sambhavesino. Appahīnabhavasaṁyojanattā",
  "atk-s0302a0:83_9": "āyatimpi sambhavaṁ esantānaṁ sekkhaputhujjanānametaṁ adhivacanaṁ. Evaṁ sabbathāpi",
  "atk-s0302a0:83_10": "imehi dvīhi padehi sabbasatte pariyādiyati. Vāsaddo cettha sampiṇḍanattho, tasmā",
  "atk-s0302a0:83_11": "bhūtānañca sambhavesīnañcāti ayamattho veditabbo.",
  "atk-s0302a0:84_0": "Ṭhitiyāti ṭhitatthaṁ. Anuggahāyāti anuggahatthaṁ. Vacanabhedoyeva cesa, attho pana",
  "atk-s0302a0:84_1": "dvinnampi padānaṁ ekoyeva. Atha vā ṭhitiyāti tassa tassa sattassa uppannadhammānaṁ",
  "atk-s0302a0:84_2": "anuppabandhavasena avicchedāya. Anuggahāyāti anuppannānaṁ uppādāya. Ubhopi cetāni",
  "atk-s0302a0:84_3": "‘‘bhūtānaṁ vā ṭhitiyā ceva anuggahāya ca, sambhavesīnaṁ vā ṭhitiyā ceva anuggahāya",
  "atk-s0302a0:84_4": "cā’’ti evaṁ ubhayattha daṭṭhabbānīti.",
  "atk-s0302a0:85_0": "Kabaḷīkāro āhāroti kabaḷaṁ katvā ajjhoharitabbako āhāro, odanakummāsādivatthukāya",
  "atk-s0302a0:85_1": "ojāyetaṁ adhivacanaṁ. Oḷāriko vā sukhumo vāti vatthuoḷārikatāya oḷāriko, sukhumatāya",
  "atk-s0302a0:85_2": "sukhumo. Sabhāvena pana sukhumarūpapariyāpannattā kabaḷīkāro āhāro sukhumova hoti.",
  "atk-s0302a0:85_3": "Sāpi cassa vatthuto oḷārikatā sukhumatā ca upādāyupādāya veditabbā. Kumbhīlānañhi",
  "atk-s0302a0:85_4": "āhāraṁ upādāya morānaṁ āhāro sukhumo. Kumbhīlā kira pāsāṇe gilanti, te ca nesaṁ kucchippattā",
  "atk-s0302a0:85_5": "vilīyanti. Morā sappavicchikādipāṇe khādanti. Morānaṁ pana āhāraṁ upādāya taracchānaṁ",
  "atk-s0302a0:85_6": "āhāro sukhumo. Te kira tivassachaḍḍitāni visāṇāni ceva aṭṭhīni ca khādanti, tāni",
  "atk-s0302a0:85_7": "ca nesaṁ kheḷena temitamattāneva kandamūlaṁ viya mudukāni honti. Taracchānaṁ āhāraṁ",
  "atk-s0302a0:85_8": "upādāya hatthīnaṁ āhāro sukhumo. Te hi nānārukkhasākhādayo khādanti. Hatthīnaṁ āhārato",
  "atk-s0302a0:85_9": "gavayagokaṇṇamigādīnaṁ āhāro sukhumo. Te kira nissārāni nānārukkhapaṇṇādīni khādanti.",
  "atk-s0302a0:85_10": "Tesampi āhārato gunnaṁ āhāro sukhumo. Te allasukkhatiṇāni khādanti. Tesaṁ āhārato",
  "atk-s0302a0:85_11": "sasānaṁ āhāro sukhumo. Sasānaṁ āhārato sakuṇānaṁ āhāro sukhumo. Sakuṇānaṁ āhārato",
  "atk-s0302a0:85_12": "paccantavāsīnaṁ āhāro sukhumo. Paccantavāsīnaṁ āhārato gāmabhojakānaṁ āhāro sukhumo.",
  "atk-s0302a0:85_13": "Gāmabhojakānaṁ āhārato rājarājamahāmattānaṁ āhāro sukhumo. Tesampi āhārato cakkavattino",
  "atk-s0302a0:85_14": "āhāro sukhumo. Cakkavattino āhārato bhummānaṁ devānaṁ āhāro sukhumo. Bhummānaṁ devānaṁ",
  "atk-s0302a0:85_15": "āhārato cātumahārājikānaṁ. Evaṁ yāva paranimmitavasavattīnaṁ āhārā vitthāretabbā.",
  "atk-s0302a0:85_16": "Tesaṁ panāhāro sukhumotveva niṭṭhaṁ patto.",
  "atk-s0302a0:86_0": "Ettha ca oḷārike vatthusmiṁ ojā parittā hoti dubbalā, sukhume balavatī. Tathā hi",
  "atk-s0302a0:86_1": "ekapattapūrampi yāguṁ pīto muhutteneva jighacchito hoti yaṁkiñcideva khāditukāmo,",
  "atk-s0302a0:86_2": "sappiṁ pana pasatamattaṁ pivitvā divasaṁ abhottukāmo hoti. Tattha vatthu kammajatejasaṅkhātaṁ",
  "atk-s0302a0:86_3": "parissayaṁ vinodeti, na pana sakkoti pāletuṁ. Ojā pana pāleti, na sakkoti parissayaṁ",
  "atk-s0302a0:86_4": "vinodetuṁ. Dve pana ekato hutvā parissayañceva vinodenti pālenti cāti.",
  "atk-s0302a0:87_0": "Phasso dutiyoti cakkhusamphassādi chabbidhopi phasso etesu catūsu āhāresu dutiyo",
  "atk-s0302a0:87_1": "āhāroti veditabbo. Desanānayo eva cesa, tasmā iminā nāma kāraṇena dutiyo tatiyo cāti",
  "atk-s0302a0:87_2": "idamettha na gavesitabbaṁ. Manosañcetanāti cetanāva vuccati. Viññāṇanti cittaṁ. Iti",
  "atk-s0302a0:87_3": "bhagavā imasmiṁ ṭhāne upādiṇṇakaanupādiṇṇakavasena ekarāsiṁ katvā cattāro āhāre dassesi.",
  "atk-s0302a0:87_4": "Kabaḷīkārāhāro hi upādiṇṇakopi atthi anupādiṇṇakopi, tathā phassādayo. Tattha sappādīhi",
  "atk-s0302a0:87_5": "gilitānaṁ maṇḍūkādīnaṁ vasena upādiṇṇakakabaḷīkārāhāro daṭṭhabbo. Maṇḍūkādayo hi",
  "atk-s0302a0:87_6": "sappādīhi gilitā antokucchigatāpi kiñci kālaṁ jīvantiyeva. Te yāva upādiṇṇakapakkhe",
  "atk-s0302a0:87_7": "tiṭṭhanti, tāva āhāratthaṁ na sādhenti . Bhijjitvā pana anupādiṇṇakapakkhe ṭhitā",
  "atk-s0302a0:87_8": "sādhenti. Tadāpi upādiṇṇakāhāroti vuccantīti. Idaṁ pana ācariyānaṁ na ruccatīti aṭṭhakathāyameva",
  "atk-s0302a0:87_9": "paṭikkhipitvā idaṁ vuttaṁ – imesaṁ sattānaṁ khādantānampi akhādantānampi bhuñjantānampi",
  "atk-s0302a0:87_10": "abhuñjantānampi paṭisandhicitteneva sahajātā kammajā ojā nāma atthi, sā yāvapi sattamā",
  "atk-s0302a0:87_11": "divasā pāleti, ayameva upādiṇṇakakabaḷīkārāhāroti veditabbo. Tebhūmakavipākavasena",
  "atk-s0302a0:87_12": "pana upādiṇṇakaphassādayo veditabbā, tebhūmakakusalākusalakiriyavasena anupādiṇṇakā.",
  "atk-s0302a0:87_13": "Lokuttarā pana ruḷhīvasena kathitāti.",
  "atk-s0302a0:88_0": "Etthāha – ‘‘yadi paccayaṭṭho āhāraṭṭho, atha kasmā aññesupi sattānaṁ paccayesu vijjamānesu",
  "atk-s0302a0:88_1": "imeyeva cattāro vuttā’’ti? Vuccate – ajjhattikasantatiyā visesapaccayattā. Visesapaccayo",
  "atk-s0302a0:88_2": "hi kabaḷīkārāhārabhakkhānaṁ sattānaṁ rūpakāyassa kabaḷīkāro āhāro, nāmakāye vedanāya",
  "atk-s0302a0:88_3": "phasso, viññāṇassa manosañcetanā, nāmarūpassa viññāṇaṁ. Yathāha – ‘‘seyyathāpi, bhikkhave,",
  "atk-s0302a0:88_4": "ayaṁ kāyo āhāraṭṭhitiko āhāraṁ paṭicca tiṭṭhati, anāhāro no tiṭṭhati (saṁ. ni. 5.183),",
  "atk-s0302a0:88_5": "tathā phassapaccayā vedanā, saṅkhārapaccayā viññāṇaṁ, viññāṇapaccayā nāmarūpa’’nti",
  "atk-s0302a0:88_6": "(saṁ. ni. 2.1; vibha. 225).",
  "atk-s0302a0:89": "Ko panettha āhāro kiṁ āharatīti? Kabaḷīkārāhāro ojaṭṭhamakarūpāni āharati phassāhāro tisso vedanā, manosañcetanāhāro tayo bhave, viññāṇāhāro paṭisandhināmarūpanti.",
  "atk-s0302a0:90_0": "Kathaṁ? Kabaḷīkārāhāro tāva mukhe ṭhapitamatteyeva aṭṭha rūpāni samuṭṭhāpeti, dantavicuṇṇitaṁ",
  "atk-s0302a0:90_1": "pana ajjhohariyamānaṁ ekekaṁ sitthaṁ aṭṭhaṭṭharūpāni samuṭṭhāpetiyeva. Evaṁ kabaḷīkārāhāro",
  "atk-s0302a0:90_2": "ojaṭṭhamakarūpāni āharati. Phassāhāro pana sukhavedanīyo phasso uppajjamānoyeva sukhaṁ",
  "atk-s0302a0:90_3": "vedanaṁ āharati, dukkhavedanīyo dukkhaṁ, adukkhamasukhavedanīyo adukkhamasukhanti",
  "atk-s0302a0:90_4": "evaṁ sabbathāpi phassāhāro tisso vedanā āharati.",
  "atk-s0302a0:91_0": "Manosañcetanāhāro kāmabhavūpagaṁ kammaṁ kāmabhavaṁ āharati, rūpārūpabhavūpagāni taṁ",
  "atk-s0302a0:91_1": "taṁ bhavaṁ. Evaṁ sabbathāpi manosañcetanāhāro tayo bhave āharati. Viññāṇāhāro pana",
  "atk-s0302a0:91_2": "ye ca paṭisandhikkhaṇe taṁsampayuttakā tayo khandhā, yāni ca tisantativasena tiṁsa",
  "atk-s0302a0:91_3": "rūpāni uppajjanti, sahajātādipaccayanayena tāni āharatīti vuccati. Evaṁ viññāṇāhāro",
  "atk-s0302a0:91_4": "paṭisandhināmarūpaṁ āharatīti. Ettha ca ‘‘manosañcetanā tayo bhave āharatī’’ti sāsavakusalākusalacetanāva",
  "atk-s0302a0:91_5": "vuttā. ‘‘Viññāṇaṁ paṭisandhināmarūpaṁ āharatī’’ti paṭisandhiviññāṇameva vuttaṁ. Avisesena",
  "atk-s0302a0:91_6": "pana taṁsampayuttataṁsamuṭṭhānadhammānaṁ āharaṇatopete ‘‘āhārā’’ti veditabbā.",
  "atk-s0302a0:92_0": "Etesu catūsu āhāresu kabaḷīkārāhāro upatthambhento āhārakiccaṁ sādheti, phasso phusantoyeva",
  "atk-s0302a0:92_1": "manosañcetanā āyūhamānāva, viññāṇaṁ vijānantameva. Kathaṁ? Kabaḷīkārāhāro hi upatthambhentoyeva",
  "atk-s0302a0:92_2": "kāyaṭṭhapanena sattānaṁ ṭhitiyā hoti. Kammajanitopi hi ayaṁ kāyo kabaḷīkārāhārena",
  "atk-s0302a0:92_3": "upatthaddho dasapi vassāni vassasatampi yāva āyuparimāṇā tiṭṭhati. Yathā kiṁ ? Yathā",
  "atk-s0302a0:92_4": "mātuyā janitopi dārako dhātiyā thaññādīni pāyetvā posiyamāno ciraṁ tiṭṭhati, yathā",
  "atk-s0302a0:92_5": "ca upatthambhena upatthambhitaṁ gehaṁ. Vuttampi cetaṁ –",
  "atk-s0302a0:93": "‘‘Yathā, mahārāja, gehe papatante aññena dārunā upatthambhitaṁ santaṁ eva taṁ gehaṁ na patati. Evameva kho, mahārāja, ayaṁ kāyo āhāraṭṭhitiko āhāraṁ paṭicca tiṭṭhatī’’ti.",
  "atk-s0302a0:94": "Evaṁ kabaḷīkāro āhāro upatthambhento āhārakiccaṁ sādheti.",
  "atk-s0302a0:95_0": "Evaṁ sādhentopi ca kabaḷīkāro āhāro dvinnaṁ rūpasantatīnaṁ paccayo hoti āhārasamuṭṭhānassa",
  "atk-s0302a0:95_1": "ca upādiṇṇakassa ca. Kammajānaṁ anupālako hutvā paccayo hoti, āhārasamuṭṭhānānaṁ",
  "atk-s0302a0:95_2": "janako hutvāti. Phasso pana sukhādivatthubhūtaṁ ārammaṇaṁ phusantoyeva sukhādivedanāpavattanena",
  "atk-s0302a0:95_3": "sattānaṁ ṭhitiyā hoti. Manosañcetanā kusalākusalakammavasena āyūhamānāyeva bhavamūlanipphādanato",
  "atk-s0302a0:95_4": "sattānaṁ ṭhitiyā hoti. Viññāṇaṁ vijānantameva nāmarūpappavattanena sattānaṁ ṭhitiyā hotīti.",
  "atk-s0302a0:96_0": "Evaṁ upatthambhanādivasena āhārakiccaṁ sādhayamānesu panetesu cattāri bhayāni daṭṭhabbāni.",
  "atk-s0302a0:96_1": "Seyyathidaṁ – kabaḷīkārāhāre nikantiyeva bhayaṁ, phasse upagamanameva, manosañcetanāya",
  "atk-s0302a0:96_2": "āyūhanameva, viññāṇe abhinipātoyeva bhayanti. Kiṁ kāraṇā? Kabaḷīkārāhāre hi nikantiṁ",
  "atk-s0302a0:96_3": "katvā sītādīnaṁ purakkhatā sattā āhāratthāya muddāgaṇanādikammāni karontā anappakaṁ",
  "atk-s0302a0:96_4": "dukkhaṁ nigacchanti. Ekacce ca imasmiṁ sāsane pabbajitvāpi vejjakammādikāya anesanāya",
  "atk-s0302a0:96_5": "āhāraṁ pariyesantā diṭṭheva dhamme gārayhā honti, samparāyepi, ‘‘tassa saṅghāṭipi",
  "atk-s0302a0:96_6": "ādittā sampajjalitā’’tiādinā lakkhaṇasaṁyutte (saṁ. ni. 2.218) vuttanayena samaṇapetā",
  "atk-s0302a0:96_7": "honti. Iminā tāva kāraṇena kabaḷīkāre āhāre nikanti eva bhayanti veditabbā.",
  "atk-s0302a0:97_0": "Phassaṁ upagacchantāpi phassassādino paresaṁ rakkhitagopitesu dārādīsu bhaṇḍesu aparajjhanti,",
  "atk-s0302a0:97_1": "te saha bhaṇḍena bhaṇḍasāmikā gahetvā khaṇḍākhaṇḍikaṁ vā chinditvā saṅkārakūṭe chaḍḍenti",
  "atk-s0302a0:97_2": ", rañño vā niyyādenti. Tato te rājā vividhā kammakāraṇā kārāpeti. Kāyassa ca bhedā",
  "atk-s0302a0:97_3": "duggati tesaṁ pāṭikaṅkhā hoti. Iti phassassādamūlakaṁ diṭṭhadhammikampi samparāyikampi",
  "atk-s0302a0:97_4": "bhayaṁ sabbamāgatameva hoti. Iminā kāraṇena phassāhāre upagamanameva bhayanti veditabbaṁ.",
  "atk-s0302a0:98": "Kusalākusalakammāyūhane pana tammūlakaṁ tīsu bhavesu bhayaṁ sabbaṁ āgatameva hoti. Iminā kāraṇena manosañcetanāhāre āyūhanameva bhayanti veditabbaṁ.",
  "atk-s0302a0:99_0": "Paṭisandhiviññāṇañca yasmiṁ yasmiṁ ṭhāne abhinipatati, tasmiṁ tasmiṁ ṭhāne paṭisandhināmarūpaṁ",
  "atk-s0302a0:99_1": "gahetvāva nibbattati. Tasmiñca nibbatte sabbabhayāni nibbattāniyeva honti tammūlakattāti",
  "atk-s0302a0:99_2": "iminā kāraṇena viññāṇāhāre abhinipātoyeva bhayanti veditabboti.",
  "atk-s0302a0:100_0": "Kiṁnidānātiādīsu nidānādīni sabbāneva kāraṇavevacanāni. Kāraṇañhi yasmā phalaṁ nideti,",
  "atk-s0302a0:100_1": "‘‘handa naṁ gaṇhathā’’ti appeti viya, tasmā nidānanti vuccati. Yasmā taṁ tato samudeti",
  "atk-s0302a0:100_2": "jāyati pabhavati, tasmā samudayo jāti pabhavoti vuccati. Ayaṁ panettha padattho –",
  "atk-s0302a0:100_3": "kiṁnidānaṁ etesanti kiṁnidānā. Ko samudayo etesanti kiṁsamudayā. Kā jāti etesanti",
  "atk-s0302a0:100_4": "kiṁjātikā. Ko pabhavo etesanti kiṁpabhavā. Yasmā pana tesaṁ taṇhā yathāvuttena atthena",
  "atk-s0302a0:100_5": "nidānañceva samudayo ca jāti ca pabhavo ca, tasmā ‘‘taṇhānidānā’’tiādimāha. Evaṁ",
  "atk-s0302a0:100_6": "sabbapadesu attho veditabbo.",
  "atk-s0302a0:101_0": "Ettha ca ime cattāro āhārā taṇhānidānāti paṭisandhiṁ ādiṁ katvā attabhāvasaṅkhātānaṁ",
  "atk-s0302a0:101_1": "āhārānaṁ purimataṇhānaṁ vasena nidānaṁ veditabbaṁ. Kathaṁ? Paṭisandhikkhaṇe tāva",
  "atk-s0302a0:101_2": "paripuṇṇāyatanānaṁ sattānaṁ sattasantativasena, sesānaṁ tato ūnaūnasantativasena",
  "atk-s0302a0:101_3": "uppannarūpabbhantaraṁ jātā ojā atthi, ayaṁ taṇhānidāno upādiṇṇakakabaḷīkārāhāro.",
  "atk-s0302a0:101_4": "Paṭisandhicittasampayuttā pana phassacetanā sayañca cittaṁ viññāṇanti ime taṇhānidānā",
  "atk-s0302a0:101_5": "upādiṇṇaka-phassamanosañcetanā-viññāṇāhārāti evaṁ tāva purimataṇhānidānā paṭisandhikā",
  "atk-s0302a0:101_6": "āhārā. Yathā ca paṭisandhikā, evaṁ tato paraṁ paṭhamabhavaṅgacittakkhaṇādinibbattāpi veditabbā.",
  "atk-s0302a0:102_0": "Yasmā pana bhagavā na kevalaṁ āhārānameva nidānaṁ jānāti, āhāranidānabhūtāya taṇhāyapi,",
  "atk-s0302a0:102_1": "taṇhāya nidānānaṁ vedanādīnampi nidānaṁ jānātiyeva, tasmā taṇhā cāyaṁ, bhikkhave,",
  "atk-s0302a0:102_2": "kiṁnidānātiādinā nayena vaṭṭaṁ dassetvā vivaṭṭaṁ dassesi. Imasmiñca pana ṭhāne bhagavā",
  "atk-s0302a0:102_3": "atītābhimukhaṁ desanaṁ katvā atītena vaṭṭaṁ dasseti. Kathaṁ? Āhāravasena hi ayaṁ attabhāvo gahito.",
  "atk-s0302a0:103_0": "Taṇhāti imassattabhāvassa janakaṁ kammaṁ, vedanāphassasaḷāyatananāmarūpaviññāṇāni",
  "atk-s0302a0:103_1": "yasmiṁ attabhāve ṭhatvā kammaṁ āyūhitaṁ, taṁ dassetuṁ vuttāni, avijjāsaṅkhārā tassattabhāvassa",
  "atk-s0302a0:103_2": "janakaṁ kammaṁ. Iti dvīsu ṭhānesu attabhāvo, dvīsu tassa janakaṁ kammanti saṅkhepena",
  "atk-s0302a0:103_3": "kammañceva kammavipākañcāti, dvepi dhamme dassentena atītābhimukhaṁ desanaṁ katvā",
  "atk-s0302a0:103_4": "atītena vaṭṭaṁ dassitaṁ.",
  "atk-s0302a0:104_0": "Tatrāyaṁ desanā anāgatassa adassitattā aparipuṇṇāti na daṭṭhabbā. Nayato pana paripuṇṇātveva",
  "atk-s0302a0:104_1": "daṭṭhabbā. Yathā hi cakkhumā puriso udakapiṭṭhe nipannaṁ suṁsumāraṁ disvā tassa parabhāgaṁ",
  "atk-s0302a0:104_2": "olokento gīvaṁ passeyya, orato piṭṭhiṁ, pariyosāne naṅguṭṭhamūlaṁ, heṭṭhā kucchiṁ",
  "atk-s0302a0:104_3": "olokento pana udakagataṁ agganaṅguṭṭhañceva cattāro ca hatthapāde na passeyya, so",
  "atk-s0302a0:104_4": "na ettāvatā ‘‘aparipuṇṇo suṁsumāro’’ti gaṇhāti, nayato pana paripuṇṇotveva gaṇhāti,",
  "atk-s0302a0:104_5": "evaṁsampadamidaṁ veditabbaṁ.",
  "atk-s0302a0:105_0": "Udakapiṭṭhe nipannasuṁsumāro viya hi tebhūmakavaṭṭaṁ. Tīre ṭhito cakkhumā puriso",
  "atk-s0302a0:105_1": "viya yogāvacaro. Tena purisena udakapiṭṭhe suṁsumārassa diṭṭhakālo viya yoginā āhāravasena",
  "atk-s0302a0:105_2": "imassattabhāvassa diṭṭhakālo. Parato gīvāya diṭṭhakālo viya imassattabhāvassa janikāya",
  "atk-s0302a0:105_3": "taṇhāya diṭṭhakālo. Piṭṭhiyā diṭṭhakālo viya yasmiṁ attabhāve taṇhāsaṅkhātaṁ kammaṁ",
  "atk-s0302a0:105_4": "kataṁ, vedanādivasena tassa diṭṭhakālo. Naṅguṭṭhamūlassa diṭṭhakālo viya tassattabhāvassa",
  "atk-s0302a0:105_5": "janakānaṁ avijjāsaṅkhārānaṁ diṭṭhakālo. Heṭṭhā kucchiṁ olokentassa pana agganaṅguṭṭhañceva",
  "atk-s0302a0:105_6": "cattāro ca hatthapāde adisvāpi ‘‘aparipuṇṇo suṁsumāro’’ti agahetvā nayato paripuṇṇotveva",
  "atk-s0302a0:105_7": "gahaṇaṁ viya yattha yattha paccayavaṭṭaṁ pāḷiyaṁ na āgataṁ, tattha tattha ‘‘desanā",
  "atk-s0302a0:105_8": "aparipuṇṇā’’ti agahetvā nayato paripuṇṇātveva gahaṇaṁ veditabbaṁ. Tattha ca āhārataṇhānaṁ",
  "atk-s0302a0:105_9": "antare eko sandhi, taṇhāvedanānaṁ antare eko, viññāṇasaṅkhārānaṁ antare ekoti evaṁ",
  "atk-s0302a0:105_10": "tisandhicatusaṅkhepameva vaṭṭaṁ dassitanti. Paṭhamaṁ.",
  "atk-s0302a0:106": "2. Moḷiyaphaggunasuttavaṇṇanā",
  "atk-s0302a0:107_0": "12. Dutiye sambhavesīnaṁ vā anuggahāyāti imasmiṁyeva ṭhāne bhagavā desanaṁ niṭṭhāpesi.",
  "atk-s0302a0:107_1": "Kasmā? Diṭṭhigatikassa nisinnattā. Tassañhi parisati moḷiyaphagguno nāma bhikkhu",
  "atk-s0302a0:107_2": "diṭṭhigatiko nisinno. Atha satthā cintesi – ‘‘ayaṁ uṭṭhahitvā maṁ pañhaṁ pucchissati,",
  "atk-s0302a0:107_3": "athassāhaṁ vissajjessāmī’’ti pucchāya okāsadānatthaṁ desanaṁ niṭṭhāpesi. Moḷiyaphaggunoti",
  "atk-s0302a0:107_4": "moḷīti cūḷā vuccati. Yathāha –",
  "atk-s0302a0:108": "‘‘Chetvāna moḷiṁ varagandhavāsitaṁ",
  "atk-s0302a0:109": "Vehāyasaṁ ukkhipi sakyapuṅgavo;",
  "atk-s0302a0:110": "Ratanacaṅkoṭavarena vāsavo,",
  "atk-s0302a0:111": "Sahassanetto sirasā paṭiggahī’’ti.",
  "atk-s0302a0:112_0": "Sā tassa gihikāle mahantā ahosi. Tenassa ‘‘moḷiyaphagguno’’ti saṅkhā udapādi. Pabbajitampi",
  "atk-s0302a0:112_1": "naṁ teneva nāmena sañjānanti. Etadavocāti desanānusandhiṁ ghaṭento etaṁ ‘‘ko nu kho,",
  "atk-s0302a0:112_2": "bhante, viññāṇāhāraṁ āhāretī’’ti vacanaṁ avoca. Tassattho – bhante, ko nāma so, yo",
  "atk-s0302a0:112_3": "etaṁ viññāṇāhāraṁ khādati vā bhuñjati vāti?",
  "atk-s0302a0:113_0": "Kasmā panāyaṁ itare tayo āhāre apucchitvā imameva pucchatīti? Jānāmīti laddhiyā.",
  "atk-s0302a0:113_1": "So hi mahante piṇḍe katvāva kabaḷīkārāhāraṁ bhuñjante passati, tenassa taṁ jānāmīti",
  "atk-s0302a0:113_2": "laddhi. Tittiravaṭṭakamorakukkuṭādayo pana mātusamphassena yāpente disvā ‘‘ete phassāhārena",
  "atk-s0302a0:113_3": "yāpentī’’ti tassa laddhi. Kacchapā pana attano utusamaye mahāsamuddato nikkhamitvā",
  "atk-s0302a0:113_4": "samuddatīre vālikantare aṇḍāni ṭhapetvā vālikāya paṭicchādetvā mahāsamuddameva otaranti.",
  "atk-s0302a0:113_5": "Tāni mātuanussaraṇavasena na pūtīni honti. Tāni manosañcetanāhārena yāpentīti tassa",
  "atk-s0302a0:113_6": "laddhi. Kiñcāpi therassa ayaṁ laddhi, na pana etāya laddhiyā imaṁ pañhaṁ pucchati",
  "atk-s0302a0:113_7": ". Diṭṭhigatiko hi ummattakasadiso. Yathā ummattako pacchiṁ gahetvā antaravīthiṁ otiṇṇo",
  "atk-s0302a0:113_8": "gomayampi pāsāṇampi gūthampi khajjakhaṇḍampi taṁ taṁ manāpampi amanāpampi gahetvā",
  "atk-s0302a0:113_9": "pacchiyaṁ pakkhipati. Evameva diṭṭhigatiko yuttampi ayuttampi pucchati. So ‘‘kasmā",
  "atk-s0302a0:113_10": "imaṁ pucchasī’’ti na niggahetabbo, pucchitapucchitaṭṭhāne pana gahaṇameva nisedhetabbaṁ.",
  "atk-s0302a0:113_11": "Teneva naṁ bhagavā ‘‘kasmā evaṁ pucchasī’’ti avatvā gahitagāhameva tassa mocetuṁ",
  "atk-s0302a0:113_12": "no kallo pañhotiādimāha.",
  "atk-s0302a0:114_0": "Tattha no kalloti ayutto. Āhāretīti ahaṁ na vadāmīti ahaṁ koci satto vā puggalo vā",
  "atk-s0302a0:114_1": "āhāretīti na vadāmi. Āhāretīti cāhaṁ vadeyyanti yadi ahaṁ āhāretīti vadeyyaṁ. Tatrassa",
  "atk-s0302a0:114_2": "kallo pañhoti tasmiṁ mayā evaṁ vutte ayaṁ pañho yutto bhaveyya. Kissa nu kho, bhante,",
  "atk-s0302a0:114_3": "viññāṇāhāroti, bhante, ayaṁ viññāṇāhāro katamassa dhammassa paccayoti attho. Tatra",
  "atk-s0302a0:114_4": "kallaṁ veyyākaraṇanti tasmiṁ evaṁ pucchite pañhe imaṁ veyyākaraṇaṁ yuttaṁ ‘‘viññāṇāhāro",
  "atk-s0302a0:114_5": "āyatiṁ punabbhavābhinibbattiyā paccayo’’ti. Ettha ca viññāṇāhāroti paṭisandhicittaṁ.",
  "atk-s0302a0:114_6": "Āyatiṁ punabbhavābhinibbattīti teneva viññāṇena sahuppannanāmarūpaṁ. Tasmiṁ bhūte",
  "atk-s0302a0:114_7": "sati saḷāyatananti tasmiṁ punabbhavābhinibbattisaṅkhāte nāmarūpe jāte sati saḷāyatanaṁ hotīti attho.",
  "atk-s0302a0:115_0": "Saḷāyatanapaccayāphassoti idhāpi bhagavā uttari pañhassa okāsaṁ dento desanaṁ niṭṭhāpesi.",
  "atk-s0302a0:115_1": "Diṭṭhigatiko hi navapucchaṁ uppādetuṁ na sakkoti, niddiṭṭhaṁ niddiṭṭhaṁyeva pana",
  "atk-s0302a0:115_2": "gaṇhitvā pucchati, tenassa bhagavā okāsaṁ adāsi. Attho panassa sabbapadesu vuttanayeneva",
  "atk-s0302a0:115_3": "gahetabbo. ‘‘Ko nu kho, bhante, bhavatī’’ti kasmā na pucchati? Diṭṭhigatikassa hi",
  "atk-s0302a0:115_4": "satto nāma bhūto nibbattoyevāti laddhi, tasmā attano laddhiviruddhaṁ idanti na pucchati.",
  "atk-s0302a0:115_5": "Apica idappaccayā idaṁ idappaccayā idanti bahūsu ṭhānesu kathitattā saññattiṁ upagato,",
  "atk-s0302a0:115_6": "tenāpi na pucchati. Satthāpi ‘‘imassa bahuṁ pucchantassāpi titti natthi, tucchapucchameva",
  "atk-s0302a0:115_7": "pucchatī’’ti ito paṭṭhāya desanaṁ ekābaddhaṁ katvā desesi. Channaṁ tvevāti yato paṭṭhāya",
  "atk-s0302a0:115_8": "desanāruḷhaṁ, tameva gahetvā desanaṁ vivaṭṭento evamāha. Imasmiṁ pana sutte viññāṇanāmarūpānaṁ",
  "atk-s0302a0:115_9": "antare eko sandhi, vedanātaṇhānaṁ antare eko, bhavajātīnaṁ antare ekoti. Dutiyaṁ.",
  "atk-s0302a0:116": "3. Samaṇabrāhmaṇasuttavaṇṇanā",
  "atk-s0302a0:117_0": "13. Tatiye samaṇā vā brāhmaṇā vāti saccāni paṭivijjhituṁ asamatthā bāhirakasamaṇabrāhmaṇā.",
  "atk-s0302a0:117_1": "Jarāmaraṇaṁ nappajānantītiādīsu jarāmaraṇaṁ na jānanti dukkhasaccavasena , jarāmaraṇasamudayaṁ",
  "atk-s0302a0:117_2": "na jānanti saha taṇhāya jāti jarāmaraṇassa samudayoti samudayasaccavasena, jarāmaraṇanirodhaṁ",
  "atk-s0302a0:117_3": "na jānanti nirodhasaccavasena, paṭipadaṁ na jānanti maggasaccavasena. Jātiṁ na jānanti",
  "atk-s0302a0:117_4": "dukkhasaccavasena, jātisamudayaṁ na jānanti saha taṇhāya bhavo jātisamudayoti samudayasaccavasena.",
  "atk-s0302a0:117_5": "Evaṁ saha taṇhāya samudayaṁ yojetvā sabbapadesu catusaccavasena attho veditabbo.",
  "atk-s0302a0:117_6": "Sāmaññatthaṁ vā brahmaññatthaṁ vāti ettha ariyamaggo sāmaññañceva brahmaññañca. Ubhayatthāpi",
  "atk-s0302a0:117_7": "pana attho nāma ariyaphalaṁ veditabbaṁ. Iti bhagavā imasmiṁ sutte ekādasasu ṭhānesu",
  "atk-s0302a0:117_8": "cattāri saccāni kathesīti. Tatiyaṁ.",
  "atk-s0302a0:118": "4. Dutiyasamaṇabrāhmaṇasuttavaṇṇanā",
  "atk-s0302a0:119_0": "14. Catutthe ime dhamme katame dhammeti ettakaṁ papañcaṁ katvā kathitaṁ, desanaṁ",
  "atk-s0302a0:119_1": "paṭivijjhituṁ samatthānaṁ puggalānaṁ ajjhāsayena ime dhamme nappajānantītiādi vuttaṁ.",
  "atk-s0302a0:119_2": "Sesaṁ purimasadisameva. Catutthaṁ.",
  "atk-s0302a0:120": "5. Kaccānagottasuttavaṇṇanā",
  "atk-s0302a0:121_0": "15. Pañcame sammādiṭṭhi sammādiṭṭhīti yaṁ paṇḍitā devamanussā tesu tesu ṭhānesu sammādassanaṁ",
  "atk-s0302a0:121_1": "vadanti, sabbampi taṁ dvīhi padehi saṅkhipitvā pucchati. Dvayanissitoti dve koṭṭhāse",
  "atk-s0302a0:121_2": "nissito. Yebhuyyenāti iminā ṭhapetvā ariyapuggale sesamahājanaṁ dasseti. Atthitanti",
  "atk-s0302a0:121_3": "sassataṁ. Natthitanti ucchedaṁ. Lokasamudayanti loko nāma saṅkhāraloko, tassa nibbatti.",
  "atk-s0302a0:121_4": "Sammappaññāya passatoti sammāpaññā nāma savipassanā maggapaññā, tāya passantassāti",
  "atk-s0302a0:121_5": "attho. Yā loke natthitāti saṅkhāraloke nibbattesu dhammesu paññāyantesveva yā natthīti",
  "atk-s0302a0:121_6": "ucchedadiṭṭhi uppajjeyya, sā na hotīti attho. Lokanirodhanti saṅkhārānaṁ bhaṅgaṁ.",
  "atk-s0302a0:121_7": "Yāloke atthitāti saṅkhāraloke bhijjamānesu dhammesu paññāyantesveva yā atthīti sassatadiṭṭhi",
  "atk-s0302a0:121_8": "uppajjeyya , sā na hotīti attho.",
  "atk-s0302a0:122_0": "Apica lokasamudayanti anulomapaccayākāraṁ. Lokanirodhanti paṭilomapaccayākāraṁ. Lokanissaye",
  "atk-s0302a0:122_1": "passantassāpi hi paccayānaṁ anucchedena paccayuppannassa anucchedaṁ passato yā natthīti",
  "atk-s0302a0:122_2": "ucchedadiṭṭhi uppajjeyya, sā na hoti. Paccayanirodhaṁ passantassāpi paccayanirodhena",
  "atk-s0302a0:122_3": "paccayuppannanirodhaṁ passato yā atthīti sassatadiṭṭhi uppajjeyya, sā na hotīti ayampettha attho.",
  "atk-s0302a0:123_0": "Upayupādānābhinivesavinibandhoti upayehi ca upādānehi ca abhinivesehi ca vinibandho.",
  "atk-s0302a0:123_1": "Tattha upayāti dve upayā taṇhupayo ca diṭṭhupayo ca. Upādānādīsupi eseva nayo. Taṇhādiṭṭhiyo",
  "atk-s0302a0:123_2": "hi yasmā ahaṁ mamantiādīhi ākārehi tebhūmakadhamme upenti upagacchanti, tasmā upayāti",
  "atk-s0302a0:123_3": "vuccanti. Yasmā pana te dhamme upādiyanti ceva abhinivisanti ca, tasmā upādānāti",
  "atk-s0302a0:123_4": "ca abhinivesāti ca vuccanti. Tāhi cāyaṁ loko vinibandho. Tenāha ‘‘upayupādānābhinivesavinibandho’’ti.",
  "atk-s0302a0:124_0": "Tañcāyanti tañca upayupādānaṁ ayaṁ ariyasāvako. Cetaso adhiṭṭhānanti cittassa patiṭṭhānabhūtaṁ.",
  "atk-s0302a0:124_1": "Abhinivesānusayanti abhinivesabhūtañca anusayabhūtañca. Taṇhādiṭṭhīsu hi akusalacittaṁ",
  "atk-s0302a0:124_2": "patiṭṭhāti, tā ca tasmiṁ abhinivisanti ceva anusenti ca, tasmā tadubhayaṁ cetaso",
  "atk-s0302a0:124_3": "adhiṭṭhānaṁ abhinivesānusayanti ca āha. Na upetīti na upagacchati. Na upādiyatīti",
  "atk-s0302a0:124_4": "na gaṇhāti. Nādhiṭṭhātīti na adhiṭṭhāti, kinti? Attā meti. Dukkhamevāti pañcupādānakkhandhamattameva.",
  "atk-s0302a0:124_5": "Na kaṅkhatīti ‘‘dukkhameva uppajjati, dukkhaṁ nirujjhati, na añño ettha satto nāma",
  "atk-s0302a0:124_6": "atthī’’ti kaṅkhaṁ na karoti. Na vicikicchatīti na vicikicchaṁ uppādeti.",
  "atk-s0302a0:125_0": "Aparappaccayāti na parappaccayena, aññassa apattiyāyetvā attapaccakkhañāṇamevassa",
  "atk-s0302a0:125_1": "ettha hotīti. Ettāvatākho, kaccāna, sammādiṭṭhi hotīti evaṁ sattasaññāya pahīnattā",
  "atk-s0302a0:125_2": "ettakena sammādassanaṁ nāma hotīti missakasammādiṭṭhiṁ āha. Ayameko antoti esa eko",
  "atk-s0302a0:125_3": "nikūṭanto lāmakanto paṭhamakaṁ sassataṁ. Ayaṁ dutiyoti esa dutiyo sabbaṁ natthīti",
  "atk-s0302a0:125_4": "uppajjanakadiṭṭhisaṅkhāto nikūṭanto lāmakanto dutiyako ucchedoti attho. Sesamettha",
  "atk-s0302a0:125_5": "uttānamevāti. Pañcamaṁ.",
  "atk-s0302a0:126": "6. Dhammakathikasuttavaṇṇanā",
  "atk-s0302a0:127_0": "16. Chaṭṭhe nibbidāyāti nibbindanatthāya. Virāgāyāti virajjanatthāya. Nirodhāyāti",
  "atk-s0302a0:127_1": "nirujjhanatthāya. Paṭipanno hotīti ettha sīlato paṭṭhāya yāva arahattamaggā paṭipannoti",
  "atk-s0302a0:127_2": "veditabbo. Dhammānudhammappaṭipannoti lokuttarassa nibbānadhammassa anudhammabhūtaṁ",
  "atk-s0302a0:127_3": "paṭipadaṁ paṭipanno. Anudhammabhūtanti anurūpasabhāvabhūtaṁ. Nibbidā virāgā nirodhāti",
  "atk-s0302a0:127_4": "nibbidāya ceva virāgena ca nirodhena ca. Anupādā vimuttoti catūhi upādānehi kiñci",
  "atk-s0302a0:127_5": "dhammaṁ anupādiyitvā vimutto. Diṭṭhadhammanibbānappattoti diṭṭheva dhamme nibbānappatto.",
  "atk-s0302a0:127_6": "Alaṁ vacanāyāti, evaṁ vattabbataṁ arahati, yutto anucchavikoti attho . Evamettha",
  "atk-s0302a0:127_7": "ekena nayena dhammakathikassa pucchā kathitā, dvīhi taṁ visesetvā sekkhāsekkhabhūmiyo",
  "atk-s0302a0:127_8": "niddiṭṭhāti. Chaṭṭhaṁ.",
  "atk-s0302a0:128": "7. Acelakassapasuttavaṇṇanā",
  "atk-s0302a0:129_0": "17. Sattame acelo kassapoti liṅgena acelo niccelo, nāmena kassapo. Dūratovāti mahatā",
  "atk-s0302a0:129_1": "bhikkhusaṅghena parivutaṁ āgacchantaṁ dūrato eva addasa. Kiñcideva desanti kiñcideva",
  "atk-s0302a0:129_2": "kāraṇaṁ. Okāsanti pañhabyākaraṇassa khaṇaṁ kālaṁ. Antaragharanti ‘‘na pallatthikāya",
  "atk-s0302a0:129_3": "antaraghare nisīdissāmī’’ti ettha antonivesanaṁ antaragharaṁ. ‘‘Okkhittacakkhu antaraghare",
  "atk-s0302a0:129_4": "gamissāmī’’ti ettha indakhīlato paṭṭhāya antogāmo. Idhāpi ayameva adhippeto. Yadākaṅkhasīti yaṁ icchasi.",
  "atk-s0302a0:130_0": "Kasmā pana bhagavā kathetukāmo yāvatatiyaṁ paṭikkhipīti? Gāravajananatthaṁ. Diṭṭhigatikā",
  "atk-s0302a0:130_1": "hi khippaṁ kathiyamāne gāravaṁ na karonti, ‘‘samaṇaṁ gotamaṁ upasaṅkamitumpi pucchitumpi",
  "atk-s0302a0:130_2": "sukaraṁ, pucchitamatteyeva kathetī’’ti vacanampi na saddahanti. Dve tayo vāre paṭikkhitte",
  "atk-s0302a0:130_3": "pana gāravaṁ karonti, ‘‘samaṇaṁ gotamaṁ upasaṅkamitumpi pañhaṁ pucchitumpi dukkara’’nti",
  "atk-s0302a0:130_4": "yāvatatiyaṁ yācite kathiyamānaṁ sussūsanti saddahanti. Iti bhagavā ‘‘ayaṁ sussūsissati",
  "atk-s0302a0:130_5": "saddahissatī’’ti yāvatatiyaṁ yācāpetvā kathesi. Apica yathā bhisakko telaṁ vā phāṇitaṁ",
  "atk-s0302a0:130_6": "vā pacanto mudupākakharapākānaṁ pākakālaṁ āgamayamāno pākakālaṁ anatikkamitvāva otāreti.",
  "atk-s0302a0:130_7": "Evaṁ bhagavā sattānaṁ ñāṇaparipākaṁ āgamayamāno ‘‘ettakena kālena imassa ñāṇaṁ paripākaṁ",
  "atk-s0302a0:130_8": "gamissatī’’ti ñatvāva yāvatatiyaṁ yācāpesi.",
  "atk-s0302a0:131_0": "Mā hevaṁ, kassapāti, kassapa, mā evaṁ bhaṇi. Sayaṁkataṁ dukkhanti hi vattuṁ na vaṭṭati,",
  "atk-s0302a0:131_1": "attā nāma koci dukkhassa kārako natthīti dīpeti. Paratopi eseva nayo. Adhiccasamuppannanti",
  "atk-s0302a0:131_2": "akāraṇena yadicchāya uppannaṁ. Iti puṭṭho samānoti kasmā evamāha? Evaṁ kirassa ahosi",
  "atk-s0302a0:131_3": "– ‘‘ayaṁ ‘sayaṁkataṁ dukkha’ntiādinā puṭṭho ‘mā heva’nti vadati, ‘natthī’ti puṭṭho",
  "atk-s0302a0:131_4": "‘atthī’ti vadati. ‘Bhavaṁ gotamo dukkhaṁ na jānāti na passatī’ti puṭṭho ‘jānāmi khvāha’nti",
  "atk-s0302a0:131_5": "vadati. Kiñci nu kho mayā virajjhitvā pucchito’’ti mūlato paṭṭhāya attano pucchameva",
  "atk-s0302a0:131_6": "sodhento evamāha. Ācikkhatu ca me, bhante, bhagavāti idha satthari sañjātagāravo",
  "atk-s0302a0:131_7": "‘‘bhava’’nti avatvā ‘‘bhagavā’’ti vadati.",
  "atk-s0302a0:132_0": "So karotītiādi, ‘‘sayaṁkataṁ dukkha’’nti laddhiyā paṭisedhanatthaṁ vuttaṁ. Ettha",
  "atk-s0302a0:132_1": "ca satoti idaṁ bhummatthe sāmivacanaṁ, tasmā evamattho daṭṭhabbo – so karoti so paṭisaṁvedayatīti",
  "atk-s0302a0:132_2": "kho, kassapa, ādimhiyeva evaṁ sati pacchā sayaṁkataṁ dukkhanti ayaṁ laddhi hoti.",
  "atk-s0302a0:132_3": "Ettha ca dukkhanti vaṭṭadukkhaṁ adhippetaṁ. Iti vadanti etassa purimena ādisaddena",
  "atk-s0302a0:132_4": "anantarena ca sassatasaddena sambandho hoti. ‘‘Dīpeti gaṇhātī’’ti ayaṁ panettha pāṭhaseso.",
  "atk-s0302a0:132_5": "Idañhi vuttaṁ hoti – iti evaṁ vadanto āditova sassataṁ dīpeti, sassataṁ gaṇhāti.",
  "atk-s0302a0:132_6": "Kasmā? Tassa hi taṁ dassanaṁ etaṁ pareti, kārakañca vedakañca ekameva gaṇhantaṁ etaṁ",
  "atk-s0302a0:132_7": "sassataṁ upagacchatīti attho.",
  "atk-s0302a0:133_0": "Añño karotītiādi pana ‘‘paraṁkataṁ dukkha’’nti laddhiyā paṭisedhanatthaṁ vuttaṁ.",
  "atk-s0302a0:133_1": "‘‘Ādito sato’’ti idaṁ pana idhāpi āharitabbaṁ. Ayañhettha attho – añño karoti añño",
  "atk-s0302a0:133_2": "paṭisaṁvediyatīti kho pana, kassapa, ādimhiyeva evaṁ sati, pacchā ‘‘kārako idheva",
  "atk-s0302a0:133_3": "ucchijjati, tena kataṁ añño paṭisaṁvediyatī’’ti evaṁ uppannāya ucchedadiṭṭhiyā saddhiṁ",
  "atk-s0302a0:133_4": "sampayuttāya vedanāya abhitunnassa viddhassa sato ‘‘paraṁkataṁ dukkha’’nti ayaṁ laddhi",
  "atk-s0302a0:133_5": "hotīti. Iti vadantiādi vuttanayeneva yojetabbaṁ. Tatrāyaṁ yojanā – evañca vadanto",
  "atk-s0302a0:133_6": "āditova ucchedaṁ dīpeti, ucchedaṁ gaṇhāti. Kasmā? Tassa hi taṁ dassanaṁ etaṁ pareti,",
  "atk-s0302a0:133_7": "etaṁ ucchedaṁ upagacchatīti attho.",
  "atk-s0302a0:134_0": "Ete teti ye sassatucchedasaṅkhāte ubho ante (anupagamma tathāgato dhammaṁ deseti,",
  "atk-s0302a0:134_1": "ete te, kassapa, ubho ante) anupagamma pahāya anallīyitvā majjhena tathāgato dhammaṁ",
  "atk-s0302a0:134_2": "deseti, majjhimāya paṭipadāya ṭhito desetīti attho. Kataraṁ dhammanti ce? Yadidaṁ",
  "atk-s0302a0:134_3": "avijjāpaccayā saṅkhārāti. Ettha hi kāraṇato phalaṁ, kāraṇanirodhena cassa nirodho",
  "atk-s0302a0:134_4": "dīpito, na koci kārako vā vedako vā niddiṭṭho. Ettāvatā sesapañhā paṭisedhitā honti.",
  "atk-s0302a0:134_5": "Ubho ante anupagammāti iminā hi tatiyapañho paṭikkhitto. Avijjāpaccayā saṅkhārāti",
  "atk-s0302a0:134_6": "iminā adhiccasamuppannatā ceva ajānanañca paṭikkhittanti veditabbaṁ.",
  "atk-s0302a0:135_0": "Labheyyanti idaṁ so bhagavato santike bhikkhubhāvaṁ patthayamāno āha. Atha bhagavā",
  "atk-s0302a0:135_1": "yonena khandhake titthiyaparivāso (mahāva. 86) paññatto, yaṁ aññatitthiyapubbo sāmaṇerabhūmiyaṁ",
  "atk-s0302a0:135_2": "ṭhito ‘‘ahaṁ, bhante, itthannāmo aññatitthiyapubbo imasmiṁ dhammavinaye ākaṅkhāmi",
  "atk-s0302a0:135_3": "upasampadaṁ. Svāhaṁ, bhante, saṅghaṁ cattāro māse parivāsaṁ yācāmī’’tiādinā nayena",
  "atk-s0302a0:135_4": "samādiyitvā parivasati, taṁ sandhāya yo kho, kassapa, aññatitthiyapubbotiādimāha.",
  "atk-s0302a0:135_5": "Tattha pabbajjanti vacanasiliṭṭhatāvasena vuttaṁ. Aparivasitvāyeva hi pabbajjaṁ labhati.",
  "atk-s0302a0:135_6": "Upasampadatthikena pana nātikālena gāmappavesanādīni aṭṭha vattāni pūrentena parivasitabbaṁ.",
  "atk-s0302a0:135_7": "Āraddhacittāti aṭṭhavattapūraṇena tuṭṭhacittā. Ayamettha saṅkhepo, vitthārato panesa",
  "atk-s0302a0:135_8": "titthiyaparivāso samantapāsādikāya vinayaṭṭhakathāya pabbajjakkhandhakavaṇṇanāyaṁ",
  "atk-s0302a0:135_9": "(mahāva. aṭṭha. 86) vuttanayeneva veditabbo.",
  "atk-s0302a0:136_0": "Apica mayāti ayamettha pāṭho, aññattha pana ‘‘apica metthā’’ti. Puggalavemattatā",
  "atk-s0302a0:136_1": "viditāti puggalanānattaṁ viditaṁ. ‘‘Ayaṁ puggalo parivāsāraho, ayaṁ na parivāsāraho’’ti",
  "atk-s0302a0:136_2": "idaṁ mayhaṁ pākaṭanti dasseti. Tato kassapo cintesi – ‘‘aho acchariyaṁ buddhasāsanaṁ,",
  "atk-s0302a0:136_3": "yattha evaṁ ghaṁsitvā koṭṭetvā yuttameva gaṇhanti, ayuttaṁ chaḍḍentī’’ti. Tato suṭṭhutaraṁ",
  "atk-s0302a0:136_4": "pabbajjāya sañjātussāho sace, bhantetiādimāha. Atha bhagavā tassa tibbacchandataṁ",
  "atk-s0302a0:136_5": "viditvā ‘‘na kassapo parivāsaṁ arahatī’’ti aññataraṁ bhikkhuṁ āmantesi – ‘‘gaccha,",
  "atk-s0302a0:136_6": "bhikkhu, kassapaṁ nahāpetvā pabbājetvā ānehī’’ti. So tathā katvā taṁ pabbājetvā bhagavato",
  "atk-s0302a0:136_7": "santikaṁ agamāsi. Bhagavā gaṇe nisīditvā upasampādesi. Tena vuttaṁ alattha kho acelo",
  "atk-s0302a0:136_8": "kassapo bhagavato santike pabbajjaṁ, alattha upasampadanti. Acirūpasampannotiādi",
  "atk-s0302a0:136_9": "sesaṁ brāhmaṇasaṁyutte (saṁ. ni. 1.187) vuttamevāti. Sattamaṁ.",
  "atk-s0302a0:137": "8. Timbarukasuttavaṇṇanā",
  "atk-s0302a0:138_0": "18. Aṭṭhame sā vedanātiādi ‘‘sayaṁkataṁ sukhadukkha’’nti laddhiyā nisedhanatthaṁ",
  "atk-s0302a0:138_1": "vuttaṁ. Etthāpi satoti bhummattheyeva sāmivacanaṁ. Tatrāyaṁ atthadīpanā – ‘‘sā vedanā,",
  "atk-s0302a0:138_2": "so vediyatī’’ti kho, timbaruka, ādimhiyeva evaṁ sati ‘‘sayaṁkataṁ sukhadukkha’’nti",
  "atk-s0302a0:138_3": "ayaṁ laddhi hoti. Evañhi sati vedanāya eva vedanā katā hoti. Evañca vadanto imissā",
  "atk-s0302a0:138_4": "vedanāya pubbepi atthitaṁ anujānāti, sassataṁ dīpeti sassataṁ gaṇhāti. Kasmā? Tassa",
  "atk-s0302a0:138_5": "hi taṁ dassanaṁ etaṁ pareti, etaṁ sassataṁ upagacchatīti attho. Purimañhi atthaṁ",
  "atk-s0302a0:138_6": "sandhāyevetaṁ bhagavatā vuttaṁ bhavissati, tasmā aṭṭhakathāyaṁ taṁ yojetvāvassa attho",
  "atk-s0302a0:138_7": "dīpito. Evampāhaṁ na vadāmīti ahaṁ ‘‘sā vedanā, so vediyatī’’ti evampi na vadāmi.",
  "atk-s0302a0:138_8": "‘‘Sayaṁkataṁ sukhadukkha’’nti evampi na vadāmīti attho.",
  "atk-s0302a0:139_0": "Aññā vedanātiādi ‘‘paraṁkataṁ sukhadukkha’’nti laddhiyā paṭisedhanatthaṁ vuttaṁ.",
  "atk-s0302a0:139_1": "Idhāpi ayaṁ atthayojanā –‘‘aññā vedanā añño vediyatī’’ti kho, timbaruka, ādimhiyeva",
  "atk-s0302a0:139_2": "evaṁ sati pacchā yā purimapakkhe kārakavedanā, sā ucchinnā. Tāya pana kataṁ añño",
  "atk-s0302a0:139_3": "vediyatīti evaṁ uppannāya ucchedadiṭṭhiyā saddhiṁ sampayuttāya vedanāya abhitunnassa",
  "atk-s0302a0:139_4": "sato ‘‘paraṁkataṁ sukhadukkha’’nti ayaṁ laddhi hoti. Evañca vadanto kārako ucchinno,",
  "atk-s0302a0:139_5": "aññena paṭisandhi gahitāti ucchedaṁ dīpeti, ucchedaṁ gaṇhāti. Kasmā? Tassa hi taṁ",
  "atk-s0302a0:139_6": "dassanaṁ etaṁ pareti, etaṁ ucchedaṁ upagacchatīti attho. Idhāpi hi imāni padāni aṭṭhakathāyaṁ",
  "atk-s0302a0:139_7": "āharitvā yojitāneva. Imasmiṁ sutte vedanāsukhadukkhaṁ kathitaṁ. Tañca kho vipākasukhadukkhameva",
  "atk-s0302a0:139_8": "vaṭṭatīti vuttaṁ. Aṭṭhamaṁ.",
  "atk-s0302a0:140": "9. Bālapaṇḍitasuttavaṇṇanā",
  "atk-s0302a0:141_0": "19. Navame avijjānīvaraṇassāti avijjāya nivāritassa. Evamayaṁ kāyo samudāgatoti evaṁ",
  "atk-s0302a0:141_1": "avijjāya nivāritattā taṇhāya ca sampayuttattāyeva ayaṁ kāyo nibbatto. Ayañceva kāyoti",
  "atk-s0302a0:141_2": "ayañcassa attano saviññāṇako kāyo. Bahiddhā ca nāmarūpanti bahiddhā ca paresaṁ saviññāṇako",
  "atk-s0302a0:141_3": "kāyo. Attano ca parassa ca pañcahi khandhehi chahi āyatanehi cāpi ayaṁ attho dīpetabbova.",
  "atk-s0302a0:141_4": "Itthetaṁ dvayanti evametaṁ dvayaṁ. Dvayaṁ paṭicca phassoti aññattha cakkhurūpādīni",
  "atk-s0302a0:141_5": "dvayāni paṭicca cakkhusamphassādayo vuttā, idha pana ajjhattikabāhirāni āyatanāni.",
  "atk-s0302a0:141_6": "Mahādvayaṁ nāma kiretaṁ. Saḷevāyatanānīti saḷeva phassāyatanāni phassakāraṇāni. Yehi",
  "atk-s0302a0:141_7": "phuṭṭhoti yehi kāraṇabhūtehi āyatanehi uppannena phassena phuṭṭho. Aññatarenāti ettha",
  "atk-s0302a0:141_8": "paripuṇṇavasena aññataratā veditabbā. Tatrāti tasmiṁ bālapaṇḍitānaṁ kāyanibbattanādimhi.",
  "atk-s0302a0:141_9": "Ko adhippayāsoti ko adhikapayogo.",
  "atk-s0302a0:142_0": "Bhagavaṁmūlakāti bhagavā mūlaṁ etesanti bhagavaṁmūlakā. Idaṁ vuttaṁ hoti – ime, bhante,",
  "atk-s0302a0:142_1": "amhākaṁ dhammā pubbe kassapasammāsambuddhena uppāditā, tasmiṁ parinibbute ekaṁ buddhantaraṁ",
  "atk-s0302a0:142_2": "añño samaṇo vā brāhmaṇo vā ime dhamme uppādetuṁ samattho nāma nāhosi, bhagavatā pana",
  "atk-s0302a0:142_3": "no ime dhammā uppāditā. Bhagavantañhi nissāya mayaṁ ime dhamme ājānāma paṭivijjhāmāti",
  "atk-s0302a0:142_4": "evaṁ bhagavaṁmūlakā no, bhante, dhammāti. Bhagavaṁnettikāti bhagavā hi dhammānaṁ",
  "atk-s0302a0:142_5": "netā vinetā anunetā, yathāsabhāvato pāṭiyekkaṁ pāṭiyekkaṁ nāmaṁ gahetvā dassetāti",
  "atk-s0302a0:142_6": "dhammā bhagavaṁnettikā nāma honti. Bhagavaṁpaṭisaraṇāti catubhūmakadhammā sabbaññutaññāṇassa",
  "atk-s0302a0:142_7": "āpāthaṁ āgacchamānā bhagavati paṭisaranti nāmāti bhagavaṁpaṭisaraṇā. Paṭisarantīti",
  "atk-s0302a0:142_8": "samosaranti. Apica mahābodhimaṇḍe nisinnassa bhagavato paṭivedhavasena phasso āgacchati",
  "atk-s0302a0:142_9": "‘‘ahaṁ bhagavā kinnāmo’’ti? Tvaṁ phusanaṭṭhena phasso nāma. Vedanā, saññā, saṅkhārā,",
  "atk-s0302a0:142_10": "viññāṇaṁ āgacchati ‘‘ahaṁ bhagavā kinnāma’’nti, tvaṁ vijānanaṭṭhena viññāṇaṁ nāmāti",
  "atk-s0302a0:142_11": "evaṁ catubhūmakadhammānaṁ yathāsabhāvato pāṭiyekkaṁ pāṭiyekkaṁ nāmaṁ gaṇhanto bhagavā",
  "atk-s0302a0:142_12": "dhamme paṭisaratīti bhagavaṁpaṭisaraṇā. Bhagavantaṁyeva paṭibhātūti bhagavatova etassa",
  "atk-s0302a0:142_13": "bhāsitassa attho upaṭṭhātu, tumheyeva no kathetvā dethāti attho.",
  "atk-s0302a0:143_0": "Sāceva avijjāti ettha kiñcāpi sā avijjā ca taṇhā ca kammaṁ javāpetvā paṭisandhiṁ",
  "atk-s0302a0:143_1": "ākaḍḍhitvā niruddhā, yathā pana ajjāpi yaṁ hiyyo bhesajjaṁ pītaṁ, tadeva bhojanaṁ",
  "atk-s0302a0:143_2": "bhuñjāti sarikkhakattena tadevāti vuccati, evamidhāpi sā ceva avijjā sā ca taṇhāti",
  "atk-s0302a0:143_3": "idampi sarikkhakattena vuttaṁ. Brahmacariyanti maggabrahmacariyaṁ. Dukkhakkhayāyāti",
  "atk-s0302a0:143_4": "vaṭṭadukkhassa khayatthāya. Kāyūpago hotīti aññaṁ paṭisandhikāyaṁ upagantā hoti.",
  "atk-s0302a0:143_5": "Yadidaṁ brahmacariyavāsoti yo ayaṁ maggabrahmacariyavāso, ayaṁ bālato paṇḍitassa",
  "atk-s0302a0:143_6": "visesoti dasseti. Iti imasmiṁ sutte sabbopi sapaṭisandhiko puthujjano ‘‘bālo’’ti,",
  "atk-s0302a0:143_7": "appaṭisandhiko khīṇāsavo ‘‘paṇḍito’’ti vutto. Sotāpannasakadāgāmianāgāmino pana ‘‘paṇḍitā’’ti",
  "atk-s0302a0:143_8": "vā ‘‘bālā’’ti vā na vattabbā, bhajamānā pana paṇḍitapakkhaṁ bhajanti. Navamaṁ.",
  "atk-s0302a0:144": "10. Paccayasuttavaṇṇanā",
  "atk-s0302a0:145_0": "20. Dasame paṭiccasamuppādañca vo bhikkhave, desessāmi paṭiccasamuppanne ca dhammeti",
  "atk-s0302a0:145_1": "satthā imasmiṁ sutte paccaye ca paccayanibbatte ca sabhāvadhamme desessāmīti ubhayaṁ",
  "atk-s0302a0:145_2": "ārabhi. Uppādā vā tathāgatānanti tathāgatānaṁ uppādepi, buddhesu uppannesu anuppannesupi",
  "atk-s0302a0:145_3": "jātipaccayā jarāmaraṇaṁ, jātiyeva jarāmaraṇassa paccayo. Ṭhitāva sā dhātūti ṭhitova",
  "atk-s0302a0:145_4": "so paccayasabhāvo, na kadāci jāti jarāmaraṇassa paccayo na hoti. Dhammaṭṭhitatā dhammaniyāmatāti",
  "atk-s0302a0:145_5": "imehipi dvīhi paccayameva katheti. Paccayena hi paccayuppannā dhammā tiṭṭhanti, tasmā",
  "atk-s0302a0:145_6": "paccayova ‘‘dhammaṭṭhitatā’’ti vuccati. Paccayo dhamme niyameti, tasmā ‘‘dhammaniyāmatā’’ti",
  "atk-s0302a0:145_7": "vuccati. Idappaccayatāti imesaṁ jarāmaraṇādīnaṁ paccayā idappaccayā, idappaccayāva",
  "atk-s0302a0:145_8": "idappaccayatā. Tanti taṁ paccayaṁ. Abhisambujjhatīti ñāṇena abhisambujjhati. Abhisametīti",
  "atk-s0302a0:145_9": "ñāṇena abhisamāgacchati. Ācikkhatīti katheti. Desetīti dasseti. Paññāpetīti jānāpeti.",
  "atk-s0302a0:145_10": "Paṭṭhapetīti ñāṇamukhe ṭhapeti. Vivaratīti vivaritvā dasseti. Vibhajatīti vibhāgato",
  "atk-s0302a0:145_11": "dasseti. Uttānīkarotīti pākaṭaṁ karoti. Passathāti cāhāti passatha iti ca vadati.",
  "atk-s0302a0:145_12": "Kinti? Jātipaccayā, bhikkhave, jarāmaraṇantiādi.",
  "atk-s0302a0:146_0": "Itikho, bhikkhaveti evaṁ kho, bhikkhave. Yā tatrāti yā tesu ‘‘jātipaccayā jarāmaraṇa’’ntiādīsu.",
  "atk-s0302a0:146_1": "Tathatātiādīni paccayākārasseva vevacanāni. So tehi tehi paccayehi anūnādhikeheva",
  "atk-s0302a0:146_2": "tassa tassa dhammassa sambhavato tathatāti, sāmaggiṁ upagatesu paccayesu muhuttampi",
  "atk-s0302a0:146_3": "tato nibbattānaṁ dhammānaṁ asambhavābhāvato avitathatāti, aññadhammapaccayehi aññadhammānuppattito",
  "atk-s0302a0:146_4": "anaññathatāti, jarāmaraṇādīnaṁ paccayato vā paccayasamūhato vā idappaccayatāti vutto.",
  "atk-s0302a0:146_5": "Tatrāyaṁ vacanattho – imesaṁ paccayā idappaccayā, idappaccayā eva idappaccayatā,",
  "atk-s0302a0:146_6": "idappaccayānaṁ vā samūho idappaccayatā. Lakkhaṇaṁ panettha saddasatthato veditabbaṁ.",
  "atk-s0302a0:147_0": "Aniccanti hutvā abhāvaṭṭhena aniccaṁ. Ettha ca aniccanti na jarāmaraṇaṁ aniccaṁ,",
  "atk-s0302a0:147_1": "aniccasabhāvānaṁ pana khandhānaṁ jarāmaraṇattā aniccaṁ nāma jātaṁ. Saṅkhatādīsupi",
  "atk-s0302a0:147_2": "eseva nayo. Ettha ca saṅkhatanti paccayehi samāgantvā kataṁ. Paṭiccasamuppannanti",
  "atk-s0302a0:147_3": "paccaye nissāya uppannaṁ. Khayadhammanti khayasabhāvaṁ. Vayadhammanti vigacchanakasabhāvaṁ.",
  "atk-s0302a0:147_4": "Virāgadhammanti virajjanakasabhāvaṁ. Nirodhadhammanti nirujjhanakasabhāvaṁ. Jātiyāpi",
  "atk-s0302a0:147_5": "vuttanayeneva aniccatā veditabbā. Janakapaccayānaṁ vā kiccānubhāvakkhaṇe diṭṭhattā",
  "atk-s0302a0:147_6": "ekena pariyāyenettha aniccātiādīni yujjantiyeva. Bhavādayo aniccādisabhāvāyeva.",
  "atk-s0302a0:148_0": "Sammappaññāyāti savipassanāya maggapaññāya. Pubbantanti purimaṁ atītanti attho. Ahosiṁ",
  "atk-s0302a0:148_1": "nu khotiādīsu ‘‘ahosiṁ nu kho nanu kho’’ti sassatākārañca adhiccasamuppattiākārañca",
  "atk-s0302a0:148_2": "nissāya atīte attano vijjamānatañca avijjamānatañca kaṅkhati. Kiṁ kāraṇanti na vattabbaṁ,",
  "atk-s0302a0:148_3": "ummattako viya bālaputhujjano yathā vā tathā vā pavattati. Kiṁ nu kho ahosinti jātiliṅgupapattiyo",
  "atk-s0302a0:148_4": "nissāya ‘‘khattiyo nu kho ahosiṁ, brāhmaṇavessasuddagahaṭṭhapabbajitadevamanussānaṁ",
  "atk-s0302a0:148_5": "aññataro’’ti kaṅkhati. Kathaṁ nu khoti saṇṭhānākāraṁ nissāya ‘‘dīgho nu kho ahosiṁ",
  "atk-s0302a0:148_6": "rassaodātakaṇhapamāṇikaappamāṇikādīnaṁ aññataro’’ti kaṅkhati. Keci pana ‘‘issaranimmānādīni",
  "atk-s0302a0:148_7": "nissāya ‘kena nu kho kāraṇena ahosi’nti hetuto kaṅkhatī’’ti vadanti. Kiṁ hutvā kiṁ",
  "atk-s0302a0:148_8": "ahosinti jātiādīni nissāya ‘‘khattiyo hutvā nu kho brāhmaṇo ahosiṁ…pe… devo hutvā",
  "atk-s0302a0:148_9": "manusso’’ti attano paramparaṁ kaṅkhati. Sabbattheva pana addhānanti kālādhivacanametaṁ.",
  "atk-s0302a0:148_10": "Aparantanti anāgataṁ antaṁ. Bhavissāmi nu kho nanu khoti sassatākārañca ucchedākārañca",
  "atk-s0302a0:148_11": "nissāya anāgate attano vijjamānatañca avijjamānatañca kaṅkhati. Sesamettha vuttanayameva.",
  "atk-s0302a0:149_0": "Etarahivā paccuppannaṁ addhānanti idāni vā paṭisandhimādiṁ katvā cutipariyantaṁ sabbampi",
  "atk-s0302a0:149_1": "vattamānakālaṁ gahetvā. Ajjhattaṁ kathaṁkathī bhavissatīti attano khandhesu vicikicchī",
  "atk-s0302a0:149_2": "bhavissati. Ahaṁ nu khosmīti attano atthibhāvaṁ kaṅkhati. Yuttaṁ panetanti? Yuttaṁ",
  "atk-s0302a0:149_3": "ayuttanti kā ettha cintā. Apicettha idaṁ vatthumpi udāharanti – cūḷamātāya kira putto",
  "atk-s0302a0:149_4": "muṇḍo, mahāmātāya putto amuṇḍo, taṁ puttaṁ muṇḍesuṁ, so uṭṭhāya ‘‘ahaṁ nu kho cūḷamātāya",
  "atk-s0302a0:149_5": "putto’’ti cintesi. Evaṁ ahaṁ nu khosmīti kaṅkhā hoti. No nu khosmīti attano natthibhāvaṁ",
  "atk-s0302a0:149_6": "kaṅkhati. Tatrāpi idaṁ vatthu – eko kira macche gaṇhanto udake ciraṭṭhānena sītibhūtaṁ",
  "atk-s0302a0:149_7": "attano ūruṁ macchoti cintetvā pahari. Aparo susānapasse khettaṁ rakkhanto bhīto saṅkuṭito",
  "atk-s0302a0:149_8": "sayi, so paṭibujjhitvā attano jaṇṇukāni dve yakkhāti cintetvā pahari. Evaṁ no nu khosmīti kaṅkhati.",
  "atk-s0302a0:150_0": "Kiṁ nu khosmīti khattiyova samāno attano khattiyabhāvaṁ kaṅkhati. Eseva nayo sesesupi.",
  "atk-s0302a0:150_1": "Devo pana samāno devabhāvaṁ ajānanto nāma natthi, sopi pana ‘‘ahaṁ rūpī nu kho arūpī",
  "atk-s0302a0:150_2": "nu kho’’tiādinā nayena kaṅkhati. Khattiyādayo kasmā na jānantīti ce? Apaccakkhā tesaṁ",
  "atk-s0302a0:150_3": "tattha tattha kule uppatti. Gahaṭṭhāpi ca potthalikādayo pabbajitasaññino, pabbajitāpi",
  "atk-s0302a0:150_4": "‘‘kuppaṁ nu kho me kamma’’ntiādinā nayena gahaṭṭhasaññino. Manussāpi ca rājāno viya",
  "atk-s0302a0:150_5": "attani devasaññino honti. Kathaṁ nu khosmīti vuttanayameva. Kevalañhettha abbhantare",
  "atk-s0302a0:150_6": "jīvo nāma atthīti gahetvā tassa saṇṭhānākāraṁ nissāya ‘‘dīgho nu khosmi rassacaturassachaḷaṁsaaṭṭhaṁsasoḷasaṁsādīnaṁ",
  "atk-s0302a0:150_7": "aññatarappakāro’’ti kaṅkhanto kathaṁ nu khosmīti? Kaṅkhatīti veditabbo. Sarīrasaṇṭhānaṁ",
  "atk-s0302a0:150_8": "pana paccuppannaṁ ajānanto nāma natthi. Kuto āgato so kuhiṁ gāmī bhavissatīti attabhāvassa",
  "atk-s0302a0:150_9": "āgatigatiṭṭhānaṁ kaṅkhanto evaṁ kaṅkhati. Ariyasāvakassāti idha sotāpanno adhippeto,",
  "atk-s0302a0:150_10": "itarepi pana tayo avāritāyevāti. Dasamaṁ.",
  "atk-s0302a0:151": "Āhāravaggo dutiyo.",
  "atk-s0302a0:152": "3. Dasabalavaggo",
  "atk-s0302a0:153": "1. Dasabalasuttavaṇṇanā",
  "atk-s0302a0:154": "21. Dasabalavaggassa paṭhamaṁ dutiyasseva saṅkhepo.",
  "atk-s0302a0:155": "2. Dutiyadasabalasuttavaṇṇanā",
  "atk-s0302a0:156_0": "22. Dutiyaṁ bhagavatā attano ajjhāsayassa vasena vuttaṁ. Tattha dasabalasamannāgatoti",
  "atk-s0302a0:156_1": "dasahi balehi samannāgato. Balañca nāmetaṁ duvidhaṁ kāyabalañca ñāṇabalañca. Tesu",
  "atk-s0302a0:156_2": "tathāgatassa kāyabalaṁ hatthikulānusārena veditabbaṁ. Vuttañhetaṁ porāṇehi –",
  "atk-s0302a0:157": "‘‘Kāḷāvakañca gaṅgeyyaṁ, paṇḍaraṁ tambapiṅgalaṁ;",
  "atk-s0302a0:158": "Gandhamaṅgalahemañca, uposathachaddantime dasā’’ti.(ma. ni. aṭṭha. 1.148; vibha. aṭṭha. 760); –",
  "atk-s0302a0:159_0": "Imāni dasa hatthikulāni. Tattha kāḷāvakanti pakatihatthikulaṁ daṭṭhabbaṁ. Yaṁ dasannaṁ",
  "atk-s0302a0:159_1": "purisānaṁ kāyabalaṁ, taṁ ekassa kāḷāvakassa hatthino. Yaṁ dasannaṁ kāḷāvakānaṁ balaṁ,",
  "atk-s0302a0:159_2": "taṁ ekassa gaṅgeyyassa. Yaṁ dasannaṁ gaṅgeyyānaṁ, taṁ ekassa paṇḍarassa. Yaṁ dasannaṁ",
  "atk-s0302a0:159_3": "paṇḍarānaṁ, taṁ ekassa tambassa. Yaṁ dasannaṁ tambānaṁ, taṁ ekassa piṅgalassa. Yaṁ",
  "atk-s0302a0:159_4": "dasannaṁ piṅgalānaṁ, taṁ ekassa gandhahatthino. Yaṁ dasannaṁ gandhahatthīnaṁ, taṁ",
  "atk-s0302a0:159_5": "ekassa maṅgalassa. Yaṁ dasannaṁ maṅgalānaṁ, taṁ ekassa hemavatassa. Yaṁ dasannaṁ",
  "atk-s0302a0:159_6": "hemavatānaṁ, taṁ ekassa uposathassa. Yaṁ dasannaṁ uposathānaṁ, taṁ ekassa chaddantassa.",
  "atk-s0302a0:159_7": "Yaṁ dasannaṁ chaddantānaṁ, taṁ ekassa tathāgatassa. Nārāyanasaṅghātabalantipi idameva",
  "atk-s0302a0:159_8": "vuccati. Tadetaṁ pakatihatthigaṇanāya hatthīnaṁ koṭisahassānaṁ, purisagaṇanāya dasannaṁ",
  "atk-s0302a0:159_9": "purisakoṭisahassānaṁ balaṁ hoti. Idaṁ tāva tathāgatassa kāyabalaṁ. ‘‘Dasabalasamannāgato’’ti",
  "atk-s0302a0:159_10": "ettha pana etaṁ saṅgahaṁ na gacchati. Etañhi bāhirakaṁ lāmakaṁ tiracchānagatānaṁ",
  "atk-s0302a0:159_11": "sīhādīnampi hoti. Etañhi nissāya dukkhapariññā vā samudayappahānaṁ vā maggabhāvanā",
  "atk-s0302a0:159_12": "vā phalasacchikiriyā vā natthi. Aññaṁ pana dasasu ṭhānesu akampanatthena upatthambhanatthena",
  "atk-s0302a0:159_13": "ca dasavidhaṁ ñāṇabalaṁ nāma atthi. Taṁ sandhāya vuttaṁ ‘‘dasabalasamannāgato’’ti.",
  "atk-s0302a0:160_0": "Katamaṁ pana tanti? Ṭhānāṭṭhānādīnaṁ yathābhūtaṁ jānanaṁ. Seyyathidaṁ – ṭhānañca",
  "atk-s0302a0:160_1": "ṭhānato aṭṭhānañca aṭṭhānato jānanaṁ ekaṁ, atītānāgatapaccuppannānaṁ kammasamādānānaṁ",
  "atk-s0302a0:160_2": "ṭhānaso hetuso yathābhūtaṁ vipākajānanaṁ ekaṁ, sabbatthagāminipaṭipadājānanaṁ ekaṁ,",
  "atk-s0302a0:160_3": "anekadhātunānādhātulokajānanaṁ ekaṁ, parasattānaṁ parapuggalānaṁ nānādhimuttikatājānanaṁ",
  "atk-s0302a0:160_4": "ekaṁ, tesaṁyeva indriyaparopariyattajānanaṁ ekaṁ, jhānavimokkhasamādhisamāpattīnaṁ",
  "atk-s0302a0:160_5": "saṁkilesavodānavuṭṭhānajānanaṁ ekaṁ, pubbenivāsajānanaṁ ekaṁ, sattānaṁ cutūpapātajānanaṁ",
  "atk-s0302a0:160_6": "ekaṁ, āsavakkhayajānanaṁ ekanti. Abhidhamme pana –",
  "atk-s0302a0:161_0": "‘‘Idha tathāgato ṭhānañca ṭhānato aṭṭhānañca aṭṭhānato yathābhūtaṁ pajānāti. Yampi",
  "atk-s0302a0:161_1": "tathāgato ṭhānañca ṭhānato aṭṭhānañca aṭṭhānato yathābhūtaṁ pajānāti. Idampi tathāgatassa",
  "atk-s0302a0:161_2": "tathāgatabalaṁ hoti, yaṁ balaṁ āgamma tathāgato āsabhaṁ ṭhānaṁ paṭijānāti , parisāsu",
  "atk-s0302a0:161_3": "sīhanādaṁ nadati, brahmacakkaṁ pavattetī’’ti.",
  "atk-s0302a0:162_0": "Ādinā (vibha. 760) nayena vitthārato āgatāneva. Atthavaṇṇanāpi nesaṁ vibhaṅgaṭṭhakathāyañceva",
  "atk-s0302a0:162_1": "(vibha. aṭṭha. 760) papañcasūdaniyā ca majjhimaṭṭhakathāya (ma. ni. aṭṭha. 1.148)",
  "atk-s0302a0:162_2": "sabbākārato vuttā. Sā tattha vuttanayeneva gahetabbā.",
  "atk-s0302a0:163_0": "Catūhi ca vesārajjehīti ettha sārajjapaṭipakkhaṁ vesārajjaṁ, catūsu ṭhānesu vesārajjabhāvaṁ",
  "atk-s0302a0:163_1": "paccavekkhantassa uppannasomanassamayañāṇassetaṁ nāmaṁ. Katamesu catūsu? ‘‘Sammāsambuddhassa",
  "atk-s0302a0:163_2": "te paṭijānato ime dhammā anabhisambuddhā’’tiādīsu codanāvatthūsu. Tatrāyaṁ pāḷi –",
  "atk-s0302a0:164_0": "‘‘Cattārimāni, bhikkhave, tathāgatassa vesārajjāni…pe…. Katamāni cattāri? ‘Sammāsambuddhassa",
  "atk-s0302a0:164_1": "te paṭijānato ime dhammā anabhisambuddhā’ti tatra vata maṁ samaṇo vā brāhmaṇo vā",
  "atk-s0302a0:164_2": "devo vā māro vā brahmā vā koci vā lokasmiṁ saha dhammena paṭicodessatīti nimittametaṁ,",
  "atk-s0302a0:164_3": "bhikkhave, na samanupassāmi. Etamahaṁ, bhikkhave, nimittaṁ asamanupassanto khemappatto",
  "atk-s0302a0:164_4": "abhayappatto vesārajjappatto viharāmi. ‘Khīṇāsavassa te paṭijānato ime āsavā aparikkhīṇā’ti",
  "atk-s0302a0:164_5": "tatra vata maṁ…pe… ‘ye kho pana te antarāyikā dhammā vuttā, te paṭisevato nālaṁ antarāyāyā’ti",
  "atk-s0302a0:164_6": "tatra vata maṁ…pe… ‘yassa kho pana te atthāya dhammo desito, so na niyyāti takkarassa",
  "atk-s0302a0:164_7": "sammā dukkhakkhayāyā’ti tatra vata maṁ samaṇo vā brāhmaṇo vā…pe… vesārajjappatto",
  "atk-s0302a0:164_8": "viharāmī’’ti (a. ni. 4.8).",
  "atk-s0302a0:165_0": "Āsabhaṁ ṭhānanti seṭṭhaṭṭhānaṁ uttamaṭṭhānaṁ. Āsabhā vā pubbabuddhā, tesaṁ ṭhānanti",
  "atk-s0302a0:165_1": "attho. Apica gavasatajeṭṭhako usabho, gavasahassajeṭṭhako vasabho, vajasatajeṭṭhako",
  "atk-s0302a0:165_2": "vā usabho, vajasahassajeṭṭhako vasabho, sabbagavaseṭṭho sabbaparissayasaho seto pāsādiko",
  "atk-s0302a0:165_3": "mahābhāravaho asanisatasaddehipi asampakampiyo nisabho, so idha usabhoti adhippeto.",
  "atk-s0302a0:165_4": "Idampi hi tassa pariyāyavacanaṁ. Usabhassa idanti āsabhaṁ. Ṭhānanti catūhi pādehi",
  "atk-s0302a0:165_5": "pathaviṁ uppīḷetvā avaṭṭhānaṁ (ma. ni. 1.150). Idaṁ pana āsabhaṁ viyāti āsabhaṁ.",
  "atk-s0302a0:165_6": "Yatheva hi nisabhasaṅkhāto usabho usabhabalena samannāgato catūhi pādehi pathaviṁ",
  "atk-s0302a0:165_7": "uppīḷetvā acalaṭṭhānena tiṭṭhati, evaṁ tathāgatopi dasahi tathāgatabalehi samannāgato",
  "atk-s0302a0:165_8": "catūhi vesārajjapādehi aṭṭhaparisapathaviṁ uppīḷetvā sadevake loke kenaci paccatthikena",
  "atk-s0302a0:165_9": "paccāmittena akampiyo acalaṭṭhānena tiṭṭhati. Evaṁ tiṭṭhamāno ca taṁ āsabhaṁ ṭhānaṁ",
  "atk-s0302a0:165_10": "paṭijānāti upagacchati na paccakkhāti, attani āropeti. Tena vuttaṁ ‘‘āsabhaṁ ṭhānaṁ paṭijānātī’’ti.",
  "atk-s0302a0:166_0": "Parisāsūti ‘‘aṭṭha kho imā, sāriputta, parisā. Katamā aṭṭha? Khattiyaparisā brāhmaṇaparisā",
  "atk-s0302a0:166_1": "gahapatiparisā samaṇaparisā cātumahārājikaparisā tāvatiṁsaparisā māraparisā brahmaparisā’’ti,",
  "atk-s0302a0:166_2": "imāsu aṭṭhasu parisāsu. Sīhanādaṁ nadatīti seṭṭhanādaṁ abhītanādaṁ nadati, sīhanādasadisaṁ",
  "atk-s0302a0:166_3": "vā nādaṁ nadati. Ayamattho sīhanādasuttena dīpetabbo. Yathā vā sīho sahanato ceva",
  "atk-s0302a0:166_4": "hananato ca sīhoti vuccati, evaṁ tathāgato lokadhammānaṁ sahanato parappavādānañca",
  "atk-s0302a0:166_5": "hananato sīhoti vuccati. Evaṁ vuttassa sīhassa nādaṁ sīhanādaṁ. Tattha yathā sīho",
  "atk-s0302a0:166_6": "sīhabalena samannāgato sabbattha visārado vigatalomahaṁso sīhanādaṁ nadati, evaṁ",
  "atk-s0302a0:166_7": "tathāgatasīhopi tathāgatabalehi samannāgato aṭṭhasu parisāsu visārado vigatalomahaṁso,",
  "atk-s0302a0:166_8": "‘‘iti rūpa’’ntiādinā nayena nānāvidhadesanāvilāsasampannaṁ sīhanādaṁ nadati. Tena",
  "atk-s0302a0:166_9": "vuttaṁ ‘‘parisāsu sīhanādaṁ nadatī’’ti.",
  "atk-s0302a0:167_0": "Brahmacakkaṁ pavattetīti ettha brahmanti seṭṭhaṁ uttamaṁ, visuddhassa dhammacakkassetaṁ",
  "atk-s0302a0:167_1": "adhivacanaṁ. Taṁ pana dhammacakkaṁ duvidhaṁ hoti paṭivedhañāṇañca desanāñāṇañca.",
  "atk-s0302a0:167_2": "Tattha paññāpabhāvitaṁ attano ariyaphalāvahaṁ paṭivedhañāṇaṁ, karuṇāpabhāvitaṁ sāvakānaṁ",
  "atk-s0302a0:167_3": "ariyaphalāvahaṁ desanāñāṇaṁ. Tattha paṭivedhañāṇaṁ uppajjamānaṁ uppannanti duvidhaṁ.",
  "atk-s0302a0:167_4": "Tañhi abhinikkhamanato paṭṭhāya yāva arahattamaggā uppajjamānaṁ, phalakkhaṇe uppannaṁ",
  "atk-s0302a0:167_5": "nāma. Tusitabhavanato vā yāva mahābodhipallaṅke arahattamaggā uppajjamānaṁ, phalakkhaṇe",
  "atk-s0302a0:167_6": "uppannaṁ nāma. Dīpaṅkarato vā paṭṭhāya yāva arahattamaggā uppajjamānaṁ , phalakkhaṇe",
  "atk-s0302a0:167_7": "uppannaṁ nāma. Desanāñāṇampi pavattamānaṁ pavattanti duvidhaṁ. Tañhi yāva aññāsikoṇḍaññassa",
  "atk-s0302a0:167_8": "sotāpattimaggā pavattamānaṁ, phalakkhaṇe pavattaṁ nāma. Tesu paṭivedhañāṇaṁ lokuttaraṁ,",
  "atk-s0302a0:167_9": "desanāñāṇaṁ lokiyaṁ. Ubhayampi panetaṁ aññehi asādhāraṇaṁ buddhānaṁyeva orasañāṇaṁ.",
  "atk-s0302a0:168_0": "Idāni yaṁ iminā ñāṇena samannāgato sīhanādaṁ nadati, taṁ dassetuṁ iti rūpantiādimāha.",
  "atk-s0302a0:168_1": "Tattha iti rūpanti idaṁ rūpaṁ ettakaṁ rūpaṁ, ito uddhaṁ rūpaṁ natthīti ruppanasabhāvañceva",
  "atk-s0302a0:168_2": "bhūtupādāyabhedañca ādiṁ katvā lakkhaṇarasapaccupaṭṭhānapadaṭṭhānavasena anavasesarūpapariggaho",
  "atk-s0302a0:168_3": "vutto. Iti rūpassa samudayoti iminā evaṁ pariggahitassa rūpassa samudayo vutto. Tattha",
  "atk-s0302a0:168_4": "itīti evaṁ samudayo hotīti attho. Tassa vitthāro ‘‘avijjāsamudayā rūpasamudayo taṇhāsamudayā,",
  "atk-s0302a0:168_5": "kammasamudayā āhārasamudayā rūpasamudayoti nibbattilakkhaṇaṁ passantopi rūpakkhandhassa",
  "atk-s0302a0:168_6": "udayaṁ passatī’’ti (paṭi. ma. 1.50) evaṁ veditabbo. Atthaṅgamepi ‘‘avijjānirodhā",
  "atk-s0302a0:168_7": "rūpanirodho…pe… vipariṇāmalakkhaṇaṁ passantopi rūpakkhandhassa nirodhaṁ passatī’’ti ayaṁ vitthāro.",
  "atk-s0302a0:169_0": "Iti vedanātiādīsupi ayaṁ vedanā ettakā vedanā, ito uddhaṁ vedanā natthi, ayaṁ saññā,",
  "atk-s0302a0:169_1": "ime saṅkhārā, idaṁ viññāṇaṁ ettakaṁ viññāṇaṁ , ito uddhaṁ viññāṇaṁ natthīti vedayitasañjānanaabhisaṅkharaṇavijānanasabhāvañceva",
  "atk-s0302a0:169_2": "sukhādirūpasaññādiphassādicakkhuviññāṇādibhedañca ādiṁ katvā lakkhaṇarasapaccupaṭṭhānapadaṭṭhānavasena",
  "atk-s0302a0:169_3": "anavasesavedanāsaññāsaṅkhāraviññāṇapariggaho vutto. Iti vedanāya samudayotiādīhi",
  "atk-s0302a0:169_4": "pana evaṁ pariggahitānaṁ vedanāsaññāsaṅkhāraviññāṇānaṁ samudayo vutto. Tatrāpi itīti",
  "atk-s0302a0:169_5": "evaṁ samudayo hotīti attho. Tesampi vitthāro ‘‘avijjāsamudayā vedanāsamudayo’’ti",
  "atk-s0302a0:169_6": "(paṭi. ma. 1.50) rūpe vuttanayeneva veditabbo. Ayaṁ pana viseso – tīsu khandhesu",
  "atk-s0302a0:169_7": "‘‘āhārasamudayā’’ti avatvā ‘‘phassasamudayā’’ti vattabbaṁ, viññāṇakkhandhe ‘‘nāmarūpasamudayā’’ti.",
  "atk-s0302a0:169_8": "Atthaṅgamapadampi tesaṁyeva vasena yojetabbaṁ. Ayamettha saṅkhepo. Vitthārato pana",
  "atk-s0302a0:169_9": "udayabbayavinicchayo sabbākāraparipūro visuddhimagge vutto.",
  "atk-s0302a0:170_0": "Imasmiṁsati idaṁ hotīti ayampi aparo sīhanādo. Tassattho – imasmiṁ avijjādike paccaye",
  "atk-s0302a0:170_1": "sati idaṁ saṅkhārādikaṁ phalaṁ hoti. Imassuppādā idaṁ uppajjatīti imassa avijjādikassa",
  "atk-s0302a0:170_2": "paccayassa uppādā idaṁ saṅkhārādikaṁ phalaṁ uppajjati. Imasmiṁ asati idaṁ na hotīti",
  "atk-s0302a0:170_3": "imasmiṁ avijjādike paccaye asati idaṁ saṅkhārādikaṁ phalaṁ na hoti. Imassa nirodhā",
  "atk-s0302a0:170_4": "idaṁ nirujjhatīti imassa avijjādikassa paccayassa nirodhā idaṁ saṅkhārādikaṁ phalaṁ",
  "atk-s0302a0:170_5": "nirujjhati. Idāni yathā taṁ hoti ceva nirujjhati ca, taṁ vitthārato dassetuṁ yadidaṁ",
  "atk-s0302a0:170_6": "avijjāpaccayā saṅkhārātiādimāha.",
  "atk-s0302a0:171_0": "Evaṁ svākkhātoti evaṁ pañcakkhandhavibhajanādivasena suṭṭhu akkhāto kathito. Dhammoti",
  "atk-s0302a0:171_1": "pañcakkhandhapaccayākāradhammo. Uttānoti anikujjito. Vivaṭoti vivaritvā ṭhapito.",
  "atk-s0302a0:171_2": "Pakāsitoti dīpito jotito. Chinnapilotikoti pilotikā vuccati chinnaṁ bhinnaṁ tattha",
  "atk-s0302a0:171_3": "tattha sibbitagaṇṭhitaṁ jiṇṇavatthaṁ, taṁ yassa natthīti aṭṭhahatthaṁ navahatthaṁ",
  "atk-s0302a0:171_4": "vā ahatasāṭakaṁ nivattho, so chinnapilotiko nāma. Ayampi dhammo tādiso. Na hettha",
  "atk-s0302a0:171_5": "kohaññādivasena chinnabhinnasibbitagaṇṭhitabhāvo atthi. Apica khuddakasāṭakopi pilotikāti",
  "atk-s0302a0:171_6": "vuccati, sā yassa natthi, aṭṭhanavahattho mahāpaṭo atthi, sopi chinnapilotiko, apagatapilotikoti",
  "atk-s0302a0:171_7": "attho. Tādiso ayaṁ dhammo. Yathā hi catuhatthaṁ sāṭakaṁ gahetvā pariggahaṇaṁ karonto",
  "atk-s0302a0:171_8": "puriso ito cito ca añchanto kilamati, evaṁ bāhirakasamaye pabbajitā attano parittakaṁ",
  "atk-s0302a0:171_9": "dhammaṁ ‘‘evaṁ sati evaṁ bhavissatī’’ti kappetvā kappetvā vaḍḍhentā kilamanti. Yathā",
  "atk-s0302a0:171_10": "pana aṭṭhahatthanavahatthena pariggahaṇaṁ karonto yathāruci pārupati na kilamati,",
  "atk-s0302a0:171_11": "natthi tattha añchitvā vaḍḍhanakiccaṁ; evaṁ imasmimpi dhamme kappetvā kappetvā vibhajanakiccaṁ",
  "atk-s0302a0:171_12": "natthi, tehi tehi kāraṇehi mayāva ayaṁ dhammo suvibhatto suvitthāritoti idampi sandhāya",
  "atk-s0302a0:171_13": "‘‘chinnapilotiko’’ti āha. Apica kacavaropi pilotikāti vuccati, imasmiñca sāsane samaṇakacavaraṁ",
  "atk-s0302a0:171_14": "nāma patiṭṭhātuṁ na labhati. Tenevāha –",
  "atk-s0302a0:172": "‘‘Kāraṇḍavaṁ niddhamatha, kasambuṁ apakassatha;",
  "atk-s0302a0:173": "Tato palāpe vāhetha, assamaṇe samaṇamānine.",
  "atk-s0302a0:174": "‘‘Niddhamitvāna pāpicche, pāpaācāragocare;",
  "atk-s0302a0:175": "Suddhā suddhehi saṁvāsaṁ, kappayavho patissatā;",
  "atk-s0302a0:176": "Tato samaggā nipakā, dukkhassantaṁ karissathā’’ti. (a. ni. 8.10);",
  "atk-s0302a0:177": "Iti samaṇakacavarassa chinnattāpi ayaṁ dhammo chinnapilotiko nāma hoti.",
  "atk-s0302a0:178_0": "Alamevāti yuttameva. Saddhāpabbajitenāti saddhāya pabbajitena. Kulaputtenāti dve",
  "atk-s0302a0:178_1": "kulaputtā ācārakulaputto jātikulaputto ca. Tattha yo yato kutoci kulā pabbajitvā",
  "atk-s0302a0:178_2": "sīlādayo pañca dhammakkhandhe pūreti, ayaṁ ācārakulaputto nāma. Yo pana yasakulaputtādayo",
  "atk-s0302a0:178_3": "viya jātisampannakulā pabbajito, ayaṁ jātikulaputto nāma. Tesu idha ācārakulaputto",
  "atk-s0302a0:178_4": "adhippeto. Sace pana jātikulaputto ācāravā hoti, ayaṁ uttamoyeva. Evarūpena kulaputtena.",
  "atk-s0302a0:178_5": "Vīriyaṁ ārabhitunti caturaṅgasamannāgataṁ vīriyaṁ kātuṁ. Idānissa caturaṅgaṁ dassento",
  "atk-s0302a0:178_6": "kāmaṁ taco cātiādimāha. Ettha hi taco ekaṁ aṅgaṁ, nhāru ekaṁ, aṭṭhi ekaṁ, maṁsalohitaṁ",
  "atk-s0302a0:178_7": "ekanti. Idañca pana caturaṅgasamannāgataṁ vīriyaṁ adhiṭṭhahantena navasu ṭhānesu",
  "atk-s0302a0:178_8": "samādhātabbaṁ purebhatte pacchābhatte purimayāme majjhimayāme pacchimayāme gamane",
  "atk-s0302a0:178_9": "ṭhāne nisajjāya sayaneti.",
  "atk-s0302a0:179_0": "Dukkhaṁ, bhikkhave, kusīto viharatīti imasmiṁ sāsane yo kusīto puggalo, so dukkhaṁ",
  "atk-s0302a0:179_1": "viharati. Bāhirasamaye pana yo kusīto, so sukhaṁ viharati. Vokiṇṇoti missībhūto.",
  "atk-s0302a0:179_2": "Sadatthanti sobhanaṁ vā atthaṁ sakaṁ vā atthaṁ, ubhayenāpi arahattameva adhippetaṁ.",
  "atk-s0302a0:179_3": "Parihāpetīti hāpeti na pāpuṇāti. Kusītapuggalassa hi cha dvārāni aguttāni honti,",
  "atk-s0302a0:179_4": "tīṇi kammāni aparisuddhāni, ājīvaṭṭhamakaṁ sīlaṁ apariyodātaṁ, bhinnājīvo kulūpako",
  "atk-s0302a0:179_5": "hoti. So sabrahmacārīnaṁ akkhimhi patitarajaṁ viya upaghātakaro hutvā dukkhaṁ viharati,",
  "atk-s0302a0:179_6": "pīṭhamaddano ceva hoti laṇḍapūrako ca, satthu ajjhāsayaṁ gahetuṁ na sakkoti, dullabhaṁ",
  "atk-s0302a0:179_7": "khaṇaṁ virādheti, tena bhutto raṭṭhapiṇḍopi na mahapphalo hoti.",
  "atk-s0302a0:180_0": "Āraddhavīriyo ca kho, bhikkhaveti āraddhavīriyo puggalo imasmiṁyeva sāsane sukhaṁ",
  "atk-s0302a0:180_1": "viharati. Bāhirasamaye pana yo āraddhavīriyo, so dukkhaṁ viharati. Pavivittoti vivitto",
  "atk-s0302a0:180_2": "viyutto hutvā. Sadatthaṁ paripūretīti arahattaṁ pāpuṇāti. Āraddhavīriyassa hi cha",
  "atk-s0302a0:180_3": "dvārāni suguttāni honti, tīṇi kammāni parisuddhāni, ājīvaṭṭhamakaṁ sīlaṁ pariyodātaṁ",
  "atk-s0302a0:180_4": "sabrahmacārīnaṁ akkhimhi susītalañjanaṁ viya dhātugatacandanaṁ viya ca manāpo hutvā",
  "atk-s0302a0:180_5": "sukhaṁ viharati, satthu ajjhāsayaṁ gahetuṁ sakkoti. Satthā hi –",
  "atk-s0302a0:181": "‘‘Ciraṁ jīva mahāvīra, kappaṁ tiṭṭha mahāmunī’’ti –",
  "atk-s0302a0:182": "Evaṁ gotamiyā vandito, ‘‘na kho, gotami, tathāgatā evaṁ vanditabbā’’ti paṭikkhipitvā tāya yācito vanditabbākāraṁ ācikkhanto evamāha –",
  "atk-s0302a0:183": "‘‘Āraddhavīriye pahitatte, niccaṁ daḷhaparakkame;",
  "atk-s0302a0:184": "Samagge sāvake passa, esā buddhāna vandanā’’ti. (apa. therī 2.2.171);",
  "atk-s0302a0:185_0": "Evaṁ āraddhavīriyo satthu ajjhāsayaṁ gahetuṁ sakkoti, dullabhaṁ khaṇaṁ na virādheti.",
  "atk-s0302a0:185_1": "Tassa hi buddhuppādo dhammadesanā saṅghasuppaṭipatti saphalā hoti saudrayā, raṭṭhapiṇḍopi",
  "atk-s0302a0:185_2": "tena bhutto mahapphalo hoti.",
  "atk-s0302a0:186_0": "Hīnenaaggassāti hīnāya saddhāya hīnena vīriyena hīnāya satiyā hīnena samādhinā hīnāya",
  "atk-s0302a0:186_1": "paññāya aggasaṅkhātassa arahattassa patti nāma na hoti. Aggena ca khoti aggehi saddhādīhi",
  "atk-s0302a0:186_2": "aggassa arahattassa patti hoti. Maṇḍapeyyanti pasannaṭṭhena maṇḍaṁ, pātabbaṭṭhena",
  "atk-s0302a0:186_3": "peyyaṁ. Yañhi pivitvā antaravīthiyaṁ patito visaññī attano sāṭakādīnampi assāmiko",
  "atk-s0302a0:186_4": "hoti, taṁ pasannampi na pātabbaṁ, mayhaṁ pana sāsanaṁ evaṁ pasannañca pātabbañcāti",
  "atk-s0302a0:186_5": "dassento ‘‘maṇḍapeyya’’nti āha.",
  "atk-s0302a0:187_0": "Tattha tividho maṇḍo – desanāmaṇḍo, paṭiggahamaṇḍo, brahmacariyamaṇḍoti. Katamo desanāmaṇḍo?",
  "atk-s0302a0:187_1": "Catunnaṁ ariyasaccānaṁ ācikkhanā desanā paññāpanā paṭṭhapanā vivaraṇā vibhajanā uttānīkammaṁ,",
  "atk-s0302a0:187_2": "catunnaṁ satipaṭṭhānānaṁ…pe… ariyassa aṭṭhaṅgikassa maggassa ācikkhanā…pe… uttānīkammaṁ,",
  "atk-s0302a0:187_3": "ayaṁ desanāmaṇḍo. Katamo paṭiggahamaṇḍo? Bhikkhū bhikkhuniyo upāsakā upāsikāyo devā",
  "atk-s0302a0:187_4": "manussā ye vā panaññepi keci viññātāro, ayaṁ paṭiggahamaṇḍo. Katamo brahmacariyamaṇḍo?",
  "atk-s0302a0:187_5": "Ayameva ariyo aṭṭhaṅgiko maggo, seyyathidaṁ – sammādiṭṭhi…pe… sammāsamādhi, ayaṁ",
  "atk-s0302a0:187_6": "brahmacariyamaṇḍo. Apica adhimokkhamaṇḍo saddhindriyaṁ, assaddhiyaṁ kasaṭo, assaddhiyaṁ",
  "atk-s0302a0:187_7": "kasaṭaṁ chaḍḍetvā saddhindriyassa adhimokkhamaṇḍaṁ pivatīti maṇḍapeyyantiādināpi",
  "atk-s0302a0:187_8": "(paṭi. ma. 1.238) nayenettha attho veditabbo. Satthā sammukhībhūtoti idamettha kāraṇavacanaṁ.",
  "atk-s0302a0:187_9": "Yasmā satthā sammukhībhūto, tasmā vīriyasampayogaṁ katvā pivatha etaṁ maṇḍaṁ. Bāhirakañhi",
  "atk-s0302a0:187_10": "bhesajjamaṇḍampi vejjassa asammukhā pivantānaṁ pamāṇaṁ vā uggamanaṁ vā niggamanaṁ",
  "atk-s0302a0:187_11": "vā na jānāmāti āsaṅkā hoti. Vejjasammukhā pana ‘‘vejjo jānissatī’’ti nirāsaṅkā pivanti.",
  "atk-s0302a0:187_12": "Evameva amhākaṁ dhammassāmi satthā sammukhībhūtoti vīriyaṁ katvā pivathāti maṇḍapāne",
  "atk-s0302a0:187_13": "nesaṁ niyojento tasmātiha, bhikkhavetiādimāha. Tattha saphalāti sānisaṁsā. Saudrayāti",
  "atk-s0302a0:187_14": "savaḍḍhi. Idāni niyojanānurūpaṁ sikkhitabbataṁ niddisanto attatthaṁ vā hi, bhikkhavetiādimāha.",
  "atk-s0302a0:187_15": "Tattha attatthanti attano atthabhūtaṁ arahattaṁ. Appamādena sampādetunti appamādena",
  "atk-s0302a0:187_16": "sabbakiccāni kātuṁ. Paratthanti paccayadāyakānaṁ mahapphalānisaṁsaṁ. Sesaṁ sabbattha",
  "atk-s0302a0:187_17": "uttānamevāti. Dutiyaṁ.",
  "atk-s0302a0:188": "3. Upanisasuttavaṇṇanā",
  "atk-s0302a0:189_0": "23. Tatiye ‘‘jānato aha’’ntiādīsu jānatoti jānantassa. Passatoti passantassa. Dvepi",
  "atk-s0302a0:189_1": "padāni ekatthāni, byañjanameva nānaṁ. Evaṁ santepi ‘‘jānato’’ti ñāṇalakkhaṇaṁ upādāya",
  "atk-s0302a0:189_2": "puggalaṁ niddisati. Jānanalakkhaṇañhi ñāṇaṁ. ‘‘Passato’’ti ñāṇappabhāvaṁ upādāya.",
  "atk-s0302a0:189_3": "Passanappabhāvañhi ñāṇaṁ, ñāṇasamaṅgīpuggalo cakkhumā viya cakkhunā rūpāni , ñāṇena",
  "atk-s0302a0:189_4": "vivaṭe dhamme passati. Āsavānaṁ khayanti ettha āsavānaṁ pahānaṁ asamuppādo khīṇākāro",
  "atk-s0302a0:189_5": "natthibhāvoti ayampi āsavakkhayoti vuccati, bhaṅgopi maggaphalanibbānānipi. ‘‘Āsavānaṁ",
  "atk-s0302a0:189_6": "khayā anāsavaṁ cetovimutti’’ntiādīsu (ma. ni. 1.438; vibha. 831) hi khīṇākāro āsavakkhayoti",
  "atk-s0302a0:189_7": "vuccati. ‘‘Yo āsavānaṁ khayo vayo bhedo paribhedo aniccatā antaradhāna’’nti (vibha. 354) ettha bhaṅgo.",
  "atk-s0302a0:190": "‘‘Sekkhassa sikkhamānassa, ujumaggānusārino;",
  "atk-s0302a0:191": "Khayasmiṁ paṭhamaṁ ñāṇaṁ, tato aññā anantarā’’ti. (itivu. 62); –",
  "atk-s0302a0:192_0": "Ettha maggo. So hi āsave khepento vūpasamento uppajjati, tasmā āsavānaṁ khayoti vutto.",
  "atk-s0302a0:192_1": "‘‘Āsavānaṁ khayā samaṇo hotī’’ti ettha phalaṁ. Tañhi āsavānaṁ khīṇante uppajjati,",
  "atk-s0302a0:192_2": "tasmā āsavānaṁ khayoti vuttaṁ.",
  "atk-s0302a0:193": "‘‘Āsavā tassa vaḍḍhanti, ārā so āsavakkhayā’’ti; (Dha. pa. 253) –",
  "atk-s0302a0:194_0": "Ettha nibbānaṁ. Tañhi āgamma āsavā khīyanti, tasmā āsavānaṁ khayoti vuttaṁ. Idha",
  "atk-s0302a0:194_1": "pana maggaphalāni adhippetāni. No ajānato no apassatoti yo pana na jānāti na passati,",
  "atk-s0302a0:194_2": "tassa no vadāmīti attho. Etena ye ajānato apassatopi saṁsārādīhiyeva suddhiṁ vadanti,",
  "atk-s0302a0:194_3": "te paṭikkhittā honti. Purimena padadvayena upāyo vutto, iminā anupāyaṁ paṭisedheti.",
  "atk-s0302a0:195_0": "Idāni yaṁ jānato āsavānaṁ khayo hoti, taṁ dassetukāmo kiñca, bhikkhave, jānatoti",
  "atk-s0302a0:195_1": "pucchaṁ ārabhi. Tattha jānanā bahuvidhā. Dabbajātiko eva hi koci bhikkhu chattaṁ",
  "atk-s0302a0:195_2": "kātuṁ jānāti, koci cīvarādīnaṁ aññataraṁ, tassa īdisāni kammāni vattasīse ṭhatvā",
  "atk-s0302a0:195_3": "karontassa sā jānanā saggamaggaphalānaṁ padaṭṭhānaṁ na hotīti na vattabbaṁ. Yo pana",
  "atk-s0302a0:195_4": "sāsane pabbajitvā vejjakammādīni kātuṁ jānāti, tassevaṁ jānato āsavā vaḍḍhantiyeva.",
  "atk-s0302a0:195_5": "Tasmā yaṁ jānato passato ca āsavānaṁ khayo hoti, tadeva dassento iti rūpantiādimāha.",
  "atk-s0302a0:195_6": "Evaṁ kho, bhikkhave, jānatoti evaṁ pañcannaṁ khandhānaṁ udayabbayaṁ jānantassa. Āsavānaṁ",
  "atk-s0302a0:195_7": "khayo hotīti āsavānaṁ khayante jātattā ‘‘āsavānaṁ khayo’’ti laddhanāmaṁ arahattaṁ hoti.",
  "atk-s0302a0:196_0": "Evaṁ arahattanikūṭena desanaṁ niṭṭhapetvā idāni khīṇāsavassa āgamanīyaṁ pubbabhāgapaṭipadaṁ",
  "atk-s0302a0:196_1": "dassetuṁ yampissa taṁ, bhikkhavetiādimāha. Tattha khayasmiṁ khayeñāṇanti āsavakkhayasaṅkhāte",
  "atk-s0302a0:196_2": "arahattaphale paṭiladdhe sati paccavekkhaṇañāṇaṁ. Tañhi arahattaphalasaṅkhāte khayasmiṁ",
  "atk-s0302a0:196_3": "paṭhamavāraṁ uppanne pacchā uppannattā khayeñāṇanti vuccati. Saupanisanti sakāraṇaṁ",
  "atk-s0302a0:196_4": "sappaccayaṁ. Vimuttīti arahattaphalavimutti. Sā hissa upanissayapaccayena paccayo",
  "atk-s0302a0:196_5": "hoti. Evaṁ ito paresupi labbhamānavasena paccayabhāvo veditabbo.",
  "atk-s0302a0:197_0": "Virāgoti maggo. So hi kilese virājento khepento uppanno, tasmā virāgoti vuccati.",
  "atk-s0302a0:197_1": "Nibbidāti nibbidāñāṇaṁ. Etena balavavipassanaṁ dasseti. Balavavipassanāti bhayatūpaṭṭhāne",
  "atk-s0302a0:197_2": "ñāṇaṁ ādīnavānupassane ñāṇaṁ muñcitukamyatāñāṇaṁ saṅkhārupekkhāñāṇanti catunnaṁ ñāṇānaṁ",
  "atk-s0302a0:197_3": "adhivacanaṁ. Yathābhūtañāṇadassananti yathāsabhāvajānanasaṅkhātaṁ dassanaṁ. Etena",
  "atk-s0302a0:197_4": "taruṇavipassanaṁ dasseti. Taruṇavipassanā hi balavavipassanāya paccayo hoti. Taruṇavipassanāti",
  "atk-s0302a0:197_5": "saṅkhāraparicchede ñāṇaṁ kaṅkhāvitaraṇe ñāṇaṁ sammasane ñāṇaṁ maggāmagge ñāṇanti",
  "atk-s0302a0:197_6": "catunnaṁ ñāṇānaṁ adhivacanaṁ. Samādhīti pādakajjhānasamādhi. So hi taruṇavipassanāya",
  "atk-s0302a0:197_7": "paccayo hoti. Sukhanti appanāya pubbabhāgasukhaṁ. Tañhi pādakajjhānassa paccayo hoti.",
  "atk-s0302a0:197_8": "Passaddhīti darathapaṭippassaddhi. Sā hi appanāpubbabhāgassa sukhassa paccayo hoti.",
  "atk-s0302a0:197_9": "Pītīti balavapīti. Sā hi darathapaṭippassaddhiyā paccayo hoti. Pāmojjanti dubbalapīti.",
  "atk-s0302a0:197_10": "Sā hi balavapītiyā paccayo hoti. Saddhāti aparāparaṁ uppajjanasaddhā. Sā hi dubbalapītiyā",
  "atk-s0302a0:197_11": "paccayo hoti. Dukkhanti vaṭṭadukkhaṁ. Tañhi aparāparasaddhāya paccayo hoti. Jātīti",
  "atk-s0302a0:197_12": "savikārā khandhajāti . Sā hi vaṭṭadukkhassa paccayo hoti. Bhavoti kammabhavo. (So",
  "atk-s0302a0:197_13": "hi savikārāya jātiyā paccayo hoti.) Etenupāyena sesapadānipi veditabbāni.",
  "atk-s0302a0:198_0": "Thullaphusitaketi mahāphusitake. Pabbatakandarapadarasākhāti ettha kandaraṁ nāma",
  "atk-s0302a0:198_1": "‘ka’ntiladdhanāmena udakena dārito udakabhinno pabbatapadeso, yo ‘‘nitambo’’tipi",
  "atk-s0302a0:198_2": "‘‘nadīkuñcho’’tipi vuccati. Padaraṁ nāma aṭṭhamāse deve avassante phalito bhūmippadeso.",
  "atk-s0302a0:198_3": "Sākhāti kusumbhagāminiyo khuddakamātikāyo. Kusobbhāti khuddakaāvāṭā. Mahāsobbhāti",
  "atk-s0302a0:198_4": "mahāāvāṭā. Kunnadiyoti khuddakanadiyo. Mahānadiyoti gaṅgāyamunādikā mahāsaritā. Evameva",
  "atk-s0302a0:198_5": "kho, bhikkhave, avijjūpanisā saṅkhārātiādīsu avijjā pabbatoti daṭṭhabbā. Abhisaṅkhārā",
  "atk-s0302a0:198_6": "meghoti, viññāṇādivaṭṭaṁ kandarādayoti, vimutti sāgaroti.",
  "atk-s0302a0:199_0": "Yathā pabbatamatthake devo vassitvā pabbatakandarādīni pūrento anupubbena mahāsamuddaṁ",
  "atk-s0302a0:199_1": "sāgaraṁ pūreti, evaṁ avijjāpabbatamatthake tāva abhisaṅkhārameghassa vassanaṁ veditabbaṁ.",
  "atk-s0302a0:199_2": "Assutavā hi bālaputhujjano avijjāya aññāṇī hutvā taṇhāya abhilāsaṁ katvā kusalākusalakammaṁ",
  "atk-s0302a0:199_3": "āyūhati, taṁ kusalākusalakammaṁ paṭisandhiviññāṇassa paccayo hoti, paṭisandhiviññāṇādīni",
  "atk-s0302a0:199_4": "nāmarūpādīnaṁ. Iti pabbatamatthake vuṭṭhadevassa kandarādayo pūretvā mahāsamuddaṁ",
  "atk-s0302a0:199_5": "āhacca ṭhitakālo viya avijjāpabbatamatthake vuṭṭhassa abhisaṅkhārameghassa paramparapaccayatāya",
  "atk-s0302a0:199_6": "anupubbena viññāṇādivaṭṭaṁ pūretvā ṭhitakālo. Buddhavacanaṁ pana pāḷiyaṁ agahitampi",
  "atk-s0302a0:199_7": "‘‘idha tathāgato loke uppajjati, agārasmā anagāriyaṁ pabbajatī’’ti imāya pāḷiyā vasena",
  "atk-s0302a0:199_8": "gahitamevāti veditabbaṁ. Yā hi tassa kulagehe nibbatti, sā kammabhavapaccayā savikārā",
  "atk-s0302a0:199_9": "jāti nāma. So buddhānaṁ vā buddhasāvakānaṁ vā sammukhībhāvaṁ āgamma vaṭṭadosadīpakaṁ",
  "atk-s0302a0:199_10": "lakkhaṇāhaṭaṁ dhammakathaṁ sutvā vaṭṭavasena pīḷito hoti, evamassa savikārā khandhajāti",
  "atk-s0302a0:199_11": "vaṭṭadukkhassa paccayo hoti. So vaṭṭadukkhena pīḷito aparāparaṁ saddhaṁ janetvā agārasmā",
  "atk-s0302a0:199_12": "anagāriyaṁ pabbajati, evamassa vaṭṭadukkhaṁ aparāparasaddhāya paccayo hoti. So pabbajjāmatteneva",
  "atk-s0302a0:199_13": "asantuṭṭho ūnapañcavassakāle nissayaṁ gahetvā vattapaṭipattiṁ pūrento dvemātikā paguṇaṁ",
  "atk-s0302a0:199_14": "katvā kammākammaṁ uggahetvā yāva arahattā nijjaṭaṁ katvā kammaṭṭhānaṁ gahetvā araññe",
  "atk-s0302a0:199_15": "vasanto pathavīkasiṇādīsu kammaṁ ārabhati, tassa kammaṭṭhānaṁ nissāya dubbalapīti",
  "atk-s0302a0:199_16": "uppajjati. Tadassa saddhūpanisaṁ pāmojjaṁ, taṁ balavapītiyā paccayo hoti. Balavapīti",
  "atk-s0302a0:199_17": "darathapaṭippassaddhiyā, sā appanāpubbabhāgasukhassa, taṁ sukhaṁ pādakajjhānasamādhissa.",
  "atk-s0302a0:199_18": "So samādhinā cittakallataṁ janetvā taruṇavipassanāya kammaṁ karoti. Iccassa pādakajjhānasamādhi",
  "atk-s0302a0:199_19": "taruṇavipassanāya paccayo hoti, taruṇavipassanā balavavipassanāya, balavavipassanā",
  "atk-s0302a0:199_20": "maggassa, maggo phalavimuttiyā, phalavimutti paccavekkhaṇañāṇassāti . Evaṁ devassa",
  "atk-s0302a0:199_21": "anupubbena sāgaraṁ pūretvā ṭhitakālo viya khīṇāsavassa vimuttisāgaraṁ pūretvā ṭhitakālo",
  "atk-s0302a0:199_22": "veditabboti. Tatiyaṁ.",
  "atk-s0302a0:200": "4. Aññatitthiyasuttavaṇṇanā",
  "atk-s0302a0:201_0": "24. Catutthe pāvisīti paviṭṭho. So ca na tāva paviṭṭho, ‘‘pavisissāmī’’ti nikkhantattā",
  "atk-s0302a0:201_1": "pana evaṁ vutto. Yathā kiṁ? Yathā ‘‘gāmaṁ gamissāmī’’ti nikkhantapuriso taṁ gāmaṁ",
  "atk-s0302a0:201_2": "appattopi ‘‘kahaṁ itthannāmo’’ti vutte ‘‘gāmaṁ gato’’ti vuccati, evaṁ. Atippagoti",
  "atk-s0302a0:201_3": "tadā kira therassa atippagoyeva nikkhantadivaso ahosi, atippagoyeva nikkhantabhikkhū",
  "atk-s0302a0:201_4": "bodhiyaṅgaṇe cetiyaṅgaṇe nivāsanapārupanaṭṭhāneti imesu ṭhānesu yāva bhikkhācāravelā",
  "atk-s0302a0:201_5": "hoti, tāva papañcaṁ karonti. Therassa pana ‘‘yāva bhikkhācāravelā hoti, tāva paribbājakehi",
  "atk-s0302a0:201_6": "saddhiṁ ekadvekathāvāre karissāmī’’ti cintayato yaṁnūnāhanti etadahosi. Paribbājakānaṁ",
  "atk-s0302a0:201_7": "ārāmoti so kira ārāmo dakkhiṇadvārassa ca veḷuvanassa ca antarā ahosi. Idhāti imesu",
  "atk-s0302a0:201_8": "catūsu vādesu. Kiṁvādī kimakkhāyīti kiṁ vadati kiṁ ācikkhati, kiṁ ettha samaṇassa",
  "atk-s0302a0:201_9": "gotamassa dassananti pucchanti. Dhammassa cānudhammaṁ byākareyyāmāti, bhotā gotamena",
  "atk-s0302a0:201_10": "yaṁ vuttaṁ kāraṇaṁ, tassa anukāraṇaṁ katheyyāma. Sahadhammiko vādānupātoti parehi",
  "atk-s0302a0:201_11": "vuttakāraṇena sakāraṇo hutvā samaṇassa gotamassa vādānupāto vādappavatti viññūhi",
  "atk-s0302a0:201_12": "garahitabbaṁ kāraṇaṁ koci appamattakopi kathaṁ nāgaccheyya? Idaṁ vuttaṁ hoti – kathaṁ",
  "atk-s0302a0:201_13": "sabbākārenapi samaṇassa gotamassa vāde gārayhaṁ kāraṇaṁ na bhaveyyāti?",
  "atk-s0302a0:202_0": "Itivadanti phassapaccayā dukkhanti evaṁ vadantoti attho. Tatrāti tesu catūsu vādesu.",
  "atk-s0302a0:202_1": "Te vata aññatra phassāti idaṁ ‘‘tadapi phassapaccayā’’ti paṭiññāya sādhakavacanaṁ.",
  "atk-s0302a0:202_2": "Yasmā hi na vinā phassena dukkhapaṭisaṁvedanā atthi, tasmā jānitabbametaṁ yathā ‘‘tadapi",
  "atk-s0302a0:202_3": "phassapaccayā’’ti ayamettha adhippāyo.",
  "atk-s0302a0:203_0": "Sādhu, sādhu, ānandāti ayaṁ sādhukāro sāriputtattherassa dinno, ānandattherena pana",
  "atk-s0302a0:203_1": "saddhiṁ bhagavā āmantesi. Ekamidāhanti ettha idhāti nipātamattaṁ, ekaṁ samayanti",
  "atk-s0302a0:203_2": "attho. Idaṁ vacanaṁ ‘‘na kevalaṁ sāriputtova rājagahaṁ paviṭṭho, ahampi pāvisiṁ.",
  "atk-s0302a0:203_3": "Na kevalañca tassevāyaṁ vitakko uppanno, mayhampi uppajji. Na kevalañca tasseva sā",
  "atk-s0302a0:203_4": "titthiyehi saddhiṁ kathā jātā, mayhampi jātapubbā’’ti dassanatthaṁ vuttaṁ.",
  "atk-s0302a0:204_0": "Acchariyaṁabbhutanti ubhayampetaṁ vimhayadīpanameva. Vacanattho panettha accharaṁ",
  "atk-s0302a0:204_1": "paharituṁ yuttanti acchariyaṁ. Abhūtapubbaṁ bhūtanti abbhutaṁ. Ekena padenāti ‘‘phassapaccayā",
  "atk-s0302a0:204_2": "dukkha’’nti iminā ekena padena. Etena hi sabbavādānaṁ paṭikkhepattho vutto. Esevatthoti",
  "atk-s0302a0:204_3": "esoyeva phassapaccayā dukkhanti paṭiccasamuppādattho. Taññevettha paṭibhātūti taññevettha",
  "atk-s0302a0:204_4": "upaṭṭhātu. Idāni thero jarāmaraṇādikāya paṭiccasamuppādakathāya taṁ atthagambhīrañceva",
  "atk-s0302a0:204_5": "gambhīrāvabhāsañca karonto sace maṁ, bhantetiādiṁ vatvā yaṁmūlakā kathā uppannā,",
  "atk-s0302a0:204_6": "tadeva padaṁ gahetvā vivaṭṭaṁ dassento channaṁtvevātiādimāha. Sesaṁ uttānamevāti. Catutthaṁ.",
  "atk-s0302a0:205": "5. Bhūmijasuttavaṇṇanā",
  "atk-s0302a0:206_0": "25-26. Pañcame bhūmijoti tassa therassa nāmaṁ. Sesamidhāpi purimasutte vuttanayeneva",
  "atk-s0302a0:206_1": "veditabbaṁ. Ayaṁ pana viseso – yasmā idaṁ sukhadukkhaṁ na kevalaṁ phassapaccayā uppajjati,",
  "atk-s0302a0:206_2": "kāyenapi kariyamānaṁ karīyati, vācāyapi manasāpi, attanāpi kariyamānaṁ karīyati,",
  "atk-s0302a0:206_3": "parenapi kariyamānaṁ karīyati, sampajānenapi kariyamānaṁ karīyati, asampajānenapi,",
  "atk-s0302a0:206_4": "tasmā tassa aparampi paccayavisesaṁ dassetuṁ kāye vā hānanda, satītiādimāha. Kāyasañcetanāhetūti",
  "atk-s0302a0:206_5": "kāyadvāre uppannacetanāhetu. Vacīsañcetanāmanosañcetanāsupi eseva nayo. Ettha ca",
  "atk-s0302a0:206_6": "kāyadvāre kāmāvacarakusalākusalavasena vīsati cetanā labbhanti, tathā vacīdvāre.",
  "atk-s0302a0:206_7": "Manodvāre navahi rūpārūpacetanāhi saddhiṁ ekūnatiṁsāti tīsu dvāresu ekūnasattati",
  "atk-s0302a0:206_8": "cetanā honti, tappaccayaṁ vipākasukhadukkhaṁ dassitaṁ. Avijjāpaccayā cāti idaṁ tāpi",
  "atk-s0302a0:206_9": "cetanā avijjāpaccayā hontīti dassanatthaṁ vuttaṁ. Yasmā pana taṁ yathāvuttacetanābhedaṁ",
  "atk-s0302a0:206_10": "kāyasaṅkhārañceva vacīsaṅkhārañca manosaṅkhārañca parehi anussāhito sāmaṁ asaṅkhārikacittena",
  "atk-s0302a0:206_11": "karoti, parehi kāriyamāno sasaṅkhārikacittenāpi karoti, ‘‘idaṁ nāma kammaṁ karoti,",
  "atk-s0302a0:206_12": "tassa evarūpo nāma vipāko bhavissatī’’ti, evaṁ kammañca vipākañca jānantopi karoti,",
  "atk-s0302a0:206_13": "mātāpitūsu cetiyavandanādīni karontesu anukarontā dārakā viya kevalaṁ kammameva jānanto",
  "atk-s0302a0:206_14": "‘‘imassa pana kammassa ayaṁ vipāko’’ti vipākaṁ ajānantopi karoti, tasmā taṁ dassetuṁ",
  "atk-s0302a0:206_15": "sāmaṁ vā taṁ, ānanda, kāyasaṅkhāraṁ abhisaṅkharotītiādi vuttaṁ.",
  "atk-s0302a0:207_0": "Imesu, ānanda, dhammesūti ye ime ‘‘sāmaṁ vā taṁ, ānanda, kāyasaṅkhāra’’ntiādīsu catūsu",
  "atk-s0302a0:207_1": "ṭhānesu vuttā chasattati dvesatā cetanādhammā, imesu dhammesu avijjā upanissayakoṭiyā",
  "atk-s0302a0:207_2": "anupatitā. Sabbepi hi te ‘‘avijjāpaccayā saṅkhārā’’ti ettheva saṅgahaṁ gacchanti.",
  "atk-s0302a0:207_3": "Idāni vivaṭṭaṁ dassento avijjāya tvevātiādimāha. So kāyo na hotīti yasmiṁ kāye sati",
  "atk-s0302a0:207_4": "kāyasañcetanāpaccayaṁ ajjhattaṁ sukhadukkhaṁ uppajjati, so kāyo na hoti. Vācāmanesupi",
  "atk-s0302a0:207_5": "eseva nayo. Apica kāyoti cetanākāyo, vācāpi cetanāvācā, manopi kammamanoyeva. Dvārakāyo",
  "atk-s0302a0:207_6": "vā kāyo. Vācāmanesupi eseva nayo. Khīṇāsavo cetiyaṁ vandati, dhammaṁ bhaṇati, kammaṭṭhānaṁ",
  "atk-s0302a0:207_7": "manasi karoti, kathamassa kāyādayo na hontīti? Avipākattā. Khīṇāsavena hi kataṁ kammaṁ",
  "atk-s0302a0:207_8": "neva kusalaṁ hoti nākusalaṁ. Avipākaṁ hutvā kiriyāmatte tiṭṭhati, tenassa te kāyādayo na hontīti vuttaṁ.",
  "atk-s0302a0:208_0": "Khettaṁ taṁ na hotītiādīsupi viruhanaṭṭhena taṁ khettaṁ na hoti, patiṭṭhānaṭṭhena",
  "atk-s0302a0:208_1": "vatthu na hoti, paccayaṭṭhena āyatanaṁ na hoti, kāraṇaṭṭhena adhikaraṇaṁ na hoti.",
  "atk-s0302a0:208_2": "Sañcetanāmūlakañhi ajjhattaṁ sukhadukkhaṁ uppajjeyya, sā sañcetanā etesaṁ viruhanādīnaṁ",
  "atk-s0302a0:208_3": "atthānaṁ abhāvena tassa sukhadukkhassa neva khettaṁ, na vatthu na āyatanaṁ, na adhikaraṇaṁ",
  "atk-s0302a0:208_4": "hotīti. Imasmiṁ sutte vedanādīsu sukhadukkhameva kathitaṁ, tañca kho vipākamevāti. Pañcamaṁ.",
  "atk-s0302a0:209": "Chaṭṭhaṁ upavāṇasuttaṁ uttānameva. Ettha pana vaṭṭadukkhameva kathitanti. Chaṭṭhaṁ.",
  "atk-s0302a0:210": "7. Paccayasuttavaṇṇanā",
  "atk-s0302a0:211_0": "27-28. Sattame paṭipāṭiyā vuttesu pariyosānapadaṁ gahetvā katamañca, bhikkhave, jarāmaraṇantiādi",
  "atk-s0302a0:211_1": "vuttaṁ. Evaṁ paccayaṁ pajānātīti evaṁ dukkhasaccavasena paccayaṁ jānāti. Paccayasamudayādayopi",
  "atk-s0302a0:211_2": "samudayasaccādīnaṁyeva vasena veditabbā. Diṭṭhisampannoti maggadiṭṭhiyā sampanno.",
  "atk-s0302a0:211_3": "Dassanasampannoti tasseva vevacanaṁ. Āgato imaṁ saddhammanti maggasaddhammaṁ āgato.",
  "atk-s0302a0:211_4": "Passatīti maggasaddhammameva passati. Sekkhena ñāṇenāti maggañāṇeneva. Sekkhāya vijjāyāti",
  "atk-s0302a0:211_5": "maggavijjāya eva. Dhammasotaṁ samāpannoti maggasaṅkhātameva dhammasotaṁ samāpanno.",
  "atk-s0302a0:211_6": "Ariyoti puthujjanabhūmiṁ atikkanto. Nibbedhikapaññoti nibbedhikapaññāya samannāgato.",
  "atk-s0302a0:211_7": "Amatadvāraṁ āhaccatiṭṭhatīti amataṁ nāma nibbānaṁ, tassa dvāraṁ ariyamaggaṁ āhacca",
  "atk-s0302a0:211_8": "tiṭṭhatīti. Aṭṭhamaṁ uttānameva. Sattamaaṭṭhamāni.",
  "atk-s0302a0:212": "9. Samaṇabrāhmaṇasuttavaṇṇanā",
  "atk-s0302a0:213": "29-30. Navamaṁ akkharabhāṇakānaṁ bhikkhūnaṁ ajjhāsayena vuttaṁ. Te hi parīti upasaggaṁ pakkhipitvā vuccamāne paṭivijjhituṁ sakkonti. Navamaṁ.",
  "atk-s0302a0:214": "Dasame sabbaṁ uttānameva. Imesu dvīsu suttesu catusaccapaṭivedhova kathito. Dasamaṁ.",
  "atk-s0302a0:215": "Dasabalavaggo tatiyo.",
  "atk-s0302a0:216": "4. Kaḷārakhattiyavaggo",
  "atk-s0302a0:217": "1. Bhūtasuttavaṇṇanā",
  "atk-s0302a0:218_0": "31. Kaḷārakhattiyavaggassa paṭhame ajitapañheti ajitamāṇavena pucchitapañhe. Saṅkhātadhammāseti",
  "atk-s0302a0:218_1": "saṅkhātadhammā vuccanti ñātadhammā tulitadhammā tīritadhammā. Sekkhāti satta sekkhā.",
  "atk-s0302a0:218_2": "Puthūti teyeva satta jane sandhāya puthūti vuttaṁ. Idhāti imasmiṁ sāsane. Nipakoti",
  "atk-s0302a0:218_3": "nepakkaṁ vuccati paññā, tāya samannāgatattā nipako, tvaṁ paṇḍito pabrūhīti yācati.",
  "atk-s0302a0:218_4": "Iriyanti vuttiṁ ācāraṁ gocaraṁ vihāraṁ paṭipattiṁ. Mārisāti bhagavantaṁ ālapati.",
  "atk-s0302a0:218_5": "Sekkhānañca saṅkhātadhammānañca khīṇāsavānañca paṭipattiṁ mayā pucchito paṇḍita,",
  "atk-s0302a0:218_6": "mārisa, mayhaṁ kathehīti ayamettha saṅkhepattho.",
  "atk-s0302a0:219_0": "Tuṇhī ahosīti kasmā yāva tatiyaṁ puṭṭho tuṇhī ahosi? Kiṁ pañhe kaṅkhati, udāhu ajjhāsayeti?",
  "atk-s0302a0:219_1": "Ajjhāsaye kaṅkhati, no pañhe. Evaṁ kirassa ahosi – ‘‘satthā maṁ sekkhāsekkhānaṁ āgamanīyapaṭipadaṁ",
  "atk-s0302a0:219_2": "kathāpetukāmo; sā ca khandhavasena dhātuvasena āyatanavasena paccayākāravasenāti",
  "atk-s0302a0:219_3": "bahūhi kāraṇehi sakkā kathetuṁ. Kathaṁ kathento nu kho satthu ajjhāsayaṁ gahetvā",
  "atk-s0302a0:219_4": "kathetuṁ sakkhissāmī’’ti? Atha satthā cintesi – ‘‘ṭhapetvā maṁ añño pattaṁ ādāya",
  "atk-s0302a0:219_5": "caranto sāvako nāma paññāya sāriputtasamo natthi. Ayampi mayā pañhaṁ puṭṭho yāva",
  "atk-s0302a0:219_6": "tatiyaṁ tuṇhī eva. Pañhe nu kho kaṅkhati, udāhu ajjhāsaye’’ti. Atha ‘‘ajjhāsaye’’ti",
  "atk-s0302a0:219_7": "ñatvā pañhakathanatthāya nayaṁ dadamāno bhūtamidanti, sāriputta, passasīti āha.",
  "atk-s0302a0:220_0": "Tattha bhūtanti jātaṁ nibbattaṁ, khandhapañcakassetaṁ nāmaṁ. Iti satthā ‘‘pañcakkhandhavasena,",
  "atk-s0302a0:220_1": "sāriputta, imaṁ pañhaṁ kathehī’’ti therassa nayaṁ deti. Sahanayadānena pana therassa",
  "atk-s0302a0:220_2": "tīre ṭhitapurisassa vivaṭo ekaṅgaṇo mahāsamuddo viya nayasatena nayasahassena pañhabyākaraṇaṁ",
  "atk-s0302a0:220_3": "upaṭṭhāsi. Atha naṁ byākaronto bhūtamidanti, bhantetiādimāha. Tattha bhūtamidanti",
  "atk-s0302a0:220_4": "idaṁ nibbattaṁ khandhapañcakaṁ. Sammappaññāya passatīti saha vipassanāya maggapaññāya",
  "atk-s0302a0:220_5": "sammā passati. Paṭipanno hotīti sīlato paṭṭhāya yāva arahattamaggā nibbidādīnaṁ atthāya",
  "atk-s0302a0:220_6": "paṭipanno hoti. Tadāhārasambhavanti idaṁ kasmā ārabhi? Etaṁ khandhapañcakaṁ āhāraṁ",
  "atk-s0302a0:220_7": "paṭicca ṭhitaṁ, tasmā taṁ āhārasambhavaṁ nāma katvā dassetuṁ idaṁ ārabhi. Iti imināpi",
  "atk-s0302a0:220_8": "pariyāyena sekkhapaṭipadā kathitā hoti. Tadāhāranirodhāti tesaṁ āhārānaṁ nirodhena.",
  "atk-s0302a0:220_9": "Idaṁ kasmā ārabhi? Tañhi khandhapañcakaṁ āhāranirodhā nirujjhati, tasmā taṁ āhāranirodhasambhavaṁ",
  "atk-s0302a0:220_10": "nāma katvā dassetuṁ idaṁ ārabhi. Iti imināpi pariyāyena sekkhasseva paṭipadā kathitā.",
  "atk-s0302a0:220_11": "Nibbidāti ādīni sabbāni kāraṇavacanānīti veditabbāni. Anupādā vimuttoti catūhi upādānehi",
  "atk-s0302a0:220_12": "kañci dhammaṁ agahetvā vimutto. Sādhu sādhūti iminā therassa byākaraṇaṁ sampahaṁsetvā",
  "atk-s0302a0:220_13": "sayampi tatheva byākaronto puna ‘‘bhūtamida’’ntiādimāhāti. Paṭhamaṁ.",
  "atk-s0302a0:221": "2. Kaḷārasuttavaṇṇanā",
  "atk-s0302a0:222_0": "32. Dutiye kaḷārakhattiyoti tassa therassa nāmaṁ. Dantā panassa kaḷārā visamasaṇṭhānā,",
  "atk-s0302a0:222_1": "tasmā ‘‘kaḷāro’’ti vuccati. Hīnāyāvattoti hīnassa gihibhāvassa atthāya nivatto. Assāsamalatthāti",
  "atk-s0302a0:222_2": "assāsaṁ avassayaṁ patiṭṭhaṁ na hi nūna alattha, tayo magge tīṇi ca phalāni nūna nālatthāti",
  "atk-s0302a0:222_3": "dīpeti. Yadi hi tāni labheyya, na sikkhaṁ paccakkhāya hīnāyāvatteyyāti ayaṁ therassa",
  "atk-s0302a0:222_4": "adhippāyo. Na khvāhaṁ, āvusoti ahaṁ kho, āvuso, ‘‘assāsaṁ patto, na patto’’ti na",
  "atk-s0302a0:222_5": "kaṅkhāmi. Therassa hi sāvakapāramīñāṇaṁ avassayo, tasmā so na kaṅkhati. Āyatiṁ panāvusoti",
  "atk-s0302a0:222_6": "iminā ‘‘āyatiṁ paṭisandhi tumhākaṁ ugghāṭitā, na ugghāṭitā’’ti arahattappattiṁ pucchati.",
  "atk-s0302a0:222_7": "Na khvāhaṁ, āvuso, vicikicchāmīti iminā thero tattha vicikicchābhāvaṁ dīpeti.",
  "atk-s0302a0:223_0": "Yena bhagavā tenupasaṅkamīti ‘‘imaṁ sutakāraṇaṁ bhagavato ārocessāmī’’ti upasaṅkami.",
  "atk-s0302a0:223_1": "Aññā byākatāti arahattaṁ byākataṁ. Khīṇā jātīti na therena evaṁ byākatā, ayaṁ pana",
  "atk-s0302a0:223_2": "thero tuṭṭho pasanno evaṁ padabyañjanāni āropetvā āha. Aññataraṁ bhikkhuṁ āmantesīti",
  "atk-s0302a0:223_3": "taṁ sutvā satthā cintesi – ‘‘sāriputto dhīro gambhīro. Na so kenaci kāraṇena evaṁ",
  "atk-s0302a0:223_4": "byākarissati. Saṁkhittena pana pañho byākato bhavissati. Pakkosāpetvā naṁ pañhaṁ",
  "atk-s0302a0:223_5": "byākarāpessāmī’’ti aññataraṁ bhikkhuṁ āmantesi.",
  "atk-s0302a0:224_0": "Sace taṁ sāriputtāti idaṁ bhagavā ‘‘na esa attano dhammatāya aññaṁ byākarissati,",
  "atk-s0302a0:224_1": "pañhametaṁ pucchissāmi, taṁ kathentova aññaṁ byākarissatī’’ti aññaṁ byākarāpetuṁ",
  "atk-s0302a0:224_2": "evaṁ pucchi. Yaṁnidānāvuso, jātīti, āvuso, ayaṁ jāti nāma yaṁpaccayā, tassa paccayassa",
  "atk-s0302a0:224_3": "khayā khīṇasmiṁ jātiyā paccaye jātisaṅkhātaṁ phalaṁ khīṇanti viditaṁ. Idhāpi ca thero",
  "atk-s0302a0:224_4": "pañhe akaṅkhitvā ajjhāsaye kaṅkhati. Evaṁ kirassa ahosi – ‘‘aññā nāma taṇhā khīṇā,",
  "atk-s0302a0:224_5": "upādānaṁ khīṇaṁ, bhavo khīṇo, paccayo khīṇo, kilesā khīṇātiādīhi bahūhi kāraṇehi",
  "atk-s0302a0:224_6": "sakkā byākātuṁ, kathaṁ kathento pana satthu ajjhāsayaṁ gahetuṁ sakkhissāmī’’ti.",
  "atk-s0302a0:225_0": "Kiñcāpi evaṁ ajjhāsaye kaṅkhati, pañhaṁ pana aṭṭhapetvāva paccayākāravasena byākāsi.",
  "atk-s0302a0:225_1": "Satthāpi paccayākāravaseneva byākarāpetukāmo, tasmā esa byākarontova ajjhāsayaṁ gaṇhi.",
  "atk-s0302a0:225_2": "Tāvadeva ‘‘gahito me satthu ajjhāsayo’’ti aññāsi. Athassa nayasatena nayasahassena",
  "atk-s0302a0:225_3": "pañhabyākaraṇaṁ upaṭṭhāsi. Yasmā pana bhagavā uttari pañhaṁ pucchati, tasmā tena",
  "atk-s0302a0:225_4": "taṁ byākaraṇaṁ anumoditanti veditabbaṁ.",
  "atk-s0302a0:226_0": "Kathaṁjānato pana teti idaṁ kasmā ārabhi? Savisaye sīhanādaṁ nadāpetuṁ. Thero kira",
  "atk-s0302a0:226_1": "sūkaranikhātaleṇadvāre dīghanakhaparibbājakassa vedanāpariggahasutte kathiyamāne",
  "atk-s0302a0:226_2": "tālavaṇṭaṁ gahetvā satthāraṁ bījayamāno ṭhito tisso vedanā pariggahetvā sāvakapāramīñāṇaṁ",
  "atk-s0302a0:226_3": "adhigato, ayamassa savisayo. Imasmiṁ savisaye ṭhito sīhanādaṁ nadissatīti naṁ sandhāya",
  "atk-s0302a0:226_4": "satthā idaṁ pañhaṁ pucchi. Aniccāti hutvā abhāvaṭṭhena aniccā. Yadaniccaṁ taṁ dukkhanti",
  "atk-s0302a0:226_5": "ettha kiñcāpi sukhā vedanā ṭhitisukhā vipariṇāmadukkhā, dukkhā vedanā ṭhitidukkhā",
  "atk-s0302a0:226_6": "vipariṇāmasukhā, adukkhamasukhā ñāṇasukhā aññāṇadukkhā, vipariṇāmakoṭiyā pana sabbāva",
  "atk-s0302a0:226_7": "dukkhā nāma jātā. Viditanti yasmā evaṁ vedanāttayaṁ dukkhanti viditaṁ, tasmā yā tattha",
  "atk-s0302a0:226_8": "taṇhā, sā na upaṭṭhāsīti dasseti.",
  "atk-s0302a0:227_0": "Sādhusādhūti therassa vedanāparicchedajānane sampahaṁsanaṁ. Thero hi vedanā ekāti",
  "atk-s0302a0:227_1": "vā dve tisso catassoti vā avuttepi vuttanayena tāsaṁ tissoti paricchedaṁ aññāsi,",
  "atk-s0302a0:227_2": "tena taṁ bhagavā sampahaṁsanto evamāha. Dukkhasminti idaṁ bhagavā iminā adhippāyena",
  "atk-s0302a0:227_3": "āha – ‘‘sāriputta, yaṁ tayā ‘iminā kāraṇena vedanāsu taṇhā na upaṭṭhāsī’ti byākataṁ,",
  "atk-s0302a0:227_4": "taṁ subyākataṁ. ‘Tisso vedanā’ti vibhajantena pana te atippapañco kato, taṁ ‘dukkhasmi’nti",
  "atk-s0302a0:227_5": "byākarontenapi hi te subyākatameva bhaveyya. Yaṁkiñci vedayitaṁ, taṁ dukkhanti ñātamattepi",
  "atk-s0302a0:227_6": "hi vedanāsu taṇhā na tiṭṭhati’’.",
  "atk-s0302a0:228_0": "Kathaṁ vimokkhāti katarā vimokkhā, katarena vimokkhena tayā aññā byākatāti attho?",
  "atk-s0302a0:228_1": "Ajjhattaṁ vimokkhāti ajjhattavimokkhena, ajjhattasaṅkhāre pariggahetvā pattaarahattenāti",
  "atk-s0302a0:228_2": "attho. Tattha catukkaṁ veditabbaṁ – ajjhattaṁ abhiniveso ajjhattaṁ vuṭṭhānaṁ, ajjhattaṁ",
  "atk-s0302a0:228_3": "abhiniveso bahiddhā vuṭṭhānaṁ, bahiddhā abhiniveso bahiddhā vuṭṭhānaṁ, bahiddhā abhiniveso",
  "atk-s0302a0:228_4": "ajjhattaṁ vuṭṭhānanti. Ajjhattañhi abhinivesitvā bahiddhādhammāpi daṭṭhabbāyeva,",
  "atk-s0302a0:228_5": "bahiddhā abhinivesitvā ajjhattadhammāpi. Tasmā koci bhikkhu ajjhattaṁ saṅkhāresu",
  "atk-s0302a0:228_6": "ñāṇaṁ otāretvā te vavatthapetvā bahiddhā otāreti, bahiddhāpi pariggahetvā puna ajjhattaṁ",
  "atk-s0302a0:228_7": "otāreti, tassa ajjhatta saṅkhāre sammasanakāle maggavuṭṭhānaṁ hoti. Iti ajjhattaṁ",
  "atk-s0302a0:228_8": "abhiniveso ajjhattaṁ vuṭṭhānaṁ nāma. Koci ajjhattaṁ saṅkhāresu ñāṇaṁ otāretvā te",
  "atk-s0302a0:228_9": "vavatthapetvā bahiddhā otāreti, tassa bahiddhā saṅkhāre sammasanakāle maggavuṭṭhānaṁ",
  "atk-s0302a0:228_10": "hoti. Iti ajjhattaṁ abhiniveso bahiddhā vuṭṭhānaṁ nāma. Koci bahiddhā saṅkhāresu",
  "atk-s0302a0:228_11": "ñāṇaṁ otāretvā, te vavatthapetvā ajjhattaṁ otāreti, ajjhattampi pariggahetvā puna",
  "atk-s0302a0:228_12": "bahiddhā otāreti, tassa bahiddhā saṅkhāre sammasanakāle maggavuṭṭhānaṁ hoti. Iti",
  "atk-s0302a0:228_13": "bahiddhā abhiniveso bahiddhā vuṭṭhānaṁ nāma. Koci bahiddhā saṅkhāresu ñāṇaṁ otāretvā",
  "atk-s0302a0:228_14": "te vavatthapetvā ajjhattaṁ otāreti, tassa ajjhattasaṅkhāre sammasanakāle maggavuṭṭhānaṁ",
  "atk-s0302a0:228_15": "hoti. Iti bahiddhā abhiniveso ajjhattaṁ vuṭṭhānaṁ nāma. Tatra thero ‘‘ajjhattasaṅkhāre",
  "atk-s0302a0:228_16": "pariggahetvā tesaṁ vavatthānakāle maggavuṭṭhānena arahattaṁ pattosmī’’ti dassento",
  "atk-s0302a0:228_17": "ajjhattaṁ vimokkhā khvāhaṁ, āvusoti āha.",
  "atk-s0302a0:229_0": "Sabbupādānakkhayāti sabbesaṁ catunnampi upādānānaṁ khayena. Tathā sato viharāmīti",
  "atk-s0302a0:229_1": "tenākārena satiyā samannāgato viharāmi. Yathā sataṁ viharantanti yenākārena maṁ satiyā",
  "atk-s0302a0:229_2": "samannāgataṁ viharantaṁ. Āsavā nānussavantīti cakkhuto rūpe savanti āsavanti sandanti",
  "atk-s0302a0:229_3": "pavattantīti evaṁ chahi dvārehi chasu ārammaṇesu savanadhammā kāmāsavādayo āsavā",
  "atk-s0302a0:229_4": "nānussavanti nānuppavaḍḍhanti, yathā me na uppajjantīti attho. Attānañca nāvajānāmīti",
  "atk-s0302a0:229_5": "attānañca na avajānāmi. Iminā omānapahānaṁ kathitaṁ. Evañhi sati pajānanā pasannā hoti.",
  "atk-s0302a0:230_0": "Samaṇenāti buddhasamaṇena. Tesvāhaṁ na kaṅkhāmīti tesu ahaṁ ‘‘kataro kāmāsavo, kataro",
  "atk-s0302a0:230_1": "bhavāsavo, kataro diṭṭhāsavo, kataro avijjāsavo’’ti evaṁ sarūpabhedatopi, ‘‘cattāro",
  "atk-s0302a0:230_2": "āsavā’’ti evaṁ gaṇanaparicchedatopi na kaṅkhāmi. Te me pahīnāti na vicikicchāmīti",
  "atk-s0302a0:230_3": "te mayhaṁ pahīnāti vicikicchaṁ na uppādemi. Idaṁ bhagavā ‘‘evaṁ byākarontenapi tayā",
  "atk-s0302a0:230_4": "subyākataṁ bhaveyya ‘ajjhattaṁ vimokkhā khvāhaṁ, āvuso’tiādīni pana te vadantena",
  "atk-s0302a0:230_5": "atippapañco kato’’ti dassento āha.",
  "atk-s0302a0:231_0": "Uṭṭhāyāsanā vihāraṁ pāvisīti paññattavarabuddhāsanato uṭṭhahitvā vihāraṁ antomahāgandhakuṭiṁ",
  "atk-s0302a0:231_1": "pāvisi asambhinnāya eva parisāya. Kasmā? Buddhā hi aniṭṭhitāya desanāya asambhinnāya",
  "atk-s0302a0:231_2": "parisāya uṭṭhāyāsanā gandhakuṭiṁ pavisantā puggalathomanatthaṁ vā pavisanti dhammathomanatthaṁ",
  "atk-s0302a0:231_3": "vā. Tattha puggalathomanatthaṁ pavisanto satthā evaṁ cintesi – ‘‘imaṁ mayā saṁkhittena",
  "atk-s0302a0:231_4": "uddesaṁ uddiṭṭhaṁ vitthārena ca avibhattaṁ dhammapaṭiggāhakā bhikkhū uggahetvā ānandaṁ",
  "atk-s0302a0:231_5": "vā kaccāyanaṁ vā upasaṅkamitvā pucchissanti, te mayhaṁ ñāṇena saṁsandetvā kathessanti,",
  "atk-s0302a0:231_6": "tatopi dhammapaṭiggāhakā puna maṁ pucchissanti. Tesamahaṁ ‘sukathitaṁ, bhikkhave,",
  "atk-s0302a0:231_7": "ānandena, sukathitaṁ kaccāyanena, maṁ cepi tumhe etamatthaṁ puccheyyātha, ahampi",
  "atk-s0302a0:231_8": "naṁ evameva byākareyya’nti evaṁ te puggale thomessāmi. Tato tesu gāravaṁ janetvā",
  "atk-s0302a0:231_9": "bhikkhū upasaṅkamissanti, tepi bhikkhū atthe ca dhamme ca niyojessanti, te tehi niyojitā",
  "atk-s0302a0:231_10": "tisso sikkhā paripūretvā dukkhassantaṁ karissantī’’ti.",
  "atk-s0302a0:232_0": "Atha vā panassa evaṁ hoti – ‘‘esa mayi pakkante attano ānubhāvaṁ karissati, atha",
  "atk-s0302a0:232_1": "naṁ ahampi tatheva thomessāmi, taṁ mama thomanaṁ sutvā gāravajātā bhikkhū imaṁ upasaṅkamitabbaṁ,",
  "atk-s0302a0:232_2": "vacanañcassa sotabbaṁ saddhātabbaṁ maññissanti, taṁ tesaṁ bhavissati dīgharattaṁ",
  "atk-s0302a0:232_3": "hitāya sukhāyā’’ti dhammathomanatthaṁ pavisanto evaṁ cintesi yathā dhammadāyādasutte",
  "atk-s0302a0:232_4": "cintesi. Tatra hissa evaṁ ahosi – ‘‘mayi vihāraṁ paviṭṭhe āmisadāyādaṁ garahanto",
  "atk-s0302a0:232_5": "dhammadāyādañca thomento imissaṁyeva parisati nisinno sāriputto dhammaṁ desessati,",
  "atk-s0302a0:232_6": "evaṁ dvinnampi amhākaṁ ekajjhāsayāya matiyā desitā ayaṁ desanā aggā ca garukā ca",
  "atk-s0302a0:232_7": "bhavissati pāsāṇacchattasadisā’’ti.",
  "atk-s0302a0:233_0": "Idha pana āyasmantaṁ sāriputtaṁ ukkaṁsetvā pakāsetvā ṭhapetukāmo puggalathomanatthaṁ",
  "atk-s0302a0:233_1": "uṭṭhāyāsanā vihāraṁ pāvisi. Īdisesu ṭhānesu bhagavā nisinnāsaneyeva antarahito cittagatiyā",
  "atk-s0302a0:233_2": "vihāraṁ pavisatīti veditabbo. Yadi hi kāyagatiyā gaccheyya, sabbā parisā bhagavantaṁ",
  "atk-s0302a0:233_3": "parivāretvā gaccheyya, sā ekavāraṁ bhinnā puna dussannipātā bhaveyyāti bhagavā adissamānena",
  "atk-s0302a0:233_4": "kāyena cittagatiyā eva pāvisi.",
  "atk-s0302a0:234_0": "Evaṁ paviṭṭhe pana bhagavati bhagavato adhippāyānurūpameva sīhanādaṁ naditukāmo tatra",
  "atk-s0302a0:234_1": "kho āyasmā sāriputto acirapakkantassa bhagavato bhikkhū āmantesi. Pubbe appaṭisaṁviditanti",
  "atk-s0302a0:234_2": "idaṁ nāma pucchissatīti pubbe mayā aviditaṁ aññātaṁ. Paṭhamaṁ pañhanti, ‘‘sace taṁ,",
  "atk-s0302a0:234_3": "sāriputta, evaṁ puccheyyuṁ kathaṁ jānatā pana tayā, āvuso sāriputta, kathaṁ passatā",
  "atk-s0302a0:234_4": "aññā byākatā khīṇā jātī’’ti imaṁ paṭhamaṁ pañhaṁ. Dandhāyitattanti satthu āsayajānanatthaṁ",
  "atk-s0302a0:234_5": "dandhabhāvo asīghatā. Paṭhamaṁ pañhaṁ anumodīti, ‘‘jāti panāvuso sāriputta, kiṁnidānā’’ti",
  "atk-s0302a0:234_6": "imaṁ dutiyaṁ pañhaṁ pucchanto, ‘‘yaṁnidānāvuso, jātī’’ti evaṁ vissajjitaṁ paṭhamaṁ pañhaṁ anumodi.",
  "atk-s0302a0:235_0": "Etadahosīti bhagavatā anumodite nayasatena nayasahassena pañhassa ekaṅgaṇikabhāvena",
  "atk-s0302a0:235_1": "pākaṭībhūtattā etaṁ ahosi. Divasampāhaṁ bhagavato etamatthaṁ byākareyyanti sakaladivasampi",
  "atk-s0302a0:235_2": "ahaṁ bhagavato etaṁ paṭiccasamuppādatthaṁ puṭṭho sakaladivasampi aññamaññehi padabyañjanehi",
  "atk-s0302a0:235_3": "byākareyyaṁ. Yena bhagavā tenupasaṅkamīti evaṁ kirassa ahosi – ‘‘thero uḷārasīhanādaṁ",
  "atk-s0302a0:235_4": "nadati, sukāraṇaṁ etaṁ, dasabalassa naṁ ārocessāmī’’ti. Tasmā yena bhagavā tenupasaṅkami.",
  "atk-s0302a0:236_0": "Sā hi bhikkhu sāriputtassa dhammadhātūti ettha dhammadhātūti paccayākārassa vivaṭabhāvadassanasamatthaṁ",
  "atk-s0302a0:236_1": "sāvakapāramīñāṇaṁ. Sāvakānañhi sāvakapāramīñāṇaṁ sabbaññutaññāṇagatikameva hoti.",
  "atk-s0302a0:236_2": "Yathā buddhānaṁ atītānāgatapaccuppannā dhammā sabbaññutaññāṇassa pākaṭā honti, evaṁ",
  "atk-s0302a0:236_3": "therassa sāvakapāramīñāṇaṁ sabbepi sāvakañāṇassa gocaradhamme jānātīti. Dutiyaṁ.",
  "atk-s0302a0:237": "3. Ñāṇavatthusuttavaṇṇanā",
  "atk-s0302a0:238_0": "33. Tatiye taṁ suṇāthāti taṁ ñāṇavatthudesanaṁ suṇātha. Ñāṇavatthūnīti cettha ñāṇameva",
  "atk-s0302a0:238_1": "ñāṇavatthūti veditabbaṁ. Jarāmaraṇe ñāṇantiādīsu catūsu paṭhamaṁ savanamayañāṇaṁ",
  "atk-s0302a0:238_2": "sammasanañāṇaṁ paṭivedhañāṇaṁ paccavekkhaṇañāṇanti catubbidhaṁ vaṭṭati, tathā dutiyaṁ.",
  "atk-s0302a0:238_3": "Tatiyaṁ pana ṭhapetvā sammasanañāṇaṁ tividhameva hoti, tathā catutthaṁ. Lokuttaradhammesu",
  "atk-s0302a0:238_4": "hi sammasanaṁ nāma natthi. Jātiyā ñāṇantiādīsupi eseva nayo. Iminā dhammenāti iminā",
  "atk-s0302a0:238_5": "catusaccadhammena vā maggañāṇadhammena vā.",
  "atk-s0302a0:239_0": "Diṭṭhenātiādīsu diṭṭhenāti ñāṇacakkhunā diṭṭhena. Viditenāti paññāya viditena. Akālikenāti",
  "atk-s0302a0:239_1": "kiñci kālaṁ anatikkamitvā paṭivedhānantaraṁyeva phaladāyakena. Pattenāti adhigatena.",
  "atk-s0302a0:239_2": "Pariyogāḷhenāti pariyogāhitena paññāya anupaviṭṭhena. Atītānāgate nayaṁ netīti ‘‘ye",
  "atk-s0302a0:239_3": "kho kecī’’tiādinā nayena atīte ca anāgate ca nayaṁ neti. Ettha ca na catusaccadhammena",
  "atk-s0302a0:239_4": "vā maggañāṇadhammena vā sakkā atītānāgate nayaṁ netuṁ, catusacce pana maggañāṇena",
  "atk-s0302a0:239_5": "paṭividdhe parato paccavekkhaṇañāṇaṁ nāma hoti. Tena nayaṁ netīti veditabbā. Abbhaññaṁsūti",
  "atk-s0302a0:239_6": "abhiaññaṁsu jāniṁsu. Seyyathāpāhaṁ, etarahīti yathā ahaṁ etarahi catusaccavasena",
  "atk-s0302a0:239_7": "jānāmi. Anvaye ñāṇanti anuaye ñāṇaṁ, dhammañāṇassa anugamane ñāṇaṁ, paccavekkhaṇañāṇassetaṁ",
  "atk-s0302a0:239_8": "nāmaṁ. Dhamme ñāṇanti maggañāṇaṁ. Imasmiṁ sutte khīṇāsavassa sekkhabhūmi kathitā hoti. Tatiyaṁ.",
  "atk-s0302a0:240": "4. Dutiyañāṇavatthusuttavaṇṇanā",
  "atk-s0302a0:241_0": "34. Catutthe sattasattarīti satta ca sattari ca. Byañjanabhāṇakā kira te bhikkhū,",
  "atk-s0302a0:241_1": "bahubyañjanaṁ katvā vuccamāne paṭivijjhituṁ sakkonti, tasmā tesaṁ ajjhāsayena idaṁ",
  "atk-s0302a0:241_2": "suttaṁ vuttaṁ. Dhammaṭṭhitiñāṇanti paccayākāre ñāṇaṁ. Paccayākāro hi dhammānaṁ pavattiṭṭhitikāraṇattā",
  "atk-s0302a0:241_3": "dhammaṭṭhitīti vuccati, ettha ñāṇaṁ dhammaṭṭhitiñāṇaṁ, etasseva chabbidhassa ñāṇassetaṁ",
  "atk-s0302a0:241_4": "adhivacanaṁ. Khayadhammanti khayagamanasabhāvaṁ. Vayadhammanti vayagamanasabhāvaṁ.",
  "atk-s0302a0:241_5": "Virāgadhammanti virajjanasabhāvaṁ. Nirodhadhammanti nirujjhanasabhāvaṁ. Sattasattarīti",
  "atk-s0302a0:241_6": "ekekasmiṁ satta satta katvā ekādasasu padesu sattasattari. Imasmiṁ sutte vipassanāpaṭivipassanā kathitā. Catutthaṁ.",
  "atk-s0302a0:242": "5. Avijjāpaccayasuttavaṇṇanā",
  "atk-s0302a0:243_0": "35. Pañcame samudayo hotīti satthā idheva desanaṁ osāpesi. Kiṁkāraṇāti? Diṭṭhigatikassa",
  "atk-s0302a0:243_1": "okāsadānatthaṁ. Tassañhi parisati upārambhacitto diṭṭhigatiko atthi, so pañhaṁ pucchissati,",
  "atk-s0302a0:243_2": "athassāhaṁ vissajjessāmīti tassa okāsadānatthaṁ desanaṁ osāpesi. No kallo pañhoti",
  "atk-s0302a0:243_3": "ayutto pañho. Duppañho esoti attho. Nanu ca ‘‘katamaṁ nu kho, bhante, jarāmaraṇa’’nti?",
  "atk-s0302a0:243_4": "Idaṁ supucchitanti. Kiñcāpi supucchitaṁ, yathā pana satasahassagghanike suvaṇṇathāle",
  "atk-s0302a0:243_5": "vaḍḍhitassa subhojanassa matthake āmalakamattepi gūthapiṇḍe ṭhapite sabbaṁ bhojanaṁ",
  "atk-s0302a0:243_6": "dubbhojanaṁ hoti chaḍḍetabbaṁ, evameva ‘‘kassa ca panidaṁ jarāmaraṇa’’nti? Iminā",
  "atk-s0302a0:243_7": "sattūpaladdhivādapadena gūthapiṇḍena taṁ bhojanaṁ dubbhojanaṁ viya ayampi sabbo duppañhova jātoti.",
  "atk-s0302a0:244_0": "Brahmacariyavāsoti ariyamaggavāso. Taṁ jīvaṁ taṁ sarīranti yassa hi ayaṁ diṭṭhi,",
  "atk-s0302a0:244_1": "so ‘‘jīve ucchijjamāne sarīraṁ ucchijjati, sarīre ucchijjante jīvitaṁ ucchijjatī’’ti",
  "atk-s0302a0:244_2": "gaṇhāti. Evaṁ gaṇhato sā diṭṭhi ‘‘satto ucchijjatī’’ti gahitattā ucchedadiṭṭhi nāma",
  "atk-s0302a0:244_3": "hoti . Sace pana saṅkhārāva uppajjanti ceva nirujjhanti cāti gaṇheyya, sāsanāvacarā",
  "atk-s0302a0:244_4": "sammādiṭṭhi nāma bhaveyya. Ariyamaggo ca nāmeso vaṭṭaṁ nirodhento vaṭṭaṁ samucchindanto",
  "atk-s0302a0:244_5": "uppajjati , tadeva taṁ vaṭṭaṁ ucchedadiṭṭhiyā gahitākārassa sambhave sati vināva",
  "atk-s0302a0:244_6": "maggabhāvanāya nirujjhatīti maggabhāvanā niratthakā hoti. Tena vuttaṁ ‘‘brahmacariyavāso na hotī’’ti.",
  "atk-s0302a0:245_0": "Dutiyanaye aññaṁ jīvaṁ aññaṁ sarīranti yassa ayaṁ diṭṭhi, so ‘‘sarīraṁ idheva ucchijjati,",
  "atk-s0302a0:245_1": "na jīvitaṁ, jīvitaṁ pana pañjarato sakuṇo viya yathāsukhaṁ gacchatī’’ti gaṇhāti.",
  "atk-s0302a0:245_2": "Evaṁ gaṇhato sā diṭṭhi ‘‘imasmā lokā jīvitaṁ paralokaṁ gata’’nti gahitattā sassatadiṭṭhi",
  "atk-s0302a0:245_3": "nāma hoti. Ayañca ariyamaggo tebhūmakavaṭṭaṁ vivaṭṭento uppajjati, so ekasaṅkhārepi",
  "atk-s0302a0:245_4": "nicce dhuve sassate sati uppannopi vaṭṭaṁ vivaṭṭetuṁ na sakkotīti maggabhāvanā niratthakā",
  "atk-s0302a0:245_5": "hoti. Tena vuttaṁ ‘‘aññaṁ jīvaṁ aññaṁ sarīranti vā bhikkhu diṭṭhiyā sati brahmacariyavāso na hotī’’ti.",
  "atk-s0302a0:246_0": "Visūkāyikānītiādi sabbaṁ micchādiṭṭhivevacanameva. Sā hi sammādiṭṭhiyā vinivijjhanaṭṭhena",
  "atk-s0302a0:246_1": "visūkamiva attānaṁ āvaraṇato visūkāyikaṁ, sammādiṭṭhiṁ ananuvattitvā tassā virodhena",
  "atk-s0302a0:246_2": "pavattanato visevitaṁ, kadāci ucchedassa kadāci sassatassa gahaṇato virūpaṁ phanditaṁ",
  "atk-s0302a0:246_3": "vipphanditanti vuccati. Tālāvatthukatānīti tālavatthu viya katāni, puna aviruhaṇaṭṭhena",
  "atk-s0302a0:246_4": "matthakacchinnatālo viya samūlaṁ tālaṁ uddharitvā tassa patiṭṭhitaṭṭhānaṁ viya ca",
  "atk-s0302a0:246_5": "katānīti attho. Anabhāvaṁkatānīti anuabhāvaṁ katānīti. Pañcamaṁ.",
  "atk-s0302a0:247": "6. Dutiyaavijjāpaccayasuttavaṇṇanā",
  "atk-s0302a0:248_0": "36. Chaṭṭhe iti vā, bhikkhave, yo vadeyyāti tassaṁ parisati diṭṭhigatiko pañhaṁ pucchitukāmo",
  "atk-s0302a0:248_1": "atthi, so pana avisāradadhātuko uṭṭhāya dasabalaṁ pucchituṁ na sakkoti, tasmā tassa",
  "atk-s0302a0:248_2": "ajjhāsayena sayameva pucchitvā vissajjento satthā evamāha. Chaṭṭhaṁ.",
  "atk-s0302a0:249": "7. Natumhasuttavaṇṇanā",
  "atk-s0302a0:250_0": "37. Sattame na tumhākanti attani hi sati attaniyaṁ nāma hoti. Attāyeva ca natthi,",
  "atk-s0302a0:250_1": "tasmā ‘‘na tumhāka’’nti āha. Napi aññesanti añño nāma paresaṁ attā, tasmiṁ sati aññesaṁ",
  "atk-s0302a0:250_2": "nāma siyā, sopi natthi, tasmā ‘‘napi aññesa’’nti āha. Purāṇamidaṁ, bhikkhave, kammanti",
  "atk-s0302a0:250_3": "nayidaṁ purāṇakammameva, purāṇakammanibbatto panesa kāyo, tasmā paccayavohārena evaṁ",
  "atk-s0302a0:250_4": "vutto. Abhisaṅkhatantiādi kammavohārasseva vasena purimaliṅgasabhāgatāya vuttaṁ,",
  "atk-s0302a0:250_5": "ayaṁ panettha attho – abhisaṅkhatanti paccayehi katoti daṭṭhabbo. Abhisañcetayitanti",
  "atk-s0302a0:250_6": "cetanāvatthuko cetanāmūlakoti daṭṭhabbo. Vedaniyanti vedaniyavatthūti daṭṭhabbo. Sattamaṁ.",
  "atk-s0302a0:251": "8. Cetanāsuttavaṇṇanā",
  "atk-s0302a0:252_0": "38. Aṭṭhame yañca, bhikkhave, cetetīti yaṁ cetanaṁ ceteti, pavattetīti attho. Yañca",
  "atk-s0302a0:252_1": "pakappetīti yaṁ pakappanaṁ pakappeti, pavatteticceva attho. Yañca anusetīti yañca",
  "atk-s0302a0:252_2": "anusayaṁ anuseti, pavatteticceva attho. Ettha ca cetetīti tebhūmakakusalākusalacetanā",
  "atk-s0302a0:252_3": "gahitā, pakappetīti aṭṭhasu lobhasahagatacittesu taṇhādiṭṭhikappā gahitā, anusetīti",
  "atk-s0302a0:252_4": "dvādasannaṁ cetanānaṁ sahajātakoṭiyā ceva upanissayakoṭiyā ca anusayo gahito. Ārammaṇametaṁ",
  "atk-s0302a0:252_5": "hotīti (cetanādidhammajāte sati kammaviññāṇassa uppattiyā avāritattā) etaṁ cetanādidhammajātaṁ",
  "atk-s0302a0:252_6": "paccayo hoti. Paccayo hi idha ārammaṇanti adhippetā. Viññāṇassa ṭhitiyāti kammaviññāṇassa",
  "atk-s0302a0:252_7": "ṭhitatthaṁ. Ārammaṇe satīti tasmiṁ paccaye sati. Patiṭṭhā viññāṇassa hotīti tassa",
  "atk-s0302a0:252_8": "kammaviññāṇassa patiṭṭhā hoti. Tasmiṁ patiṭṭhite viññāṇeti tasmiṁ kammaviññāṇe patiṭṭhite.",
  "atk-s0302a0:252_9": "Virūḷheti kammaṁ javāpetvā paṭisandhiākaḍḍhanasamatthatāya nibbattamūle jāte. Punabbhavābhinibbattīti",
  "atk-s0302a0:252_10": "punabbhavasaṅkhātā abhinibbatti.",
  "atk-s0302a0:253_0": "Noce, bhikkhave, cetetīti iminā tebhūmakacetanāya appavattanakkhaṇo vutto. No ce",
  "atk-s0302a0:253_1": "pakappetīti iminā taṇhādiṭṭhikappānaṁ appavattanakkhaṇo. Atha ce anusetīti iminā",
  "atk-s0302a0:253_2": "tebhūmakavipākesu parittakiriyāsu rūpeti ettha appahīnakoṭiyā anusayo gahito. Ārammaṇametaṁhotīti",
  "atk-s0302a0:253_3": "anusaye sati kammaviññāṇassa uppattiyā avāritattā etaṁ anusayajātaṁ paccayova hoti.",
  "atk-s0302a0:254_0": "No ceva cetetītiādīsu paṭhamapade tebhūmakakusalākusalacetanā nivattā, dutiyapade",
  "atk-s0302a0:254_1": "aṭṭhasu cittesu taṇhādiṭṭhiyo, tatiyapade vuttappakāresu dhammesu yo appahīnakoṭiyā",
  "atk-s0302a0:254_2": "anusayito anusayo, so nivatto.",
  "atk-s0302a0:255_0": "Apicettha asammohatthaṁ ceteti pakappeti anuseti, ceteti na pakappeti anuseti, na",
  "atk-s0302a0:255_1": "ceteti na pakappeti anuseti, na ceteti na pakappeti na anusetīti idampi catukkaṁ",
  "atk-s0302a0:255_2": "veditabbaṁ. Tattha paṭhamanaye dhammaparicchedo dassito. Dutiyanaye cetetīti tebhūmakakusalacetanā",
  "atk-s0302a0:255_3": "ceva catasso ca akusalacetanā gahitā. Na pakappetīti aṭṭhasu cittesu taṇhādiṭṭhiyo",
  "atk-s0302a0:255_4": "nivattā. Anusetīti tebhūmakakusale upanissayakoṭiyā, catūsu akusalacetanāsu sahajātakoṭiyā",
  "atk-s0302a0:255_5": "ceva upanissayakoṭiyā ca anusayo gahito. Tatiyanaye na cetetīti tebhūmakakusalākusalaṁ",
  "atk-s0302a0:255_6": "nivattaṁ, na pakappetīti aṭṭhasu cittesu taṇhādiṭṭhiyo nivattā, anusetīti sutte āgataṁ",
  "atk-s0302a0:255_7": "vāretvā tebhūmakakusalākusalavipākakiriyārūpesu appahīnakoṭiyā upanissayo gahito.",
  "atk-s0302a0:255_8": "Catutthanayo purimasadisova.",
  "atk-s0302a0:256_0": "Tadappatiṭṭhiteti tasmiṁ appatiṭṭhite. Avirūḷheti kammaṁ javāpetvā paṭisandhiākaḍḍhanasamatthatāya",
  "atk-s0302a0:256_1": "anibbattamūle. Ettha pana kiṁ kathitanti? Arahattamaggassa kiccaṁ, khīṇāsavassa kiccakaraṇantipi",
  "atk-s0302a0:256_2": "navalokuttaradhammātipi vattuṁ vaṭṭati. Ettha ca viññāṇassa ceva āyatiṁ punabbhavassa",
  "atk-s0302a0:256_3": "ca antare eko sandhi, vedanātaṇhānamantare eko, bhavajātīnamantare ekoti. Aṭṭhamaṁ.",
  "atk-s0302a0:257": "9. Dutiyacetanāsuttavaṇṇanā",
  "atk-s0302a0:258": "39. Navame viññāṇanāmarūpānaṁ antare eko sandhi, vedanātaṇhānamantare eko, bhavajātīnamantare ekoti. Navamaṁ.",
  "atk-s0302a0:259": "10. Tatiyacetanāsuttavaṇṇanā",
  "atk-s0302a0:260_0": "40. Dasame natīti taṇhā. Sā hi piyarūpesu rūpādīsu namanaṭṭhena ‘‘natī’’ti vuccati.",
  "atk-s0302a0:260_1": "Āgati gati hotīti āgatimhi gati hoti, āgate paccupaṭṭhite kamme vā kammanimitte vā",
  "atk-s0302a0:260_2": "gahinimitte vā paṭisandhivasena viññāṇassa gati hoti. Cutūpapātoti evaṁ viññāṇassa",
  "atk-s0302a0:260_3": "āgate paṭisandhivisaye gatiyā sati ito cavanasaṅkhātā cuti, tatthūpapattisaṅkhāto",
  "atk-s0302a0:260_4": "upapātoti ayaṁ cutūpapāto nāma hoti. Evaṁ imasmiṁ sutte natiyā ca āgatigatiyā ca",
  "atk-s0302a0:260_5": "antare ekova sandhi kathitoti. Dasamaṁ.",
  "atk-s0302a0:261": "Kaḷārakhattiyavaggo catuttho.",
  "atk-s0302a0:262": "5. Gahapativaggo",
  "atk-s0302a0:263": "1. Pañcaverabhayasuttavaṇṇanā",
  "atk-s0302a0:264_0": "41. Gahapativaggassa paṭhame yatoti yadā. Bhayāni verānīti bhayaveracetanāyo. Sotāpattiyaṅgehīti",
  "atk-s0302a0:264_1": "duvidhaṁ sotāpattiyā aṅgaṁ, (sotāpattiyā ca aṅgaṁ,) yaṁ pubbabhāge sotāpattipaṭilābhāya",
  "atk-s0302a0:264_2": "saṁvattati, ‘‘sappurisasaṁsevo saddhammassavanaṁ yonisomanasikāro dhammānudhammappaṭipattī’’ti",
  "atk-s0302a0:264_3": "(dī. ni. 3.311) evaṁ āgataṁ, paṭiladdhaguṇassa ca sotāpattiṁ patvā ṭhitassa aṅgaṁ,",
  "atk-s0302a0:264_4": "yaṁ sotāpannassa aṅgantipi vuccati, buddhe aveccappasādādīnaṁ etaṁ adhivacanaṁ. Idamidha",
  "atk-s0302a0:264_5": "adhippetaṁ. Ariyoti niddoso nirupārambho. Ñāyoti paṭiccasamuppannaṁ ñatvā ṭhitañāṇampi",
  "atk-s0302a0:264_6": "paṭiccasamuppādopi. Yathāha – ‘‘ñāyo vuccati paṭiccasamuppādo, ariyopi aṭṭhaṅgiko",
  "atk-s0302a0:264_7": "maggo ñāyo’’ti. Paññāyāti aparāparaṁ uppannāya vipassanāpaññāya. Sudiṭṭho hotīti",
  "atk-s0302a0:264_8": "aparāparaṁ uppajjitvā dassanavasena suṭṭhu diṭṭho.",
  "atk-s0302a0:265_0": "Khīṇanirayotiādīsu āyatiṁ tattha anuppajjanatāya khīṇo nirayo mayhanti so ahaṁ khīṇanirayo.",
  "atk-s0302a0:265_1": "Esa nayo sabbattha. Sotāpannoti maggasotaṁ āpanno. Avinipātadhammoti na vinipātasabhāvo",
  "atk-s0302a0:265_2": ". Niyatoti paṭhamamaggasaṅkhātena sammattaniyāmena niyato. Sambodhiparāyanoti uttarimaggattayasaṅkhāto",
  "atk-s0302a0:265_3": "sambodhi paraṁ ayanaṁ mayhanti sohaṁ sambodhiparāyano, taṁ sambodhiṁ avassaṁ abhisambujjhanakoti attho.",
  "atk-s0302a0:266_0": "Pāṇātipātapaccayāti pāṇātipātakammakāraṇā. Bhayaṁ veranti atthato ekaṁ. Verañca nāmetaṁ",
  "atk-s0302a0:266_1": "duvidhaṁ hoti bāhiraṁ ajjhattikanti. Ekena hi ekassa pitā mārito hoti, so cintesi",
  "atk-s0302a0:266_2": "‘‘etena kira me pitā mārito, ahampi taṁyeva māressāmī’’ti nisitaṁ satthaṁ ādāya carati.",
  "atk-s0302a0:266_3": "Yā tassa abbhantare uppannaveracetanā, idaṁ bāhiraṁ veraṁ nāma. Yā pana itarassa",
  "atk-s0302a0:266_4": "‘‘ayaṁ kira maṁ māressāmīti carati, ahameva naṁ paṭhamataraṁ māressāmī’’ti cetanā",
  "atk-s0302a0:266_5": "uppajjati, idaṁ ajjhattikaṁ veraṁ nāma. Idaṁ tāva ubhayampi diṭṭhadhammikameva. Yā",
  "atk-s0302a0:266_6": "pana taṁ niraye uppannaṁ disvā ‘‘etaṁ paharissāmī’’ti jalitaṁ ayamuggaraṁ gaṇhato",
  "atk-s0302a0:266_7": "nirayapālassa cetanā uppajjati, idamassa samparāyikaṁ bāhiraveraṁ. Yā cassa ‘‘ayaṁ",
  "atk-s0302a0:266_8": "niddosaṁ maṁ paharissāmīti āgacchati, ahameva naṁ paṭhamataraṁ paharissāmī’’ti cetanā",
  "atk-s0302a0:266_9": "uppajjati, idamassa samparāyikaṁ ajjhattaveraṁ. Yaṁ panetaṁ bāhiraveraṁ, taṁ aṭṭhakathāyaṁ",
  "atk-s0302a0:266_10": "‘‘puggalavera’’nti vuttaṁ. Dukkhaṁ domanassanti atthato ekameva. Yathā cettha, evaṁ",
  "atk-s0302a0:266_11": "sesapadesupi ‘‘iminā mama bhaṇḍaṁ haṭaṁ , mayhaṁ dāresu cārittaṁ āpannaṁ, musā vatvā",
  "atk-s0302a0:266_12": "attho bhaggo, surāmadamattena idaṁ nāma kata’’ntiādinā nayena veruppatti veditabbā.",
  "atk-s0302a0:266_13": "Aveccappasādenāti adhigatena acalappasādena. Ariyakantehīti pañcahi sīlehi. Tāni",
  "atk-s0302a0:266_14": "hi ariyānaṁ kantāni piyāni. Bhavantaragatāpi ariyā tāni na vijahanti, tasmā ‘‘ariyakantānī’’ti",
  "atk-s0302a0:266_15": "vuccanti. Sesamettha yaṁ vattabbaṁ siyā, taṁ sabbaṁ visuddhimagge anussatiniddese",
  "atk-s0302a0:266_16": "vuttameva. Paṭhamaṁ.",
  "atk-s0302a0:267": "2. Dutiyapañcaverabhayasuttavaṇṇanā",
  "atk-s0302a0:268": "42. Dutiye bhikkhūnaṁ kathitabhāvamattameva viseso. Dutiyaṁ.",
  "atk-s0302a0:269": "3. Dukkhasuttavaṇṇanā",
  "atk-s0302a0:270_0": "43. Tatiye dukkhassāti vaṭṭadukkhassa. Samudayanti dve samudayā khaṇikasamudayo ca",
  "atk-s0302a0:270_1": "paccayasamudayo ca. Paccayasamudayaṁ passantopi bhikkhu khaṇikasamudayaṁ passati,",
  "atk-s0302a0:270_2": "khaṇikasamudayaṁ passantopi paccayasamudayaṁ passati. Atthaṅgamopi accantatthaṅgamo",
  "atk-s0302a0:270_3": "bhedatthaṅgamoti duvidho. Accantatthaṅgamaṁ passantopi bhedatthaṅgamaṁ passati, bhedatthaṅgamaṁ",
  "atk-s0302a0:270_4": "passantopi accantatthaṅgamaṁ passati. Desessāmīti idaṁ vaṭṭadukkhassa samudayaatthaṅgamaṁ",
  "atk-s0302a0:270_5": "nibbattibhedaṁ nāma desessāmi, taṁ suṇāthāti attho. Paṭiccāti nissayavasena ceva",
  "atk-s0302a0:270_6": "ārammaṇavasena ca paccayaṁ katvā. Tiṇṇaṁ saṅgati phassoti tiṇṇaṁ saṅgatiyā phasso.",
  "atk-s0302a0:270_7": "Ayaṁ kho, bhikkhave, dukkhassa samudayoti ayaṁ vaṭṭadukkhassa nibbatti nāma. Atthaṅgamoti",
  "atk-s0302a0:270_8": "bhedo. Evañhi vaṭṭadukkhaṁ bhinnaṁ hoti appaṭisandhiyaṁ. Tatiyaṁ.",
  "atk-s0302a0:271": "4. Lokasuttavaṇṇanā",
  "atk-s0302a0:272": "44. Catutthe lokassāti saṅkhāralokassa. Ayamettha viseso. Catutthaṁ.",
  "atk-s0302a0:273": "5. Ñātikasuttavaṇṇanā",
  "atk-s0302a0:274_0": "45. Pañcame ñātiketi dvinnaṁ ñātakānaṁ gāme. Giñjakāvasatheti iṭṭhakāhi kate mahāpāsāde.",
  "atk-s0302a0:274_1": "Dhammapariyāyanti dhammakāraṇaṁ. Upassutīti upassutiṭṭhānaṁ, yaṁ ṭhānaṁ upagatena",
  "atk-s0302a0:274_2": "sakkā hoti bhagavato saddaṁ sotuṁ, tattha ṭhitoti attho. So kira gandhakuṭipariveṇasammajjanatthaṁ",
  "atk-s0302a0:274_3": "āgato attano kammaṁ pahāya bhagavato dhammaghosaṁ suṇanto aṭṭhāsi. Addasāti tadā",
  "atk-s0302a0:274_4": "kira bhagavato āditova paccayākāraṁ manasikarontassa ‘‘idaṁ iminā paccayena hoti,",
  "atk-s0302a0:274_5": "idaṁ iminā’’ti āvajjato yāva bhavaggā ekaṅgaṇaṁ ahosi, satthā manasikāraṁ pahāya",
  "atk-s0302a0:274_6": "vacasā sajjhāyaṁ karonto yathānusandhinā desanaṁ niṭṭhapetvā, ‘‘api nu kho imaṁ dhammapariyāyaṁ",
  "atk-s0302a0:274_7": "koci assosī’’ti āvajjento taṁ bhikkhumaddasa. Tena vuttaṁ ‘‘addasā kho bhagavā’’ti.",
  "atk-s0302a0:275_0": "Assosinoti assosi nu. Atha vā assosi noti amhākaṁ bhāsantānaṁ assosīti. Uggaṇhāhītiādīsu",
  "atk-s0302a0:275_1": "sutvā tuṇhībhūtova paguṇaṁ karonto uggaṇhāti nāma. Padānupadaṁ ghaṭetvā vācāya paricitaṁ",
  "atk-s0302a0:275_2": "karonto pariyāpuṇāti nāma. Ubhayathāpi paguṇaṁ ādhārappattaṁ karonto dhāreti nāma.",
  "atk-s0302a0:275_3": "Atthasaṁhitoti kāraṇanissito. Ādibrahmacariyakoti maggabrahmacariyassa ādi patiṭṭhānabhūto.",
  "atk-s0302a0:275_4": "Iti tīsupi imesu suttesu vaṭṭavivaṭṭameva kathitaṁ. Pañcamaṁ.",
  "atk-s0302a0:276": "6. Aññatarabrāhmaṇasuttavaṇṇanā",
  "atk-s0302a0:277": "46. Chaṭṭhe aññataroti nāmavasena apākaṭo aññataro brāhmaṇo. Chaṭṭhaṁ.",
  "atk-s0302a0:278": "7. Jāṇussoṇisuttavaṇṇanā",
  "atk-s0302a0:279": "47. Sattame jāṇussoṇīti ṭhānantaravasena evaṁladdhanāmo asītikoṭivibhavo mahāpurohito. Sattamaṁ.",
  "atk-s0302a0:280": "8. Lokāyatikasuttavaṇṇanā",
  "atk-s0302a0:281_0": "48. Aṭṭhame lokāyatikoti vitaṇḍasatthe lokāyate kataparicayo. Jeṭṭhametaṁ lokāyatanti",
  "atk-s0302a0:281_1": "paṭhamaṁ lokāyataṁ. Lokāyatanti ca lokasseva āyataṁ, bālaputhujjanalokassa āyataṁ,",
  "atk-s0302a0:281_2": "mahantaṁ gambhīranti upadhāritabbaṁ parittaṁ bhāvaṁ diṭṭhigataṁ. Ekattanti ekasabhāvaṁ,",
  "atk-s0302a0:281_3": "niccasabhāvamevāti pucchati. Puthuttanti purimasabhāvena nānāsabhāvaṁ, devamanussādibhāvena",
  "atk-s0302a0:281_4": "paṭhamaṁ hutvā pacchā na hotīti ucchedaṁ sandhāya pucchati. Evamettha ‘‘sabbamatthi,",
  "atk-s0302a0:281_5": "sabbamekatta’’nti imā dvepi sassatadiṭṭhiyo, ‘‘sabbaṁ natthi, sabbaṁ puthutta’’nti",
  "atk-s0302a0:281_6": "imā dve ucchedadiṭṭhiyoti veditabbā. Aṭṭhamaṁ.",
  "atk-s0302a0:282": "9. Ariyasāvakasuttavaṇṇanā",
  "atk-s0302a0:283": "49. Navame kiṁ nu khoti saṁsayuppattiākāradassanaṁ. Samudayatīti uppajjati. Navamaṁ.",
  "atk-s0302a0:284": "10. Dutiyaariyasāvakasuttavaṇṇanā",
  "atk-s0302a0:285": "50. Dasame dvepi nayā ekato vuttā. Idameva purimena nānattaṁ, sesaṁ tādisamevāti. Dasamaṁ.",
  "atk-s0302a0:286": "Gahapativaggo pañcamo.",
  "atk-s0302a0:287": "6. Dukkhavaggo",
  "atk-s0302a0:288": "1. Parivīmaṁsanasuttavaṇṇanā",
  "atk-s0302a0:289_0": "51. Dukkhavaggassa paṭhame parivīmaṁsamānoti upaparikkhamāno. Jarāmaraṇanti kasmā",
  "atk-s0302a0:289_1": "jarāmaraṇaṁ ekameva ‘‘anekavidhaṁ nānappakāraka’’nti vatvā gahitanti ce? Tasmiṁ gahite",
  "atk-s0302a0:289_2": "sabbadukkhassa gahitattā. Yathā hi cūḷāya gahite purise so puriso gahitova hoti,",
  "atk-s0302a0:289_3": "evaṁ jarāmaraṇe gahite sabbadukkhaṁ gahitameva hoti. Tasmā ‘‘yaṁ kho idaṁ anekavidhaṁ",
  "atk-s0302a0:289_4": "nānappakārakaṁ dukkhaṁ loke uppajjatī’’ti nhatvā ṭhitaṁ purisaṁ viya sabbadukkhaṁ",
  "atk-s0302a0:289_5": "dassetvā taṁ cūḷāya gaṇhanto viya jarāmaraṇaṁ gaṇhi.",
  "atk-s0302a0:290_0": "Jarāmaraṇanirodhasāruppagāminīti jarāmaraṇanirodhassa sāruppabhāvena nikkilesatāya",
  "atk-s0302a0:290_1": "parisuddhatāya sadisāva hutvā gāminīti attho. Tathā paṭipanno ca hotīti yathā taṁ",
  "atk-s0302a0:290_2": "paṭipannoti vuccati, evaṁ paṭipanno hoti. Anudhammacārīti nibbānadhammaṁ anugataṁ",
  "atk-s0302a0:290_3": "paṭipattidhammaṁ carati, pūretīti attho. Dukkhakkhayāya paṭipannoti sīlaṁ ādiṁ katvā",
  "atk-s0302a0:290_4": "jarāmaraṇadukkhassa nirodhatthāya paṭipanno. Saṅkhāranirodhāyāti saṅkhāradukkhassa",
  "atk-s0302a0:290_5": "nirodhatthāya. Ettāvatā yāva arahattā desanā kathitā.",
  "atk-s0302a0:291_0": "Idāni arahattaphalapaccavekkhaṇaṁ satatavihārañca dassetvā desanā nivattetabbā siyā,",
  "atk-s0302a0:291_1": "tathā akatvā avijjāgatoti idaṁ kasmā gaṇhātīti? Khīṇāsavassa samatikkantavaṭṭadukkhadassanatthaṁ",
  "atk-s0302a0:291_2": ". Apica puna vaṭṭaṁ ārabhitvā vivaṭṭe kathiyamāne bujjhanakasatto cettha atthi, tassa",
  "atk-s0302a0:291_3": "ajjhāsayavasenāpi idaṁ gaṇhātīti veditabbo. Tattha avijjāgatoti avijjāya gato upagato",
  "atk-s0302a0:291_4": "samannāgato. Purisapuggaloti purisoyeva puggalo. Ubhayenāpi sammutikathaṁ katheti.",
  "atk-s0302a0:291_5": "Buddhānañhi sammutikathā paramatthakathāti dve kathā honti. Tattha ‘‘satto naro puriso",
  "atk-s0302a0:291_6": "puggalo tisso nāgo’’ti evaṁ pavattā sammutikathā nāma. ‘‘Khandhā dhātuyo āyatanānī’’ti",
  "atk-s0302a0:291_7": "evaṁ pavattā paramatthakathā nāma. Paramatthaṁ kathentāpi sammutiṁ amuñcitvā kathenti.",
  "atk-s0302a0:291_8": "Te sammutiṁ kathentāpi paramatthaṁ kathentāpi saccameva kathenti. Teneva vuttaṁ –",
  "atk-s0302a0:292": "‘‘Duve saccāni akkhāsi, sambuddho vadataṁ varo;",
  "atk-s0302a0:293": "Sammutiṁ paramatthañca, tatiyaṁ nūpalabbhati;",
  "atk-s0302a0:294": "Saṅketavacanaṁ saccaṁ, lokasammutikāraṇaṁ;",
  "atk-s0302a0:295": "Paramatthavacanaṁ saccaṁ, dhammānaṁ bhūtalakkhaṇa’’nti.",
  "atk-s0302a0:296_0": "Puññaṁce saṅkhāranti terasacetanābhedaṁ puññābhisaṅkhāraṁ. Abhisaṅkharotīti karoti.",
  "atk-s0302a0:296_1": "Puññūpagaṁ hoti viññāṇanti kammaviññāṇaṁ kammapuññena upagataṁ sampayuttaṁ hoti,",
  "atk-s0302a0:296_2": "vipākaviññāṇaṁ vipākapuññena. Apuññaṁ ce saṅkhāranti dvādasacetanābhedaṁ apuññābhisaṅkhāraṁ",
  "atk-s0302a0:296_3": "abhisaṅkharoti. Āneñjaṁ ce saṅkhāranti catucetanābhedaṁ āneñjābhisaṅkhāraṁ. Āneñjūpagaṁ",
  "atk-s0302a0:296_4": "hoti viññāṇanti kammāneñjena kammaviññāṇaṁ, vipākāneñjena vipākaviññāṇaṁ upagataṁ",
  "atk-s0302a0:296_5": "hoti. Ettha ca tividhassa kammābhisaṅkhārassa gahitattā dvādasapadiko paccayākāro",
  "atk-s0302a0:296_6": "gahitova hoti. Ettāvatā vaṭṭaṁ dassitaṁ.",
  "atk-s0302a0:297_0": "Idāni vivaṭṭaṁ dassento yato kho, bhikkhavetiādimāha. Tattha avijjāti catūsu saccesu",
  "atk-s0302a0:297_1": "aññāṇaṁ. Vijjāti arahattamaggañāṇaṁ. Ettha ca paṭhamameva avijjāya pahīnāya vijjā",
  "atk-s0302a0:297_2": "uppajjati. Yathā pana caturaṅgepi tame rattiṁ padīpujjalena andhakāro pahīyati, evaṁ",
  "atk-s0302a0:297_3": "vijjuppādā avijjāya pahānaṁ veditabbaṁ. Na kiñci loke upādiyatīti loke kiñci dhammaṁ",
  "atk-s0302a0:297_4": "na gaṇhāti na parāmasati. Anupādiyaṁ na paritassatīti anupādiyanto agaṇhanto neva",
  "atk-s0302a0:297_5": "taṇhāparitassanāya, na bhayaparitassanāya paritassati, na taṇhāyati na bhāyatīti",
  "atk-s0302a0:297_6": "attho. Paccattaññevāti sayameva attanāva parinibbāyati, na aññassa ānubhāvena.",
  "atk-s0302a0:298_0": "Sosukhaṁ ce vedananti idaṁ kasmā ārabhi? Khīṇāsavassa paccavekkhaṇañāṇaṁ dassetvā",
  "atk-s0302a0:298_1": "satatavihāraṁ dassetuṁ ārabhi. Anajjhositāti taṇhāya gilitvā pariniṭṭhapetvā agahitā.",
  "atk-s0302a0:298_2": "Atha dukkhavedanā kasmā vuttā, kiṁ tampi abhinandanto atthīti? Āma atthi. Sukhaṁ",
  "atk-s0302a0:298_3": "abhinandantoyeva hi dukkhaṁ abhinandati nāma dukkhaṁ patvā sukhaṁ patthanato sukhassa",
  "atk-s0302a0:298_4": "ca vipariṇāmadukkhatoti. Kāyapariyantikanti kāyaparicchinnaṁ, yāva pañcadvārakāyo",
  "atk-s0302a0:298_5": "pavattati, tāva pavattaṁ pañcadvārikavedananti attho. Jīvitapariyantikanti jīvitaparicchinnaṁ",
  "atk-s0302a0:298_6": ". Yāva jīvitaṁ pavattati, tāva pavattaṁ manodvārikavedananti attho.",
  "atk-s0302a0:299_0": "Tattha pañcadvārikavedanā pacchā uppajjitvā paṭhamaṁ nirujjhati, manodvārikavedanā",
  "atk-s0302a0:299_1": "paṭhamaṁ uppajjitvā pacchā nirujjhati. Sā hi paṭisandhikkhaṇe vatthurūpasmiṁyeva",
  "atk-s0302a0:299_2": "patiṭṭhāti. Pañcadvārikā pavatte pañcadvāravasena pavattamānā paṭhamavaye vīsativassakāle",
  "atk-s0302a0:299_3": "rajjanadussanamuyhanavasena adhimattā balavatī hoti, paṇṇāsavassakāle ṭhitā hoti,",
  "atk-s0302a0:299_4": "saṭṭhivassakālato paṭṭhāya parihāyamānā asītinavutivassakāle mandā hoti. Tadā hi",
  "atk-s0302a0:299_5": "sattā ‘‘cirarattaṁ ekato nisīdimhā nipajjimhā’’ti vadantepi ‘‘na sañjānāmā’’ti vadanti.",
  "atk-s0302a0:299_6": "Adhimattānipi rūpādiārammaṇāni ‘‘na passāma na suṇāma’’, ‘‘sugandhaṁ duggandhaṁ vā",
  "atk-s0302a0:299_7": "sāduṁ asāduṁ vā thaddhaṁ mudukanti vā na jānāmā’’ti vadanti. Iti nesaṁ pañcadvārikavedanā",
  "atk-s0302a0:299_8": "bhaggā hoti, manodvārikāva pavattati. Sāpi anupubbena parihāyamānā maraṇasamaye hadayakoṭiṁyeva",
  "atk-s0302a0:299_9": "nissāya pavattati. Yāva panesā pavattati, tāva satto jīvatīti vuccati. Yadā nappavattati,",
  "atk-s0302a0:299_10": "tadā mato niruddhoti vuccati.",
  "atk-s0302a0:300": "Svāyamattho vāpiyā dīpetabbo –",
  "atk-s0302a0:301_0": "Yathā hi puriso pañcaudakamaggasampannaṁ vāpiṁ kareyya, paṭhamaṁ deve vuṭṭhe pañcahi",
  "atk-s0302a0:301_1": "udakamaggehi udakaṁ pavisitvā antovāpiyaṁ āvāṭe pūreyya, punappunaṁ deve vassante",
  "atk-s0302a0:301_2": "udakamagge pūretvā gāvutaḍḍhayojanamattaṁ ottharitvā udakaṁ tiṭṭheyya tato tato vissandamānaṁ,",
  "atk-s0302a0:301_3": "atha niddhamanatumbe vivaritvā khettesu kamme kariyamāne udakaṁ nikkhamantaṁ, sassapākakāle",
  "atk-s0302a0:301_4": "(udakaṁ nikkhamantaṁ,) udakaṁ parihīnaṁ ‘‘macche gaṇhāmā’’ti vattabbataṁ āpajjeyya,",
  "atk-s0302a0:301_5": "tato katipāhena āvāṭesuyeva udakaṁ saṇṭhaheyya. Yāva pana taṁ āvāṭesu hoti, tāva",
  "atk-s0302a0:301_6": "‘‘mahāvāpiyaṁ udakaṁ atthī’’ti saṅkhaṁ gacchati. Yadā pana tattha chijjati, tadā",
  "atk-s0302a0:301_7": "‘‘vāpiyaṁ udakaṁ natthī’’ti vuccati, evaṁsampadamidaṁ veditabbaṁ.",
  "atk-s0302a0:302_0": "Paṭhamaṁ deve vassante pañcahi maggehi udake pavisante āvāṭānaṁ pūraṇakālo viya hi",
  "atk-s0302a0:302_1": "paṭhamameva paṭisandhikkhaṇe manodvārikavedanāya vatthurūpe patiṭṭhitakālo, punappunaṁ",
  "atk-s0302a0:302_2": "deve vassante pañcannaṁ maggānaṁ pūritakālo viya pavatte pañcadvārikavedanāya pavattikālo,",
  "atk-s0302a0:302_3": "gāvutaḍḍhayojanamattaṁ ajjhottharaṇaṁ viya paṭhamavaye vīsativassakāle rajjanādivasena",
  "atk-s0302a0:302_4": "tassā adhimattabalavabhāvo, yāva vāpito udakaṁ na niggacchati, tāva pūrāya vāpiyā",
  "atk-s0302a0:302_5": "ṭhitakālo viya paññāsavassakāle tassā ṭhitakālo, niddhamanatumbesu vivaṭesu kammante",
  "atk-s0302a0:302_6": "kariyamāne udakassa nikkhamanakālo viya saṭṭhivassakālato paṭṭhāya tassā parihāni,",
  "atk-s0302a0:302_7": "udake bhaṭṭhe udakamaggesu parittodakassa ṭhitakālo viya asītinavutivassakāle pañcadvārikavedanāya",
  "atk-s0302a0:302_8": "mandakālo, āvāṭesuyeva udakassa patiṭṭhānakālo viya hadayavatthukoṭiṁ nissāya manodvārikavedanāya",
  "atk-s0302a0:302_9": "pavattikālo, āvāṭesu parittepi udake sati ‘‘vāpiyaṁ udakaṁ atthī’’ti vattabbakālo",
  "atk-s0302a0:302_10": "viya yāva sā pavattati, tāva ‘‘satto jīvatī’’ti vuccati. Yathā pana āvāṭesu udake",
  "atk-s0302a0:302_11": "chinne ‘‘natthi vāpiyaṁ udaka’’nti vuccati, evaṁ manodvārikavedanāya appavattamānāya",
  "atk-s0302a0:302_12": "‘‘satto mato’’ti vuccati. Imaṁ vedanaṁ sandhāya vuttaṁ ‘‘jīvitapariyantikaṁ vedanaṁ vediyamāno’’ti.",
  "atk-s0302a0:303_0": "Kāyassa bhedāti kāyassa bhedena. Jīvitapariyādānā uddhanti jīvitakkhayato uddhaṁ.",
  "atk-s0302a0:303_1": "Idhevāti paṭisandhivasena parato agantvā idheva. Sītībhavissantīti pavattivipphandadaratharahitāni",
  "atk-s0302a0:303_2": "sītāni appavattanadhammāni bhavissanti. Sarīrānīti dhātusarīrāni. Avasissantīti avasiṭṭhāni bhavissanti.",
  "atk-s0302a0:304_0": "Kumbhakārapākāti kumbhakārassa bhājanapacanaṭṭhānato. Paṭisisseyyāti ṭhapeyya. Kapallānīti",
  "atk-s0302a0:304_1": "saha mukhavaṭṭiyā ekābaddhāni kumbhakapallāni. Avasisseyyunti tiṭṭheyyuṁ. Evameva",
  "atk-s0302a0:304_2": "khoti ettha idaṁ opammasaṁsandanaṁ – ādittakumbhakārapāko viya hi tayo bhavā daṭṭhabbā,",
  "atk-s0302a0:304_3": "kumbhakāro viya yogāvacaro, pākato kumbhakārabhājanānaṁ nīharaṇadaṇḍako viya arahattamaggañāṇaṁ,",
  "atk-s0302a0:304_4": "samo bhūmibhāgo viya asaṅkhataṁ nibbānatalaṁ, daṇḍakena uṇhakumbhaṁ ākaḍḍhitvā same",
  "atk-s0302a0:304_5": "bhūmibhāge kumbhassa ṭhapitakālo viya āraddhavipassakassa rūpasattakaṁ arūpasattakaṁ",
  "atk-s0302a0:304_6": "vipassantassa kammaṭṭhāne ca paguṇe vibhūte upaṭṭhahamāne tathārūpaṁ utusappāyādiṁ",
  "atk-s0302a0:304_7": "labhitvā ekāsane nisinnassa vipassanaṁ vaḍḍhetvā aggaphalaṁ arahattaṁ patvā catūhi",
  "atk-s0302a0:304_8": "apāyehi attabhāvaṁ uddharitvā phalasamāpattivasena asaṅkhate nibbānatale ṭhitakālo",
  "atk-s0302a0:304_9": "daṭṭhabbo. Khīṇāsavo pana uṇhakumbho viya arahattappattadivaseyeva na parinibbāti,",
  "atk-s0302a0:304_10": "sāsanappaveṇiṁ pana ghaṭayamāno paṇṇāsasaṭṭhivassāni ṭhatvā carimakacittappattiyā",
  "atk-s0302a0:304_11": "upādiṇṇakakkhandhabhedā anupādisesāya nibbānadhātuyā parinibbāti. Athassa kumbhassa",
  "atk-s0302a0:304_12": "viya kapallāni anupādiṇṇakasarīrāneva avasissantīti. Sarīrāni avasissantīti pajānātīti",
  "atk-s0302a0:304_13": "idaṁ pana khīṇāsavassa anuyogāropanatthaṁ vuttaṁ.",
  "atk-s0302a0:305_0": "Viññāṇaṁ paññāyethāti paṭisandhiviññāṇaṁ paññāyetha. Sādhu sādhūti therānaṁ byākaraṇaṁ",
  "atk-s0302a0:305_1": "sampahaṁsati. Evametanti yadetaṁ tividhe abhisaṅkhāre asati paṭisandhiviññāṇassa",
  "atk-s0302a0:305_2": "appaññāṇantiādi, evameva etaṁ. Adhimuccathāti sanniṭṭhānasaṅkhātaṁ adhimokkhaṁ paṭilabhatha.",
  "atk-s0302a0:305_3": "Esevanto dukkhassāti ayameva vaṭṭadukkhassa anto ayaṁ paricchedo, yadidaṁ nibbānanti. Paṭhamaṁ.",
  "atk-s0302a0:306": "2. Upādānasuttavaṇṇanā",
  "atk-s0302a0:307_0": "52. Dutiye upādāniyesūti catunnaṁ upādānānaṁ paccayesu tebhūmakadhammesu. Assādānupassinoti",
  "atk-s0302a0:307_1": "assādaṁ anupassantassa. Tatrāti tasmiṁ aggikkhandhe. Tadāhāroti taṁpaccayo. Tadupādānoti",
  "atk-s0302a0:307_2": "tasseva vevacanaṁ. Evamevakhoti ettha aggikkhandho viya hi tayo bhavā, tebhūmakavaṭṭantipi",
  "atk-s0302a0:307_3": "etadeva, aggijaggakapuriso viya vaṭṭanissito bālaputhujjano, sukkhatiṇagomayādipakkhipanaṁ",
  "atk-s0302a0:307_4": "viya assādānupassino puthujjanassa taṇhādivasena chahi dvārehi kusalākusalakammakaraṇaṁ.",
  "atk-s0302a0:307_5": "Tiṇagomayādīsu khīṇesu punappunaṁ tesaṁ pakkhipanena aggikkhandhassa vaḍḍhanaṁ viya",
  "atk-s0302a0:307_6": "bālaputhujjanassa uṭṭhāya samuṭṭhāya yathāvuttakammāyūhanena aparāparaṁ vaṭṭadukkhanibbattanaṁ.",
  "atk-s0302a0:308_0": "Na kālena kālaṁ sukkhāni ceva tiṇāni pakkhipeyyāti tañhi koci atthakāmo evaṁ vadeyya",
  "atk-s0302a0:308_1": "– ‘‘bho kasmā uṭṭhāya samuṭṭhāya kalāpe bandhitvā sukkhatiṇakaṭṭhānaṁ pacchiyañca",
  "atk-s0302a0:308_2": "pūretvā sukkhagomayāni pakkhipanto etaṁ aggiṁ jālesi? Api nu te atthi itonidānaṁ",
  "atk-s0302a0:308_3": "kāci vaḍḍhīti? Vaṁsāgatametaṁ bho amhākaṁ, itonidānaṁ pana me avaḍḍhiyeva, kuto vaḍḍhi?",
  "atk-s0302a0:308_4": "Ahañhi imaṁ aggiṁ jagganto neva nhāyituṁ na bhuñjituṁ na nipajjituṁ labhāmīti. Tena",
  "atk-s0302a0:308_5": "hi bho kiṁ te iminā niratthakena aggijālanena? Ehi tvaṁ etāni ābhatāni tiṇādīni ettha",
  "atk-s0302a0:308_6": "nikkhipa, tāni sayameva jhāyissanti, tvaṁ pana asukasmiṁ ṭhāne sītodakā pokkharaṇī",
  "atk-s0302a0:308_7": "atthi, tattha nhatvā, mālāgandhavilepanehi attānaṁ maṇḍetvā sunivattho supārutova",
  "atk-s0302a0:308_8": "pādukāhi nagaraṁ pavisitvā pāsādavaramāruyha vātapānaṁ vivaritvā mahāvīthiyaṁ virocamāno",
  "atk-s0302a0:308_9": "nisīda ekaggo sukhasamappito hutvā, tattha te nisinnassa tiṇādīnaṁ khayena sayameva",
  "atk-s0302a0:308_10": "ayaṁ aggi appaṇṇattibhāvaṁ gamissatī’’ti. So tathā kareyya. Tatheva ca tattha nisinnassa",
  "atk-s0302a0:308_11": "so aggi upādānakkhayena appaṇṇattibhāvaṁ gaccheyya. Idaṁ sandhāyetaṁ ‘‘na kālena",
  "atk-s0302a0:308_12": "kāla’’ntiādi vuttaṁ.",
  "atk-s0302a0:309_0": "Evameva khoti ettha pana idaṁ opammasaṁsandanaṁ – cattālīsāya kaṭṭhavāhānaṁ jalamāno",
  "atk-s0302a0:309_1": "mahāaggikkhandho viya hi tebhūmakavaṭṭaṁ daṭṭhabbaṁ, aggijagganakapuriso viya vaṭṭasannissitako",
  "atk-s0302a0:309_2": "yogāvacaro, atthakāmo puriso viya sammāsambuddho, tena purisena tassa dinnaovādo",
  "atk-s0302a0:309_3": "viya tathāgatena ‘‘ehi tvaṁ, bhikkhu, tebhūmakadhammesu nibbinda, evaṁ vaṭṭadukkhā",
  "atk-s0302a0:309_4": "muccissasī’’ti tassa tebhūmakadhammesu kammaṭṭhānassa kathitakālo, tassa purisassa",
  "atk-s0302a0:309_5": "yathānusiṭṭhaṁ paṭipajjitvā pāsāde nisinnakālo viya yogino sugatovādaṁ sampaṭicchitvā",
  "atk-s0302a0:309_6": "suññāgāraṁ paviṭṭhassa tebhūmakadhammesu vipassanaṁ paṭṭhapetvā anukkamena yathānurūpaṁ",
  "atk-s0302a0:309_7": "āhārasappāyādiṁ labhitvā, ekāsane nisinnassa aggaphale patiṭṭhitakālo, tassa nhānavilepanādīhi",
  "atk-s0302a0:309_8": "sudhotamaṇḍitakāyattā tasmiṁ nisinnassa ekaggasukhasamappitakālo viya yogino ariyamaggapokkharaṇiyaṁ",
  "atk-s0302a0:309_9": "maggañāṇodakena sunhātasudhotakilesamalassa hirottappasāṭake nivāsetvā sīlavilepanānulittassa",
  "atk-s0302a0:309_10": "arahattamaṇḍanena attabhāvaṁ maṇḍetvā vimuttipupphadāmaṁ piḷandhitvā iddhipādapādukā",
  "atk-s0302a0:309_11": "āruyha nibbānanagaraṁ pavisitvā dhammapāsādaṁ āruyha satipaṭṭhānamahāvīthiyaṁ virocamānassa",
  "atk-s0302a0:309_12": "nibbānārammaṇaṁ phalasamāpattiṁ appetvā nisinnakālo. Tassa pana purisassa tasmiṁ",
  "atk-s0302a0:309_13": "nisinnassa tiṇādīnaṁ khayena aggikkhandhassa appaṇṇattigamanakālo viya khīṇāsavassa",
  "atk-s0302a0:309_14": "yāvatāyukaṁ ṭhatvā upādiṇṇakakkhandhabhedena anupādisesāya nibbānadhātuyā parinibbutassa",
  "atk-s0302a0:309_15": "mahāvaṭṭavūpasamo daṭṭhabbo. Dutiyaṁ.",
  "atk-s0302a0:310": "3. Saṁyojanasuttavaṇṇanā",
  "atk-s0302a0:311_0": "53. Tatiye saṁyojaniyesūti dasannaṁ saṁyojanānaṁ paccayesu. Jhāyeyyāti jaleyya. Telaṁ",
  "atk-s0302a0:311_1": "āsiñceyya vaṭṭiṁ upasaṁhareyyāti dīpapaṭijagganatthaṁ telabhājanañca mahantañca vaṭṭikapālaṁ",
  "atk-s0302a0:311_2": "gahetvā samīpe niccaṁ ṭhitova tele khīṇe telaṁ āsiñceyya, vaṭṭiyā khīṇāya vaṭṭiṁ",
  "atk-s0302a0:311_3": "upasaṁhareyya. Sesamettha saddhiṁ opammasaṁsandanena purimanayeneva veditabbaṁ. Tatiyaṁ.",
  "atk-s0302a0:312": "4. Dutiyasaṁyojanasuttavaṇṇanā",
  "atk-s0302a0:313": "54. Catutthe upamaṁ paṭhamaṁ katvā pacchā attho vutto. Sesaṁ tādisameva. Catutthaṁ.",
  "atk-s0302a0:314": "5. Mahārukkhasuttavaṇṇanā",
  "atk-s0302a0:315_0": "55. Pañcame uddhaṁ ojaṁ abhiharantīti pathavīrasañca āporasañca upari āropenti. Ojāya",
  "atk-s0302a0:315_1": "āropitattā hatthasatubbedhassa rukkhassa aṅkuraggesu bindubindūni viya hutvā sineho",
  "atk-s0302a0:315_2": "tiṭṭhati. Idaṁ panettha opammasaṁsandanaṁ – mahārukkho viya hi tebhūmakavaṭṭaṁ, mūlāni",
  "atk-s0302a0:315_3": "viya āyatanāni, mūlehi ojāya ārohanaṁ viya chahi dvārehi kammārohanaṁ, ojāya abhiruḷhattā",
  "atk-s0302a0:315_4": "mahārukkhassa yāvakappaṭṭhānaṁ viya vaṭṭanissitabālaputhujjanassa chahi dvārehi kammaṁ",
  "atk-s0302a0:315_5": "āyūhantassa aparāparaṁ vaṭṭassa vaḍḍhanavasena dīgharattaṁ ṭhānaṁ.",
  "atk-s0302a0:316_0": "Kuddālapiṭakanti kuddālañceva pacchibhājanañca. Khaṇḍākhaṇḍikaṁ chindeyyāti khuddakamahantāni",
  "atk-s0302a0:316_1": "khaṇḍākhaṇḍāni karonto chindeyya. Idaṁ panettha opammasaṁsandanaṁ – idhāpi hi mahārukkho",
  "atk-s0302a0:316_2": "viya tebhūmakavaṭṭaṁ, rukkhaṁ nāsetukāmo puriso viya yogāvacaro, kuddālo viya ñāṇaṁ,",
  "atk-s0302a0:316_3": "pacchi viya samādhi, rukkhacchedanapharasu viya ñāṇaṁ, rukkhassa mūle chinnakālo",
  "atk-s0302a0:316_4": "viya yogino ācariyasantike kammaṭṭhānaṁ gahetvā manasikarontassa paññā, khaṇḍākhaṇḍikaṁ",
  "atk-s0302a0:316_5": "chindanakālo viya saṅkhepato catunnaṁ mahābhūtānaṁ manasikāro, phālanaṁ viya dvecattālīsāya",
  "atk-s0302a0:316_6": "koṭṭhāsesu vitthāramanasikāro, sakalikaṁ sakalikaṁ karaṇakālo viya upādārūpassa ceva",
  "atk-s0302a0:316_7": "rūpakkhandhārammaṇassa viññāṇassa cāti imesaṁ vasena nāmarūpapariggaho, mūlānaṁ upacchedanaṁ",
  "atk-s0302a0:316_8": "viya tasseva nāmarūpassa paccayapariyesanaṁ, vātātape visosetvā agginā ḍahanakālo",
  "atk-s0302a0:316_9": "viya anupubbena vipassanaṁ vaḍḍhetvā aññataraṁ sappāyaṁ labhitvā kammaṭṭhāne vibhūte",
  "atk-s0302a0:316_10": "upaṭṭhahamāne ekapallaṅke nisinnassa samaṇadhammaṁ karontassa aggaphalappatti, masikaraṇaṁ",
  "atk-s0302a0:316_11": "viya arahattappattadivaseyeva aparinibbāyantassa yāvatāyukaṁ ṭhita kālo, mahāvāte",
  "atk-s0302a0:316_12": "opunanaṁ nadiyā pavāhanaṁ viya ca upādiṇṇakakkhandhabhedena anupādisesāya nibbānadhātuyā",
  "atk-s0302a0:316_13": "parinibbutassa vaṭṭavūpasamo veditabbo. Pañcamaṁ.",
  "atk-s0302a0:317": "6. Dutiyamahārukkhasuttavaṇṇanā",
  "atk-s0302a0:318": "56. Chaṭṭhepi upamaṁ paṭhamaṁ vatvā pacchā attho vutto, idameva nānattaṁ. Chaṭṭhaṁ.",
  "atk-s0302a0:319": "7. Taruṇarukkhasuttavaṇṇanā",
  "atk-s0302a0:320_0": "57-59. Sattame taruṇoti ajātaphalo. Palimajjeyyāti sodheyya. Paṁsuṁ dadeyyāti thaddhapharusapaṁsuṁ",
  "atk-s0302a0:320_1": "haritvā mudugomayacuṇṇamissaṁ madhurapaṁsuṁ pakkhipeyya. Vuddhinti vuddhiṁ āpajjitvā",
  "atk-s0302a0:320_2": "pupphūpago pupphaṁ, phalūpago phalaṁ gaṇheyya. Idaṁ panettha opammasaṁsandanaṁ –",
  "atk-s0302a0:320_3": "taruṇarukkho viya hi tebhūmakavaṭṭaṁ, rukkhajaggako puriso viya vaṭṭanissito puthujjano,",
  "atk-s0302a0:320_4": "mūlaphalasantānādīni viya tīhi dvārehi kusalākusalakammāyūhanaṁ, rukkhassa vuḍḍhiāpajjanaṁ",
  "atk-s0302a0:320_5": "viya puthujjanassa tīhi dvārehi kammaṁ āyūhato aparāparaṁ vaṭṭappavatti. Vivaṭṭaṁ",
  "atk-s0302a0:320_6": "vuttanayeneva veditabbaṁ. Aṭṭhamanavamāni uttānatthāneva. Sattamādīni.",
  "atk-s0302a0:321": "10. Nidānasuttavaṇṇanā",
  "atk-s0302a0:322_0": "60. Dasame kurūsu viharatīti kurūti evaṁ bahuvacanavasena laddhavohāre janapade viharati.",
  "atk-s0302a0:322_1": "Kammāsadhammaṁ nāma kurūnaṁ nigamoti evaṁnāmako kurūnaṁ nigamo, taṁ gocaragāmaṁ katvāti",
  "atk-s0302a0:322_2": "attho. Āyasmāti piyavacanametaṁ garuvacanametaṁ. Ānandoti tassa therassa nāmaṁ. Ekamantaṁ",
  "atk-s0302a0:322_3": "nisīdīti cha nisajjadose vivajjento dakkhiṇajāṇumaṇḍalassa abhimukhaṭṭhāne chabbaṇṇānaṁ",
  "atk-s0302a0:322_4": "buddharasmīnaṁ anto pavisitvā pasannalākhārasaṁ vigāhanto viya suvaṇṇapaṭaṁ pārupanto",
  "atk-s0302a0:322_5": "viya rattakambalavitānamajjhaṁ pavisanto viya dhammabhaṇḍāgāriko āyasmā ānando nisīdi.",
  "atk-s0302a0:322_6": "Tena vuttaṁ ‘‘ekamantaṁ nisīdī’’ti.",
  "atk-s0302a0:323_0": "Kāya pana velāya kena kāraṇena ayamāyasmā bhagavantaṁ upasaṅkamantoti? Sāyanhavelāya",
  "atk-s0302a0:323_1": "paccayākārapañhaṁ pucchanakāraṇena. Taṁ divasaṁ kira ayamāyasmā kulasaṅgahatthāya",
  "atk-s0302a0:323_2": "gharadvāre gharadvāre sahassabhaṇḍikaṁ nikkhipanto viya kammāsadhammaṁ piṇḍāya caritvā",
  "atk-s0302a0:323_3": "piṇḍapātapaṭikkanto satthu vattaṁ dassetvā satthari gandhakuṭiṁ paviṭṭhe satthāraṁ",
  "atk-s0302a0:323_4": "vanditvā attano divāṭṭhānaṁ gantvā antevāsikesu vattaṁ dassetvā paṭikkantesu divāṭṭhānaṁ",
  "atk-s0302a0:323_5": "paṭisammajjitvā cammakkhaṇḍaṁ paññapetvā udakatumbato udakena hatthapāde sītalaṁ",
  "atk-s0302a0:323_6": "katvā pallaṅkaṁ ābhujitvā nisinno sotāpattiphalasamāpattiṁ samāpajjitvā. Atha paricchinnakālavasena",
  "atk-s0302a0:323_7": "samāpattito vuṭṭhāya paccayākāre ñāṇaṁ otāresi. So ‘‘avijjāpaccayā saṅkhārā’’tiādito",
  "atk-s0302a0:323_8": "paṭṭhāya antaṁ, antato paṭṭhāya ādiṁ, ubhayantato paṭṭhāya majjhaṁ, majjhato paṭṭhāya",
  "atk-s0302a0:323_9": "ubho ante pāpento tikkhattuṁ dvādasapadaṁ paccayākāraṁ sammasi. Tassevaṁ sammasantassa",
  "atk-s0302a0:323_10": "paccayākāro vibhūto hutvā uttānakuttānako viya upaṭṭhāsi. Tato cintesi – ‘‘ayaṁ paccayākāro",
  "atk-s0302a0:323_11": "sabbabuddhehi gambhīro ceva gambhīrāvabhāso cāti kathito, mayhaṁ kho pana padesañāṇe",
  "atk-s0302a0:323_12": "ṭhitassa sāvakassa sato uttāno viya vibhūto pākaṭo hutvā upaṭṭhāti, mayhaṁyeva nu",
  "atk-s0302a0:323_13": "kho esa uttānako viya upaṭṭhāti, udāhu aññesampīti attano upaṭṭhānakāraṇaṁ satthu",
  "atk-s0302a0:323_14": "ārocessāmī’’ti nisinnaṭṭhānato uṭṭhāya cammakkhaṇḍaṁ papphoṭetvā ādāya sāyanhasamaye",
  "atk-s0302a0:323_15": "bhagavantaṁ upasaṅkami. Tena vuttaṁ – ‘‘sāyanhavelāyaṁ paccayākārapañhaṁ pucchanakāraṇena upasaṅkamanto’’ti.",
  "atk-s0302a0:324_0": "Yāva gambhīroti ettha yāvasaddo pamāṇātikkame. Atikkamma pamāṇaṁ gambhīro, atigambhīroti",
  "atk-s0302a0:324_1": "attho. Gambhīrāvabhāsoti gambhīrova hutvā avabhāsati, dissatīti attho. Ekañhi uttānameva",
  "atk-s0302a0:324_2": "gambhīrāvabhāsaṁ hoti pūtipaṇṇarasavasena kāḷavaṇṇaṁ purāṇaudakaṁ viya. Tañhi jāṇuppamāṇampi",
  "atk-s0302a0:324_3": "sataporisaṁ viya dissati. Ekaṁ gambhīraṁ uttānāvabhāsaṁ hoti maṇibhāsaṁ vippasannaudakaṁ",
  "atk-s0302a0:324_4": "viya. Tañhi sataporisampi jāṇuppamāṇaṁ viya khāyati. Ekaṁ uttānaṁ uttānāvabhāsaṁ",
  "atk-s0302a0:324_5": "hoti pātiādīsu udakaṁ viya. Ekaṁ gambhīraṁ gambhīrāvabhāsaṁ hoti sinerupādakamahāsamudde",
  "atk-s0302a0:324_6": "udakaṁ viya. Evaṁ udakameva cattāri nāmāni labhati. Paṭiccasamuppāde panetaṁ natthi.",
  "atk-s0302a0:324_7": "Ayañhi gambhīro ca gambhīrāvabhāso cāti ekameva nāmaṁ labhati . Evarūpo samānopi",
  "atk-s0302a0:324_8": "atha ca pana me uttānakuttānako viya khāyati, tadidaṁ acchariyaṁ, bhante, abbhutaṁ,",
  "atk-s0302a0:324_9": "bhanteti evaṁ attano vimhayaṁ pakāsento pañhaṁ pucchitvā tuṇhībhūto nisīdi.",
  "atk-s0302a0:325_0": "Bhagavā tassa vacanaṁ sutvā ‘‘ānando bhavaggagahaṇāya hatthaṁ pasārento viya sineruṁ",
  "atk-s0302a0:325_1": "bhinditvā miñjaṁ nīharituṁ vāyamamāno viya vinā nāvāya mahāsamuddaṁ taritukāmo viya",
  "atk-s0302a0:325_2": "pathaviṁ parivattetvā pathavojaṁ gahetuṁ vāyamamāno viya buddhavisayaṁ pañhaṁ attano",
  "atk-s0302a0:325_3": "uttānuttānanti vadati, handassa gambhīrabhāvaṁ ācikkhāmī’’ti cintetvā mā hevantiādimāha.",
  "atk-s0302a0:326_0": "Tattha mā hevanti ha-kāro nipātamattaṁ, evaṁ mā bhaṇīti attho. ‘‘Mā heva’’nti ca",
  "atk-s0302a0:326_1": "idaṁ vacanaṁ bhagavā āyasmantaṁ ānandaṁ ussādentopi bhaṇati apasādentopi. Tattha",
  "atk-s0302a0:326_2": "ussādentopīti, ānanda, tvaṁ mahāpañño visadañāṇo, tena te gambhīropi paṭiccasamuppādo",
  "atk-s0302a0:326_3": "uttānako viya khāyati, aññesaṁ panesa uttānakoti na sallakkhetabbo, gambhīroyeva",
  "atk-s0302a0:326_4": "ca so gambhīrāvabhāso ca.",
  "atk-s0302a0:327_0": "Tattha catasso upamā vadanti – cha māse subhojanarasapuṭṭhassa kira katayogassa mahāmallassa",
  "atk-s0302a0:327_1": "samajjasamaye katamallapāsāṇaparicayassa yuddhabhūmiṁ gacchantassa antarā mallapāsāṇaṁ",
  "atk-s0302a0:327_2": "dassesuṁ. So ‘‘kiṁ eta’’nti āha. Mallapāsāṇoti. Āharatha nanti. ‘‘Ukkhipituṁ na sakkomā’’ti",
  "atk-s0302a0:327_3": "vutte sayaṁ gantvā ‘‘kuhiṁ imassa bhāriyaṭṭhāna’’nti vatvā dvīhi hatthehi dve pāsāṇe",
  "atk-s0302a0:327_4": "ukkhipitvā kīḷāguḷe viya khipitvā agamāsi. Tattha mallassa mallapāsāṇo lahukoti na",
  "atk-s0302a0:327_5": "aññesampi lahukoti vattabbo. Cha māse subhojanarasapuṭṭho mallo viya hi kappasatasahassaṁ",
  "atk-s0302a0:327_6": "abhinīhārasampanno āyasmā ānando. Yathā mallassa mahābalatāya mallapāsāṇo lahuko,",
  "atk-s0302a0:327_7": "evaṁ therassa mahāpaññatāya paṭiccasamuppādo uttānoti vattabbo, so aññesaṁ uttānoti na vattabbo.",
  "atk-s0302a0:328_0": "Mahāsamudde ca timi nāma mahāmaccho dviyojanasatiko, timiṅgalo tiyojanasatiko, timirapiṅgalo",
  "atk-s0302a0:328_1": "pañcayojanasatiko, ānando timinando ajjhāroho mahātimīti ime cattāro yojanasahassikā.",
  "atk-s0302a0:328_2": "Tattha timirapiṅgaleneva dīpenti. Tassa kira dakkhiṇakaṇṇaṁ cālentassa pañcayojanasate",
  "atk-s0302a0:328_3": "padese udakaṁ calati, tathā vāmakaṇṇaṁ, tathā naṅguṭṭhaṁ, tathā sīsaṁ. Dve pana kaṇṇe",
  "atk-s0302a0:328_4": "cāletvā naṅguṭṭhena paharitvā sīsaṁ aparāparaṁ katvā kīḷituṁ āraddhassa sattaṭṭhayojanasate",
  "atk-s0302a0:328_5": "ṭhāne bhājane pakkhipitvā uddhane āropitaṁ viya udakaṁ pakkuthati. Yojanasatamatte",
  "atk-s0302a0:328_6": "padese udakaṁ piṭṭhiṁ chādetuṁ na sakkoti. So evaṁ vadeyya – ‘‘ayaṁ mahāsamuddo gambhīroti",
  "atk-s0302a0:328_7": "vadanti, kutassa gambhīratā, mayaṁ piṭṭhimattacchādanampi udakaṁ na labhāmā’’ti.",
  "atk-s0302a0:328_8": "Tattha kāyūpapannassa timirapiṅgalassa mahāsamuddo uttānoti aññesañca khuddakamacchānaṁ",
  "atk-s0302a0:328_9": "uttānoti na vattabbo, evameva ñāṇūpapannassa therassa paṭiccasamuppādo uttānoti aññesampi",
  "atk-s0302a0:328_10": "uttānoti na vattabbo. Supaṇṇarājā ca diyaḍḍhayojanasatiko hoti. Tassa dakkhiṇapakkho",
  "atk-s0302a0:328_11": "paññāsayojaniko hoti, tathā vāmapakkho, piñchavaṭṭi ca saṭṭhiyojanikā, gīvā tiṁsayojanikā,",
  "atk-s0302a0:328_12": "mukhaṁ navayojanaṁ, pādā dvādasayojanikā, tasmiṁ supaṇṇavātaṁ dassetuṁ āraddhe sattaṭṭhayojanasataṁ",
  "atk-s0302a0:328_13": "ṭhānaṁ nappahoti. So evaṁ vadeyya – ‘‘ayaṁ ākāso anantoti vadanti, kutassa anantatā,",
  "atk-s0302a0:328_14": "mayaṁ pakkhavātappattharaṇokāsampi na labhāmā’’ti. Tattha kāyūpapannassa supaṇṇarañño",
  "atk-s0302a0:328_15": "ākāso parittoti aññesañca khuddakapakkhīnaṁ parittoti na vattabbo, evameva ñāṇūpapannassa",
  "atk-s0302a0:328_16": "therassa paṭiccasamuppādo uttānoti aññesampi uttānoti na vattabbo.",
  "atk-s0302a0:329_0": "Rāhu asurindo pana pādantato yāva kesantā yojanānaṁ cattāri sahassāni aṭṭha ca satāni",
  "atk-s0302a0:329_1": "honti. Tassa dvinnaṁ bāhānaṁ antare dvādasayojanasatikaṁ, bahalattena chayojanasatikaṁ,",
  "atk-s0302a0:329_2": "hatthapādatalāni tiyojanasatikāni, tathā mukhaṁ, ekaṅgulipabbaṁ paññāsayojanaṁ, tathā",
  "atk-s0302a0:329_3": "bhamukantaraṁ, nalāṭaṁ tiyojanasatikaṁ, sīsaṁ navayojanasatikaṁ. Tassa mahāsamuddaṁ",
  "atk-s0302a0:329_4": "otiṇṇassa gambhīraṁ udakaṁ jāṇuppamāṇaṁ hoti. So evaṁ vadeyya – ‘‘ayaṁ mahāsamuddo",
  "atk-s0302a0:329_5": "gambhīroti vadanti. Kutassa gambhīratā? Mayaṁ jāṇuppaṭicchādanamattampi udakaṁ na",
  "atk-s0302a0:329_6": "labhāmā’’ti. Tattha kāyūpapannassa rāhuno mahāsamuddo uttānoti aññesañca uttānoti",
  "atk-s0302a0:329_7": "na vattabbo. Evameva ñāṇūpapannassa therassa paṭiccasamuppādo uttānoti aññesampi",
  "atk-s0302a0:329_8": "uttānoti na vattabbo. Etamatthaṁ sandhāya bhagavā mā hevaṁ, ānanda, mā hevaṁ, ānandāti āha.",
  "atk-s0302a0:330": "Therassa hi catūhi kāraṇehi gambhīro paṭiccasamuppādo uttānoti upaṭṭhāsi. Katamehi catūhi? Pubbūpanissayasampattiyā titthavāsena sotāpannatāya bahussutabhāvenāti.",
  "atk-s0302a0:331_0": "Ito kira satasahassime kappe padumuttaro nāma satthā loke uppajji. Tassa haṁsavatī",
  "atk-s0302a0:331_1": "nāma nagaraṁ ahosi, ānando nāma rājā pitā, sumedhā nāma devī mātā, bodhisatto uttarakumāro",
  "atk-s0302a0:331_2": "nāma ahosi. So puttassa jātadivase mahābhinikkhamanaṁ nikkhamma pabbajitvā padhānamanuyutto",
  "atk-s0302a0:331_3": "anukkamena sabbaññutaṁ patvā, ‘‘anekajātisaṁsāra’’nti udānaṁ udānetvā sattāhaṁ bodhipallaṅke",
  "atk-s0302a0:331_4": "vītināmetvā ‘‘pathaviyaṁ pādaṁ ṭhapessāmī’’ti pādaṁ abhinīhari. Atha pathaviṁ bhinditvā",
  "atk-s0302a0:331_5": "mahantaṁ padumaṁ uṭṭhāsi. Tassa dhurapattāni navutihatthāni, kesaraṁ tiṁsahatthaṁ,",
  "atk-s0302a0:331_6": "kaṇṇikā dvādasahatthā, navaghaṭappamāṇā reṇu ahosi.",
  "atk-s0302a0:332_0": "Satthā pana ubbedhato aṭṭhapaññāsahattho ahosi, tassa ubhinnaṁ bāhānamantaraṁ aṭṭhārasahatthaṁ,",
  "atk-s0302a0:332_1": "nalāṭaṁ pañcahatthaṁ, hatthapādā ekādasahatthā. Tassa ekādasahatthena pādena dvādasahatthāya",
  "atk-s0302a0:332_2": "kaṇṇikāya akkantamattāya navaghaṭappamāṇā reṇu uṭṭhāya aṭṭhapaññāsahatthaṁ padesaṁ",
  "atk-s0302a0:332_3": "uggantvā okiṇṇamanosilācuṇṇaṁ viya paccokiṇṇaṁ. Tadupādāya bhagavā ‘‘padumuttaro’’tveva",
  "atk-s0302a0:332_4": "paññāyittha. Tassa devilo ca sujāto ca dve aggasāvakā ahesuṁ, amitā ca asamā ca dve",
  "atk-s0302a0:332_5": "aggasāvikā, sumano nāma upaṭṭhāko. Padumuttaro bhagavā pitusaṅgahaṁ kurumāno bhikkhusatasahassaparivāro",
  "atk-s0302a0:332_6": "haṁsavatiyā rājadhāniyā vasati.",
  "atk-s0302a0:333_0": "Kaniṭṭhabhātā panassa sumanakumāro nāma. Tassa rājā haṁsavatito vīsayojanasate bhogaṁ",
  "atk-s0302a0:333_1": "adāsi. So kadāci āgantvā pitarañca satthārañca passati. Athekadivasaṁ paccanto kupito.",
  "atk-s0302a0:333_2": "Sumano rañño sāsanaṁ pesesi. Rājā ‘‘tvaṁ mayā, tāta, kasmā ṭhapito’’ti paṭipesesi.",
  "atk-s0302a0:333_3": "So core vūpasametvā ‘‘upasanto, deva, janapado’’ti rañño pesesi. Rājā tuṭṭho ‘‘sīghaṁ",
  "atk-s0302a0:333_4": "mama putto āgacchatū’’ti āha. Tassa sahassamattā amaccā honti. So tehi saddhiṁ antarāmagge",
  "atk-s0302a0:333_5": "mantesi – ‘‘mayhaṁ pitā tuṭṭho sace me varaṁ deti, kiṁ gaṇhāmī’’ti? Atha naṁ ekacce",
  "atk-s0302a0:333_6": "‘‘hatthiṁ gaṇhatha, assaṁ gaṇhatha, janapadaṁ gaṇhatha, sattaratanāni gaṇhathā’’ti",
  "atk-s0302a0:333_7": "āhaṁsu. Apare ‘‘tumhe pathavissarassa puttā, na tumhākaṁ dhanaṁ dullabhaṁ, laddhampi",
  "atk-s0302a0:333_8": "cetaṁ sabbaṁ pahāya gamanīyaṁ, puññameva ekaṁ ādāya gamanīyaṁ, tasmā deve varaṁ dadamāne",
  "atk-s0302a0:333_9": "temāsaṁ padumuttaraṁ bhagavantaṁ upaṭṭhātuṁ varaṁ gaṇhathā’’ti. So ‘‘tumhe mayhaṁ",
  "atk-s0302a0:333_10": "kalyāṇamittā nāma, mametaṁ cittaṁ natthi, tumhehi pana uppāditaṁ, evaṁ karissāmī’’ti,",
  "atk-s0302a0:333_11": "gantvā pitaraṁ vanditvā pitarā āliṅgetvā, matthake cumbitvā ‘‘varaṁ te, putta, demī’’ti",
  "atk-s0302a0:333_12": "vutte ‘‘icchāmahaṁ, mahārāja, bhagavantaṁ temāsaṁ catūhi paccayehi upaṭṭhahanto jīvitaṁ",
  "atk-s0302a0:333_13": "avañjhaṁ kātuṁ, idaṁ me varaṁ dehī’’ti āha. Na sakkā, tāta, aññaṁ varehīti. Deva,",
  "atk-s0302a0:333_14": "khattiyānaṁ nāma dvekathā natthi, etameva me dehi, na mamaññena atthoti. Tāta, buddhānaṁ",
  "atk-s0302a0:333_15": "nāma cittaṁ dujjānaṁ, sace bhagavā na icchissati, mayā dinnampi kiṁ bhavissatīti?",
  "atk-s0302a0:333_16": "‘‘Sādhu, deva, ahaṁ bhagavato cittaṁ jānissāmī’’ti vihāraṁ gato.",
  "atk-s0302a0:334_0": "Tena ca samayena bhattakiccaṁ niṭṭhāpetvā bhagavā gandhakuṭiṁ paviṭṭho hoti. So maṇḍalamāḷe",
  "atk-s0302a0:334_1": "sannisinnānaṁ bhikkhūnaṁ santikaṁ agamāsi. Te naṁ āhaṁsu – ‘‘rājaputta kasmā āgatosī’’ti?",
  "atk-s0302a0:334_2": "Bhagavantaṁ dassanāya, dassetha me bhagavantanti. ‘‘Na mayaṁ, rājaputta, icchiticchitakkhaṇe",
  "atk-s0302a0:334_3": "satthāraṁ daṭṭhuṁ labhāmā’’ti. Ko pana, bhante, labhatīti? Sumanatthero nāma rājaputtāti.",
  "atk-s0302a0:334_4": "So ‘‘kuhiṁ bhante thero’’ti? Therassa nisinnaṭṭhānaṁ pucchitvā gantvā vanditvā –",
  "atk-s0302a0:334_5": "‘‘icchāmahaṁ, bhante, bhagavantaṁ passituṁ, dassetha me bhagavanta’’nti āha. Thero",
  "atk-s0302a0:334_6": "‘‘ehi, rājaputtā’’ti taṁ gahetvā gandhakuṭipariveṇe ṭhapetvā gandhakuṭiṁ āruhi. Atha",
  "atk-s0302a0:334_7": "naṁ bhagavā ‘‘sumana, kasmā āgatosī’’ti āha. Rājaputto, bhante, bhagavantaṁ dassanāya",
  "atk-s0302a0:334_8": "āgatoti. Tena hi bhikkhu āsanaṁ paññapehīti. Thero āsanaṁ paññapesi. Nisīdi bhagavā",
  "atk-s0302a0:334_9": "paññatte āsane. Rājaputto bhagavantaṁ vanditvā paṭisanthāraṁ akāsi, ‘‘kadā āgatosi",
  "atk-s0302a0:334_10": "rājaputtā’’ti? Bhante, tumhesu gandhakuṭiṁ paviṭṭhesu, bhikkhū pana ‘‘na mayaṁ icchiticchitakkhaṇe",
  "atk-s0302a0:334_11": "bhagavantaṁ daṭṭhuṁ labhāmā’’ti maṁ therassa santikaṁ pāhesuṁ, thero pana ekavacaneneva",
  "atk-s0302a0:334_12": "dassesi, thero, bhante, tumhākaṁ sāsane vallabho maññeti. Āma, rājakumāra, vallabho",
  "atk-s0302a0:334_13": "esa bhikkhu mayhaṁ sāsaneti. Bhante, buddhānaṁ sāsane kiṁ katvā vallabho hotīti?",
  "atk-s0302a0:334_14": "Dānaṁ datvā sīlaṁ samādiyitvā uposathakammaṁ katvā, kumārāti. Bhagavā ahampi thero",
  "atk-s0302a0:334_15": "viya buddhasāsane vallabho hotukāmo, temāsaṁ me vassāvāsaṁ adhivāsethāti. Bhagavā,",
  "atk-s0302a0:334_16": "‘‘atthi nu kho gatena attho’’ti oloketvā ‘‘atthī’’ti disvā ‘‘suññāgāre kho, rājakumāra,",
  "atk-s0302a0:334_17": "tathāgatā abhiramantī’’ti āha. Kumāro ‘‘aññātaṁ bhagavā, aññātaṁ sugatā’’ti vatvā",
  "atk-s0302a0:334_18": "– ‘‘ahaṁ, bhante, purimataraṁ gantvā vihāraṁ kāremi, mayā pesite bhikkhusatasahassena",
  "atk-s0302a0:334_19": "saddhiṁ āgacchathā’’ti paṭiññaṁ gahetvā pitu santikaṁ gantvā, ‘‘dinnā me, deva, bhagavatā",
  "atk-s0302a0:334_20": "paṭiññā, mayā pahite tumhe bhagavantaṁ peseyyāthā’’ti pitaraṁ vanditvā nikkhamitvā",
  "atk-s0302a0:334_21": "yojane yojane vihāraṁ kāretvā vīsayojanasataṁ addhānaṁ gato. Gantvā attano nagare",
  "atk-s0302a0:334_22": "vihāraṭṭhānaṁ vicinanto sobhanassa nāma kuṭumbikassa uyyānaṁ disvā satasahassena",
  "atk-s0302a0:334_23": "kiṇitvā satasahassaṁ vissajjetvā vihāraṁ kāresi. Tattha bhagavato gandhakuṭiṁ, sesabhikkhūnañca",
  "atk-s0302a0:334_24": "rattiṭṭhānadivāṭṭhānatthāya kuṭileṇamaṇḍape kārāpetvā pākāraparikkhepaṁ dvārakoṭṭhakañca",
  "atk-s0302a0:334_25": "niṭṭhāpetvā pitu santikaṁ pesesi ‘‘niṭṭhitaṁ mayhaṁ kiccaṁ, satthāraṁ pahiṇathā’’ti.",
  "atk-s0302a0:335_0": "Rājā bhagavantaṁ bhojetvā ‘‘bhagavā sumanassa kiccaṁ niṭṭhitaṁ, tumhākaṁ āgamanaṁ",
  "atk-s0302a0:335_1": "paccāsīsatī’’ti. Bhagavā satasahassabhikkhuparivāro yojane yojane vihāresu vasamāno",
  "atk-s0302a0:335_2": "agamāsi. Kumāro ‘‘satthā āgacchatī’’ti sutvā yojanaṁ paccuggantvā gandhamālādīhi",
  "atk-s0302a0:335_3": "pūjayamāno vihāraṁ pavesetvā –",
  "atk-s0302a0:336": "‘‘Satasahassena me kītaṁ, satasahassena māpitaṁ;",
  "atk-s0302a0:337": "Sobhanaṁ nāma uyyānaṁ paṭiggaṇha, mahāmunī’’ti. –",
  "atk-s0302a0:338_0": "Vihāraṁ niyyātesi. So vassūpanāyikadivase dānaṁ datvā attano puttadāre ca amacce",
  "atk-s0302a0:338_1": "ca pakkosāpetvā āha –‘‘satthā amhākaṁ santikaṁ dūrato āgato, buddhā ca nāma dhammagarunova,",
  "atk-s0302a0:338_2": "nāmisagarukā. Tasmā ahaṁ imaṁ temāsaṁ dve sāṭake nivāsetvā dasa sīlāni samādiyitvā",
  "atk-s0302a0:338_3": "idheva vasissāmi, tumhe khīṇāsavasatasahassassa imināva nīhārena temāsaṁ dānaṁ dadeyyāthā’’ti.",
  "atk-s0302a0:339_0": "So sumanattherassa vasanaṭṭhānasabhāgeyeva ṭhāne vasanto yaṁ thero bhagavato vattaṁ",
  "atk-s0302a0:339_1": "karoti, taṁ sabbaṁ disvā, ‘‘imasmiṁ ṭhāne ekantavallabho esa thero, etasseva ṭhānantaraṁ",
  "atk-s0302a0:339_2": "patthetuṁ vaṭṭatī’’ti cintetvā, upakaṭṭhāya pavāraṇāya gāmaṁ pavisitvā sattāhaṁ mahādānaṁ",
  "atk-s0302a0:339_3": "datvā sattame divase bhikkhūsatasahassassa pādamūle ticīvaraṁ ṭhapetvā bhagavantaṁ",
  "atk-s0302a0:339_4": "vanditvā, ‘‘bhante, yadetaṁ mayā magge yojanantarikavihārakārāpanato paṭṭhāya puññaṁ",
  "atk-s0302a0:339_5": "kataṁ, taṁ neva sakkasampattiṁ, na mārabrahmasampattiṁ patthayantena, buddhassa pana",
  "atk-s0302a0:339_6": "upaṭṭhākabhāvaṁ patthentena kataṁ. Tasmā ahampi bhagavā anāgate sumanatthero viya",
  "atk-s0302a0:339_7": "ekassa buddhassa upaṭṭhāko homī’’ti pañcapatiṭṭhitena patitvā vanditvā nipanno. Bhagavā",
  "atk-s0302a0:339_8": "‘‘mahantaṁ kulaputtassa cittaṁ, ijjhissati nu kho, no’’ti olokento , ‘‘anāgate ito",
  "atk-s0302a0:339_9": "satasahassime kappe gotamo nāma buddho uppajjissati, tasseva upaṭṭhāko bhavissatī’’ti ñatvā –",
  "atk-s0302a0:340": "‘‘Icchitaṁ patthitaṁ tuyhaṁ, sabbameva samijjhatu;",
  "atk-s0302a0:341": "Sabbe pūrentu saṅkappā, cando pannaraso yathā’’ti. –",
  "atk-s0302a0:342_0": "Āha. Kumāro sutvā ‘‘buddhā nāma advejjhakathā hontī’’ti dutiyadivaseyeva tassa bhagavato",
  "atk-s0302a0:342_1": "pattacīvaraṁ gahetvā piṭṭhito piṭṭhito gacchanto viya ahosi. So tasmiṁ buddhuppāde",
  "atk-s0302a0:342_2": "vassasatasahassaṁ dānaṁ datvā sagge nibbattitvā kassapabuddhakālepi piṇḍāya carato",
  "atk-s0302a0:342_3": "therassa pattaggahaṇatthaṁ uttarisāṭakaṁ datvā pūjaṁ akāsi. Puna sagge nibbattitvā",
  "atk-s0302a0:342_4": "tato cuto bārāṇasirājā hutvā aṭṭhannaṁ paccekabuddhānaṁ paṇṇasālāyo kāretvā maṇiādhārake",
  "atk-s0302a0:342_5": "upaṭṭhapetvā catūhi paccayehi dasavassasahassāni upaṭṭhānaṁ akāsi. Etāni pākaṭaṭṭhānāni.",
  "atk-s0302a0:343_0": "Kappasatasahassaṁ pana dānaṁ dadamānova amhākaṁ bodhisattena saddhiṁ tusitapure nibbattitvā",
  "atk-s0302a0:343_1": "tato cuto amitodanasakkassa gehe paṭisandhiṁ gahetvā anupubbena katābhinikkhamano",
  "atk-s0302a0:343_2": "sammāsambodhiṁ patvā paṭhamagamanena kapilavatthuṁ āgantvā tato nikkhamante bhagavati",
  "atk-s0302a0:343_3": "bhagavato parivāratthaṁ rājakumāresu pabbajantesu bhaddiyādīhi saddhiṁ nikkhamitvā",
  "atk-s0302a0:343_4": "bhagavato santike pabbajitvā nacirasseva āyasmato puṇṇassa mantāṇiputtassa santike",
  "atk-s0302a0:343_5": "dhammakathaṁ sutvā sotāpattiphale patiṭṭhahi. Evamesa āyasmā pubbūpanissayasampanno,",
  "atk-s0302a0:343_6": "tassimāya pubbūpanissayasampattiyā gambhīropi paṭiccasamuppādo uttānako viya upaṭṭhāsi.",
  "atk-s0302a0:344_0": "Titthavāsoti pana garūnaṁ santike uggahaṇasavanaparipucchanadhāraṇāni vuccanti. So",
  "atk-s0302a0:344_1": "therassa ativiya parisuddho. Tenāpissāyaṁ gambhīropi uttānako viya upaṭṭhāsi. Sotāpannānañca",
  "atk-s0302a0:344_2": "nāma paccayākāro uttānako hutvā upaṭṭhāti, ayañca āyasmā sotāpanno. Bahussutānaṁ",
  "atk-s0302a0:344_3": "catuhatthe ovarake padīpe jalamāne mañcapīṭhaṁ viya nāmarūpaparicchedo pākaṭo hoti,",
  "atk-s0302a0:344_4": "ayañca āyasmā bahussutānaṁ aggo. Iti bāhusaccabhāvenapissa gambhīropi paccayākāro",
  "atk-s0302a0:344_5": "uttānako viya upaṭṭhāsi. Paṭiccasamuppādo catūhi gambhīratāhi gambhīro. Sā panassa",
  "atk-s0302a0:344_6": "gambhīratā visuddhimagge vitthāritāva. Sā sabbāpi therassa uttānakā viya upaṭṭhāsi.",
  "atk-s0302a0:344_7": "Tena bhagavā āyasmantaṁ ānandaṁ ussādento mā hevantiādimāha. Ayañhettha adhippāyo",
  "atk-s0302a0:344_8": "– ānanda, tvaṁ mahāpañño visadañāṇo, tena te gambhīropi paṭiccasamuppādo uttānako",
  "atk-s0302a0:344_9": "viya khāyati. Tasmā ‘‘mayhameva nu kho esa uttānako viya hutvā upaṭṭhāti, udāhu aññesampī’’ti mā evaṁ avaca.",
  "atk-s0302a0:345_0": "Yaṁ pana vuttaṁ ‘‘apasādento’’ti, tatthāyamadhippāyo – ānanda, ‘‘atha ca pana me",
  "atk-s0302a0:345_1": "uttānakuttānako viya khāyatī’’ti mā hevaṁ avaca. Yadi hi te esa uttānakuttānako viya",
  "atk-s0302a0:345_2": "khāyati, kasmā tvaṁ attano dhammatāya sotāpanno nāhosi, mayā dinnanaye ṭhatvā sotāpattimaggaṁ",
  "atk-s0302a0:345_3": "paṭivijjhi? Ānanda , idaṁ nibbānameva gambhīraṁ, paccayākāro pana uttānako jāto,",
  "atk-s0302a0:345_4": "atha kasmā oḷārikaṁ kāmarāgasaṁyojanaṁ paṭighasaṁyojanaṁ oḷārikaṁ kāmarāgānusayaṁ",
  "atk-s0302a0:345_5": "paṭighānusayanti ime cattāro kilese samugghātetvā sakadāgāmiphalaṁ na sacchikarosi,",
  "atk-s0302a0:345_6": "teyeva aṇusahagate cattāro kilese samugghātetvā anāgāmiphalaṁ na sacchikarosi, rūparāgādīni",
  "atk-s0302a0:345_7": "pañca saṁyojanāni, mānānusayaṁ bhavarāgānusayaṁ avijjānusayanti ime aṭṭha kilese",
  "atk-s0302a0:345_8": "samugghātetvā arahattaṁ na sacchikarosi? Kasmā vā satasahassakappādhikaṁ ekaṁ asaṅkhyeyyaṁ",
  "atk-s0302a0:345_9": "pūritapāramino sāriputtamoggallānā viya sāvakapāramīñāṇaṁ na paṭivijjhasi, satasahassakappādhikāni",
  "atk-s0302a0:345_10": "dve asaṅkhyeyyāni pūritapāramino paccekabuddhā viya ca paccekabodhiñāṇaṁ na paṭivijjhasi?",
  "atk-s0302a0:345_11": "Yadi vā te sabbathāva esa uttānako hutvā upaṭṭhāsi. Atha kasmā satasahassakappādhikāni",
  "atk-s0302a0:345_12": "cattāri aṭṭha soḷasa vā asaṅkhyeyyāni pūritapāramino buddhā viya sabbaññutaññāṇaṁ",
  "atk-s0302a0:345_13": "na sacchikarosi? Kiṁ anatthikosi etehi visesādhigamehi? Passa yāva ca te aparaddhaṁ,",
  "atk-s0302a0:345_14": "tvaṁ nāma sāvakapadesañāṇe ṭhito atigambhīraṁ paccayākāraṁ ‘‘uttānako viya me upaṭṭhātī’’ti",
  "atk-s0302a0:345_15": "vadasi. Tassa te idaṁ vacanaṁ buddhānaṁ kathāya paccanīkaṁ hoti. Tādisena nāma bhikkhunā",
  "atk-s0302a0:345_16": "buddhānaṁ kathāya paccanīkaṁ kathetabbanti na yuttametaṁ. Nanu mayhaṁ, ānanda, imaṁ",
  "atk-s0302a0:345_17": "paccayākāraṁ paṭivijjhituṁ vāyamantasseva kappasatasahassādhikāni cattāri asaṅkhyeyyāni",
  "atk-s0302a0:345_18": "atikkantāni. Paccayākārapaṭivijjhanatthāya ca pana me adinnadānaṁ nāma natthi, apūritapāramī",
  "atk-s0302a0:345_19": "nāma natthi. ‘‘Ajja paccayākāraṁ paṭivijjhissāmī’’ti pana me nirussāhaṁ viya mārabalaṁ",
  "atk-s0302a0:345_20": "vidhamantassa ayaṁ mahāpathavī dvaṅgulamattampi nākampi, tathā paṭhamayāme pubbenivāsaṁ,",
  "atk-s0302a0:345_21": "majjhimayāme dibbacakkhuṁ sampādentassa. Pacchimayāme pana me balavapaccūsasamaye,",
  "atk-s0302a0:345_22": "‘‘avijjā saṅkhārānaṁ navahi ākārehi paccayo hotī’’ti diṭṭhamatteyeva dasasahassilokadhātu",
  "atk-s0302a0:345_23": "ayadaṇḍena ākoṭitakaṁsathālo viya viravasataṁ viravasahassaṁ muñcamānā vātāhate paduminipaṇṇe",
  "atk-s0302a0:345_24": "udakabindu viya pakampittha. Evaṁ gambhīro cāyaṁ, ānanda, paṭiccasamuppādo gambhīrāvabhāso",
  "atk-s0302a0:345_25": "ca, etassa, ānanda, dhammassa ananubodhā…pe… nātivattatīti.",
  "atk-s0302a0:346_0": "Etassa dhammassāti etassa paccayadhammassa. Ananubodhāti ñātapariññāvasena ananubujjhanā.",
  "atk-s0302a0:346_1": "Appaṭivedhāti tīraṇappahānapariññāvasena appaṭivijjhanā. Tantākulakajātāti tantaṁ",
  "atk-s0302a0:346_2": "viya ākulajātā. Yathā nāma dunnikkhittaṁ mūsikacchinnaṁ pesakārānaṁ tantaṁ tahiṁ",
  "atk-s0302a0:346_3": "tahiṁ ākulaṁ hoti, ‘‘idaṁ aggaṁ, idaṁ mūla’’nti aggena vā aggaṁ, mūlena vā mūlaṁ",
  "atk-s0302a0:346_4": "samānetuṁ dukkaraṁ hoti. Evameva sattā imasmiṁ paccayākāre khalitā ākulā byākulā",
  "atk-s0302a0:346_5": "honti , na sakkonti paccayākāraṁ ujuṁ kātuṁ. Tattha tantaṁ paccattapurisakāre ṭhatvā",
  "atk-s0302a0:346_6": "sakkāpi bhaveyya ujuṁ kātuṁ, ṭhapetvā pana dve bodhisatte añño satto attano dhammatāya",
  "atk-s0302a0:346_7": "paccayākāraṁ ujuṁ kātuṁ samattho nāma natthi. Yathā pana ākulaṁ tantaṁ kañjiyaṁ datvā",
  "atk-s0302a0:346_8": "kocchena pahaṭaṁ tattha tattha guḷakajātaṁ hoti gaṇṭhibaddhaṁ, evamime sattā paccayesu",
  "atk-s0302a0:346_9": "pakkhalitvā paccaye ujuṁ kātuṁ asakkontā dvāsaṭṭhidiṭṭhigatavasena guḷakajātā honti",
  "atk-s0302a0:346_10": "gaṇṭhibaddhā. Ye hi keci diṭṭhiyo sannissitā, sabbe te paccayaṁ ujuṁ kātuṁ asakkontāyeva.",
  "atk-s0302a0:347_0": "Kulāgaṇṭhikajātāti kulāgaṇṭhikaṁ vuccati pesakārakañjiyasuttaṁ. Kulā nāma sakuṇikā,",
  "atk-s0302a0:347_1": "tassā kulāvakotipi eke. Yathā hi tadubhayampi ākulaṁ aggena vā aggaṁ, mūlena vā mūlaṁ",
  "atk-s0302a0:347_2": "samānetuṁ dukkaranti purimanayeneva yojetabbaṁ.",
  "atk-s0302a0:348_0": "Muñjapabbajabhūtāti muñjatiṇaṁ viya pabbajatiṇaṁ viya ca bhūtā tādisā jātā. Yathā",
  "atk-s0302a0:348_1": "hi tāni tiṇāni koṭṭetvā katarajju jiṇṇakāle katthaci patitaṁ gahetvā tesaṁ tiṇānaṁ",
  "atk-s0302a0:348_2": "‘‘idaṁ aggaṁ, idaṁ mūla’’nti aggena vā aggaṁ, mūlena vā mūlaṁ samānetuṁ dukkaraṁ,",
  "atk-s0302a0:348_3": "tampi paccattapurisakāre ṭhatvā sakkā bhaveyya ujuṁ kātuṁ, ṭhapetvā pana dve bodhisatte",
  "atk-s0302a0:348_4": "añño satto attano dhammatāya paccayākāraṁ ujuṁ kātuṁ samattho nāma natthi, evamayaṁ",
  "atk-s0302a0:348_5": "pajā paccayaṁ ujuṁ kātuṁ asakkontī diṭṭhigatavasena gaṇṭhikajātā hutvā apāyaṁ duggatiṁ",
  "atk-s0302a0:348_6": "vinipātaṁ saṁsāraṁ nātivattati.",
  "atk-s0302a0:349_0": "Tattha apāyoti nirayatiracchānayonipettivisayaasurakāyā. Sabbepi hi te vaḍḍhisaṅkhātassa",
  "atk-s0302a0:349_1": "ayassa abhāvato ‘‘apāyo’’ti vuccati, tathā dukkhassa gatibhāvato duggati, sukhasamussayato",
  "atk-s0302a0:349_2": "vinipatitattā vinipāto. Itaro pana –",
  "atk-s0302a0:350": "‘‘Khandhānañca paṭipāṭi, dhātuāyatanāna ca;",
  "atk-s0302a0:351": "Abbhocchinnaṁ vattamānā, saṁsāroti pavuccati’’.",
  "atk-s0302a0:352_0": "Taṁ sabbampi nātivattati nātikkamati, atha kho cutito paṭisandhiṁ, paṭisandhito cutinti",
  "atk-s0302a0:352_1": "evaṁ punappunaṁ cutipaṭisandhiyo gaṇhamānā tīsu bhavesu catūsu yonīsu pañcasu gatīsu",
  "atk-s0302a0:352_2": "sattasu viññāṇaṭṭhitīsu navasu sattāvāsesu mahāsamudde vātakkhittā nāvā viya yante",
  "atk-s0302a0:352_3": "yuttagoṇo viya ca paribbhamatiyeva. Iti sabbametaṁ bhagavā āyasmantaṁ ānandaṁ apasādento",
  "atk-s0302a0:352_4": "āha. Sesamettha vuttanayamevāti. Dasamaṁ.",
  "atk-s0302a0:353": "Dukkhavaggo chaṭṭho.",
  "atk-s0302a0:354": "7. Mahāvaggo",
  "atk-s0302a0:355": "1. Assutavāsuttavaṇṇanā",
  "atk-s0302a0:356_0": "61. Mahāvaggassa paṭhame assutavāti khandhadhātuāyatanapaccayākārasatipaṭṭhānādīsu",
  "atk-s0302a0:356_1": "uggahaparipucchāvinicchayarahito. Puthujjanoti puthūnaṁ nānappakārānaṁ kilesādīnaṁ",
  "atk-s0302a0:356_2": "jananādikāraṇehi puthujjano. Vuttañhetaṁ – ‘‘puthu kilese janentīti puthujjanā’’ti",
  "atk-s0302a0:356_3": "sabbaṁ vitthāretabbaṁ. Apica puthūnaṁ gaṇanapathamatītānaṁ ariyadhammaparammukhānaṁ",
  "atk-s0302a0:356_4": "nīcadhammasamācārānaṁ janānaṁ antogadhattāpi puthujjano, puthu vā ayaṁ visuṁyeva",
  "atk-s0302a0:356_5": "saṅkhaṁ gato, visaṁsaṭṭho sīlasutādiguṇayuttehi ariyehi janoti puthujjano. Evametehi",
  "atk-s0302a0:356_6": "‘‘assutavā puthujjano’’ti dvīhipi padehi ye te –",
  "atk-s0302a0:357": "‘‘Duve puthujjanā vuttā, buddhenādiccabandhunā;",
  "atk-s0302a0:358": "Andho puthujjano eko, kalyāṇeko puthujjano’’ti. (mahāni. 94); –",
  "atk-s0302a0:359_0": "Dve puthujjanā vuttā, tesu andhaputhujjano gahito. Imasminti paccuppannapaccakkhakāyaṁ",
  "atk-s0302a0:359_1": "dasseti. Cātumahābhūtikasminti catumahābhūtakāye catumahābhūtehi nibbatte catumahābhūtamayeti",
  "atk-s0302a0:359_2": "attho. Nibbindeyyāti ukkaṇṭheyya. Virajjeyyāti na rajjeyya. Vimucceyyāti muccitukāmo",
  "atk-s0302a0:359_3": "bhaveyya. Ācayoti vuḍḍhi. Apacayoti parihāni. Ādānanti nibbatti. Nikkhepananti bhedo.",
  "atk-s0302a0:360_0": "Tasmāti yasmā ime cattāro vuḍḍhihāninibbattibhedā paññāyanti, tasmā taṁkāraṇāti attho.",
  "atk-s0302a0:360_1": "Iti bhagavā cātumahābhūtike kāye rūpaṁ pariggahetuṁ ayuttarūpaṁ katvā arūpaṁ pariggahetuṁ",
  "atk-s0302a0:360_2": "yuttarūpaṁ karoti. Kasmā? Tesañhi bhikkhūnaṁ rūpasmiṁ gāho balavā adhimatto, tena",
  "atk-s0302a0:360_3": "tesaṁ rūpe gāhassa pariggahetabbarūpataṁ dassetvā nikkaḍḍhanto arūpe patiṭṭhāpanatthaṁ evamāha.",
  "atk-s0302a0:361_0": "Cittantiādi sabbaṁ manāyatanasseva nāmaṁ. Tañhi cittavatthutāya cittagocaratāya sampayuttadhammacittatāya",
  "atk-s0302a0:361_1": "ca cittaṁ, mananaṭṭhena mano, vijānanaṭṭhena viññāṇanti vuccati. Nālanti na samattho.",
  "atk-s0302a0:361_2": "Ajjhositanti taṇhāya gilitvā pariniṭṭhapetvā gahitaṁ. Mamāyitanti taṇhāmamattena",
  "atk-s0302a0:361_3": "mama idanti gahitaṁ. Parāmaṭṭhanti diṭṭhiyā parāmasitvā gahitaṁ. Etaṁ mamāti taṇhāgāho,",
  "atk-s0302a0:361_4": "tena aṭṭhasatataṇhāvicaritaṁ gahitaṁ hoti. Esohamasmīti mānagāho, tena nava mānā",
  "atk-s0302a0:361_5": "gahitā honti. Eso me attāti diṭṭhigāho, tena dvāsaṭṭhi diṭṭhiyo gahitā honti. Tasmāti",
  "atk-s0302a0:361_6": "yasmā evaṁ dīgharattaṁ gahitaṁ, tasmā nibbindituṁ na samattho.",
  "atk-s0302a0:362_0": "Varaṁ, bhikkhaveti idaṁ kasmā āha? Paṭhamañhi tena rūpaṁ pariggahetuṁ ayuttarūpaṁ",
  "atk-s0302a0:362_1": "kataṁ, arūpaṁ yuttarūpaṁ, atha ‘‘tesaṁ bhikkhūnaṁ rūpato gāho nikkhamitvā arūpaṁ",
  "atk-s0302a0:362_2": "gato’’ti ñatvā taṁ nikkaḍḍhituṁ imaṁ desanaṁ ārabhi. Tattha attato upagaccheyyāti",
  "atk-s0302a0:362_3": "attāti gaṇheyya. Bhiyyopīti vassasatato uddhampi. Kasmā pana bhagavā evamāha? Kiṁ",
  "atk-s0302a0:362_4": "atirekavassasataṁ tiṭṭhamānaṁ rūpaṁ nāma atthi? Nanu paṭhamavaye pavattaṁ rūpaṁ majjhimavayaṁ",
  "atk-s0302a0:362_5": "na pāpuṇāti, majjhimavaye pavattaṁ pacchimavayaṁ, purebhatte pavattaṁ pacchābhattaṁ,",
  "atk-s0302a0:362_6": "pacchābhatte pavattaṁ paṭhamayāmaṁ, paṭhamayāme pavattaṁ majjhimayāmaṁ, majjhimayāme",
  "atk-s0302a0:362_7": "pavattaṁ pacchimayāmaṁ na pāpuṇāti? Tathā gamane pavattaṁ ṭhānaṁ, ṭhāne pavattaṁ",
  "atk-s0302a0:362_8": "nisajjaṁ, nisajjāya pavattaṁ sayanaṁ na pāpuṇāti. Ekairiyāpathepi pādassa uddharaṇe",
  "atk-s0302a0:362_9": "pavattaṁ atiharaṇaṁ, atiharaṇe pavattaṁ vītiharaṇaṁ, vītiharaṇe pavattaṁ vossajjanaṁ,",
  "atk-s0302a0:362_10": "vossajjane pavattaṁ sannikkhepanaṁ, sannikkhepane pavattaṁ sannirujjhanaṁ na pāpuṇāti,",
  "atk-s0302a0:362_11": "tattha tattheva odhi odhi pabbaṁ pabbaṁ hutvā tattakapāle pakkhittatilā viya paṭapaṭāyantā",
  "atk-s0302a0:362_12": "saṅkhārā bhijjantīti? Saccametaṁ. Yathā pana padīpassa jalato jātā taṁ taṁ vaṭṭippadesaṁ",
  "atk-s0302a0:362_13": "anatikkamitvā tattha tattheva bhijjati, atha ca pana paveṇisambandhavasena sabbarattiṁ",
  "atk-s0302a0:362_14": "jalito padīpoti vuccati, evamidhāpi paveṇivasena ayampi kāyo evaṁ ciraṭṭhitiko viya katvā dassito.",
  "atk-s0302a0:363_0": "Rattiyā ca divasassa cāti rattimhi ca divase ca. Bhummatthe hetaṁ sāmivacanaṁ. Aññadeva",
  "atk-s0302a0:363_1": "uppajjati, aññaṁ nirujjhatīti yaṁ rattiṁ uppajjati ca nirujjhati ca, tato aññadeva",
  "atk-s0302a0:363_2": "divā uppajjati ca nirujjhati cāti attho. Aññaṁ uppajjati, anuppannameva aññaṁ nirujjhatīti",
  "atk-s0302a0:363_3": "evaṁ pana attho na gahetabbo. ‘‘Rattiyā ca divasassa cā’’ti idaṁ purimapaveṇito parittakaṁ",
  "atk-s0302a0:363_4": "paveṇiṁ gahetvā paveṇivaseneva vuttaṁ, ekarattiṁ pana ekadivasaṁ vā ekameva cittaṁ",
  "atk-s0302a0:363_5": "ṭhātuṁ samatthaṁ nāma natthi. Ekasmiñhi accharākkhaṇe anekāni cittakoṭisatasahassāni",
  "atk-s0302a0:363_6": "uppajjanti. Vuttampi cetaṁ milindapañhe –",
  "atk-s0302a0:364_0": "‘‘Vāhasataṁ kho, mahārāja , vīhīnaṁ, aḍḍhacūḷañca vāhā, vīhisattambaṇāni, dve ca",
  "atk-s0302a0:364_1": "tumbā, ekaccharākkhaṇe pavattassa cittassa ettakā vīhī lakkhaṁ ṭhapīyamānā parikkhayaṁ",
  "atk-s0302a0:364_2": "pariyādānaṁ gaccheyyu’’nti.",
  "atk-s0302a0:365_0": "Pavaneti mahāvane. Taṁ muñcitvā aññaṁ gaṇhāti, taṁ muñcitvā aññaṁ gaṇhātīti iminā",
  "atk-s0302a0:365_1": "na so gaṇhitabbasākhaṁ alabhitvā bhūmiṁ otarati. Atha kho tasmiṁ mahāvane vicaranto",
  "atk-s0302a0:365_2": "taṁ taṁ sākhaṁ gaṇhantoyeva caratīti ayamattho dassito.",
  "atk-s0302a0:366_0": "Evameva khoti ettha idaṁ opammasaṁsandanaṁ – araññamahāvanaṁ viya hi ārammaṇavanaṁ",
  "atk-s0302a0:366_1": "veditabbaṁ. Tasmiṁ vane vicaraṇamakkaṭo viya ārammaṇavane uppajjanakacittaṁ. Sākhāgahaṇaṁ",
  "atk-s0302a0:366_2": "viya ārammaṇe lubbhanaṁ. Yathā so araññe vicaranto makkaṭo taṁ taṁ sākhaṁ pahāya",
  "atk-s0302a0:366_3": "taṁ taṁ sākhaṁ gaṇhāti, evamidaṁ ārammaṇavane vicarantaṁ cittampi kadāci rūpārammaṇaṁ",
  "atk-s0302a0:366_4": "gahetvā uppajjati, kadāci saddādīsu aññataraṁ, kadāci atītaṁ, kadāci anāgataṁ vā",
  "atk-s0302a0:366_5": "paccuppannaṁ vā, tathā kadāci ajjhattaṁ, kadāci bāhiraṁ. Yathā ca so araññe vicaranto",
  "atk-s0302a0:366_6": "makkaṭo sākhaṁ alabhitvā oruyha bhūmiyaṁ nisinnoti na vattabbo, ekaṁ pana paṇṇasākhaṁ",
  "atk-s0302a0:366_7": "gahetvāva nisīdati, evameva ārammaṇavane vicarantaṁ cittampi ekaṁ olubbhārammaṇaṁ",
  "atk-s0302a0:366_8": "alabhitvā uppannanti na vattabbaṁ, ekajātiyaṁ pana ārammaṇaṁ gahetvāva uppajjatīti",
  "atk-s0302a0:366_9": "veditabbaṁ. Ettāvatā ca pana bhagavatā rūpato nīharitvā arūpe gāho patiṭṭhāpito,",
  "atk-s0302a0:366_10": "arūpato nīharitvā rūpe.",
  "atk-s0302a0:367_0": "Idāni taṁ ubhayato nikkaḍḍhitukāmo tatra, bhikkhave, sutavā ariyasāvakoti desanaṁ",
  "atk-s0302a0:367_1": "ārabhi. Ayaṁ panattho āsīvisadaṭṭhūpamāya dīpetabbo – eko kira puriso āsīvisena daṭṭho,",
  "atk-s0302a0:367_2": "athassa visaṁ harissāmīti cheko bhisakko āgantvā vamanaṁ kāretvā heṭṭhā garuḷo, upari",
  "atk-s0302a0:367_3": "nāgoti mantaṁ parivattetvā visaṁ upari āropesi. So yāva akkhippadesā āruḷhabhāvaṁ",
  "atk-s0302a0:367_4": "ñatvā ‘‘ito paraṁ abhiruhituṁ na dassāmi, daṭṭhaṭṭhāneyeva ṭhapessāmī’’ti upari garuḷo,",
  "atk-s0302a0:367_5": "heṭṭhā nāgoti mantaṁ parivattetvā kaṇṇe dhumetvā daṇḍakena paharitvā visaṁ otāretvā",
  "atk-s0302a0:367_6": "daṭṭhaṭṭhāneyeva ṭhapesi. Tatrassa ṭhitabhāvaṁ ñatvā agadalepena visaṁ nimmathetvā",
  "atk-s0302a0:367_7": "nhāpetvā ‘‘sukhī hohī’’ti vatvā yenakāmaṁ pakkāmi.",
  "atk-s0302a0:368_0": "Tattha āsīvisena daṭṭhassa kāye visapatiṭṭhānaṁ viya imesaṁ bhikkhūnaṁ rūpe adhimattagāhakālo,",
  "atk-s0302a0:368_1": "cheko bhisakko viya tathāgato, mantaṁ parivattetvā upari visassa āropitakālo viya",
  "atk-s0302a0:368_2": "tathāgatena tesaṁ bhikkhūnaṁ rūpato gāhaṁ nīharitvā arūpe patiṭṭhāpitakālo, yāva",
  "atk-s0302a0:368_3": "akkhippadesā āruḷhavisassa upari abhiruhituṁ adatvā puna mantabalena otāretvā daṭṭhaṭṭhāneyeva",
  "atk-s0302a0:368_4": "ṭhapanaṁ viya satthārā tesaṁ bhikkhūnaṁ arūpato gāhaṁ nīharitvā rūpe patiṭṭhāpitakālo.",
  "atk-s0302a0:368_5": "Daṭṭhaṭṭhāne ṭhitassa visassa agadalepena nimmathanaṁ viya ubhayato gāhaṁ nīharaṇatthāya",
  "atk-s0302a0:368_6": "imissā desanāya āraddhakālo veditabbo. Tattha nibbindaṁ virajjatīti iminā maggo kathito,",
  "atk-s0302a0:368_7": "virāgā vimuccatīti phalaṁ, vimuttasmintiādinā paccavekkhaṇā. Paṭhamaṁ.",
  "atk-s0302a0:369": "2. Dutiyaassutavāsuttavaṇṇanā",
  "atk-s0302a0:370_0": "62. Dutiye sukhavedaniyanti sukhavedanāya paccayaṁ. Phassanti cakkhusamphassādiṁ.",
  "atk-s0302a0:370_1": "Nanu ca cakkhusamphasso sukhavedanāya paccayo na hotīti? Sahajātapaccayena na hoti,",
  "atk-s0302a0:370_2": "upanissayapaccayena pana javanavedanāya hoti , taṁ sandhāyetaṁ vuttaṁ. Sotasamphassādīsupi",
  "atk-s0302a0:370_3": "eseva nayo. Tajjanti tajjātikaṁ tassāruppaṁ, tassa phassassa anurūpanti attho. Dukkhavedaniyantiādi",
  "atk-s0302a0:370_4": "vuttanayeneva veditabbaṁ. Saṅghaṭṭanasamodhānāti saṅghaṭṭanena ceva samodhānena ca,",
  "atk-s0302a0:370_5": "saṅghaṭṭanasampiṇḍanenāti attho. Usmāti uṇhākāro. Tejo abhinibbattatīti aggicuṇṇo",
  "atk-s0302a0:370_6": "nikkhamatīti na gahetabbaṁ, usmākārasseva pana etaṁ vevacanaṁ. Tattha dvinnaṁ kaṭṭhānanti",
  "atk-s0302a0:370_7": "dvinnaṁ araṇīnaṁ. Tattha adhoaraṇī viya vatthu, uttarāraṇī viya ārammaṇaṁ, saṅghaṭṭanaṁ",
  "atk-s0302a0:370_8": "viya phasso, usmādhātu viya vedanā. Dutiyaṁ.",
  "atk-s0302a0:371": "3. Puttamaṁsūpamasuttavaṇṇanā",
  "atk-s0302a0:372_0": "63. Tatiye cattārome, bhikkhave, āhārātiādi vuttanayameva. Yasmā panassa aṭṭhuppattiko",
  "atk-s0302a0:372_1": "nikkhepo, tasmā taṁ dassetvāvettha anupubbapadavaṇṇanaṁ karissāmi. Katarāya pana",
  "atk-s0302a0:372_2": "idaṁ aṭṭhuppattiyā nikkhittanti? Lābhasakkārena. Bhagavato kira mahālābhasakkāro",
  "atk-s0302a0:372_3": "uppajji, yathā taṁ cattāro asaṅkhyeyye pūritadānapāramīsañcayassa. Sabbadisāsu hissa",
  "atk-s0302a0:372_4": "yamakamahāmegho vuṭṭhahitvā mahoghaṁ viya sabbapāramiyo ‘‘ekasmiṁ attabhāve vipākaṁ",
  "atk-s0302a0:372_5": "dassāmā’’ti sampiṇḍitā viya lābhasakkāramahoghaṁ nibbattayiṁsu. Tato tato annapānayānavatthamālāgandhavilepanādihatthā",
  "atk-s0302a0:372_6": "khattiyabrāhmaṇādayo āgantvā, ‘‘kahaṁ buddho, kahaṁ bhagavā, kahaṁ devadevo narāsabho",
  "atk-s0302a0:372_7": "purisasīho’’ti? Bhagavantaṁ pariyesanti. Sakaṭasatehipi paccaye āharitvā okāsaṁ alabhamānā",
  "atk-s0302a0:372_8": "samantā gāvutappamāṇampi sakaṭadhurena sakaṭadhuraṁ āhacca tiṭṭhanti ceva anuppavattanti",
  "atk-s0302a0:372_9": "ca andhakavindabrāhmaṇādayo viya. Sabbaṁ khandhake tesu tesu suttesu ca āgatanayena veditabbaṁ.",
  "atk-s0302a0:373": "Yathā bhagavato, evaṁ bhikkhusaṅghassāpi. Vuttañcetaṁ –",
  "atk-s0302a0:374_0": "‘‘Tena kho pana samayena bhagavā sakkato hoti garukato mānito pūjito apacito lābhī",
  "atk-s0302a0:374_1": "cīvara-piṇḍapāta-senāsana-gilāna-paccaya-bhesajja-parikkhārānaṁ. Bhikkhusaṅghopi",
  "atk-s0302a0:374_2": "kho sakkato hoti…pe… parikkhārāna’’nti (udā. 14; saṁ. ni. 2.70).",
  "atk-s0302a0:375_0": "Tathā ‘‘yāvatā kho, cunda, etarahi saṅgho vā gaṇo vā loke uppanno, nāhaṁ, cunda,",
  "atk-s0302a0:375_1": "aññaṁ ekasaṅghampi samanupassāmi evaṁ lābhaggayasaggapattaṁ yatharivāyaṁ, cunda,",
  "atk-s0302a0:375_2": "bhikkhusaṅgho’’ti (dī. ni. 3.176).",
  "atk-s0302a0:376_0": "Svāyaṁ bhagavato ca saṅghassa ca uppanno lābhasakkāro ekato hutvā dvinnaṁ mahānadīnaṁ",
  "atk-s0302a0:376_1": "udakaṁ viya appameyyo ahosi. Atha satthā rahogato cintesi – ‘‘mahālābhasakkāro atītabuddhānampi",
  "atk-s0302a0:376_2": "evarūpo ahosi, anāgatānampi evarūpo bhavissati . Kiṁ nu kho bhikkhū āhārapariggāhakena",
  "atk-s0302a0:376_3": "satisampajaññena samannāgatā majjhattā nicchandarāgā hutvā āhāraṁ paribhuñjituṁ sakkonti, na sakkontī’’ti?",
  "atk-s0302a0:377_0": "So addasa ekacce adhunā pabbajite kulaputte apaccavekkhitvā āhāraṁ paribhuñjamāne.",
  "atk-s0302a0:377_1": "Disvānassa etadahosi – ‘‘mayā kappasatasahassādhikāni cattāri asaṅkhyeyyāni pāramiyo",
  "atk-s0302a0:377_2": "pūrentena na cīvarādihetu pūritā, uttamaphalassa pana arahattassatthāya pūritā. Imepi",
  "atk-s0302a0:377_3": "bhikkhū mama santike pabbajantā na cīvarādihetu pabbajitā, arahattasseva pana atthāya",
  "atk-s0302a0:377_4": "pabbajitā. Te idāni asārameva sāraṁ anatthameva ca atthaṁ karontī’’ti evamassa dhammasaṁvego",
  "atk-s0302a0:377_5": "udapādi. Tato cintesi – ‘‘sace pañcamaṁ pārājikaṁ paññapetuṁ sakkā abhavissa, apaccavekkhitāhāraparibhogo",
  "atk-s0302a0:377_6": "pañcamaṁ pārājikaṁ katvā paññapetabbo bhaveyya. Na pana sakkā evaṁ kātuṁ, dhuvapaṭisevanaṭṭhānañhetaṁ",
  "atk-s0302a0:377_7": "sattānaṁ. Yathā pana kathite pañcamaṁ pārājikaṁ viya naṁ passissanti. Evaṁ dhammādāsaṁ",
  "atk-s0302a0:377_8": "saṁvaraṁ mariyādaṁ ṭhapessāmi, yaṁ āvajjitvā āvajjitvā anāgate bhikkhū cattāro paccaye",
  "atk-s0302a0:377_9": "paccavekkhitvā paribhuñjissantī’’ti. Imāya aṭṭhuppattiyā imaṁ puttamaṁsūpamasuttantaṁ",
  "atk-s0302a0:377_10": "nikkhipi. Tattha cattārome, bhikkhave, āhārātiādi heṭṭhā vuttatthameva.",
  "atk-s0302a0:378_0": "Cattāro pana āhāre vitthāretvā idāni tesu ādīnavaṁ dassetuṁ kathañca, bhikkhave,",
  "atk-s0302a0:378_1": "kabaḷīkāro āhāro daṭṭhabbotiādimāha? Tattha jāyampatikāti jāyā ceva pati ca. Parittaṁ",
  "atk-s0302a0:378_2": "sambalanti puṭabhattasattumodakādīnaṁ aññataraṁ appamattakaṁ pātheyyaṁ. Kantāramagganti",
  "atk-s0302a0:378_3": "kantārabhūtaṁ maggaṁ, kantāre vā maggaṁ. Kantāranti corakantāraṁ vāḷakantāraṁ amanussakantāraṁ",
  "atk-s0302a0:378_4": "nirudakakantāraṁ appabhakkhakantāranti pañcavidhaṁ. Tesu yattha corabhayaṁ atthi",
  "atk-s0302a0:378_5": ", taṁ corakantāraṁ. Yattha sīhabyagghādayo vāḷā atthi, taṁ vāḷakantāraṁ. Yattha balavāmukhayakkhiniādīnaṁ",
  "atk-s0302a0:378_6": "amanussānaṁ vasena bhayaṁ atthi, taṁ amanussakantāraṁ. Yattha pātuṁ vā nhāyituṁ vā",
  "atk-s0302a0:378_7": "udakaṁ natthi, taṁ nirudakakantāraṁ. Yattha khāditabbaṁ vā bhuñjitabbaṁ vā antamaso",
  "atk-s0302a0:378_8": "kandamūlādimattampi natthi, taṁ appabhakkhakantāraṁ nāma. Yattha panetaṁ pañcavidhampi",
  "atk-s0302a0:378_9": "bhayaṁ atthi, taṁ kantārameva. Taṁ panetaṁ ekāhadvīhatīhādivasena nittharitabbampi",
  "atk-s0302a0:378_10": "atthi, na taṁ idha adhippetaṁ. Idha pana nirudakaṁ appabhakkhaṁ yojanasatikakantāraṁ",
  "atk-s0302a0:378_11": "adhippetaṁ. Evarūpe kantāre maggaṁ. Paṭipajjeyyunti chātakabhayena ceva rogabhayena",
  "atk-s0302a0:378_12": "ca rājabhayena ca upaddutā paṭipajjeyyuṁ ‘‘etaṁ kantāraṁ nittharitvā dhammikassa",
  "atk-s0302a0:378_13": "rañño nirupaddave raṭṭhe sukhaṁ vasissāmā’’ti maññamānā.",
  "atk-s0302a0:379_0": "Ekaputtakoti ukkhipitvā gahito anukampitabbayutto athirasarīro ekaputtako. Vallūrañca",
  "atk-s0302a0:379_1": "soṇḍikañcāti ghanaghanaṭṭhānato gahetvā vallūraṁ, aṭṭhinissitasirānissitaṭṭhānāni",
  "atk-s0302a0:379_2": "gahetvā sūlamaṁsañcāti attho. Paṭipiseyyunti pahareyyuṁ. Kahaṁ ekaputtakāti ayaṁ",
  "atk-s0302a0:379_3": "tesaṁ paridevanākāro.",
  "atk-s0302a0:380_0": "Ayaṁ panettha bhūtamatthaṁ katvā ādito paṭṭhāya saṅkhepato atthavaṇṇanā – dve kira",
  "atk-s0302a0:380_1": "jāyampatikā puttaṁ gahetvā parittena pātheyyena yojanasatikaṁ kantāramaggaṁ paṭipajjiṁsu.",
  "atk-s0302a0:380_2": "Tesaṁ paññāsayojanāni gantvā pātheyyaṁ niṭṭhāsi, te khuppipāsāturā viraḷacchāyāyaṁ",
  "atk-s0302a0:380_3": "nisīdiṁsu. Tato puriso bhariyaṁ āha – ‘‘bhadde ito samantā paññāsayojanāni gāmo vā",
  "atk-s0302a0:380_4": "nigamo vā natthi. Tasmā yaṁ taṁ purisena kātabbaṁ bahumpi kasigorakkhādikammaṁ, na",
  "atk-s0302a0:380_5": "dāni sakkā taṁ mayā kātuṁ, ehi maṁ māretvā upaḍḍhamaṁsaṁ khāditvā upaḍḍhaṁ pātheyyaṁ",
  "atk-s0302a0:380_6": "katvā puttena saddhiṁ kantāraṁ nittharāhī’’ti. Puna sāpi taṁ āha – ‘‘sāmi mayā dāni",
  "atk-s0302a0:380_7": "yaṁ taṁ itthiyā kātabbaṁ bahumpi suttakantanādikammaṁ, taṁ kātuṁ na sakkā, ehi maṁ",
  "atk-s0302a0:380_8": "māretvā upaḍḍhamaṁsaṁ khāditvā upaḍḍhaṁ pātheyyaṁ katvā puttena saddhiṁ kantāraṁ",
  "atk-s0302a0:380_9": "nittharāhī’’ti. Puna sopi taṁ āha – ‘‘bhadde mātugāmamaraṇena dvinnaṁ maraṇaṁ paññāyati",
  "atk-s0302a0:380_10": ". Na hi mando kumāro mātarā vinā jīvituṁ sakkoti. Yadi pana mayaṁ jīvāma. Puna dārakaṁ",
  "atk-s0302a0:380_11": "labheyyāma. Handa dāni puttakaṁ māretvā, maṁsaṁ gahetvā kantāraṁ nittharāmā’’ti.",
  "atk-s0302a0:380_12": "Tato mātā puttamāha – ‘‘tāta, pitusantikaṁ gacchā’’ti, so agamāsi. Athassa pitā,",
  "atk-s0302a0:380_13": "‘‘mayā ‘puttakaṁ posessāmī’ti kasigorakkhādīhi anappakaṁ dukkhamanubhūtaṁ, na sakkomi",
  "atk-s0302a0:380_14": "ahaṁ puttaṁ māretuṁ, tvaṁyeva tava puttaṁ mārehī’’ti vatvā, ‘‘tāta mātusantikaṁ gacchā’’ti",
  "atk-s0302a0:380_15": "āha. So agamāsi. Athassa mātāpi, ‘‘mayā puttaṁ patthentiyā govatakukkuravatadevatāyācanādīhipi",
  "atk-s0302a0:380_16": "tāva anappakaṁ dukkhamanubhūtaṁ, ko pana vādo kucchinā pariharantiyā? Na sakkomi",
  "atk-s0302a0:380_17": "ahaṁ puttaṁ māretu’’nti vatvā ‘‘tāta, pitusantikameva gacchā’’ti āha. Evaṁ so dvinnamantarā",
  "atk-s0302a0:380_18": "gacchantoyeva mato. Te taṁ disvā paridevitvā vuttanayena maṁsāni gahetvā khādantā pakkamiṁsu.",
  "atk-s0302a0:381_0": "Tesaṁ so puttamaṁsāhāro navahi kāraṇehi paṭikūlattā neva davāya hoti, na madāya,",
  "atk-s0302a0:381_1": "na maṇḍanāya, na vibhūsanāya, kevalaṁ kantāranittharaṇatthāyeva hoti. Katamehi navahi",
  "atk-s0302a0:381_2": "kāraṇehi paṭikūloti ce? Sajātimaṁsatāya ñātimaṁsatāya puttamaṁsatāya piyaputtamaṁsatāya",
  "atk-s0302a0:381_3": "taruṇamaṁsatāya āmakamaṁsatāya abhogamaṁsatāya aloṇatāya adhūpitatāyāti. Evañhi te",
  "atk-s0302a0:381_4": "navahi kāraṇehi paṭikūlaṁ taṁ puttamaṁsaṁ khādantā na sārattā giddhamānasā hutvā",
  "atk-s0302a0:381_5": "khādiṁsu, majjhattabhāveyeva pana nicchandarāgaparibhoge ṭhitā khādiṁsu. Na aṭṭhinhārucammanissitaṭṭhānāni",
  "atk-s0302a0:381_6": "apanetvā thūlathūlaṁ varamaṁsameva khādiṁsu, hatthasampattaṁ maṁsameva pana khādiṁsu.",
  "atk-s0302a0:381_7": "Na yāvadatthaṁ kaṇṭhappamāṇaṁ katvā khādiṁsu, thokaṁ thokaṁ pana ekadivasaṁ yāpanamattameva",
  "atk-s0302a0:381_8": "khādiṁsu. Na aññamaññaṁ maccharāyantā khādiṁsu, vigatamaccheramalena pana parisuddheneva",
  "atk-s0302a0:381_9": "cetasā khādiṁsu. Na aññaṁ kiñci migamaṁsaṁ vā moramaṁsādīnaṁ vā aññataraṁ khādāmāti",
  "atk-s0302a0:381_10": "sammūḷhā khādiṁsu, piyaputtamaṁsabhāvaṁ pana jānantāva khādiṁsu. Na ‘‘aho vata mayaṁ",
  "atk-s0302a0:381_11": "punapi evarūpaṁ puttamaṁsaṁ khādeyyāmā’’ti patthanaṁ katvā khādiṁsu, patthanaṁ pana",
  "atk-s0302a0:381_12": "vītivattāva hutvā khādiṁsu. Na ‘‘ettakaṁ kantāre khāditvā avasiṭṭhaṁ kantāraṁ atikkamma",
  "atk-s0302a0:381_13": "loṇambilādīhi yojetvā khādissāmā’’ti sannidhiṁ akaṁsu, kantārapariyosāne pana ‘‘pure",
  "atk-s0302a0:381_14": "mahājano passatī’’ti bhūmiyaṁ vā nikhaṇiṁsu, agginā vā jhāpayiṁsu. Na ‘‘koci añño",
  "atk-s0302a0:381_15": "amhe viya evarūpaṁ puttamaṁsaṁ khādituṁ na labhatī’’ti mānaṁ vā dappaṁ vā akaṁsu,",
  "atk-s0302a0:381_16": "nihatamānā pana nihatadappā hutvā khādiṁsu. ‘‘Kiṁ iminā aloṇena anambilena adhūpitena",
  "atk-s0302a0:381_17": "duggandhenā’’ti na hīḷetvā khādiṁsu, hīḷanaṁ pana vītivattā hutvā khādiṁsu . Na ‘‘tuyhaṁ",
  "atk-s0302a0:381_18": "bhāgo mayhaṁ bhāgo tava putto mama putto’’ti aññamaññaṁ atimaññiṁsu. Samaggā pana",
  "atk-s0302a0:381_19": "sammodamānā hutvā khādiṁsu. Imaṁ nesaṁ evarūpaṁ nicchandarāgādiparibhogaṁ sampassamāno",
  "atk-s0302a0:381_20": "satthā bhikkhusaṅghampi taṁ kāraṇaṁ anujānāpento taṁ kiṁ maññatha, bhikkhave, api",
  "atk-s0302a0:381_21": "nu te davāya vā āhāraṁ āhāreyyuntiādimāha. Tattha davāya vātiādīni visuddhimagge",
  "atk-s0302a0:381_22": "(visuddhi. 1.18) vitthāritāneva. Kantārassāti nittiṇṇāvasesassa kantārassa.",
  "atk-s0302a0:382_0": "Evameva khoti navannaṁ pāṭikulyānaṁ vasena piyaputtamaṁsasadiso katvā daṭṭhabboti",
  "atk-s0302a0:382_1": "attho. Katamesaṁ navannaṁ? Gamanapāṭikulyatādīnaṁ. Gamanapāṭikulyataṁ paccavekkhantopi",
  "atk-s0302a0:382_2": "kabaḷīkārāhāraṁ pariggaṇhāti, pariyesanapāṭikulyataṁ paccavekkhantopi, paribhoganidhānaāsayaparipakkāparipakkasammakkhaṇanissandapāṭikulyataṁ",
  "atk-s0302a0:382_3": "paccavekkhantopi, tāni panetāni gamanapāṭikulyatādīni visuddhimagge (visuddhi. 1.294)",
  "atk-s0302a0:382_4": "āhārapāṭikulyatāniddese vitthāritāneva. Iti imesaṁ navannaṁ pāṭikulyānaṁ vasena puttamaṁsūpamaṁ",
  "atk-s0302a0:382_5": "katvā āhāro paribhuñjitabbo.",
  "atk-s0302a0:383_0": "Yathā te jāyampatikā pāṭikulyaṁ piyaputtamaṁsaṁ khādantā na sārattā giddhamānasā",
  "atk-s0302a0:383_1": "hutvā khādiṁsu, majjhattabhāveyeva nicchandarāgaparibhoge ṭhitā khādiṁsu, evaṁ nicchandarāgaparibhogaṁ",
  "atk-s0302a0:383_2": "katvā paribhuñjitabbo. Yathā ca te na aṭṭhinhārucammanissitaṁ apanetvā thūlathūlaṁ",
  "atk-s0302a0:383_3": "varamaṁsameva khādiṁsu, hatthasampattameva pana khādiṁsu, evaṁ sukkhabhattamandabyañjanādīni",
  "atk-s0302a0:383_4": "piṭṭhihatthena apaṭikkhipitvā vaṭṭakena viya kukkuṭena viya ca odhiṁ adassetvā tato",
  "atk-s0302a0:383_5": "tato sappimaṁsādisaṁsaṭṭhavarabhojanaṁyeva vicinitvā abhuñjantena sīhena viya sapadānaṁ paribhuñjitabbo.",
  "atk-s0302a0:384_0": "Yathā ca te na yāvadatthaṁ kaṇṭhappamāṇaṁ khādiṁsu, thokaṁ thokaṁ pana ekekadivasaṁ",
  "atk-s0302a0:384_1": "yāpanamattameva khādiṁsu, evameva āharahatthakādibrāhmaṇānaṁ aññatarena viya yāvadatthaṁ",
  "atk-s0302a0:384_2": "udarāvadehakaṁ abhuñjantena catunnaṁ pañcannaṁ vā ālopānaṁ okāsaṁ ṭhapetvāva dhammasenāpatinā",
  "atk-s0302a0:384_3": "viya paribhuñjitabbo. So kira pañcacattālīsa vassāni tiṭṭhamāno ‘‘pacchābhatte ambiluggārasamuṭṭhāpakaṁ",
  "atk-s0302a0:384_4": "katvā ekadivasampi āhāraṁ na āhāresi’’nti vatvā sīhanādaṁ nadanto imaṁ gāthamāha –",
  "atk-s0302a0:385": "‘‘Cattāro pañca ālope, abhutvā udakaṁ pive;",
  "atk-s0302a0:386": "Alaṁ phāsuvihārāya, pahitattassa bhikkhuno’’ti. (theragā. 983);",
  "atk-s0302a0:387_0": "Yathā ca te na aññamaññaṁ maccharāyantā khādiṁsu, vigatamalamaccherena pana parisuddheneva",
  "atk-s0302a0:387_1": "cetasā khādiṁsu, evameva piṇḍapātaṁ labhitvā amaccharāyitvā ‘‘imaṁ sabbaṁ gaṇhantassa",
  "atk-s0302a0:387_2": "sabbaṁ dassāmi, upaḍḍhaṁ gaṇhantassa upaḍḍhaṁ, sace gahitāvaseso bhavissati, attanā",
  "atk-s0302a0:387_3": "paribhuñjissāmī’’ti sāraṇīyadhamme ṭhiteneva paribhuñjitabbo. Yathā ca te na ‘‘aññaṁ",
  "atk-s0302a0:387_4": "kiñci mayaṁ migamaṁsaṁ vā moramaṁsādīnaṁ vā aññataraṁ khādāmā’’ti sammūḷhā khādiṁsu,",
  "atk-s0302a0:387_5": "piyaputtamaṁsabhāvaṁ pana jānantāva khādiṁsu, evameva piṇḍapātaṁ labhitvā ‘‘ahaṁ",
  "atk-s0302a0:387_6": "khādāmi bhuñjāmī’’ti attūpaladdhisammohaṁ anuppādetvā ‘‘kabaḷīkārāhāro na jānāti",
  "atk-s0302a0:387_7": "‘cātumahābhūtikakāyaṁ vaḍḍhemī’ti, kāyopi na jānāti ‘kabaḷīkārāhāro maṁ vaḍḍhetī’’’ti,",
  "atk-s0302a0:387_8": "evaṁ sammohaṁ pahāya paribhuñjitabbo. Satisampajaññavasenāpi cesa asammūḷheneva hutvā paribhuñjitabbo.",
  "atk-s0302a0:388_0": "Yathā ca te na ‘‘aho vata mayaṁ punapi evarūpaṁ puttamaṁsaṁ khādeyyāmā’’ti patthanaṁ",
  "atk-s0302a0:388_1": "katvā khādiṁsu, patthanaṁ pana vītivattāva hutvā khādiṁsu, evameva paṇītabhojanaṁ",
  "atk-s0302a0:388_2": "laddhā ‘aho vatāhaṁ svepi punadivasepi evarūpaṁ labheyyaṁ’, lūkhaṁ vā pana laddhā",
  "atk-s0302a0:388_3": "‘‘hiyyo viya me ajja paṇītabhojanaṁ na laddha’’nti patthanaṁ vā anusocanaṁ vā akatvā nittaṇhena –",
  "atk-s0302a0:389": "‘‘Atītaṁ nānusocāmi, nappajappāmināgataṁ;",
  "atk-s0302a0:390": "Paccuppannena yāpemi, tena vaṇṇo pasīdatī’’ti. (jā. 2.22.90) –",
  "atk-s0302a0:391": "Imaṁ ovādaṁ anussarantena ‘‘paccuppanneneva yāpessāmī’’ti paribhuñjitabbo.",
  "atk-s0302a0:392_0": "Yathā ca te na ‘‘ettakaṁ kantāre khāditvā avasiṭṭhaṁ kantāraṁ atikkamma loṇambilādīhi",
  "atk-s0302a0:392_1": "yojetvā khādissāmā’’ti sannidhiṁ akaṁsu, kantārapariyosāne pana ‘‘pure mahājano passatī’’ti",
  "atk-s0302a0:392_2": "bhūmiyaṁ vā nikhaṇiṁsu, agginā vā jhāpayiṁsu, evameva –",
  "atk-s0302a0:393": "‘‘Annānamatho pānānaṁ,",
  "atk-s0302a0:394": "Khādanīyānaṁ athopi vatthānaṁ;",
  "atk-s0302a0:395": "Laddhā na sannidhiṁ kayirā,",
  "atk-s0302a0:396": "Na ca parittase tāni alabhamāno’’ti. (su. ni. 930); –",
  "atk-s0302a0:397_0": "Imaṁ ovādaṁ anussarantena catūsu paccayesu yaṁ yaṁ labhati, tato tato attano yāpanamattaṁ",
  "atk-s0302a0:397_1": "gahetvā, sesaṁ sabrahmacārīnaṁ vissajjetvā sannidhiṁ parivajjantena paribhuñjitabbo.",
  "atk-s0302a0:397_2": "Yathā ca te na ‘‘koci añño amhe viya evarūpaṁ puttamaṁsaṁ khādituṁ na labhatī’’ti",
  "atk-s0302a0:397_3": "mānaṁ vā dappaṁ vā akaṁsu, nihatamānā pana nihatadappā hutvā khādiṁsu, evameva paṇītabhojanaṁ",
  "atk-s0302a0:397_4": "labhitvā ‘‘ahamasmi lābhī cīvarapiṇḍapātādīna’’nti na māno vā dappo vā kātabbo. ‘‘Nāyaṁ",
  "atk-s0302a0:397_5": "pabbajjā cīvarādihetu, arahattahetu panāyaṁ pabbajjā’’ti paccavekkhitvā nihatamānadappeneva paribhuñjitabbo.",
  "atk-s0302a0:398_0": "Yathā ca te ‘‘kiṁ iminā aloṇena anambilena adhūpitena duggandhenā’’ti hīḷetvā na",
  "atk-s0302a0:398_1": "khādiṁsu, hīḷanaṁ pana vītivattā hutvā khādiṁsu, evameva piṇḍapātaṁ labhitvā ‘‘kiṁ",
  "atk-s0302a0:398_2": "iminā assagoṇabhattasadisena lūkhena nirasena, suvānadoṇiyaṁ taṁ pakkhipathā’’ti",
  "atk-s0302a0:398_3": "evaṁ piṇḍapātaṁ vā ‘‘ko imaṁ bhuñjissati, kākasunakhādīnaṁ dehī’’ti evaṁ dāyakaṁ vā ahīḷentena –",
  "atk-s0302a0:399": "‘‘Sa pattapāṇi vicaranto, amūgo mūgasammato;",
  "atk-s0302a0:400": "Appaṁ dānaṁ na hīḷeyya, dātāraṁ nāvajāniyā’’ti. (su. ni. 718); –",
  "atk-s0302a0:401_0": "Imaṁ ovādaṁ anussarantena paribhuñjitabbo. Yathā ca te na ‘‘tuyhaṁ bhāgo, mayhaṁ",
  "atk-s0302a0:401_1": "bhāgo, tava putto mama putto’’ti aññamaññaṁ atimaññiṁsu, samaggā pana, sammodamānā",
  "atk-s0302a0:401_2": "hutvā khādiṁsu, evamevaṁ piṇḍapātaṁ labhitvā yathā ekacco ‘‘ko tumhādisānaṁ dassati",
  "atk-s0302a0:401_3": "nikkāraṇā ummāresu pakkhalantānaṁ āhiṇḍantānaṁ vijātamātāpi vo dātabbaṁ na maññati,",
  "atk-s0302a0:401_4": "mayaṁ pana gatagataṭṭhāne paṇītāni cīvarādīni labhāmā’’ti sīlavante sabrahmacārī",
  "atk-s0302a0:401_5": "atimaññati, yaṁ sandhāya vuttaṁ –",
  "atk-s0302a0:402_0": "‘‘So tena lābhasakkārasilokena abhibhūto pariyādiṇṇacitto aññe pesale bhikkhū atimaññati.",
  "atk-s0302a0:402_1": "Tañhi tassa, bhikkhave, moghapurisassa hoti dīgharattaṁ ahitāya dukkhāyā’’ti (saṁ. ni. 2.161).",
  "atk-s0302a0:403": "Evaṁ kañci anatimaññitvā sabbehi sabrahmacārīhi saddhiṁ samaggena sammodamānena hutvā paribhuñjitabbaṁ.",
  "atk-s0302a0:404_0": "Pariññāteti ñātapariññā tīraṇapariññā pahānapariññāti imāhi tīhi pariññāhi pariññāte.",
  "atk-s0302a0:404_1": "Kathaṁ? Idha bhikkhu ‘‘kabaḷīkārāhāro nāma ayaṁ savatthukavasena ojaṭṭhamakarūpaṁ",
  "atk-s0302a0:404_2": "hoti, ojaṭṭhamakarūpaṁ kattha paṭihaññati? Jivhāpasāde, jivhāpasādo kinnissito? Catumahābhūtanissito.",
  "atk-s0302a0:404_3": "Iti ojaṭṭhamakaṁ jivhāpasādo tassa paccayāni mahābhūtānīti ime dhammā rūpakkhandho",
  "atk-s0302a0:404_4": "nāma, taṁ pariggaṇhato uppannā phassapañcamakā dhammā cattāro arūpakkhandhā. Iti",
  "atk-s0302a0:404_5": "sabbepime pañcakkhandhā saṅkhepato nāmarūpamattaṁ hotī’’ti pajānāti. So te dhamme",
  "atk-s0302a0:404_6": "sarasalakkhaṇato vavatthapetvā tesaṁ paccayaṁ pariyesanto anulomapaṭilomaṁ paṭiccasamuppādaṁ",
  "atk-s0302a0:404_7": "passati. Ettāvatānena kabaḷīkārāhāramukhena sappaccayassa nāmarūpassa yāthāvato diṭṭhattā",
  "atk-s0302a0:404_8": "kabaḷīkārāhāro ñātapariññāya pariññāto hoti. So tadeva sappaccayaṁ nāmarūpaṁ aniccaṁ",
  "atk-s0302a0:404_9": "dukkhaṁ anattāti tīṇi lakkhaṇāni āropetvā sattannaṁ anupassanānaṁ vasena sammasati.",
  "atk-s0302a0:404_10": "Ettāvatānena so tilakkhaṇapaṭivedhasammasanañāṇasaṅkhātāya tīraṇapariññāya pariññāto",
  "atk-s0302a0:404_11": "hoti. Tasmiṁyeva nāmarūpe chandarāgāvakaḍḍhanena anāgāmimaggena parijānatā pahānapariññāya pariññāto hotīti.",
  "atk-s0302a0:405_0": "Pañcakāmaguṇikoti pañcakāmaguṇasambhavo rāgo pariññāto hoti. Ettha pana tisso pariññā",
  "atk-s0302a0:405_1": "ekapariññā sabbapariññā mūlapariññāti. Katamā ekapariññā? Yo bhikkhu jivhādvāre ekarasataṇhaṁ",
  "atk-s0302a0:405_2": "parijānāti, tena pañcakāmaguṇiko rāgo pariññātova hotīti. Kasmā? Tassāyeva tattha",
  "atk-s0302a0:405_3": "uppajjanato. Sāyeva hi taṇhā cakkhudvāre uppannā rūparāgo nāma hoti, sotadvārādīsu",
  "atk-s0302a0:405_4": "uppannā saddarāgādayo. Iti yathā ekasseva corassa pañcamagge hanato ekasmiṁ magge",
  "atk-s0302a0:405_5": "gahetvā sīse chinne pañcapi maggā khemā honti, evaṁ jivhādvāre rasataṇhāya pariññātāya",
  "atk-s0302a0:405_6": "pañcakāmaguṇiko rāgo pariññāto hotīti ayaṁ ekapariññā nāma.",
  "atk-s0302a0:406_0": "Katamā sabbapariññā? Patte pakkhittapiṇḍapātasmiñhi ekasmiṁyeva pañcakāmaguṇikarāgo",
  "atk-s0302a0:406_1": "labbhati. Kathaṁ? Parisuddhaṁ tāvassa vaṇṇaṁ olokayato rūparāgo hoti, uṇhe sappimhi",
  "atk-s0302a0:406_2": "tattha āsiñcante paṭapaṭāti saddo uṭṭhahati, tathārūpaṁ khādanīyaṁ vā khādantassa",
  "atk-s0302a0:406_3": "murumurūti saddo uppajjati, taṁ assādayato saddarāgo. Jīrakādivasagandhaṁ assādentassa",
  "atk-s0302a0:406_4": "gandharāgo, sādurasavasena rasarāgo. Mudubhojanaṁ phassavantanti assādayato phoṭṭhabbarāgo.",
  "atk-s0302a0:406_5": "Iti imasmiṁ āhāre satisampajaññena pariggahetvā nicchandarāgaparibhogena paribhutte",
  "atk-s0302a0:406_6": "sabbopi so pariññāto hotīti ayaṁ sabbapariññā nāma.",
  "atk-s0302a0:407_0": "Katamā mūlapariññā? Pañcakāmaguṇikarāgassa hi kabaḷīkārāhāro mūlaṁ. Kasmā? Tasmiṁ",
  "atk-s0302a0:407_1": "sati tassuppattito . Brāhmaṇatissabhaye kira dvādasa vassāni jāyampatikānaṁ upanijjhānacittaṁ",
  "atk-s0302a0:407_2": "nāma nāhosi. Kasmā? Āhāramandatāya. Bhaye pana vūpasante yojanasatiko tambapaṇṇidīpo",
  "atk-s0302a0:407_3": "dārakānaṁ jātamaṅgalehi ekamaṅgalo ahosi. Iti mūlabhūte āhāre pariññāte pañcakāmaguṇiko",
  "atk-s0302a0:407_4": "rāgo pariññātova hotīti ayaṁ mūlapariññā nāma.",
  "atk-s0302a0:408_0": "Natthi taṁ saṁyojananti tena rāgena saddhiṁ pahānekaṭṭhatāya pahīnattā natthi. Evamayaṁ",
  "atk-s0302a0:408_1": "desanā yāva anāgāmimaggā kathitā. ‘‘Ettakena pana mā vosānaṁ āpajjiṁsū’’ti etesaṁyeva",
  "atk-s0302a0:408_2": "rūpādīnaṁ vasena pañcasu khandhesu vipassanaṁ vaḍḍhetvā yāva arahattā kathetuṁ vaṭṭatīti.",
  "atk-s0302a0:408_3": "Paṭhamāhāro (niṭṭhito).",
  "atk-s0302a0:409_0": "Dutiye niccammāti khurato paṭṭhāya yāva siṅgamūlā sakalasarīrato uddālitacammā kiṁsukarāsivaṇṇā.",
  "atk-s0302a0:409_1": "Kasmā pana aññaṁ hatthiassagoṇādiupamaṁ agahetvā niccammagāvūpamā gahitāti? Titikkhituṁ",
  "atk-s0302a0:409_2": "asamatthabhāvadīpanatthaṁ. Mātugāmo hi uppannaṁ dukkhavedanaṁ titikkhituṁ adhivāsetuṁ",
  "atk-s0302a0:409_3": "na sakkoti, evameva phassāhāro abalo dubbaloti dassanatthaṁ sadisameva upamaṁ āhari.",
  "atk-s0302a0:409_4": "Kuṭṭanti silākuṭṭādīnaṁ aññataraṁ. Kuṭṭanissitā pāṇā nāma uṇṇanābhisarabūmūsikādayo.",
  "atk-s0302a0:409_5": "Rukkhanissitāti uccāliṅgapāṇakādayo. Udakanissitāti macchasuṁsumārādayo. Ākāsanissitāti",
  "atk-s0302a0:409_6": "ḍaṁsamakasakākakulalādayo. Khādeyyunti luñcitvā khādeyyuṁ. Sā tasmiṁ tasmiṁ ṭhāne",
  "atk-s0302a0:409_7": "taṁ taṁṭhānasannissayamūlikaṁ pāṇakhādanabhayaṁ sampassamānā neva attano sakkārasammānaṁ,",
  "atk-s0302a0:409_8": "na piṭṭhiparikammasarīrasambāhanauṇhodakāni icchati, evameva bhikkhu phassāhāramūlakaṁ",
  "atk-s0302a0:409_9": "kilesapāṇakakhādanabhayaṁ sampassamāno tebhūmakaphassena anatthiko hoti.",
  "atk-s0302a0:410_0": "Phasse, bhikkhave, āhāre pariññāteti tīhi pariññāhi pariññāte. Idhāpi tisso pariññā.",
  "atk-s0302a0:410_1": "Tattha ‘‘phasso saṅkhārakkhandho , taṁsampayuttā vedanā vedanākkhandho, saññā saññākkhandho,",
  "atk-s0302a0:410_2": "cittaṁ viññāṇakkhandho, tesaṁ vatthārammaṇāni rūpakkhandho’’ti evaṁ sappaccayassa",
  "atk-s0302a0:410_3": "nāmarūpassa yāthāvato dassanaṁ ñātapariññā. Tattheva tilakkhaṇaṁ āropetvā sattannaṁ",
  "atk-s0302a0:410_4": "anupassanānaṁ vasena aniccādito tulanaṁ tīraṇapariññā. Tasmiṁyeva pana nāmarūpe chandarāganikkaḍḍhano",
  "atk-s0302a0:410_5": "arahattamaggo pahānapariññā. Tisso vedanāti evaṁ phassāhāre tīhi pariññāhi pariññāte",
  "atk-s0302a0:410_6": "tisso vedanā pariññātāva honti tammūlakattā taṁsampayuttattā ca. Iti phassāhāravasena",
  "atk-s0302a0:410_7": "desanā yāva arahattā kathitā. Dutiyāhāro.",
  "atk-s0302a0:411": "Tatiye aṅgārakāsūti aṅgārānaṁ kāsu. Kāsūti rāsipi vuccati āvāṭopi.",
  "atk-s0302a0:412": "‘‘Aṅgārakāsuṁ apare phuṇanti,",
  "atk-s0302a0:413": "Narā rudantā paridaḍḍhagattā;",
  "atk-s0302a0:414": "Bhayañhi maṁ vindati sūta disvā,",
  "atk-s0302a0:415": "Pucchāmi taṁ mātali devasārathī’’ti. (jā. 2.22.462); –",
  "atk-s0302a0:416": "Ettha rāsi ‘‘kāsū’’ti vutto.",
  "atk-s0302a0:417": "‘‘Kinnu santaramānova, kāsuṁ khanasi sārathī’’ti? (Jā. 2.22.3). –",
  "atk-s0302a0:418_0": "Ettha āvāṭo. Idhāpi ayameva adhippeto. Sādhikaporisāti atirekaporisā pañcaratanappamāṇā.",
  "atk-s0302a0:418_1": "Vītaccikānaṁ vītadhūmānanti etenassa mahāpariḷāhataṁ dasseti. Jālāya vā hi dhūme",
  "atk-s0302a0:418_2": "vā sati vāto samuṭṭhāti, pariḷāho mahā na hoti, tadabhāve vātābhāvato pariḷāho mahā",
  "atk-s0302a0:418_3": "hoti. Ārakāvassāti dūreyeva bhaveyya.",
  "atk-s0302a0:419_0": "Evamevakhoti ettha idaṁ opammasaṁsandanaṁ – aṅgārakāsu viya hi tebhūmakavaṭṭaṁ daṭṭhabbaṁ.",
  "atk-s0302a0:419_1": "Jīvitukāmo puriso viya vaṭṭanissito bālaputhujjano. Dve balavanto purisā viya kusalākusalakammaṁ.",
  "atk-s0302a0:419_2": "Tesaṁ taṁ purisaṁ nānābāhāsu gahetvā aṅgārakāsuṁ upakaḍḍhanakālo viya puthujjanassa",
  "atk-s0302a0:419_3": "kammāyūhanakālo. Kammañhi āyūhiyamānameva paṭisandhiṁ ākaḍḍhati nāma. Aṅgārakāsunidānaṁ",
  "atk-s0302a0:419_4": "dukkhaṁ viya kammanidānaṁ vaṭṭadukkhaṁ veditabbaṁ.",
  "atk-s0302a0:420_0": "Pariññāteti tīhi pariññāhi pariññāte. Pariññāyojanā panettha phasse vuttanayeneva",
  "atk-s0302a0:420_1": "veditabbā. Tisso taṇhāti kāmataṇhā bhavataṇhā vibhavataṇhāti imā pariññātā honti.",
  "atk-s0302a0:420_2": "Kasmā? Taṇhāmūlakattā manosañcetanāya. Na hi hetumhi appahīne phalaṁ pahīyati. Iti",
  "atk-s0302a0:420_3": "manosañcetanāhāravasenapi yāva arahattā desanā kathitā. Tatiyāhāro.",
  "atk-s0302a0:421": "Catutthe āgucārinti pāpacāriṁ dosakārakaṁ. Kathaṁ so purisoti so puriso kathaṁbhūto, kiṁ yāpeti, na yāpetīti pucchati? Tatheva deva jīvatīti yathā pubbe, idānipi tatheva jīvati.",
  "atk-s0302a0:422_0": "Evamevakhoti idhāpi idaṁ opammasaṁsandanaṁ – rājā viya hi kammaṁ daṭṭhabbaṁ, āgucārī",
  "atk-s0302a0:422_1": "puriso viya vaṭṭasannissito bālaputhujjano, tīṇi sattisatāni viya paṭisandhiviññāṇaṁ,",
  "atk-s0302a0:422_2": "āgucāriṁ purisaṁ ‘‘tīhi sattisatehi hanathā’’ti raññā āṇattakālo viya kammaraññā",
  "atk-s0302a0:422_3": "vaṭṭasannissitaputhujjanaṁ gahetvā paṭisandhiyaṁ pakkhipanakālo. Tattha kiñcāpi tīṇi",
  "atk-s0302a0:422_4": "sattisatāni viya paṭisandhiviññāṇaṁ, sattīsu pana dukkhaṁ natthi, sattīhi pahaṭavaṇamūlakaṁ",
  "atk-s0302a0:422_5": "dukkhaṁ, evameva paṭisandhiyampi dukkhaṁ natthi, dinnāya pana paṭisandhiyā pavatte",
  "atk-s0302a0:422_6": "vipākadukkhaṁ sattipahaṭavaṇamūlakaṁ dukkhaṁ viya hoti.",
  "atk-s0302a0:423_0": "Pariññāteti tīheva pariññāhi pariññāte. Idhāpi pariññāyojanā phassāhāre vuttanayeneva",
  "atk-s0302a0:423_1": "veditabbā. Nāmarūpanti viññāṇapaccayā nāmarūpaṁ. Viññāṇasmiñhi pariññāte taṁ pariññātameva",
  "atk-s0302a0:423_2": "hoti tammūlakattā sahuppannattā ca. Iti viññāṇāhāravasenapi yāva arahattā desanā",
  "atk-s0302a0:423_3": "kathitāti. Catutthāhāro. Tatiyaṁ.",
  "atk-s0302a0:424": "4. Atthirāgasuttavaṇṇanā",
  "atk-s0302a0:425_0": "64. Catutthe rāgotiādīni lobhasseva nāmāni. So hi rañjanavasena rāgo, nandanavasena",
  "atk-s0302a0:425_1": "nandī, taṇhāyanavasena taṇhāti vuccati. Patiṭṭhitaṁ tattha viññāṇaṁ virūḷhanti kammaṁ",
  "atk-s0302a0:425_2": "javāpetvā paṭisandhiākaḍḍhanasamatthatāya patiṭṭhitañceva virūḷhañca. Yatthāti tebhūmakavaṭṭe",
  "atk-s0302a0:425_3": "bhummaṁ, sabbattha vā purimapurimapade etaṁ bhummaṁ. Atthi tattha saṅkhārānaṁ vuddhīti",
  "atk-s0302a0:425_4": "idaṁ imasmiṁ vipākavaṭṭe ṭhitassa āyativaṭṭahetuke saṅkhāre sandhāya vuttaṁ. Yattha",
  "atk-s0302a0:425_5": "atthi āyatiṁ punabbhavābhinibbattīti yasmiṁ ṭhāne āyatiṁ punabbhavābhinibbatti atthi.",
  "atk-s0302a0:426_0": "Evameva khoti ettha idaṁ opammasaṁsandanaṁ – rajakacittakārā viya hi sahakammasambhāraṁ",
  "atk-s0302a0:426_1": "kammaṁ, phalakabhittidussapaṭā viya tebhūmakavaṭṭaṁ. Yathā rajakacittakārā parisuddhesu",
  "atk-s0302a0:426_2": "phalakādīsu rūpaṁ samuṭṭhāpenti, evameva sasambhārakakammaṁ bhavesu rūpaṁ samuṭṭhāpeti.",
  "atk-s0302a0:426_3": "Tattha yathā akusalena cittakārena samuṭṭhāpitaṁ rūpaṁ virūpaṁ hoti dussaṇṭhitaṁ",
  "atk-s0302a0:426_4": "amanāpaṁ, evameva ekacco kammaṁ karonto ñāṇavippayuttena cittena karoti, taṁ kammaṁ",
  "atk-s0302a0:426_5": "rūpaṁ samuṭṭhāpentaṁ cakkhādīnaṁ sampattiṁ adatvā dubbaṇṇaṁ dussaṇṭhitaṁ mātāpitūnampi",
  "atk-s0302a0:426_6": "amanāpaṁ rūpaṁ samuṭṭhāpeti. Yathā pana kusalena cittakārena samuṭṭhāpitaṁ rūpaṁ",
  "atk-s0302a0:426_7": "surūpaṁ hoti susaṇṭhitaṁ manāpaṁ, evameva ekacco kammaṁ karonto ñāṇasampayuttena",
  "atk-s0302a0:426_8": "cittena karoti, taṁ kammaṁ rūpaṁ samuṭṭhāpentaṁ cakkhādīnaṁ sampattiṁ datvā suvaṇṇaṁ",
  "atk-s0302a0:426_9": "susaṇṭhitaṁ alaṅkatapaṭiyattaṁ viya rūpaṁ samuṭṭhāpeti.",
  "atk-s0302a0:427_0": "Ettha ca āhāraṁ viññāṇena saddhiṁ saṅkhipitvā āhāranāmarūpānaṁ antare eko sandhi,",
  "atk-s0302a0:427_1": "vipākavidhiṁ nāmarūpena saṅkhipitvā nāmarūpasaṅkhārānaṁ antare eko sandhi, saṅkhārānañca",
  "atk-s0302a0:427_2": "āyatibhavassa ca antare eko sandhīti veditabbo.",
  "atk-s0302a0:428_0": "Kūṭāgāranti ekakaṇṇikaṁ gāhāpetvā kataṁ agāraṁ. Kūṭāgārasālāti dve kaṇṇike gahetvā",
  "atk-s0302a0:428_1": "katasālā. Evameva khoti ettha khīṇāsavassa kammaṁ sūriyarasmisamaṁ veditabbaṁ. Sūriyarasmi",
  "atk-s0302a0:428_2": "pana atthi, sā kevalaṁ patiṭṭhāya abhāvena appatiṭṭhā nāma jātā, khīṇāsavassa kammaṁ",
  "atk-s0302a0:428_3": "natthitāya eva appatiṭṭhaṁ. Tassa hi kāyādayo atthi, tehi pana katakammaṁ kusalākusalaṁ",
  "atk-s0302a0:428_4": "nāma na hoti, kiriyamatte ṭhatvā avipākaṁ hoti. Evamassa kammaṁ natthitāya eva appatiṭṭhaṁ",
  "atk-s0302a0:428_5": "nāma jātanti. Catutthaṁ.",
  "atk-s0302a0:429": "5. Nagarasuttavaṇṇanā",
  "atk-s0302a0:430_0": "65. Pañcame nāmarūpe kho sati viññāṇanti ettha ‘‘saṅkhāresu sati viññāṇa’’nti ca",
  "atk-s0302a0:430_1": "‘‘avijjāya sati saṅkhārā’’ti ca vattabbaṁ bhaveyya, tadubhayampi na vuttaṁ. Kasmā?",
  "atk-s0302a0:430_2": "Avijjāsaṅkhārā hi tatiyo bhavo, tehi saddhiṁ ayaṁ vipassanā na ghaṭīyati. Mahāpuriso",
  "atk-s0302a0:430_3": "hi paccuppannapañcavokāravasena abhiniviṭṭhoti.",
  "atk-s0302a0:431_0": "Nanu ca avijjāsaṅkhāresu adiṭṭhesu na sakkā buddhena bhavitunti. Saccaṁ na sakkā,",
  "atk-s0302a0:431_1": "iminā pana te bhavaupādānataṇhāvasena diṭṭhāva. Tasmā yathā nāma godhaṁ anubandhanto",
  "atk-s0302a0:431_2": "puriso taṁ kūpaṁ paviṭṭhaṁ disvā otaritvā paviṭṭhaṭṭhānaṁ khaṇitvā godhaṁ gahetvā",
  "atk-s0302a0:431_3": "pakkameyya, na parabhāgaṁ khaneyya , kasmā? Kassaci natthitāya. Evaṁ mahāpurisopi",
  "atk-s0302a0:431_4": "godhaṁ anubandhanto puriso viya bodhipallaṅke nisinno jarāmaraṇato paṭṭhāya ‘‘imassa",
  "atk-s0302a0:431_5": "ayaṁ paccayo, imassa ayaṁ paccayo’’ti pariyesanto yāva nāmarūpadhammānaṁ paccayaṁ",
  "atk-s0302a0:431_6": "disvā tassapi paccayaṁ pariyesanto viññāṇameva addasa. Tato ‘‘ettako pañcavokārabhavavasena",
  "atk-s0302a0:431_7": "sammasanacāro’’ti vipassanaṁ paṭinivattesi, parato tucchakūpassa abhinnaṭṭhānaṁ viya",
  "atk-s0302a0:431_8": "avijjāsaṅkhāradvayaṁ atthi, tadetaṁ heṭṭhā vipassanāya gahitattā pāṭiyekkaṁ sammasanūpagaṁ",
  "atk-s0302a0:431_9": "na hotīti na aggahesi.",
  "atk-s0302a0:432_0": "Paccudāvattatīti paṭinivattati. Katamaṁ panettha viññāṇaṁ paccudāvattatīti? Paṭisandhiviññāṇampi",
  "atk-s0302a0:432_1": "vipassanāviññāṇampi. Tattha paṭisandhiviññāṇaṁ paccayato paṭinivattati, vipassanāviññāṇaṁ",
  "atk-s0302a0:432_2": "ārammaṇato. Ubhayampi nāmarūpaṁ nātikkamati, nāmarūpato paraṁ na gacchati. Ettāvatā",
  "atk-s0302a0:432_3": "jāyetha vātiādīsu viññāṇe nāmarūpassa paccaye honte, nāmarūpe viññāṇassa paccaye",
  "atk-s0302a0:432_4": "honte, dvīsupi aññamaññapaccayesu hontesu ettakena jāyetha vā upapajjetha vā. Ito",
  "atk-s0302a0:432_5": "hi paraṁ kimaññaṁ jāyetha vā upapajjetha vā, nanu etadeva jāyati ca upapajjati cāti?",
  "atk-s0302a0:433_0": "Evaṁ saddhiṁ aparāparacutipaṭisandhīhi pañca padāni dassetvā puna taṁ ettāvatāti",
  "atk-s0302a0:433_1": "vuttamatthaṁ niyyātento yadidaṁ nāmarūpapaccayā viññāṇaṁ, viññāṇapaccayā nāmarūpanti",
  "atk-s0302a0:433_2": "vatvā tato paraṁ anulomapaccayākāravasena viññāṇapaccayā nāmarūpamūlakaṁ āyatijarāmaraṇaṁ",
  "atk-s0302a0:433_3": "dassetuṁ nāmarūpapaccayā saḷāyatanantiādimāha.",
  "atk-s0302a0:434_0": "Añjasanti maggasseva vevacanaṁ. Uddhāpavantanti āpato uggatattā uddhāpanti laddhavohārena",
  "atk-s0302a0:434_1": "pākāravatthunā samannāgataṁ. Ramaṇīyanti samantā catunnaṁ dvārānaṁ abbhantare ca",
  "atk-s0302a0:434_2": "nānābhaṇḍānaṁ sampattiyā ramaṇīyaṁ. Māpehīti mahājanaṁ pesetvā vāsaṁ kārehi. Māpeyyāti",
  "atk-s0302a0:434_3": "vāsaṁ kāreyya. Kārento ca paṭhamaṁ aṭṭhārasa manussakoṭiyo pesetvā ‘‘sampuṇṇa’’nti",
  "atk-s0302a0:434_4": "pucchitvā ‘‘na tāva sampuṇṇa’’nti vutte aparāni pañcakulāni peseyya. Puna pucchitvā",
  "atk-s0302a0:434_5": "‘‘na tāva sampuṇṇa’’nti vutte aparāni pañcapaññāsakulāni peseyya. Puna pucchitvā",
  "atk-s0302a0:434_6": "‘‘na tāva sampuṇṇa’’nti vutte aparāni tiṁsa kulāni peseyya. Puna pucchitvā ‘‘na tāva",
  "atk-s0302a0:434_7": "sampuṇṇa’’nti vutte aparaṁ kulasahassaṁ peseyya. Puna pucchitvā ‘‘na tāva sampuṇṇa’’nti",
  "atk-s0302a0:434_8": "vutte aparāni ekādasanahutāni kulāni peseyya. Puna pucchitvā ‘‘na tāva sampuṇṇa’’nti",
  "atk-s0302a0:434_9": "vutte aparāni caturāsītikulasahassāni peseyya. Puna ‘‘sampuṇṇa’’nti pucchite, ‘‘mahārāja,",
  "atk-s0302a0:434_10": "kiṁ vadesi? Mahantaṁ nagaraṁ asambādhaṁ, iminā nayena kulāni pesetvā na sakkā pūretuṁ,",
  "atk-s0302a0:434_11": "bheriṁ pana carāpetvā ‘amhākaṁ nagaraṁ imāya ca imāya ca sampattiyā sampannaṁ, ye",
  "atk-s0302a0:434_12": "tattha vasitukāmā, yathāsukhaṁ gacchantu, imañcimañca parihāraṁ labhissantī’ti nagarassa",
  "atk-s0302a0:434_13": "ceva vaṇṇaṁ lokassa ca parihāralābhaṁ ghosāpethā’’ti vadeyya. So evaṁ kareyya. Tato",
  "atk-s0302a0:434_14": "manussā nagaraguṇañceva parihāralābhañca sutvā sabbadisāhi samosaritvā nagaraṁ pūreyyuṁ.",
  "atk-s0302a0:434_15": "Taṁ aparena samayena iddhañceva assa phītañca. Taṁ sandhāya tadassa nagaraṁ aparena",
  "atk-s0302a0:434_16": "samayena iddhañceva phītañcātiādi vuttaṁ.",
  "atk-s0302a0:435_0": "Tattha iddhanti samiddhaṁ subhikkhaṁ. Phītanti sabbasampattīhi pupphitaṁ. Bāhujaññanti",
  "atk-s0302a0:435_1": "bahūhi ñātabbaṁ, bahujanānaṁ hitaṁ vā. ‘‘Bahujana’’ntipi pāṭho. Ākiṇṇamanussanti",
  "atk-s0302a0:435_2": "manussehi ākiṇṇaṁ nirantaraṁ phuṭṭhaṁ. Vuḍḍhivepullappattanti vuḍḍhippattañceva vepullappattañca,",
  "atk-s0302a0:435_3": "seṭṭhabhāvañceva vipulabhāvañca pattaṁ, dasasahassacakkavāḷe agganagaraṁ jātanti attho.",
  "atk-s0302a0:436_0": "Evamevakhoti ettha idaṁ opammasaṁsandanaṁ – araññapavane caramānapuriso viya hi dīpaṅkarapādamūlato",
  "atk-s0302a0:436_1": "paṭṭhāya pāramiyo pūrayamāno mahāpuriso daṭṭhabbo, tassa purisassa pubbakehi manussehi",
  "atk-s0302a0:436_2": "anuyātamaggadassanaṁ viya mahāsattassa anupubbena bodhipallaṅke nisinnassa pubbabhāge",
  "atk-s0302a0:436_3": "aṭṭhaṅgikassa vipassanāmaggassa dassanaṁ, purisassa taṁ ekapadikamaggaṁ anugacchato",
  "atk-s0302a0:436_4": "aparabhāge mahāmaggadassanaṁ viya mahāsattassa uparivipassanāya ciṇṇante lokuttaramaggadassanaṁ,",
  "atk-s0302a0:436_5": "purisassa teneva maggena gacchato purato nagaradassanaṁ viya tathāgatassa nibbānanagaradassanaṁ,",
  "atk-s0302a0:436_6": "bahinagaraṁ panettha aññena diṭṭhaṁ, aññena manussavāsaṁ kataṁ, nibbānanagaraṁ satthā",
  "atk-s0302a0:436_7": "sayameva passi, sayaṁ vāsamakāsi. Tassa purisassa catunnaṁ dvārānaṁ diṭṭhakālo viya",
  "atk-s0302a0:436_8": "tathāgatassa catunnaṁ maggānaṁ diṭṭhakālo, tassa catūhi dvārehi nagaraṁ paviṭṭhakālo",
  "atk-s0302a0:436_9": "viya tathāgatassa catūhi maggehi nibbānaṁ paviṭṭhakālo, tassa nagarabbhantare bhaṇḍavavatthānakālo",
  "atk-s0302a0:436_10": "viya tathāgatassa paccavekkhaṇañāṇena paropaṇṇāsakusaladhammavavatthānakālo. Nagarassa",
  "atk-s0302a0:436_11": "agārakaraṇatthaṁ kulapariyesanakālo viya satthu phalasamāpattito vuṭṭhāya veneyyasatte",
  "atk-s0302a0:436_12": "volokanakālo, tena purisena yācitassa rañño ekaṁ mahākuṭumbikaṁ diṭṭhakālo viya mahābrahmunā",
  "atk-s0302a0:436_13": "yācitassa bhagavato aññāsikoṇḍaññattheraṁ diṭṭhakālo, rañño mahākuṭumbikaṁ pakkosāpetvā",
  "atk-s0302a0:436_14": "‘‘nagaravāsaṁ karohī’’ti pahitakālo viya bhagavato ekasmiṁ pacchābhatte aṭṭhārasayojanamaggaṁ",
  "atk-s0302a0:436_15": "gantvā āsāḷhipuṇṇamadivase bārāṇasiyaṁ isipatanaṁ pavisitvā theraṁ kāyasakkhiṁ katvā",
  "atk-s0302a0:436_16": "dhammaṁ desitakālo, mahākuṭumbikena aṭṭhārasa purisakoṭiyo gahetvā nagaraṁ ajjhāvuṭṭhakālo",
  "atk-s0302a0:436_17": "viya tathāgatena dhammacakke pavattite therassa aṭṭhārasahi brahmakoṭīhi saddhiṁ",
  "atk-s0302a0:436_18": "sotāpattiphale patiṭṭhitakālo, evaṁ nibbānanagaraṁ paṭhamaṁ āvāsitaṁ, tato sampuṇṇaṁ",
  "atk-s0302a0:436_19": "nagaranti pucchitvā na tāvāti vutte pañca kulāni ādiṁ katvā yāva caturāsītikulasahassapesanaṁ",
  "atk-s0302a0:436_20": "viya tathāgatassa pañcamadivasato paṭṭhāya anattalakkhaṇasuttādīni desetvā pañcavaggiye",
  "atk-s0302a0:436_21": "ādiṁ katvā yasapamukhā pañcapaṇṇāsa kulaputtā, tiṁsa bhaddavaggiyā, sahassapurāṇajaṭilā,",
  "atk-s0302a0:436_22": "bimbisārapamukhāni ekādasapurisanahutāni, tirokuṭṭānumodane caturāsītisahassānīti",
  "atk-s0302a0:436_23": "ettakassa janassa ariyamaggaṁ otāretvā nibbānanagaraṁ pesitakālo, atha tena nayena",
  "atk-s0302a0:436_24": "nagare apūriyamāne bheriṁ carāpetvā nagarassa vaṇṇaghosanaṁ kulānaṁ parihāralābhaghosanaṁ",
  "atk-s0302a0:436_25": "viya ca māsassa aṭṭha divase tattha tattha nisīditvā dhammakathikānaṁ nibbānavaṇṇassa",
  "atk-s0302a0:436_26": "ceva nibbānappattānaṁ jātikantārādinittharaṇānisaṁsassa ca ghosanaṁ, tato sabbadisāhi",
  "atk-s0302a0:436_27": "āgantvā manussānaṁ nagarasamosaraṇaṁ viya tattha tattha dhammakathaṁ sutvā tato tato",
  "atk-s0302a0:436_28": "nikkhamitvā pabbajjaṁ ādiṁ katvā anulomapaṭipadaṁ paṭipannānaṁ aparimāṇānaṁ kulaputtānaṁ",
  "atk-s0302a0:436_29": "nibbānasamosaraṇaṁ daṭṭhabbaṁ.",
  "atk-s0302a0:437_0": "Purāṇaṁ magganti ariyaṁ aṭṭhaṅgikaṁ maggaṁ. Ayañhi ariyamaggo pavāraṇasutte (saṁ.",
  "atk-s0302a0:437_1": "ni. 1.215) avattamānakaṭṭhena ‘‘anuppannamaggo’’ti vutto, imasmiṁ sutte avaḷañjanaṭṭhena",
  "atk-s0302a0:437_2": "‘‘purāṇamaggo’’ti. Brahmacariyanti sikkhattayasaṅgahaṁ sakalasāsanaṁ. Iddhanti jhānassādena",
  "atk-s0302a0:437_3": "samiddhaṁ subhikkhaṁ. Phītanti abhiññābharaṇehi pupphitaṁ. Vitthārikanti vitthiṇṇaṁ.",
  "atk-s0302a0:437_4": "Bāhujaññanti bahujanaviññeyyaṁ. Yāva devamanussehisuppakāsitanti yāva dasasahassacakkavāḷe",
  "atk-s0302a0:437_5": "devamanussehi paricchedo atthi, etasmiṁ antare suppakāsitaṁ sudesitaṁ tathāgatenāti. Pañcamaṁ.",
  "atk-s0302a0:438": "6. Sammasasuttavaṇṇanā",
  "atk-s0302a0:439_0": "66. Chaṭṭhe āmantesīti kasmā āmantesi? Yasmāssa sukhumā tilakkhaṇāhatā dhammadesanā",
  "atk-s0302a0:439_1": "upaṭṭhāsi. Tasmiṁ kira janapade manussā sahetukā paññavanto. Siniddhāni kirettha",
  "atk-s0302a0:439_2": "bhojanāni, tānisevato janassa paññā vaḍḍhati, te gambhīraṁ tilakkhaṇāhataṁ dhammakathaṁ",
  "atk-s0302a0:439_3": "paṭivijjhituṁ samatthā honti. Teneva bhagavā dīghamajjhimesu mahāsatipaṭṭhānāni (dī.",
  "atk-s0302a0:439_4": "ni. 2.372 ādayo) mahānidānaṁ (dī. ni. 2.95 ādayo), āneñjasappāyaṁ (ma. ni. 3.66 ādayo),",
  "atk-s0302a0:439_5": "saṁyuttake cūḷanidānādisuttanti evamādīni aññāni gambhīrāni suttāni tattheva kathesi.",
  "atk-s0302a0:439_6": "Sammasatha noti sammasatha nu. Antaraṁ sammasanti abbhantaraṁ paccayasammasanaṁ.",
  "atk-s0302a0:439_7": "Na so bhikkhu bhagavato cittaṁ ārādhesīti paccayākāravasena byākārāpetukāmassa bhagavato",
  "atk-s0302a0:439_8": "tathā abyākaritvā dvattiṁsākāravasena byākaronto ajjhāsayaṁ gahetuṁ nāsakkhi.",
  "atk-s0302a0:440_0": "Etadavocāti desanā yathānusandhiṁ na gatā, desanāya yathānusandhigamanatthaṁ etadavoca.",
  "atk-s0302a0:440_1": "Tenahānanda, suṇāthāti idaṁ tepiṭake buddhavacane asambhinnapadaṁ. Aññattha hi evaṁ",
  "atk-s0302a0:440_2": "vuttaṁ nāma natthi. Upadhinidānanti khandhupadhinidānaṁ. Khandhapañcakañhettha upadhīti",
  "atk-s0302a0:440_3": "adhippetaṁ. Uppajjatīti jāyati. Nivisatīti punappunaṁ pavattivasena patiṭṭhahati.",
  "atk-s0302a0:441_0": "Yaṁ kho loke piyarūpaṁ sātarūpanti yaṁ lokasmiṁ piyasabhāvañceva madhurasabhāvañca.",
  "atk-s0302a0:441_1": "Cakkhuṁ loketiādīsu lokasmiñhi cakkhādīsu mamattena abhiniviṭṭhā sattā sampattiyaṁ",
  "atk-s0302a0:441_2": "patiṭṭhitā attano cakkhuṁ ādāsādīsu nimittaggahaṇānusārena vippasannapañcapasādaṁ",
  "atk-s0302a0:441_3": "suvaṇṇavimāne ugghāṭitamaṇisīhapañjaraṁ viya maññanti, sotaṁ rajatapanāḷikaṁ viya",
  "atk-s0302a0:441_4": "pāmaṅgasuttaṁ viya ca maññanti, tuṅganāsāti laddhavohāraṁ ghānaṁ vaṭṭetvā ṭhapitaharitālavaṭṭiṁ",
  "atk-s0302a0:441_5": "viya maññanti, jivhaṁ rattakambalapaṭalaṁ viya mudusiniddhamadhurarasadaṁ maññanti,",
  "atk-s0302a0:441_6": "kāyaṁ sālalaṭṭhiṁ viya suvaṇṇatoraṇaṁ viya ca maññanti, manaṁ aññesaṁ manena asadisaṁ uḷāraṁ maññanti.",
  "atk-s0302a0:442_0": "Niccato addakkhunti niccanti addasaṁsu. Sesapadesupi eseva nayo. Na parimucciṁsu",
  "atk-s0302a0:442_1": "dukkhasmāti sakalasmāpi vaṭṭadukkhā na parimucciṁsu. Dakkhissantīti passissanti.",
  "atk-s0302a0:442_2": "Āpānīyakaṁsoti sarakassa nāmaṁ. Yasmā panettha āpaṁ pivanti, tasmā ‘‘āpānīyo’’ti",
  "atk-s0302a0:442_3": "vuccati. Āpānīyo ca so kaṁso cāti āpānīyakaṁso. Surāmaṇḍasarakassetaṁ nāmaṁ. ‘‘Vaṇṇasampanno’’tiādivacanato",
  "atk-s0302a0:442_4": "pana kaṁse ṭhitapānameva evaṁ vuttaṁ. Ghammābhitattoti ghammena abhitatto. Ghammaparetoti",
  "atk-s0302a0:442_5": "ghammena phuṭṭho, anugatoti attho. Pivato hi kho taṁ chādessatīti pivantassa taṁ",
  "atk-s0302a0:442_6": "pānīyaṁ vaṇṇādisampattiyā ruccissati, sakalasarīraṁ vā pharitvā tuṭṭhiṁ uppādayamānaṁ",
  "atk-s0302a0:442_7": "ṭhassati. Appaṭisaṅkhāti apaccavekkhitvā.",
  "atk-s0302a0:443_0": "Evameva khoti ettha idaṁ opammasaṁsandanaṁ – āpānīyakaṁso viya hi loke piyarūpaṁ",
  "atk-s0302a0:443_1": "sātarūpaṁ ārammaṇaṁ daṭṭhabbaṁ, ghammābhitattapuriso viya vaṭṭanissito puthujjano,",
  "atk-s0302a0:443_2": "āpānīyakaṁsena nimantanapuriso viya loke piyarūpena sātarūpena ārammaṇena nimantakajano,",
  "atk-s0302a0:443_3": "āpānīyakaṁse sampattiñca ādīnavañca ārocento āpānakamanusso viya ācariyupajjhāyādiko",
  "atk-s0302a0:443_4": "kalyāṇamitto. Yatheva hi tassa purisassa apalokitamanusso āpānīyakaṁse guṇañca ādīnavañca",
  "atk-s0302a0:443_5": "āroceti, evameva ācariyo vā upajjhāyo vā bhikkhuno pañcasu kāmaguṇesu assādañca nissaraṇañca katheti.",
  "atk-s0302a0:444_0": "Tattha yathā āpānīyakaṁsamhi guṇe ca ādīnave ca ārocite so puriso piyavaṇṇādisampadāyameva",
  "atk-s0302a0:444_1": "sañjātavego ‘‘sace maraṇaṁ bhavissati, pacchā jānissāmī’’ti sahasā appaṭisaṅkhāya",
  "atk-s0302a0:444_2": "taṁ pivitvā maraṇaṁ vā maraṇamattaṁ vā dukkhaṁ nigacchati, evameva, bhikkhu, ‘‘pañcasu",
  "atk-s0302a0:444_3": "kāmaguṇesu dassanādivasena uppannasomanassamattameva assādo, ādīnavo pana diṭṭhadhammikasamparāyiko",
  "atk-s0302a0:444_4": "bahu nānappakāro, appassādā kāmā bahudukkhā bahupāyāsā’’ti evaṁ ācariyupajjhāyehi",
  "atk-s0302a0:444_5": "ānisaṁsañca ādīnavañca kathetvā – ‘‘samaṇapaṭipadaṁ paṭipajja, indriyesu guttadvāro",
  "atk-s0302a0:444_6": "bhava bhojane mattaññū jāgariyaṁ anuyutto’’ti evaṁ ovaditopi assādabaddhacittatāya",
  "atk-s0302a0:444_7": "‘‘sace vuttappakāro ādīnavo bhavissati, pacchā jānissāmī’’ti ācariyupajjhāye apasādetvā",
  "atk-s0302a0:444_8": "uddesaparipucchādīni ceva vattapaṭipattiñca pahāya lokāmisakathaṁ kathento kāme paribhuñjitukāmatāya",
  "atk-s0302a0:444_9": "sikkhaṁ paccakkhāya hīnāyāvattati. Tato duccaritāni pūrento sandhicchedanādikāle",
  "atk-s0302a0:444_10": "‘‘coro aya’’nti gahetvā rañño dassito idheva hatthapādādichedanaṁ patvā samparāye",
  "atk-s0302a0:444_11": "catūsu apāyesu mahādukkhaṁ anubhoti.",
  "atk-s0302a0:445_0": "Pānīyena vā vinetunti sītena vārinā harituṁ. Dadhimaṇḍakenāti dadhimaṇḍanamattena.",
  "atk-s0302a0:445_1": "Bhaṭṭhaloṇikāyāti saloṇena sattupānīyena. Loṇasovīrakenāti sabbadhaññaphalakaḷīrādīni",
  "atk-s0302a0:445_2": "pakkhipitvā loṇasovīrakaṁ nāma karonti, tena.",
  "atk-s0302a0:446_0": "Opammasaṁsandanaṁ panettha – ghammābhitattapuriso viya vaṭṭasannissitakāle yogāvacaro",
  "atk-s0302a0:446_1": "daṭṭhabbo, tassa purisassa paṭisaṅkhā āpānīyakaṁsaṁ pahāya pānīyādīhi pipāsassa vinodanaṁ",
  "atk-s0302a0:446_2": "viya bhikkhuno ācariyupajjhāyānaṁ ovāde ṭhatvā chadvārādīni pariggahetvā anukkamena",
  "atk-s0302a0:446_3": "vipassanaṁ vaḍḍhentassa arahattaphalādhigamo, pānīyādīni cattāri pānāni viya hi cattāro",
  "atk-s0302a0:446_4": "maggā, tesu aññataraṁ pivitvā surāpipāsitaṁ vinodetvā sukhino yena kāmaṁ gamanaṁ",
  "atk-s0302a0:446_5": "viya khīṇāsavassa catumaggapānaṁ pivitvā taṇhaṁ vinodetvā agatapubbaṁ nibbānadisaṁ",
  "atk-s0302a0:446_6": "gamanakālo veditabbo. Chaṭṭhaṁ.",
  "atk-s0302a0:447": "7. Naḷakalāpīsuttavaṇṇanā",
  "atk-s0302a0:448_0": "67. Sattame kinnu kho, āvusoti kasmā pucchati? ‘‘Evaṁ puṭṭho kathaṁ nu kho byākareyyā’’ti.",
  "atk-s0302a0:448_1": "Therassa ajjhāsayajānanatthaṁ. Apica atīte dve aggasāvakā imaṁ pañhaṁ vinicchayiṁsūti",
  "atk-s0302a0:448_2": "anāgate bhikkhū jānissantītipi pucchati. Idāneva kho mayanti idaṁ thero yassa nāmarūpassa",
  "atk-s0302a0:448_3": "viññāṇaṁ paccayoti vuttaṁ, tadeva nāmarūpaṁ viññāṇassa paccayoti vuttattā āha . Naḷakalāpiyoti",
  "atk-s0302a0:448_4": "idha pana ayakalāpādivasena upamaṁ anāharitvā viññāṇanāmarūpānaṁ abaladubbalabhāvadassanatthaṁ ayaṁ upamā ābhatā.",
  "atk-s0302a0:449_0": "Nirodho hotīti ettake ṭhāne paccayuppannapañcavokārabhavavasena desanā kathitā. Chattiṁsāya",
  "atk-s0302a0:449_1": "vatthūhīti heṭṭhā vissajjitesu dvādasasu padesu ekekasmiṁ tiṇṇaṁ tiṇṇaṁ vasena chattiṁsāya",
  "atk-s0302a0:449_2": "kāraṇehi. Ettha ca paṭhamo dhammakathikaguṇo, dutiyā paṭipatti, tatiyaṁ paṭipattiphalaṁ.",
  "atk-s0302a0:449_3": "Tattha paṭhamanayena desanāsampatti kathitā, dutiyena sekkhabhūmi, tatiyena asekkhabhūmīti. Sattamaṁ.",
  "atk-s0302a0:450": "8. Kosambisuttavaṇṇanā",
  "atk-s0302a0:451_0": "68. Aṭṭhame aññatrevāti ekacco hi parassa saddahitvā yaṁ esa bhaṇati, taṁ bhūtanti",
  "atk-s0302a0:451_1": "gaṇhāti. Aparassa nisīditvā cintentassa yaṁ kāraṇaṁ ruccati, so ‘‘atthi eta’’nti",
  "atk-s0302a0:451_2": "ruciyā gaṇhāti. Eko ‘‘cirakālato paṭṭhāya evaṁ anussavo atthi, bhūtameta’’nti anussavena",
  "atk-s0302a0:451_3": "gaṇhāti. Aññassa vitakkayato ekaṁ kāraṇaṁ upaṭṭhāti, so ‘‘attheta’’nti ākāraparivitakkena",
  "atk-s0302a0:451_4": "gaṇhāti. Aparassa cintayato ekā diṭṭhi uppajjati, yāyassa taṁ kāraṇaṁ nijjhāyantassa",
  "atk-s0302a0:451_5": "khamati, so ‘‘attheta’’nti diṭṭhinijjhānakkhantiyā gaṇhāti. Thero pana pañcapi etāni",
  "atk-s0302a0:451_6": "kāraṇāni paṭikkhipitvā paccakkhañāṇena paṭividdhabhāvaṁ pucchanto aññatreva, āvuso",
  "atk-s0302a0:451_7": "musila, saddhāyātiādimāha. Tattha aññatrevāti saddhādīni kāraṇāni ṭhapetvā, vinā",
  "atk-s0302a0:451_8": "etehi kāraṇehīti attho. Bhavanirodho nibbānanti pañcakkhandhanirodho nibbānaṁ.",
  "atk-s0302a0:452_0": "Tuṇhī ahosīti thero khīṇāsavo, ahaṁ pana khīṇāsavoti vā na vāti vā avatvā tuṇhīyeva",
  "atk-s0302a0:452_1": "ahosi. Āyasmā nārado āyasmantaṁ paviṭṭhaṁ etadavocāti kasmā avoca? So kira cintesi",
  "atk-s0302a0:452_2": "– ‘‘bhavanirodho nibbānaṁ nāmāti sekhehipi jānitabbo pañho esa, ayaṁ pana thero imaṁ",
  "atk-s0302a0:452_3": "theraṁ asekhabhūmiyā kāreti, imaṁ ṭhānaṁ jānāpessāmī’’ti etaṁ avoca.",
  "atk-s0302a0:453_0": "Sammappaññāyasudiṭṭhanti saha vipassanāya maggapaññāya suṭṭhu diṭṭhaṁ. Na camhi arahanti",
  "atk-s0302a0:453_1": "anāgāmimagge ṭhitattā arahaṁ na homīti dīpeti. Yaṁ panassa idāni ‘‘bhavanirodho nibbāna’’nti",
  "atk-s0302a0:453_2": "ñāṇaṁ, taṁ ekūnavīsatiyā paccavekkhaṇañāṇehi vimuttaṁ paccavekkhaṇañāṇaṁ. Udapānoti",
  "atk-s0302a0:453_3": "vīsatiṁsahatthagambhīro pānīyakūpo. Udakavārakoti udakaussiñcanavārako. Udakanti",
  "atk-s0302a0:453_4": "hi kho ñāṇaṁ assāti tīre ṭhitassa olokayato evaṁ ñāṇaṁ bhaveyya. Na ca kāyena phusitvāti",
  "atk-s0302a0:453_5": "udakaṁ pana nīharitvā kāyena phusitvā viharituṁ na sakkuṇeyya. Udapāne udakadassanaṁ",
  "atk-s0302a0:453_6": "viya hi anāgāmino nibbānadassanaṁ, ghammābhitattapuriso viya anāgāmī, udakavārako",
  "atk-s0302a0:453_7": "viya arahattamaggo, yathā ghammābhitattapuriso udapāne udakaṁ passati. Evaṁ anāgāmī",
  "atk-s0302a0:453_8": "paccavekkhaṇañāṇena ‘‘upari arahattaphalasamayo nāma atthī’’ti jānāti. Yathā pana",
  "atk-s0302a0:453_9": "so puriso udakavārakassa natthitāya udakaṁ nīharitvā kāyena phusituṁ na labhati,",
  "atk-s0302a0:453_10": "evaṁ anāgāmī arahattamaggassa natthitāya nibbānaṁ ārammaṇaṁ katvā arahattaphalasamāpattiṁ",
  "atk-s0302a0:453_11": "appetvā nisīdituṁ na labhati. Aṭṭhamaṁ.",
  "atk-s0302a0:454": "9. Upayantisuttavaṇṇanā",
  "atk-s0302a0:455_0": "69. Navame upayantoti udakavaḍḍhanasamaye upari gacchanto. Mahānadiyoti gaṅgāyamunādikā",
  "atk-s0302a0:455_1": "mahāsaritāyo. Upayāpetīti upari yāpeti, vaḍḍheti pūretīti attho. Avijjā upayantīti",
  "atk-s0302a0:455_2": "avijjā upari gacchantī saṅkhārānaṁ paccayo bhavituṁ sakkuṇantī. Saṅkhāre upayāpetīti",
  "atk-s0302a0:455_3": "saṅkhāre upari yāpeti vaḍḍheti. Evaṁ sabbapadesu attho veditabbo. Apayantoti apagacchanto",
  "atk-s0302a0:455_4": "osaranto. Avijjā apayantīti avijjā apagacchamānā osaramānā upari saṅkhārānaṁ paccayo",
  "atk-s0302a0:455_5": "bhavituṁ na sakkuṇantīti attho. Saṅkhāre apayāpetīti saṅkhāre apagacchāpeti. Esa",
  "atk-s0302a0:455_6": "nayo sabbapadesu. Navamaṁ.",
  "atk-s0302a0:456": "10. Susimasuttavaṇṇanā",
  "atk-s0302a0:457_0": "70. Dasame garukatoti sabbehi devamanussehi pāsāṇacchattaṁ viya cittena garukato.",
  "atk-s0302a0:457_1": "Mānitoti manena piyāyito. Pūjitoti catupaccayapūjāya pūjito. Apacitoti nīcavuttikaraṇena",
  "atk-s0302a0:457_2": "apacito. Satthārañhi disvā manussā hatthikkhandhādīhi otaranti maggaṁ denti, aṁsakūṭato",
  "atk-s0302a0:457_3": "sāṭakaṁ apanenti, āsanato vuṭṭhahanti vandanti. Evaṁ so tehi apacito nāma hoti. Susimoti",
  "atk-s0302a0:457_4": "evaṁnāmako vedaṅgesu kusalo paṇḍitaparibbājako. Ehi tvanti tesaṁ kira etadahosi –",
  "atk-s0302a0:457_5": "‘‘samaṇo gotamo na jātigottādīni āgamma lābhaggappatto jāto, kaviseṭṭho panesa uttamakavitāya",
  "atk-s0302a0:457_6": "sāvakānaṁ ganthaṁ bandhitvā deti, taṁ te uggaṇhitvā upaṭṭhākānaṁ upanisinnakathampi",
  "atk-s0302a0:457_7": "anumodanampi sarabhaññampīti evamādīni kathenti, te tesaṁ pasannā lābhaṁ upasaṁharanti.",
  "atk-s0302a0:457_8": "Sace mayaṁ yaṁ samaṇo gotamo jānāti, tato thokaṁ jāneyyāma, attano samayaṁ tattha",
  "atk-s0302a0:457_9": "pakkhipitvā mayampi upaṭṭhākānaṁ katheyyāma, tato etehi lābhitarā bhaveyyāma. Ko",
  "atk-s0302a0:457_10": "nu kho samaṇassa gotamassa santike pabbajitvā khippameva uggaṇhituṁ sakkhissatī’’ti.",
  "atk-s0302a0:457_11": "Te evaṁ cintetvā ‘‘susimo paṭibalo’’ti disvā taṁ upasaṅkamitvā evamāhaṁsu.",
  "atk-s0302a0:458_0": "Yenāyasmā ānando tenupasaṅkamīti kasmā upasaṅkami? Evaṁ kirassa ahosi, ‘‘kassa nu",
  "atk-s0302a0:458_1": "kho santikaṁ gantvā ahaṁ imaṁ dhammaṁ khippaṁ laddhuṁ sakkhissāmī’’ti? Tato cintesi",
  "atk-s0302a0:458_2": "– ‘‘samaṇo gotamo garu tejussado niyamamanuyutto, na sakkā akāle upasaṅkamituṁ, aññepi",
  "atk-s0302a0:458_3": "bahū khattiyādayo samaṇaṁ gotamaṁ upasaṅkamanti, tasmimpi samaye na sakkā upasaṅkamituṁ.",
  "atk-s0302a0:458_4": "Sāvakesupissa sāriputto mahāpañño vipassanālakkhaṇamhi etadagge ṭhapito, mahāmoggallāno",
  "atk-s0302a0:458_5": "samādhilakkhaṇasmiṁ etadagge ṭhapito, mahākassapo dhutaṅgadharesu anuruddho dibbacakkhukesu,",
  "atk-s0302a0:458_6": "puṇṇo mantāṇiputto dhammakathikesu, upālitthero vinayadharesu etadagge ṭhapito, ayaṁ",
  "atk-s0302a0:458_7": "pana ānando bahussuto tipiṭakadharo, satthāpissa tattha tattha kathitaṁ dhammaṁ āharitvā",
  "atk-s0302a0:458_8": "katheti, pañcasu ṭhānesu etadagge ṭhapito, aṭṭhannaṁ varānaṁ lābhī, catūhi acchariyabbhutadhammehi",
  "atk-s0302a0:458_9": "samannāgato, tassa samīpaṁ gato khippaṁ dhammaṁ laddhuṁ sakkhissāmī’’ti. Tasmā yenāyasmā",
  "atk-s0302a0:458_10": "ānando tenupasaṅkami.",
  "atk-s0302a0:459_0": "Yenabhagavā tenupasaṅkamīti kasmā sayaṁ apabbājetvā upasaṅkami? Evaṁ kirassa ahosi",
  "atk-s0302a0:459_1": "– ‘‘ayaṁ titthiyasamaye pāṭiyekko ‘ahaṁ satthā’ti paṭijānanto carati, pabbajitvā",
  "atk-s0302a0:459_2": "sāsanassa alābhāyapi parisakkeyya. Na kho panassāhaṁ ajjhāsayaṁ ājānāmi, satthā jānissatī’’ti.",
  "atk-s0302a0:459_3": "Tasmā taṁ ādāya yena bhagavā tenupasaṅkami. Tenahānanda, susimaṁ pabbājethāti satthā",
  "atk-s0302a0:459_4": "kira cintesi – ‘‘ayaṁ paribbājako titthiyasamaye ‘ahaṁ pāṭiyekko satthā’ti paṭijānamāno",
  "atk-s0302a0:459_5": "carati, ‘idha maggabrahmacariyaṁ carituṁ icchāmī’ti kira vadati. Kiṁ nu kho mayi",
  "atk-s0302a0:459_6": "pasanno, udāhu mayhaṁ sāvakesu, udāhu mayhaṁ vā mama sāvakānaṁ vā dhammakathāya pasanno’’ti?",
  "atk-s0302a0:459_7": "Athassa ekaṭṭhānepi pasādābhāvaṁ ñatvā, ‘‘ayaṁ mama sāsane dhammaṁ thenessāmīti pabbajati.",
  "atk-s0302a0:459_8": "Itissa āgamanaṁ aparisuddhaṁ; nipphatti nu kho kīdisā’’ti? Olokento ‘‘kiñcāpi ‘dhammaṁ",
  "atk-s0302a0:459_9": "thenessāmī’ti pabbajati, katipāheneva pana ghaṭetvā arahattaṁ gaṇhissatī’’ti ñatvā",
  "atk-s0302a0:459_10": "‘‘tenahānanda, susimaṁ pabbājethā’’ti āha.",
  "atk-s0302a0:460_0": "Aññā byākatā hotīti te kira bhikkhū satthu santike kammaṭṭhānaṁ gahetvā temāsaṁ vassaṁ",
  "atk-s0302a0:460_1": "vasantā tasmiṁyeva antotemāse ghaṭentā vāyamantā arahattaṁ paṭilabhiṁsu. Te ‘‘paṭiladdhaguṇaṁ",
  "atk-s0302a0:460_2": "satthu ārocessāmā’’ti pavāritapavāraṇā senāsanaṁ saṁsāmetvā satthu santikaṁ āgantvā",
  "atk-s0302a0:460_3": "attano paṭiladdhaguṇaṁ ārocesuṁ. Taṁ sandhāyetaṁ vuttaṁ. Aññāti arahattassa nāmaṁ.",
  "atk-s0302a0:460_4": "Byākatāti ārocitā. Assosīti so kira ohitasoto hutvā tesaṁ tesaṁ bhikkhūnaṁ ṭhitaṭṭhānaṁ",
  "atk-s0302a0:460_5": "gacchati taṁ taṁ kathaṁ suṇitukāmo. Yena te bhikkhū tenupasaṅkamīti kasmā upasaṅkami?",
  "atk-s0302a0:460_6": "Taṁ kirassa pavattiṁ sutvā etadahosi – ‘‘aññā nāma imasmiṁ sāsane paramappamāṇaṁ",
  "atk-s0302a0:460_7": "sārabhūtā ācariyamuṭṭhi maññe bhavissati, pucchitvā naṁ jānissāmī’’ti. Tasmā upasaṅkami.",
  "atk-s0302a0:461_0": "Anekavihitanti anekavidhaṁ. Iddhividhanti iddhikoṭṭhāsaṁ. Āvibhāvaṁ tirobhāvanti",
  "atk-s0302a0:461_1": "āvibhāvaṁ gahetvā tirobhāvaṁ, tirobhāvaṁ gahetvā āvibhāvaṁ kātuṁ sakkothāti pucchati.",
  "atk-s0302a0:461_2": "Tirokuṭṭanti parakuṭṭaṁ. Itarapadadvayepi eseva nayo. Ummujjanimujjanti ummujjanañca",
  "atk-s0302a0:461_3": "nimujjanañca. Pallaṅkenāti pallaṅkabandhanena. Kamathāti nisīdituṁ vā gantuṁ vā sakkothāti",
  "atk-s0302a0:461_4": "pucchati? Pakkhī sakuṇoti pakkhayutto sakuṇo. Ayamettha saṅkhepo, vitthārato pana",
  "atk-s0302a0:461_5": "imassa iddhividhassa, ito paresaṁ dibbasotādīnañca vaṇṇanānayo visuddhimagge vuttanayena veditabboti.",
  "atk-s0302a0:462_0": "Santā vimokkhāti aṅgasantatāya ceva ārammaṇasantatāya ca santā āruppavimokkhā. Kāyena",
  "atk-s0302a0:462_1": "phusitvāti nāmakāyena phusitvā paṭilabhitvā. Paññāvimuttā kho mayaṁ, āvusoti, āvuso,",
  "atk-s0302a0:462_2": "mayaṁ nijjhānakā sukkhavipassakā paññāmatteneva vimuttāti dasseti. Ājāneyyāsi vā",
  "atk-s0302a0:462_3": "tvaṁ, āvuso susima, na vā tvaṁ ājāneyyāsīti kasmā evamāhaṁsu? Evaṁ kira nesaṁ ahosi",
  "atk-s0302a0:462_4": "– ‘‘mayaṁ imassa ajjhāsayaṁ gahetvā kathetuṁ na sakkhissāma, dasabalaṁ pana pucchitvā",
  "atk-s0302a0:462_5": "nikkaṅkho bhavissatī’’ti. Dhammaṭṭhitiñāṇanti vipassanāñāṇaṁ, taṁ paṭhamataraṁ uppajjati.",
  "atk-s0302a0:462_6": "Nibbāne ñāṇanti vipassanāya ciṇṇante pavattamaggañāṇaṁ, taṁ pacchā uppajjati. Tasmā bhagavā evamāha.",
  "atk-s0302a0:463_0": "Ājāneyyāsi vātiādi kasmā vuttaṁ? Vināpi samādhiṁ evaṁ ñāṇuppattidassanatthaṁ. Idañhi",
  "atk-s0302a0:463_1": "vuttaṁ hoti – susima, maggo vā phalaṁ vā na samādhinissando, na samādhiānisaṁso,",
  "atk-s0302a0:463_2": "na samādhissa nipphatti, vipassanāya paneso nissando, vipassanāya ānisaṁso, vipassanāya",
  "atk-s0302a0:463_3": "nipphatti, tasmā jāneyyāsi vā tvaṁ, na vā tvaṁ jāneyyāsi, atha kho dhammaṭṭhitiñāṇaṁ",
  "atk-s0302a0:463_4": "pubbe, pacchā nibbāne ñāṇanti.",
  "atk-s0302a0:464_0": "Idānissa paṭivedhabhabbataṁ ñatvā teparivaṭṭaṁ dhammadesanaṁ desento taṁ kiṁ maññasi,",
  "atk-s0302a0:464_1": "susima? Rūpaṁ niccaṁ vā aniccaṁ vātiādimāha? Te parivaṭṭadesanāvasāne pana thero",
  "atk-s0302a0:464_2": "arahattaṁ patto. Idānissa anuyogaṁ āropento jātipaccayā jarāmaraṇanti, susima, passasītiādimāha.",
  "atk-s0302a0:464_3": "Api pana tvaṁ, susimāti idaṁ kasmā ārabhi? Nijjhānakānaṁ sukkhavipassakabhikkhūnaṁ",
  "atk-s0302a0:464_4": "pākaṭakaraṇatthaṁ. Ayañhettha adhippāyo – na kevalaṁ tvameva nijjhānako sukkhavipassako,",
  "atk-s0302a0:464_5": "etepi bhikkhū evarūpāyevāti. Sesaṁ sabbattha pākaṭamevāti. Dasamaṁ.",
  "atk-s0302a0:465": "Mahāvaggo sattamo.",
  "atk-s0302a0:466": "8. Samaṇabrāhmaṇavaggo",
  "atk-s0302a0:467": "1. Jarāmaraṇasuttādivaṇṇanā",
  "atk-s0302a0:468": "71-72. Samaṇabrāhmaṇavagge jarāmaraṇādīsu ekekapadavasena ekekaṁ katvā ekādasa suttāni vuttāni, tāni uttānatthānevāti.",
  "atk-s0302a0:469": "Samaṇabrāhmaṇavaggo aṭṭhamo.",
  "atk-s0302a0:470": "9. Antarapeyyālaṁ",
  "atk-s0302a0:471": "1. Satthusuttādivaṇṇanā",
  "atk-s0302a0:472_0": "73. Ito paraṁ ‘‘satthā pariyesitabbo’’tiādinayappavattā dvādasa antarapeyyālavaggā",
  "atk-s0302a0:472_1": "nāma honti. Te sabbepi tathā tathā bujjhanakānaṁ veneyyapuggalānaṁ ajjhāsayavasena",
  "atk-s0302a0:472_2": "vuttā. Tattha satthāti buddho vā hotu sāvako vā, yaṁ nissāya maggañāṇaṁ labhati,",
  "atk-s0302a0:472_3": "ayaṁ satthā nāma, so pariyesitabbo. Sikkhā karaṇīyāti tividhāpi sikkhā kātabbā. Yogādīsu",
  "atk-s0302a0:472_4": "yogoti payogo. Chandoti kattukamyatākusalacchando. Ussoḷhīti sabbasahaṁ adhimattavīriyaṁ.",
  "atk-s0302a0:472_5": "Appaṭivānīti anivattanā. Ātappanti kilesatāpanavīriyameva. Sātaccanti satatakiriyaṁ.",
  "atk-s0302a0:472_6": "Satīti jarāmaraṇādivasena catusaccapariggāhikā sati. Sampajaññanti tādisameva ñāṇaṁ.",
  "atk-s0302a0:472_7": "Appamādoti saccabhāvanāya appamādo. Sesaṁ sabbattha uttānamevāti.",
  "atk-s0302a0:473": "Antarapeyyālo navamo.",
  "atk-s0302a0:474": "Nidānasaṁyuttavaṇṇanā niṭṭhitā."
}