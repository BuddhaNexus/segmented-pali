{
  "atk-s0512a1:0": "1. Akittivaggo",
  "atk-s0512a1:1": "1. Akitticariyāvaṇṇanā",
  "atk-s0512a1:2_0": "3. Evaṁ bhagavā āyasmato sāriputtattherassa sadevamanussāya ca parisāya attano pubbacariyāya",
  "atk-s0512a1:2_1": "savane ussāhaṁ janetvā idāni taṁ pubbacaritaṁ bhavantarapaṭicchannaṁ hatthatale āmalakaṁ",
  "atk-s0512a1:2_2": "viya paccakkhaṁ karonto ‘‘yadā ahaṁ brahāraññe’’tiādimāha.",
  "atk-s0512a1:3_0": "Tattha yadāti yasmiṁ kāle. Brahāraññeti mahāaraññe, araññāniyaṁ, mahante vaneti attho.",
  "atk-s0512a1:3_1": "Suññeti janavivitte. Vipinakānaneti vipinabhūte kānane, padadvayenāpi tassa araññassa",
  "atk-s0512a1:3_2": "gahanabhāvameva dīpeti, sabbametaṁ kāradīpaṁ sandhāya vuttaṁ. Ajjhogāhetvāti anupavisitvā.",
  "atk-s0512a1:3_3": "Viharāmīti dibbabrahmaariyaāneñjavihārehi samuppāditasukhavisesena iriyāpathavihārena",
  "atk-s0512a1:3_4": "sarīradukkhaṁ vicchinditvā harāmi attabhāvaṁ pavattemi. Akitti nāma tāpasoti evaṁnāmako",
  "atk-s0512a1:3_5": "tāpaso hutvā yadā ahaṁ tasmiṁ araññe viharāmīti attho. Satthā tadā attano akittitāpasabhāvaṁ",
  "atk-s0512a1:3_6": "dhammasenāpatissa vadati. Tatrāyaṁ anupubbikathā –",
  "atk-s0512a1:4_0": "Atīte kira imasmiṁyeva bhaddakappe bārāṇasiyaṁ brahmadatte nāma rājini rajjaṁ kārente",
  "atk-s0512a1:4_1": "bodhisatto asītikoṭivibhavassa brāhmaṇamahāsālassa kule nibbatti, ‘‘akittī’’tissa",
  "atk-s0512a1:4_2": "nāmaṁ kariṁsu. Tassa padasā gamanakāle bhaginīpi jāyi. ‘‘Yasavatī’’tissā nāmaṁ kariṁsu.",
  "atk-s0512a1:4_3": "So soḷasavassakāle takkasilaṁ gantvā sabbasippāni uggahetvā paccāgamāsi. Athassa",
  "atk-s0512a1:4_4": "mātāpitaro kālamakaṁsu. So tesaṁ petakiccāni kāretvā katipayadivasātikkamena ratanāvalokanaṁ",
  "atk-s0512a1:4_5": "āyuttakapurisehi kārayamāno ‘‘ettakaṁ mattikaṁ, ettakaṁ pettikaṁ, ettakaṁ pitāmaha’’nti",
  "atk-s0512a1:4_6": "sutvā saṁviggamānaso hutvā ‘‘idaṁ dhanameva paññāyati, na dhanassa saṁhārakā, sabbe",
  "atk-s0512a1:4_7": "imaṁ dhanaṁ pahāyeva gatā, ahaṁ pana naṁ ādāya gamissāmī’’ti rājānaṁ āpucchitvā bheriṁ",
  "atk-s0512a1:4_8": "carāpesi – ‘‘dhanena atthikā akittipaṇḍitassa gehaṁ āgacchantū’’ti.",
  "atk-s0512a1:5_0": "So sattāhaṁ mahādānaṁ pavattetvā dhane akhīyamāne ‘‘kiṁ me imāya dhanakīḷāya, atthikā",
  "atk-s0512a1:5_1": "gaṇhissantī’’ti nivesanadvāraṁ vivaritvā hiraññasuvaṇṇādibharite sāragabbhe vivarāpetvā",
  "atk-s0512a1:5_2": "‘‘dinnaṁyeva harantū’’ti gehaṁ pahāya ñātiparivaṭṭassa paridevantassa bhaginiṁ gahetvā",
  "atk-s0512a1:5_3": "bārāṇasito nikkhamitvā nadiṁ uttaritvā dve tīṇi yojanāni gantvā pabbajitvā ramaṇīye",
  "atk-s0512a1:5_4": "bhūmibhāge paṇṇasālaṁ karitvā vasati. Yena pana dvārena tadā nikkhami, taṁ akittidvāraṁ",
  "atk-s0512a1:5_5": "nāma jātaṁ. Yena titthena nadiṁ otiṇṇo, taṁ akittititthaṁ nāma jātaṁ. Tassa pabbajitabhāvaṁ",
  "atk-s0512a1:5_6": "sutvā bahū manussā gāmanigamarājadhānivāsino tassa guṇehi ākaḍḍhiyamānahadayā anupabbajiṁsu.",
  "atk-s0512a1:5_7": "Mahāparivāro ahosi, mahālābhasakkāro nibbatti, buddhuppādo viya ahosi. Atha mahāsatto",
  "atk-s0512a1:5_8": "‘‘ayaṁ lābhasakkāro mahā, parivāropi mahanto, kāyavivekamattampi idha na labhati,",
  "atk-s0512a1:5_9": "mayā ekākinā viharituṁ vaṭṭatī’’ti cintetvā paramappicchabhāvato vivekaninnatāya",
  "atk-s0512a1:5_10": "ca kassaci ajānāpetvā ekakova nikkhamitvā anupubbena damiḷaraṭṭhaṁ patvā kāvīrapaṭṭanasamīpe",
  "atk-s0512a1:5_11": "uyyāne viharanto jhānābhiññāyo nibbattesi. Tatrāpissa mahālābhasakkāro uppajji. So",
  "atk-s0512a1:5_12": "taṁ jigucchanto chaḍḍetvā ākāsena gantvā kāradīpe otari. Tadā kāradīpo ahidīpo nāma.",
  "atk-s0512a1:5_13": "So tattha mahantaṁ kārarukkhaṁ upanissāya paṇṇasālaṁ māpetvā vāsaṁ kappesi. Appicchatāya",
  "atk-s0512a1:5_14": "pana katthaci agantvā tassa rukkhassa phalakāle phalāni khādanto phale asati pattāni",
  "atk-s0512a1:5_15": "udakasittāni khādanto jhānasamāpattīhi vītināmesi.",
  "atk-s0512a1:6_0": "Tassa sīlatejena sakkassa paṇḍukambalasilāsanaṁ uṇhākāraṁ dassesi. Sakko ‘‘ko nu",
  "atk-s0512a1:6_1": "kho maṁ imamhā ṭhānā cāvetukāmo’’ti āvajjento paṇḍitaṁ disvā ‘‘kimatthaṁ nu kho ayaṁ",
  "atk-s0512a1:6_2": "tāpaso evaṁ dukkaraṁ tapaṁ carati, sakkattaṁ nu kho pattheti, udāhu aññaṁ, vīmaṁsissāmi",
  "atk-s0512a1:6_3": "naṁ. Ayañhi suvisuddhakāyavacīmanosamācāro jīvite nirapekkho udakasittāni kārapattāni",
  "atk-s0512a1:6_4": "khādati, sace sakkattaṁ pattheti attano sittāni kārapattāni mayhaṁ dassati, no ce,",
  "atk-s0512a1:6_5": "na dassatī’’ti brāhmaṇavaṇṇena tassa santikaṁ agamāsi . Bodhisattopi kārapattāni",
  "atk-s0512a1:6_6": "sedetvā ‘‘sītalībhūtāni khādissāmī’’ti paṇṇasāladvāre nisīdi. Athassa purato sakko",
  "atk-s0512a1:6_7": "brāhmaṇarūpena bhikkhāya atthiko hutvā aṭṭhāsi. Mahāsatto taṁ disvā ‘‘lābhā vata",
  "atk-s0512a1:6_8": "me, suladdhaṁ vata me, cirassaṁ vata me yācako diṭṭho’’ti somanassappatto hutvā ‘‘ajja",
  "atk-s0512a1:6_9": "mama manorathaṁ matthakaṁ pāpetvā dānaṁ dassāmī’’ti pakkabhājaneneva ādāya gantvā",
  "atk-s0512a1:6_10": "dānapāramiṁ āvajjetvā attano asesetvāva tassa bhikkhābhājane pakkhipi. Sakko taṁ",
  "atk-s0512a1:6_11": "gahetvā thokaṁ gantvā antaradhāyi. Mahāsattopi tassa datvā puna pariyeṭṭhiṁ anāpajjitvā",
  "atk-s0512a1:6_12": "teneva pītisukhena vītināmesi.",
  "atk-s0512a1:7_0": "Dutiyadivase pana kārapattāni pacitvā ‘‘hiyyo dakkhiṇeyyaṁ alabhiṁ, ajja nu kho katha’’nti",
  "atk-s0512a1:7_1": "paṇṇasāladvāre nisīdi. Sakkopi tatheva āgami. Mahāsatto punapi tatheva datvā vītināmesi.",
  "atk-s0512a1:7_2": "Tatiyadivase ca tatheva datvā ‘‘aho vata me lābhā, bahuṁ vata puññaṁ pasavāmi, sacāhaṁ",
  "atk-s0512a1:7_3": "dakkhiṇeyyaṁ labheyyaṁ, evameva māsampi dvemāsampi dānaṁ dadeyya’’nti cintesi. Tīsupi",
  "atk-s0512a1:7_4": "divasesu ‘‘tena dānena na lābhasakkārasilokaṁ na cakkavattisampattiṁ na sakkasampattiṁ",
  "atk-s0512a1:7_5": "na brahmasampattiṁ na sāvakabodhiṁ na paccekabodhiṁ patthemi, api ca idaṁ me dānaṁ",
  "atk-s0512a1:7_6": "sabbaññutaññāṇassa paccayo hotū’’ti yathādhikāraṁ cittaṁ ṭhapesi. Tena vuttaṁ –",
  "atk-s0512a1:8": "4.",
  "atk-s0512a1:9": " ‘‘Tadā maṁ tapatejena, santatto tidivābhibhū;",
  "atk-s0512a1:10": "Dhārento brāhmaṇavaṇṇaṁ, bhikkhāya maṁ upāgami.",
  "atk-s0512a1:11": "5.",
  "atk-s0512a1:12": " ‘‘Pavanā ābhataṁ paṇṇaṁ, atelañca aloṇikaṁ;",
  "atk-s0512a1:13": "Mama dvāre ṭhitaṁ disvā, sakaṭāhena ākiriṁ.",
  "atk-s0512a1:14": "6.",
  "atk-s0512a1:15": " ‘‘Tassa datvānahaṁ paṇṇaṁ, nikujjitvāna bhājanaṁ;",
  "atk-s0512a1:16": "Punesanaṁ jahitvāna, pāvisiṁ paṇṇasālakaṁ.",
  "atk-s0512a1:17": "7.",
  "atk-s0512a1:18": " ‘‘Dutiyampi tatiyampi, upagañchi mamantikaṁ;",
  "atk-s0512a1:19": "Akampito anolaggo, evamevamadāsahaṁ.",
  "atk-s0512a1:20": "8.",
  "atk-s0512a1:21": " ‘‘Na me tappaccayā atthi, sarīrasmiṁ vivaṇṇiyaṁ;",
  "atk-s0512a1:22": "Pītisukhena ratiyā, vītināmemi taṁ divaṁ.",
  "atk-s0512a1:23": "9.",
  "atk-s0512a1:24": " ‘‘Yadi māsampi dvemāsaṁ, dakkhiṇeyyaṁ varaṁ labhe;",
  "atk-s0512a1:25": "Akampito anolīno, dadeyyaṁ dānamuttamaṁ.",
  "atk-s0512a1:26": "10.",
  "atk-s0512a1:27": " ‘‘Na tassa dānaṁ dadamāno, yasaṁ lābhañca patthayiṁ;",
  "atk-s0512a1:28": "Sabbaññutaṁ patthayāno, tāni kammāni ācari’’nti.",
  "atk-s0512a1:29_0": "Tattha tadāti yadā ahaṁ akittināmako tāpaso hutvā tasmiṁ dīpe kārāraññe viharāmi,",
  "atk-s0512a1:29_1": "tadā . Manti mama. Tapatejenāti sīlapāramitānubhāvena. Sīlañhi duccaritasaṁkilesassa",
  "atk-s0512a1:29_2": "tapanato ‘‘tapo’’ti vuccati, nekkhammavīriyapāramitānubhāvena vā. Tāpi hi taṇhāsaṁkilesassa",
  "atk-s0512a1:29_3": "kosajjassa ca tapanato ‘‘tapo’’ti vuccati, ukkaṁsagatā ca tā bodhisattassa imasmiṁ",
  "atk-s0512a1:29_4": "attabhāveti. Khantisaṁvarassa cāpi paramukkaṁsagamanato ‘‘khantipāramitānubhāvenā’’tipi",
  "atk-s0512a1:29_5": "vattuṁ vaṭṭateva. ‘‘Khantī paramaṁ tapo’’ti (dī. ni. 2.90; dha. pa. 184) hi vuttaṁ.",
  "atk-s0512a1:29_6": "Santattoti yathāvuttaguṇānubhāvajanitena dhammatāsiddhena paṇḍukambalasilāsanassa",
  "atk-s0512a1:29_7": "uṇhākārena santāpito. Tidivābhibhūti devalokādhipati, sakkoti attho. Paṇṇasālāya",
  "atk-s0512a1:29_8": "samīpe gahitampi kārapaṇṇaṁ paṇṇasālāya araññamajjhagatattā ‘‘pavanā ābhata’’nti vuttaṁ.",
  "atk-s0512a1:30_0": "Atelañca aloṇikanti deyyadhammassa anuḷārabhāvepi ajjhāsayasampattiyā dānadhammassa",
  "atk-s0512a1:30_1": "mahājutikabhāvaṁ dassetuṁ vuttaṁ. Mama dvāreti mayhaṁ paṇṇasālāya dvāre. Sakaṭāhena",
  "atk-s0512a1:30_2": "ākirinti iminā attano kiñcipi asesetvā dinnabhāvaṁ dasseti.",
  "atk-s0512a1:31": "Punesanaṁ jahitvānāti ‘‘ekadivasaṁ dvikkhattuṁ ghāsesanaṁ na sallekha’’nti cintetvā dānapītiyā titto viya hutvā tasmiṁ divase puna āhārapariyeṭṭhiṁ akatvā.",
  "atk-s0512a1:32_0": "Akampitoti sudūravikkhambhitattā macchariyena acalito dānajjhāsayato calanamattampi",
  "atk-s0512a1:32_1": "akārito. Anolaggoti lobhavasena īsakampi alaggo. Tatiyampīti pi-saddena dutiyampīti",
  "atk-s0512a1:32_2": "imaṁ sampiṇḍeti. Evamevamadāsahanti yathā paṭhamaṁ, evamevaṁ dutiyampi, tatiyampi adāsiṁ ahaṁ.",
  "atk-s0512a1:33_0": "Na me tappaccayāti gāthāya vuttamevatthaṁ pākaṭaṁ karoti. Tattha tappaccayāti dānapaccayā",
  "atk-s0512a1:33_1": "tīsu divasesu chinnāhāratāya sarīrasmiṁ yena vevaṇṇiyena bhavitabbaṁ, tampi me sarīrasmiṁ",
  "atk-s0512a1:33_2": "vivaṇṇiyaṁ dānapaccayāyeva natthi . Kasmā? Dānavisayena pītisukhena dānavisayāya",
  "atk-s0512a1:33_3": "eva ca ratiyā. Vītināmemi taṁ divanti taṁ sakalaṁ timattadivasaṁ vītināmemi, na kevalañca",
  "atk-s0512a1:33_4": "tīṇi eva divasāni, atha kho māsadvimāsamattampi kālaṁ, evameva dātuṁ pahomīti dassetuṁ",
  "atk-s0512a1:33_5": "‘‘yadi māsampī’’tiādi vuttaṁ. Anolīnoti alīnacitto, dāne asaṅkucitacittoti attho.",
  "atk-s0512a1:34_0": "Tassāti brāhmaṇarūpena āgatassa sakkassa. Yasanti kittiṁ, parivārasampattiṁ vā. Lābhañcāti",
  "atk-s0512a1:34_1": "devamanussesu cakkavattiādibhāvena laddhabbaṁ lābhaṁ vā na patthayiṁ. Atha kho sabbaññutaṁ",
  "atk-s0512a1:34_2": "sammāsambodhiṁ patthayāno ākaṅkhamāno tāni tīsu divasesu anekavāraṁ uppannāni dānamayāni",
  "atk-s0512a1:34_3": "puññakammāni dānassa vā parivārabhūtāni kāyasucaritādīni puññakammāni ācariṁ akāsinti.",
  "atk-s0512a1:35_0": "Iti bhagavā tasmiṁ attabhāve attano sudukkaraṁ puññacaritamattameva idha mahātherassa",
  "atk-s0512a1:35_1": "pakāsesi. Jātakadesanāyaṁ pana catutthadivase sakkassa upasaṅkamitvā bodhisattassa",
  "atk-s0512a1:35_2": "ajjhāsayajānanaṁ varena upanimantanā bodhisattassa varasampaṭicchanasīsena dhammadesanā",
  "atk-s0512a1:35_3": "deyyadhammadakkhiṇeyyānaṁ puna sakkassa anāgamanassa ca ākaṅkhamānatā ca pakāsitā. Vuttañhetaṁ –",
  "atk-s0512a1:36": "‘‘Akittiṁ disvāna sammantaṁ, sakko bhūtapatī bravi;",
  "atk-s0512a1:37": "Kiṁ patthayaṁ mahābrahme, eko sammasi ghammani.",
  "atk-s0512a1:38": "‘‘Dukkho punabbhavo sakka, sarīrassa ca bhedanaṁ;",
  "atk-s0512a1:39": "Sammohamaraṇaṁ dukkhaṁ, tasmā sammāmi, vāsava.",
  "atk-s0512a1:40": "‘‘Etasmiṁ te sulapite, patirūpe subhāsite;",
  "atk-s0512a1:41": "Varaṁ kassapa te dammi, yaṁ kiñci manasicchasi.",
  "atk-s0512a1:42": "‘‘Varañce me ado sakka, sabbabhūtānamissara;",
  "atk-s0512a1:43": "Yena putte ca dāre ca, dhanadhaññaṁ piyāni ca;",
  "atk-s0512a1:44": "Laddhā narā na tappanti, so lobho na mayī vase.",
  "atk-s0512a1:45": "Etasmiṁ te sulapite…pe… manasicchasi.",
  "atk-s0512a1:46": "‘‘Varañce me ado sakka, sabbabhūtānamissara;",
  "atk-s0512a1:47": "Khettaṁ vatthuṁ hiraññañca, gavāssaṁ dāsaporisaṁ;",
  "atk-s0512a1:48": "Yena jātena jīyanti, so doso na mayī vase.",
  "atk-s0512a1:49": "‘‘Etasmiṁ te sulapite…pe… manasicchasi.",
  "atk-s0512a1:50": "‘‘Varañce me ado sakka, sabbabhūtānamissara;",
  "atk-s0512a1:51": "Bālaṁ na passe na suṇe, na ca bālena saṁvase;",
  "atk-s0512a1:52": "Bālenallāpasallāpaṁ, na kare na ca rocaye.",
  "atk-s0512a1:53": "‘‘Kiṁ nu te akaraṁ bālo, vada kassapa kāraṇaṁ;",
  "atk-s0512a1:54": "Kena kassapa bālassa, dassanaṁ nābhikaṅkhasi.",
  "atk-s0512a1:55": "‘‘Anayaṁ nayati dummedho, adhurāyaṁ niyuñjati;",
  "atk-s0512a1:56": "Dunnayo seyyaso hoti, sammā vutto pakuppati;",
  "atk-s0512a1:57": "Vinayaṁ so na jānāti, sādhu tassa adassanaṁ.",
  "atk-s0512a1:58": "‘‘Etasmiṁ te sulapite…pe… manasicchasi.",
  "atk-s0512a1:59": "‘‘Varañce me ado sakka, sabbabhūtānamissara;",
  "atk-s0512a1:60": "Dhīraṁ passe suṇe dhīraṁ, dhīrena saha saṁvase;",
  "atk-s0512a1:61": "Dhīrenallāpasallāpaṁ, taṁ kare tañca rocaye.",
  "atk-s0512a1:62": "‘‘Kiṁ nu te akaraṁ dhīro, vada kassapa kāraṇaṁ;",
  "atk-s0512a1:63": "Kena kassapa dhīrassa, dassanaṁ abhikaṅkhasi.",
  "atk-s0512a1:64": "‘‘Nayaṁ nayati medhāvī, adhurāyaṁ na yuñjati;",
  "atk-s0512a1:65": "Sunayo seyyaso hoti, sammā vutto na kuppati;",
  "atk-s0512a1:66": "Vinayaṁ so pajānāti, sādhu tena samāgamo.",
  "atk-s0512a1:67": "‘‘Etasmiṁ te sulapite…pe… manasicchasi.",
  "atk-s0512a1:68": "‘‘Varañce me ado sakka, sabbabhūtānamissara;",
  "atk-s0512a1:69": "Tato ratyā vivasāne, sūriyuggamanaṁ pati;",
  "atk-s0512a1:70": "Dibbā bhakkhā pātubhaveyyuṁ, sīlavanto ca yācakā.",
  "atk-s0512a1:71": "‘‘Dadato me na khīyetha, datvā nānutapeyyahaṁ;",
  "atk-s0512a1:72": "Dadaṁ cittaṁ pasādeyyaṁ, etaṁ sakka varaṁ vare.",
  "atk-s0512a1:73": "‘‘Etasmiṁ te sulapite…pe… manasicchasi.",
  "atk-s0512a1:74": "‘‘Varañce me ado sakka, sabbabhūtānamissara;",
  "atk-s0512a1:75": "Na maṁ puna upeyyāsi, etaṁ sakka varaṁ vare.",
  "atk-s0512a1:76": "‘‘Bahūhi vatacariyāhi, narā ca atha nāriyo;",
  "atk-s0512a1:77": "Dassanaṁ abhikaṅkhanti, kiṁ nu me dassane bhayaṁ.",
  "atk-s0512a1:78": "‘‘Taṁ tādisaṁ devavaṇṇaṁ, sabbakāmasamiddhinaṁ;",
  "atk-s0512a1:79": "Disvā tapo pamajjeyyaṁ, etaṁ te dassane bhaya’’nti. (jā. 1.13.83-103);",
  "atk-s0512a1:80": "Atha sakko ‘‘sādhu, bhante, na te ito paṭṭhāya santikaṁ āgamissāmī’’ti taṁ abhivādetvā pakkāmi. Mahāsatto yāvajīvaṁ tattheva vasanto āyupariyosāne brahmaloke nibbatti.",
  "atk-s0512a1:81": "Anuruddhatthero tadā sakko ahosi, lokanātho akittipaṇḍito.",
  "atk-s0512a1:82_0": "Tassa mahābhinikkhamanasadisaṁ nikkhantattā nekkhammapāramī. Suvisuddhasīlācāratāya",
  "atk-s0512a1:82_1": "sīlapāramī. Kāmavitakkādīnaṁ suṭṭhu vikkhambhitattā vīriyapāramī. Khantisaṁvarassa",
  "atk-s0512a1:82_2": "paramukkaṁsagamanato khantipāramī. Paṭiññānurūpaṁ paṭipattiyā saccapāramī. Sabbattha",
  "atk-s0512a1:82_3": "acalasamādānādhiṭṭhānena adhiṭṭhānapāramī. Sabbasattesu hitajjhāsayena mettāpāramī.",
  "atk-s0512a1:82_4": "Sattasaṅkhārakatavippakāresu majjhattabhāvappattiyā upekkhāpāramī. Tāsaṁ upakārānupakāre",
  "atk-s0512a1:82_5": "dhamme jānitvā anupakāre dhamme pahāya upakāradhammesu pavattāpanapurecarā sahajātā",
  "atk-s0512a1:82_6": "ca upāyakosallabhūtā atisallekhavuttisādhanī ca paññā paññāpāramīti imāpi dasa pāramiyo labbhanti.",
  "atk-s0512a1:83_0": "Dānajjhāsayassa pana atiuḷārabhāvena dānamukhena desanā pavattā. Tasmā sabbattha",
  "atk-s0512a1:83_1": "samakā mahākaruṇā, dvepi puññañāṇasambhārā, kāyasucaritādīni tīṇi bodhisattasucaritāni,",
  "atk-s0512a1:83_2": "saccādhiṭṭhānādīni cattāri adhiṭṭhānāni, ussāhādayo catasso buddhabhūmiyo, saddhādayo",
  "atk-s0512a1:83_3": "pañca mahābodhiparipācanīyā dhammā, alobhajjhāsayādayo cha bodhisattānaṁ ajjhāsayā,",
  "atk-s0512a1:83_4": "tiṇṇo tāressāmītiādayo satta paṭiññā dhammā, appicchassāyaṁ dhammo, nāyaṁ dhammo",
  "atk-s0512a1:83_5": "mahicchassātiādayo (dī. ni. 3.358; a. ni. 8.30) aṭṭha mahāpurisavitakkā (dī. ni.",
  "atk-s0512a1:83_6": "3.358), nava yonisomanasikāramūlakā dhammā, dānajjhāsayādayo dasa mahāpurisajjhāsayā,",
  "atk-s0512a1:83_7": "dānasīlādayo dasa puññakiriyavatthūnīti evamādayo ye anekasataanekasahassappabhedā",
  "atk-s0512a1:83_8": "bodhisambhārabhūtā mahābodhisattaguṇā. Te sabbepi yathārahaṁ idha niddhāretvā vattabbā.",
  "atk-s0512a1:84_0": "Api cettha mahantaṁ bhogakkhandhaṁ mahantañca ñātiparivaṭṭaṁ pahāya mahābhinikkhamanasadisaṁ",
  "atk-s0512a1:84_1": "gehato nikkhamanaṁ, nikkhamitvā pabbajitassa bahujanasammatassa sato paramappicchabhāvena",
  "atk-s0512a1:84_2": "kulesu gaṇesu ca alaggatā, accantameva lābhasakkārasilokajigucchā, pavivekābhirati,",
  "atk-s0512a1:84_3": "kāyajīvitanirapekkho pariccāgo, anāhārasseva sato divasattayampi dānapītiyā parituṭṭhassa",
  "atk-s0512a1:84_4": "nibbikārasarīrayāpanaṁ, māsadvimāsamattampi kālaṁ yācake sati āhāraṁ tatheva datvā",
  "atk-s0512a1:84_5": "‘‘dānagateneva pītisukhena sarīraṁ yāpessāmī’’ti pariccāge anolīnavuttisādhako uḷāro",
  "atk-s0512a1:84_6": "dānajjhāsayo, dānaṁ datvā puna āhārapariyeṭṭhiyā akaraṇahetubhūtā paramasallekhavuttīti",
  "atk-s0512a1:84_7": "evamādayo mahāsattassa guṇānubhāvā veditabbā. Tenetaṁ vuccati –",
  "atk-s0512a1:85": "‘‘Evaṁ acchariyā hete, abbhutā ca mahesino;",
  "atk-s0512a1:86": "Mahākāruṇikā dhīrā, sabbalokekabandhavā.",
  "atk-s0512a1:87": "‘‘Acinteyyānubhāvā ca, sadā saddhammagocarā;",
  "atk-s0512a1:88": "Bodhisattā mahāsattā, sucisallekhavuttino.",
  "atk-s0512a1:89": "‘‘Mahāvātasamuddhata-vīcimālo mahodadhi;",
  "atk-s0512a1:90": "Api laṅgheyya velantaṁ, bodhisattā na dhammataṁ.",
  "atk-s0512a1:91": "‘‘Loke sañjātavaddhāpi, na te bhāvitabhāvino;",
  "atk-s0512a1:92": "Limpanti lokadhammehi, toyena padumaṁ yathā.",
  "atk-s0512a1:93": "‘‘Yesaṁ ve attani sneho, nihīyati yathā yathā;",
  "atk-s0512a1:94": "Sattesu karuṇāsneho, vaḍḍhateva tathā tathā.",
  "atk-s0512a1:95": "‘‘Yathā cittaṁ vase hoti, na ca cittavasānugā;",
  "atk-s0512a1:96": "Tathā kammaṁ vase hoti, na ca kammavasānugā.",
  "atk-s0512a1:97": "‘‘Dosehi nābhibhūyanti, samugghātenti vā na te;",
  "atk-s0512a1:98": "Carantā bodhipariyeṭṭhiṁ, purisājāniyā budhā.",
  "atk-s0512a1:99": "‘‘Tesu cittappasādopi, dukkhato parimocaye;",
  "atk-s0512a1:100": "Pagevānukiriyā tesaṁ, dhammassa anudhammato’’ti.",
  "atk-s0512a1:101": "Paramatthadīpaniyā cariyāpiṭakasaṁvaṇṇanāya",
  "atk-s0512a1:102": "Akitticariyāvaṇṇanā niṭṭhitā.",
  "atk-s0512a1:103": "2. Saṅkhabrāhmaṇacariyāvaṇṇanā",
  "atk-s0512a1:104_0": "11-12. Dutiyasmiṁ punāparanti puna aparaṁ, na kevalamidaṁ akitticariyameva, atha",
  "atk-s0512a1:104_1": "kho puna aparaṁ aññaṁ saṅkhacariyampi pavakkhissaṁ, suṇohīti adhippāyo. Ito paresupi",
  "atk-s0512a1:104_2": "eseva nayo. Saṅkhasavhayoti saṅkhanāmo. Mahāsamuddaṁ taritukāmoti suvaṇṇabhūmiṁ gantuṁ",
  "atk-s0512a1:104_3": "nāvāya mahāsamuddaṁ taritukāmo. Upagacchāmi paṭṭananti tāmalittipaṭṭanaṁ uddissa",
  "atk-s0512a1:104_4": "gacchāmi. Sayambhuñāṇena paccekabodhiyā adhigatattā sayameva bhūtanti sayambhuṁ.",
  "atk-s0512a1:104_5": "Kilesamārādīsu kenacipi na parājitanti aparājitaṁ, tiṇṇaṁ mārānaṁ matthakaṁ madditvā",
  "atk-s0512a1:104_6": "ṭhitanti attho. Tattāya kaṭhinabhūmiyāti ghammasantāpena santattāya sakkharavālukānicitattā",
  "atk-s0512a1:104_7": "kharāya kakkhaḷāya bhūmiyā .",
  "atk-s0512a1:105_0": "13.Tanti taṁ paccekabuddhaṁ. Imamatthanti imaṁ idāni vakkhamānaṁ ‘‘idaṁ khetta’’ntiādikaṁ",
  "atk-s0512a1:105_1": "atthaṁ. Vicintayinti tadā saṅkhabrāhmaṇabhūto cintesinti satthā vadati. Tatrāyaṁ anupubbikathā –",
  "atk-s0512a1:106_0": "Atīte ayaṁ bārāṇasī moḷinī nāma ahosi. Moḷinīnagare brahmadatte rajjaṁ kārente bodhisatto",
  "atk-s0512a1:106_1": "saṅkho nāma brāhmaṇo hutvā aḍḍho mahaddhano catūsu nagaradvāresu nagaramajjhe attano",
  "atk-s0512a1:106_2": "nivesanadvāreti chasu ṭhānesu cha dānasālāyo kāretvā devasikaṁ chasatasahassāni vissajjento",
  "atk-s0512a1:106_3": "kapaṇaddhikādīnaṁ mahādānaṁ pavattesi. So ekadivasaṁ cintesi – ‘‘ahaṁ gehe dhane",
  "atk-s0512a1:106_4": "khīṇe dānaṁ dātuṁ na sakkhissāmi, aparikkhīṇeyeva dhane nāvāya suvaṇṇabhūmiṁ gantvā",
  "atk-s0512a1:106_5": "dhanaṁ āharissāmī’’ti. So nāvaṁ bhaṇḍassa pūrāpetvā puttadāraṁ āmantetvā ‘‘yāvāhaṁ",
  "atk-s0512a1:106_6": "āgacchissāmi, tāva me dānaṁ anupacchindantā pavatteyyāthā’’ti vatvā dāsakammakaraparivuto",
  "atk-s0512a1:106_7": "upāhanaṁ āruyha chattena dhāriyamānena paṭṭanagāmābhimukho pāyāsi.",
  "atk-s0512a1:107_0": "Tasmiṁ khaṇe gandhamādane eko paccekabuddho sattāhaṁ nirodhasamāpattiṁ samāpajjitvā",
  "atk-s0512a1:107_1": "nirodhasamāpattito vuṭṭhāya lokaṁ volokento taṁ dhanāharaṇatthaṁ gacchantaṁ disvā",
  "atk-s0512a1:107_2": "‘‘mahāpuriso dhanaṁ āharituṁ gacchati, bhavissati nu kho assa mahāsamudde antarāyo,",
  "atk-s0512a1:107_3": "no’’ti āvajjetvā ‘‘bhavissatī’’ti ñatvā ‘‘esa maṁ disvā chattañca upāhanañca mayhaṁ",
  "atk-s0512a1:107_4": "datvā upāhanadānanissandena samudde bhinnāya nāvāya patiṭṭhaṁ labhissati, karissāmissa",
  "atk-s0512a1:107_5": "anuggaha’’nti ākāsena gantvā tassa avidūre otaritvā majjhanhikasamaye caṇḍavātātapena",
  "atk-s0512a1:107_6": "aṅgārasanthatasadisaṁ uṇhavālukaṁ maddanto tassa abhimukhaṁ āgañchi. So taṁ disvāva",
  "atk-s0512a1:107_7": "haṭṭhatuṭṭho ‘‘puññakkhettaṁ me āgataṁ, ajja mayā ettha bījaṁ ropetuṁ vaṭṭatī’’ti",
  "atk-s0512a1:107_8": "cintesi. Tena vuttaṁ ‘‘tamahaṁ paṭipathe disvā, imamatthaṁ vicintayi’’ntiādi.",
  "atk-s0512a1:108_0": "Tattha idaṁ khettantiādi cintitākāradassanaṁ. Khettanti khittaṁ bījaṁ mahapphalabhāvakaraṇena",
  "atk-s0512a1:108_1": "tāyatīti khettaṁ, pubbaṇṇāparaṇṇaviruhanabhūmi. Idha pana khettaṁ viyāti khettaṁ,",
  "atk-s0512a1:108_2": "aggadakkhiṇeyyo paccekabuddho. Tenevāha ‘‘puññakāmassa jantuno’’ti.",
  "atk-s0512a1:109": "14.Mahāgamanti vipulaphalāgamaṁ, sassasampattidāyakanti attho. Bījaṁ na ropetīti bījaṁ na vapati.",
  "atk-s0512a1:110": "15.",
  "atk-s0512a1:111_0": "Khettavaruttamanti khettavaresupi uttamaṁ. Sīlādiguṇasampannā hi visesato ariyasāvakā",
  "atk-s0512a1:111_1": "khettavarā, tatopi aggabhūto paccekabuddho khettavaruttamo. Kāranti sakkāraṁ. Yadi",
  "atk-s0512a1:111_2": "na karomīti sambandho. Idaṁ vuttaṁ hoti – idamīdisaṁ anuttaraṁ puññakkhettaṁ labhitvā",
  "atk-s0512a1:111_3": "tattha pūjāsakkāraṁ yadi na karomi, puññena atthiko nāmāhaṁ na bhaveyyanti.",
  "atk-s0512a1:112_0": "16-17.Yathā amaccotiādīnaṁ dvinnaṁ gāthānaṁ ayaṁ saṅkhepattho – yathā nāma yo koci",
  "atk-s0512a1:112_1": "raññā muddādhikāre ṭhapito lañchanadharo amaccapuriso senāpati vā so antepure jane",
  "atk-s0512a1:112_2": "bahiddhā ca balakāyādīsu rañño yathānusiṭṭhaṁ na paṭipajjati na tesaṁ dhanadhaññaṁ",
  "atk-s0512a1:112_3": "deti, taṁ taṁ kattabbaṁ vattaṁ parihāpeti. So muddito parihāyati muddādhikāraladdhavibhavato",
  "atk-s0512a1:112_4": "paridhaṁsati, evameva ahampi puññakammassa rato laddhabbapuññaphalasaṅkhātaṁ puññakāmo",
  "atk-s0512a1:112_5": "dakkhiṇāya vipulaphalabhāvakaraṇena vipulaṁ disvāna taṁ dakkhiṇaṁ uḷāraṁ dakkhiṇeyyaṁ",
  "atk-s0512a1:112_6": "labhitvā tassa dānaṁ yadi na dadāmi puññato āyatiṁ puññaphalato ca paridhaṁsāmi.",
  "atk-s0512a1:112_7": "Tasmā idha mayā puññaṁ kātabbamevāti.",
  "atk-s0512a1:113_0": "Evaṁ pana cintetvā mahāpuriso dūratova upāhanā orohitvā vegena upasaṅkamitvā vanditvā",
  "atk-s0512a1:113_1": "‘‘bhante, mayhaṁ anuggahatthāya imaṁ rukkhamūlaṁ upagacchathā’’ti vatvā tasmiṁ rukkhamūlaṁ",
  "atk-s0512a1:113_2": "upasaṅkamante tattha vālukaṁ ussāpetvā uttarāsaṅgaṁ paññāpetvā paccekabuddhe tattha",
  "atk-s0512a1:113_3": "nisinne vanditvā vāsitaparissāvitena udakena tassa pāde dhovitvā, gandhatelena makkhetvā,",
  "atk-s0512a1:113_4": "attano upāhanaṁ puñchitvā, gandhatelena makkhetvā, tassa pāde paṭimuñcitvā ‘‘bhante,",
  "atk-s0512a1:113_5": "imaṁ upāhanaṁ āruyha, imaṁ chattaṁ matthake katvā gacchathā’’ti chattupāhanaṁ adāsi.",
  "atk-s0512a1:113_6": "Sopissa anuggahatthāya taṁ gahetvā pasādasaṁvaḍḍhanatthaṁ passantasseva vehāsaṁ uppatitvā",
  "atk-s0512a1:113_7": "gandhamādanaṁ agamāsi. Tena vuttaṁ –",
  "atk-s0512a1:114": "18.",
  "atk-s0512a1:115": " ‘‘Evāhaṁ cintayitvāna, orohitvā upāhanā;",
  "atk-s0512a1:116": "Tassa pādāni vanditvā, adāsiṁ chattupāhana’’nti.",
  "atk-s0512a1:117_0": "Bodhisatto taṁ disvā ativiya pasannacitto paṭṭanaṁ gantvā nāvaṁ abhiruhi. Athassa",
  "atk-s0512a1:117_1": "mahāsamuddaṁ tarantassa sattame divase nāvā vivaramadāsi. Udakaṁ ussiñcituṁ nāsakkhiṁsu.",
  "atk-s0512a1:117_2": "Mahājano maraṇabhayabhīto attano attano devatā namassitvā mahāviravaṁ viravi. Bodhisatto",
  "atk-s0512a1:117_3": "ekaṁ upaṭṭhākaṁ gahetvā sakalasarīraṁ telena makkhetvā sappinā saddhiṁ sakkharacuṇṇāni",
  "atk-s0512a1:117_4": "yāvadatthaṁ khāditvā tampi khādāpetvā tena saddhiṁ kūpakayaṭṭhimatthakaṁ āruyha ‘‘imāya",
  "atk-s0512a1:117_5": "disāya amhākaṁ nagara’’nti disaṁ vavatthapetvā macchakacchapaparipanthato attānaṁ",
  "atk-s0512a1:117_6": "saccādhiṭṭhānena pamocento tena saddhiṁ usabhamattaṭṭhānaṁ atikkamitvā patitvā samuddaṁ",
  "atk-s0512a1:117_7": "tarituṁ ārabhi. Mahājano pana tattheva vināsaṁ pāpuṇi. Tassa tarantasseva satta divasā",
  "atk-s0512a1:117_8": "gatā. So tasmimpi kāle loṇodakena mukhaṁ vikkhāletvā uposathiko ahosiyeva.",
  "atk-s0512a1:118_0": "Tadā pana īdisānaṁ purisavisesānaṁ rakkhaṇatthāya catūhi lokapālehi ṭhapitā maṇimekhalā",
  "atk-s0512a1:118_1": "nāma devadhītā attano issariyena sattāhaṁ pamajjitvā sattame divase taṁ disvā ‘‘sacāyaṁ",
  "atk-s0512a1:118_2": "idha marissa, ativiya gārayhā abhavissa’’nti saṁviggahadayā suvaṇṇapātiyā dibbabhojanassa",
  "atk-s0512a1:118_3": "pūretvā vegenāgantvā ‘‘brāhmaṇa, idaṁ dibbabhojanaṁ bhuñjā’’ti āha. So taṁ ulloketvā",
  "atk-s0512a1:118_4": "‘‘nāhaṁ bhuñjāmi, uposathikomhī’’ti paṭikkhipitvā taṁ pucchanto –",
  "atk-s0512a1:119": "‘‘Yaṁ tvaṁ sukhenābhisamekkhase maṁ, bhuñjassu bhattaṁ iti maṁ vadesi;",
  "atk-s0512a1:120": "Pucchāmi taṁ nāri mahānubhāve, devī nusi tvaṁ uda mānusī nū’’ti. (jā. 1.10.42) –",
  "atk-s0512a1:121": "Āha. Sā tassa paṭivacanaṁ dentī –",
  "atk-s0512a1:122": "‘‘Devī ahaṁ saṅkha mahānubhāvā, idhāgatā sāgaravārimajjhe;",
  "atk-s0512a1:123": "Anukampikā no ca paduṭṭhacittā, taveva atthāya idhāgatāsmi.",
  "atk-s0512a1:124": "‘‘Idhannapānaṁ sayanāsanañca, yānāni nānāvividhāni saṅkha;",
  "atk-s0512a1:125": "Sabbassa tyāhaṁ paṭipādayāmi, yaṁ kiñci tuyhaṁ manasābhipatthita’’nti. (jā. 1.10.43-44) –",
  "atk-s0512a1:126_0": "Imā gāthā abhāsi. Taṁ sutvā mahāsatto ‘‘ayaṁ devadhītā samuddapiṭṭhe mayhaṁ ‘idañcidañca",
  "atk-s0512a1:126_1": "dammī’ti vadati, yañcesā mayhaṁ deti, tampi mama puññeneva, taṁ pana puññaṁ ayaṁ",
  "atk-s0512a1:126_2": "devadhītā jānāti nu kho, udāhu na jānāti, pucchissāmi tāva na’’nti cintetvā pucchanto imaṁ gāthamāha –",
  "atk-s0512a1:127": "‘‘Yaṁ kiñci yiṭṭhañca hutañca mayhaṁ, sabbassa no issarā tvaṁ sugatte;",
  "atk-s0512a1:128": "Sussoṇi subbhūru vilaggamajjhe, kissa me kammassa ayaṁ vipāko’’ti. (jā. 1.10.45);",
  "atk-s0512a1:129_0": "Tattha yiṭṭhanti dānavasena yajitaṁ. Hutanti āhunapāhunavasena dinnaṁ. Sabbassa no",
  "atk-s0512a1:129_1": "issarā tvanti amhākaṁ puññakammassa sabbassa tvaṁ issarā, ‘‘ayaṁ imassa vipāko, ayaṁ",
  "atk-s0512a1:129_2": "imassā’’ti byākarituṁ samatthā. Sussoṇīti sundarajaghane. Subbhūrūti sundarehi bhamukehi",
  "atk-s0512a1:129_3": "ūrūhi ca samannāgate. Vilaggamajjheti vilaggatanumajjhe. Kissa meti mayā katakammesu",
  "atk-s0512a1:129_4": "katarakammassa ayaṁ vipāko, yenāhaṁ appatiṭṭhe mahāsamudde ajja patiṭṭhaṁ labhāmīti.",
  "atk-s0512a1:130_0": "Taṁ sutvā devadhītā ‘‘ayaṁ brāhmaṇo ‘yaṁ attanā kusalakammaṁ kataṁ, taṁ kammaṁ na",
  "atk-s0512a1:130_1": "jānātī’ti saññāya pucchati maññe, kathessāmi na’’nti nāvābhiruhanadivase paccekabuddhassa",
  "atk-s0512a1:130_2": "chattupāhanadānapuññameva tassa kāraṇanti kathentī –",
  "atk-s0512a1:131": "‘‘Ghamme pathe brāhmaṇa ekabhikkhuṁ, ugghaṭṭapādaṁ tasitaṁ kilantaṁ;",
  "atk-s0512a1:132": "Paṭipādayī saṅkha upāhanāni, sā dakkhiṇā kāmaduhā tavajjā’’ti. (jā. 1.10.46) –",
  "atk-s0512a1:133": "Gāthamāha.",
  "atk-s0512a1:134_0": "Tattha ekabhikkhunti ekaṁ paccekabuddhaṁ sandhāyāha. Ugghaṭṭapādanti uṇhavālukāya",
  "atk-s0512a1:134_1": "ghaṭṭapādaṁ, vibādhitapādanti attho. Tasitanti pipāsitaṁ. Paṭipādayīti paṭipādesi",
  "atk-s0512a1:134_2": "yojesi. Kāmaduhāti sabbakāmadāyikā.",
  "atk-s0512a1:135": "Taṁ sutvā mahāsatto ‘‘evarūpepi nāma appatiṭṭhe mahāsamudde mayā dinnaṁ chattupāhanadānaṁ mama sabbakāmadadaṁ jātaṁ aho sudinna’’nti tuṭṭhacitto –",
  "atk-s0512a1:136": "‘‘Sā hotu nāvā phalakūpapannā, anavassutā erakavātayuttā;",
  "atk-s0512a1:137": "Aññassa yānassa na hettha bhūmi, ajjeva maṁ moḷiniṁ pāpayassū’’ti. (jā. 1.10.47) –",
  "atk-s0512a1:138": "Gāthamāha.",
  "atk-s0512a1:139": "Tattha phalakūpapannāti mahānāvatāya bahūhi phalakehi upetā. Udakappavesanābhāvena anavassutā. Sammā gahetvā gamanakavātena erakavātayuttā.",
  "atk-s0512a1:140_0": "Devadhītā tassa vacanaṁ sutvā tuṭṭhahaṭṭhā dīghato aṭṭhausabhaṁ vitthārato catuusabhaṁ",
  "atk-s0512a1:140_1": "gambhīrato vīsatiyaṭṭhikaṁ sattaratanamayaṁ nāvaṁ māpetvā kūpaphiyārittayuttāni indanīlarajatasuvaṇṇamayādīni",
  "atk-s0512a1:140_2": "nimminitvā sattannaṁ ratanānaṁ pūretvā brāhmaṇaṁ āliṅgetvā nāvaṁ āropesi, upaṭṭhākaṁ",
  "atk-s0512a1:140_3": "panassa na olokesi. Brāhmaṇo attanā katakalyāṇato tassa pattiṁ adāsi, so anumodi.",
  "atk-s0512a1:140_4": "Atha devadhītā tampi āliṅgetvā nāvāya patiṭṭhāpetvā taṁ nāvaṁ moḷinīnagaraṁ netvā",
  "atk-s0512a1:140_5": "brāhmaṇassa ghare dhanaṁ patiṭṭhāpetvā attano vasanaṭṭhānameva agamāsi. Tenāha bhagavā –",
  "atk-s0512a1:141": "‘‘Sā tattha vittā sumanā patītā, nāvaṁ sucittaṁ abhinimminitvā;",
  "atk-s0512a1:142": "Ādāya saṅkhaṁ purisena saddhiṁ, upānayī nagaraṁ sādhuramma’’nti. (jā. 1.10.48);",
  "atk-s0512a1:143_0": "Mahāpurisassa hi cittasampattiyā paccekabuddhassa ca nirodhato vuṭṭhitabhāvena sattasu",
  "atk-s0512a1:143_1": "cetanāsu ādicetanā diṭṭhadhammavedanīyā atiuḷāraphalā ca jātā. Idampi tassa dānassa",
  "atk-s0512a1:143_2": "appamattaphalanti daṭṭhabbaṁ. Aparimāṇaphalañhi taṁ dānaṁ bodhisambhārabhūtaṁ. Tena vuttaṁ –",
  "atk-s0512a1:144": "19.",
  "atk-s0512a1:145": " ‘‘Tenevāhaṁ sataguṇato, sukhumālo sukhedhito;",
  "atk-s0512a1:146": "Api ca dānaṁ paripūrento, evaṁ tassa adāsaha’’nti.",
  "atk-s0512a1:147_0": "Tattha tenāti tato paccekabuddhato, sataguṇatoti sataguṇena ahaṁ tadā saṅkhabhūto",
  "atk-s0512a1:147_1": "sukhumālo, tasmā sukhedhito sukhasaṁvaḍḍho, api ca evaṁ santepi dānaṁ paripūrento,",
  "atk-s0512a1:147_2": "evaṁ mayhaṁ dānapāramī paripūretūti tassa paccekabuddhassa attano sarīradukkhaṁ anapekkhitvā",
  "atk-s0512a1:147_3": "chattupāhanaṁ adāsinti attano dānajjhāsayassa uḷārabhāvaṁ satthā pavedesi.",
  "atk-s0512a1:148": "Bodhisattopi yāvajīvaṁ amitadhanagehaṁ ajjhāvasanto bhiyyosomattāya dānāni datvā sīlāni rakkhitvā āyupariyosāne sapariso devanagaraṁ pūresi.",
  "atk-s0512a1:149": "Tadā devadhītā uppalavaṇṇā ahosi, puriso ānandatthero, lokanātho saṅkhabrāhmaṇo.",
  "atk-s0512a1:150_0": "Tassa suvisuddhaniccasīlauposathasīlādivasena sīlapāramī dānasīlādīnaṁ paṭipakkhato",
  "atk-s0512a1:150_1": "nikkhantattā kusaladhammavasena nekkhammapāramī, dānādinipphādanatthaṁ abbhussahanavasena",
  "atk-s0512a1:150_2": "tathā mahāsamuddataraṇavāyāmavasena ca vīriyapāramī, tadatthaṁ adhivāsanakhantivasena",
  "atk-s0512a1:150_3": "khantipāramī, paṭiññānurūpappaṭipattiyā saccapāramī, sabbattha acalasamādānādhiṭṭhānavasena",
  "atk-s0512a1:150_4": "adhiṭṭhānapāramī, sabbasattesu hitajjhāsayavasena mettāpāramī, sattasaṅkhārakatavippakāresu",
  "atk-s0512a1:150_5": "majjhattabhāvappattiyā upekkhāpāramī, sabbapāramīnaṁ upakārānupakāre dhamme jānitvā",
  "atk-s0512a1:150_6": "anupakāre dhamme pahāya upakāradhammesu pavattāpanapurecarā sahajātā ca upāyakosallabhūtā",
  "atk-s0512a1:150_7": "paññā paññāpāramīti imāpi pāramiyo labbhanti.",
  "atk-s0512a1:151_0": "Dānajjhāsayassa pana atiuḷārabhāvena dānapāramīvasena desanā pavattā. Yasmā cettha",
  "atk-s0512a1:151_1": "dasa pāramiyo labbhanti, tasmā heṭṭhā vuttā mahākaruṇādayo bodhisattaguṇā idhāpi",
  "atk-s0512a1:151_2": "yathārahaṁ niddhāretabbā. Tathā attano bhogasukhaṁ anapekkhitvā mahākaruṇāya ‘‘dānapāramiṁ",
  "atk-s0512a1:151_3": "pūressāmī’’ti dānasambhārasaṁharaṇatthaṁ samuddataraṇaṁ, tattha ca samuddapatitassapi",
  "atk-s0512a1:151_4": "uposathādhiṭṭhānaṁ, sīlakhaṇḍabhayena devadhītāyapi upagatāya āhārānāharaṇanti evamādayo",
  "atk-s0512a1:151_5": "mahāsattassa guṇā veditabbā. Idāni vakkhamānesu sesacaritesu imināva nayena guṇaniddhāraṇaṁ",
  "atk-s0512a1:151_6": "veditabbaṁ . Tattha tattha visesamattameva vakkhāma. Tenetaṁ vuccati –",
  "atk-s0512a1:152": "‘‘Evaṁ acchariyā hete, abbhutā ca mahesino…pe…;",
  "atk-s0512a1:153": "Pagevānukiriyā tesaṁ, dhammassa anudhammato’’ti.",
  "atk-s0512a1:154": "Saṅkhabrāhmaṇacariyāvaṇṇanā niṭṭhitā.",
  "atk-s0512a1:155": "3. Kururājacariyāvaṇṇanā",
  "atk-s0512a1:156": "20.",
  "atk-s0512a1:157_0": "Tatiye indapatthe puruttameti indapatthanāmake kururaṭṭhassa puravare uttamanagare.",
  "atk-s0512a1:157_1": "Rājāti dhammena samena catūhi saṅgahavatthūhi parisaṁ rañjetīti rājā. Kusale dasahupāgatoti",
  "atk-s0512a1:157_2": "kusalehi dasahi samannāgato, dānādīhi dasahi puññakiriyavatthūhi, dasahi kusalakammapathehi vā yuttoti attho.",
  "atk-s0512a1:158_0": "21.Kaliṅgaraṭṭhavisayāti kaliṅgaraṭṭhasaṅkhātavisayā. Brāhmaṇā upagañchu manti kaliṅgarājena",
  "atk-s0512a1:158_1": "uyyojitā aṭṭha brāhmaṇā maṁ upasaṅkamiṁsu. Upasaṅkamitvā ca pana āyācuṁ maṁ hatthināganti",
  "atk-s0512a1:158_2": "hatthibhūtaṁ mahānāgaṁ maṁ āyāciṁsu. Dhaññanti dhanāyitabbasirisobhaggappattaṁ lakkhaṇasampannaṁ.",
  "atk-s0512a1:158_3": "Maṅgalasammatanti tāyayeva lakkhaṇasampattiyā maṅgalaṁ abhivuḍḍhikāraṇanti abhisammataṁ janehi.",
  "atk-s0512a1:159_0": "22.Avuṭṭhikoti vassarahito. Dubbhikkhoti dullabhabhojano. Chātako mahāti mahatī jighacchābādhā",
  "atk-s0512a1:159_1": "vattatīti attho. Dadāhīti dehi. Nīlanti nīlavaṇṇaṁ. Añjanasavhayanti añjanasaddena",
  "atk-s0512a1:159_2": "avhātabbaṁ, añjananāmakanti attho. Idaṁ vuttaṁ hoti – amhākaṁ kaliṅgaraṭṭhaṁ avuṭṭhikaṁ,",
  "atk-s0512a1:159_3": "tena idāni mahādubbhikkhaṁ tattha mahantaṁ chātakabhayaṁ uppannaṁ, tassa vūpasamatthāya",
  "atk-s0512a1:159_4": "imaṁ añjanagirisaṅkāsaṁ tuyhaṁ añjananāmakaṁ maṅgalahatthiṁ dehi, imasmiñhi tattha",
  "atk-s0512a1:159_5": "nīte devo vassissati, tena taṁ sabbabhayaṁ vūpasammissatīti. Tatrāyaṁ anupubbikathā –",
  "atk-s0512a1:160_0": "Atīte kururaṭṭhe indapatthanagare bodhisatto kururājassa aggamahesiyā kucchimhi paṭisandhiṁ",
  "atk-s0512a1:160_1": "gahetvā anupubbena viññutaṁ patto, takkasilaṁ gantvā yogavihitāni sippāyatanāni vijjāṭṭhānāni",
  "atk-s0512a1:160_2": "ca uggahetvā paccāgato pitarā uparajje ṭhapito, aparabhāge pitu accayena rajjaṁ patvā",
  "atk-s0512a1:160_3": "dasa rājadhamme akopento dhammena rajjaṁ kāresi dhanañjayo nāma nāmena. So catūsu",
  "atk-s0512a1:160_4": "nagaradvāresu nagaramajjhe nivesanadvāreti cha dānasālāyo kāretvā devasikaṁ chasatasahassaṁ",
  "atk-s0512a1:160_5": "dhanaṁ vissajjento sakalajambudīpaṁ unnaṅgalaṁ katvā dānaṁ adāsi. Tassa dānajjhāsayatā",
  "atk-s0512a1:160_6": "dānābhirati sakalajambudīpaṁ patthari.",
  "atk-s0512a1:161_0": "Tasmiṁ kāle kaliṅgaraṭṭhe dubbhikkhabhayaṁ chātakabhayaṁ rogabhayanti tīṇi bhayāni",
  "atk-s0512a1:161_1": "uppajjiṁsu. Sakalaraṭṭhavāsino dantapuraṁ gantvā rājabhavanadvāre ukkuṭṭhimakaṁsu",
  "atk-s0512a1:161_2": "‘‘devaṁ vassāpehi devā’’ti. Rājā taṁ sutvā ‘‘kiṁkāraṇā ete viravantī’’ti amacce pucchi.",
  "atk-s0512a1:161_3": "Amaccā rañño tamatthaṁ ārocesuṁ. Rājā porāṇakarājāno deve avassante kiṁ karontīti.",
  "atk-s0512a1:161_4": "‘‘Devo vassatū’’ti dānaṁ datvā uposathaṁ adhiṭṭhāya samādinnasīlā sirigabbhaṁ pavisitvā",
  "atk-s0512a1:161_5": "dabbasanthare sattāhaṁ nipajjantīti. Taṁ sutvā tathā akāsi. Devo na vassi, evaṁ rājā",
  "atk-s0512a1:161_6": "ahaṁ mayā kattabbakiccaṁ akāsiṁ, devo na vassati, kinti karomāti. Deva, indapatthanagare",
  "atk-s0512a1:161_7": "dhanañjayassa nāma kururājassa maṅgalahatthimhi ānīte devo vassissatīti . So rājā",
  "atk-s0512a1:161_8": "balavāhanasampanno duppasaho, kathamassa hatthiṁ ānessāmāti. Mahārāja, tena saddhiṁ",
  "atk-s0512a1:161_9": "yuddhakiccaṁ natthi, dānajjhāsayo so rājā dānābhirato yācito samāno alaṅkatasīsampi",
  "atk-s0512a1:161_10": "chinditvā pasādasampannāni akkhīnipi uppāṭetvā sakalarajjampi niyyātetvā dadeyya,",
  "atk-s0512a1:161_11": "hatthimhi vattabbameva natthi, avassaṁ yācito samāno dassatīti. Ke pana yācituṁ samatthāti?",
  "atk-s0512a1:161_12": "Brāhmaṇā, mahārājāti. Rājā aṭṭha brāhmaṇe pakkosāpetvā sakkārasammānaṁ katvā paribbayaṁ",
  "atk-s0512a1:161_13": "datvā hatthiyācanatthaṁ pesesi. Te sabbattha ekarattivāsena turitagamanaṁ gantvā",
  "atk-s0512a1:161_14": "katipāhaṁ nagaradvāre dānasālāsu bhuñjantā sarīraṁ santappetvā rañño dānaggaṁ āgamanapathe",
  "atk-s0512a1:161_15": "kālaṁ āgamayamānā pācīnadvāre aṭṭhaṁsu.",
  "atk-s0512a1:162_0": "Bodhisattopi pātova nhātānulitto sabbālaṅkārappaṭimaṇḍito alaṅkatavaravāraṇakhandhagato",
  "atk-s0512a1:162_1": "mahantena rājānubhāvena dānasālaṁ gantvā otaritvā sattaṭṭhajanānaṁ sahatthena dānaṁ",
  "atk-s0512a1:162_2": "datvā ‘‘imināva nīhārena dethā’’ti vatvā hatthiṁ abhiruhitvā dakkhiṇadvāraṁ agamāsi.",
  "atk-s0512a1:162_3": "Brāhmaṇā pācīnadvāre ārakkhassa balavatāya okāsaṁ alabhitvā dakkhiṇadvāraṁ gantvā",
  "atk-s0512a1:162_4": "rājānaṁ āgacchantaṁ ullokayamānā dvārato nātidūre unnataṭṭhāne ṭhitā sampattaṁ rājānaṁ",
  "atk-s0512a1:162_5": "hatthe ukkhipitvā jayāpesuṁ. Rājā vajiraṅkusena vāraṇaṁ nivattetvā tesaṁ santikaṁ",
  "atk-s0512a1:162_6": "gantvā te brāhmaṇe ‘‘kiṁ icchathā’’ti pucchi. Brāhmaṇā ‘‘kaliṅgaraṭṭhaṁ dubbhikkhabhayena",
  "atk-s0512a1:162_7": "chātakabhayena rogabhayena ca upaddutaṁ. So upaddavo imasmiṁ tava maṅgalahatthimhi",
  "atk-s0512a1:162_8": "nīte vūpasammissati. Tasmā imaṁ añjanavaṇṇaṁ nāgaṁ amhākaṁ dehī’’ti āhaṁsu. Tamatthaṁ",
  "atk-s0512a1:162_9": "pakāsento satthā āha ‘‘kaliṅgaraṭṭhavisayā…pe… añjanasavhaya’’nti. Tassattho vutto eva.",
  "atk-s0512a1:163_0": "Atha bodhisatto ‘‘na metaṁ patirūpaṁ, yaṁ me yācakānaṁ manorathavighāto siyā, mayhañca",
  "atk-s0512a1:163_1": "samādānabhedo siyā’’ti hatthikkhandhato otaritvā ‘‘sace analaṅkataṭṭhānaṁ atthi,",
  "atk-s0512a1:163_2": "alaṅkaritvā dassāmī’’ti samantato oloketvā analaṅkataṭṭhānaṁ adisvā soṇḍāya naṁ gahetvā",
  "atk-s0512a1:163_3": "brāhmaṇānaṁ hatthesu ṭhapetvā ratanabhiṅgārena pupphagandhavāsitaṁ udakaṁ pātetvā",
  "atk-s0512a1:163_4": "adāsi. Tena vuttaṁ –",
  "atk-s0512a1:164": "23.",
  "atk-s0512a1:165": " ‘‘Na me yācakamanuppatte, paṭikkhepo anucchavo;",
  "atk-s0512a1:166": "Mā me bhijji samādānaṁ, dassāmi vipulaṁ gajaṁ.",
  "atk-s0512a1:167": "24.",
  "atk-s0512a1:168": " ‘‘Nāgaṁ gahetvā soṇḍāya, bhiṅgāre ratanāmaye;",
  "atk-s0512a1:169": "Jalaṁ hatthe ākiritvā, brāhmaṇānaṁ adaṁ gaja’’nti.",
  "atk-s0512a1:170_0": "Tattha yācakamanuppatteti yācake anuppatte. Anucchavoti anucchaviko patirūpo. Mā",
  "atk-s0512a1:170_1": "me bhijji samādānanti sabbaññutaññāṇatthāya sabbassa yācakassa sabbaṁ anavajjaṁ icchitaṁ",
  "atk-s0512a1:170_2": "dadanto dānapāramiṁ pūressāmīti yaṁ mayhaṁ samādānaṁ, taṁ mā bhijji. Tasmā dassāmi",
  "atk-s0512a1:170_3": "vipulaṁ gajanti mahantaṁ imaṁ maṅgalahatthiṁ dassāmīti. Adanti adāsiṁ.",
  "atk-s0512a1:171": "25.",
  "atk-s0512a1:172_0": "Tasmiṁ pana hatthimhi dinne amaccā bodhisattaṁ etadavocuṁ – ‘‘kasmā, mahārāja, maṅgalahatthiṁ",
  "atk-s0512a1:172_1": "dadattha, nanu añño hatthī dātabbo, raññā nāma evarūpo opavayho maṅgalahatthī issariyaṁ",
  "atk-s0512a1:172_2": "abhivijayañca ākaṅkhantena na dātabbo’’ti . Mahāsatto yaṁ maṁ yācakā yācanti, tadeva",
  "atk-s0512a1:172_3": "mayā dātabbaṁ, sace pana maṁ rajjaṁ yāceyyuṁ, rajjampi tesaṁ dadeyyaṁ, mayhaṁ rajjatopi",
  "atk-s0512a1:172_4": "jīvitatopi sabbaññutaññāṇameva piyataraṁ, tasmā taṁ hatthiṁ adāsinti āha. Tena vuttaṁ",
  "atk-s0512a1:172_5": "‘‘tassa nāge padinnamhī’’tiādi. Tattha tassāti tassa tena, tasmiṁ nāge hatthimhi dinne.",
  "atk-s0512a1:173_0": "26.Maṅgalasampannanti maṅgalaguṇehi samannāgataṁ. Saṅgāmavijayuttamanti saṅgāmavijayā",
  "atk-s0512a1:173_1": "uttamaṁ, saṅgāmavijaye vā uttamaṁ padhānaṁ pavaraṁ nāgaṁ. Kiṁ te rajjaṁkarissatīti",
  "atk-s0512a1:173_2": "tasmiṁ nāge apagate tava rajjaṁ kiṁ karissati, rajjakiccaṁ na karissati, rajjampi",
  "atk-s0512a1:173_3": "apagatamevāti dasseti.",
  "atk-s0512a1:174_0": "27.Rajjampi me dade sabbanti tiṭṭhatu nāgo tiracchānagato, idaṁ me sabbaṁ kururaṭṭhampi",
  "atk-s0512a1:174_1": "yācakānaṁ dadeyyaṁ. Sarīraṁ dajjamattanoti rajjepi vā kiṁ vattabbaṁ, attano sarīrampi",
  "atk-s0512a1:174_2": "yācakānaṁ dadeyyaṁ, sabbopi hi me ajjhattikabāhiro pariggaho lokahitatthameva mayā",
  "atk-s0512a1:174_3": "pariccatto. Yasmā sabbaññutaṁ piyaṁ mayhaṁ sabbaññutā ca dānapāramiṁ ādiṁ katvā sabbapāramiyo",
  "atk-s0512a1:174_4": "apūrentena na sakkā laddhuṁ, tasmā nāgaṁ adāsiṁ ahanti dasseti.",
  "atk-s0512a1:175_0": "Evampi tasmiṁ nāge ānīte kaliṅgaraṭṭhe devo na vassateva. Kaliṅgarājā ‘‘idānipi na",
  "atk-s0512a1:175_1": "vassati, kiṁ nu kho kāraṇa’’nti pucchitvā ‘‘kururājā garudhamme rakkhati, tenassa",
  "atk-s0512a1:175_2": "raṭṭhe anvaddhamāsaṁ anudasāhaṁ devo vassati, rañño guṇānubhāvo esa, na imassa tiracchānagatassā’’ti",
  "atk-s0512a1:175_3": "jānitvā ‘‘mayampi garudhamme rakkhissāma, gacchatha dhanañcayakorabyassa santike",
  "atk-s0512a1:175_4": "te suvaṇṇapaṭṭe likhāpetvā ānethā’’ti amacce pesesi. Garudhammā vuccanti pañca sīlāni,",
  "atk-s0512a1:175_5": "tāni bodhisatto suparisuddhāni katvā rakkhati, yathā ca bodhisatto. Evamassa mātā",
  "atk-s0512a1:175_6": "aggamahesī, kaniṭṭhabhātā uparājā, purohito brāhmaṇo, rajjuggāhako amacco, sārathi",
  "atk-s0512a1:175_7": "seṭṭhi, doṇamāpako dovāriko, nagarasobhinī vaṇṇadāsīti. Tena vuttaṁ –",
  "atk-s0512a1:176": "‘‘Rājā mātā mahesī ca, uparājā purohito;",
  "atk-s0512a1:177": "Rajjuggāho sārathī seṭṭhi, doṇo dovāriko tathā;",
  "atk-s0512a1:178": "Gaṇikā te ekādasa, garudhamme patiṭṭhitā’’ti.",
  "atk-s0512a1:179_0": "Te amaccā bodhisattaṁ upasaṅkamitvā vanditvā tamatthaṁ ārocesuṁ. Mahāsatto ‘‘mayhaṁ",
  "atk-s0512a1:179_1": "garudhamme kukkuccaṁ atthi, mātā pana me surakkhitaṁ rakkhati, tassā santike gaṇhathā’’ti",
  "atk-s0512a1:179_2": "vatvā tehi ‘‘mahārāja, kukkuccaṁ nāma sikkhākāmassa sallekhavuttino hoti, detha no’’ti",
  "atk-s0512a1:179_3": "yācito ‘‘pāṇo na hantabbo, adinnaṁ na ādātabbaṁ, kāmesumicchācāro na caritabbo, musā",
  "atk-s0512a1:179_4": "na bhaṇitabbaṁ, majjaṁ na pātabba’’nti suvaṇṇapaṭṭe likhāpetvā ‘‘evaṁ santepi mātu",
  "atk-s0512a1:179_5": "santike gaṇhathā’’ti āha.",
  "atk-s0512a1:180_0": "Dūtā rājānaṁ vanditvā tassā santikaṁ gantvā ‘‘devi, tumhe kira garudhammaṁ rakkhatha,",
  "atk-s0512a1:180_1": "taṁ no dethā’’ti vadiṁsu. Bodhisattassa mātāpi tatheva attano kukkuccassa atthibhāvaṁ",
  "atk-s0512a1:180_2": "vatvāva tehi yācitā adāsi. Tathā mahesiādayopi. Te sabbesampi santike suvaṇṇapaṭṭe",
  "atk-s0512a1:180_3": "garudhamme likhāpetvā dantapuraṁ gantvā kaliṅgarañño datvā taṁ pavattiṁ ārocesuṁ.",
  "atk-s0512a1:180_4": "Sopi rājā tasmiṁ dhamme vattamāno pañca sīlāni pūresi. Tato sakalakaliṅgaraṭṭhe devo",
  "atk-s0512a1:180_5": "vassi. Tīṇi bhayāni vūpasantāni. Raṭṭhaṁ khemaṁ subhikkhaṁ ahosi. Bodhisatto yāvajīvaṁ",
  "atk-s0512a1:180_6": "dānādīni puññāni katvā sapariso saggapuraṁ pūresi.",
  "atk-s0512a1:181": "Tadā gaṇikādayo uppalavaṇṇādayo ahesuṁ. Vuttañhetaṁ –",
  "atk-s0512a1:182": "‘‘Gaṇikā uppalavaṇṇā, puṇṇo dovāriko tadā;",
  "atk-s0512a1:183": "Rajjuggāho ca kaccāno, doṇamāpako ca kolito.",
  "atk-s0512a1:184": "‘‘Sāriputto tadā seṭṭhi, anuruddho ca sārathi;",
  "atk-s0512a1:185": "Brāhmaṇo kassapo thero, uparājānandapaṇḍito.",
  "atk-s0512a1:186": "‘‘Mahesī rāhulamātā, māyādevī janettikā;",
  "atk-s0512a1:187": "Kururājā bodhisatto, evaṁ dhāretha jātaka’’nti. (dha. pa. aṭṭha. 2.361 haṁsaghātakabhikkhuvatthu);",
  "atk-s0512a1:188": "Idhāpi nekkhammapāramiādayo sesadhammā ca vuttanayeneva niddhāretabbāti.",
  "atk-s0512a1:189": "Kururājacariyāvaṇṇanā niṭṭhitā.",
  "atk-s0512a1:190": "4. Mahāsudassanacariyāvaṇṇanā",
  "atk-s0512a1:191_0": "28. Catutthe kusāvatimhi nagareti kusāvatīnāmake nagare, yasmiṁ ṭhāne etarahi kusinārā",
  "atk-s0512a1:191_1": "niviṭṭhā. Mahīpatīti khattiyo, nāmena mahāsudassano nāma. Cakkavattīti cakkaratanaṁ",
  "atk-s0512a1:191_2": "vatteti catūhi vā sampatticakkehi vattati, tehi ca paraṁ pavatteti, parahitāya ca",
  "atk-s0512a1:191_3": "iriyāpathacakkānaṁ vatto etasmiṁ atthītipi cakkavattī. Atha vā catūhi acchariyadhammehi",
  "atk-s0512a1:191_4": "saṅgahavatthūhi ca samannāgatena, parehi anabhibhavanīyassa anatikkamanīyassa āṇāsaṅkhātassa",
  "atk-s0512a1:191_5": "cakkassa vatto etasmiṁ atthītipi cakkavattī. Pariṇāyakaratanapubbaṅgamena hatthiratanādipamukhena",
  "atk-s0512a1:191_6": "mahābalakāyena puññānubhāvanibbattena kāyabalena ca samannāgatattā mahabbalo. Yadā",
  "atk-s0512a1:191_7": "āsinti sambandho. Tatrāyaṁ anupubbikathā –",
  "atk-s0512a1:192_0": "Atīte kira mahāpuriso sudassanattabhāvato tatiye attabhāve gahapatikule nibbatto",
  "atk-s0512a1:192_1": "dharamānakassa buddhassa sāsane ekaṁ theraṁ araññavāsaṁ vasantaṁ attano kammena araññaṁ",
  "atk-s0512a1:192_2": "paviṭṭho rukkhamūle nisinnaṁ disvā ‘‘idha mayā ayyassa paṇṇasālaṁ kātuṁ vaṭṭatī’’ti",
  "atk-s0512a1:192_3": "cintetvā attano kammaṁ pahāya dabbasambhāraṁ chinditvā nivāsayoggaṁ paṇṇasālaṁ katvā",
  "atk-s0512a1:192_4": "dvāraṁ yojetvā kaṭṭhattharaṇaṁ katvā ‘‘karissati nu kho paribhogaṁ, na nu kho karissatī’’ti",
  "atk-s0512a1:192_5": "ekamante nisīdi. Thero antogāmato āgantvā paṇṇasālaṁ pavisitvā kaṭṭhattharaṇe nisīdi.",
  "atk-s0512a1:192_6": "Mahāsattopi naṁ upasaṅkamitvā ‘‘phāsukā, bhante, paṇṇasālā’’ti pucchi. Phāsukā, bhaddamukha,",
  "atk-s0512a1:192_7": "pabbajitasāruppāti. Vasissatha, bhante, idhāti? Āma, upāsakāti. So adhivāsanākāreneva",
  "atk-s0512a1:192_8": "‘‘vasissatī’’ti ñatvā ‘‘nibaddhaṁ mayhaṁ gharadvāraṁ āgantabba’’nti paṭijānāpetvā",
  "atk-s0512a1:192_9": "niccaṁ attano ghareyeva bhattavissaggaṁ kārāpesi. So paṇṇasālāyaṁ kaṭasārakaṁ pattharitvā",
  "atk-s0512a1:192_10": "mañcapīṭhaṁ paññapesi, apassenaṁ nikkhipi, pādakaṭhalikaṁ ṭhapesi, pokkharaṇiṁ khaṇi,",
  "atk-s0512a1:192_11": "caṅkamaṁ katvā vālukaṁ okiri, parissayavinodanatthaṁ paṇṇasālaṁ kaṇṭakavatiyā parikkhipi,",
  "atk-s0512a1:192_12": "tathā pokkharaṇiṁ caṅkamañca. Tesaṁ antovatipariyante tālapantiyo ropesi. Evamādinā",
  "atk-s0512a1:192_13": "āvāsaṁ niṭṭhāpetvā therassa ticīvaraṁ ādiṁ katvā sabbaṁ samaṇaparikkhāraṁ adāsi.",
  "atk-s0512a1:192_14": "Therassa hi tadā bodhisattena ticīvarapiṇḍapātapattathālakaparissāvanadhamakaraṇaparibhogabhājanachattupāhanaudakatumbasūcikattara-",
  "atk-s0512a1:192_15": "yaṭṭhiārakaṇṭakapipphalinakhacchedanapadīpeyyādi pabbajitānaṁ paribhogajātaṁ adinnaṁ",
  "atk-s0512a1:192_16": "nāma nāhosi. So pañca sīlāni rakkhanto uposathaṁ karonto yāvajīvaṁ theraṁ upaṭṭhahi.",
  "atk-s0512a1:192_17": "Thero tattheva vasanto arahattaṁ patvā parinibbāyi.",
  "atk-s0512a1:193_0": "29. Bodhisattopi yāvatāyukaṁ puññaṁ katvā devaloke nibbattitvā tato cuto manussalokaṁ",
  "atk-s0512a1:193_1": "āgacchanto kusāvatiyā rājadhāniyā nibbattitvā mahāsudassano nāma rājā ahosi cakkavattī.",
  "atk-s0512a1:193_2": "Tassissariyānubhāvo ‘‘bhūtapubbaṁ, ānanda, rājā mahāsudassano nāma ahosi khattiyo",
  "atk-s0512a1:193_3": "muddhāvasitto’’tiādinā (dī. ni. 2.242) nayena sutte āgato eva. Tassa kira caturāsīti",
  "atk-s0512a1:193_4": "nagarasahassāni kusāvatīrājadhānippamukhāni, caturāsīti pāsādasahassāni dhammapāsādappamukhāni,",
  "atk-s0512a1:193_5": "caturāsīti kūṭāgārasahassāni mahābyūhakūṭāgārappamukhāni, tāni sabbāni tassa therassa",
  "atk-s0512a1:193_6": "katāya ekissā paṇṇasālāya nissandena nibbattāni, caturāsīti pallaṅkasahassāni nāgasahassāni",
  "atk-s0512a1:193_7": "assasahassāni rathasahassāni tassa dinnassa mañcapīṭhassa, caturāsīti maṇisahassāni",
  "atk-s0512a1:193_8": "tassa dinnassa padīpassa, caturāsīti pokkharaṇisahassāni ekapokkharaṇiyā, caturāsīti",
  "atk-s0512a1:193_9": "itthisahassāni puttasahassāni gahapatisahassāni ca pattathālakādiparibhogārahassa",
  "atk-s0512a1:193_10": "pabbajitaparikkhāradānassa, caturāsīti dhenusahassāni pañcagorasadānassa, caturāsīti",
  "atk-s0512a1:193_11": "vatthakoṭṭhasahassāni nivāsanapārupanadānassa, caturāsīti thālipākasahassāni bhojanadānassa",
  "atk-s0512a1:193_12": "nissandena nibbattāni. So sattahi ratanehi catūhi iddhīhi ca samannāgato rājādhirājā",
  "atk-s0512a1:193_13": "hutvā sakalaṁ sāgarapariyantaṁ pathavimaṇḍalaṁ dhammena abhivijiya ajjhāvasanto anekasatesu",
  "atk-s0512a1:193_14": "ṭhānesu dānasālāyo kāretvā mahādānaṁ paṭṭhapesi. Divasassa tikkhattuṁ nagare bheriṁ",
  "atk-s0512a1:193_15": "carāpesi ‘‘yo yaṁ icchati, so dānasālāsu āgantvā taṁ gaṇhātū’’ti. Tena vuttaṁ ‘‘tatthāhaṁ",
  "atk-s0512a1:193_16": "divase tikkhattuṁ, ghosāpemi tahiṁ tahi’’ntiādi.",
  "atk-s0512a1:194_0": "Tattha tatthāti tasmiṁ nagare. ‘‘Tadāha’’ntipi pāṭho, tassa tadā ahaṁ, mahāsudassanakāleti",
  "atk-s0512a1:194_1": "attho. Tahiṁ tahinti tasmiṁ tasmiṁ ṭhāne, tassa tassa pākārassa anto ca bahi cāti",
  "atk-s0512a1:194_2": "attho. Ko kiṁ icchatīti brāhmaṇādīsu yo koci satto annādīsu deyyadhammesu yaṁ kiñci",
  "atk-s0512a1:194_3": "icchati. Patthetīti tasseva vevacanaṁ. Kassa kiṁ dīyatu dhananti anekavāraṁ pariyāyantarehi",
  "atk-s0512a1:194_4": "ca dānaghosanāya pavattitabhāvadassanatthaṁ vuttaṁ, etena dānapāramiyā sarūpaṁ dasseti.",
  "atk-s0512a1:194_5": "Deyyadhammapaṭiggāhakavikapparahitā hi bodhisattānaṁ dānapāramīti.",
  "atk-s0512a1:195": "30. Idāni dānaghosanāya tassa tassa deyyadhammassa anucchavikapuggalaparikittanaṁ dassetuṁ ‘‘ko chātako’’tiādi vuttaṁ.",
  "atk-s0512a1:196_0": "Tattha chātakoti jighacchito. Tasitoti pipāsito. Ko mālaṁ ko vilepanantipi ‘‘icchatī’’ti",
  "atk-s0512a1:196_1": "padaṁ ānetvā yojetabbaṁ. Naggoti vatthavikalo, vatthena atthikoti adhippāyo. Paridahissatīti nivāsissati.",
  "atk-s0512a1:197_0": "31.Ko pathe chattamādetīti ko pathiko pathe magge attano vassavātātaparakkhaṇatthaṁ",
  "atk-s0512a1:197_1": "chattaṁ gaṇhāti, chattena atthikoti attho. Kopāhanā mudū subhāti dassanīyatāya subhā",
  "atk-s0512a1:197_2": "sukhasamphassatāya mudū upāhanā attano pādānaṁ cakkhūnañca rakkhaṇatthaṁ. Ko ādetīti",
  "atk-s0512a1:197_3": "ko tāhi atthikoti adhippāyo. Sāyañca pāto cāti ettha ca-saddena majjhanhike cāti",
  "atk-s0512a1:197_4": "āharitvā vattabbaṁ. ‘‘Divase tikkhattuṁ ghosāpemī’’ti hi vuttaṁ.",
  "atk-s0512a1:198_0": "32.Na taṁ dasasu ṭhānesūti taṁ dānaṁ na dasasu ṭhānesu paṭiyattanti yojanā. Napi",
  "atk-s0512a1:198_1": "ṭhānasatesu vā paṭiyattaṁ, api ca kho anekasatesu ṭhānesu paṭiyattaṁ. Yācake dhananti",
  "atk-s0512a1:198_2": "yācake uddissa dhanaṁ paṭiyattaṁ upakkhaṭaṁ. Dvādasayojanāyāme hi nagare sattayojanavitthate",
  "atk-s0512a1:198_3": "sattasu pākārantaresu satta tālapantiparikkhepā, tāsu tālapantīsu caturāsīti pokkharaṇisahassāni",
  "atk-s0512a1:198_4": "pāṭiyekkaṁ pokkharaṇitīre mahādānaṁ paṭṭhapitaṁ. Vuttañhetaṁ bhagavatā –",
  "atk-s0512a1:199_0": "‘‘Paṭṭhapesi kho, ānanda, rājā mahāsudassano tāsaṁ pokkharaṇīnaṁ tīre evarūpaṁ dānaṁ",
  "atk-s0512a1:199_1": "annaṁ annatthikassa, pānaṁ pānatthikassa, vatthaṁ vatthatthikassa, yānaṁ yānatthikassa,",
  "atk-s0512a1:199_2": "sayanaṁ sayanatthikassa, itthiṁ itthitthikassa, hiraññaṁ hiraññatthikassa, suvaṇṇaṁ",
  "atk-s0512a1:199_3": "suvaṇṇatthikassā’’ti (dī. ni. 2.254).",
  "atk-s0512a1:200_0": "33. Tatthāyaṁ dānassa pavattitākāro – mahāpuriso hi itthīnañca purisānañca anucchavike",
  "atk-s0512a1:200_1": "alaṅkāre kāretvā itthimattameva tattha paricāravasena sesañca sabbaṁ pariccāgavasena",
  "atk-s0512a1:200_2": "ṭhapetvā ‘‘rājā mahāsudassano dānaṁ deti, taṁ yathāsukhaṁ paribhuñjathā’’ti bheriṁ",
  "atk-s0512a1:200_3": "carāpesi. Mahājanā pokkharaṇitīraṁ gantvā nhatvā vatthādīni nivāsetvā mahāsampattiṁ",
  "atk-s0512a1:200_4": "anubhavitvā yesaṁ tādisāni atthi, te pahāya gacchanti . Yesaṁ natthi, te gahetvā",
  "atk-s0512a1:200_5": "gacchanti. Ye hatthiyānādīsupi nisīditvā yathāsukhaṁ vicaritvā varasayanesupi sayitvā",
  "atk-s0512a1:200_6": "sampattiṁ anubhavitvā itthīhipi saddhiṁ sampattiṁ anubhavitvā sattavidharatanapasādhanāni",
  "atk-s0512a1:200_7": "pasādhetvā sampattiṁ anubhavitvā yaṁ yaṁ atthikā, taṁ taṁ gahetvā gacchanti, anatthikā",
  "atk-s0512a1:200_8": "ohāya gacchanti. Tampi dānaṁ uṭṭhāya samuṭṭhāya devasikaṁ dīyateva. Tadā jambudīpavāsīnaṁ",
  "atk-s0512a1:200_9": "aññaṁ kammaṁ natthi, dānaṁ paribhuñjantā sampattiṁ anubhavantā vicaranti. Na tassa",
  "atk-s0512a1:200_10": "dānassa kālaparicchedo ahosi. Rattiñcāpi divāpi yadā yadā atthikā āgacchanti, tadā",
  "atk-s0512a1:200_11": "tadā dīyateva. Evaṁ mahāpuriso yāvajīvaṁ sakalajambudīpaṁ unnaṅgalaṁ katvā mahādānaṁ",
  "atk-s0512a1:200_12": "pavattesi. Tena vuttaṁ ‘‘divā vā yadi vā rattiṁ, yadi eti vanibbako’’tiādi.",
  "atk-s0512a1:201_0": "Tattha divā vā yadi vā rattiṁ, yadi etīti etenassa yathākālaṁ dānaṁ dasseti. Yācakānañhi",
  "atk-s0512a1:201_1": "lābhāsāya upasaṅkamanakālo eva bodhisattānaṁ dānassa kālo nāma. Vanibbakoti yācako.",
  "atk-s0512a1:201_2": "Laddhā yadicchakaṁ bhoganti etena yathābhirucitaṁ dānaṁ. Yo yo hi yācako yaṁ yaṁ",
  "atk-s0512a1:201_3": "deyyadhammaṁ icchati, tassa tassa taṁtadeva bodhisatto deti. Na tassa mahagghadullabhādibhāvaṁ",
  "atk-s0512a1:201_4": "attano uparodhaṁ cintesi. Pūrahatthova gacchatīti etena yāvadicchakaṁ dānaṁ dasseti,",
  "atk-s0512a1:201_5": "yattakañhi yācakā icchanti, tattakaṁ aparihāpetvāva mahāsatto deti uḷārajjhāsayatāya",
  "atk-s0512a1:201_6": "ca mahiddhikatāya ca.",
  "atk-s0512a1:202_0": "34.‘‘Yāvajīvika’’nti etena dānassa kālapariyantābhāvaṁ dasseti. Samādānato paṭṭhāya",
  "atk-s0512a1:202_1": "hi mahāsattā yāvapāripūri vemajjhe na kālaparicchedaṁ karonti, bodhisambhārasambharaṇe",
  "atk-s0512a1:202_2": "saṅkocābhāvena antarantarā avosānāpattito maraṇenapi anupacchedo eva, tato parampi",
  "atk-s0512a1:202_3": "tatheva paṭipajjanato, ‘‘yāvajīvika’’nti pana mahāsudassanacaritassa vasena vuttaṁ.",
  "atk-s0512a1:202_4": "Napāhaṁ dessaṁ dhanaṁ dammīti idaṁ dhanaṁ nāma mayhaṁ na dessaṁ amanāpanti evarūpaṁ",
  "atk-s0512a1:202_5": "mahādānaṁ dento gehato ca dhanaṁ nīharāpemi. Napi natthi nicayo mayīti mama samīpe",
  "atk-s0512a1:202_6": "dhananicayo dhanasaṅgaho nāpi natthi, sallekhavuttisamaṇo viya asaṅgahopi na homīti",
  "atk-s0512a1:202_7": "attho. Idaṁ yena ajjhāsayena tassidaṁ mahādānaṁ pavattitaṁ, taṁ dassetuṁ vuttaṁ.",
  "atk-s0512a1:203_0": "35. Idāni taṁ upamāya vibhāvetuṁ ‘‘yathāpi āturo nāmā’’tiādimāha. Tatthidaṁ upamāsaṁsandanena",
  "atk-s0512a1:203_1": "saddhiṁ atthadassanaṁ – yathā nāma āturo rogābhibhūto puriso rogato attānaṁ parimocetukāmo",
  "atk-s0512a1:203_2": "dhanena hiraññasuvaṇṇādinā vejjaṁ tikicchakaṁ tappetvā ārādhetvā yathāvidhi paṭipajjanto",
  "atk-s0512a1:203_3": "tato rogato vimuccati.",
  "atk-s0512a1:204_0": "36.Tatheva evameva ahampi aṭṭabhūtaṁ sakalalokaṁ kilesarogato sakalasaṁsāradukkharogato",
  "atk-s0512a1:204_1": "ca parimocetukāmo tassa tato parimocanassa ayaṁ sabbasāpateyyapariccāgo dānapāramiupāyoti",
  "atk-s0512a1:204_2": "jānamāno bujjhamāno asesato deyyadhammassa paṭiggāhakānañca vasena anavasesato mahādānassa",
  "atk-s0512a1:204_3": "vasena sattānaṁ ajjhāsayaṁ paripūretuṁ attano ca na mayhaṁ dānapāramī paripuṇṇā,",
  "atk-s0512a1:204_4": "tasmā ūnamananti pavattaṁ ūnaṁ manaṁ pūrayituṁ pavattayituṁ vanibbake yācake adāsiṁ",
  "atk-s0512a1:204_5": "taṁ dānaṁ evarūpaṁ mahādānaṁ dadāmi, tañca kho tasmiṁ dānadhamme tassa ca phale nirālayo",
  "atk-s0512a1:204_6": "anapekkho apaccāso kiñcipi apaccāsīsamāno kevalaṁ sambodhimanupattiyā sabbaññutaññāṇameva adhigantuṁ demīti.",
  "atk-s0512a1:205_0": "Evaṁ mahāsatto mahādānaṁ pavattento attano puññānubhāvanibbattaṁ dhammapāsādaṁ abhiruyha",
  "atk-s0512a1:205_1": "mahābyūhakūṭāgāradvāre eva kāmavitakkādayo nivattetvā tattha sovaṇṇamaye rājapallaṅke",
  "atk-s0512a1:205_2": "nisinno jhānābhiññāyo nibbattetvā tato nikkhamitvā sovaṇṇamayaṁ kūṭāgāraṁ pavisitvā",
  "atk-s0512a1:205_3": "tattha rajatamaye pallaṅke nisinno cattāro brahmavihāre bhāvetvā caturāsīti vassasahassāni",
  "atk-s0512a1:205_4": "jhānasamāpattīhi vītināmetvā maraṇasamaye dassanāya upagatānaṁ subhaddādevīpamukhānaṁ",
  "atk-s0512a1:205_5": "caturāsītiyā itthāgārasahassānaṁ amaccapārisajjādīnañca –",
  "atk-s0512a1:206": "‘‘Aniccā vata saṅkhārā, uppādavayadhammino;",
  "atk-s0512a1:207": "Uppajjitvā nirujjhanti, tesaṁ vūpasamo sukho’’ti. (dī. ni. 2.221, 272; saṁ. ni. 1.186; 2.143) –",
  "atk-s0512a1:208": "Imāya gāthāya ovaditvā āyupariyosāne brahmalokaparāyano ahosi.",
  "atk-s0512a1:209": "Tadā subhaddādevī rāhulamātā ahosi, pariṇāyakaratanaṁ rāhulo, sesaparisā buddhaparisā, mahāsudassano pana lokanātho.",
  "atk-s0512a1:210_0": "Idhāpi dasa pāramiyo sarūpato labbhanti eva, dānajjhāsayassa pana uḷāratāya dānapāramī",
  "atk-s0512a1:210_1": "eva pāḷiyaṁ āgatā. Sesadhammā heṭṭhā vuttanayā eva. Tathā uḷāre sattaratanasamujjale",
  "atk-s0512a1:210_2": "catudīpissariyepi ṭhitassa tādisaṁ bhogasukhaṁ analaṅkaritvā kāmavitakkādayo dūrato",
  "atk-s0512a1:210_3": "vikkhambhetvā tathārūpe mahādāne pavattentasseva caturāsīti vassasahassāni samāpattīhi",
  "atk-s0512a1:210_4": "vītināmetvā aniccatādipaṭisaṁyuttaṁ dhammakathaṁ katvāpi vipassanāya anussukkanaṁ",
  "atk-s0512a1:210_5": "sabbattha anissaṅgatāti evamādayo guṇānubhāvā niddhāretabbāti.",
  "atk-s0512a1:211": "Mahāsudassanacariyāvaṇṇanā niṭṭhitā.",
  "atk-s0512a1:212": "5. Mahāgovindacariyāvaṇṇanā",
  "atk-s0512a1:213_0": "Pañcame sattarājapurohitoti sattabhūādīnaṁ sattannaṁ rājūnaṁ sabbakiccānusāsakapurohito.",
  "atk-s0512a1:213_1": "Pūjito naradevehīti tehi eva aññehi ca jambudīpe sabbeheva khattiyehi catupaccayapūjāya",
  "atk-s0512a1:213_2": "sakkārasammānena ca pūjito. Mahāgovindabrāhmaṇoti mahānubhāvatāya govindassābhisekena",
  "atk-s0512a1:213_3": "abhisittatāya ca ‘‘mahāgovindo’’ti saṅkhaṁ gato brāhmaṇo, abhisittakālato paṭṭhāya",
  "atk-s0512a1:213_4": "hi bodhisattassa ayaṁ samaññā jātā, nāmena pana jotipālo nāma. Tassa kira jātadivase",
  "atk-s0512a1:213_5": "sabbāvudhāni jotiṁsu. Rājāpi paccūsasamaye attano maṅgalāvudhaṁ pajjalitaṁ disvā",
  "atk-s0512a1:213_6": "bhīto attano purohitaṁ bodhisattassa pitaraṁ upaṭṭhānaṁ āgataṁ pucchitvā ‘‘mā bhāyi,",
  "atk-s0512a1:213_7": "mahārāja, mayhaṁ putto jāto, tassānubhāvena na kevalaṁ rājageheyeva, sakalanagarepi",
  "atk-s0512a1:213_8": "āvudhāni pajjaliṁsu, na taṁ nissāya tuyhaṁ antarāyo atthi, sakalajambudīpe pana paññāya",
  "atk-s0512a1:213_9": "tena samo na bhavissati, tassetaṁ pubbanimitta’’nti purohitena samassāsito tuṭṭhacitto",
  "atk-s0512a1:213_10": "‘‘kumārassa khīramūlaṁ hotū’’ti sahassaṁ datvā ‘‘vayappattakāle mayhaṁ dassethā’’ti",
  "atk-s0512a1:213_11": "āha. So vuddhippatto aparabhāge alamatthadasso sattannaṁ rājūnaṁ sabbakiccānusāsako",
  "atk-s0512a1:213_12": "hutvā pabbajitvā ca satte diṭṭhadhammikasamparāyikehi anatthehi pāletvā atthehi niyojesi.",
  "atk-s0512a1:213_13": "Iti jotitattā pālanasamatthatāya ca ‘‘jotipālo’’tissa nāmaṁ akaṁsu. Tena vuttaṁ ‘‘nāmena",
  "atk-s0512a1:213_14": "jotipālo nāmā’’ti (dī. ni. 2.304).",
  "atk-s0512a1:214_0": "Tattha bodhisatto disampatissa nāma rañño purohitassa govindabrāhmaṇassa putto hutvā",
  "atk-s0512a1:214_1": "attano pitu tassa ca rañño accayena tassa putto reṇu, sahāyā cassa sattabhū, brahmadatto,",
  "atk-s0512a1:214_2": "vessabhū , bharato, dve ca dhataraṭṭhāti ime satta rājāno yathā aññamaññaṁ na vivadanti.",
  "atk-s0512a1:214_3": "Evaṁ rajje patiṭṭhāpetvā tesaṁ atthadhamme anusāsanto jambudīpatale sabbesaṁ rājūnaṁ",
  "atk-s0512a1:214_4": "aññesañca brāhmaṇānaṁ devanāgagahapatikānaṁ sakkato garukato mānito pūjito apacito",
  "atk-s0512a1:214_5": "uttamaṁ gāravaṭṭhānaṁ patto ahosi. Tassa atthadhammesu kusalatāya ‘‘mahāgovindo’’tveva",
  "atk-s0512a1:214_6": "samaññā udapādi. Yathāha ‘‘govindo vata, bho brāhmaṇo, mahāgovindo vata, bho brāhmaṇo’’ti",
  "atk-s0512a1:214_7": "(dī. ni. 2.305). Tena vuttaṁ –",
  "atk-s0512a1:215": "37.",
  "atk-s0512a1:216": " ‘‘Punāparaṁ yadā homi, sattarājapurohito;",
  "atk-s0512a1:217": "Pūjito naradevehi, mahāgovindabrāhmaṇo’’ti.",
  "atk-s0512a1:218_0": "Atha bodhisattassa puññānubhāvasamussāhitehi rājūhi tesaṁ anuyuttehi khattiyehi brāhmaṇagahapatikehi",
  "atk-s0512a1:218_1": "negamajānapadehi ca uparūpari upanīto samantato mahogho viya ajjhottharamāno aparimeyyo",
  "atk-s0512a1:218_2": "uḷāro lābhasakkāro uppajji, yathā taṁ aparimāṇāsu jātīsu upacitavipulapuññasañcayassa",
  "atk-s0512a1:218_3": "uḷārābhijātassa parisuddhasīlācārassa pesalassa pariyodātasabbasippassa sabbasattesu",
  "atk-s0512a1:218_4": "puttasadisamahākaruṇāvipphārasiniddhamuduhadayassa. So cintesi – ‘‘etarahi kho mayhaṁ",
  "atk-s0512a1:218_5": "mahālābhasakkāro, yaṁnūnāhaṁ iminā sabbasatte santappetvā dānapāramiṁ paripūreyya’’nti.",
  "atk-s0512a1:218_6": "So nagarassa majjhe catūsu dvāresu attano nivesanadvāreti cha dānasālāyo kāretvā",
  "atk-s0512a1:218_7": "devasikaṁ aparimitadhanapariccāgena mahādānaṁ pavattesi. Yaṁ yaṁ upāyanaṁ ānīyati,",
  "atk-s0512a1:218_8": "yañca attano atthāya abhisaṅkharīyati, sabbaṁ taṁ dānasālāsu eva pesesi. Evaṁ divase",
  "atk-s0512a1:218_9": "divase mahāpariccāgaṁ karontassa cassa cittassa titti vā santoso vā nāhosi, kuto",
  "atk-s0512a1:218_10": "pana saṅkoco. Dānaggañcassa lābhāsāya āgacchantehi deyyadhammaṁ gahetvā gacchantehi",
  "atk-s0512a1:218_11": "ca mahāsattassa ca guṇavisese kittayantehi mahājanakāyehi antonagaraṁ bahinagarañca",
  "atk-s0512a1:218_12": "samantato ekoghabhūtaṁ kappavuṭṭhānamahāvāyusaṅghaṭṭaparibbhamitaṁ viya mahāsamuddaṁ",
  "atk-s0512a1:218_13": "ekakolāhalaṁ ekaninnādaṁ ahosi. Tena vuttaṁ –",
  "atk-s0512a1:219": "38.",
  "atk-s0512a1:220": " ‘‘Tadāhaṁ sattarajjesu, yaṁ me āsi upāyanaṁ;",
  "atk-s0512a1:221": "Tena demi mahādānaṁ, akkhobhaṁ sāgarūpama’’nti.",
  "atk-s0512a1:222_0": "Tattha tadāhanti yadā sattarājapurohito mahāgovindabrāhmaṇo homi, tadā ahaṁ. Sattarajjesūti",
  "atk-s0512a1:222_1": "reṇuādīnaṁ sattannaṁ rājūnaṁ rajjesu. Akkhobhanti abbhantarehi ca bāhirehi ca paccatthikehi",
  "atk-s0512a1:222_2": "appaṭisedhanīyatāya kenaci akkhobhanīyaṁ. ‘‘Accubbha’’ntipi pāṭho. Atipuṇṇadānajjhāsayassa",
  "atk-s0512a1:222_3": "deyyadhammassa ca uḷārabhāvena vipulabhāvena ca ativiya paripuṇṇanti attho. Sāgarūpamanti",
  "atk-s0512a1:222_4": "sāgarasadisaṁ, yathā sāgare udakaṁ sakalenapi lokena harantena khepetuṁ na sakkā,",
  "atk-s0512a1:222_5": "evaṁ tassa dānagge deyyadhammanti.",
  "atk-s0512a1:223": "39. Osānagāthāya varaṁ dhananti uttamaṁ icchitaṁ vā dhanaṁ. Sesaṁ vuttanayameva.",
  "atk-s0512a1:224_0": "Evaṁ mahāsatto paṭhamakappikamahāmegho viya mahāvassaṁ avibhāgena mahantaṁ dānavassaṁ",
  "atk-s0512a1:224_1": "vassāpento dānabyāvaṭo hutvāpi sesaṁ sattannaṁ rājūnaṁ atthadhamme appamatto anusāsati.",
  "atk-s0512a1:224_2": "Satta ca brāhmaṇamahāsāle vijjāsippaṁ sikkhāpeti, satta ca nhātakasatāni mante vāceti.",
  "atk-s0512a1:224_3": "Tassa aparena samayena evaṁ kalyāṇo kittisaddo abbhuggato ‘‘sakkhi mahāgovindo brāhmaṇo",
  "atk-s0512a1:224_4": "brahmānaṁ passati, sakkhi mahāgovindo brāhmaṇo brahmunā sākaccheti sallapati mantetī’’ti",
  "atk-s0512a1:224_5": "(dī. ni. 2.312). So cintesi – ‘‘etarahi kho mayhaṁ ayaṁ abhūto kittisaddo abbhuggato",
  "atk-s0512a1:224_6": "‘brahmānaṁ passati, sakkhi mahāgovindo brāhmaṇo brahmunā sākaccheti sallapati mantetī’ti,",
  "atk-s0512a1:224_7": "yaṁnūnāhaṁ imaṁ bhūtaṁ eva kareyya’’nti. So ‘‘te satta rājāno satta ca brāhmaṇamahāsāle",
  "atk-s0512a1:224_8": "satta ca nhātakasatāni attano puttadārañca āpucchitvā brahmānaṁ passeyya’’nti cittaṁ",
  "atk-s0512a1:224_9": "paṇidhāya vassike cattāro māse brahmavihārabhāvanamanuyuñji. Tassa cetasā cetoparivitakkamaññāya",
  "atk-s0512a1:224_10": "brahmā sanaṅkumāro purato pāturahosi. Taṁ disvā mahāpuriso pucchi –",
  "atk-s0512a1:225": "‘‘Vaṇṇavā yasavā sirimā, ko nu tvamasi mārisa;",
  "atk-s0512a1:226": "Ajānantā taṁ pucchāma, kathaṁ jānemu taṁ maya’’nti. (dī. ni. 2.318);",
  "atk-s0512a1:227": "Tassa brahmā attānaṁ jānāpento –",
  "atk-s0512a1:228": "‘‘Maṁ ve kumāraṁ jānanti, brahmaloke sanantanaṁ;",
  "atk-s0512a1:229": "Sabbe jānanti maṁ devā, evaṁ govinda jānāhī’’ti. (dī. ni. 2.318) –",
  "atk-s0512a1:230": "Vatvā tena –",
  "atk-s0512a1:231": "‘‘Āsanaṁ udakaṁ pajjaṁ, madhusākañca brahmuno;",
  "atk-s0512a1:232": "Agghe bhavantaṁ pucchāma, agghaṁ kurutu no bhava’’nti. (dī. ni. 2.318) –",
  "atk-s0512a1:233_0": "Upanītaṁ atithisakkāraṁ anatthikopi brahmā tassa cittasampahaṁsanatthaṁ vissāsakaraṇatthañca",
  "atk-s0512a1:233_1": "sampaṭicchanto ‘‘paṭiggaṇhāma te agghaṁ, yaṁ, tvaṁ govinda, bhāsasī’’ti. Vatvā okāsadānatthaṁ –",
  "atk-s0512a1:234": "‘‘Diṭṭhadhammahitatthāya, samparāyasukhāya ca;",
  "atk-s0512a1:235": "Katāvakāso pucchassu, yaṁkiñci abhipatthita’’nti. (dī. ni. 2.318) –",
  "atk-s0512a1:236": "Okāsamakāsi.",
  "atk-s0512a1:237": "Atha naṁ mahāpuriso samparāyikaṁ eva atthaṁ –",
  "atk-s0512a1:238": "‘‘Pucchāmi brahmānaṁ sanaṅkumāraṁ, kaṅkhī akaṅkhiṁ paravediyesu;",
  "atk-s0512a1:239": "Katthaṭṭhito kimhi ca sikkhamāno, pappoti macco amataṁ brahmaloka’’nti. (dī. ni. 2.319) –",
  "atk-s0512a1:240": "Pucchi.",
  "atk-s0512a1:241": "Tassa brahmā byākaronto –",
  "atk-s0512a1:242": "‘‘Hitvā mamattaṁ manujesu brahme, ekodibhūto karuṇedhimutto;",
  "atk-s0512a1:243": "Nirāmagandho virato methunasmā, etthaṭṭhito ettha ca sikkhamāno;",
  "atk-s0512a1:244": "Pappoti macco amataṁ brahmaloka’’nti. (dī. ni. 2.319) –",
  "atk-s0512a1:245": "Brahmalokagāmimaggaṁ kathesi.",
  "atk-s0512a1:246": "Tattha maṁ ve kumāraṁ jānantīti ve ekaṁsena maṁ ‘‘kumāro’’ti jānanti. Brahmaloketi seṭṭhaloke. Sanantananti ciratanaṁ porāṇaṁ. Evaṁ, govinda, jānāhīti, govinda, evaṁ maṁ dhārehi.",
  "atk-s0512a1:247_0": "Āsananti idaṁ bhoto brahmuno nisīdanatthāya āsanaṁ paññattaṁ. Idaṁ udakaṁ paribhojanīyaṁ",
  "atk-s0512a1:247_1": "pādānaṁ dhovanatthaṁ pānīyaṁ pipāsaharaṇatthāya. Idaṁ pajjaṁ parissamavinodanatthaṁ",
  "atk-s0512a1:247_2": "pādabbhañjanatelaṁ. Idaṁ madhusākaṁ atakkaṁ aloṇikaṁ adhūpanaṁ udakena seditaṁ sākaṁ",
  "atk-s0512a1:247_3": "sandhāya vadati. Tadā hi bodhisattassa taṁ catumāsaṁ brahmacariyaṁ abhisallekhavuttiparamukkaṭṭhaṁ",
  "atk-s0512a1:247_4": "ahosi. Tassime sabbe agghe katvā pucchāma, tayidaṁ agghaṁ kurutu paṭiggaṇhātu no",
  "atk-s0512a1:247_5": "bhavaṁ idaṁ agghanti vuttaṁ hoti. Iti mahāpuriso brahmuno nesaṁ aparibhuñjanaṁ jānantopi",
  "atk-s0512a1:247_6": "vattasīse ṭhatvā attano āciṇṇaṁ atithipūjanaṁ dassento evamāha. Brahmāpissa adhippāyaṁ",
  "atk-s0512a1:247_7": "jānanto ‘‘paṭiggaṇhāma te agghaṁ, yaṁ tvaṁ, govinda, bhāsasī’’ti āha.",
  "atk-s0512a1:248_0": "Tattha tassa te āsane mayaṁ nisinnā nāma homa, pādodakena pādā dhotā nāma hontu,",
  "atk-s0512a1:248_1": "pānīyaṁ pītā nāma homa, pādabbhañjanena pādā makkhitā nāma hontu, udakasākampi paribhuttaṁ nāma hotūti attho.",
  "atk-s0512a1:249": "Kaṅkhī akaṅkhiṁ paravediyesūti ahaṁ savicikiccho parena sayaṁ abhisaṅkhatattā parassa pākaṭesu paravediyesu pañhesu nibbicikicchaṁ.",
  "atk-s0512a1:250_0": "Hitvā mamattanti ‘‘idaṁ mama, idaṁ mamā’’ti pavattanakaṁ upakaraṇataṇhaṁ cajitvā.",
  "atk-s0512a1:250_1": "Manujesūti sattesu. Brahmeti bodhisattaṁ ālapati. Ekodibhūtoti eko udeti pavattatīti",
  "atk-s0512a1:250_2": "ekodibhūto ekībhūto, ekena kāyavivekaṁ dasseti. Atha vā eko udetīti ekodi, samādhi.",
  "atk-s0512a1:250_3": "Taṁ bhūto pattoti ekodibhūto, upacārappanāsamādhīhi samāhitoti attho. Etaṁ ekodibhāvaṁ",
  "atk-s0512a1:250_4": "karuṇābrahmavihāravasena dassento ‘‘karuṇedhimutto’’ti āha. Karuṇajjhāne adhimutto,",
  "atk-s0512a1:250_5": "taṁ jhānaṁ nibbattetvāti attho. Nirāmagandhoti kilesasaṅkhātavissagandharahito. Etthaṭṭhitoti",
  "atk-s0512a1:250_6": "etesu dhammesu ṭhito, ete dhamme sampādetvā. Ettha ca sikkhamānoti etesu dhammesu",
  "atk-s0512a1:250_7": "sikkhamāno , etaṁ brahmavihārabhāvanaṁ bhāventoti attho. Ayamettha saṅkhepo, vitthāro",
  "atk-s0512a1:250_8": "pana pāḷiyaṁ (dī. ni. 2.293 ādayo) āgatoyevāti.",
  "atk-s0512a1:251_0": "Atha mahāpuriso tassa brahmuno vacanaṁ sutvā āmagandhe jigucchanto ‘‘idānevāhaṁ pabbajissāmī’’ti",
  "atk-s0512a1:251_1": "āha. Brahmāpi ‘‘sādhu, mahāpurisa, pabbajassu. Evaṁ sati mayhampi tava santike āgamanaṁ",
  "atk-s0512a1:251_2": "svāgamanameva bhavissati, tvaṁ, tāta, sakalajambudīpe aggapuriso paṭhamavaye ṭhito,",
  "atk-s0512a1:251_3": "evaṁ mahantaṁ nāma sampattiṁ issariyañca pahāya pabbajanaṁ nāma gandhahatthino ayobandhanaṁ",
  "atk-s0512a1:251_4": "chinditvā vanagamanaṁ viya atiuḷāraṁ, buddhatanti nāmesā’’ti mahābodhisattassa daḷhīkammaṁ",
  "atk-s0512a1:251_5": "katvā brahmalokameva gato. Mahāsattopi ‘‘mama ito nikkhamitvā pabbajanaṁ nāma na",
  "atk-s0512a1:251_6": "yuttaṁ, ahaṁ rājakulānaṁ atthaṁ anusāsāmi, tasmā tesaṁ ārocetvā sace tepi pabbajanti",
  "atk-s0512a1:251_7": "sundarameva, no ce purohitaṭṭhānaṁ niyyātetvā pabbajissāmī’’ti cintetvā reṇussa tāva",
  "atk-s0512a1:251_8": "rañño ārocetvā tena bhiyyosomattāya kāmehi nimantiyamāno attano saṁvegahetuṁ ekantena",
  "atk-s0512a1:251_9": "pabbajitukāmatañcassa nivedetvā tena ‘‘yadi evaṁ ahampi pabbajissāmī’’ti vutte ‘‘sādhū’’ti",
  "atk-s0512a1:251_10": "sampaṭicchitvā eteneva nayena sattabhūādayo cha khattiye, satta ca brāhmaṇamahāsāle,",
  "atk-s0512a1:251_11": "satta ca nhātakasatāni, attano bhariyāyo ca āpucchitvā sattāhamattameva tesaṁ cittānurakkhaṇatthaṁ",
  "atk-s0512a1:251_12": "ṭhatvā mahābhinikkhamanasadisaṁ nikkhamitvā pabbaji.",
  "atk-s0512a1:252_0": "Tassa te sattarājāno ādiṁ katvā sabbeva anupabbajiṁsu. Sā ahosi mahatī parisā. Anekayojanavitthārāya",
  "atk-s0512a1:252_1": "parisāya parivuto mahāpuriso dhammaṁ desento gāmanigamajanapadarājadhānīsu cārikaṁ",
  "atk-s0512a1:252_2": "carati, mahājanaṁ puññe patiṭṭhāpeti. Gatagataṭṭhāne buddhakolāhalaṁ viya hoti. Manussā",
  "atk-s0512a1:252_3": "‘‘govindapaṇḍito kira āgacchatī’’ti sutvā puretarameva maṇḍapaṁ kāretvā taṁ alaṅkārāpetvā",
  "atk-s0512a1:252_4": "paccuggantvā maṇḍapaṁ pavesetvā nānaggarasabhojanena patimānenti. Mahālābhasakkāro",
  "atk-s0512a1:252_5": "mahogho viya ajjhottharanto uppajji. Mahāpuriso mahājanaṁ puññe patiṭṭhāpesi sīlasampadāya",
  "atk-s0512a1:252_6": "indriyasaṁvare bhojane mattaññutāya jāgariyānuyoge kasiṇaparikamme jhānesu abhiññāsu",
  "atk-s0512a1:252_7": "aṭṭhasamāpattīsu brahmavihāresūti. Buddhuppādakālo viya ahosi.",
  "atk-s0512a1:253_0": "Bodhisatto yāvatāyukaṁ pāramiyo pūrento samāpattisukhena vītināmetvā āyupariyosāne",
  "atk-s0512a1:253_1": "brahmaloke nibbatti. Tassa taṁ brahmacariyaṁ iddhañceva phītañca vitthārikaṁ bāhujaññaṁ",
  "atk-s0512a1:253_2": "puthubhūtaṁ yāva devamanussehi suppakāsitaṁ ciraṁ dīghamaddhānaṁ pavattittha. Tassa",
  "atk-s0512a1:253_3": "ye sāsanaṁ sabbena sabbaṁ ājāniṁsu, te kāyassa bhedā paraṁ maraṇā sugatiṁ brahmalokaṁ",
  "atk-s0512a1:253_4": "upapajjiṁsu. Ye na ājāniṁsu, te appekacce paranimmitavasavattīnaṁ devānaṁ sahabyataṁ",
  "atk-s0512a1:253_5": "upapajjiṁsu. Appekacce nimmānaratīnaṁ…pe… tusitānaṁ yāmānaṁ tāvatiṁsānaṁ cātumahārājikānaṁ",
  "atk-s0512a1:253_6": "devānaṁ sahabyataṁ upapajjiṁsu. Ye sabbanihīnā, te gandhabbakāyaṁ paripūresuṁ. Iti",
  "atk-s0512a1:253_7": "mahājano yebhuyyena brahmalokūpago saggūpago ca ahosi. Tasmā devabrahmalokā paripūriṁsu.",
  "atk-s0512a1:253_8": "Cattāro apāyā suññā viya ahesuṁ.",
  "atk-s0512a1:254_0": "Idhāpi akittijātake (jā. 1.13.83 ādayo) viya bodhisambhāraniddhāraṇā veditabbā –",
  "atk-s0512a1:254_1": "tadā satta rājāno mahātherā ahesuṁ, sesaparisā buddhaparisā, mahāgovindo lokanātho.",
  "atk-s0512a1:254_2": "Tathā reṇuādīnaṁ sattannaṁ rājūnaṁ aññamaññāvirodhena yathā sakarajje patiṭṭhāpanaṁ,",
  "atk-s0512a1:254_3": "tathā mahati sattavidhe rajje tesaṁ atthadhammānusāsane appamādo, ‘‘brahmunāpi sākacchaṁ",
  "atk-s0512a1:254_4": "samāpajjatī’’ti pavattasambhāvanaṁ yathābhūtaṁ kātuṁ cattāro māse paramukkaṁsagato",
  "atk-s0512a1:254_5": "brahmacariyavāso. Tena brahmuno attani samāpajjanaṁ, brahmuno ovāde ṭhatvā sattahi",
  "atk-s0512a1:254_6": "rājūhi sakalena ca lokena upanītaṁ lābhasakkāraṁ kheḷapiṇḍaṁ viya chaḍḍetvā aparimāṇāya",
  "atk-s0512a1:254_7": "khattiyabrāhmaṇādiparisāya anupabbajjānimittāya pabbajjāya anuṭṭhānaṁ, buddhānaṁ",
  "atk-s0512a1:254_8": "sāsanassa viya attano sāsanassa cirakālānuppabandhoti evamādayo guṇānubhāvā vibhāvetabbāti.",
  "atk-s0512a1:255": "Mahāgovindacariyāvaṇṇanā niṭṭhitā.",
  "atk-s0512a1:256": "6. Nimirājacariyāvaṇṇanā",
  "atk-s0512a1:257_0": "40. Chaṭṭhe mithilāyaṁ puruttameti mithilānāmake videhānaṁ uttamanagare. Nimi nāma",
  "atk-s0512a1:257_1": "mahārājāti nemiṁ ghaṭento viya uppanno ‘‘nimī’’ti laddhanāmo, mahantehi dānasīlādiguṇavisesehi",
  "atk-s0512a1:257_2": "mahatā ca rājānubhāvena samannāgatattā mahanto rājāti mahārājā. Paṇḍito kusalatthikoti",
  "atk-s0512a1:257_3": "attano ca paresañca puññatthiko.",
  "atk-s0512a1:258_0": "Atīte kira videharaṭṭhe mithilānagare amhākaṁ bodhisatto maghadevo nāma rājā ahosi.",
  "atk-s0512a1:258_1": "So caturāsīti vassasahassāni kumārakīḷaṁ kīḷitvā caturāsīti vassahassāni uparajjaṁ",
  "atk-s0512a1:258_2": "kāretvā caturāsīti vassasahassāni rajjaṁ kārento ‘‘yadā me sirasmiṁ palitāni passeyyāsi,",
  "atk-s0512a1:258_3": "tadā me āroceyyāsī’’ti kappakassa vatvā aparabhāge tena palitāni disvā ārocite suvaṇṇasaṇḍāsena",
  "atk-s0512a1:258_4": "uddharāpetvā hatthe patiṭṭhāpetvā palitaṁ oloketvā ‘‘pātubhūto kho mayhaṁ devadūto’’ti",
  "atk-s0512a1:258_5": "saṁvegajāto ‘‘idāni mayā pabbajituṁ vaṭṭatī’’ti cintetvā satasahassuṭṭhānakaṁ gāmavaraṁ",
  "atk-s0512a1:258_6": "kappakassa datvā jeṭṭhakumāraṁ pakkosāpetvā tassa –",
  "atk-s0512a1:259": "‘‘Uttamaṅgaruhā mayhaṁ, ime jātā vayoharā;",
  "atk-s0512a1:260": "Pātubhūtā devadūtā, pabbajjāsamayo mamā’’ti. (jā. 1.1.9) –",
  "atk-s0512a1:261_0": "Vatvā sādhukaṁ rajje samanusāsitvā yadipi attano aññānipi caturāsīti vassasahassāni",
  "atk-s0512a1:261_1": "āyu atthi, evaṁ santepi maccuno santike ṭhitaṁ viya attānaṁ maññamāno saṁviggahadayo",
  "atk-s0512a1:261_2": "pabbajjaṁ roceti. Tena vuttaṁ –",
  "atk-s0512a1:262": "‘‘Sirasmiṁ palitaṁ disvā, maghadevo disampati;",
  "atk-s0512a1:263": "Saṁvegaṁ alabhī dhīro, pabbajjaṁ samarocayī’’ti. (ma. ni. aṭṭha. 2.309);",
  "atk-s0512a1:264_0": "So puttaṁ ‘‘imināva nīhārena vatteyyāsi yathā mayā paṭipannaṁ, mā kho tvaṁ antimapuriso",
  "atk-s0512a1:264_1": "ahosī’’ti ovaditvā nagarā nikkhamma bhikkhupabbajjaṁ pabbajitvā caturāsīti vassasahassāni",
  "atk-s0512a1:264_2": "jhānasamāpattīhi vītināmetvā āyupariyosāne brahmalokaparāyano ahosi. Puttopissa bahūni",
  "atk-s0512a1:264_3": "vassasahassāni dhammena rajjaṁ kāretvā teneva upāyena pabbajitvā brahmalokaparāyano",
  "atk-s0512a1:264_4": "ahosi. Tathā tassa putto, tathā tassa puttoti evaṁ dvīhi ūnāni caturāsīti khattiyasahassāni",
  "atk-s0512a1:264_5": "sīse palitaṁ disvāva pabbajitāni. Atha bodhisatto brahmaloke ṭhitova ‘‘pavattati",
  "atk-s0512a1:264_6": "nu kho mayā manussaloke kataṁ kalyāṇaṁ na pavattatī’’ti āvajjento addasa ‘‘ettakaṁ",
  "atk-s0512a1:264_7": "addhānaṁ pavattaṁ, idāni nappavattissatī’’ti. So ‘‘na kho panāhaṁ mayhaṁ paveṇiyā",
  "atk-s0512a1:264_8": "ucchijjituṁ dassāmī’’ti attano vaṁse jātarañño eva aggamahesiyā kucchimhi paṭisandhiṁ",
  "atk-s0512a1:264_9": "gaṇhitvā attano vaṁsassa nemiṁ ghaṭento viya nibbatto. Tena vuttaṁ ‘‘nemiṁ ghaṭento",
  "atk-s0512a1:264_10": "viya uppannoti nimīti laddhanāmo’’ti.",
  "atk-s0512a1:265_0": "Tassa hi nāmaggahaṇadivase pitarā ānītā lakkhaṇapāṭhakā. Lakkhaṇāni oloketvā ‘‘mahārāja,",
  "atk-s0512a1:265_1": "ayaṁ kumāro tumhākaṁ vaṁsaṁ paggaṇhāti, pitupitāmahehipi mahānubhāvo mahāpuñño’’ti",
  "atk-s0512a1:265_2": "byākariṁsu. Taṁ sutvā rājā yathāvuttenatthena ‘‘nimī’’tissa nāmaṁ akāsi, so daharakālato",
  "atk-s0512a1:265_3": "paṭṭhāya sīle uposathakamme ca yuttappayutto ahosi. Athassa pitā purimanayeneva palitaṁ",
  "atk-s0512a1:265_4": "disvā kappakassa gāmavaraṁ datvā puttaṁ rajje samanusāsitvā nagarā nikkhamma pabbajitvā",
  "atk-s0512a1:265_5": "jhānāni nibbattetvā brahmalokaparāyano ahosi.",
  "atk-s0512a1:266_0": "Nimirājā pana dānajjhāsayatāya catūsu nagaradvāresu nagaramajjhe cāti pañca dānasālāyo",
  "atk-s0512a1:266_1": "kāretvā mahādānaṁ pavattesi. Ekekāya dānasālāya satasahassaṁ satasahassaṁ katvā devasikaṁ",
  "atk-s0512a1:266_2": "pañcasatasahassāni pariccaji, pañca sīlāni rakkhi, pakkhadivasesu uposathakammaṁ",
  "atk-s0512a1:266_3": "samādiyi , mahājanampi dānādīsu puññesu samādapesi, saggamaggaṁ ācikkhi, nirayabhayena",
  "atk-s0512a1:266_4": "tajjesi, pāpato nivāresi. Tassa ovāde ṭhatvā mahājano dānādīni puññāni katvā tato",
  "atk-s0512a1:266_5": "cuto devaloke nibbatti, devaloko paripūri, nirayo tuccho viya ahosi. Tadā pana attano",
  "atk-s0512a1:266_6": "dānajjhāsayassa uḷārabhāvaṁ savisesaṁ dānapāramiyā pūritabhāvañca pavedento satthā –",
  "atk-s0512a1:267": "41.",
  "atk-s0512a1:268": " ‘‘Tadāhaṁ māpayitvāna, catussālaṁ catummukhaṁ;",
  "atk-s0512a1:269": "Tattha dānaṁ pavattesiṁ, migapakkhinarādina’’nti. – ādimāha;",
  "atk-s0512a1:270_0": "Tattha tadāti tasmiṁ nimirājakāle. Māpayitvānāti kārāpetvā. Catussālanti catūsu disāsu",
  "atk-s0512a1:270_1": "sambandhasālaṁ. Catummukhanti catūsu disāsu catūhi dvārehi yuttaṁ. Dānasālāya hi",
  "atk-s0512a1:270_2": "mahantabhāvato deyyadhammassa yācakajanassa ca bahubhāvato na sakkā ekeneva dvārena",
  "atk-s0512a1:270_3": "dānadhammaṁ pariyantaṁ kātuṁ deyyadhammañca pariyosāpetunti sālāya catūsu disāsu",
  "atk-s0512a1:270_4": "cattāri mahādvārāni kārāpesi. Tattha dvārato paṭṭhāya yāva koṇā deyyadhammo rāsikato",
  "atk-s0512a1:270_5": "tiṭṭhati. Aruṇuggaṁ ādiṁ katvā yāva pakatiyā saṁvesanakālo, tāva dānaṁ pavatteti.",
  "atk-s0512a1:270_6": "Itarasmimpi kāle anekasatā padīpā jhāyanti. Yadā yadā atthikā āgacchanti, tadā tadā",
  "atk-s0512a1:270_7": "dīyateva. Tañca dānaṁ na kapaṇaddhikavanibbakayācakānaññeva , atha kho aḍḍhānaṁ mahābhogānampi",
  "atk-s0512a1:270_8": "upakappanavasena mahāsudassanadānasadisaṁ uḷāratarapaṇītatarānaṁ deyyadhammānaṁ pariccajanato",
  "atk-s0512a1:270_9": "sabbepi sakalajambudīpavāsino manussā paṭiggahesuñceva paribhuñjiṁsu ca. Sakalajambudīpañhi",
  "atk-s0512a1:270_10": "unnaṅgalaṁ katvā mahāpuriso tadā mahādānaṁ pavattesi. Yathā ca manussānaṁ, evaṁ migapakkhike",
  "atk-s0512a1:270_11": "ādiṁ katvā tiracchānagatānampi dānasālāya bahi ekamante tesaṁ upakappanavasena dānaṁ",
  "atk-s0512a1:270_12": "pavattesi. Tena vuttaṁ – ‘‘tattha dānaṁ pavattesiṁ, migapakkhinarādina’’nti. Na kevalañca",
  "atk-s0512a1:270_13": "tiracchānānameva, petānampi divase divase pattiṁ dāpesi. Yathā ca ekissā dānasālāya,",
  "atk-s0512a1:270_14": "evaṁ pañcasupi dānasālāsu dānaṁ pavattittha. Pāḷiyaṁ pana ‘‘tadāhaṁ māpayitvāna,",
  "atk-s0512a1:270_15": "catussālaṁ catummukha’’nti ekaṁ viya vuttaṁ, taṁ nagaramajjhe dānasālaṁ sandhāya vuttaṁ.",
  "atk-s0512a1:271": "42. Idāni tattha deyyadhammaṁ ekadesena dassento ‘‘acchādanañca sayanaṁ, annaṁ pānañca bhojana’’nti āha.",
  "atk-s0512a1:272_0": "Tattha acchādananti khomasukhumādinānāvidhanivāsanapārupanaṁ. Sayananti mañcapallaṅkādiñceva",
  "atk-s0512a1:272_1": "gonakacittakādiñca anekavidhaṁ sayitabbakaṁ, āsanampi cettha sayanaggahaṇeneva gahitanti",
  "atk-s0512a1:272_2": "daṭṭhabbaṁ. Annaṁ pānañca bhojananti tesaṁ tesaṁ sattānaṁ yathābhirucitaṁ nānaggarasaṁ",
  "atk-s0512a1:272_3": "annañceva pānañca avasiṭṭhaṁ nānāvidhabhojanavikatiñca. Abbocchinnaṁ karitvānāti",
  "atk-s0512a1:272_4": "ārambhato paṭṭhāya yāva āyupariyosānā ahorattaṁ avicchinnaṁ katvā.",
  "atk-s0512a1:273_0": "43-4. Idāni tassa dānassa sammāsambodhiṁ ārabbha dānapāramibhāvena pavattitabhāvaṁ",
  "atk-s0512a1:273_1": "dassento yathā tadā attano ajjhāsayo pavatto, taṁ upamāya dassetuṁ ‘‘yathāpi sevako’’tiādimāha.",
  "atk-s0512a1:273_2": "Tassattho – yathā nāma sevakapuriso attano sāmikaṁ kālānukālaṁ sevanavasena upagato",
  "atk-s0512a1:273_3": "laddhabbadhanahetu kāyena vācāya manasā sabbathāpi kāyavacīmanokammehi yathā so ārādhito",
  "atk-s0512a1:273_4": "hoti, evaṁ ārādhanīyaṁ ārādhanameva esati gavesati, tathā ahampi bodhisattabhūto",
  "atk-s0512a1:273_5": "sadevakassa lokassa sāmibhūtaṁ anuttaraṁ buddhabhāvaṁ sevetukāmo tassa ārādhanatthaṁ",
  "atk-s0512a1:273_6": "sabbabhave sabbasmiṁ nibbattanibbattabhave dānapāramiparipūraṇavasena dānena sabbasatte",
  "atk-s0512a1:273_7": "santappetvā bodhisaṅkhātato ariyamaggañāṇato jātattā ‘‘bodhija’’nti laddhanāmaṁ sabbaññutaññāṇaṁ",
  "atk-s0512a1:273_8": "parato sabbathā nānūpāyehi esissāmi gavesissāmi, taṁ uttamaṁ bodhiṁ sammāsambodhiṁ",
  "atk-s0512a1:273_9": "jīvitapariccāgādiṁ yaṁkiñci katvā icchāmi abhipatthemīti.",
  "atk-s0512a1:274_0": "Evamidha dānajjhāsayassa uḷārabhāvaṁ dassetuṁ dānapāramivaseneva desanā katā. Jātakadesanāyaṁ",
  "atk-s0512a1:274_1": "panassa sīlapāramiādīnampi paripūraṇaṁ vibhāvitameva, tathā hissa heṭṭhā vuttanayeneva",
  "atk-s0512a1:274_2": "sīlādiguṇehi attānaṁ alaṅkaritvā mahājanaṁ tattha patiṭṭhapentassa ovāde ṭhatvā nibbattadevatā",
  "atk-s0512a1:274_3": "sudhammāyaṁ devasabhāyaṁ sannipatitā ‘‘aho amhākaṁ nimirājānaṁ nissāya mayaṁ imaṁ",
  "atk-s0512a1:274_4": "sampattiṁ pattā, evarūpāpi nāma anuppanne buddhe mahājanassa buddhakiccaṁ sādhayamānā",
  "atk-s0512a1:274_5": "acchariyamanussā loke uppajjantī’’ti mahāpurisassa guṇe vaṇṇentā abhitthaviṁsu. Tena vuttaṁ –",
  "atk-s0512a1:275": "‘‘Accheraṁ vata lokasmiṁ, uppajjanti vicakkhaṇā;",
  "atk-s0512a1:276": "Yadā ahu nimirājā, paṇḍito kusalatthiko’’ti. (jā. 2.22.421) –",
  "atk-s0512a1:277": "Ādi.",
  "atk-s0512a1:278_0": "Taṁ sutvā sakkaṁ devānamindaṁ ādiṁ katvā sabbe devā bodhisattaṁ daṭṭhukāmā ahesuṁ.",
  "atk-s0512a1:278_1": "Athekadivasaṁ mahāpurisassa uposathikassa uparipāsādavaragatassa pacchimayāme pallaṅkaṁ",
  "atk-s0512a1:278_2": "ābhujitvā nisinnassa evaṁ cetaso parivitakko udapādi ‘‘dānaṁ nu kho varaṁ, udāhu",
  "atk-s0512a1:278_3": "brahmacariya’’nti. So taṁ attano kaṅkhaṁ chindituṁ nāsakkhi. Tasmiṁ khaṇe sakkassa",
  "atk-s0512a1:278_4": "bhavanaṁ uṇhākāraṁ dassesi. Sakko taṁ kāraṇaṁ āvajjento bodhisattaṁ tathā vitakkentaṁ",
  "atk-s0512a1:278_5": "disvā ‘‘handassa vitakkaṁ chindissāmī’’ti āgantvā purato ṭhito tena ‘‘kosi tva’’nti",
  "atk-s0512a1:278_6": "puṭṭho attano devarājabhāvaṁ ārocetvā ‘‘kiṁ, mahārāja, cintesī’’ti vutte tamatthaṁ",
  "atk-s0512a1:278_7": "ārocesi. Sakko brahmacariyameva uttamaṁ katvā dassento –",
  "atk-s0512a1:279": "‘‘Hīnena brahmacariyena, khattiye upapajjati;",
  "atk-s0512a1:280": "Majjhimena ca devattaṁ, uttamena visujjhati.",
  "atk-s0512a1:281": "‘‘Na hete sulabhā kāyā, yācayogena kenaci;",
  "atk-s0512a1:282": "Ye kāye upapajjanti, anagārā tapassino’’ti. (jā. 2.22.429-430) –",
  "atk-s0512a1:283": "Āha.",
  "atk-s0512a1:284_0": "Tattha puthutitthāyatanesu methunaviratimattaṁ hīnaṁ brahmacariyaṁ nāma, tena khattiyakule",
  "atk-s0512a1:284_1": "upapajjati. Jhānassa upacāramattaṁ majjhimaṁ nāma, tena devattaṁ upapajjati. Aṭṭhasamāpattinibbattanaṁ",
  "atk-s0512a1:284_2": "pana uttamaṁ nāma, tena brahmaloke nibbattati. Tañhi bāhirakā ‘‘nibbāna’’nti kathenti.",
  "atk-s0512a1:284_3": "Tenāha ‘‘visujjhatī’’ti. Sāsane pana parisuddhasīlassa bhikkhuno aññataraṁ devanikāyaṁ",
  "atk-s0512a1:284_4": "patthentassa brahmacariyacetanā hīnatāya hīnaṁ nāma, tena yathāpatthite devaloke",
  "atk-s0512a1:284_5": "nibbattati. Parisuddhasīlassa aṭṭhasamāpattinibbattanaṁ majjhimaṁ nāma, tena brahmaloke",
  "atk-s0512a1:284_6": "nibbattati. Parisuddhasīlassa pana vipassanaṁ vaḍḍhetvā arahattappatti uttamaṁ nāma,",
  "atk-s0512a1:284_7": "tena visujjhatīti. Iti sakko ‘‘mahārāja, dānato brahmacariyavāsova sataguṇena sahassaguṇena",
  "atk-s0512a1:284_8": "satasahassaguṇena mahapphalo’’ti vaṇṇesi. Kāyāti brahmagaṇā. Yācayogenāti yācanayuttena.",
  "atk-s0512a1:284_9": "‘‘Yājayogenā’’tipi pāḷi, yajanayuttena, dānayuttenāti attho. Tapassinoti tapanissitakā.",
  "atk-s0512a1:284_10": "Imāyapi gāthāya brahmacariyavāsasseva mahānubhāvataṁ dīpeti. Evañca pana vatvā ‘‘kiñcāpi,",
  "atk-s0512a1:284_11": "mahārāja, dānato brahmacariyameva mahapphalaṁ, dvepi panete mahāpurisakattabbāva",
  "atk-s0512a1:284_12": ". Dvīsupi appamatto hutvā dānañca dehi sīlañca rakkhāhī’’ti vatvā taṁ ovaditvā sakaṭṭhānameva gato.",
  "atk-s0512a1:285_0": "Atha naṁ devagaṇo ‘‘mahārāja, kuhiṁ gatatthā’’ti āha. Sakko ‘‘mithilāyaṁ nimirañño",
  "atk-s0512a1:285_1": "kaṅkha chinditu’’nti tamatthaṁ pakāsetvā bodhisattassa guṇe vitthārato vaṇṇesi. Taṁ",
  "atk-s0512a1:285_2": "sutvā devā ‘‘mahārāja, mayhaṁ nimirājānaṁ daṭṭhukāmamhā, sādhu naṁ pakkosāpehī’’ti",
  "atk-s0512a1:285_3": "vadiṁsu. Sakko ‘‘sādhū’’ti sampaṭicchitvā mātaliṁ āmantesi – ‘‘gaccha nimirājānaṁ",
  "atk-s0512a1:285_4": "vejayantaṁ āropetvā ānehī’’ti . So ‘‘sādhū’’ti sampaṭicchitvā rathena gantvā tattha",
  "atk-s0512a1:285_5": "mahāsattaṁ āropetvā tena yācito yathākammaṁ pāpakammīnaṁ puññakammīnañca ṭhānāni",
  "atk-s0512a1:285_6": "ācikkhanto anukkamena devalokaṁ nesi . Devāpi kho ‘‘nimirājā āgato’’ti sutvā dibbagandhavāsapupphahatthā",
  "atk-s0512a1:285_7": "yāva cittakūṭadvārakoṭṭhakā paccuggantvā mahāsattaṁ dibbagandhādīhi pūjentā sudhammaṁ",
  "atk-s0512a1:285_8": "devasabhaṁ ānayiṁsu. Rājā rathā otaritvā devasabhaṁ pavisitvā sakkena saddhiṁ ekāsane",
  "atk-s0512a1:285_9": "nisīditvā tena dibbehi kāmehi nimantiyamāno ‘‘alaṁ, mahārāja, mayhaṁ imehi yācitakūpamehi",
  "atk-s0512a1:285_10": "kāmehī’’ti paṭikkhipitvā anekapariyāyena dhammaṁ desetvā manussagaṇanāya sattāhameva",
  "atk-s0512a1:285_11": "ṭhatvā ‘‘gacchāmahaṁ manussalokaṁ, tattha dānādīni puññāni karissāmī’’ti āha. Sakko",
  "atk-s0512a1:285_12": "‘‘nimirājānaṁ mithilaṁ nehī’’ti mātaliṁ āṇāpesi. So taṁ vejayantarathaṁ āropetvā",
  "atk-s0512a1:285_13": "pācīnadisābhāgena mithilaṁ pāpuṇi. Mahājano dibbarathaṁ disvā rañño paccuggamanaṁ",
  "atk-s0512a1:285_14": "akāsi. Mātali sīhapañjare mahāsattaṁ otāretvā āpucchitvā sakaṭṭhānameva gato. Mahājanopi",
  "atk-s0512a1:285_15": "rājānaṁ parivāretvā ‘‘kīdiso, deva, devaloko’’ti pucchi. Rājā devalokasampattiṁ vaṇṇetvā",
  "atk-s0512a1:285_16": "‘‘tumhepi dānādīni puññāni karotha, evaṁ tasmiṁ devaloke uppajjissathā’’ti dhammaṁ",
  "atk-s0512a1:285_17": "desesi. So aparabhāge pubbe vuttanayena palitaṁ disvā puttassa rajjaṁ paṭicchāpetvā",
  "atk-s0512a1:285_18": "kāme pahāya pabbajitvā cattāro brahmavihāre bhāvetvā brahmalokūpago ahosi.",
  "atk-s0512a1:286": "Tadā sakko anuruddho ahosi. Mātali ānando. Caturāsīti rājasahassāni buddhaparisā. Nimirājā lokanātho.",
  "atk-s0512a1:287_0": "Tassa idhāpi heṭṭhā vuttanayeneva bodhisambhārā niddhāretabbā. Tathā brahmalokasampattiṁ",
  "atk-s0512a1:287_1": "pahāya pubbe attanā pavattitaṁ kalyāṇavattaṁ anuppabandhessāmīti mahākaruṇāya manussaloke",
  "atk-s0512a1:287_2": "nibbattanaṁ, uḷāro dānajjhāsayo, tadanurūpā dānādīsu paṭipatti, mahājanassa ca tattha",
  "atk-s0512a1:287_3": "patiṭṭhāpanaṁ, yāva devamanussānaṁ patthaṭayasatā, sakkassa devarājassa upasaṅkamane",
  "atk-s0512a1:287_4": "ativimhayatā, tena dibbasampattiyā nimantiyamānopi taṁ analaṅkaritvā puññasambhāraparibrūhanatthaṁ",
  "atk-s0512a1:287_5": "puna manussavāsūpagamanaṁ, lābhasampattīsu sabbattha alaggabhāvoti evamādayo guṇānubhāvā niddhāretabbāti.",
  "atk-s0512a1:288": "Nimirājacariyāvaṇṇanā niṭṭhitā.",
  "atk-s0512a1:289": "7. Candakumāracariyāvaṇṇanā",
  "atk-s0512a1:290": "45. Sattame ekarājassa atrajoti ekarājassa nāma kāsirañño orasaputto. Nagare pupphavatiyāti pupphavatināmake nagare. Candasavhayoti candasaddena avhātabbo, candanāmoti attho.",
  "atk-s0512a1:291_0": "Atīte kira ayaṁ bārāṇasī pupphavatī nāma ahosi. Tattha vasavattirañño putto ekarājā",
  "atk-s0512a1:291_1": "nāma rajjaṁ kāresi. Bodhisatto tassa gotamiyā nāma aggamahesiyā kucchimhi paṭisandhiṁ",
  "atk-s0512a1:291_2": "aggahesi. ‘‘Candakumāro’’tissa nāmamakaṁsu. Tassa padasā gamanakāle aparopi putto",
  "atk-s0512a1:291_3": "uppanno, tassa ‘‘sūriyakumāro’’ti nāmamakaṁsu. Tassa padasā gamanakāle ekā dhītā",
  "atk-s0512a1:291_4": "uppannā, ‘‘selā’’tissā nāmamakaṁsu. Vemātikā ca nesaṁ bhaddaseno sūro cāti dve bhātaro",
  "atk-s0512a1:291_5": "ahesuṁ. Bodhisatto anupubbena vuddhippatto sippesu ca vijjāṭṭhānesu ca pāraṁ agamāsi.",
  "atk-s0512a1:291_6": "Tassa rājā anucchavikaṁ candaṁ nāma rājadhītaraṁ ānetvā uparajjaṁ adāsi. Bodhisattassa",
  "atk-s0512a1:291_7": "eko putto uppanno, tassa ‘‘vāsulo’’ti nāmamakaṁsu. Tassa pana rañño khaṇḍahālo nāma",
  "atk-s0512a1:291_8": "purohito, taṁ rājā vinicchaye ṭhapesi. So lañjavittako hutvā lañjaṁ gahetvā assāmike",
  "atk-s0512a1:291_9": "sāmike karoti, sāmike ca assāmike karoti. Athekadivasaṁ aṭṭaparājito eko puriso vinicchayaṭṭhāne",
  "atk-s0512a1:291_10": "upakkosento nikkhamitvā rājūpaṭṭhānaṁ gacchantaṁ bodhisattaṁ disvā tassa pādesu nipatitvā",
  "atk-s0512a1:291_11": "‘‘sāmi khaṇḍahālo vinicchaye vilopaṁ khādati, ahaṁ tena lañjaṁ gahetvā parājayaṁ",
  "atk-s0512a1:291_12": "pāpito’’ti aṭṭassaramakāsi. Bodhisatto ‘‘mā bhāyī’’ti taṁ assāsetvā vinicchayaṁ netvā",
  "atk-s0512a1:291_13": "sāmikameva sāmikaṁ akāsi. Mahājano mahāsaddena sādhukāramadāsi.",
  "atk-s0512a1:292_0": "Rājā ‘‘bodhisattena kira aṭṭo suvinicchito’’ti sutvā taṁ āmantetvā ‘‘tāta, ito paṭṭhāya",
  "atk-s0512a1:292_1": "tvameva aṭṭakaraṇe vinicchayaṁ vinicchināhī’’ti vinicchayaṁ bodhisattassa adāsi.",
  "atk-s0512a1:292_2": "Khaṇḍahālassa āyo pacchijji. So tato paṭṭhāya bodhisatte āghātaṁ bandhitvā otārāpekkho",
  "atk-s0512a1:292_3": "vicari. So pana rājā mudhappasanno. So ekadivasaṁ supinantena devalokaṁ passitvā",
  "atk-s0512a1:292_4": "tattha gantukāmo hutvā ‘‘purohitaṁ brahmalokagāmimaggaṁ ācikkhā’’ti āha. So ‘‘atidānaṁ",
  "atk-s0512a1:292_5": "dadanto sabbacatukkena yaññaṁ yajassū’’ti vatvā raññā ‘‘kiṁ atidāna’’nti puṭṭho ‘‘attano",
  "atk-s0512a1:292_6": "piyaputtā piyabhariyā piyadhītaro mahāvibhavaseṭṭhino maṅgalahatthiassādayoti ete",
  "atk-s0512a1:292_7": "cattāro cattāro katvā dvipadacatuppade yaññatthāya pariccajitvā tesaṁ galalohitena",
  "atk-s0512a1:292_8": "yajanaṁ atidānaṁ nāmā’’ti saññāpesi. Iti so ‘‘saggamaggaṁ ācikkhissāmī’’ti nirayamaggaṁ ācikkhi.",
  "atk-s0512a1:293_0": "Rājāpi tasmiṁ paṇḍitasaññī hutvā ‘‘tena vuttavidhi saggamaggo’’ti saññāya taṁ paṭipajjitukāmo",
  "atk-s0512a1:293_1": "mahantaṁ yaññāvāṭaṁ kārāpetvā tattha bodhisattādike cattāro rājakumāre ādiṁ katvā",
  "atk-s0512a1:293_2": "khaṇḍahālena vuttaṁ sabbaṁ dvipadacatuppadaṁ yaññapasutaṭṭhāne nethāti āṇāpesi. Sabbañca",
  "atk-s0512a1:293_3": "yaññasambhāraṁ upakkhaṭaṁ ahosi. Taṁ sutvā mahājano mahantaṁ kolāhalaṁ akāsi. Rājā",
  "atk-s0512a1:293_4": "vippaṭisārī hutvā khaṇḍahālena upatthambhito punapi tathā taṁ āṇāpesi. Bodhisatto",
  "atk-s0512a1:293_5": "‘‘khaṇḍahālena vinicchayaṭṭhānaṁ alabhantena mayi āghātaṁ bandhitvā mameva maraṇaṁ",
  "atk-s0512a1:293_6": "icchantena mahājanassa anayabyasanaṁ uppādita’’nti jānitvā nānāvidhehi upāyehi rājānaṁ",
  "atk-s0512a1:293_7": "tato duggahitaggāhato vivecetuṁ vāyamitvāpi nāsakkhi. Mahājano paridevi, mahantaṁ",
  "atk-s0512a1:293_8": "kāruññamakāsi. Mahājanassa paridevantasseva yaññāvāṭe sabbakammāni niṭṭhāpesi. Rājaputtaṁ",
  "atk-s0512a1:293_9": "netvā gīvāya nāmetvā nisīdāpesuṁ. Khaṇḍahālo suvaṇṇapātiṁ upanāmetvā khaggaṁ ādāya",
  "atk-s0512a1:293_10": "‘‘tassa gīvaṁ chindissāmī’’ti aṭṭhāsi. Taṁ disvā candā nāma rājaputtassa devī ‘‘aññaṁ",
  "atk-s0512a1:293_11": "me paṭisaraṇaṁ natthi, attano saccabalena sāmikassa sotthiṁ karissāmī’’ti añjaliṁ",
  "atk-s0512a1:293_12": "paggayha parisāya antare vicarantī ‘‘idaṁ ekanteneva pāpakammaṁ, yaṁ khaṇḍahālo saggamaggoti",
  "atk-s0512a1:293_13": "karoti. Iminā mayhaṁ saccavacanena mama sāmikassa sotthi hotu.",
  "atk-s0512a1:294": "‘‘Yā devatā idha loke, sabbā tā saraṇaṁ gatā;",
  "atk-s0512a1:295": "Anāthaṁ tāyatha mamaṁ, yathāhaṁ patimā siya’’nti. –",
  "atk-s0512a1:296_0": "Saccakiriyamakāsi. Sakko devarājā tassā paridevanasaddaṁ sutvā taṁ pavattiṁ ñatvā",
  "atk-s0512a1:296_1": "jalitaṁ ayokūṭaṁ ādāya āgantvā rājānaṁ tāsetvā sabbe vissajjāpesi. Sakkopi tadā attano",
  "atk-s0512a1:296_2": "dibbarūpaṁ dassetvā sampajjalitaṁ sajotibhūtaṁ vajiraṁ paribbhamanto ‘‘are, pāparāja",
  "atk-s0512a1:296_3": "kāḷakaṇṇi, kadā tayā pāṇātipātena sugatigamanaṁ diṭṭhapubbaṁ, candakumāraṁ sabbañca",
  "atk-s0512a1:296_4": "imaṁ janaṁ bandhanato mocehi, no ce mocessasi, ettheva te imassa ca duṭṭhabrāhmaṇassa",
  "atk-s0512a1:296_5": "sīsaṁ phālessāmī’’ti ākāse aṭṭhāsi. Taṁ acchariyaṁ disvā rājā brāhmaṇo ca sīghaṁ",
  "atk-s0512a1:296_6": "sabbe bandhanā mocesuṁ.",
  "atk-s0512a1:297_0": "Atha mahājano ekakolāhalaṁ katvā sahasā yaññāvāṭaṁ ajjhottharitvā khaṇḍahālassa ekekaṁ",
  "atk-s0512a1:297_1": "leḍḍuppahāraṁ dento tattheva naṁ jīvitakkhayaṁ pāpetvā rājānampi māretuṁ ārabhi.",
  "atk-s0512a1:297_2": "Bodhisatto puretarameva pitaraṁ palissajitvā ṭhito māretuṁ na adāsi. Mahājano ‘‘jīvitaṁ",
  "atk-s0512a1:297_3": "tāvassa pāparañño dema, chattaṁ panassa na dassāma, nagare vāsaṁ vā na dassāma, taṁ",
  "atk-s0512a1:297_4": "caṇḍālaṁ katvā bahinagare vāsāpessāmā’’ti rājavesaṁ hāretvā kāsāvaṁ nivāsāpetvā haliddipilotikāya",
  "atk-s0512a1:297_5": "sīsaṁ veṭhetvā caṇḍālaṁ katvā caṇḍālagāmaṁ pahiṇiṁsu. Ye pana taṁ pasughātayaññaṁ",
  "atk-s0512a1:297_6": "yajiṁsu ceva yajāpesuñca anumodiṁsu ca, sabbe te nirayaparāyanā ahesuṁ. Tenāha bhagavā –",
  "atk-s0512a1:298": "‘‘Sabbe patiṭṭhā nirayaṁ, yathā taṁ pāpakaṁ karitvāna;",
  "atk-s0512a1:299": "Na hi pāpakammaṁ katvā, labbhā sugatiṁ ito gantu’’nti. (jā. 2.22.1143);",
  "atk-s0512a1:300_0": "Atha sabbāpi rājaparisā nāgarā ceva jānapadā ca samāgantvā bodhisattaṁ rajje abhisiñciṁsu.",
  "atk-s0512a1:300_1": "So dhammena rajjaṁ anusāsanto taṁ attano mahājanassa ca akāraṇeneva uppannaṁ anayabyasanaṁ",
  "atk-s0512a1:300_2": "anussaritvā saṁvegajāto puññakiriyāsu bhiyyosomattāya ussāhajāto mahādānaṁ pavattesi,",
  "atk-s0512a1:300_3": "sīlāni rakkhi, uposathakammaṁ samādiyi. Tena vuttaṁ –",
  "atk-s0512a1:301": "46.",
  "atk-s0512a1:302": " ‘‘Tadāhaṁ yajanā mutto, nikkhanto yaññavāṭato;",
  "atk-s0512a1:303": "Saṁvegaṁ janayitvāna, mahādānaṁ pavattayi’’nti. – ādi;",
  "atk-s0512a1:304_0": "Tattha yajanā muttoti khaṇḍahālena vihitayaññavidhito vuttanayena ghātetabbato mutto.",
  "atk-s0512a1:304_1": "Nikkhanto yaññavāṭatoti abhisekakaraṇatthāya ussāhajātena mahājanena saddhiṁ tato",
  "atk-s0512a1:304_2": "yaññabhūmito niggato. Saṁvegaṁ janayitvānāti evaṁ ‘‘bahuantarāyo lokasannivāso’’ti",
  "atk-s0512a1:304_3": "ativiya saṁvegaṁ uppādetvā. Mahādānaṁ pavattayinti cha dānasālāyo kārāpetvā mahatā",
  "atk-s0512a1:304_4": "dhanapariccāgena vessantaradānasadisaṁ mahādānamadāsiṁ. Etena abhisekakaraṇato paṭṭhāya",
  "atk-s0512a1:304_5": "tassa mahādānassa pavattitabhāvaṁ dasseti.",
  "atk-s0512a1:305_0": "47.Dakkhiṇeyye adatvānāti dakkhiṇārahe puggale deyyadhammaṁ apariccajitvā. Api chappañca",
  "atk-s0512a1:305_1": "rattiyoti appekadā chapi pañcapi rattiyo attano pivanakhādanabhuñjanāni na karomīti dasseti.",
  "atk-s0512a1:306_0": "Tadā kira bodhisatto sakalajambudīpaṁ unnaṅgalaṁ katvā mahāmegho viya abhivassanto",
  "atk-s0512a1:306_1": "mahādānaṁ pavattesi. Tattha kiñcāpi dānasālāsu annapānādiuḷāruḷārapaṇītapaṇītameva",
  "atk-s0512a1:306_2": "yācakānaṁ yathārucitaṁ divase divase dīyati, tathāpi attano sajjitaṁ āhāraṁ rājārahabhojanampi",
  "atk-s0512a1:306_3": "yācakānaṁ adatvā na bhuñjati, taṁ sandhāya vuttaṁ ‘‘nāhaṁ pivāmī’’tiādi.",
  "atk-s0512a1:307_0": "48. Idāni tathā yācakānaṁ dāne kāraṇaṁ dassento upamaṁ tāva āharati ‘‘yathāpi vāṇijo",
  "atk-s0512a1:307_1": "nāmā’’tiādinā. Tassattho – yathā nāma vāṇijo bhaṇḍaṭṭhānaṁ gantvā appena pābhatena",
  "atk-s0512a1:307_2": "bahuṁ bhaṇḍaṁ vikkiṇitvā vipulaṁ bhaṇḍasannicayaṁ katvā desakālaṁ jānanto yatthassa",
  "atk-s0512a1:307_3": "lābho udayo mahā hoti, tattha dese kāle vā taṁ bhaṇḍaṁ harati upaneti vikkiṇāti.",
  "atk-s0512a1:308_0": "49.Sakabhuttāpīti sakabhuttatopi attanā paribhuttatopi. ‘‘Sakaparibhuttāpī’’tipi",
  "atk-s0512a1:308_1": "pāṭho. Pareti parasmiṁ paṭiggāhakapuggale. Satabhāgoti anekasatabhāgo āyatiṁ bhavissati.",
  "atk-s0512a1:308_2": "Idaṁ vuttaṁ hoti – yathā vāṇijena kītabhaṇḍaṁ tattheva avikkiṇitvā tathārūpe dese",
  "atk-s0512a1:308_3": "kāle ca vikkiṇiyamānaṁ bahuṁ udayaṁ vipulaṁ phalaṁ hoti, tatheva attano santakaṁ",
  "atk-s0512a1:308_4": "attanā anupabhuñjitvā parasmiṁ paṭiggāhakapuggale dinnaṁ mahapphalaṁ anekasatabhāgo",
  "atk-s0512a1:308_5": "bhavissati, tasmā attanā abhuñjitvāpi parassa dātabbamevāti. Vuttañhetaṁ bhagavatā",
  "atk-s0512a1:308_6": "– ‘‘tiracchānagate dānaṁ datvā sataguṇā dakkhiṇā pāṭikaṅkhitabbā. Puthujjanadussīle",
  "atk-s0512a1:308_7": "dānaṁ datvā sahassaguṇā’’ti (ma. ni. 3.379) vitthāro. Aparampi vuttaṁ ‘‘evaṁ ce,",
  "atk-s0512a1:308_8": "bhikkhave, sattā jāneyyuṁ dānasaṁvibhāgassa vipākaṁ, yathāhaṁ jānāmi, na adatvā bhuñjeyyuṁ,",
  "atk-s0512a1:308_9": "na ca nesaṁ maccheramalaṁ cittaṁ pariyādāya tiṭṭheyya. Yopi nesaṁ assa carimo ālopo",
  "atk-s0512a1:308_10": "carimaṁ kabaḷaṁ, tatopi na asaṁvibhajitvā bhuñjeyyu’’ntiādi (itivu. 26).",
  "atk-s0512a1:309_0": "50.Etamatthavasaṁ ñatvāti etaṁ dānassa mahapphalabhāvasaṅkhātañceva sammāsambodhiyā",
  "atk-s0512a1:309_1": "paccayabhāvasaṅkhātañca atthavasaṁ kāraṇaṁ jānitvā. Na paṭikkamāmi dānatoti dānapāramito",
  "atk-s0512a1:309_2": "īsakampi na nivattāmi abhikkamāmi eva. Kimatthaṁ? Sambodhimanupattiyāti sambodhiṁ",
  "atk-s0512a1:309_3": "sabbaññutaññāṇaṁ anuppattiyā anuppattiyatthaṁ, adhigantunti attho.",
  "atk-s0512a1:310_0": "Tadā bodhisatto mahājanena pitari caṇḍālagāmaṁ pavesite dātabbayuttakaṁ paribbayaṁ",
  "atk-s0512a1:310_1": "dāpesi nivāsanāni pārupanāni ca. Sopi nagaraṁ pavisituṁ alabhanto bodhisatte uyyānakīḷādiatthaṁ",
  "atk-s0512a1:310_2": "bahigate upasaṅkamati, puttasaññāya pana na vandati, na añjalikammaṁ karoti, ‘‘ciraṁ",
  "atk-s0512a1:310_3": "jīva, sāmī’’ti vadati. Bodhisattopi diṭṭhadivase atirekasammānaṁ karoti. So evaṁ",
  "atk-s0512a1:310_4": "dhammena rajjaṁ kāretvā āyupariyosāne sapariso devalokaṁ pūresi.",
  "atk-s0512a1:311_0": "Tadā khaṇḍahālo devadatto ahosi, gotamī devī mahāmāyā, candā rājadhītā rāhulamātā,",
  "atk-s0512a1:311_1": "vāsulo rāhulo, selā uppalavaṇṇā, sūro mahākassapo, bhaddaseno mahāmoggallāno, sūriyakumāro",
  "atk-s0512a1:311_2": "sāriputto, candarājā lokanātho.",
  "atk-s0512a1:312_0": "Tassa idhāpi pubbe vuttanayeneva yathārahaṁ sesapāramiyo niddhāretabbā. Tadā khaṇḍahālassa",
  "atk-s0512a1:312_1": "kakkhaḷapharusabhāvaṁ jānantopi ajjhupekkhitvā dhammena samena aṭṭassa vinicchayo,",
  "atk-s0512a1:312_2": "attānaṁ māretukāmasseva khaṇḍahālassa tathā yaññavidhānaṁ jānitvāpi tassa upari cittappakopābhāvo,",
  "atk-s0512a1:312_3": "attano parisaṁ gahetvā pitu sattu bhavituṁ samatthopi ‘‘mādisassa nāma garūhi virodho",
  "atk-s0512a1:312_4": "na yutto’’ti attānaṁ purisapasuṁ katvā ghātāpetukāmassa pitu āṇāyaṁ avaṭṭhānaṁ, kosiyā",
  "atk-s0512a1:312_5": "asiṁ gahetvā sīsaṁ chindituṁ upakkamante purohite attano pitari putte sabbasattesu",
  "atk-s0512a1:312_6": "ca mettāpharaṇena samacittatā, mahājane pitaraṁ māretuṁ upakkamante sayaṁ palissajitvā",
  "atk-s0512a1:312_7": "tassa jīvitadānañca, divase divase vessantaradānasadisaṁ mahādānaṁ dadatopi dānena",
  "atk-s0512a1:312_8": "atittabhāvo, mahājanena caṇḍālesu vāsāpitassa pitu dātabbayuttakaṁ datvā posanaṁ,",
  "atk-s0512a1:312_9": "mahājanaṁ puññakiriyāsu patiṭṭhāpananti evamādayo guṇānubhāvā niddhāretabbāti.",
  "atk-s0512a1:313": "Candakumāracariyāvaṇṇanā niṭṭhitā.",
  "atk-s0512a1:314": "8. Sivirājacariyāvaṇṇanā",
  "atk-s0512a1:315": "51. Aṭṭhame ariṭṭhasavhaye nagareti ariṭṭhapuranāmake nagare. Sivi nāmāsi khattiyoti sivīti gottato evaṁnāmako rājā ahosi.",
  "atk-s0512a1:316_0": "Atīte kira siviraṭṭhe ariṭṭhapuranagare sivirāje rajjaṁ kārente mahāsatto tassa putto",
  "atk-s0512a1:316_1": "hutvā nibbatti. ‘‘Sivikumāro’’tissa nāmamakaṁsu. So vayappatto takkasilaṁ gantvā",
  "atk-s0512a1:316_2": "uggahitasippo āgantvā pitu sippaṁ dassetvā uparajjaṁ labhitvā aparabhāge pitu accayena",
  "atk-s0512a1:316_3": "rājā hutvā agatigamanaṁ pahāya dasa rājadhamme akopetvā rajjaṁ kārento nagarassa",
  "atk-s0512a1:316_4": "catūsu dvāresu nagaramajjhe nivesanadvāreti cha dānasālāyo kāretvā devasikaṁ chasatasahassapariccāgena",
  "atk-s0512a1:316_5": "mahādānaṁ pavattesi. Aṭṭhamīcātuddasīpannarasīsu sayaṁ dānasālaṁ gantvā dānaggaṁ oloketi.",
  "atk-s0512a1:317_0": "So ekadā puṇṇamadivase pātova samussitasetacchatte rājapallaṅke nisinno attanā dinnadānaṁ",
  "atk-s0512a1:317_1": "āvajjento bāhiravatthuṁ attanā adinnaṁ nāma adisvā ‘‘na me bāhirakadānaṁ tathā cittaṁ",
  "atk-s0512a1:317_2": "toseti, yathā ajjhattikadānaṁ, aho vata mama dānasālaṁ gatakāle koci yācako bāhiravatthuṁ",
  "atk-s0512a1:317_3": "ayācitvā ajjhattikameva yāceyya, sace hi me koci sarīre maṁsaṁ vā lohitaṁ vā sīsaṁ",
  "atk-s0512a1:317_4": "vā hadayamaṁsaṁ vā akkhīni vā upaḍḍhasarīraṁ vā sakalameva vā attabhāvaṁ dāsabhāvena",
  "atk-s0512a1:317_5": "yāceyya, taṁtadevassa adhippāyaṁ pūrento dātuṁ sakkomī’’ti cintesi. Pāḷiyaṁ pana",
  "atk-s0512a1:317_6": "akkhīnaṁ eva vasena āgatā. Tena vuttaṁ –",
  "atk-s0512a1:318": "‘‘Nisajja pāsādavare, evaṁ cintesahaṁ tadā’’.",
  "atk-s0512a1:319": "52.",
  "atk-s0512a1:320": " ‘‘Yaṁkiñci mānusaṁ dānaṁ, adinnaṁ me na vijjati;",
  "atk-s0512a1:321": "Yopi yāceyya maṁ cakkhuṁ, dadeyyaṁ avikampito’’ti.",
  "atk-s0512a1:322_0": "Tattha mānusaṁ dānanti pakatimanussehi dātabbadānaṁ annapānādi. Evaṁ pana mahāsattassa",
  "atk-s0512a1:322_1": "uḷāre dānajjhāsaye uppanne sakkassa paṇḍukambalasilāsanaṁ uṇhākāraṁ dassesi. So tassa",
  "atk-s0512a1:322_2": "kāraṇaṁ āvajjento bodhisattassa ajjhāsayaṁ disvā ‘‘sivirājā ajja sampattayācakā cakkhūni",
  "atk-s0512a1:322_3": "ce yācanti, cakkhūni uppāṭetvā nesaṁ dassāmīti cintesī’’ti sakko devaparisāya vatvā",
  "atk-s0512a1:322_4": "‘‘so sakkhissati nu kho taṁ dātuṁ, udāhu noti vīmaṁsissāmi tāva na’’nti bodhisatte",
  "atk-s0512a1:322_5": "soḷasahi gandhodakaghaṭehi nhatvā sabbālaṅkārehi paṭimaṇḍite alaṅkatahatthikkhandhavaragate",
  "atk-s0512a1:322_6": "dānaggaṁ gacchante jarājiṇṇo andhabrāhmaṇo viya hutvā tassa cakkhupathe ekasmiṁ unnatappadese",
  "atk-s0512a1:322_7": "ubho hatthe pasāretvā rājānaṁ jayāpetvā ṭhito bodhisattena tadabhimukhaṁ vāraṇaṁ",
  "atk-s0512a1:322_8": "pesetvā ‘‘brāhmaṇa, kiṁ icchasī’’ti pucchito ‘‘tava dānajjhāsayaṁ nissāya samuggatena",
  "atk-s0512a1:322_9": "kittighosena sakalalokasannivāso nirantaraṁ phuṭo, ahañca andho, tasmā taṁ yācāmī’’ti",
  "atk-s0512a1:322_10": "upacāravasena ekaṁ cakkhuṁ yāci. Tena vuttaṁ –",
  "atk-s0512a1:323": "53.",
  "atk-s0512a1:324": " ‘‘Mama saṅkappamaññāya, sakko devānamissaro;",
  "atk-s0512a1:325": "Nisinno devaparisāya, idaṁ vacanamabravi.",
  "atk-s0512a1:326": "54.",
  "atk-s0512a1:327": " ‘‘Nisajja pāsādavare, sivirājā mahiddhiko;",
  "atk-s0512a1:328": "Cintento vividhaṁ dānaṁ, adeyyaṁ so na passati.",
  "atk-s0512a1:329": "55.",
  "atk-s0512a1:330": " ‘‘Tathaṁ nu vitathaṁ netaṁ, handa vīmaṁsayāmi taṁ;",
  "atk-s0512a1:331": "Muhuttaṁ āgameyyātha, yāva jānāmi taṁ manaṁ.",
  "atk-s0512a1:332": "56.",
  "atk-s0512a1:333": " ‘‘Pavedhamāno palitasiro, valigatto jarāturo;",
  "atk-s0512a1:334": "Andhavaṇṇova hutvāna, rājānaṁ upasaṅkami.",
  "atk-s0512a1:335": "57.",
  "atk-s0512a1:336": " ‘‘So tadā paggahetvāna, vāmaṁ dakkhiṇabāhu ca;",
  "atk-s0512a1:337": "Sirasmiṁ añjaliṁ katvā, idaṁ vacanamabravi.",
  "atk-s0512a1:338": "58.",
  "atk-s0512a1:339": " ‘‘‘Yācāmi taṁ mahārāja, dhammika raṭṭhavaḍḍhana;",
  "atk-s0512a1:340": "Tava dānaratā kitti, uggatā devamānuse.",
  "atk-s0512a1:341": "59.",
  "atk-s0512a1:342": " ‘‘‘Ubhopi nettā nayanā, andhā upahatā mama;",
  "atk-s0512a1:343": "Ekaṁ me nayanaṁ dehi, tvampi ekena yāpayā’’’ti.",
  "atk-s0512a1:344_0": "Tattha cintento vividhaṁ dānanti attanā dinnaṁ vividhaṁ dānaṁ cintento, āvajjento",
  "atk-s0512a1:344_1": "dānaṁ vā attanā dinnaṁ vividhaṁ bāhiraṁ deyyadhammaṁ cintento. Adeyyaṁ so na passatīti",
  "atk-s0512a1:344_2": "bāhiraṁ viya ajjhattikavatthumpi adeyyaṁ dātuṁ asakkuṇeyyaṁ na passati, ‘‘cakkhūnipi",
  "atk-s0512a1:344_3": "uppāṭetvā dassāmī’’ti cintesīti adhippāyo. Tathaṁ nu vitathaṁ netanti etaṁ ajjhattikavatthunopi",
  "atk-s0512a1:344_4": "adeyyassa adassanaṁ deyyabhāveneva dassanaṁ cintanaṁ saccaṁ nu kho, udāhu, asaccanti",
  "atk-s0512a1:344_5": "attho. So tadā paggahetvāna, vāmaṁ dakkhiṇabāhu cāti vāmabāhuṁ dakkhiṇabāhuñca tadā",
  "atk-s0512a1:344_6": "paggahetvā, ubho bāhū ukkhipitvāti attho. Raṭṭhavaḍḍhanāti raṭṭhavaḍḍhīkara. Tvampi",
  "atk-s0512a1:344_7": "ekena yāpayāti ekena cakkhunā samavisamaṁ passanto sakaṁ attabhāvaṁ tvaṁ yāpehi,",
  "atk-s0512a1:344_8": "ahampi bhavato laddhena ekena yāpemīti dasseti.",
  "atk-s0512a1:345_0": "Taṁ sutvā mahāsatto tuṭṭhamānaso ‘‘idānevāhaṁ pāsāde nisinno evaṁ cintetvā āgato,",
  "atk-s0512a1:345_1": "ayañca me cittaṁ ñatvā viya cakkhuṁ yācati, aho vata me lābhā, ajja me manoratho",
  "atk-s0512a1:345_2": "matthakaṁ pāpuṇissati, adinnapubbaṁ vata dānaṁ dassāmī’’ti ussāhajāto ahosi. Tamatthaṁ",
  "atk-s0512a1:345_3": "pakāsento satthā āha –",
  "atk-s0512a1:346": "60.",
  "atk-s0512a1:347": " ‘‘Tassāhaṁ vacanaṁ sutvā, haṭṭho saṁviggamānaso;",
  "atk-s0512a1:348": "Katañjalī vedajāto, idaṁ vacanamabraviṁ.",
  "atk-s0512a1:349": "61.",
  "atk-s0512a1:350": " ‘‘‘Idānāhaṁ cintayitvāna, pāsādato idhāgato;",
  "atk-s0512a1:351": "Tvaṁ mama cittamaññāya, nettaṁ yācitumāgato.",
  "atk-s0512a1:352": "62.",
  "atk-s0512a1:353": " ‘‘‘Aho me mānasaṁ siddhaṁ, saṅkappo paripūrito;",
  "atk-s0512a1:354": "Adinnapubbaṁ dānavaraṁ, ajja dassāmi yācake’’’ti.",
  "atk-s0512a1:355_0": "Tattha tassāti tassa brāhmaṇarūpadharassa sakkassa. Haṭṭhoti tuṭṭho. Saṁviggamānasoti",
  "atk-s0512a1:355_1": "mama cittaṁ jānitvā viya iminā brāhmaṇena cakkhu yācitaṁ, ettakaṁ kālaṁ evaṁ acintetvā",
  "atk-s0512a1:355_2": "pamajjito vatamhīti saṁviggacitto. Vedajātoti jātapītipāmojjo. Abravinti abhāsiṁ.",
  "atk-s0512a1:355_3": "Mānasanti manasi bhavaṁ mānasaṁ, dānajjhāsayo, ‘‘cakkhuṁ dassāmī’’ti uppannadānajjhāsayoti",
  "atk-s0512a1:355_4": "attho. Saṅkappoti manoratho. Paripūritoti paripuṇṇo.",
  "atk-s0512a1:356_0": "Atha bodhisatto cintesi – ‘‘ayaṁ brāhmaṇo mama cittācāraṁ ñatvā viya duccajampi cakkhuṁ",
  "atk-s0512a1:356_1": "maṁ yācati, siyā nu kho kāyaci devatāya anusiṭṭho bhavissati, pucchissāmi tāva na’’nti",
  "atk-s0512a1:356_2": "cintetvā taṁ brāhmaṇaṁ pucchi. Tenāha bhagavā jātakadesanāyaṁ –",
  "atk-s0512a1:357": "‘‘Kenānusiṭṭho idhamāgatosi, vanibbaka cakkhupathāni yācituṁ;",
  "atk-s0512a1:358": "Suduccajaṁ yācasi uttamaṅgaṁ, yamāhu nettaṁ purisena duccaja’’nti.(jā. 1.15.53);",
  "atk-s0512a1:359": "Taṁ sutvā brāhmaṇarūpadharo sakko āha –",
  "atk-s0512a1:360": "‘‘Yamāhu devesu sujampatīti, maghavāti naṁ āhu manussaloke;",
  "atk-s0512a1:361": "Tenānusiṭṭho idhamāgatosmi, vanibbako cakkhupathāni yācituṁ.",
  "atk-s0512a1:362": "‘‘Vanibbato mayhaṁ vaniṁ anuttaraṁ, dadāhi te cakkhupathāni yācito;",
  "atk-s0512a1:363": "Dadāhi me cakkhupathaṁ anuttaraṁ, yamāhu nettaṁ purisena duccaja’’nti. (jā. 1.15.54-55);",
  "atk-s0512a1:364": "Mahāsatto āha –",
  "atk-s0512a1:365": "‘‘Yena atthena āgacchi, yamatthamabhipatthayaṁ;",
  "atk-s0512a1:366": "Te te ijjhantu saṅkappā, labha cakkhūni brāhmaṇa.",
  "atk-s0512a1:367": "‘‘Ekaṁ te yācamānassa, ubhayāni dadāmahaṁ;",
  "atk-s0512a1:368": "Sa cakkhumā gaccha janassa pekkhato,",
  "atk-s0512a1:369": "Yadicchase tvaṁ tada te samijjhatū’’ti. (jā. 1.15.56-57);",
  "atk-s0512a1:370_0": "Tattha vanibbakāti taṁ ālapati. Cakkhupathānīti dassanassa pathabhāvato cakkhūnamevetaṁ",
  "atk-s0512a1:370_1": "nāmaṁ. Yamāhūti yaṁ loke ‘‘duccaja’’nti kathenti. Vanibbatoti yācantassa. Vaninti",
  "atk-s0512a1:370_2": "yācanaṁ. Te teti te tava tassa andhassa saṅkappā. Sa cakkhumāti so tvaṁ mama cakkhūhi",
  "atk-s0512a1:370_3": "cakkhumā hutvā. Tada te samijjhatūti yaṁ tvaṁ mama santikā icchasi, taṁ te samijjhatūti.",
  "atk-s0512a1:371_0": "Rājā ettakaṁ kathetvā ‘‘ayaṁ brāhmaṇo sakkena anusiṭṭho idhāgatosmīti bhaṇati, nūna",
  "atk-s0512a1:371_1": "imassa iminā upāyena cakkhu sampajjissatī’’ti ñatvā ‘‘idheva mayā cakkhūni uppāṭetvā",
  "atk-s0512a1:371_2": "dātuṁ asāruppa’’nti cintetvā brāhmaṇaṁ ādāya antepuraṁ gantvā rājāsane nisīditvā",
  "atk-s0512a1:371_3": "sivakaṁ nāma vejjaṁ pakkosāpesi. Atha ‘‘amhākaṁ kira rājā akkhīni uppāṭetvā brāhmaṇassa",
  "atk-s0512a1:371_4": "dātukāmo’’ti sakalanagare ekakolāhalaṁ ahosi. Atha naṁ rañño ñātisenāpatiādayo rājavallabhā",
  "atk-s0512a1:371_5": "amaccā pārisajjā nāgarā orodhā ca sabbe sannipatitvā nānāupāyehi nivāresuṁ. Rājāpi",
  "atk-s0512a1:371_6": "ne anuvāresi tenāha –",
  "atk-s0512a1:372": "‘‘Mā no deva adā cakkhuṁ, mā no sabbe parākari;",
  "atk-s0512a1:373": "Dhanaṁ dehi mahārāja, muttā veḷuriyā bahū.",
  "atk-s0512a1:374": "‘‘Yutte deva rathe dehi, ājānīye calaṅkate;",
  "atk-s0512a1:375": "Nāge dehi mahārāja, hemakappanavāsase.",
  "atk-s0512a1:376": "‘‘Yathā taṁ sivayo sabbe, sayoggā sarathā sadā;",
  "atk-s0512a1:377": "Samantā parikireyyuṁ, evaṁ dehi rathesabhā’’ti. (jā. 1.15.58-60);",
  "atk-s0512a1:378": "Atha rājā tisso gāthā abhāsi –",
  "atk-s0512a1:379": "‘‘Yo ve dassanti vatvāna, adāne kurute mano;",
  "atk-s0512a1:380": "Bhūmyaṁ so patitaṁ pāsaṁ, gīvāyaṁ paṭimuñcati.",
  "atk-s0512a1:381": "‘‘Yo ve dassanti vatvāna, adāne kurute mano;",
  "atk-s0512a1:382": "Pāpā pāpataro hoti, sampatto yamasādhanaṁ.",
  "atk-s0512a1:383": "‘‘Yañhi yāce tañhi dade, yaṁ na yāce na taṁ dade;",
  "atk-s0512a1:384": "Svāhaṁ tameva dassāmi, yaṁ maṁ yācati brāhmaṇo’’ti. (jā. 1.15.61-63);",
  "atk-s0512a1:385_0": "Tattha mā no, devāti noti nipātamattaṁ. Deva, mā cakkhuṁ adāsi. Mā no sabbe parākarīti",
  "atk-s0512a1:385_1": "amhe sabbe mā pariccaji. Akkhīsu hi dinnesu tvaṁ rajjaṁ na karissasi, evaṁ tayā mayaṁ",
  "atk-s0512a1:385_2": "pariccattā nāma bhavissāmāti adhippāyena evamāhaṁsu. Parikireyyunti parivāreyyuṁ.",
  "atk-s0512a1:385_3": "Evaṁ dehīti yathā taṁ avikalacakkhuṁ sivayo ciraṁ parivāreyyuṁ, evaṁ dehi dhanamevassa",
  "atk-s0512a1:385_4": "dehi, mā akkhīni, akkhīsu hi dinnesu na taṁ sivayo parivāressantīti dasseti.",
  "atk-s0512a1:386_0": "Paṭimuñcatīti paṭipaveseti. Pāpā pāpataro hotīti lāmakā lāmakataro nāma hoti. Sampatto",
  "atk-s0512a1:386_1": "yamasādhananti yamassa āṇāpavattiṭṭhānaṁ ussadanirayaṁ esa patto nāma hoti. Yañhi",
  "atk-s0512a1:386_2": "yāceti yaṁ vatthuṁ yācako yācati, dāyakopi tadeva dadeyya, na ayācitaṁ, ayañca brāhmaṇo",
  "atk-s0512a1:386_3": "cakkhuṁ maṁ yācati, na muttādikaṁ dhanaṁ, taṁ dassāmīti vadati.",
  "atk-s0512a1:387_0": "Atha naṁ ‘‘āyuādīsu kiṁ patthetvā cakkhūni desi devā’’ti pucchiṁsu. Mahāpuriso ‘‘nāhaṁ",
  "atk-s0512a1:387_1": "diṭṭhadhammikaṁ samparāyikaṁ vā sampattiṁ patthetvā demi, api ca bodhisattānaṁ āciṇṇasamāciṇṇo",
  "atk-s0512a1:387_2": "porāṇakamaggo esa, yadidaṁ dānapāramipūraṇaṁ nāmā’’ti āha. Tena vuttaṁ –",
  "atk-s0512a1:388": "‘‘Āyuṁ nu vaṇṇaṁ nu sukhaṁ balaṁ nu, kiṁ patthayāno nu janinda desi;",
  "atk-s0512a1:389": "Kathañhi rājā sivinaṁ anuttaro, cakkhūni dajjā paralokahetu.",
  "atk-s0512a1:390": "‘‘Na vāhametaṁ yasasā dadāmi, na puttamicche na dhanaṁ na raṭṭhaṁ;",
  "atk-s0512a1:391": "Satañca dhammo carito purāṇo, icceva dāne ramate mano mamā’’ti. (jā. 1.15.64-65);",
  "atk-s0512a1:392": "Tattha paralokahetūti, mahārāja, kathaṁ nāma tumhādiso paṇḍitapuriso sakkasampattisadisaṁ sandiṭṭhikaṁ issariyaṁ pahāya paralokahetu cakkhūni dadeyyāti.",
  "atk-s0512a1:393_0": "Na vāhanti na ve ahaṁ. Yasasāti dibbassa vā mānusassa vā issariyassa kāraṇā, apica",
  "atk-s0512a1:393_1": "sataṁ bodhisattānaṁ dhammo buddhakārako carito ācarito āciṇṇo purātano icceva iminā",
  "atk-s0512a1:393_2": "kāraṇena dāneyeva īdiso mama mano niratoti.",
  "atk-s0512a1:394_0": "Evañca pana vatvā rājā amacce saññāpetvā sivakaṁ vejjaṁ āṇāpesi – ‘‘ehi, sivaka,",
  "atk-s0512a1:394_1": "mama ubhopi akkhīni imassa brāhmaṇassa dātuṁ sīghaṁ uppāṭetvā hatthe patiṭṭhapehī’’ti. Tena vuttaṁ –",
  "atk-s0512a1:395": "63.",
  "atk-s0512a1:396": " ‘‘Ehi sivaka uṭṭhehi, mā dandhayi mā pavedhayi;",
  "atk-s0512a1:397": "Ubhopi nayanaṁ dehi, uppāṭetvā vanibbake.",
  "atk-s0512a1:398": "64.",
  "atk-s0512a1:399": " ‘‘Tato so codito mayhaṁ, sivako vacanaṁkaro;",
  "atk-s0512a1:400": "Uddharitvāna pādāsi, tālamiñjaṁva yācake’’ti.",
  "atk-s0512a1:401_0": "Tattha uṭṭhehīti uṭṭhānavīriyaṁ karohi. Imasmiṁ mama cakkhudāne sahāyakiccaṁ karohīti",
  "atk-s0512a1:401_1": "dasseti. Mā dantayīti mā cirāyi. Ayañhi atidullabho cirakālaṁ patthito mayā uttamo",
  "atk-s0512a1:401_2": "dānakkhaṇo paṭiladdho, so mā virajjhīti adhippāyo. Mā pavedhayīti ‘‘amhākaṁ rañño",
  "atk-s0512a1:401_3": "cakkhūni uppāṭemī’’ti cittutrāsavasena mā vedhayi sarīrakampaṁ mā āpajji. Ubhopinayananti",
  "atk-s0512a1:401_4": "ubhopi nayane. Vanibbaketi yācakassa mayhanti mayā. Uddharitvāna pādāsīti so vejjo",
  "atk-s0512a1:401_5": "rañño akkhikūpato ubhopi akkhīni uppāṭetvā rañño hatthe adāsi.",
  "atk-s0512a1:402_0": "Dento ca na satthakena uddharitvā adāsi. So hi cintesi – ‘‘ayuttaṁ mādisassa susikkhitavejjassa",
  "atk-s0512a1:402_1": "rañño akkhīsu satthapātana’’nti bhesajjāni ghaṁsetvā bhesajjacuṇṇena nīluppalaṁ paribhāvetvā",
  "atk-s0512a1:402_2": "dakkhiṇakkhiṁ upasiṅghāpesi, akkhi parivatti, dukkhā vedanā uppajji. So paribhāvetvā",
  "atk-s0512a1:402_3": "punapi upasiṅghāpesi, akkhi akkhikūpato mucci, balavatarā vedanā udapādi, tatiyavāre",
  "atk-s0512a1:402_4": "kharataraṁ paribhāvetvā upanāmesi, akkhi osadhabalena paribbhamitvā akkhikūpato nikkhamitvā",
  "atk-s0512a1:402_5": "nhārusuttakena olambamānaṁ aṭṭhāsi, adhimattā vedanā udapādi, lohitaṁ pagghari, nivatthasāṭakāpi",
  "atk-s0512a1:402_6": "lohitena temiṁsu. Orodhā ca amaccā ca rañño pādamūle patitvā ‘‘deva, akkhīni mā dehi,",
  "atk-s0512a1:402_7": "deva, akkhīni mā dehī’’ti mahāparidevaṁ parideviṁsu.",
  "atk-s0512a1:403_0": "Rājā vedanaṁ adhivāsetvā ‘‘tāta, mā papañcaṁ karī’’ti āha. So ‘‘sādhu, devā’’ti vāmahatthena",
  "atk-s0512a1:403_1": "akkhiṁ dhāretvā dakkhiṇahatthena satthakaṁ ādāya akkhisuttakaṁ chinditvā akkhiṁ gahetvā",
  "atk-s0512a1:403_2": "mahāsattassa hatthe ṭhapesi. So vāmakkhinā dakkhiṇakkhiṁ oloketvā pariccāgapītiyā",
  "atk-s0512a1:403_3": "abhibhuyyamānaṁ dukkhavedanaṁ vedento ‘‘ehi, brāhmaṇā’’ti brāhmaṇaṁ pakkosāpetvā",
  "atk-s0512a1:403_4": "‘‘mama ito cakkhuto sataguṇena sahassaguṇena satasahassaguṇena samantacakkhumeva",
  "atk-s0512a1:403_5": "piyataraṁ, tassa me idaṁ akkhidānaṁ paccayo hotū’’ti brāhmaṇassa akkhiṁ adāsi. So",
  "atk-s0512a1:403_6": "taṁ ukkhipitvā attano akkhimhi ṭhapesi, taṁ tassānubhāvena vikasitanīluppalaṁ viya",
  "atk-s0512a1:403_7": "hutvā upaṭṭhāsi. Mahāsatto vāmakkhinā tassa taṁ akkhiṁ disvā ‘‘aho sudinnaṁ mayā",
  "atk-s0512a1:403_8": "akkhī’’ti antosamuggatāya pītiyā nirantaraṁ phuṭasarīro hutvā aparampi adāsi. Sakkopi",
  "atk-s0512a1:403_9": "taṁ tatheva katvā rājanivesanā nikkhamitvā mahājanassa olokentasseva nagarā nikkhamitvā devalokameva gato.",
  "atk-s0512a1:404_0": "Rañño nacirasseva akkhīni āvāṭabhāvaṁ appattāni kambalageṇḍukaṁ viya uggatena maṁsapiṇḍena",
  "atk-s0512a1:404_1": "pūretvā cittakammarūpassa viya ruhiṁsu, vedanā pacchijji. Atha mahāsatto katipāhaṁ",
  "atk-s0512a1:404_2": "pāsāde vasitvā ‘‘kiṁ andhassa rajjenāti amaccānaṁ rajjaṁ niyyātetvā uyyānaṁ gantvā",
  "atk-s0512a1:404_3": "pabbajitvā samaṇadhammaṁ karissāmī’’ti cintetvā amaccānaṁ tamatthaṁ ārocetvā ‘‘mukhadhovanādidāyako",
  "atk-s0512a1:404_4": "eko puriso mayhaṁ santike hotu, sarīrakiccaṭṭhānesupi me rajjukaṁ bandhathā’’ti vatvā",
  "atk-s0512a1:404_5": "sivikāya gantvā pokkharaṇitīre rājapallaṅke nisīdi. Amaccāpi vanditvā paṭikkamiṁsu.",
  "atk-s0512a1:404_6": "Bodhisattopi attano dānaṁ āvajjesi. Tasmiṁ khaṇe sakkassa āsanaṁ uṇhākāraṁ dassesi.",
  "atk-s0512a1:404_7": "Sakko taṁ disvā ‘‘mahārājassa varaṁ datvā cakkhuṁ paṭipākatikaṁ karissāmī’’ti bodhisattassa",
  "atk-s0512a1:404_8": "samīpaṁ gantvā padasaddamakāsi. Mahāsattena ca ‘‘ko eso’’ti vutte –",
  "atk-s0512a1:405": "‘‘Sakkohamasmi devindo, āgatosmi tavantike;",
  "atk-s0512a1:406": "Varaṁ varassu rājīsi, yaṁ kiñci manasicchasī’’ti. (jā. 1.15.71) –",
  "atk-s0512a1:407": "Vatvā tena –",
  "atk-s0512a1:408": "‘‘Pahūtaṁ me dhanaṁ sakka, balaṁ koso canappako;",
  "atk-s0512a1:409": "Andhassa me sato dāni, maraṇaññeva ruccatī’’ti. (jā. 1.15.72) –",
  "atk-s0512a1:410_0": "Vutte atha naṁ sakko āha – ‘‘sivirāja, kiṁ pana tvaṁ maritukāmo hutvā maraṇaṁ rocesi,",
  "atk-s0512a1:410_1": "udāhu andhabhāvenā’’ti. Andhabhāvena, devāti. ‘‘Mahārāja, dānaṁ nāma na kevalaṁ samparāyatthameva",
  "atk-s0512a1:410_2": "diyyati, diṭṭhadhammatthāyapi paccayo hoti, tasmā tava dānapuññameva nissāya saccakiriyaṁ",
  "atk-s0512a1:410_3": "karohi, tassa baleneva te cakkhu uppajjissatī’’ti vutte ‘‘tena hi mayā mahādānaṁ",
  "atk-s0512a1:410_4": "sudinna’’nti vatvā saccakiriyaṁ karonto –",
  "atk-s0512a1:411": "‘‘Ye maṁ yācitumāyanti, nānāgottā vanibbakā;",
  "atk-s0512a1:412": "Yopi maṁ yācate tattha, sopi me manaso piyo;",
  "atk-s0512a1:413": "Etena saccavajjena, cakkhu me upapajjathā’’ti. (jā. 1.15.74) –",
  "atk-s0512a1:414": "Āha.",
  "atk-s0512a1:415_0": "Tattha ye manti ye maṁ yācitumāgacchanti, tesupi āgatesu yo imaṁ nāma dehīti vācaṁ",
  "atk-s0512a1:415_1": "nicchārento maṁ yācate, sopi me manaso piyo. Etenāti sace mayhaṁ sabbepi yācakā piyā,",
  "atk-s0512a1:415_2": "saccamevetaṁ mayā vuttaṁ, etena me saccavacanena ekaṁ cakkhu upapajjatha uppajjatūti.",
  "atk-s0512a1:416": "Athassa vacanasamanantarameva paṭhamaṁ cakkhu udapādi. Tato dutiyassa uppajjanatthāya –",
  "atk-s0512a1:417": "‘‘Yaṁ maṁ so yācituṁ āgā, dehi cakkhunti brāhmaṇo;",
  "atk-s0512a1:418": "Tassa cakkhūni pādāsiṁ, brāhmaṇassa vanibbato.",
  "atk-s0512a1:419": "‘‘Bhiyyo maṁ āvisī pīti, somanassañcanappakaṁ;",
  "atk-s0512a1:420": "Etena saccavajjena, dutiyaṁ me upapajjathā’’ti. (jā. 1.15.75-76) –",
  "atk-s0512a1:421": "Āha.",
  "atk-s0512a1:422_0": "Tattha yaṁ manti yo maṁ. Soti so cakkhuyācako brāhmaṇo. Āgāti āgato. Vanibbatoti",
  "atk-s0512a1:422_1": "yācantassa. Maṁ āvisīti brāhmaṇassa cakkhūni datvā andhakālepi tathārūpaṁ vedanaṁ",
  "atk-s0512a1:422_2": "agaṇetvā ‘‘aho sudinnaṁ me dāna’’nti paccavekkhantaṁ maṁ bhiyyo atirekatarā pīti",
  "atk-s0512a1:422_3": "āvisi. Somanassañcanappakanti aparimāṇaṁ somanassaṁ uppajji. Etenāti sace tadā mama",
  "atk-s0512a1:422_4": "anappakaṁ pītisomanassaṁ uppannaṁ, saccamevetaṁ mayā vuttaṁ, etena me saccavacanena",
  "atk-s0512a1:422_5": "dutiyampi cakkhu upapajjatūti.",
  "atk-s0512a1:423_0": "Taṁkhaṇaññeva dutiyampi cakkhu udapādi. Tāni panassa cakkhūni neva pākatikāni, na",
  "atk-s0512a1:423_1": "dibbāni. Sakkabrāhmaṇassa hi dinnaṁ cakkhuṁ puna pākatikaṁ kātuṁ na sakkā, upahatacakkhuno",
  "atk-s0512a1:423_2": "ca dibbacakkhu nāma nuppajjati, vuttanayena panassa ādimajjhapariyosānesu aviparītaṁ",
  "atk-s0512a1:423_3": "attano dānapītiṁ upādāya pītipharaṇavasena nibbattāni ‘‘saccapāramitācakkhūnī’’ti",
  "atk-s0512a1:423_4": "vuttāni. Tena vuttaṁ –",
  "atk-s0512a1:424": "65.",
  "atk-s0512a1:425": " ‘‘Dadamānassa dentassa, dinnadānassa me sato;",
  "atk-s0512a1:426": "Cittassa aññathā natthi, bodhiyāyeva kāraṇā’’ti.",
  "atk-s0512a1:427_0": "Tattha dadamānassāti cakkhūni dātuṁ vejjena uppāṭentassa. Dentassāti uppāṭitāni tāni",
  "atk-s0512a1:427_1": "sakkabrāhmaṇassa hatthe ṭhapentassa. Dinnadānassāti cakkhudānaṁ dinnavato. Cittassa",
  "atk-s0512a1:427_2": "aññathāti dānajjhāsayassa aññathābhāvo. Bodhiyāyeva kāraṇāti tañca sabbaññutaññāṇasseva hetūti attho.",
  "atk-s0512a1:428_0": "66. Sabbaññutaññāṇassa sudullabhatāya evaṁ sudukkaraṁ mayā katanti na cakkhūnaṁ na",
  "atk-s0512a1:428_1": "attabhāvassapi appiyatāyāti dassento ‘‘na me dessā’’ti osānagāthamāha. Tattha attā",
  "atk-s0512a1:428_2": "na me na dessiyoti paṭhamo na-kāro nipātamatto. Attā na me kujjhitabbo, na appiyoti",
  "atk-s0512a1:428_3": "attho. ‘‘Attānaṁ me na dessiya’’ntipi pāṭho. Tassattho – me attānaṁ ahaṁ na dessiyaṁ",
  "atk-s0512a1:428_4": "na kujjheyyaṁ na kujjhituṁ arahāmi na so mayā kujjhitabboti. ‘‘Attāpi me na dessiyo’’tipi",
  "atk-s0512a1:428_5": "paṭhanti. Adāsahanti adāsiṁ ahaṁ. ‘‘Adāsiha’’ntipi pāṭho.",
  "atk-s0512a1:429": "Tadā pana bodhisattassa saccakiriyāya cakkhūsu uppannesu sakkānubhāvena sabbā rājaparisā sannipatitāva ahosi. Athassa sakko mahājanamajjhe ākāse ṭhatvā –",
  "atk-s0512a1:430": "‘‘Dhammena bhāsitā gāthā, sivīnaṁ raṭṭhavaḍḍhana;",
  "atk-s0512a1:431": "Etāni tava nettāni, dibbāni paṭidissare.",
  "atk-s0512a1:432": "‘‘Tirokuṭṭaṁ tiroselaṁ, samatiggayha pabbataṁ;",
  "atk-s0512a1:433": "Samantā yojanasataṁ, dassanaṁ anubhontu te’’ti. (jā. 1.15.77-78) –",
  "atk-s0512a1:434_0": "Imāhi gāthāhi thutiṁ katvā devalokameva gato. Bodhisattopi mahājanaparivuto mahantena",
  "atk-s0512a1:434_1": "sakkārena nagaraṁ pavisitvā rājagehadvāre susajjite mahāmaṇḍape samussitasetacchatte",
  "atk-s0512a1:434_2": "rājapallaṅke nisinno cakkhupaṭilābhena tuṭṭhahaṭṭhapamuditānaṁ daṭṭhuṁ āgatānaṁ nāgarānaṁ",
  "atk-s0512a1:434_3": "jānapadānaṁ rājaparisāya ca dhammaṁ desento –",
  "atk-s0512a1:435": "‘‘Ko nīdha vittaṁ na dadeyya yācito, api visiṭṭhaṁ supiyampi attano;",
  "atk-s0512a1:436": "Tadiṅgha sabbe sivayo samāgatā, dibbāni nettāni mamajja passatha.",
  "atk-s0512a1:437": "‘‘Tirokuṭṭaṁ tiroselaṁ, samatiggayha pabbataṁ;",
  "atk-s0512a1:438": "Samantā yojanasataṁ, dassanaṁ anubhonti me.",
  "atk-s0512a1:439": "‘‘Na cāgamattā paramatthi kiñci, maccānaṁ idha jīvite;",
  "atk-s0512a1:440": "Datvāna mānusaṁ cakkhuṁ, laddhaṁ me cakkhu amānusaṁ.",
  "atk-s0512a1:441": "‘‘Etampi disvā sivayo, detha dānāni bhuñjatha;",
  "atk-s0512a1:442": "Datvā ca bhutvā ca yathānubhāvaṁ, aninditā saggamupetha ṭhāna’’nti. (jā. 1.15.79-82) –",
  "atk-s0512a1:443_0": "Imā gāthā abhāsi. Tattha dhammena bhāsitāti, mahārāja, imā te gāthā dhammena sabhāveneva",
  "atk-s0512a1:443_1": "bhāsitā. Dibbānīti dibbānubhāvayuttāni. Paṭidissareti paṭidissanti. Tirokuṭṭanti",
  "atk-s0512a1:443_2": "parakuṭṭaṁ. Tiroselanti paraselaṁ. Samatiggayhāti atikkamitvā. Samantā dasadisā yojanasataṁ",
  "atk-s0512a1:443_3": "rūpadassanaṁ anubhontu sādhentu.",
  "atk-s0512a1:444_0": "Ko nīdhāti ko nu idha. Api visiṭṭhanti uttamampi samānaṁ. Na cāgamattāti cāgappamāṇato",
  "atk-s0512a1:444_1": "aññaṁ varaṁ nāma natthi. Idha jīviteti imasmiṁ jīvaloke. ‘‘Idha jīvata’’ntipi paṭhanti.",
  "atk-s0512a1:444_2": "Imasmiṁ loke jīvamānānanti attho. Amānusanti dibbacakkhu mayā laddhaṁ, iminā kāraṇena",
  "atk-s0512a1:444_3": "veditabbametaṁ ‘‘cāgato uttamaṁ nāma natthī’’ti. Etampi disvāti etaṁ mayā laddhaṁ",
  "atk-s0512a1:444_4": "dibbacakkhuṁ disvāpi.",
  "atk-s0512a1:445_0": "Iti imāhi catūhi gāthāhi na kevalaṁ tasmiṁyeva khaṇe, atha kho anvaddhamāsampi uposathe",
  "atk-s0512a1:445_1": "mahājanaṁ sannipātetvā dhammaṁ desesi. Taṁ sutvā mahājano dānādīni puññāni katvā",
  "atk-s0512a1:445_2": "devalokaparāyano ahosi.",
  "atk-s0512a1:446": "Tadā vejjo ānandatthero ahosi, sakko anuruddhatthero, sesaparisā buddhaparisā, sivirājā lokanātho.",
  "atk-s0512a1:447_0": "Tassa idhāpi vuttanayeneva yathārahaṁ pāramiyo niddhāretabbā. Tathā divase divase",
  "atk-s0512a1:447_1": "yathā adinnapubbaṁ bāhiradeyyadhammavatthu na hoti, evaṁ aparimitaṁ mahādānaṁ pavattentassa",
  "atk-s0512a1:447_2": "tena aparituṭṭhassa kathaṁ nu kho ahaṁ ajjhattikavatthukaṁ dānaṁ dadeyyaṁ, kadā nu",
  "atk-s0512a1:447_3": "kho maṁ koci āgantvā ajjhattikaṁ deyyadhammaṁ yāceyya, sace hi koci yācako me hadayamaṁsassa",
  "atk-s0512a1:447_4": "nāmaṁ gaṇheyya, kaṇayena naṁ nīharitvā pasannaudakato sanāḷaṁ padumaṁ uddharanto",
  "atk-s0512a1:447_5": "viya lohitabinduṁ paggharantaṁ hadayaṁ nīharitvā dassāmi. Sace sarīramaṁsassa nāmaṁ",
  "atk-s0512a1:447_6": "gaṇheyya, avalekhanena tālaguḷapaṭalaṁ uppāṭento viya sarīramaṁsaṁ uppāṭetvā dassāmi.",
  "atk-s0512a1:447_7": "Sace lohitassa nāmaṁ gaṇheyya, asinā vijjhitvā yantamukhe vā patitvā upanītaṁ bhājanaṁ",
  "atk-s0512a1:447_8": "pūretvā lohitaṁ dassāmi. Sace pana koci ‘‘gehe me kammaṁ nappavattati, tattha me",
  "atk-s0512a1:447_9": "dāsakammaṁ karohī’’ti vadeyya, rājavesaṁ apanetvā tassa attānaṁ sāvetvā dāsakammaṁ",
  "atk-s0512a1:447_10": "karissāmi. Sace vā pana koci akkhīnaṁ nāmaṁ gaṇheyya, tālamiñjaṁ nīharanto viya akkhīni",
  "atk-s0512a1:447_11": "uppāṭetvā tassa dassāmīti evaṁ anaññasādhāraṇavasībhāvappattānaṁ mahābodhisattānaṁyeva",
  "atk-s0512a1:447_12": "āveṇikā uḷāratarā parivitakkuppatti, cakkhuyācakaṁ labhitvā amaccapārisajjādīhi nivāriyamānassāpi",
  "atk-s0512a1:447_13": "tesaṁ vacanaṁ anādiyitvā attano parivitakkānurūpaṁ paṭipattiyā ca paramā pītipaṭisaṁvedanā,",
  "atk-s0512a1:447_14": "tassā pītimanatāya avitathabhāvaṁ nissāya sakkassa purato saccakiriyākaraṇaṁ, tena",
  "atk-s0512a1:447_15": "ca attano cakkhūnaṁ paṭipākatikabhāvo, tesañca dibbānubhāvatāti evamādayo mahāsattassa",
  "atk-s0512a1:447_16": "guṇānubhāvā veditabbāti.",
  "atk-s0512a1:448": "Sivirājacariyāvaṇṇanā niṭṭhitā.",
  "atk-s0512a1:449": "9. Vessantaracariyāvaṇṇanā",
  "atk-s0512a1:450_0": "67. Navame yā me ahosi janikāti ettha meti vessantarabhūtaṁ attānaṁ sandhāya satthā",
  "atk-s0512a1:450_1": "vadati. Tenevāha – ‘‘phussatī nāma khattiyā’’ti. Tadā hissa mātā ‘‘phussatī’’ti evaṁnāmikā",
  "atk-s0512a1:450_2": "khattiyānī ahosi. Sā atītāsu jātīsūti sā tato anantarātītajātiyaṁ. Ekatthe hi etaṁ",
  "atk-s0512a1:450_3": "bahuvacanaṁ. Sakkassa mahesī piyā ahosīti sambandho. Atha vā yā me ahosi janikā imasmiṁ",
  "atk-s0512a1:450_4": "carimattabhāve, sā atītāsu jātīsu phussatī nāma, tattha atītāya jātiyā khattiyā,",
  "atk-s0512a1:450_5": "yatthāhaṁ tassā kucchimhi vessantaro hutvā nibbattiṁ, tato anantarātītāya sakkassa",
  "atk-s0512a1:450_6": "mahesī piyā ahosīti. Tatrāyaṁ anupubbikathā –",
  "atk-s0512a1:451_0": "Ito hi ekanavute kappe vipassī nāma satthā loke udapādi. Tasmiṁ bandhumatīnagaraṁ",
  "atk-s0512a1:451_1": "upanissāya kheme migadāye viharante bandhumā rājā kenaci raññā pesitaṁ mahagghaṁ",
  "atk-s0512a1:451_2": "candanasāraṁ attano jeṭṭhadhītāya adāsi. Sā tena sukhumaṁ candanacuṇṇaṁ kāretvā samuggaṁ",
  "atk-s0512a1:451_3": "pūretvā vihāraṁ gantvā satthu suvaṇṇavaṇṇaṁ sarīraṁ pūjetvā sesacuṇṇāni gandhakuṭiyaṁ",
  "atk-s0512a1:451_4": "vikiritvā ‘‘bhante, anāgate tumhādisassa buddhassa mātā bhaveyya’’nti patthanaṁ akāsi.",
  "atk-s0512a1:451_5": "Sā tato cutā tassā candanacuṇṇapūjāya phalena rattacandanaparipphositena viya sarīrena",
  "atk-s0512a1:451_6": "devesu ca manussesu ca saṁsarantī tāvatiṁsabhavane sakkassa devarañño aggamahesī",
  "atk-s0512a1:451_7": "hutvā nibbatti. Athassā āyupariyosāne pubbanimittesu uppannesu sakko devarājā tassā",
  "atk-s0512a1:451_8": "parikkhīṇāyukataṁ ñatvā tassā anukampāya ‘‘bhadde, phussati dasa te vare dammi, te",
  "atk-s0512a1:451_9": "gaṇhassū’’ti āha. Tena vuttaṁ –",
  "atk-s0512a1:452": "68.",
  "atk-s0512a1:453": " ‘‘Tassā āyukkhayaṁ ñatvā, devindo etadabravi;",
  "atk-s0512a1:454": "‘Dadāmi te dasa vare, vara bhadde yadicchasī’’’ti.",
  "atk-s0512a1:455": "Tattha varāti varassu varaṁ gaṇha. Bhadde, yadicchasīti, bhadde, phussati yaṁ icchasi yaṁ tava piyaṁ, taṁ dasahi koṭṭhāsehi ‘‘varaṁ varassu paṭiggaṇhāhī’’ti vadati.",
  "atk-s0512a1:456_0": "69.Punidamabravīti puna idaṁ sā attano cavanadhammataṁ ajānantī ‘‘kiṁ nu me aparādhatthī’’tiādikaṁ",
  "atk-s0512a1:456_1": "abhāsi. Sā hi pamattā hutvā attano āyukkhayaṁ ajānantī ayaṁ ‘‘varaṁ gaṇhā’’ti vadanto",
  "atk-s0512a1:456_2": "‘‘katthaci mama uppajjanaṁ icchatī’’ti ñatvā evamāha. Tattha aparādhatthīti aparādho",
  "atk-s0512a1:456_3": "atthi. Kiṁ nu dessā ahaṁ tavāti kiṁ kāraṇaṁ ahaṁ tava dessā kujjhitabbā appiyā jātā.",
  "atk-s0512a1:456_4": "Rammā cāvesi maṁ ṭhānāti ramaṇīyā imasmā ṭhānā cāvesi. Vātova dharaṇīruhanti yena",
  "atk-s0512a1:456_5": "balavā māluto viya rukkhaṁ ummūlento imamhā devalokā cāvetukāmosi kiṁ nu kāraṇanti taṁ pucchati.",
  "atk-s0512a1:457_0": "70.Tassidanti tassā idaṁ. Na ceva te kataṁ pāpanti na ceva tayā kiñci pāpaṁ kataṁ",
  "atk-s0512a1:457_1": "yena te aparādho siyā. Na ca me tvaṁsi appiyāti mama tvaṁ na cāpi appiyā, yena dessā",
  "atk-s0512a1:457_2": "nāma mama appiyāti adhippāyo.",
  "atk-s0512a1:458": "71. Idāni yena adhippāyena vare dātukāmo, taṁ dassento ‘‘ettakaṁyeva te āyu, cavanakālo bhavissatī’’ti vatvā vare gaṇhāpento ‘‘paṭiggaṇha mayā dinne, vare dasa varuttame’’ti āha.",
  "atk-s0512a1:459": "Tattha varuttameti varesu uttame aggavare.",
  "atk-s0512a1:460_0": "72.Dinnavarāti ‘‘vare dassāmī’’ti paṭiññādānavasena dinnavarā. Tuṭṭhahaṭṭhāti icchitalābhaparitosena",
  "atk-s0512a1:460_1": "tuṭṭhā ceva tassa ca sikhāppattidassanena hāsavasena haṭṭhā ca. Pamoditāti balavapāmojjena",
  "atk-s0512a1:460_2": "pamuditā. Mamaṁ abbhantaraṁ katvāti tesu varesu maṁ abbhantaraṁ karitvā. Dasa vare",
  "atk-s0512a1:460_3": "varīti sā attano khīṇāyukabhāvaṁ ñatvā sakkena varadānatthaṁ katokāsā sakalajambudīpatalaṁ",
  "atk-s0512a1:460_4": "olokentī attano anucchavikaṁ sivirañño nivesanaṁ disvā tattha tassa aggamahesibhāvo",
  "atk-s0512a1:460_5": "nīlanettatā nīlabhamukatā phussatītināmaṁ guṇavisesayuttaputtapaṭilābho anunnatakucchibhāvo",
  "atk-s0512a1:460_6": "alambatthanatā apalitabhāvo sukhumacchavitā vajjhajanānaṁ mocanasamatthatā cāti ime dasa vare gaṇhi.",
  "atk-s0512a1:461_0": "Iti sā dasa vare gahetvā tato cutā maddarañño aggamahesiyā kucchimhi nibbatti. Jāyamānā",
  "atk-s0512a1:461_1": "ca sā candanacuṇṇaparipphositena viya sarīrena jātā. Tenassā nāmaggahaṇadivase ‘‘phussatī’’",
  "atk-s0512a1:461_2": "tveva nāmaṁ kariṁsu. Sā mahantena parivārena vaḍḍhitvā soḷasavassakāle uttamarūpadharā",
  "atk-s0512a1:461_3": "ahosi. Atha naṁ jetuttaranagare sivimahārājā puttassa sañjayakumārassatthāya ānetvā",
  "atk-s0512a1:461_4": "setacchattaṁ ussāpetvā taṁ soḷasannaṁ itthisahassānaṁ jeṭṭhakaṁ katvā aggamahesiṭṭhāne",
  "atk-s0512a1:461_5": "ṭhapesi. Tena vuttaṁ –",
  "atk-s0512a1:462": "73.",
  "atk-s0512a1:463": " ‘‘Tato cutā sā phussatī, khattiye upapajjatha;",
  "atk-s0512a1:464": "Jetuttaramhi nagare, sañjayena samāgamī’’ti.",
  "atk-s0512a1:465_0": "Sā sañjayarañño piyā ahosi manāpā. Atha sakko āvajjento ‘‘mayā phussatiyā dinnavaresu",
  "atk-s0512a1:465_1": "nava varā samiddhā’’ti disvā ‘‘puttavaro na samiddho, tampissā samijjhāpessāmī’’ti",
  "atk-s0512a1:465_2": "cintetvā bodhisattaṁ tadā tāvatiṁsadevaloke khīṇāyukaṁ disvā tassa santikaṁ gantvā",
  "atk-s0512a1:465_3": "‘‘mārisa, tayā manussaloke sivisañjayarañño aggamahesiyā kucchimhi paṭisandhiṁ gaṇhituṁ",
  "atk-s0512a1:465_4": "vaṭṭatī’’ti tassa ceva aññesañca cavanadhammānaṁ saṭṭhisahassānaṁ devaputtānaṁ paṭiññaṁ",
  "atk-s0512a1:465_5": "gahetvā sakaṭṭhānameva gato. Mahāsattopi tato cavitvā tatthuppanno. Sesā devaputtāpi",
  "atk-s0512a1:465_6": "saṭṭhisahassānaṁ amaccānaṁ gehesu nibbattiṁsu. Mahāsatte kucchigate phussatidevī",
  "atk-s0512a1:465_7": "catūsu nagaradvāresu nagaramajjhe nivesanadvāreti cha dānasālāyo kāretvā devasikaṁ",
  "atk-s0512a1:465_8": "chasatasahassāni vissajjetvā dānaṁ dātuṁ dohaḷinī ahosi. Rājā tassā dohaḷaṁ sutvā",
  "atk-s0512a1:465_9": "nemittake brāhmaṇe pakkosāpetvā pucchitvā ‘‘mahārāja, deviyā kucchimhi dānābhirato",
  "atk-s0512a1:465_10": "uḷāro satto uppanno, dānena tittiṁ na pāpuṇissatī’’ti sutvā tuṭṭhamānaso vuttappakāraṁ",
  "atk-s0512a1:465_11": "dānaṁ paṭṭhapesi. Samaṇabrāhmaṇajiṇṇāturakapaṇaddhikavanibbakayācake santappesi.",
  "atk-s0512a1:465_12": "Bodhisattassa paṭisandhiggahaṇato paṭṭhāya rañño āyassa pamāṇaṁ nāhosi. Tassa puññānubhāvena",
  "atk-s0512a1:465_13": "sakalajambudīpe rājāno paṇṇākāraṁ pahiṇanti. Tena vuttaṁ –",
  "atk-s0512a1:466": "74.",
  "atk-s0512a1:467": " ‘‘Yadāhaṁ phussatiyā kucchiṁ, okkanto piyamātuyā;",
  "atk-s0512a1:468": "Mama tejena me mātā, tadā dānaratā ahu.",
  "atk-s0512a1:469": "75.",
  "atk-s0512a1:470": " ‘‘Adhane āture jiṇṇe, yācake addhike jane;",
  "atk-s0512a1:471": "Samaṇe brāhmaṇe khīṇe, deti dānaṁ akiñcane’’ti;",
  "atk-s0512a1:472_0": "Tattha mama tejenāti mama dānajjhāsayānubhāvena. Khīṇeti bhogādīhi parikkhīṇe pārijuññappatte.",
  "atk-s0512a1:472_1": "Akiñcaneti apariggahe. Sabbattha visaye bhummaṁ. Adhanādayo hi dānadhammassa pavattiyā visayo.",
  "atk-s0512a1:473_0": "Devī mahantena parihārena gabbhaṁ dhārentī dasamāse paripuṇṇe nagaraṁ daṭṭhukāmā",
  "atk-s0512a1:473_1": "hutvā rañño ārocesi. Rājā devanagaraṁ viya nagaraṁ alaṅkārāpetvā deviṁ rathavaraṁ",
  "atk-s0512a1:473_2": "āropetvā nagaraṁ padakkhiṇaṁ kāresi. Tassā vessavīthiyā majjhappattakāle kammajavātā",
  "atk-s0512a1:473_3": "caliṁsu. Amaccā rañño ārocesuṁ. So vessavīthiyaṁyevassā sūtigharaṁ kāretvā ārakkhaṁ",
  "atk-s0512a1:473_4": "gaṇhāpesi. Sā tattha puttaṁ vijāyi. Tenāha –",
  "atk-s0512a1:474": "76.",
  "atk-s0512a1:475": " ‘‘Dasamāse dhārayitvāna, karonte puraṁ padakkhiṇaṁ;",
  "atk-s0512a1:476": "Vessānaṁ vīthiyā majjhe, janesi phussatī mamaṁ.",
  "atk-s0512a1:477": "77. ‘‘Na mayhaṁ mattikaṁ nāmaṁ, nāpi pettikasambhavaṁ.",
  "atk-s0512a1:478": "Jātettha vessavīthiyaṁ, tasmā vessantaro ahū’’ti.",
  "atk-s0512a1:479": "Tattha karonte puraṁ padakkhiṇanti deviṁ gahetvā sañjayamahārāje nagaraṁ padakkhiṇaṁ kurumāne. Vessānanti vāṇijānaṁ.",
  "atk-s0512a1:480_0": "Na mattikaṁ nāmanti na mātuāgataṁ mātāmahādīnaṁ nāmaṁ. Pettikasambhavanti pitu idanti",
  "atk-s0512a1:480_1": "pettikaṁ , sambhavati etasmāti sambhavo, taṁ pettikaṁ sambhavo etassāti pettikasambhavaṁ,",
  "atk-s0512a1:480_2": "nāmaṁ. Mātāpitusambandhavasena na katanti dasseti. Jātetthāti jāto ettha. ‘‘Jātomhī’’tipi",
  "atk-s0512a1:480_3": "pāṭho. Tasmā vessantaro ahūti yasmā tadā vessavīthiyaṁ jāto, tasmā vessantaro nāma",
  "atk-s0512a1:480_4": "ahosi, vessantaroti nāmaṁ akaṁsūti attho.",
  "atk-s0512a1:481_0": "Mahāsatto mātu kucchito nikkhamanto visado hutvā akkhīni ummīletvāva nikkhami. Nikkhantamatte",
  "atk-s0512a1:481_1": "eva mātu hatthaṁ pasāretvā ‘‘amma, dānaṁ dassāmi, atthi kiñcī’’ti āha. Athassa mātā",
  "atk-s0512a1:481_2": "‘‘tāta, yathājjhāsayaṁ dānaṁ dehī’’ti hatthasamīpe sahassatthavikaṁ ṭhapesi. Bodhisatto",
  "atk-s0512a1:481_3": "hi ummaṅgajātake (jā. 2.22.590 ādayo) imasmiṁ jātake pacchimattabhāveti tīsu ṭhānesu",
  "atk-s0512a1:481_4": "jātamattova kathesi. Rājā mahāsattassa atidīghādidosavivajjitā madhurakhīrā catusaṭṭhidhātiyo",
  "atk-s0512a1:481_5": "upaṭṭhāpesi. Tena saddhiṁ jātānaṁ saṭṭhiyā dārakasahassānampi dhātiyo dāpesi. So",
  "atk-s0512a1:481_6": "saṭṭhidārakasahassehi saddhiṁ mahantena parivārena vaḍḍhati. Tassa rājā satasahassagghanakaṁ",
  "atk-s0512a1:481_7": "kumārapiḷandhanaṁ kārāpetvā adāsi. So catupañcavassikakāle taṁ omuñcitvā dhātīnaṁ",
  "atk-s0512a1:481_8": "datvā puna tāhi dīyamānaṁ na gaṇhāti. Taṁ sutvā rājā ‘‘mama puttena dinnaṁ sudinna’’nti",
  "atk-s0512a1:481_9": "vatvā aparampi kāresi. Tampi deti. Dārakakāleyeva dhātīnaṁ navavāre piḷandhanaṁ adāsi.",
  "atk-s0512a1:482_0": "Aṭṭhavassikakāle pana sayanapīṭhe nisinno cintesi – ‘‘ahaṁ bāhirakadānaṁ demi, na",
  "atk-s0512a1:482_1": "taṁ maṁ paritoseti, ajjhattikadānaṁ dātukāmomhi. Sace hi maṁ koci hadayaṁ yāceyya,",
  "atk-s0512a1:482_2": "hadayaṁ nīharitvā dadeyyaṁ. Sace akkhīni yāceyya, akkhīni uppāṭetvā dadeyyaṁ. Sace",
  "atk-s0512a1:482_3": "sakalasarīre maṁsaṁ rudhirampi vā yāceyya, sakalasarīrato maṁsaṁ chinditvā rudhirampi",
  "atk-s0512a1:482_4": "asinā vijjhitvā dadeyyaṁ. Athāpi koci ‘dāso me hohī’ti vadeyya, attānaṁ tassa sāvetvā",
  "atk-s0512a1:482_5": "dadeyya’’nti. Tassevaṁ sabhāvaṁ sarasaṁ cintentassa catunahutādhikadviyojanasatasahassabahalā",
  "atk-s0512a1:482_6": "ayaṁ mahāpathavī udakapariyantaṁ katvā kampi. Sinerupabbatarājā onamitvā jetuttaranagarābhimukho",
  "atk-s0512a1:482_7": "aṭṭhāsi. Tena vuttaṁ –",
  "atk-s0512a1:483": "78.",
  "atk-s0512a1:484": " ‘‘Yadāhaṁ dārako homi, jātiyā aṭṭhavassiko;",
  "atk-s0512a1:485": "Tadā nisajja pāsāde, dānaṁ dātuṁ vicintayiṁ.",
  "atk-s0512a1:486": "79.",
  "atk-s0512a1:487": " ‘‘Hadayaṁ dadeyyaṁ cakkhuṁ, maṁsampi rudhirampi ca;",
  "atk-s0512a1:488": "Dadeyyaṁ kāyaṁ sāvetvā, yadi koci yācaye mamaṁ.",
  "atk-s0512a1:489": "80.",
  "atk-s0512a1:490": " ‘‘Sabhāvaṁ cintayantassa, akampitamasaṇṭhitaṁ;",
  "atk-s0512a1:491": "Akampi tattha pathavī, sineruvanavaṭaṁsakā’’ti.",
  "atk-s0512a1:492_0": "Tattha sāvetvāti ‘‘ajja paṭṭhāya ahaṁ imassa dāso’’ti dāsabhāvaṁ sāvetvā. Yadi koci",
  "atk-s0512a1:492_1": "yācaye mamanti koci maṁ yadi yāceyya. Sabhāvaṁ cintayantassāti aviparītaṁ attano",
  "atk-s0512a1:492_2": "yathābhūtaṁ sabhāvaṁ atittimaṁ yathājjhāsayaṁ cintentassa mama, mayi cintenteti attho.",
  "atk-s0512a1:492_3": "Akampitanti kampitarahitaṁ. Asaṇṭhitanti saṅkocarahitaṁ. Yena hi lobhādinā abodhisattānaṁ",
  "atk-s0512a1:492_4": "cakkhādidāne cittutrāsasaṅkhātaṁ kampitaṁ saṅkocasaṅkhātaṁ saṇṭhitañca siyā, tena",
  "atk-s0512a1:492_5": "vināti attho. Akampīti acali. Sineruvanavaṭaṁsakāti sinerumhi uṭṭhitanandanavanaphārusakavanamissakavanacittalatāvanādikappakataruvanaṁ",
  "atk-s0512a1:492_6": "sineruvanaṁ. Atha vā sineru ca jambudīpādīsu ramaṇīyavanañca sineruvanaṁ , taṁ vanaṁ",
  "atk-s0512a1:492_7": "vaṭaṁsakaṁ etissāti sineruvanavaṭaṁsakā.",
  "atk-s0512a1:493_0": "Evañca pathavikampane vattamāne madhuragambhīradevo gajjanto khaṇikavassaṁ vassi,",
  "atk-s0512a1:493_1": "vijjulatā nicchariṁsu, mahāsamuddo ubbhijji, sakko devarājā apphoṭesi, mahābrahmā",
  "atk-s0512a1:493_2": "sādhukāramadāsi, yāva brahmalokā ekakolāhalaṁ ahosi. Mahāsatto soḷasavassakāleyeva",
  "atk-s0512a1:493_3": "sabbasippānaṁ nipphattiṁ pāpuṇi. Tassa pitā rajjaṁ dātukāmo mātarā saddhiṁ mantetvā",
  "atk-s0512a1:493_4": "maddarājakulato mātuladhītaraṁ maddiṁ nāma rājakaññaṁ ānetvā soḷasannaṁ itthisahassānaṁ",
  "atk-s0512a1:493_5": "jeṭṭhakaṁ aggamahesiṁ katvā mahāsattaṁ rajje abhisiñci. Mahāsatto rajje patiṭṭhitakālato",
  "atk-s0512a1:493_6": "paṭṭhāya devasikaṁ chasatasahassāni vissajjetvā mahādānaṁ pavattento anvaddhamāsaṁ",
  "atk-s0512a1:493_7": "dānaṁ oloketuṁ upasaṅkamati. Aparabhāge maddidevī puttaṁ vijāyi. Taṁ kañcanajālena",
  "atk-s0512a1:493_8": "sampaṭicchiṁsu, tenassa ‘‘jālikumāro’’tveva nāmaṁ kariṁsu. Tassa padasā gamanakāle",
  "atk-s0512a1:493_9": "sā dhītaraṁ vijāyi. Taṁ kaṇhājinena sampaṭicchiṁsu, tenassā ‘‘kaṇhājinā’’tveva nāmaṁ",
  "atk-s0512a1:493_10": "kariṁsu. Tena vuttaṁ –",
  "atk-s0512a1:494": "81.",
  "atk-s0512a1:495": " ‘‘Anvaddhamāse pannarase, puṇṇamāse uposathe;",
  "atk-s0512a1:496": "Paccayaṁ nāgamāruyha, dānaṁ dātuṁ upāgami’’nti.",
  "atk-s0512a1:497_0": "Tattha anvaddhamāseti anuaddhamāse, addhamāse addhamāseti attho. Puṇṇamāseti puṇṇamāsiyaṁ,",
  "atk-s0512a1:497_1": "māsaparipūriyā candaparipūriyā ca samannāgate pannarase dānaṁ dātuṁ upāgaminti sambandho.",
  "atk-s0512a1:497_2": "Tatrāyaṁ yojanā – paccayaṁ nāgamāruyha addhamāse addhamāse dānaṁ dātuṁ dānasālaṁ",
  "atk-s0512a1:497_3": "upāgamiṁ, evaṁ upagacchanto ca yadā ekasmiṁ pannarase puṇṇamāsiuposathe dānaṁ dātuṁ",
  "atk-s0512a1:497_4": "upāgamiṁ, tadā kaliṅgaraṭṭhavisayā brāhmaṇā upagañchumanti tattha paccayaṁ nāganti",
  "atk-s0512a1:497_5": "paccayanāmakaṁ maṅgalahatthiṁ. Bodhisattassa hi jātadivase ekā ākāsacārinī kareṇukā",
  "atk-s0512a1:497_6": "abhimaṅgalasammataṁ sabbasetahatthipotakaṁ ānetvā maṅgalahatthiṭṭhāne ṭhapetvā pakkāmi.",
  "atk-s0512a1:497_7": "Tassa mahāsattaṁ paccayaṁ katvā laddhattā ‘‘paccayo’’tveva nāmaṁ kariṁsu. Taṁ paccayanāmakaṁ",
  "atk-s0512a1:497_8": "opavayhaṁ hatthināgaṁ āruyha dānaṁ dātuṁ upāgaminti. Tena vuttaṁ –",
  "atk-s0512a1:498": "82.",
  "atk-s0512a1:499": " ‘‘Kaliṅgaraṭṭhavisayā, brāhmaṇā upagañchu maṁ;",
  "atk-s0512a1:500": "Ayācuṁ maṁ hatthināgaṁ, dhaññaṁ maṅgalasammataṁ.",
  "atk-s0512a1:501": "83.",
  "atk-s0512a1:502": " ‘‘Avuṭṭhiko janapado, dubbhikkho chātako mahā;",
  "atk-s0512a1:503": "Dadāhi pavaraṁ nāgaṁ, sabbasetaṁ gajuttama’’nti.",
  "atk-s0512a1:504_0": "Tattha ‘‘kaliṅgaraṭṭhavisayā’’tiādigāthā heṭṭhā kururājacaritepi (cariyā. 1.21-22)",
  "atk-s0512a1:504_1": "āgatā eva, tasmā tāsaṁ attho kathāmaggo ca tattha vuttanayeneva veditabbo. Idha pana",
  "atk-s0512a1:504_2": "maṅgalahatthino setattā ‘‘sabbasetaṁ gajuttama’’nti vuttaṁ. Bodhisatto hatthikkhandhavaragato –",
  "atk-s0512a1:505": "84.",
  "atk-s0512a1:506": " ‘‘Dadāmi na vikampāmi, yaṁ maṁ yācanti brāhmaṇā;",
  "atk-s0512a1:507": "Santaṁ nappaṭigūhāmi, dāne me ramate mano’’ti. –",
  "atk-s0512a1:508": "Attano dānābhiratiṁ pavedento –",
  "atk-s0512a1:509": "85.",
  "atk-s0512a1:510": " ‘‘Na me yācakamanuppatte, paṭikkhepo anucchavo;",
  "atk-s0512a1:511": "Mā me bhijji samādānaṁ, dassāmi vipulaṁ gaja’’nti. (cariyā. 1.23) –",
  "atk-s0512a1:512_0": "Paṭijānitvā hatthikkhandhato oruyha analaṅkataṭṭhānaṁ olokanatthaṁ anupariyāyitvā",
  "atk-s0512a1:512_1": "analaṅkataṭṭhānaṁ adisvā kusumamissagandhodakabharitaṁ suvaṇṇabhiṅgāraṁ gahetvā ‘‘bhonto",
  "atk-s0512a1:512_2": "ito ethā’’ti alaṅkatarajatadāmasadisaṁ hatthisoṇḍaṁ tesaṁ hatthe ṭhapetvā udakaṁ",
  "atk-s0512a1:512_3": "pātetvā alaṅkatavāraṇaṁ adāsi. Tena vuttaṁ –",
  "atk-s0512a1:513": "86.",
  "atk-s0512a1:514": " ‘‘Nāgaṁ gahetvā soṇḍāya, bhiṅgāre ratanāmaye;",
  "atk-s0512a1:515": "Jalaṁ hatthe ākiritvā, brāhmaṇānaṁ adaṁ gaja’’nti. (cariyā. 1.24);",
  "atk-s0512a1:516_0": "Tattha santanti vijjamānaṁ deyyadhammaṁ. Nappaṭigūhāmīti na paṭicchādemi. Yo hi attano",
  "atk-s0512a1:516_1": "santakaṁ ‘‘mayhameva hotū’’ti cinteti, yācito vā paṭikkhipati, so yācakānaṁ abhimukhe",
  "atk-s0512a1:516_2": "ṭhitampi atthato paṭicchādeti nāma. Mahāsatto pana attano sīsaṁ ādiṁ katvā ajjhattikadānaṁ",
  "atk-s0512a1:516_3": "dātukāmova, kathaṁ bāhiraṁ paṭikkhipati, tasmā āha ‘‘santaṁ nappaṭigūhāmī’’ti. Tenevāha",
  "atk-s0512a1:516_4": "‘‘dāne me ramate mano’’ti. Sesaṁ heṭṭhā vuttatthameva.",
  "atk-s0512a1:517_0": "Tassa pana hatthino catūsu pādesu alaṅkārā cattāri satasahassāni agghanti, ubhosu",
  "atk-s0512a1:517_1": "passesu alaṅkārā dve satasahassāni, heṭṭhā udare kambalaṁ satasahassaṁ, piṭṭhiyaṁ",
  "atk-s0512a1:517_2": "muttājālaṁ maṇijālaṁ kañcanajālanti tīṇi jālāni tīṇi satasahassāni, ubho kaṇṇālaṅkārā",
  "atk-s0512a1:517_3": "dve satasahassāni, piṭṭhiyaṁ atthatakambalaṁ satasahassaṁ, kumbhālaṅkāro satasahassaṁ,",
  "atk-s0512a1:517_4": "tayo vaṭaṁsakā tīṇi satasahassāni, kaṇṇacūḷālaṅkāro satasahassaṁ, dvinnaṁ dantānaṁ",
  "atk-s0512a1:517_5": "alaṅkārā dve satasahassāni, soṇḍāya sovatthikālaṅkāro satasahassaṁ, naṅguṭṭhālaṅkāro",
  "atk-s0512a1:517_6": "satasahassaṁ, ārohaṇanisseṇi satasahassaṁ, bhuñjanakaṭāhaṁ satasahassaṁ, ṭhapetvā",
  "atk-s0512a1:517_7": "anagghabhaṇḍaṁ idaṁ tāva ettakaṁ catuvīsati satasahassāni agghati. Chattapiṇḍiyaṁ",
  "atk-s0512a1:517_8": "pana maṇi, cūḷāmaṇi, muttāhāre maṇi, aṅkuse maṇi, hatthikaṇṭhaveṭhanamuttāhāre maṇi,",
  "atk-s0512a1:517_9": "hatthikumbhe maṇīti imāni cha anagghāni, hatthīpi anaggho evāti hatthinā saddhiṁ",
  "atk-s0512a1:517_10": "satta anagghāni, tāni sabbāni brāhmaṇānaṁ adāsi. Tathā hatthino paricārakāni pañca",
  "atk-s0512a1:517_11": "kulasatāni hatthimeṇḍahatthigopakehi saddhiṁ adāsi. Saha dānena panassa heṭṭhā vuttanayeneva",
  "atk-s0512a1:517_12": "bhūmikampādayo ahesuṁ. Tena vuttaṁ –",
  "atk-s0512a1:518": "87.",
  "atk-s0512a1:519": " ‘‘Punāparaṁ dadantassa, sabbasetaṁ gajuttamaṁ;",
  "atk-s0512a1:520": "Tadāpi pathavī kampi, sineruvanavaṭaṁsakā’’ti.",
  "atk-s0512a1:521": "Jātakepi (jā. 2.22.1673) vuttaṁ –",
  "atk-s0512a1:522": "‘‘Tadāsi yaṁ bhiṁsanakaṁ, tadāsi lomahaṁsanaṁ;",
  "atk-s0512a1:523": "Hatthināge padinnamhi, medanī sampakampathā’’ti.",
  "atk-s0512a1:524_0": "88.Tassanāgassa dānenāti chahi anagghehi saddhiṁ catuvīsatisatasahassagghanikaalaṅkārabhaṇḍasahitassa",
  "atk-s0512a1:524_1": "tassa maṅgalahatthissa pariccāgena. Sivayoti sivirājakumārā ceva siviraṭṭhavāsino",
  "atk-s0512a1:524_2": "ca. ‘‘Sivayo’’ti ca desanāsīsametaṁ. Tattha hi amaccā pārisajjā brāhmaṇagahapatikā",
  "atk-s0512a1:524_3": "negamajānapadā nāgarā sakalaraṭṭhavāsino ca sañjayamahārājaṁ phussatideviṁ maddideviñca",
  "atk-s0512a1:524_4": "ṭhapetvā sabbe eva. Kuddhāti devatāvattanena bodhisattassa kuddhā. Samāgatāti sannipatitā.",
  "atk-s0512a1:524_5": "Te kira brāhmaṇā hatthiṁ labhitvā taṁ abhiruhitvā mahādvārena pavisitvā nagaramajjhena",
  "atk-s0512a1:524_6": "pāyiṁsu. Mahājanena ca ‘‘ambho brāhmaṇā, amhākaṁ hatthī kuto abhiruḷho’’ti vutte",
  "atk-s0512a1:524_7": "‘‘vessantaramahārājena no hatthī dinno, ke tumhe’’ti hatthavikārādīhi ghaṭṭentā agamaṁsu.",
  "atk-s0512a1:524_8": "Atha amacce ādiṁ katvā mahājanā rājadvāre sannipatitvā ‘‘raññā nāma brāhmaṇānaṁ dhanaṁ",
  "atk-s0512a1:524_9": "vā dhaññaṁ vā khettaṁ vā vatthu vā dāsidāsaparicārikā vā dātabbā siyā, kathañhi nāmāyaṁ",
  "atk-s0512a1:524_10": "vessantaramahārājā rājārahaṁ maṅgalahatthiṁ dassati, na idāni evaṁ rajjaṁ vināsetuṁ",
  "atk-s0512a1:524_11": "dassāmā’’ti ujjhāyitvā sañjayamahārājassa tamatthaṁ ārocetvā tena anunīyamānā ananuyantā",
  "atk-s0512a1:524_12": "agamaṁsu. Kevalaṁ pana –",
  "atk-s0512a1:525": "‘‘Mā naṁ daṇḍena satthena, na hi so bandhanāraho;",
  "atk-s0512a1:526": "Pabbājehi ca naṁ raṭṭhā, vaṅke vasatu pabbate’’ti. (jā. 2.22.1687) –",
  "atk-s0512a1:527": "Vadiṁsu. Tena vuttaṁ –",
  "atk-s0512a1:528": "‘‘Pabbājesuṁ sakā raṭṭhā, vaṅkaṁ gacchatu pabbata’’nti.",
  "atk-s0512a1:529": "Tattha pabbājesunti rajjato bahi vāsatthāya ussukkamakaṁsu; –",
  "atk-s0512a1:530": "Rājāpi ‘‘mahā kho ayaṁ paṭipakkho, handa mama putto katipāhaṁ rajjato bahi vasatū’’ti cintetvā –",
  "atk-s0512a1:531": "‘‘Eso ce sivīnaṁ chando, chandaṁ nappanudāmase;",
  "atk-s0512a1:532": "Imaṁ so vasatu rattiṁ, kāme ca paribhuñjatu.",
  "atk-s0512a1:533": "‘‘Tato ratyā vivasāne, sūriyuggamanaṁ pati;",
  "atk-s0512a1:534": "Samaggā sivayo hutvā, raṭṭhā pabbājayantu na’’nti. (jā. 2.22.1688-1689) –",
  "atk-s0512a1:535": "Vatvā puttassa santike kattāraṁ pesesi ‘‘imaṁ pavattiṁ mama puttassa ārocehī’’ti. So tathā akāsi.",
  "atk-s0512a1:536": "Mahāsattopi taṁ sutvā –",
  "atk-s0512a1:537": "‘‘Kismiṁ me sivayo kuddhā, nāhaṁ passāmi dukkaṭaṁ;",
  "atk-s0512a1:538": "Taṁ me katte viyācikkha, kasmā pabbājayanti ma’’nti. (jā. 2.22.1701) –",
  "atk-s0512a1:539": "Kāraṇaṁ pucchi. Tena ‘‘tumhākaṁ hatthidānenā’’ti vutte somanassappatto hutvā –",
  "atk-s0512a1:540": "‘‘Hadayaṁ cakkhumpahaṁ dajjaṁ, kiṁ me bāhirakaṁ dhanaṁ;",
  "atk-s0512a1:541": "Hiraññaṁ vā suvaṇṇaṁ vā, muttā veḷuriyā maṇi.",
  "atk-s0512a1:542": "‘‘Dakkhiṇaṁ vāpahaṁ bāhuṁ, disvā yācakamāgate;",
  "atk-s0512a1:543": "Dadeyyaṁ na vikampeyyaṁ, dāne me ramate mano.",
  "atk-s0512a1:544": "‘‘Kāmaṁ maṁ sivayo sabbe, pabbājentu hanantu vā;",
  "atk-s0512a1:545": "Neva dānā viramissaṁ, kāmaṁ chindantu sattadhā’’ti. (jā. 2.22.1703-1705) –",
  "atk-s0512a1:546_0": "Vatvā ‘‘nāgarā me ekadivasaṁ dānaṁ dātuṁ okāsaṁ dentu, sve dānaṁ datvā tatiyadivase",
  "atk-s0512a1:546_1": "gamissāmī’’ti vatvā kattāraṁ tesaṁ santike pesetvā ‘‘ahaṁ sve sattasatakaṁ nāma mahādānaṁ",
  "atk-s0512a1:546_2": "dassāmi , sattahatthisatāni sattaassasatāni sattarathasatāni sattaitthisatāni sattadāsasatāni",
  "atk-s0512a1:546_3": "sattadāsisatāni sattadhenusatāni paṭiyādehi, nānappakārañca annapānādiṁ sabbaṁ dātabbayuttakaṁ",
  "atk-s0512a1:546_4": "upaṭṭhapehī’’ti sabbakammikaṁ amaccaṁ āṇāpetvā ekakova maddideviyā vasanaṭṭhānaṁ",
  "atk-s0512a1:546_5": "gantvā ‘‘bhadde maddi, anugāmikanidhiṁ nidahamānā, sīlavantesu dadeyyāsī’’ti tampi",
  "atk-s0512a1:546_6": "dāne niyojetvā tassā attano gamanakāraṇaṁ ācikkhitvā ‘‘ahaṁ vanaṁ vasanatthāya gamissāmi,",
  "atk-s0512a1:546_7": "tvaṁ idheva anukkaṇṭhitā vasāhī’’ti āha. Sā ‘‘nāhaṁ, mahārāja, tumhehi vinā ekadivasampi vasissāmī’’ti āha.",
  "atk-s0512a1:547_0": "Dutiyadivase sattasatakaṁ mahādānaṁ pavattesi. Tassa sattasatakaṁ dānaṁ dentasseva",
  "atk-s0512a1:547_1": "sāyaṁ ahosi. Alaṅkatarathena mātāpitūnaṁ vasanaṭṭhānaṁ gantvā ‘‘ahaṁ sve gamissāmī’’ti",
  "atk-s0512a1:547_2": "te āpucchitvā akāmakānaṁ tesaṁ assumukhānaṁ rodantānaṁyeva vanditvā padakkhiṇaṁ katvā",
  "atk-s0512a1:547_3": "tato nikkhamitvā taṁ divasaṁ attano nivesane vasitvā punadivase ‘‘gamissāmī’’ti pāsādato",
  "atk-s0512a1:547_4": "otari. Maddidevī sassusasurehi nānānayehi yācitvā nivattiyamānāpi tesaṁ vacanaṁ anādiyitvā",
  "atk-s0512a1:547_5": "te vanditvā padakkhiṇaṁ katvā sesitthiyo apaloketvā dve putte ādāya vessantarassa",
  "atk-s0512a1:547_6": "paṭhamataraṁ gantvā rathe aṭṭhāsi.",
  "atk-s0512a1:548_0": "Mahāpuriso rathaṁ abhiruhitvā rathe ṭhito mahājanaṁ āpucchitvā ‘‘appamattā dānādīni",
  "atk-s0512a1:548_1": "puññāni karothā’’ti ovādamassa datvā nagarato nikkhami. Bodhisattassa mātā ‘‘putto",
  "atk-s0512a1:548_2": "me dānavittako dānaṁ detū’’ti ābharaṇehi saddhiṁ sattaratanapūrāni sakaṭāni ubhosu",
  "atk-s0512a1:548_3": "passesu pesesi. Sopi attano kāyāruḷhameva ābharaṇabhaṇḍaṁ sampattayācakānaṁ aṭṭhārasa",
  "atk-s0512a1:548_4": "vāre datvā sesaṁ sabbamadāsi. Nagarā nikkhamitvāva nivattitvā oloketukāmo ahosi.",
  "atk-s0512a1:548_5": "Athassa puññānubhāvena rathappamāṇe ṭhāne mahāpathavī bhijjitvā parivattitvā rathaṁ",
  "atk-s0512a1:548_6": "nagarābhimukhaṁ akāsi. So mātāpitūnaṁ vasanaṭṭhānaṁ olokesi. Tena kāruññena pathavikampo",
  "atk-s0512a1:548_7": "ahosi. Tena vuttaṁ ‘‘tesaṁ nicchubhamānāna’’ntiādi.",
  "atk-s0512a1:549_0": "89-90. Tattha nicchubhamānānanti tesu sivīsu nikkaḍḍhantesu, pabbājentesūti attho.",
  "atk-s0512a1:549_1": "Tesaṁ vā nikkhamantānaṁ. Mahādānaṁ pavattetunti sattasatakamahādānaṁ dātuṁ. Āyācissanti",
  "atk-s0512a1:549_2": "yāciṁ. Sāvayitvāti ghosāpetvā. Kaṇṇabherinti yugalamahābheriṁ. Dadāmahanti dadāmi ahaṁ.",
  "atk-s0512a1:550_0": "91.Athetthāti athevaṁ dāne dīyamāne etasmiṁ dānagge. Tumūloti ekakolāhalībhūto. Bheravoti",
  "atk-s0512a1:550_1": "bhayāvaho. Mahāsattañhi ṭhapetvā aññesaṁ so bhayaṁ janeti, tassa bhayajananākāraṁ",
  "atk-s0512a1:550_2": "dassetuṁ. ‘‘Dānenima’’ntiādi vuttaṁ. Imaṁ vessantaramahārājānaṁ dānena hetunā sivayo",
  "atk-s0512a1:550_3": "raṭṭhato nīharanti pabbājenti, tathāpi puna ca evarūpaṁ dānaṁ deti ayanti.",
  "atk-s0512a1:551_0": "92-94. Idāni taṁ dānaṁ dassetuṁ ‘‘hatthi’’nti gāthamāha. Tattha gavanti dhenuṁ. Catuvāhiṁ",
  "atk-s0512a1:551_1": "rathaṁ datvāti vahantīti vāhino, assā, caturo ājaññasindhave rathañca brāhmaṇānaṁ",
  "atk-s0512a1:551_2": "datvāti attho. Mahāsatto hi tathā nagarato nikkhamanto sahajāte saṭṭhisahasse amacce",
  "atk-s0512a1:551_3": "sesajanañca assupuṇṇamukhaṁ anubaddhantaṁ nivattetvā rathaṁ pājento maddiṁ āha –",
  "atk-s0512a1:551_4": "‘‘sace, bhadde, pacchato yācakā āgacchanti, upadhāreyyāsī’’ti. Sā olokentī nisīdi.",
  "atk-s0512a1:551_5": "Athassa sattasatakamahādānaṁ gamanakāle katadānañca sampāpuṇituṁ asakkontā cattāro",
  "atk-s0512a1:551_6": "brāhmaṇā āgantvā ‘‘vessantaro kuhi’’nti pucchitvā ‘‘dānaṁ datvā rathena gato’’ti",
  "atk-s0512a1:551_7": "vutte ‘‘asse yācissāmā’’ti anubandhiṁsu. Maddī te āgacchante disvā ‘‘yācakā, devā’’ti",
  "atk-s0512a1:551_8": "ārocesi. Mahāsatto rathaṁ ṭhapesi. Te āgantvā asse yāciṁsu. Mahāsatto asse adāsi.",
  "atk-s0512a1:551_9": "Te te gahetvā gatā. Assesu pana dinnesu rathadhuraṁ ākāseyeva aṭṭhāsi. Atha cattāro",
  "atk-s0512a1:551_10": "devaputtā rohitamigavaṇṇenāgantvā rathadhuraṁ sampaṭicchitvā agamaṁsu. Mahāsatto",
  "atk-s0512a1:551_11": "tesaṁ devaputtabhāvaṁ ñatvā –",
  "atk-s0512a1:552": "‘‘Iṅgha maddi nisāmehi, cittarūpaṁva dissati;",
  "atk-s0512a1:553": "Migarohiccavaṇṇena, dakkhiṇassā vahanti ma’’nti. (jā. 2.22.1864) –",
  "atk-s0512a1:554": "Maddiyā āha.",
  "atk-s0512a1:555": "Tattha cittarūpaṁvāti acchariyarūpaṁ viya. Dakkhiṇassāti susikkhitaassā viya maṁ vahanti.",
  "atk-s0512a1:556_0": "Atha naṁ evaṁ gacchantaṁ aparo brāhmaṇo āgantvā rathaṁ yāci. Mahāsatto puttadāraṁ",
  "atk-s0512a1:556_1": "otāretvā rathaṁ adāsi. Rathe pana dinne devaputtā antaradhāyiṁsu. Tato paṭṭhāya pana",
  "atk-s0512a1:556_2": "sabbepi pattikāva ahesuṁ. Atha mahāsatto ‘‘maddi, tvaṁ kaṇhājinaṁ gaṇhāhi, ahaṁ jālikumāraṁ",
  "atk-s0512a1:556_3": "gaṇhāmī’’ti ubhopi dve dārake aṅkenādāya aññamaññaṁ piyasallāpā paṭipathaṁ āgacchante",
  "atk-s0512a1:556_4": "manusse vaṅkapabbatassa maggaṁ pucchantā sayameva onatesu phalarukkhesu phalāni dārakānaṁ",
  "atk-s0512a1:556_5": "dadantā atthakāmāhi devatāhi maggassa saṅkhipitattā tadaheva cetaraṭṭhaṁ sampāpuṇiṁsu.",
  "atk-s0512a1:556_6": "Tena vuttaṁ ‘‘catuvāhiṁ rathaṁ datvā’’tiādi.",
  "atk-s0512a1:557_0": "Tattha ṭhatvā cātummahāpatheti attano gamanamaggena passato āgatena tena brāhmaṇena",
  "atk-s0512a1:557_1": "āgatamaggena ca vinivijjhitvā gataṭṭhānattā catukkasaṅkhāte catumahāpathe ṭhatvā",
  "atk-s0512a1:557_2": "tassa brāhmaṇassa rathaṁ datvā. Ekākiyoti amaccasevakādisahāyābhāvena ekako. Tenevāha",
  "atk-s0512a1:557_3": "‘‘adutiyo’’ti. Maddideviṁ idamabravīti maddideviṁ idaṁ abhāsi.",
  "atk-s0512a1:558_0": "96-99.Padumaṁ puṇḍarīkaṁvāti padumaṁ viya, puṇḍarīkaṁ viya ca. Kaṇhājinaggahīti kaṇhājinaṁ",
  "atk-s0512a1:558_1": "aggahesi. Abhijātāti jātisampannā. Visamaṁ samanti visamaṁ samañca bhūmippadesaṁ.",
  "atk-s0512a1:558_2": "Entīti āgacchanti. Anumagge paṭippatheti anumagge vā paṭipathe vāti vā-saddassa lopo",
  "atk-s0512a1:558_3": "daṭṭhabbo. Karuṇanti bhāvanapuṁsakaniddeso, karuṇāyitattanti attho. Dukkhaṁ te paṭivedentīti",
  "atk-s0512a1:558_4": "ime evaṁ sukhumālā padasā gacchanti, dūreva ito vaṅkapabbatoti te tadā amhesu kāruññavasena",
  "atk-s0512a1:558_5": "attanā dukkhaṁ paṭilabhanti, tathā attano uppannadukkhaṁ paṭivedenti vāti attho.",
  "atk-s0512a1:559_0": "100-1.Pavaneti mahāvane. Phalineti phalavante. Ubbiddhāti uddhaṁ uggatā uccā. Upagacchanti",
  "atk-s0512a1:559_1": "dāraketi yathā phalāni dārakānaṁ hatthūpagayhakāni honti, evaṁ rukkhā sayameva sākhāhi",
  "atk-s0512a1:559_2": "onamitvā dārake upenti.",
  "atk-s0512a1:560_0": "102.Acchariyanti accharāyoggaṁ, accharaṁ paharituṁ yuttaṁ. Abhūtapubbaṁ bhūtanti",
  "atk-s0512a1:560_1": "abbhutaṁ. Lomānaṁ haṁsanasamatthatāya lomahaṁsanaṁ. Sāhukāranti sādhukāraṁ, ayameva",
  "atk-s0512a1:560_2": "vā pāṭho. Itthiratanabhāvena sabbehi aṅgehi avayavehi sobhatīti sabbaṅgasobhanā.",
  "atk-s0512a1:561_0": "103-4.Accheraṁ vatāti acchariyaṁ vata. Vessantarassa tejenāti vessantarassa puññānubhāvena.",
  "atk-s0512a1:561_1": "Saṅkhipiṁsu pathaṁ yakkhāti devatā mahāsattassa puññatejena coditā taṁ maggaṁ parikkhayaṁ",
  "atk-s0512a1:561_2": "pāpesuṁ, appakaṁ akaṁsu, taṁ pana dārakesu karuṇāya kataṁ viya katvā vuttaṁ ‘‘anukampāya",
  "atk-s0512a1:561_3": "dārake’’ti. Jetuttaranagarato hi suvaṇṇagiritālo nāma pabbato pañca yojanāni, tato",
  "atk-s0512a1:561_4": "kontimārā nāma nadī pañca yojanāni, tato mārañjanāgiri nāma pabbato pañca yojanāni,",
  "atk-s0512a1:561_5": "tato daṇḍabrāhmaṇagāmo nāma pañca yojanāni, tato mātulanagaraṁ dasa yojanāni, iti",
  "atk-s0512a1:561_6": "taṁ raṭṭhaṁ jetuttaranagarato tiṁsa yojanāni hoti. Devatā bodhisattassa puññatejena",
  "atk-s0512a1:561_7": "coditā maggaṁ parikkhayaṁ pāpesuṁ. Taṁ sabbaṁ ekāheneva atikkamiṁsu. Tena vuttaṁ",
  "atk-s0512a1:561_8": "‘‘nikkhantadivaseneva, cetaraṭṭhamupāgamu’’nti.",
  "atk-s0512a1:562_0": "Evaṁ mahāsatto sāyanhasamayaṁ cetaraṭṭhe mātulanagaraṁ patvā tassa nagarassa dvārasamīpe",
  "atk-s0512a1:562_1": "sālāyaṁ nisīdi. Athassa maddidevī pādesu rajaṁ puñchitvā pāde sambāhitvā ‘‘vessantarassa",
  "atk-s0512a1:562_2": "āgatabhāvaṁ jānāpessāmī’’ti sālato nikkhamitvā tassa cakkhupathe sāladvāre aṭṭhāsi.",
  "atk-s0512a1:562_3": "Nagaraṁ pavisantiyo ca nikkhamantiyo ca itthiyo taṁ disvā parivāresuṁ. Mahājano tañca",
  "atk-s0512a1:562_4": "vessantarañca putte cassa tathā āgate disvā rājūnaṁ ācikkhi. Saṭṭhisahassā rājāno",
  "atk-s0512a1:562_5": "rodantā paridevantā tassa santikaṁ āgantvā maggaparissamaṁ vinodetvā tathā āgamanakāraṇaṁ pucchiṁsu.",
  "atk-s0512a1:563_0": "Mahāsatto hatthidānaṁ ādiṁ katvā sabbaṁ kathesi. Taṁ sutvā te attano rajjena nimantayiṁsu.",
  "atk-s0512a1:563_1": "Mahāpuriso ‘‘mayā tumhākaṁ rajjaṁ paṭiggahitameva hotu, rājā pana maṁ raṭṭhā pabbājeti,",
  "atk-s0512a1:563_2": "tasmā vaṅkapabbatameva gamissāmī’’ti vatvā tehi nānappakāraṁ tattha vāsaṁ yāciyamānopi",
  "atk-s0512a1:563_3": "taṁ analaṅkaritvā tehi gahitārakkho taṁ rattiṁ sālāyameva vasitvā punadivase pātova",
  "atk-s0512a1:563_4": "nānaggarasabhojanaṁ bhuñjitvā tehi parivuto nikkhamitvā pannarasayojanamaggaṁ gantvā",
  "atk-s0512a1:563_5": "vanadvāre ṭhatvā te nivattetvā purato pannarasayojanamaggaṁ tehi ācikkhitaniyāmeneva",
  "atk-s0512a1:563_6": "agamāsi. Tena vuttaṁ –",
  "atk-s0512a1:564": "105.",
  "atk-s0512a1:565": " ‘‘Saṭṭhirājasahassāni, tadā vasanti mātule;",
  "atk-s0512a1:566": "Sabbe pañjalikā hutvā, rodamānā upāgamuṁ.",
  "atk-s0512a1:567": "106.",
  "atk-s0512a1:568": " ‘‘Tattha vattetvā sallāpaṁ, cetehi cetaputtehi;",
  "atk-s0512a1:569": "Te tato nikkhamitvāna, vaṅkaṁ agamu pabbata’’nti.",
  "atk-s0512a1:570_0": "Tattha tattha vattetvā sallāpanti tattha tehi rājūhi samāgamehi saddhiṁ paṭisammodamānā",
  "atk-s0512a1:570_1": "kathaṁ pavattetvā. Cetaputtehīti cetarājaputtehi. Te tato nikkhamitvānāti te rājāno",
  "atk-s0512a1:570_2": "tato vanadvāraṭṭhāne nivattetvā. Vaṅkaṁ agamu pabbatanti amhe cattāro janā vaṅkapabbataṁ uddissa agamamhā.",
  "atk-s0512a1:571_0": "Atha mahāsatto tehi ācikkhitamaggena gacchanto gandhamādanapabbataṁ patvā taṁ divasaṁ",
  "atk-s0512a1:571_1": "tattha vasitvā tato uttaradisābhimukho vepullapabbatapādena gantvā ketumatīnadītīre",
  "atk-s0512a1:571_2": "nisīditvā vanacarakena dinnaṁ madhumaṁsaṁ khāditvā tassa suvaṇṇasūciṁ datvā nhatvā",
  "atk-s0512a1:571_3": "pivitvā paṭippassaddhadaratho nadiṁ uttaritvā sānupabbatasikhare ṭhitassa nigrodhassa",
  "atk-s0512a1:571_4": "mūle thokaṁ nisīditvā uṭṭhāya gacchanto nālikapabbataṁ pariharanto mucalindasaraṁ",
  "atk-s0512a1:571_5": "gantvā saratīrena pubbuttarakaṇṇaṁ patvā ekapadikamaggeneva vanaghaṭaṁ pavisitvā",
  "atk-s0512a1:571_6": "taṁ atikkamma girividuggānaṁ nadīpabhavānaṁ purato caturassapokkharaṇiṁ pāpuṇi.",
  "atk-s0512a1:572_0": "107. Tasmiṁ khaṇe sakko āvajjento ‘‘mahāsatto himavantaṁ paviṭṭho, vasanaṭṭhānaṁ",
  "atk-s0512a1:572_1": "laddhuṁ vaṭṭatī’’ti cintetvā vissakammaṁ pesesi – ‘‘gaccha vaṅkapabbatakucchimhi",
  "atk-s0512a1:572_2": "ramaṇīye ṭhāne assamapadaṁ māpehī’’ti. So tattha dve paṇṇasālāyo dve caṅkame dve",
  "atk-s0512a1:572_3": "ca rattiṭṭhānadivāṭṭhānāni māpetvā tesu tesu ṭhānesu nānāpupphavicitte rukkhe phalite",
  "atk-s0512a1:572_4": "rukkhe pupphagacche kadalivanādīni ca dassetvā sabbe pabbajitaparikkhāre paṭiyādetvā",
  "atk-s0512a1:572_5": "‘‘yekeci pabbajitukāmā, te gaṇhantū’’ti akkharāni likhitvā amanusse ca bheravasadde",
  "atk-s0512a1:572_6": "migapakkhino ca paṭikkamāpetvā sakaṭṭhānameva gato.",
  "atk-s0512a1:573_0": "Mahāsatto ekapadikamaggaṁ disvā ‘‘pabbajitānaṁ vasanaṭṭhānaṁ bhavissatī’’ti maddiñca",
  "atk-s0512a1:573_1": "putte ca tattheva ṭhapetvā assamapadaṁ pavisitvā akkharāni oloketvā ‘‘sakkena dinnosmī’’ti",
  "atk-s0512a1:573_2": "paṇṇasāladvāraṁ vivaritvā paviṭṭho khaggañca dhanuñca apanetvā sāṭake omuñcitvā isivesaṁ",
  "atk-s0512a1:573_3": "gahetvā kattaradaṇḍaṁ ādāya nikkhamitvā paccekabuddhasadisena upasamena dārakānaṁ",
  "atk-s0512a1:573_4": "santikaṁ agamāsi. Maddidevīpi mahāsattaṁ disvā pādesu patitvā roditvā teneva saddhiṁ",
  "atk-s0512a1:573_5": "assamaṁ pavisitvā attano paṇṇasālaṁ gantvā isivesaṁ gaṇhi. Pacchā puttepi tāpasakumārake",
  "atk-s0512a1:573_6": "kariṁsu. Bodhisatto maddiṁ varaṁ yāci ‘‘mayaṁ ito paṭṭhāya pabbajitā nāma, itthī",
  "atk-s0512a1:573_7": "ca nāma brahmacariyassa malaṁ, mā dāni akāle mama santikaṁ āgacchā’’ti. Sā ‘‘sādhū’’ti",
  "atk-s0512a1:573_8": "sampaṭicchitvā mahāsattampi varaṁ yāci ‘‘deva, tumhe putte gahetvā idheva hotha,",
  "atk-s0512a1:573_9": "ahaṁ phalāphalaṁ āharissāmī’’ti. Sā tato paṭṭhāya araññato phalāphalāni āharitvā",
  "atk-s0512a1:573_10": "tayo jane paṭijaggi. Iti cattāro khattiyā vaṅkapabbatakucchiyaṁ sattamāsamattaṁ vasiṁsu.",
  "atk-s0512a1:573_11": "Tena vuttaṁ ‘‘āmantayitvā devindo, vissakammaṁ mahiddhika’’ntiādi.",
  "atk-s0512a1:574_0": "Tattha āmantayitvāti pakkosāpetvā. Mahiddhikanti mahatiyā deviddhiyā samannāgataṁ.",
  "atk-s0512a1:574_1": "Assamaṁ sukatanti assamapadaṁ sukataṁ katvā. Rammaṁ vessantarassa vasanānucchavikaṁ",
  "atk-s0512a1:574_2": "paṇṇasālaṁ. Sumāpayāti suṭṭhu māpaya. Āṇāpesīti vacanaseso. Sumāpayīti sammā māpesi.",
  "atk-s0512a1:575_0": "111.Asuññoti yathā so assamo asuñño hoti, evaṁ tassa asuññabhāvakaraṇena asuñño homi.",
  "atk-s0512a1:575_1": "‘‘Asuññe’’ti vā pāṭho, mama vasaneneva asuññe assame dārake anurakkhanto vasāmi tattha",
  "atk-s0512a1:575_2": "tiṭṭhāmi. Bodhisattassa mettānubhāvena samantā tiyojane sabbe tiracchānāpi mettaṁ paṭilabhiṁsu.",
  "atk-s0512a1:576_0": "Evaṁ tesu tattha vasantesu kaliṅgaraṭṭhavāsī jūjako nāma brāhmaṇo amittatāpanāya",
  "atk-s0512a1:576_1": "nāma bhariyāya ‘‘nāhaṁ te niccaṁ dhaññakoṭṭanaudakāharaṇayāgubhattapacanādīni kātuṁ",
  "atk-s0512a1:576_2": "sakkomi, paricārakaṁ me dāsaṁ vā dāsiṁ vā ānehī’’ti vutte ‘‘kutohaṁ te bhoti duggato",
  "atk-s0512a1:576_3": "dāsaṁ vā dāsiṁ vā labhissāmī’’ti vatvā tāya ‘‘esa vessantaro rājā vaṅkapabbate vasati.",
  "atk-s0512a1:576_4": "Tassa putte mayhaṁ paricārake yācitvā ānehī’’ti vutte kilesavasena tassā paṭibaddhacittatāya",
  "atk-s0512a1:576_5": "tassā vacanaṁ atikkamituṁ asakkonto pātheyyaṁ paṭiyādāpetvā anukkamena jetuttaranagaraṁ",
  "atk-s0512a1:576_6": "patvā ‘‘kuhiṁ vessantaramahārājā’’ti pucchi.",
  "atk-s0512a1:577_0": "Mahājano ‘‘imesaṁ yācakānaṁ atidānena amhākaṁ rājā raṭṭhā pabbājito, evaṁ amhākaṁ",
  "atk-s0512a1:577_1": "rājānaṁ nāsetvā punapi idheva āgacchatī’’ti leḍḍudaṇḍādihattho upakkosanto brāhmaṇaṁ",
  "atk-s0512a1:577_2": "anubandhi. So devatāviggahito hutvā tato nikkhamitvā vaṅkapabbatagāmimaggaṁ abhiruḷho",
  "atk-s0512a1:577_3": "anukkamena vanadvāraṁ patvā mahāvanaṁ ajjhogāhetvā maggamūḷho hutvā vicaranto tehi",
  "atk-s0512a1:577_4": "rājūhi bodhisattassa ārakkhaṇatthāya ṭhapitena cetaputtena samāgañchi. Tena ‘‘kahaṁ,",
  "atk-s0512a1:577_5": "bho brāhmaṇa, gacchasī’’ti puṭṭho ‘‘vessantaramahārājassa santika’’nti vutte ‘‘addhā",
  "atk-s0512a1:577_6": "ayaṁ brāhmaṇo tassa putte vā deviṁ vā yācituṁ gacchatī’’ti cintetvā ‘‘mā kho, tvaṁ",
  "atk-s0512a1:577_7": "brāhmaṇa, tattha gañchi, sace gacchasi, ettheva te sīsaṁ chinditvā mayhaṁ sunakhānaṁ",
  "atk-s0512a1:577_8": "ghāsaṁ karissāmī’’ti tena santajjito maraṇabhayabhīto ‘‘ahamassa pitarā pesito dūto,",
  "atk-s0512a1:577_9": "‘taṁ ānessāmī’ti āgato’’ti musāvādaṁ abhāsi. Taṁ sutvā cetaputto tuṭṭhahaṭṭho brāhmaṇassa",
  "atk-s0512a1:577_10": "sakkārasammānaṁ katvā vaṅkapabbatagāmimaggaṁ ācikkhi. So tato paraṁ gacchanto antarāmagge",
  "atk-s0512a1:577_11": "accutena nāma tāpasena saddhiṁ samāgantvā tampi maggaṁ pucchitvā tenāpi magge ācikkhite",
  "atk-s0512a1:577_12": "tena ācikkhitasaññāya maggaṁ gacchanto anukkamena bodhisattassa assamapadaṭṭhānasamīpaṁ",
  "atk-s0512a1:577_13": "gantvā maddideviyā phalāphalatthaṁ gatakāle bodhisattaṁ upasaṅkamitvā ubho dārake yāci. Tena vuttaṁ –",
  "atk-s0512a1:578": "112.",
  "atk-s0512a1:579": " ‘‘Pavane vasamānassa, addhiko maṁ upāgami;",
  "atk-s0512a1:580": "Ayāci puttake mayhaṁ, jāliṁ kaṇhājinaṁ cubho’’ti.",
  "atk-s0512a1:581_0": "Evaṁ brāhmaṇena dārakesu yācitesu mahāsatto ‘‘cirassaṁ vata me yācako adhigato, ajjāhaṁ",
  "atk-s0512a1:581_1": "anavasesato dānapāramiṁ pūressāmī’’ti adhippāyena somanassajāto pasāritahatthe sahassatthavikaṁ",
  "atk-s0512a1:581_2": "ṭhapento viya brāhmaṇassa cittaṁ paritosento sakalañca taṁ pabbatakucchiṁ unnādento",
  "atk-s0512a1:581_3": "‘‘dadāmi tava mayhaṁ puttake, api ca maddidevī pana pātova phalāphalatthāya vanaṁ",
  "atk-s0512a1:581_4": "gantvā sāyaṁ āgamissati, tāya āgatāya te puttake dassetvā tvañca mūlaphalāphalaṁ",
  "atk-s0512a1:581_5": "khāditvā ekarattiṁ vasitvā vigataparissamo pātova gamissasī’’ti āha. Brāhmaṇo ‘‘kāmañcesa",
  "atk-s0512a1:581_6": "uḷārajjhāsayatāya puttake dadāti, mātā pana vacchagiddhā āgantvā dānassa antarāyampi",
  "atk-s0512a1:581_7": "kareyya, yaṁnūnāhaṁ imaṁ nippīḷetvā dārake gahetvā ajjeva gaccheyya’’nti cintetvā",
  "atk-s0512a1:581_8": "‘‘puttā ce te mayhaṁ dinnā, kiṁ dāni mātaraṁ dassetvā pesitehi, dārake gahetvā ajjeva",
  "atk-s0512a1:581_9": "gamissāmī’’ti āha. ‘‘Sace, tvaṁ brāhmaṇa, rājaputtiṁ mātaraṁ daṭṭhuṁ na icchasi,",
  "atk-s0512a1:581_10": "ime dārake gahetvā jetuttaranagaraṁ gaccha, tattha sañjayamahārājā dārake gahetvā",
  "atk-s0512a1:581_11": "mahantaṁ te dhanaṁ dassati, tena dāsadāsiyo gaṇhissasi, sukhañca jīvissasi, aññathā",
  "atk-s0512a1:581_12": "ime sukhumālā rājadārakā, kiṁ te veyyāvaccaṁ karissantī’’ti āha.",
  "atk-s0512a1:582_0": "Brāhmaṇo ‘‘evampi mayā na sakkā kātuṁ, rājadaṇḍato bhāyāmi, mayhameva gāmaṁ nessāmī’’ti",
  "atk-s0512a1:582_1": "āha. Imaṁ tesaṁ kathāsallāpaṁ sutvā dārakā ‘‘pitā no kho amhe brāhmaṇassa dātukāmo’’ti",
  "atk-s0512a1:582_2": "pakkamitvā pokkharaṇiṁ gantvā paduminigacche nilīyiṁsu. Brāhmaṇo te adisvāva ‘‘tvaṁ",
  "atk-s0512a1:582_3": "‘dārake dadāmī’ti vatvā te apakkamāpesi, eso te sādhubhāvo’’ti āha. Atha mahāsatto",
  "atk-s0512a1:582_4": "sahasāva uṭṭhahitvā dārake gavesanto paduminigacche nilīne disvā ‘‘etha, tātā, mā",
  "atk-s0512a1:582_5": "mayhaṁ dānapāramiyā antarāyaṁ akattha, mama dānajjhāsayaṁ matthakaṁ pāpetha, ayañca",
  "atk-s0512a1:582_6": "brāhmaṇo tumhe gahetvā tumhākaṁ ayyakassa sañjayamahārājassa santikaṁ gamissati ,",
  "atk-s0512a1:582_7": "tāta jāli, tvaṁ bhujisso hotukāmo brāhmaṇassa nikkhasahassaṁ datvā bhujisso bhaveyyāsi,",
  "atk-s0512a1:582_8": "kaṇhājine tvaṁ dāsasataṁ dāsisataṁ hatthisataṁ assasataṁ usabhasataṁ nikkhasatanti",
  "atk-s0512a1:582_9": "sabbasataṁ datvā bhujissā bhaveyyāsī’’ti kumāre agghāpetvā samassāsetvā gahetvā assamapadaṁ",
  "atk-s0512a1:582_10": "gantvā kamaṇḍalunā udakaṁ gahetvā sabbaññutaññāṇassa paccayaṁ katvā brāhmaṇassa hatthe",
  "atk-s0512a1:582_11": "udakaṁ pātetvā ativiya pītisomanassajāto hutvā pathaviṁ unnādento piyaputtadānaṁ",
  "atk-s0512a1:582_12": "adāsi. Idhāpi pubbe vuttanayeneva pathavikampādayo ahesuṁ. Tena vuttaṁ –",
  "atk-s0512a1:583": "113.",
  "atk-s0512a1:584": " ‘‘Yācakaṁ upagataṁ disvā, hāso me upapajjatha;",
  "atk-s0512a1:585": "Ubho putte gahetvāna, adāsiṁ brāhmaṇe tadā.",
  "atk-s0512a1:586": "114.",
  "atk-s0512a1:587": " ‘‘Sake putte cajantassa, jūjake brāhmaṇe yadā;",
  "atk-s0512a1:588": "Tadāpi pathavī kampi, sineruvanavaṭaṁsakā’’ti.",
  "atk-s0512a1:589": "Atha brāhmaṇo dārake agantukāme latāya hatthesu bandhitvā ākaḍḍhi. Tesaṁ bandhaṭṭhāne chaviṁ chinditvā lohitaṁ pagghari. So latādaṇḍena paharanto ākaḍḍhi. Te pitaraṁ oloketvā.",
  "atk-s0512a1:590": "‘‘Ammā ca tāta nikkhantā, tvañca no tāta dassasi;",
  "atk-s0512a1:591": "Mā no tvaṁ tāta adadā, yāva ammāpi etu no;",
  "atk-s0512a1:592": "Tadāyaṁ brāhmaṇo kāmaṁ, vikkiṇātu hanātu vā’’ti. (jā. 2.22.2126) –",
  "atk-s0512a1:593": "Vatvā punapi ayaṁ evarūpo ghoradassano kurūrakammanto –",
  "atk-s0512a1:594": "‘‘Manusso udāhu yakkho, maṁsalohitabhojano;",
  "atk-s0512a1:595": "Gāmā araññamāgamma, dhanaṁ taṁ tāta yācati;",
  "atk-s0512a1:596": "Nīyamāne pisācena, kiṁ nu tāta udikkhasī’’ti. (jā. 2.22.2130-2131) –",
  "atk-s0512a1:597": "Ādīni vadantā parideviṁsu. Tattha dhananti puttadhanaṁ.",
  "atk-s0512a1:598_0": "Jūjako dārake tathā paridevanteyeva pothentova gahetvā pakkāmi. Mahāsattassa dārakānaṁ",
  "atk-s0512a1:598_1": "karuṇaṁ paridevitena tassa ca brāhmaṇassa akāruññabhāvena balavasoko uppajji, vippaṭisāro",
  "atk-s0512a1:598_2": "ca udapādi. So taṅkhaṇaññeva bodhisattānaṁ paveṇiṁ anussari. ‘‘Sabbeva hi bodhisattā",
  "atk-s0512a1:598_3": "pañca mahāpariccāge pariccajitvā buddhā bhavissanti, ahampi tesaṁ abbhantaro, puttadānañca",
  "atk-s0512a1:598_4": "mahāpariccāgānaṁ aññataraṁ, tasmā vessantara dānaṁ datvā pacchānutāpo na te anucchaviko’’ti",
  "atk-s0512a1:598_5": "attānaṁ paribhāsetvā ‘‘dinnakālato paṭṭhāya mama te na kiñci hontī’’ti attānaṁ upatthambhetvā",
  "atk-s0512a1:598_6": "daḷhasamādānaṁ adhiṭṭhāya paṇṇasāladvāre pāsāṇaphalake kañcanapaṭimā viya nisīdi.",
  "atk-s0512a1:599_0": "Atha maddidevī araññato phalāphalaṁ gahetvā nivattantī ‘‘mā mahāsattassa dānantarāyo",
  "atk-s0512a1:599_1": "hotū’’ti vāḷamigarūpadharāhi devatāhi uparuddhamaggā tesu apagatesu cirena assamaṁ",
  "atk-s0512a1:599_2": "patvā ‘‘ajja me dussupinaṁ diṭṭhaṁ, dunnimittāni ca uppannāni, kiṁ nu kho bhavissatī’’ti",
  "atk-s0512a1:599_3": "cintentī assamaṁ pavisitvā puttake apassantī bodhisattassa santikaṁ gantvā ‘‘deva,",
  "atk-s0512a1:599_4": "na kho amhākaṁ puttake passāmi, kuhiṁ te gatā’’ti āha. So tuṇhī ahosi. Sā puttake",
  "atk-s0512a1:599_5": "upadhārentī tahiṁ tahiṁ upadhāvitvā gavesantī adisvā punapi gantvā pucchi. Bodhisatto",
  "atk-s0512a1:599_6": "‘‘kakkhaḷakathāya naṁ puttasokaṁ jahāpessāmī’’ti cintetvā –",
  "atk-s0512a1:600": "‘‘Nūna maddī varārohā, rājaputtī yasassinī;",
  "atk-s0512a1:601": "Pāto gatāsi uñchāya, kimidaṁ sāyamāgatā’’ti. (jā. 2.22.2225) –",
  "atk-s0512a1:602_0": "Vatvā tāya cirāyanakāraṇe kathite punapi dārake sandhāya na kiñci āha. Sā puttasokena",
  "atk-s0512a1:602_1": "te upadhārentī punapi vātavegena vanāni vicari. Tāya ekarattiyaṁ vicaritaṭṭhānaṁ",
  "atk-s0512a1:602_2": "pariggaṇhantaṁ pannarasayojanamattaṁ ahosi. Atha vibhātāya rattiyā mahāsattassa santikaṁ",
  "atk-s0512a1:602_3": "gantvā ṭhitā dārakānaṁ adassanena balavasokābhibhūtā tassa pādamūle chinnakadalī",
  "atk-s0512a1:602_4": "viya bhūmiyaṁ visaññī hutvā pati. So ‘‘matā’’ti saññāya kampamāno uppannabalavasokopi",
  "atk-s0512a1:602_5": "satiṁ paccupaṭṭhapetvā ‘‘jānissāmi tāva jīvati, na jīvatī’’ti sattamāse kāyasaṁsaggaṁ",
  "atk-s0512a1:602_6": "anāpannapubbopi aññassa abhāvena tassā sīsaṁ ukkhipitvā ūrūsu ṭhapetvā udakena paripphositvā",
  "atk-s0512a1:602_7": "urañca mukhañca hadayañca parimajji. Maddīpi kho thokaṁ vītināmetvā satiṁ paṭilabhitvā",
  "atk-s0512a1:602_8": "hirottappaṁ paccupaṭṭhapetvā ‘‘deva, dārakā te kuhiṁ gatā’’ti pucchi. So āha – ‘‘devi,",
  "atk-s0512a1:602_9": "ekassa me brāhmaṇassa maṁ yācitvā āgatassa dāsatthāya dinnā’’ti vatvā tāya ‘‘kasmā,",
  "atk-s0512a1:602_10": "deva, putte brāhmaṇassa datvā mama sabbarattiṁ paridevitvā vicarantiyā nācikkhī’’ti",
  "atk-s0512a1:602_11": "vutte ‘‘paṭhamameva vutte tava cittadukkhaṁ bahu bhavissati, idāni pana sarīradukkhena",
  "atk-s0512a1:602_12": "tanukaṁ bhavissatī’’ti vatvā –",
  "atk-s0512a1:603": "‘‘Maṁ passa maddi mā putte, mā bāḷhaṁ paridevasi;",
  "atk-s0512a1:604": "Lacchāma putte jīvantā, arogā ca bhavāmase’’ti. (jā. 2.22.2260) –",
  "atk-s0512a1:605": "So samassāsetvā puna –",
  "atk-s0512a1:606": "‘‘Putte pasuñca dhaññañca, yañca aññaṁ ghare dhanaṁ;",
  "atk-s0512a1:607": "Dajjā sappuriso dānaṁ, disvā yācakamāgataṁ;",
  "atk-s0512a1:608": "Anumodāhi me maddi, puttake dānamuttama’’nti. (jā. 2.22.2261) –",
  "atk-s0512a1:609": "Vatvā attano puttadānaṁ taṁ anumodāpesi.",
  "atk-s0512a1:610": "Sāpi –",
  "atk-s0512a1:611": "‘‘Anumodāmi te deva, puttake dānamuttamaṁ;",
  "atk-s0512a1:612": "Datvā cittaṁ pasādehi, bhiyyo dānaṁ dado bhavā’’ti. (jā. 2.22.2262) –",
  "atk-s0512a1:613": "Vatvā anumodi.",
  "atk-s0512a1:614_0": "Evaṁ tesu aññamaññaṁ sammodanīyaṁ kathaṁ kathentesu sakko cintesi – ‘‘mahāpuriso",
  "atk-s0512a1:614_1": "hiyyo jūjakassa pathaviṁ unnādetvā dārake adāsi. Idāni naṁ koci hīnapuriso upasaṅkamitvā",
  "atk-s0512a1:614_2": "maddideviṁ yācitvā gahetvā gaccheyya, tato rājā nippaccayo bhaveyya, handāhaṁ brāhmaṇavaṇṇena",
  "atk-s0512a1:614_3": "naṁ upasaṅkamitvā maddiṁ yācitvā pāramikūṭaṁ gāhāpetvā kassaci avissajjiyaṁ katvā",
  "atk-s0512a1:614_4": "puna naṁ tasseva datvā āgamissāmī’’ti. So sūriyuggamanavelāyaṁ brāhmaṇavaṇṇena tassa",
  "atk-s0512a1:614_5": "santikaṁ agamāsi. Taṁ disvā mahāpuriso ‘‘atithi no āgato’’ti pītisomanassajāto tena",
  "atk-s0512a1:614_6": "saddhiṁ madhurapaṭisanthāraṁ katvā ‘‘brāhmaṇa, kenatthena idhāgatosī’’ti pucchi.",
  "atk-s0512a1:614_7": "Atha naṁ sakko maddideviṁ yāci. Tena vuttaṁ –",
  "atk-s0512a1:615": "115.",
  "atk-s0512a1:616": " ‘‘Punadeva sakko oruyha, hutvā brāhmaṇasannibho;",
  "atk-s0512a1:617": "Ayāci maṁ maddideviṁ, sīlavantiṁ patibbata’’nti.",
  "atk-s0512a1:618": "Tattha punadevāti dārake dinnadivasato pacchā eva. Tadanantaramevāti attho. Oruyhāti devalokato otaritvā. Brāhmaṇasannibhoti brāhmaṇasamānavaṇṇo.",
  "atk-s0512a1:619_0": "Atha mahāsatto ‘‘hiyyo me dvepi dārake brāhmaṇassa dinnā, ahampi araññe ekakova,",
  "atk-s0512a1:619_1": "kathaṁ te maddiṁ sīlavantiṁ patibbataṁ dassāmī’’ti avatvāva pasāritahatthe anaggharatanaṁ",
  "atk-s0512a1:619_2": "ṭhapento viya asajjitvā abajjhitvā anolīnamānaso ‘‘ajja me dānapāramī matthakaṁ pāpuṇissatī’’ti",
  "atk-s0512a1:619_3": "haṭṭhatuṭṭho giriṁ unnādento viya –",
  "atk-s0512a1:620": "‘‘Dadāmi na vikampāmi, yaṁ maṁ yācasi brāhmaṇa;",
  "atk-s0512a1:621": "Santaṁ nappaṭigūhāmi, dāne me ramatī mano’’ti. (jā. 2.22.2278) –",
  "atk-s0512a1:622": "Vatvā sīghameva kamaṇḍalunā udakaṁ āharitvā brāhmaṇassa hatthe udakaṁ pātetvā bhariyamadāsi. Tena vuttaṁ –",
  "atk-s0512a1:623": "116.",
  "atk-s0512a1:624": " ‘‘Maddiṁ hatthe gahetvāna, udakañjali pūriya;",
  "atk-s0512a1:625": "Pasannamanasaṅkappo, tassa maddiṁ adāsaha’’nti.",
  "atk-s0512a1:626_0": "Tattha udakañjalīti udakaṁ añjaliṁ, ‘‘udaka’’nti ca karaṇatthe paccattavacanaṁ, udakena",
  "atk-s0512a1:626_1": "tassa brāhmaṇassa añjaliṁ pasāritahatthatalaṁ pūretvāti attho. Pasannamanasaṅkappoti",
  "atk-s0512a1:626_2": "‘‘addhā iminā pariccāgena dānapāramiṁ matthakaṁ pāpetvā sammāsambodhiṁ adhigamissāmī’’ti",
  "atk-s0512a1:626_3": "upannasaddhāpasādena pasannacittasaṅkappo. Taṅkhaṇaññeva heṭṭhā vuttappakārāni sabbapāṭihāriyāni",
  "atk-s0512a1:626_4": "pāturahesuṁ. ‘‘Idānissa na dūre sammāsambodhī’’ti devagaṇā brahmagaṇā ativiya pītisomanassajātā",
  "atk-s0512a1:626_5": "ahesuṁ. Tena vuttaṁ –",
  "atk-s0512a1:627": "117.",
  "atk-s0512a1:628": " ‘‘Maddiyā dīyamānāya, gagane devā pamoditā;",
  "atk-s0512a1:629": "Tadāpi pathavī kampi, sineruvanavaṭaṁsakā’’ti.",
  "atk-s0512a1:630": "Tato pana dīyamānāya maddiyā deviyā ruṇṇaṁ vā dummukhaṁ vā bhākuṭimattaṁ vā nāhosi, evaṁ cassā ahosi ‘‘yaṁ devo icchati, taṁ karotū’’ti.",
  "atk-s0512a1:631": "‘‘Komārī yassāhaṁ bhariyā, sāmiko mama issaro;",
  "atk-s0512a1:632": "Yassicche tassa maṁ dajjā, vikkiṇeyya haneyya vā’’ti. (jā. 2.22.2282) –",
  "atk-s0512a1:633": "Āha.",
  "atk-s0512a1:634_0": "Mahāpurisopi ‘‘ambho, brāhmaṇa, maddito me sataguṇena sahassaguṇena satasahassaguṇena",
  "atk-s0512a1:634_1": "sabbaññutaññāṇameva piyataraṁ, idaṁ me dānaṁ sabbaññutaññāṇappaṭivedhassa paccayo",
  "atk-s0512a1:634_2": "hotū’’ti vatvā adāsi. Tena vuttaṁ –",
  "atk-s0512a1:635": "118.",
  "atk-s0512a1:636": " ‘‘Jāliṁ kaṇhājinaṁ dhītaṁ, maddideviṁ patibbataṁ;",
  "atk-s0512a1:637": "Cajamāno na cintesiṁ, bodhiyāyeva kāraṇā.",
  "atk-s0512a1:638": "119.",
  "atk-s0512a1:639": " Na me dessā ubho puttā, maddidevī na dessiyā;",
  "atk-s0512a1:640": "Sabbaññutaṁ piyaṁ mayhaṁ, tasmā piye adāsaha’’nti.",
  "atk-s0512a1:641": "Tattha cajamāno na cintesinti pariccajanto santāpavasena na cintesiṁ, vissaṭṭho hutvā pariccajinti attho.",
  "atk-s0512a1:642_0": "Etthāha – kasmā panāyaṁ mahāpuriso attano puttadāre jātisampanne khattiye parassa",
  "atk-s0512a1:642_1": "dāsabhāvena pariccaji, na hi yesaṁ kesañcipi bhujissānaṁ abhujissabhāvakaraṇaṁ sādhudhammoti?",
  "atk-s0512a1:642_2": "Vuccate – anudhammabhāvato. Ayañhi buddhakārake dhamme anugatadhammatā, yadidaṁ sabbassa",
  "atk-s0512a1:642_3": "attaniyassa mamanti pariggahitavatthuno anavasesapariccāgo, na hi deyyadhammapaṭiggāhakavikapparahitaṁ",
  "atk-s0512a1:642_4": "dānapāramiṁ paripūretuṁ ussukkamāpannānaṁ bodhisattānaṁ mamanti pariggahitavatthuṁ",
  "atk-s0512a1:642_5": "yācantassa yācakassa na pariccajituṁ yuttaṁ, porāṇopi cāyamanudhammo. Sabbesañhi",
  "atk-s0512a1:642_6": "bodhisattānaṁ ayaṁ āciṇṇasamāciṇṇadhammo kulavaṁso kulappaveṇī, yadidaṁ sabbassa",
  "atk-s0512a1:642_7": "pariccāgo. Tattha ca visesato piyataravatthupariccāgo, na hi keci bodhisattā vaṁsānugataṁ",
  "atk-s0512a1:642_8": "rajjissariyādidhanapariccāgaṁ, attano sīsanayanādiaṅgapariccāgaṁ, piyajīvitapariccāgaṁ,",
  "atk-s0512a1:642_9": "kulavaṁsapatiṭṭhāpakapiyaputtapariccāgaṁ, manāpacārinīpiyabhariyāpariccāganti ime",
  "atk-s0512a1:642_10": "pañca mahāpariccāge apariccajitvā buddhā nāma bhūtapubbā atthi. Tathā hi maṅgale",
  "atk-s0512a1:642_11": "bhagavati bodhisattabhūte bodhipariyesanaṁ caramāne ca carimattabhāvato tatiye attabhāve",
  "atk-s0512a1:642_12": "saputtadāre ekasmiṁ pabbate vasante kharadāṭhiko nāma yakkho mahāpurisassa dānajjhāsayataṁ",
  "atk-s0512a1:642_13": "sutvā brāhmaṇavaṇṇena upasaṅkamitvā mahāsattaṁ dve dārake yāci.",
  "atk-s0512a1:643_0": "Mahāsatto ‘‘dadāmi brāhmaṇassa puttake’’ti haṭṭhapahaṭṭho udakapariyantaṁ pathaviṁ",
  "atk-s0512a1:643_1": "kampento dvepi dārake adāsi. Yakkho caṅkamanakoṭiyaṁ ālambanaphalakaṁ nissāya ṭhito",
  "atk-s0512a1:643_2": "mahāsattassa passantasseva muḷālakalāpaṁ viya dve dārake khādi. Aggijālaṁ viya lohitadhāraṁ",
  "atk-s0512a1:643_3": "uggiramānaṁ yakkhassa mukhaṁ olokentassa mahāpurisassa ‘‘vañcesi vata maṁ yakkho’’ti",
  "atk-s0512a1:643_4": "uppajjanakacittuppādassa okāsaṁ adentassa upāyakosallassa subhāvitattā atītadhammānaṁ",
  "atk-s0512a1:643_5": "appaṭisandhisabhāvato aniccādivasena saṅkhārānaṁ suparimadditabhāvato ca evaṁ ittaraṭṭhitikena",
  "atk-s0512a1:643_6": "pabhaṅgunā asārena saṅkhārakalāpena ‘‘pūritā vata me dānapāramī, mahantaṁ vata me",
  "atk-s0512a1:643_7": "atthaṁ sādhetvā idaṁ adhigata’’nti somanassameva uppajji. So idaṁ anaññasādhāraṇaṁ",
  "atk-s0512a1:643_8": "tasmiṁ khaṇe attano cittācāraṁ ñatvā ‘‘imassa nissandena anāgate imināva nīhārena",
  "atk-s0512a1:643_9": "sarīrato rasmiyo nikkhamantū’’ti patthanamakāsi. Tassa taṁ patthanaṁ nissāya buddhabhūtassa",
  "atk-s0512a1:643_10": "sarīrappabhā niccameva dasasahassilokadhātuṁ pharitvā aṭṭhāsi (dha. sa. aṭṭha. nidānakathā).",
  "atk-s0512a1:643_11": "Evaṁ aññepi bodhisattā attano piyataraṁ puttadāraṁ pariccajitvā sabbaññutaññāṇaṁ paṭivijjhiṁsu.",
  "atk-s0512a1:644_0": "Api ca yathā nāma koci puriso kassaci santike gāmaṁ vā janapadaṁ vā keṇiyā gahetvā",
  "atk-s0512a1:644_1": "kammaṁ karonto attano antevāsikānaṁ vā pamādena pūtibhūtaṁ dhanaṁ dhāreyya, tamenaṁ",
  "atk-s0512a1:644_2": "so gāhāpetvā bandhanāgāraṁ paveseyya. Tassa evamassa ‘‘ahaṁ kho imassa rañño kammaṁ",
  "atk-s0512a1:644_3": "karonto ettakaṁ nāma dhanaṁ dhāremi, tenāhaṁ raññā bandhanāgāre pavesito, sacāhaṁ",
  "atk-s0512a1:644_4": "idheva homi, attānañca jīyeyya, puttadārakammakaraporisā ca me jīvikāpagatā mahantaṁ",
  "atk-s0512a1:644_5": "anayabyasanaṁ āpajjeyyuṁ. Yaṁnūnāhaṁ rañño ārocetvā attano puttaṁ vā kaniṭṭhabhātaraṁ",
  "atk-s0512a1:644_6": "vā idha ṭhapetvā nikkhameyyaṁ . Evāhaṁ ito bandhanato mutto nacirasseva yathāmittaṁ",
  "atk-s0512a1:644_7": "yathāsandiṭṭhaṁ dhanaṁ saṁharitvā rañño datvā tampi bandhanato mocemi, appamattova",
  "atk-s0512a1:644_8": "hutvā uṭṭhānabalena attano sampattiṁ paṭipākatikaṁ karissāmī’’ti. So tathā kareyya.",
  "atk-s0512a1:644_9": "Evaṁ sampadamidaṁ daṭṭhabbaṁ.",
  "atk-s0512a1:645_0": "Tatridaṁ opammasaṁsandanaṁ – rājā viya kammaṁ, bandhanāgāro viya saṁsāro, raññā bandhanāgāre",
  "atk-s0512a1:645_1": "ṭhapitapuriso viya kammavasena saṁsāracārake ṭhito mahāpuriso, tassa bandhanāgāre",
  "atk-s0512a1:645_2": "ṭhitapurisassa tattha puttassa vā bhātuno vā parādhīnabhāvakaraṇena tesaṁ attano",
  "atk-s0512a1:645_3": "ca dukkhappamocanaṁ viya mahāpurisassa attano puttādike paresaṁ datvā sabbaññutaññāṇappaṭilābhena",
  "atk-s0512a1:645_4": "sabbasattānaṁ vaṭṭadukkhappamocanaṁ, tassa vigatadukkhassa tehi saddhiṁ yathādhippetasampattiyaṁ",
  "atk-s0512a1:645_5": "patiṭṭhānaṁ viya mahāpurisassa arahattamaggena apagatavaṭṭadukkhassa buddhabhāvena",
  "atk-s0512a1:645_6": "dasabalādisabbaññutaññāṇasampattisamannāgamo attano vacanakārakānaṁ vijjattayādisampattisamannāgamo",
  "atk-s0512a1:645_7": "cāti evaṁ anavajjasabhāvo eva mahāpurisānaṁ puttadārapariccāgo. Eteneva nayena nesaṁ",
  "atk-s0512a1:645_8": "aṅgajīvitapariccāge yā codanā, sāpi visodhitāti veditabbāti.",
  "atk-s0512a1:646": "Evaṁ pana mahāsattena maddideviyā dinnāya sakko acchariyabbhutacittajāto hutvā –",
  "atk-s0512a1:647": "‘‘Sabbe jitā te paccūhā, ye dibbā ye ca mānusā;",
  "atk-s0512a1:648": "Ninnāditā te pathavī, saddo te tidivaṁ gato. (jā. 2.22.2283-2284);",
  "atk-s0512a1:649": "‘‘Duddadaṁ dadamānānaṁ, dukkaraṁ kamma kubbataṁ;",
  "atk-s0512a1:650": "Asanto nānukubbanti, sataṁ dhammo durannayo.",
  "atk-s0512a1:651": "‘‘Tasmā satañca asataṁ, nānā hoti ito gati;",
  "atk-s0512a1:652": "Asanto nirayaṁ yanti, santo saggaparāyanā’’ti. (jā. 2.22.2286-2287) –",
  "atk-s0512a1:653": "Ādinā nayena mahāpurisassa dānānumodanavasena thutiṁ akāsi.",
  "atk-s0512a1:654_0": "Tattha paccūhāti paccatthikā. Dibbāti dibbayasapaṭibāhakā. Mānusāti manussayasapaṭibāhakā.",
  "atk-s0512a1:654_1": "Ke pana teti? Macchariyadhammā, te sabbe puttadāraṁ dentena mahāsattena jitāti dasseti.",
  "atk-s0512a1:654_2": "Duddadanti puttadārādiduddadaṁ dadamānānaṁ tameva dukkaraṁ kubbataṁ tumhādisānaṁ",
  "atk-s0512a1:654_3": "kammaṁ aññe sāvakapaccekabodhisattā nānukubbanti, pageva asanto maccharino. Tasmā",
  "atk-s0512a1:654_4": "sataṁ dhammo durannayo sādhūnaṁ mahābodhisattānaṁ paṭipattidhammo aññehi duranugamo.",
  "atk-s0512a1:655": "Evaṁ sakko mahāpurisassa anumodanavasena thutiṁ katvā maddideviṁ niyyātento –",
  "atk-s0512a1:656": "‘‘Dadāmi bhoto bhariyaṁ, maddiṁ sabbaṅgasobhanaṁ;",
  "atk-s0512a1:657": "Tvañceva maddiyā channo, maddī ca patino tavā’’ti. (jā. 2.22.2289) –",
  "atk-s0512a1:658": "Vatvā taṁ maddiṁ paṭidatvā dibbattabhāvena jalanto taruṇasūriyo viya ākāse ṭhatvā attānaṁ ācikkhanto –",
  "atk-s0512a1:659": "‘‘Sakkohamasmi devindo, āgatosmi tavantike;",
  "atk-s0512a1:660": "Varaṁ varassu rājisi, vare aṭṭha dadāmi te’’ti. (jā. 2.22.2292) –",
  "atk-s0512a1:661_0": "Vatvā varehi nimantesi. Mahāsattopi ‘‘pitā maṁ punadeva rajje patiṭṭhāpetu, vajjhappattaṁ",
  "atk-s0512a1:661_1": "vadhato moceyyaṁ, sabbasattānaṁ avassayo bhaveyyaṁ, paradāraṁ na gaccheyyaṁ, itthīnaṁ",
  "atk-s0512a1:661_2": "vasaṁ na gaccheyyaṁ, putto me dīghāyuko siyā, annapānādideyyadhammo bahuko siyā,",
  "atk-s0512a1:661_3": "tañca aparikkhayaṁ pasannacitto dadeyyaṁ, evaṁ mahādānāni pavattetvā devalokaṁ gantvā",
  "atk-s0512a1:661_4": "tato idhāgato sabbaññutaṁ pāpuṇeyya’’nti ime aṭṭha vare yāci. Sakko ‘‘nacirasseva",
  "atk-s0512a1:661_5": "pitā sañjayamahārājā idheva āgantvā taṁ gahetvā rajje patiṭṭhāpessati, itaro ca sabbo",
  "atk-s0512a1:661_6": "te manoratho matthakaṁ pāpuṇissati, mā cintayi, appamatto hohī’’ti ovaditvā sakaṭṭhānameva",
  "atk-s0512a1:661_7": "gato. Bodhisatto ca maddidevī ca sammodamānā sakkadattiye assame vasiṁsu.",
  "atk-s0512a1:662_0": "Jūjakepi kumāre gahetvā gacchante devatā ārakkhamakaṁsu. Divase divase ekā devadhītā",
  "atk-s0512a1:662_1": "rattibhāge āgantvā maddivaṇṇena kumāre paṭijaggi. So devatāviggahito hutvā ‘‘kaliṅgaraṭṭhaṁ",
  "atk-s0512a1:662_2": "gamissāmī’’ti aḍḍhamāsena jetuttaranagarameva sampāpuṇi. Rājā vinicchaye nisinno",
  "atk-s0512a1:662_3": "brāhmaṇena saddhiṁ dārake rājaṅgaṇena gacchante disvā sañjānitvā brāhmaṇena saddhiṁ",
  "atk-s0512a1:662_4": "te pakkosāpetvā taṁ pavattiṁ sutvā bodhisattena kathitaniyāmeneva dhanaṁ datvā kumāre",
  "atk-s0512a1:662_5": "kiṇitvā nhāpetvā bhojetvā sabbālaṅkārapaṭimaṇḍite katvā rājā dārakaṁ phussatidevī",
  "atk-s0512a1:662_6": "dārikaṁ ucchaṅge katvā bodhisattassa rājaputtiyā ca pavattiṁ suṇiṁsu.",
  "atk-s0512a1:663_0": "Taṁ sutvā rājā ‘‘bhūnahaccaṁ vata mayā kata’’nti saṁviggamānaso tāvadeva dvādasaakkhobhanīparimāṇaṁ",
  "atk-s0512a1:663_1": "senaṁ sannayhitvā vaṅkapabbatābhimukho pāyāsi saddhiṁ phussatideviyā ceva dārakehi",
  "atk-s0512a1:663_2": "ca. Anukkamena gantvā puttena ca suṇisāya ca samāgañchi. Vessantaro piyaputte disvā",
  "atk-s0512a1:663_3": "sokaṁ sandhāretuṁ asakkonto visaññī hutvā tattheva pati, tathā maddī mātāpitaro sahajātā",
  "atk-s0512a1:663_4": "saṭṭhisahassā ca amaccā. Taṁ kāruññaṁ passantesu ekopi sakabhāvena sandhāretuṁ nāsakkhi,",
  "atk-s0512a1:663_5": "sakalaṁ assamapadaṁ yugandharavātapamadditaṁ viya sālavanaṁ ahosi. Sakko devarājā",
  "atk-s0512a1:663_6": "tesaṁ visaññibhāvavinodanatthaṁ pokkharavassaṁ vassāpesi, temetukāmā tementi, pokkhare",
  "atk-s0512a1:663_7": "patitavassaṁ viya vinivattitvā udakaṁ gacchati. Sabbe saññaṁ paṭilabhiṁsu. Tadāpi",
  "atk-s0512a1:663_8": "pathavikampādayo heṭṭhā vuttappakārā acchariyā pāturahesuṁ. Tena vuttaṁ –",
  "atk-s0512a1:664": "120.",
  "atk-s0512a1:665": " ‘‘Punāparaṁ brahāraññe, mātāpitusamāgame;",
  "atk-s0512a1:666": "Karuṇaṁ paridevante, sallapante sukhaṁ dukhaṁ.",
  "atk-s0512a1:667": "121.",
  "atk-s0512a1:668": " ‘‘Hirottappena garunā, ubhinnaṁ upasaṅkami;",
  "atk-s0512a1:669": "Tadāpi pathavī kampi, sineruvanavaṭaṁsakā’’ti.",
  "atk-s0512a1:670_0": "Tattha karuṇaṁ paridevanteti mātāpitaro ādiṁ katvā sabbasmiṁ āgatajane karuṇaṁ paridevamāne.",
  "atk-s0512a1:670_1": "Sallapante sukhaṁ dukhanti sukhadukkhaṁ pucchitvā paṭisanthāravasena ālāpasallāpaṁ",
  "atk-s0512a1:670_2": "karonte. Hirottappena garunā ubhinnanti ime sivīnaṁ vacanaṁ gahetvā adūsakaṁ dhamme",
  "atk-s0512a1:670_3": "ṭhitaṁ maṁ pabbājayiṁsūti cittappakopaṁ akatvā ubhosu etesu mātāpitūsu dhammagāravasamussitena",
  "atk-s0512a1:670_4": "hirottappeneva yathārūpe upasaṅkami. Tena me dhammatejena tadāpi pathavī kampi.",
  "atk-s0512a1:671_0": "Atha sañjayamahārājā bodhisattaṁ khamāpetvā rajjaṁ paṭicchāpetvā taṅkhaṇaññeva kesamassukammādīni",
  "atk-s0512a1:671_1": "kārāpetvā nhāpetvā sabbābharaṇavibhūsitaṁ devarājānamiva virocamānaṁ saha maddideviyā",
  "atk-s0512a1:671_2": "rajje abhisiñcitvā tāvadeva ca tato paṭṭhāya dvādasaakkhobhanīparimāṇāya caturaṅginiyā",
  "atk-s0512a1:671_3": "senāya ca puttaṁ parivārayitvā vaṅkapabbatato yāva jetuttaranagarā saṭṭhiyojanamaggaṁ",
  "atk-s0512a1:671_4": "alaṅkārāpetvā dvīhi māsehi sukheneva nagaraṁ pavesesi. Mahājano uḷāraṁ pītisomanassaṁ",
  "atk-s0512a1:671_5": "paṭisaṁvedesi. Celukkhepādayo pavattiṁsu. Nagare ca nandibheriṁ carāpesuṁ. Antamaso",
  "atk-s0512a1:671_6": "biḷāre upādāya sabbesaṁ bandhane ṭhitānaṁ bandhanamokkho ahosi. So nagaraṁ paviṭṭhadivaseyeva",
  "atk-s0512a1:671_7": "paccūsakāle cintesi – ‘‘sve vibhātāya rattiyā mamāgatabhāvaṁ sutvā yācakā āgamissanti,",
  "atk-s0512a1:671_8": "tesāhaṁ kiṁ dassāmī’’ti. Tasmiṁ khaṇe sakkassa āsanaṁ uṇhākāraṁ dassesi. So āvajjento",
  "atk-s0512a1:671_9": "taṁ kāraṇaṁ ñatvā tāvadeva rājanivesanassa purimavatthuṁ pacchimavatthuñca kaṭippamāṇaṁ",
  "atk-s0512a1:671_10": "pūrento ghanamegho viya sattaratanavassaṁ vassāpesi. Sakalanagare jaṇṇuppamāṇaṁ vassāpesīti. Tena vuttaṁ –",
  "atk-s0512a1:672": "122.",
  "atk-s0512a1:673": " ‘‘Punāparaṁ brahāraññā, nikkhamitvā sañātibhi;",
  "atk-s0512a1:674": "Pavisāmi puraṁ rammaṁ, jetuttaraṁ puruttamaṁ.",
  "atk-s0512a1:675": "123.",
  "atk-s0512a1:676": " ‘‘Ratanāni satta vassiṁsu, mahāmegho pavassatha;",
  "atk-s0512a1:677": "Tadāpi pathavī kampi, sineruvanavaṭaṁsakā.",
  "atk-s0512a1:678": "124.",
  "atk-s0512a1:679": " ‘‘Acetanāyaṁ pathavī, aviññāya sukhaṁ dukhaṁ;",
  "atk-s0512a1:680": "Sāpi dānabalā mayhaṁ, sattakkhattuṁ pakampathā’’ti.",
  "atk-s0512a1:681_0": "Evaṁ sattaratanavasse vuṭṭhe punadivase mahāsatto ‘‘yesaṁ kulānaṁ purimapacchimavatthūsu",
  "atk-s0512a1:681_1": "vuṭṭhadhanaṁ, tesaññeva hotū’’ti dāpetvā avasesaṁ āharāpetvā attano gehavatthusmiṁ",
  "atk-s0512a1:681_2": "dhanena saddhiṁ koṭṭhāgāresu okirāpetvā mahādānaṁ pavattesi. Acetanāyaṁ pathavīti",
  "atk-s0512a1:681_3": "cetanārahitā ayaṁ mahābhūtā pathavī, devatā pana cetanāsahitā. Aviññāya sukhaṁ dukhanti",
  "atk-s0512a1:681_4": "acetanattā eva sukhaṁ dukkhaṁ ajānitvā. Satipi sukhadukkhapaccayasaṁyoge taṁ nānubhavantī.",
  "atk-s0512a1:681_5": "Sāpi dānabalā mayhanti evaṁbhūtāpi sā mahāpathavī mama dānapuññānubhāvahetu. Sattakkhattuṁ",
  "atk-s0512a1:681_6": "pakampathāti aṭṭhavassikakāle hadayamaṁsādīnipi yācakānaṁ dadeyyanti dānajjhāsayuppāde",
  "atk-s0512a1:681_7": "maṅgalahatthidāne pabbājanakāle pavattitamahādāne puttadāne bhariyādāne vaṅkapabbate",
  "atk-s0512a1:681_8": "ñātisamāgame nagaraṁ paviṭṭhadivase ratanavassakāleti imesu ṭhānesu sattavāraṁ akampittha.",
  "atk-s0512a1:681_9": "Evaṁ ekasmiṁyeva attabhāve sattakkhattuṁ mahāpathavikampanādiacchariyapātubhāvahetubhūtāni",
  "atk-s0512a1:681_10": "yāvatāyukaṁ mahādānāni pavattetvā mahāsatto āyupariyosāne tusitapure uppajji. Tenāha bhagavā –",
  "atk-s0512a1:682": "‘‘Tato vessantaro rājā, dānaṁ datvāna khattiyo;",
  "atk-s0512a1:683": "Kāyassa bhedā sappañño, saggaṁ so upapajjathā’’ti. (jā. 2.22.2440);",
  "atk-s0512a1:684_0": "Tadā jūjako devadatto ahosi, amittatāpanā ciñcamāṇavikā , cetaputto channo, accutatāpaso",
  "atk-s0512a1:684_1": "sāriputto, sakko anuruddho, maddī rāhulamātā, jālikumāro rāhulo, kaṇhājinā uppalavaṇṇā,",
  "atk-s0512a1:684_2": "mātāpitaro mahārājakulāni, sesaparisā buddhaparisā, vessantaro rājā lokanātho.",
  "atk-s0512a1:685_0": "Idhāpi heṭṭhā vuttanayeneva yathārahaṁ sesapāramiyo niddhāretabbā. Tathā mahāsatte",
  "atk-s0512a1:685_1": "kucchigate mātu devasikaṁ chasatasahassāni vissajjetvā dānaṁ dātukāmatādohaḷo, tathā",
  "atk-s0512a1:685_2": "dīyamānepi dhanassa parikkhayābhāvo, jātakkhaṇe eva hatthaṁ pasāretvā ‘‘dānaṁ dassāmi,",
  "atk-s0512a1:685_3": "atthi kiñcī’’ti vācānicchāraṇaṁ, catupañcavassikakāle attano alaṅkārassa dhātīnaṁ",
  "atk-s0512a1:685_4": "hatthagatassa puna aggahetukāmatā, aṭṭhavassikakāle hadayamaṁsādikassa attano sarīrāvayavassa",
  "atk-s0512a1:685_5": "dātukāmatāti evamādikā sattakkhattuṁ mahāpathavikampanādianekacchariyapātubhāvahetubhūtā",
  "atk-s0512a1:685_6": "idha mahāpurisassa guṇānubhāvā vibhāvetabbā. Tenetaṁ vuccati –",
  "atk-s0512a1:686": "‘‘Evaṁ acchariyā hete, abbhutā ca mahesino…pe…;",
  "atk-s0512a1:687": "Tesu cittappasādopi, dukkhato parimocaye;",
  "atk-s0512a1:688": "Pagevānukiriyā tesaṁ, dhammassa anudhammato’’ti.",
  "atk-s0512a1:689": "Vessantaracariyāvaṇṇanā niṭṭhitā.",
  "atk-s0512a1:690": "10. Sasapaṇḍitacariyāvaṇṇanā",
  "atk-s0512a1:691_0": "125-6. Dasame yadā homi, sasakoti ahaṁ, sāriputta, bodhipariyesanaṁ caramāno yadā",
  "atk-s0512a1:691_1": "sasapaṇḍito homi. Bodhisattā hi kammavasippattāpi tādisānaṁ tiracchānānaṁ anuggaṇhanatthaṁ",
  "atk-s0512a1:691_2": "tiracchānayoniyaṁ nibbattanti. Pavanacārakoti mahāvanacārī. Dabbāditiṇāni rukkhagacchesu",
  "atk-s0512a1:691_3": "paṇṇāni yaṁkiñci sākaṁ rukkhato patitaphalāni ca bhakkho etassāti tiṇapaṇṇasākaphalabhakkho.",
  "atk-s0512a1:691_4": "Paraheṭhanavivajjitoti parapīḷāvirahito. Suttapoto cāti uddapoto ca. Ahaṁ tadāti",
  "atk-s0512a1:691_5": "yadāhaṁ sasako homi, tadā ete makkaṭādayo tayo sahāye ovadāmi.",
  "atk-s0512a1:692_0": "127.Kiriye kalyāṇapāpaketi kusale ceva akusale ca kamme. Pāpānīti anusāsanākāradassanaṁ.",
  "atk-s0512a1:692_1": "Tattha pāpāniparivajjethāti pāṇātipāto…pe… micchādiṭṭhīti imāni pāpāni parivajjetha.",
  "atk-s0512a1:692_2": "Kalyāṇe abhinivissathāti dānaṁ sīlaṁ…pe… diṭṭhujukammanti idaṁ kalyāṇaṁ, imasmiṁ",
  "atk-s0512a1:692_3": "kalyāṇe attano kāyavācācittāni abhimukhabhāvena nivissatha, imaṁ kalyāṇapaṭipattiṁ",
  "atk-s0512a1:692_4": "paṭipajjathāti attho.",
  "atk-s0512a1:693_0": "Evaṁ mahāsatto tiracchānayoniyaṁ nibbattopi ñāṇasampannatāya kalyāṇamitto hutvā tesaṁ",
  "atk-s0512a1:693_1": "tiṇṇaṁ janānaṁ kālena kālaṁ upagatānaṁ ovādavasena dhammaṁ desesi. Te tassa ovādaṁ",
  "atk-s0512a1:693_2": "sampaṭicchitvā attano vasanaṭṭhānaṁ pavisitvā vasanti. Evaṁ kāle gacchante bodhisatto",
  "atk-s0512a1:693_3": "ākāsaṁ oloketvā candapāripūriṁ disvā ‘‘uposathakammaṁ karothā’’ti ovadi. Tenāha –",
  "atk-s0512a1:694": "128.",
  "atk-s0512a1:695": " ‘‘Uposathamhi divase, candaṁ disvāna pūritaṁ;",
  "atk-s0512a1:696": "Etesaṁ tattha ācikkhiṁ, divaso ajjuposatho.",
  "atk-s0512a1:697": "129.",
  "atk-s0512a1:698": " ‘‘Dānāni paṭiyādetha, dakkhiṇeyyassa dātave;",
  "atk-s0512a1:699": "Datvā dānaṁ dakkhiṇeyye, upavassathuposatha’’nti.",
  "atk-s0512a1:700_0": "Tattha candaṁ disvā na pūritanti juṇhapakkhacātuddasiyaṁ īsakaṁ aparipuṇṇabhāvena",
  "atk-s0512a1:700_1": "candaṁ na paripūritaṁ disvā tato vibhātāya rattiyā aruṇuggamanavelāyameva uposathamhi",
  "atk-s0512a1:700_2": "divase pannarase etesaṁ makkaṭādīnaṁ mayhaṁ sahāyānaṁ divaso ajjuposatho. Tasmā ‘‘dānāni",
  "atk-s0512a1:700_3": "paṭiyādethā’’tiādinā tattha uposathadivase paṭipattividhānaṁ ācikkhinti yojetabbaṁ.",
  "atk-s0512a1:700_4": "Tattha dānānīti deyyadhamme. Paṭiyādethāti yathāsatti yathābalaṁ sajjetha. Dātaveti",
  "atk-s0512a1:700_5": "dātuṁ. Upavassathāti uposathakammaṁ karotha, uposathasīlāni rakkhatha, sīle patiṭṭhāya",
  "atk-s0512a1:700_6": "dinnadānaṁ mahapphalaṁ hoti, tasmā yācake sampatte tumhehi khāditabbāhārato datvā",
  "atk-s0512a1:700_7": "khādeyyāthāti dasseti.",
  "atk-s0512a1:701_0": "Te ‘‘sādhū’’ti bodhisattassa ovādaṁ sirasā sampaṭicchitvā uposathaṅgāni adhiṭṭhahiṁsu.",
  "atk-s0512a1:701_1": "Tesu uddapoto pātova ‘‘gocaraṁ pariyesissāmī’’ti nadītīraṁ gato. Atheko bāḷisiko",
  "atk-s0512a1:701_2": "satta rohitamacche uddharitvā valliyā āvuṇitvā nadītīre vālukāya paṭicchādetvā macche",
  "atk-s0512a1:701_3": "gaṇhanto nadiyā adho sotaṁ bhassi. Uddo macchagandhaṁ ghāyitvā vālukaṁ viyūhitvā",
  "atk-s0512a1:701_4": "macche disvā nīharitvā ‘‘atthi nu kho etesaṁ sāmiko’’ti tikkhattuṁ ghosetvā sāmikaṁ",
  "atk-s0512a1:701_5": "apassanto valliyaṁ ḍaṁsitvā attano vasanagumbe ṭhapetvā ‘‘velāyameva khādissāmī’’ti",
  "atk-s0512a1:701_6": "attano sīlaṁ āvajjento nipajji. Siṅgālopi gocaraṁ pariyesanto ekassa khettagopakassa",
  "atk-s0512a1:701_7": "kuṭiyaṁ dve maṁsasūlāni ekaṁ godhaṁ ekañca dadhivārakaṁ disvā ‘‘atthi nu kho etesaṁ",
  "atk-s0512a1:701_8": "sāmiko’’ti tikkhattuṁ ghosetvā sāmikaṁ adisvā dadhivārakassa uggahaṇarajjukaṁ gīvāyaṁ",
  "atk-s0512a1:701_9": "pavesetvā maṁsasūle ca godhañca mukhena ḍaṁsitvā attano vasanagumbe ṭhapetvā ‘‘velāyameva",
  "atk-s0512a1:701_10": "khādissāmī’’ti attano sīlaṁ āvajjento nipajji. Makkaṭopi vanasaṇḍaṁ pavisitvā ambapiṇḍaṁ",
  "atk-s0512a1:701_11": "āharitvā attano vasanagumbe ṭhapetvā ‘‘velāyameva khādissāmī’’ti attano sīlaṁ āvajjento",
  "atk-s0512a1:701_12": "nipajji. Tiṇṇampi ‘‘aho idha nūna yācako āgaccheyyā’’ti cittaṁ uppajji. Tena vuttaṁ –",
  "atk-s0512a1:702": "130.",
  "atk-s0512a1:703": " ‘‘Te me sādhūti vatvāna, yathāsatti yathābalaṁ;",
  "atk-s0512a1:704": "Dānāni paṭiyādetvā, dakkhiṇeyyaṁ gavesisu’’nti.",
  "atk-s0512a1:705_0": "Bodhisatto pana ‘‘velāyameva nikkhamitvā dabbāditiṇāni khādissāmī’’ti attano vasanagumbeyeva",
  "atk-s0512a1:705_1": "nisinno cintesi – ‘‘mama santikaṁ āgatānaṁ yācakānaṁ tiṇāni khādituṁ na sakkā, tilataṇḍulādayopi",
  "atk-s0512a1:705_2": "mayhaṁ natthi, sace me santikaṁ yācako āgamissati, ahaṁ tiṇena yāpemi, attano sarīramaṁsaṁ",
  "atk-s0512a1:705_3": "dassāmī’’ti. Tenāha bhagavā –",
  "atk-s0512a1:706": "131.",
  "atk-s0512a1:707": " ‘‘Ahaṁ nisajja cintesiṁ, dānaṁ dakkhiṇanucchavaṁ;",
  "atk-s0512a1:708": "Yadihaṁ labhe dakkhiṇeyyaṁ, kiṁ me dānaṁ bhavissati.",
  "atk-s0512a1:709": "132.",
  "atk-s0512a1:710": " ‘‘Na me atthi tilā muggā, māsā vā taṇḍulā ghataṁ;",
  "atk-s0512a1:711": "Ahaṁ tiṇena yāpemi, na sakkā tiṇa dātave.",
  "atk-s0512a1:712": "133.",
  "atk-s0512a1:713": " ‘‘Yadi koci eti dakkhiṇeyyo, bhikkhāya mama santike;",
  "atk-s0512a1:714": "Dajjāhaṁ sakamattānaṁ, na so tuccho gamissatī’’ti.",
  "atk-s0512a1:715_0": "Tattha dānaṁ dakkhiṇanucchavanti dakkhiṇābhāvena anucchavikaṁ dānaṁ dakkhiṇeyyassa",
  "atk-s0512a1:715_1": "dātabbaṁ deyyadhammaṁ cintesiṁ. Yadihaṁ labheti yadi ahaṁ kiñci dakkhiṇeyyaṁ ajja",
  "atk-s0512a1:715_2": "labheyyaṁ. Kiṁ me dānaṁ bhavissatīti kiṁ mama dātabbaṁ bhavissati. Na sakkā tiṇa",
  "atk-s0512a1:715_3": "dātaveti yadi dakkhiṇeyyassa dātuṁ tilamuggādikaṁ mayhaṁ natthi, yaṁ pana mama āhārabhūtaṁ,",
  "atk-s0512a1:715_4": "taṁ na sakkā tiṇaṁ dakkhiṇeyyassa dātuṁ. Dajjāhaṁ sakamattānanti kiṁ vā mayhaṁ etāya",
  "atk-s0512a1:715_5": "deyyadhammacintāya, nanu idameva mayhaṁ anavajjaṁ aparādhīnatāya sulabhaṁ paresañca",
  "atk-s0512a1:715_6": "paribhogārahaṁ sarīraṁ sace koci dakkhiṇeyyo mama santikaṁ āgacchati, tayidaṁ sakamattānaṁ",
  "atk-s0512a1:715_7": "tassa dajjāmahaṁ. Evaṁ sante na so tuccho mama santikaṁ āgato arittahattho hutvā gamissatīti.",
  "atk-s0512a1:716_0": "Evaṁ mahāpurisassa yathābhūtasabhāvaṁ parivitakkentassa parivitakkānubhāvena sakkassa",
  "atk-s0512a1:716_1": "paṇḍukambalasilāsanaṁ uṇhākāraṁ dassesi. So āvajjento imaṁ kāraṇaṁ disvā ‘‘sasarājaṁ",
  "atk-s0512a1:716_2": "vīmaṁsissāmī’’ti paṭhamaṁ uddassa vasanaṭṭhānaṁ gantvā brāhmaṇavesena aṭṭhāsi. Tena",
  "atk-s0512a1:716_3": "‘‘kimatthaṁ, brāhmaṇa, ṭhitosī’’ti ca vutte sace kañci āhāraṁ labheyyaṁ, uposathiko",
  "atk-s0512a1:716_4": "hutvā samaṇadhammaṁ kareyyanti. So ‘‘sādhūti te āhāraṁ dassāmī’’ti āha. Tena vuttaṁ –",
  "atk-s0512a1:717": "‘‘Satta me rohitā macchā, udakā thalamubbhatā;",
  "atk-s0512a1:718": "Idaṁ brāhmaṇa me atthi, etaṁ bhutvā vane vasā’’ti. (jā. 1.4.61);",
  "atk-s0512a1:719_0": "Brāhmaṇo ‘‘pageva tāva hotu, pacchā jānissāmī’’ti tatheva siṅgālassa makkaṭassa ca",
  "atk-s0512a1:719_1": "santikaṁ gantvā tehipi attano vijjamānehi deyyadhammehi nimantito ‘‘pageva tāva hotu,",
  "atk-s0512a1:719_2": "pacchā jānissāmī’’ti āha. Tena vuttaṁ –",
  "atk-s0512a1:720": "‘‘Dussa me khettapālassa, rattibhattaṁ apābhataṁ;",
  "atk-s0512a1:721": "Maṁsasūlā ca dve godhā, ekañca dadhivārakaṁ;",
  "atk-s0512a1:722": "Idaṁ brāhmaṇa me atthi, etaṁ bhutvā vane vasā’’ti.",
  "atk-s0512a1:723": "‘‘Ambapakkaṁ dakaṁ sītaṁ, sītacchāyā manoramā;",
  "atk-s0512a1:724": "Idaṁ brāhmaṇa me atthi, etaṁ bhutvā vane vasā’’ti. (jā. 1.4.62-63);",
  "atk-s0512a1:725": "Tattha dussāti amussa. Rattibhattaṁ apābhatanti rattibhojanato apanītaṁ. Maṁsasūlā ca dve godhāti aṅgārapakkāni dve maṁsasūlāni ekā ca godhā. Dadhivārakanti dadhivārako.",
  "atk-s0512a1:726": "134. Atha brāhmaṇo sasapaṇḍitassa santikaṁ gato. Tenāpi ‘‘kimatthamāgatosī’’ti vutte tathevāha. Tena vuttaṁ ‘‘mama saṅkappamaññāyā’’tiādi.",
  "atk-s0512a1:727": "Tattha mama saṅkappamaññāyāti pubbe vuttappakāraṁ parivitakkaṁ jānitvā. Brāhmaṇavaṇṇināti brāhmaṇarūpavatā attabhāvena. Āsayanti vasanagumbaṁ.",
  "atk-s0512a1:728_0": "135-7.Santuṭṭhoti samaṁ sabbabhāgeneva tuṭṭho. Ghāsahetūti āhārahetu. Adinnapubbanti",
  "atk-s0512a1:728_1": "yehi kehici abodhisattehi adinnapubbaṁ. Dānavaranti uttamadānaṁ. ‘‘Ajja dassāmi te",
  "atk-s0512a1:728_2": "aha’’nti vatvā tuvaṁ sīlaguṇūpeto, ayuttaṁ te paraheṭhananti taṁ pāṇātipātato apanetvā",
  "atk-s0512a1:728_3": "idāni tassa paribhogayoggaṁ attānaṁ katvā dātuṁ ‘‘ehi aggiṁ padīpehī’’tiādimāha.",
  "atk-s0512a1:729": "Tattha ahaṁ pacissamattānanti tayā kate aṅgāragabbhe ahameva patitvā attānaṁ pacissaṁ. Pakkaṁ tvaṁ bhakkhayissasīti tathā pana pakkaṁ tvaṁ khādissasi.",
  "atk-s0512a1:730_0": "138-9.Nānākaṭṭhesamānayīti so brāhmaṇavesadhārī sakko nānādārūni samānento viya ahosi.",
  "atk-s0512a1:730_1": "Mahantaṁ akāsi citakaṁ, katvā aṅgāragabbhakanti vītaccikaṁ vigatadhūmaṁ aṅgārabharitabbhantaraṁ",
  "atk-s0512a1:730_2": "samantato jalamānaṁ mama sarīrassa nimujjanappahonakaṁ taṅkhaṇaññeva mahantaṁ citakaṁ",
  "atk-s0512a1:730_3": "akāsi, sahasā iddhiyā abhinimminīti adhippāyo. Tenāha ‘‘aggiṁ tattha padīpesi, yathā",
  "atk-s0512a1:730_4": "so khippaṁ mahābhave’’ti.",
  "atk-s0512a1:731_0": "Tattha soti so aggikkhandho sīghaṁ mahanto yathā bhaveyya, tathā padīpesi. Phoṭetvā",
  "atk-s0512a1:731_1": "rajagate gatteti ‘‘sace lomantaresu pāṇakā atthi, te mā mariṁsū’’ti paṁsugate mama",
  "atk-s0512a1:731_2": "gatte tikkhattuṁ vidhunitvā. Ekamantaṁ upāvisinti na tāva kaṭṭhāni ādittānīti tesaṁ",
  "atk-s0512a1:731_3": "ādīpanaṁ udikkhanto thokaṁ ekamantaṁ nisīdiṁ.",
  "atk-s0512a1:732_0": "140.Yadā mahākaṭṭhapuñjo, āditto dhamadhamāyatīti yadā pana so dārurāsi samantato",
  "atk-s0512a1:732_1": "āditto vāyuvegasamuddhaṭānaṁ jālasikhānaṁ vasena ‘‘dhamadhamā’’ti evaṁ karoti. Taduppatitvā",
  "atk-s0512a1:732_2": "patati, majjhe jālasikhantareti tadā tasmiṁ kāle ‘‘mama sarīrassa jhāpanasamattho",
  "atk-s0512a1:732_3": "ayaṁ aṅgārarāsī’’ti cintetvā uppatitvā ullaṅghitvā jālasikhānaṁ abbhantarabhūte tassa",
  "atk-s0512a1:732_4": "aṅgārarāsissa majjhe padumapuñje rājahaṁso viya pamuditacitto sakalasarīraṁ dānamukhe datvā patati.",
  "atk-s0512a1:733_0": "141-2.Paviṭṭhaṁ yassa kassacīti yathā ghammakāle sītalaṁ udakaṁ yena kenaci paviṭṭhaṁ",
  "atk-s0512a1:733_1": "tassa darathapariḷāhaṁ vūpasameti, assādaṁ pītiñca uppādeti. Tatheva jalitaṁ agginti",
  "atk-s0512a1:733_2": "evaṁ tathā pajjalitaṁ aṅgārarāsi tadā mama paviṭṭhassa usumamattampi nāhosi. Aññadatthu",
  "atk-s0512a1:733_3": "dānapītiyā sabbadarathapariḷāhavūpasamo eva ahosi. Cirassaṁ vata me chavicammādiko",
  "atk-s0512a1:733_4": "sabbo sarīrāvayavo dānamukhe juhitabbataṁ upagato abhipatthito manoratho matthakaṁ",
  "atk-s0512a1:733_5": "pattoti. Tena vuttaṁ –",
  "atk-s0512a1:734": "143.",
  "atk-s0512a1:735": " ‘‘Chaviṁ cammaṁ maṁsaṁ nhāruṁ, aṭṭhiṁ hadayabandhanaṁ;",
  "atk-s0512a1:736": "Kevalaṁ sakalaṁ kāyaṁ, brāhmaṇassa adāsaha’’nti.",
  "atk-s0512a1:737_0": "Tattha hadayabandhananti hadayamaṁsapesi. Tañhi hadayavatthuṁ bandhitvā viya ṭhitattā",
  "atk-s0512a1:737_1": "‘‘hadayabandhana’’nti vuttaṁ. Atha vā hadayabandhananti hadayañca bandhanañca, hadayamaṁsañceva",
  "atk-s0512a1:737_2": "taṁ bandhitvā viya ṭhitayakanamaṁsañcāti attho. Kevalaṁ sakalaṁ kāyanti anavasesaṁ sabbaṁ sarīraṁ.",
  "atk-s0512a1:738_0": "Evaṁ tasmiṁ aggimhi attano sarīre lomakūpamattampi uṇhaṁ kātuṁ asakkonto bodhisattopi",
  "atk-s0512a1:738_1": "himagabbhaṁ paviṭṭho viya hutvā brāhmaṇarūpadharaṁ sakkaṁ evamāha – ‘‘brāhmaṇa, tayā",
  "atk-s0512a1:738_2": "kato aggi atisītalo, kiṁ nāmeta’’nti? Paṇḍita, nāhaṁ brāhmaṇo, sakkohamasmi, tava",
  "atk-s0512a1:738_3": "vīmaṁsanatthaṁ āgato evamakāsinti. ‘‘Sakka, tvaṁ tāva tiṭṭhatu, sakalopi ce loko",
  "atk-s0512a1:738_4": "maṁ dānena vīmaṁseyya, neva me adātukāmataṁ kathañcipi uppādeyya passetha na’’nti",
  "atk-s0512a1:738_5": "bodhisatto sīhanādaṁ nadi.",
  "atk-s0512a1:739_0": "Atha naṁ sakko ‘‘sasapaṇḍita, tava guṇā sakalakappampi pākaṭā hontū’’ti pabbataṁ",
  "atk-s0512a1:739_1": "pīḷetvā pabbatarasaṁ ādāya candamaṇḍale sasalakkhaṇaṁ ālikhitvā bodhisattaṁ tasmiṁ",
  "atk-s0512a1:739_2": "vanasaṇḍe tattheva vanagumbe taruṇadabbatiṇapīṭhe nipajjāpetvā attano devalokameva",
  "atk-s0512a1:739_3": "gato. Tepi cattāro paṇḍitā samaggā sammodamānā niccasīlaṁ uposathasīlañca pūretvā",
  "atk-s0512a1:739_4": "yathārahaṁ puññāni katvā yathākammaṁ gatā.",
  "atk-s0512a1:740": "Tadā uddo āyasmā ānando ahosi, siṅgālo mahāmoggallāno, makkaṭo sāriputto, sasapaṇḍito pana lokanātho.",
  "atk-s0512a1:741_0": "Tassa idhāpi sīlādipāramiyo heṭṭhā vuttanayeneva yathārahaṁ niddhāretabbā. Tathā",
  "atk-s0512a1:741_1": "satipi tiracchānupapattiyaṁ kusalādidhamme kusalādito yathābhūtāvabodho, tesu aṇumattampi",
  "atk-s0512a1:741_2": "vajjaṁ bhayato disvā suṭṭhu akusalato oramaṇaṁ, sammadeva ca kusaladhammesu attano",
  "atk-s0512a1:741_3": "patiṭṭhāpanaṁ, paresañca ‘‘ime nāma pāpadhammā te evaṁ gahitā evaṁ parāmaṭṭhā evaṁgatikā",
  "atk-s0512a1:741_4": "bhavanti evaṁabhisamparāyā’’ti ādīnavaṁ dassetvā tato viramaṇe niyojanaṁ, idaṁ dānaṁ",
  "atk-s0512a1:741_5": "nāma, idaṁ sīlaṁ nāma, idaṁ uposathakammaṁ nāma, ettha patiṭṭhitānaṁ devamanussasampattiyo",
  "atk-s0512a1:741_6": "hatthagatā evātiādinā puññakammesu ānisaṁsaṁ dassetvā patiṭṭhāpanaṁ, attano sarīrajīvitanirapekkhaṁ,",
  "atk-s0512a1:741_7": "paresaṁ sattānaṁ anuggaṇhanaṁ, uḷāro ca dānajjhāsayoti evamādayo idha bodhisattassa",
  "atk-s0512a1:741_8": "guṇānubhāvā vibhāvetabbā. Tenetaṁ vuccati – ‘‘evaṁ acchariyā hete…pe… dhammassa anudhammato’’ti.",
  "atk-s0512a1:742": "Sasapaṇḍitacariyāvaṇṇanā niṭṭhitā.",
  "atk-s0512a1:743_0": "Idāni ‘‘akittibrāhmaṇo’’tiādinā yathāvutte dasapi cariyāvisese udānetvā nigameti.",
  "atk-s0512a1:743_1": "Tattha ahameva tadā āsiṁ, yo te dānavare adāti yo tāni uttamadānāni adāsi, so akittibrāhaṇādiko",
  "atk-s0512a1:743_2": "ahameva tadā tasmiṁ kāle ahosiṁ, na aññoti. Iti tesu attabhāvesu satipi sīlādipāramīnaṁ",
  "atk-s0512a1:743_3": "yathārahaṁ pūritabhāve attano pana tadā dānajjhāsayassa ativiya uḷārabhāvaṁ sandhāya",
  "atk-s0512a1:743_4": "dānapāramivaseneva desanaṁ āropesi. Ete dānaparikkhārā, ete dānassa pāramīti ye ime",
  "atk-s0512a1:743_5": "akittijātakādīsu (jā. 1.13.83 ādayo) anekākāravokārā mayā pavattitā deyyadhammapariccāgā",
  "atk-s0512a1:743_6": "mama sarīrāvayavaputtadārapariccāgā paramakoṭikā, kiñcāpi te karuṇūpāyakosallapariggahitattā",
  "atk-s0512a1:743_7": "sabbaññutaññāṇameva uddissa pavattitattā dānassa paramukkaṁsagamanena dānapāramī",
  "atk-s0512a1:743_8": "eva, tathāpi mama dānassa paramatthapāramibhūtassa parikkharaṇatosantānassa paribhāvanāvasena",
  "atk-s0512a1:743_9": "abhisaṅkharaṇato ete dānaparikkhārā nāma. Yassa panete parikkhārā, taṁ dassetuṁ ‘‘jīvitaṁ",
  "atk-s0512a1:743_10": "yācake datvā, imaṁ pārami pūrayi’’nti vuttaṁ. Ettha hi ṭhapetvā sasapaṇḍitacariyaṁ",
  "atk-s0512a1:743_11": "sesāsu navasu cariyāsu yathārahaṁ dānapāramidānaupapāramiyo veditabbā, sasapaṇḍitacariye",
  "atk-s0512a1:743_12": "(cariyā. 1.125 ādayo) pana dānaparamatthapāramī. Tena vuttaṁ –",
  "atk-s0512a1:744": "‘‘Bhikkhāya upagataṁ disvā, sakattānaṁ pariccajiṁ;",
  "atk-s0512a1:745": "Dānena me samo natthi, esā me dānapāramī’’ti. (cariyā. 1.tassuddāna);",
  "atk-s0512a1:746_0": "Kiñcāpi hi mahāpurisassa yathāvutte akittibrāhmaṇādikāle aññasmiñca mahājanakamahāsutasomādikāle",
  "atk-s0512a1:746_1": "dānapāramiyā pūritattabhāvānaṁ parimāṇaṁ nāma natthi, tathāpi ekanteneva sasapaṇḍitakāle",
  "atk-s0512a1:746_2": "dānapāramiyā paramatthapāramibhāvo vibhāvetabboti.",
  "atk-s0512a1:747": "Paramatthadīpaniyā cariyāpiṭakasaṁvaṇṇanāya",
  "atk-s0512a1:748": "Dasavidhacariyāsaṅgahassa visesato",
  "atk-s0512a1:749": "Dānapāramivibhāvanassa",
  "atk-s0512a1:750": "Paṭhamavaggassa atthavaṇṇanā niṭṭhitā."
}