{
  "anya-e0805n6:0": "7. Kibbidhānakaṇḍa",
  "anya-e0805n6:1": "Tekālika",
  "anya-e0805n6:2": "Kiccappaccayantanaya",
  "anya-e0805n6:3": "Atha dhātūhiyeva bhāvakammakattukaraṇādisādhanasahitaṁ kibbidhānamārabhīyate.",
  "anya-e0805n6:4": "Tattha kiccakitakavasena duvidhā hi paccayā, tesu kiccasaññāya paṭhamaṁ vuttattā, kiccānamappakattā ca kiccappaccayā tāva vuccante.",
  "anya-e0805n6:5": "Bhū sattāyaṁ, “bhūyate, abhavittha, bhavissate vā devadattenā”ti viggahe –",
  "anya-e0805n6:6": "“Dhātuyā kammādimhi ṇo”ti ito “dhātuyā”ti sabbattha paccayādividhāne vattate, “parā, paccayā”ti ca adhikāro.",
  "anya-e0805n6:7": "545.Bhāvakammesu tabbānīyā.",
  "anya-e0805n6:8": "Bhāvakammaiccetesvatthesu sabbadhātūhi tabba anīyaiccete paccayā parā honti. Yogavibhāgena aññatthāpi.",
  "anya-e0805n6:9": "Tattha –",
  "anya-e0805n6:10": "Akammakehi dhātūhi, bhāve kiccā bhavanti te;",
  "anya-e0805n6:11": "Sakammakehi kammatthe, arahasakkatthadīpakā.",
  "anya-e0805n6:12": "Te ca –",
  "anya-e0805n6:13": "546.Ṇādayotekālikā.",
  "anya-e0805n6:14": "Tikāle niyuttā tekālikā, ye idha tatiye dhātvādhikāre vihitā aniddiṭṭhakālā ṇādayo paccayā, te tekālikā hontīti paribhāsato kālattayepi honti.",
  "anya-e0805n6:15": "Sīhagatiyā “kvacī”ti vattate.",
  "anya-e0805n6:16": "547.Yathāgamamikāro.",
  "anya-e0805n6:17_0": "Yathāgamaṁ yathāpayogaṁ jinavacanānuparodhena dhātūhi paro ikārāgamo hoti kvaci byañjanādikesu",
  "anya-e0805n6:17_1": "kiccakitakappaccayesu, “aññesu cā”ti vuddhi, “o ava sare”ti avādeso, “naye paraṁ",
  "anya-e0805n6:17_2": "yutte”ti paraṁ netabbaṁ.",
  "anya-e0805n6:18": "548. Te kiccā.",
  "anya-e0805n6:19_0": "Ye idha vuttā tabbānīyaṇya teyya riccappaccayā, te kiccasaññā hontīti veditabbā.",
  "anya-e0805n6:19_1": "Tato “aññe kiti”ti vacanato kiccappaccayānamakitakattā nāmabyapadese asampatte “taddhitasamāsakitakā",
  "anya-e0805n6:19_2": "nāmaṁvātavetunādīsu cā”ti ettha caggahaṇena nāmabyapadeso, tato syādyuppatti. Bhāve",
  "anya-e0805n6:19_3": "bhāvassekattā ekavacanameva, “si”nti amādeso. Bhavitabbaṁ bhavatā paññena, bhavanīyaṁ.",
  "anya-e0805n6:20": "Idha byañjanādittābhāvā anuvattitakvaciggahaṇena ikārāgamābhāvo. Bhāve kiccappaccayantā napuṁsakā. Kamme tiliṅgā.",
  "anya-e0805n6:21_0": "Kammani abhipubbo, abhibhūyate, abhibhūyittha, abhibhūyissateti abhibhavitabbo kodho",
  "anya-e0805n6:21_1": "paṇḍitena, abhibhavitabbā taṇhā, abhibhavitabbaṁ dukkhaṁ, evaṁ abhibhavanīyo, abhibhavanīyā,",
  "anya-e0805n6:21_2": "abhibhavanīyaṁ, purisa kaññā cittasaddanayena netabbaṁ, evaṁ sabbattha.",
  "anya-e0805n6:22": "Ettha hi –",
  "anya-e0805n6:23": "Tabbādīheva kammassa, vuttattāva punattanā;",
  "anya-e0805n6:24": "Vattabbassa abhāvā na, dutiyā paṭhamā tato.",
  "anya-e0805n6:25": "Āsa upavesane, āsīyittha, āsīyate, āsīyissateti āsitabbaṁ tayā, āsanīyaṁ. Kamme upāsitabbo garu, upāsanīyo.",
  "anya-e0805n6:26": "Sī saye, asīyittha, sīyate, sīyissateti sayitabbaṁ bhavatā, sayanīyaṁ, “e ayā”ti ayādeso, atisayitabbo paro, atisayanīyo.",
  "anya-e0805n6:27_0": "Pada gatimhi, uppajjittha, uppajjate, uppajjissateti uppajjitabbaṁ tena, uppajjanīyaṁ,",
  "anya-e0805n6:27_1": "ettha ca “kattarī”ti adhikāraṁ vinā “divādito yo”ti vinādhikārayogavibhāgena yappaccayo,",
  "anya-e0805n6:27_2": "“tassa cavaggayakāra”iccādinā cavaggo, “paradvebhāvo ṭhāne”ti dvibhāvo, paṭipajjitabbo",
  "anya-e0805n6:27_3": "maggo, paṭipajjanīyo.",
  "anya-e0805n6:28": "Budha avagamane, abujjhittha, bujjhate, bujjhissateti bujjhitabbo dhammo, bujjhanīyo.",
  "anya-e0805n6:29": "Su savaṇe, asūyittha, sūyate, sūyissateti sotabbo dhammo, idha yathāgamaggahaṇena ikārāgamābhāvo, suṇitabbo, “svādito ṇu ṇā uṇā cā”ti vinādhikārayogavibhāgena ṇāpaccayo, savaṇīyo.",
  "anya-e0805n6:30": "Kara karaṇe, karīyittha, karīyati, karīyissatīti atthe tabbā’nīyā.",
  "anya-e0805n6:31": "“Antassa, karassa, ca, tatta”nti ca vattate.",
  "anya-e0805n6:32": "549.Tuṁtu na tabbesu vā.",
  "anya-e0805n6:33_0": "Karaiccetassa dhātussa antabhūtassa rakārassa takārattaṁ hoti vā tuṁ tu na tabbaiccetesu",
  "anya-e0805n6:33_1": "paccayesu paresu. Kattabbo bhavatā dhammo, kattabbā pūjā, kattabbaṁ kusalaṁ, tattābhāve",
  "anya-e0805n6:33_2": "“karotissā”ti vattamāne “tavetunādīsu kā”ti ettha ādisaddena tabbepi kādeso, kātabbaṁ hitaṁ.",
  "anya-e0805n6:34": "550.Rahādito ṇa.",
  "anya-e0805n6:35": "Rakāra hahārādyantehi dhātūhi parassa anānīyādinakārassa ṇakāro hoti. Ādisaddena ramu apañātāditopi.",
  "anya-e0805n6:36": "Rahādito parassettha, nakārassa asambhavā;",
  "anya-e0805n6:37": "Anānīyādinasseva, sāmathyāyaṁ ṇakāratā.",
  "anya-e0805n6:38": "Karaṇīyo dhammo, karaṇārahoti attho, karaṇīyā, karaṇīyaṁ.",
  "anya-e0805n6:39": "Bhara bharaṇe, bharīyatīti bharitabbo, bharaṇīyo.",
  "anya-e0805n6:40_0": "Gaha upādāne, agayhittha, gayhati, gayhissatīti gahetabbo, “tesu vuddhī”tiādinā ikārassekāro,",
  "anya-e0805n6:40_1": "saṅgaṇhitabbo, “gahādito ppaṇhā”ti vinādhikārayogavibhāgena ṇhāpaccayo, halopasaralopādi,",
  "anya-e0805n6:40_2": "saṅgaṇhaṇīyo, gahaṇīyo.",
  "anya-e0805n6:41": "Ādiggahaṇena ramu kīḷāyaṁ, ramīyittha, ramīyati, ramīyissatīti ramitabbo, ramaṇīyo vihāro.",
  "anya-e0805n6:42": "Apa pāpuṇane, uṇāpaccayo, pāpīyatīti pāpuṇitabbo, “gupādīnañcā”ti dhātvantassa lopo, dvittañca, pattabbo, patteyyo, pāpuṇaṇīyo, pāpaṇīyo.",
  "anya-e0805n6:43": "“Antassa, vā”ti ca vattate.",
  "anya-e0805n6:44": "551.Gama khana hanādīnaṁ tuṁtabbādīsu na.",
  "anya-e0805n6:45_0": "Gama khana hanaiccevamādīnaṁ makāra nakārantānaṁ dhātūnamantassa nakāro hoti vā tuṁ",
  "anya-e0805n6:45_1": "tabba tave tuna tvānatvāiccevamādīsu takārādippaccayesu paresu. Agacchīyittha, gacchīyati,",
  "anya-e0805n6:45_2": "gacchīyissatīti gantabbo maggo, gamitabbaṁ, gamanīyaṁ.",
  "anya-e0805n6:46": "Khanu avadāraṇe, akhaññittha, khaññati, khaññissatīti khantabbaṁ āvāṭaṁ, khanitabbaṁ, “kvaci dhātū”tiādinā khanantassa ṇattañca, khaṇitabbaṁ, khaṇaṇīyaṁ, khananīyaṁ vā.",
  "anya-e0805n6:47": "Hana hiṁsā gatīsu, ahaññittha, haññate, haññissateti hantabbaṁ, hanitabbaṁ, hananīyaṁ.",
  "anya-e0805n6:48": "Mana ñāṇe, amaññittha, maññate, maññissateti mantabbo, manitabbo, yappaccaye cavaggādi, maññitabbaṁ, maññanīyaṁ.",
  "anya-e0805n6:49_0": "Pūja pūjāyaṁ, apūjīyittha, pūjīyati, pūjīyissatīti atthe tabbānīyā. “Curādito ṇe",
  "anya-e0805n6:49_1": "ṇayā”ti akattaripi ṇeṇayā, ikārāgamānīyesu “saralopo”tiādinā kāritasarassa lopo,",
  "anya-e0805n6:49_2": "pūjetabbo, pūjayitabbo, pūjanīyo bhagavā.",
  "anya-e0805n6:50": "“Tabbānīyā”ti yogavibhāgena kattukaraṇesupi, yā pāpuṇane, niyyātīti niyyānīko maggo. Gacchantīti gamanīyā bhogā. Naha soce, nahāyati etenāti nahānīyaṁ cuṇṇaṁ.",
  "anya-e0805n6:51": "“Bhāvakammesū”ti adhikāro.",
  "anya-e0805n6:52": "552.Ṇyo ca.",
  "anya-e0805n6:53": "Bhāvakammesu sabbadhātūhi ṇyappaccayo hoti, caggahaṇena “ñāteyya”ntiādīsu teyyappaccayo ca.",
  "anya-e0805n6:54": "553.Kāritaṁ viya ṇānubandho.",
  "anya-e0805n6:55_0": "Anubandho appayogī, ṇakārānubandho paccayo kāritaṁ viya daṭṭhabboti kāritabyapadeso,",
  "anya-e0805n6:55_1": "“kāritānaṁ ṇo lopa”nti ṇalopo, “asaṁyogantassa vuddhi kārite”ti vuddhi, ikārāgamo, kattabbaṁ kāriyaṁ.",
  "anya-e0805n6:56": "Hara haraṇe, aharīyittha, harīyati, harīyissatīti vā haritabbaṁ hāriyaṁ.",
  "anya-e0805n6:57": "Bhara bharaṇe, bharitabbaṁ bhāriyaṁ.",
  "anya-e0805n6:58": "Labha lābhe, labhitabbaṁ labbhaṁ, “yavataṁ talana”iccādisutte kāraggahaṇena yavato bhakārassa bhakāro, dvittaṁ.",
  "anya-e0805n6:59": "Sāsa anusiṭṭhimhi, sāsitabbo sisso, “kvaci dhātū”tiādinā ākārassikāro.",
  "anya-e0805n6:60": "Vaca viyattiyaṁ vācāyaṁ, ṇyappaccayādimhi kate “antānaṁ, ṇānubandhe”ti ca vattate.",
  "anya-e0805n6:61": "554.Kagācajānaṁ.",
  "anya-e0805n6:62": "Cajaiccetesaṁ dhātvantānaṁ kakāra gakārādesā honti ṇakārānubandhe paccaye pareti cassa kādeso. Vacanīyaṁ vākyaṁ.",
  "anya-e0805n6:63": "Bhaja sevāyaṁ, bhajanīyaṁ bhāgyaṁ, jassa gādeso.",
  "anya-e0805n6:64_0": "Ci caye, acīyittha, cīyati, cīyissatīti cetabbaṁ ceyyaṁ, ikārassekāro vuddhi, yakārassa",
  "anya-e0805n6:64_1": "dvittaṁ, vinipubbo “do dhassa cā”ti sutte caggahaṇena cakārassa chakāro, viniccheyyaṁ,",
  "anya-e0805n6:64_2": "vinicchitabbaṁ, vinicchanīyaṁ. “Kiyādito nā”ti vinādhikārayogavibhāgena tabbānīya",
  "anya-e0805n6:64_3": "tuṁ tunā dīsu ca nāpaccayo, vinicchinitabbaṁ, vinicchinanīyaṁ.",
  "anya-e0805n6:65": "Nī pāpuṇane, anīyittha, nīyati, nīyissatīti neyyo, neyyā, neyyaṁ. Netabbaṁ.",
  "anya-e0805n6:66": "Ṇyaggahaṇaṁ chaṭṭhīyantavasenānuvattate, maṇḍūkagatiyā antaggahaṇañca tatiyantavasena.",
  "anya-e0805n6:67": "555.Bhūtobba.",
  "anya-e0805n6:68": "Bhū iccetasmā parassa ṇyappaccayassa saha dhātvantena abbādeso hoti. Bhavitabbo bhabbo, bhabbā, bhabbaṁ.",
  "anya-e0805n6:69": "“Ṇyassa, antenā”ti ca vattate.",
  "anya-e0805n6:70": "556.Vada mada gamu yuja garahākārādīhi jjammaggayheyyāgāro vā.",
  "anya-e0805n6:71_0": "Vada mada gamu yuja garahaiccevamādīhi dhātūhi, ākārantehi ca parassa ṇyappaccayassa",
  "anya-e0805n6:71_1": "dhātvantena saha yathākkamaṁ jja mma gga yha e yyaiccete ādesā honti vā, garassa",
  "anya-e0805n6:71_2": "ca gārādeso, garahassa garassevāyaṁ gāro. Vavatthitavibhāsatthoyaṁ vāsaddo.",
  "anya-e0805n6:72": "Vada viyattiyaṁ vācāyaṁ, avajjittha, vajjati, vajjissatīti vā vajjaṁ vadanīyaṁ, rassattaṁ. Vajjaṁ doso.",
  "anya-e0805n6:73": "Mada ummāde, amajjittha, majjate, majjissati etenāti majjaṁ madanīyaṁ. Madaggahaṇena karaṇepi ṇyappaccayo. Gamu sappa gatimhi, gantabbaṁ gammaṁ.",
  "anya-e0805n6:74": "Yuja yoge, ayujjittha, yujjate, yujjissatīti yoggaṁ, niyojjo vā.",
  "anya-e0805n6:75": "Garaha nindāyaṁ, agarayhittha, garahīyati, garahīyissatīti atthe ṇyappaccayo, tassiminā dhātvantena saha yhādeso, garassa gārādeso ca, gārayho, gārayhā, gārayhaṁ, garahaṇīyaṁ.",
  "anya-e0805n6:76_0": "Ādisaddena aññepi damajahantā gayhante. Gada viyattiyaṁ vācāyaṁ, gajjate, gadanīyaṁ",
  "anya-e0805n6:76_1": "vā gajjaṁ. Pada gatimhi, pajjanīyaṁ pajjaṁ gāthā. Khāda bhakkhaṇe, khajjateti khajjaṁ",
  "anya-e0805n6:76_2": "khādanīyaṁ. Damu damane, adammittha, dammate, damīyissatīti dammo damanīyo. Bhuja",
  "anya-e0805n6:76_3": "pālanabyavaharaṇesu, abhujjittha, bhujjati, bhujjissatīti bhoggaṁ, bhojjaṁ vā, kāraggahaṇena",
  "anya-e0805n6:76_4": "yassa jakāro. Gahetabbaṁ gayhamiccādi.",
  "anya-e0805n6:77_0": "Ākārantato pana dā dāne, adīyittha, dīyati, dīyissatīti atthe ṇyappaccayo, tassiminā",
  "anya-e0805n6:77_1": "dhātvantena ākārena saha eyyādeso, deyyaṁ, dātabbaṁ. Anīye “saralopo”tiādinā pubbasarassa",
  "anya-e0805n6:77_2": "lope sampatte tattheva tuggahaṇena nisedhetvā “sarā sare lopa”nti ākāre lutte parasarassa dīgho, dānīyaṁ.",
  "anya-e0805n6:78_0": "Pā pāne, apīyittha, pīyati, pīyissatīti peyyaṁ, pātabbaṁ, pānīyaṁ. Hā cāge, ahīyittha,",
  "anya-e0805n6:78_1": "hīyati, hīyissatīti heyyaṁ, hātabbaṁ, hānīyaṁ. Mā māne, amīyittha, mīyati, mīyissatīti",
  "anya-e0805n6:78_2": "meyyaṁ, mātabbaṁ, minitabbaṁ, metabbaṁ vā. Ñā avabodhane, aññāyittha, ñāyati, ñāyissatīti",
  "anya-e0805n6:78_3": "ñeyyaṁ, ñātabbaṁ, ñāteyyaṁ. “Ñāssa jā jaṁ nā”ti jādese “kiyādito nā”ti vinādhikārayogavibhāgena",
  "anya-e0805n6:78_4": "nāpaccayo, ikārāgamo ca, jānitabbaṁ, vijānanīyaṁ. Khyāpakathane, saṅkhyātabbaṁ, saṅkhyeyyaṁ iccādi.",
  "anya-e0805n6:79": "557.Karamhā ricca.",
  "anya-e0805n6:80": "Karadhātuto riccappaccayo hoti bhāvakammesu.",
  "anya-e0805n6:81": "558.Ramhi ranto rādi no.",
  "anya-e0805n6:82_0": "Rakārānubandhe paccaye pare sabbo dhātvanto rādi paccayarakāramariyādo no hoti, lopamāpajjateti",
  "anya-e0805n6:82_1": "attho. Rantoti ettha rakāro sandhijo, kattabbaṁ kiccaṁ. “Riccā”ti yogavibhāgena bharāditopi",
  "anya-e0805n6:82_2": "riccappaccayo, yathā, bharīyatīti bhacco, saralopo. I gatimhi, pati etabbo paṭicco.",
  "anya-e0805n6:83": "559.Pesātisaggapattakālesu kiccā.",
  "anya-e0805n6:84_0": "Pesa atisagga pattakālaiccetesvatthesu kiccappaccayā honti. Pesanaṁ nāma “kattabbamidaṁ",
  "anya-e0805n6:84_1": "bhavatā”ti āṇāpanaṁ, ajjhesanañca. Atisaggonāma “kimidaṁ mayā kattabba”nti puṭṭhassa",
  "anya-e0805n6:84_2": "vā “pāṇo na hantabbo”tiādinā paṭipattidassanamukhena vā kattabbassa anuññā. Pattakālo",
  "anya-e0805n6:84_3": "nāma sampattasamayo yo attano kiccakaraṇasamayamanupaparikkhitvā na karoti, tassa",
  "anya-e0805n6:84_4": "samayārocanaṁ, na tattha ajjhesanamatthīti. Te ca “bhāvakammesu kiccattakkhatthā”ti",
  "anya-e0805n6:84_5": "vuttattā bhāvakammesveva bhavanti.",
  "anya-e0805n6:85": "Pesane tāva – karīyatu bhavatā kammanti atthe iminā tabbānīyā, sesaṁ vuttanayameva, kattabbaṁ kammaṁ bhavatā, karaṇīyaṁ kiccaṁ bhavatā.",
  "anya-e0805n6:86": "Atisagge bhujjatu bhavatāti atthe tabbādi, “aññesu cā”ti vuddhi.",
  "anya-e0805n6:87": "“Tassā”ti vattate.",
  "anya-e0805n6:88": "560.Bhujādīnamanto no dvi ca.",
  "anya-e0805n6:89": "Bhujaiccevamādīnaṁ jakārādiantānaṁ dhātūnamanto no hoti, parassa kiccakitakappaccayatakārassa ca dvebhāvo hoti. Bhottabbaṁ bhojanaṁ bhavatā, bhojanīyaṁ bhojjaṁ bhavatā.",
  "anya-e0805n6:90_0": "Ikārāgamayuttatakāre pana – “namakarānamantānaṁ niyuttatamhī”ti ettha “antānaṁ niyuttatamhī”ti",
  "anya-e0805n6:90_1": "yogavibhāgena dhātvantalopādinisedho, “rudhādito niggahītapubba”nti vinādhikārayogavibhāgena,",
  "anya-e0805n6:90_2": "“niggahītañcā”ti vā niggahītāgamo, bhuñjitabbaṁ tayā, yuñjitabbaṁ.",
  "anya-e0805n6:91_0": "Samayārocane pana – i ajjhayane adhipubbo, adhīyataṁ bhavatāti atthe tabbānīyādi,",
  "anya-e0805n6:91_1": "ikārāgamavuddhiayādesaajjhādesā ca, ṇyappaccaye tu vuddhi, yakārassa dvittañca, ajjhayitabbaṁ,",
  "anya-e0805n6:91_2": "ajjheyyaṁ bhavatā, ajjhayanīyaṁ bhavatā, avassaṁ kattabbanti vākye pana “kiccā”ti",
  "anya-e0805n6:91_3": "adhikicca “avassakādhamiṇesu ṇī cā”ti avassakādhamiṇatthe ca tabbādayo, kattabbaṁ",
  "anya-e0805n6:91_4": "me bhavatā gehaṁ, karaṇīyaṁ, kāriyaṁ. Evaṁ dātabbaṁ me bhavatā sataṁ, dānīyaṁ, deyyaṁ.",
  "anya-e0805n6:92": "Dhara dhāraṇe, curādittā ṇeṇayā, vuddhi, ikārāgamo ca, dhāretabbaṁ, dhārayitabbaṁ iccādi.",
  "anya-e0805n6:93_0": "“Nudādīhi yuṇvūnamanānanākānanakā sakāritehi cā”ti sakāritehipi yuṇvūnamādesavidhānatoyeva",
  "anya-e0805n6:93_1": "dhātuppaccayantatopi kiccakitakappaccayā bhavantīti daṭṭhabbo. Tena titikkhāpīyatīti",
  "anya-e0805n6:93_2": "titikkhāpetabbo. Evaṁ tikicchāpetabbo tikicchāpanīyo. Abhāvīyittha, bhāvīyati, bhāvīyissatīti",
  "anya-e0805n6:93_3": "bhāvetabbo maggo. Bhāvayitabbo, bhāvanīyo, bhāvanīyaṁ, bhāvanīyā, akārīyittha, kārīyati,",
  "anya-e0805n6:93_4": "kārīyissatīti kāretabbaṁ, kārayitabbaṁ, kārāpetabbaṁ, kārāpayitabbaṁ, kārāpanīyamiccādi ca siddhaṁ bhavati.",
  "anya-e0805n6:94": "Kattabbaṁ karaṇīyañca, kāriyaṁ kiccamiccapi;",
  "anya-e0805n6:95": "Kāretabbaṁ tathā kārā-petabbaṁ kiccasaṅgaho.",
  "anya-e0805n6:96": "Kiccappaccayantanayo.",
  "anya-e0805n6:97": "Tekālika",
  "anya-e0805n6:98": "Kitakappaccayantanaya",
  "anya-e0805n6:99": "Idāni kitakappaccayā vuccante.",
  "anya-e0805n6:100": "Kara karaṇe, pure viya dhātusaññādi.",
  "anya-e0805n6:101": "Kumbhaiccupapadaṁ, tato dutiyā.",
  "anya-e0805n6:102": "“Kumbhaṁ karoti, akāsi, karissatī”ti vā viggahe –",
  "anya-e0805n6:103": "“Parā, paccayā”ti ca vattate.",
  "anya-e0805n6:104": "561.Dhātuyākammādimhi ṇo.",
  "anya-e0805n6:105": "Kammasmiṁ ādimhi sati dhātuyā paro ṇappaccayo hoti.",
  "anya-e0805n6:106": "So ca –",
  "anya-e0805n6:107": "562.Aññe kita.",
  "anya-e0805n6:108": "Tatiye dhātvādhikāre vihitā kiccehi aññe paccayā kiticceva saññā hontīti kitasaññā katā.",
  "anya-e0805n6:109": "563.Kattari kita.",
  "anya-e0805n6:110_0": "Kattari kārake kitapaccayo hotīti niyamato kattari bhavati, so ca “ṇādayo tekālikā”ti",
  "anya-e0805n6:110_1": "vuttattā kālattaye ca hoti. Pure viya kāritabyapadesaṇalopavuddhiyo, paccayantassāliṅgattā",
  "anya-e0805n6:110_2": "syādimhi asampatte “taddhitasamāsakitakā nāmaṁvātavetunādīsu cā”ti kitakantattā nāmaṁva",
  "anya-e0805n6:110_3": "kate syādyuppatti, tato kumbhaṁ karotīti atthe “amādayo parapadebhī”ti dutiyātappurisasamāso,",
  "anya-e0805n6:110_4": "“nāmāna”ntiādinā samāsasaññā, “tesaṁ vibhattiyo lopā cā”ti vibhattilopo, “pakati",
  "anya-e0805n6:110_5": "cassa sarantassā”ti pakatibhāvo, puna samāsattā nāmamiva kate syādyuppatti.",
  "anya-e0805n6:111_0": "So kumbhakāro, te kumbhakārā iccādi. Itthiyaṁ kumbhakārī, kumbhakāriyo iccādi, tathā",
  "anya-e0805n6:111_1": "kammaṁ karotīti kammakāro. Evaṁ mālākāro, kaṭṭhakāro, rathakāro, suvaṇṇakāro, suttakāro,",
  "anya-e0805n6:111_2": "vuttikāro, ṭīkākāro.",
  "anya-e0805n6:112": "Gaha upādāne, pattaṁ agaṇhi, gaṇhāti, gaṇhissatīti vā pattaggāho. Evaṁ rasmiggāho, rajjuggāho.",
  "anya-e0805n6:113": "Ve tantasantāne, tantaṁ avāyi, vāyati, vāyissatīti vā tantavāyo, “te āvāyā kārite”ti āyādeso, vākye panettha “te āvāyā”ti yogavibhāgena āyādeso. Evaṁ tunnavāyo.",
  "anya-e0805n6:114": "Mā parimāṇe, dhaññaṁ amini, mināti, minissatīti vā atthe ṇappaccaye kate –",
  "anya-e0805n6:115": "“Ṇamhī”ti vattate.",
  "anya-e0805n6:116": "564.Ākārantānamāyo.",
  "anya-e0805n6:117": "Ākārantānaṁ dhātūnaṁ antassa āyādeso hoti ṇakārānubandhe paccaye pare, saralopādi. Dhaññamāyo. Evaṁ dānaṁ dadātīti dānadāyo.",
  "anya-e0805n6:118_0": "Kamu kantimhi, dhammaṁ akāmayi, kāmayati, kāmayissatīti vā dhammakāmo puriso, dhammakāmā",
  "anya-e0805n6:118_1": "kaññā, dhammakāmaṁ cittaṁ. Evaṁ atthakāmo, hitakāmo, sukhakāmo, dhammaṁ pāletīti dhammapālo iccādi.",
  "anya-e0805n6:119": "Damu damane, “ariṁ adami, dameti, damissatī”ti viggahe “dhātuyā”ti adhikāro, “kammādimhī”ti ca vattate.",
  "anya-e0805n6:120": "565.Saññāyamanu.",
  "anya-e0805n6:121_0": "Kammūpapade ādimhi sati saññāyaṁ gamyamānāyaṁ dhātuyā appaccayo hoti, upapadante",
  "anya-e0805n6:121_1": "nukārāgamo ca. Ettha ca “nu niggahītaṁ padante”ti sutte “padante”ti vacanato upapadanteyeva",
  "anya-e0805n6:121_2": "nukārāgamo hotīti daṭṭhabbaṁ. “Tesu vuddhī”tiādinā ukāralopo. Ayaṁ pana nvāgamo samāsaṁ",
  "anya-e0805n6:121_3": "katvā upapadavibhattilope kateyeva hotīti veditabbaṁ.",
  "anya-e0805n6:122": "566.Nu niggahītaṁ padante.",
  "anya-e0805n6:123": "Upapadabhūtanāmapadante vattamāno nukārāgamo niggahītamāpajjate, niggahītassa vaggantattaṁ, sesaṁ samaṁ, vuddhābhāvova viseso, arindamo rājā.",
  "anya-e0805n6:124": "Tathā tara taraṇe, vessaṁ taratīti vessantaro, taṇhaṁ karoti hiṁsatīti taṇhaṅkaro bhagavā. Evaṁ medhaṅkaro, saraṇaṅkaro, dīpaṅkaro.",
  "anya-e0805n6:125": "“Ādimhi, a”iti ca vattate.",
  "anya-e0805n6:126": "567.Pure dadā ca iṁ.",
  "anya-e0805n6:127_0": "Purasadde ādimhi sati “dada dāne”iccetāya dhātuyā appaccayo hoti, purasadde akārassa",
  "anya-e0805n6:127_1": "iñca hoti. Ettha ca “tadanuparodhenā”ti paribhāsato purasaddantasseva iṁ hotīti daṭṭhabbaṁ.",
  "anya-e0805n6:127_2": "Ṇādīnaṁ tekālikattepi upapadatthavisesena atīteyevāyamappaccayo hotīti daṭṭhabbaṁ.",
  "anya-e0805n6:127_3": "Pure dānaṁ adadīti purindado sakko. Idhāpi vibhattilope kateyeva iṁādeso.",
  "anya-e0805n6:128": "“Kammādimhi, a”iti ca vattate.",
  "anya-e0805n6:129": "568.Sabbato ṇvu tvāvī vā.",
  "anya-e0805n6:130": "Sabbato dhātuto kammādimhi vā akammādimhi vā sati a ṇvu tu āvī iccete cattāro paccayā honti. Vāggahaṇaṁ “akammādimhi vā”ti vikappanatthaṁ.",
  "anya-e0805n6:131_0": "Appaccaye tāva – dhara dhāraṇe, dhammaṁ adhari, dharati, dharissatīti vā dhammadharo.",
  "anya-e0805n6:131_1": "Evaṁ vinayadharo. Tathā taṁ karotīti takkaro, dvittaṁ. Evaṁ hitakaro, divasakaro,",
  "anya-e0805n6:131_2": "dinakaro, divākaro, nisākaro, dhanuṁ gaṇhātīti dhanuggaho. Evaṁ kaṭaggaho, sabbakāmaṁ",
  "anya-e0805n6:131_3": "dadātīti sabbakāmadado, sabbadado.",
  "anya-e0805n6:132_0": "Āto pana – annaṁ adāsi, dadāti, dadissatīti annado. Evaṁ dhanado, saccaṁ sandahatīti",
  "anya-e0805n6:132_1": "saccasandho. Pā pāne, majjaṁ pivatīti majjapo. Tā pālane, gavaṁ saddaṁ tāyatīti gottaṁ. Evaṁ kattari.",
  "anya-e0805n6:133": "Akammādimhi pana “yasmā dapetī”ti sutte bhayaggahaṇena sesasādhanepi appaccayo.",
  "anya-e0805n6:134_0": "Nī pāpuṇane vipubbo, vinesi, vineti, vinessati etena, etthāti vā vinayo, “aññesu",
  "anya-e0805n6:134_1": "cā”ti vuddhi, ayādeso ca, nayanaṁ nayo. Si sevāyaṁ nipubbo, nissīyittha, nissīyati,",
  "anya-e0805n6:134_2": "nissīyissatīti vā nissayo. Si saye, anusayi, anuseti, anusessatīti vā anusayo.",
  "anya-e0805n6:135_0": "I gatimhi patipubbo, paṭicca ekasmā phalametīti paccayo, samudayo. Ci caye, vinicchīyate",
  "anya-e0805n6:135_1": "anena, vinicchayanaṁ vā vinicchayo, uccayanaṁ uccayo, sañcayo, dhammaṁ vicinātīti",
  "anya-e0805n6:135_2": "dhammavicayo. Khī khaye, khayanaṁ khayo. Ji jaye, vijayanaṁ vijayo, jayo. Kī dabbavinimaye,",
  "anya-e0805n6:135_3": "vikkayanaṁ vikkayo, kayo. Lī silesane, allīyati etthāti ālayo, layo. Evaṁ ivaṇṇantato.",
  "anya-e0805n6:136_0": "Āsuṇantīti assavā, avādeso, paṭissavanaṁ paṭissavo. Su gatimhi, ābhavaggā savantīti",
  "anya-e0805n6:136_1": "āsavā. Ru sadde, ravatīti ravo. Bhavatīti bhavo. Pabhavati etasmāti pabhavo. Lū chedane,",
  "anya-e0805n6:136_2": "lavanaṁ lavo. Evaṁ uvaṇṇantato.",
  "anya-e0805n6:137_0": "Niggaṇhāti, niggahaṇaṁ vā niggaho, paggaho, saṅgaṇhāti tena, saṅgahaṇaṁ vā saṅgaho.",
  "anya-e0805n6:137_1": "Vara varaṇe, saṁvaraṇaṁ saṁvaro. Dara ādare, ādaraṇaṁ ādaro. Āgacchati, āgamananti",
  "anya-e0805n6:137_2": "vā āgamo, āgamīyanti ettha, etena vā atthāti āgamo pariyatti. Sappatīti sappo. Dibbatīti",
  "anya-e0805n6:137_3": "devo. Kamu padavikkhepe, pakkamanaṁ, pakkamatīti vā pakkamo. Evaṁ vikkamo.",
  "anya-e0805n6:138": "Cara caraṇe, vane caratīti vanacaro, kāmo avacarati etthāti kāmāvacaro loko, kāmāvacarā saññā, kāmāvacaraṁ cittaṁ. Gāvo caranti etthāti gocaro, chaṭṭhītappuriso.",
  "anya-e0805n6:139": "Pādena pivatīti pādapo. Evaṁ kacchapo, tatiyātappuriso.",
  "anya-e0805n6:140_0": "Ruha janane, sirasmiṁ ruhatīti siroruho, guhāyaṁ sayatīti guhāsayaṁ cittaṁ. Evaṁ",
  "anya-e0805n6:140_1": "kucchisayā vātā. Ṭhā gatinivattimhi, pabbate aṭṭhāsi, tiṭṭhati, ṭhassatīti vā pabbataṭṭho",
  "anya-e0805n6:140_2": "puriso, pabbataṭṭhā nadī, pabbataṭṭhaṁ osadhaṁ. Evaṁ thalaṭṭhaṁ, jalaṭṭhaṁ, sattamītappuriso.",
  "anya-e0805n6:141": "569.Gahassupadhasse vā.",
  "anya-e0805n6:142": "Gahaiccetassa dhātussa upadhassa ettaṁ hoti vā, upadhāti antakkharato pubbakkharassa parasamaññā, gayhatīti gehaṁ, gahaṁ vā.",
  "anya-e0805n6:143": "Ṇvuppaccaye rathaṁ karotīti atthe ṇvuppaccayo, so ca “aññe kita”ti kitasaññattā “kattari kita”ti kattariyeva bhavati, tato kāritabyapadesa ṇalopavuddhiyo.",
  "anya-e0805n6:144": "570.Anakā yuṇvūnaṁ.",
  "anya-e0805n6:145_0": "Yuṇvuiccetesaṁ paccayānaṁ ana akaiccete ādesā hontīti akādeso. Sesaṁ kumbhakārasaddasamaṁ,",
  "anya-e0805n6:145_1": "rathakārako. Tathā annaṁ dadātīti annadāyako, “ākārantānamāyo”ti āyādeso, “itthiyamato",
  "anya-e0805n6:145_2": "āpaccayo”ti āpaccayo, “tesu vuddhī”tiādinā akārassa ikāro, annadāyikā kaññā, annadāyakaṁ",
  "anya-e0805n6:145_3": "kulaṁ. Lokaṁ netīti lokanāyako, vineti satteti vināyako, “te āvāyā kārite”ti āyādeso.",
  "anya-e0805n6:146_0": "Akammūpapade karotīti kārako, kārikā, kārakaṁ. Dadātīti dāyako, dāyikā, dāyakaṁ.",
  "anya-e0805n6:146_1": "Netīti nāyako, nāyikā, nāyakaṁ. Bhagavato ovādānusāsaniṁ asuṇi, suṇāti, suṇissatīti",
  "anya-e0805n6:146_2": "vā sāvako, sāvikā, āvādeso. Lunātīti lāvako. Pu pavane, punātīti pāvako, bhavatīti",
  "anya-e0805n6:146_3": "bhāvako, upāsatīti upāsako, upāsikā. Gaṇhātīti gāhako.",
  "anya-e0805n6:147": "Pacatīti pācako. Ayaji, yajati, yajissatīti vā yājako. Ettha hi “kagā cajāna”nti cajānaṁ kagatte sampatte –",
  "anya-e0805n6:148": "571.Nakagattaṁ cajā ṇvumhi.",
  "anya-e0805n6:149": "Dhātvantabhūtā cakārajakārā kakāra gakārattaṁ nāpajjante ṇvuppaccaye pareti paṭisiddhattā na bhavati.",
  "anya-e0805n6:150_0": "Jana janane, janetīti janako, janikā, “ghaṭādīnaṁ vā”ti ettha vāggahaṇena vuddhi",
  "anya-e0805n6:150_1": "na hoti. Evaṁ khanatīti khanako, sametīti samako, gametīti gamako, dametīti damako,",
  "anya-e0805n6:150_2": "ahani, hanti, hanissatīti vā vadhako, “vadho vā sabbatthā”ti hanassa vadhādeso, hantīti",
  "anya-e0805n6:150_3": "yātako, “hanassa ghāto”ti ṇvumhi ghātādeso, gāvo hanatīti goghātako, rundhatīti rundhako,",
  "anya-e0805n6:150_4": "niggahītāgamo, saṁyogantattā na vuddhi hoti. Evaṁ bhuñjatīti bhuñjako, kiṇātīti kāyako,",
  "anya-e0805n6:150_5": "pāletīti pālako, pūjetīti pūjako.",
  "anya-e0805n6:151": "572.Nudādīhi yuṇvūnamanānanākānanakā sakāritehi ca.",
  "anya-e0805n6:152": "Nudādīhi dhātūhi, sakāritehi ca dhātūhi paresaṁ yuṇvuppaccayānaṁ yathākkamaṁ ana ānana aka ānanakaiccete ādesā honti.",
  "anya-e0805n6:153": "Ettha hi –",
  "anya-e0805n6:154": "Sakāritehi yuṇvūnaṁ, kāriyassa vidhānato;",
  "anya-e0805n6:155": "Kiccakitthambhavo dhātu-ppaccayehipi vediyo.",
  "anya-e0805n6:156": "Nuda khepe papubbo, panudi, panudati, panudissatīti vā atthe ṇvuppaccayo, tassiminā akādeso, “kvaci dhātū”tiādinā nudissa dīgho, panūdako.",
  "anya-e0805n6:157": "Sūda paggharaṇe, sūdatīti sūdako. Ñā avabodhane, aññāsi, jānāti, jānissatīti vā atthe ṇvuppaccayo, tassānena ānanakādeso, “ñāssa jājaṁnā”ti jādeso, saralopādi, jānanako.",
  "anya-e0805n6:158_0": "Sakāritehi pana āṇa pesane, āṇāpesi, āṇāpeti, āṇāpessatīti vā atthe “sabbato ṇvutvāvī",
  "anya-e0805n6:158_1": "vā”ti ṇvuppaccayo, tassiminā akādeso, saralopādi, āṇāpako, saññāpetīti saññāpako,",
  "anya-e0805n6:158_2": "sañjānanako, ettha ānanakādeso, “kvaci dhātū”tiādinā kāritalopo. Tathā dāpetīti dāpako,",
  "anya-e0805n6:158_3": "“anakā yuṇvūna”nti akādeso, patiṭṭhāpetīti patiṭṭhāpako, nibbānaṁ sampāpetīti nibbānasampāpako,",
  "anya-e0805n6:158_4": "kārāpetīti kārāpako, kārāpikā iccādi.",
  "anya-e0805n6:159": "Tuppaccaye akāsi, karoti, karissatīti vā atthe “sabbato ṇvutvāvī vā”ti tuppaccayo, so ca kitasaññattā ṇvuppaccayo viya sabbattha kattariyeva bhavati.",
  "anya-e0805n6:160": "“Antassā”ti vattate.",
  "anya-e0805n6:161": "573.Karassa ca tattaṁ tusmiṁ.",
  "anya-e0805n6:162_0": "Karaiccetassa dhātussa antassa rakārassa takārattaṁ hoti tuppaccaye pare. Casaddena",
  "anya-e0805n6:162_1": "bharādīnañca, tato nāmamiva kate syādyuppatti, “satthupitādīnamā sismiṁ silopo cā”ti",
  "anya-e0805n6:162_2": "āttaṁ, silopo, tassa kattā takkattā, chaṭṭhīsamāso. Tathā bharatīti bhattā.",
  "anya-e0805n6:163_0": "Hara haraṇe, haratīti hattā, bhindatīti bhettā, bheditā vā, chindatīti chettā, dadātīti",
  "anya-e0805n6:163_1": "dātā, bhojanassa dābhā bhojanadātā, sandahatīti sandhātā, avaci, vacati, vakkhatīti",
  "anya-e0805n6:163_2": "vā vattā, “bhujādīnamanto no dvi cā”ti dhātvantalopo, dvittañca, bhuñjatīti bhottā,",
  "anya-e0805n6:163_3": "abujjhi, bujjhati, bujjhissatīti vā bujjhitā, yakārikārāgamā, jānātīti ñātā, jinātīti",
  "anya-e0805n6:163_4": "jetā, suṇātīti sotā, gaṇhātīti gahetā, bhavatīti bhavitā, saratīti saritā, gacchatīti",
  "anya-e0805n6:163_5": "gantā. “Gama khana hanādīnaṁ tuṁ tabbādīsu na”iti dhātvantassa nattaṁ. Evaṁ khanatīti",
  "anya-e0805n6:163_6": "khantā, hanatīti hantā, maññatīti mantā, pāletīti pāletā, pālayitā.",
  "anya-e0805n6:164_0": "Kārite bhāvetīti bhāvetā, bhāvayitā. Evaṁ sāretā, sārayitā, dāpetā, dāpayitā, hāpetā,",
  "anya-e0805n6:164_1": "hāpayitā, nirodhetā, nirodhayitā, bodhetā, bodhayitā, ñāpetā, ñāpayitā, sāvetā, sāvayitā,",
  "anya-e0805n6:164_2": "gāhebhā, gāhayitā, kāretā, kārayitā, kārāpetā, kārāpayitā iccādi.",
  "anya-e0805n6:165_0": "Āvīpaccaye disa pekkhane, bhayaṁ apassi, passati, passissatīti vā atthe āvīpaccayo,",
  "anya-e0805n6:165_1": "“kvaci dhātū”tiādinā disassa dassādeso, bhayadassāvī, bhayadassāvino iccādi daṇḍīva",
  "anya-e0805n6:165_2": "neyyaṁ. Itthiyaṁ bhayadassāvinī. Napuṁsake bhayadassāvi cittaṁ.",
  "anya-e0805n6:166": "Sāsa anusiṭṭhimhi, sadevakaṁ lokaṁ diṭṭhadhammikādivasena sāsatīti atthe –",
  "anya-e0805n6:167": "574.Sāsādīhi ratthu.",
  "anya-e0805n6:168": "Sāsaiccevamādīhi dhātūhi ratthuppaccayo hoti.",
  "anya-e0805n6:169": "“Ramhi ranto rādi no”ti rādilopo, saralopādi, nāmabyapadeso, syādyuppatti, āttaṁ, silopo. Satthā, satthāro.",
  "anya-e0805n6:170": "Pā rakkhaṇe, puttaṁ pātīti atthe –",
  "anya-e0805n6:171": "575.Pāditoritu.",
  "anya-e0805n6:172": "Pāiccevamādito dhātuggaṇato rituppaccayo hoti, rādilopo saralopādi. Pitā. Dhara dhāraṇe, mātāpitūhi dharīyatīti dhītā, “kvaci dhātū”tiādinā ikārassa dīgho.",
  "anya-e0805n6:173": "Māna pūjāyaṁ, dhammena puttaṁ mānetīti atthe –",
  "anya-e0805n6:174": "576.Mānādīhi rātu.",
  "anya-e0805n6:175": "Māna bhāsaiccevamādīhi dhātūhi rātuppaccayo hoti, rādilopo, mātā. Bhāsa viyattiyaṁ vācāyaṁ, pubbe bhāsatīti bhātā iccādi.",
  "anya-e0805n6:176": "Visa pavesane papubbo, pāvisi, pavisati, pavisissatīti vā atthe –",
  "anya-e0805n6:177": "577.Visa ruja padādito ṇa.",
  "anya-e0805n6:178": "Visa ruja padaiccevamādīhi dhātūhi paro ṇappaccayo hotīti ṇappaccayo. So ca kitasaññattā kattari bhavati, kāritabyapadesaṇalopa vuddhiyo, paveso.",
  "anya-e0805n6:179_0": "Tathā ruja roge, aruji, rujati, rujissatīti vā rogo, “kagācajāna”nti jakārassa gakāro,",
  "anya-e0805n6:179_1": "uppajjatīti uppādo. Phusa phusane, aphusi, phusati, phusissati, phusanti vā tena",
  "anya-e0805n6:179_2": "sampayuttāti phasso, “kvaci dhātū”tiādinā phusassa phasso, saṁyogantattā na vuddhi.",
  "anya-e0805n6:179_3": "Bhavatīti bhāvo. Uca samavāye, ucatīti oko, cakārassa kakāro. Aya gatimhi, ayi, ayati,",
  "anya-e0805n6:179_4": "ayissati, ayati vā itoti āyo. Budha avagamane, sammā bujjhatīti sambodho, āharatīti",
  "anya-e0805n6:179_5": "āhāro, upahanatīti upaghāto, “hanassa ghāto”ti ghātādeso.",
  "anya-e0805n6:180": "Ranja rāge, ranjatīti atthe ṇappaccayo.",
  "anya-e0805n6:181": "578.Niggahīta saṁyogādi no.",
  "anya-e0805n6:182": "Saṁyogasmiṁ ādibhūto nakāro niggahītamāpajjate. Niggahītassa vaggantattaṁ, jakārassa gattaṁ, raṅgo.",
  "anya-e0805n6:183": "579.Ṇamhi ranjassa jo bhāvakaraṇesu.",
  "anya-e0805n6:184": "Ranjaiccetassa dhātussa antabhūtassa njassa jakārādeso hoti bhāvakaraṇaiccetesvatthesu vihite ṇakāravatippaccaye pare.",
  "anya-e0805n6:185": "Ettha hi –",
  "anya-e0805n6:186": "Ṇamhi ranjassa karaṇe, jādesassa vidhānato;",
  "anya-e0805n6:187": "Akattaripi viññeyyo, kārake ṇassa sambhavoti.",
  "anya-e0805n6:188_0": "Ranjanti anenāti rāgo, rañjīyati anenāti vā rāgo, sayaṁ rañjatītipi rāgo. “Ṇamhi",
  "anya-e0805n6:188_1": "ranjassa jo”ti yogavibhāgena jakāro. Pajjate anenāti pādo, patujjate anenāti patodo,",
  "anya-e0805n6:188_2": "jarīyati anenāti jāro. Evaṁ dāro. Tathā kammādīsu, bhujjatīti bhogo. Evaṁ bhāgo,",
  "anya-e0805n6:188_3": "bhāro, labbhatīti lābho, voharīyatīti vohāro, dīyatīti dāyo, vihaññati etasmāti vighāto,",
  "anya-e0805n6:188_4": "viharanti etthāti vihāro, āramanti etasminti ārāmo. Evaṁ papāto iccādi.",
  "anya-e0805n6:189": "“Ṇa”iti vattate.",
  "anya-e0805n6:190": "580.Bhāve ca.",
  "anya-e0805n6:191": "Bhāvatthe bhāvābhidheyye dhātūhi ṇappaccayo hoti. Bhūyate, bhavanaṁ vā bhāvo, paccate, pacanaṁ vā pāko, “kagā cajāna”nti kādeso.",
  "anya-e0805n6:192_0": "Sica paggharaṇe, secanaṁ seko. Suca soke, socanaṁ soko. Caja hānimhi, acajjittha,",
  "anya-e0805n6:192_1": "cajjate, cajjissate, cajanaṁ vā cāgo. Yaja devapūjāsaṅgatikaraṇadānesu, ijjittha,",
  "anya-e0805n6:192_2": "ijjate, ijjissate, yajanaṁ vā yāgo, yuñjanaṁ yogo. Bhaja sevāyaṁ, abhajjittha, bhajjate,",
  "anya-e0805n6:192_3": "bhajjissate, bhajanaṁ vā bhāgo, arajjittha, rajjate, rajjissate, rajanaṁ vā rāgo, jassa gakāro.",
  "anya-e0805n6:193": "Daha bhasmīkaraṇe, pariḍayhittha, pariḍayhati, pariḍayhissati, pariḍayhanaṁ vāti atthe ṇappaccayo.",
  "anya-e0805n6:194": "“Ṇamhi, vā”ti ca vattate.",
  "anya-e0805n6:195": "581.Dahassa do laṁ.",
  "anya-e0805n6:196": "Dahaiccetassa dhātussa dakāro lattamāpajjate ṇappaccaye pare vā. Pariḷāho, paridāho. Bhanja avamaddane, bhañjanaṁ bhaṅgo. Sanja saṅge, sañjanaṁ saṅgo, nassa niggahītaṁ.",
  "anya-e0805n6:197": "Paccayehi saṅgamma karīyati, saṅkharīyati tena vāti atthe visarujapadādinā, saṅkharaṇanti atthe “bhāve cā”ti vā ṇappaccayo.",
  "anya-e0805n6:198": "“Ṇamhī”ti vattate.",
  "anya-e0805n6:199": "582.Purasamupaparīhikarotissa khakharā vā tappaccayesu ca.",
  "anya-e0805n6:200_0": "Pura saṁ upa pariiccetehi parassa karotissa dhātussa kha kharaiccete ādesā honti",
  "anya-e0805n6:200_1": "vā tappaccaye, ṇappaccaye ca pare. “Tappaccayesū”ti bahuvacananiddesena tuṁ tvādīsupi.",
  "anya-e0805n6:200_2": "Dhātvādesassāpi ṭhānopacārena dhātuvohārato “asaṁyogantassa vuddhi kārite”ti vuddhi,",
  "anya-e0805n6:200_3": "saṅkhāro. Evaṁ parikkhāro, purekkhāro.",
  "anya-e0805n6:201": "Vāti kiṁ? Upakāro.",
  "anya-e0805n6:202_0": "Lubha giddhimhi, lubbhanti tena, sayaṁ vā lubbhati, lubbhanamattameva vā tanti lobho.",
  "anya-e0805n6:202_1": "Dusa appītimhi, dussanti tena, sayaṁ vā dussati, dussanamattameva vā tanti doso.",
  "anya-e0805n6:202_2": "Muha vecitte, muyhanti tena, sayaṁ vā muyhati, muyhanamattameva vā tanti moho iccādi",
  "anya-e0805n6:202_3": "kattukaraṇabhāvesu yathārahaṁ yojetabbaṁ.",
  "anya-e0805n6:203": "Gaha upādāne, gayhatīti atthe visarujapadādinā kammani ṇappaccayo.",
  "anya-e0805n6:204": "583.Gahassa ghara ṇe vā.",
  "anya-e0805n6:205": "Gahaiccetassa dhātussa gharādeso hoti vā ṇappaccaye pare, saralopādi, gharaṁ, gharāni.",
  "anya-e0805n6:206": "Vāti kiṁ? Gaṇhāti, gahaṇaṁ vā gāho.",
  "anya-e0805n6:207": "Sambhavatīti atthe –",
  "anya-e0805n6:208": "584.Kvica.",
  "anya-e0805n6:209": "Sabbadhātūhi kvipaccayo hoti, so ca kitasaññattā kattari bhavati.",
  "anya-e0805n6:210": "585.Kvilopo ca.",
  "anya-e0805n6:211": "Kvino sabbassa lopo hoti. Kitantattā nāmamiva katvā syādyuppatti, silopo, sambhū. Evaṁ vibhavatīti vibhū, abhibhū, sayambhū.",
  "anya-e0805n6:212": "Tathā dhū kampane, sandhunātīti sandhū. Bhā dittimhi, vibhātīti vibhā, pabhātīti pabhā, saha, saṅgamma vā bhanti, bhāsanti vā etthāti sabhā, sahassa sādeso, niggahītalopo ca.",
  "anya-e0805n6:213": "Bhujena gacchatīti atthe kvippaccayo.",
  "anya-e0805n6:214": "586.Dhātvantassa lopo kvimhi.",
  "anya-e0805n6:215_0": "Dhātvantassa byañjanassa lopo hoti kvippaccaye pare. Kvilopo, bhujago. Evaṁ urasā",
  "anya-e0805n6:215_1": "gacchatīti urago, turaṁ sīghaṁ turitaturito gacchatīti turago, khe gacchatīti khago,",
  "anya-e0805n6:215_2": "vihāyase gacchatīti vihago, vihādeso, na gacchatīti ago, nago.",
  "anya-e0805n6:216_0": "Khanu avadhāraṇe saṁpubbo, saṅkhani, saṅkhanati, saṅkhanissatīti vā saṅkho. Ramu",
  "anya-e0805n6:216_1": "kīḷāyaṁ, kuñje ramatīti kuñjaro. Jana janane, kammato jātoti atthe kvippaccayo, dhātvantassa",
  "anya-e0805n6:216_2": "lopādi purimasamaṁ, pañcamītappurisova viseso. Kammajo vipāko, kammajā paṭisandhi,",
  "anya-e0805n6:216_3": "kammajaṁ rūpaṁ. Evaṁ cittajaṁ, utujaṁ, āhārajaṁ, attajo putto. Vārimhi jāto vārijo.",
  "anya-e0805n6:216_4": "Evaṁ thalajo, paṅkajaṁ, jalajaṁ, aṇḍajaṁ, sirajaṁ, sattamīsamāso. Dvikkhattuṁ jāto",
  "anya-e0805n6:216_5": "dvijo, pacchā jāto anujo iccādi.",
  "anya-e0805n6:217": "Vida ñāṇe, lokaṁ avedīti atthe kvippaccayo.",
  "anya-e0805n6:218": "“Kvimhī”ti vattate.",
  "anya-e0805n6:219": "587.Vidante ū.",
  "anya-e0805n6:220": "Vidadhātuno ante ūkārāgamo hoti kvimhi, kvilopo. Lokavidū.",
  "anya-e0805n6:221": "Disa pekkhaṇe, imamiva naṁ apassi, passati, passissatīti, ayamiva dissatīti vā atthe kvippaccayo.",
  "anya-e0805n6:222": "“Dhātvantassa lopo kvimhī”ti dhātvantalope sampatte –",
  "anya-e0805n6:223": "588.Iyatamakiesānamantassaro dīghaṁ kvaci disassa guṇaṁ do raṁ sakkhī ca.",
  "anya-e0805n6:224_0": "Ima ya ta amha kiṁ eta samānaiccetesaṁ sabbanāmānaṁ upamānupapadabhāvena disassa",
  "anya-e0805n6:224_1": "dhātussa guṇabhūtānaṁ anto saro dīghamāpajjate, disaiccetassa dhātussa antassa sa",
  "anya-e0805n6:224_2": "kkha īiccete ādesā ca honti. Disassa dakāro rakāramāpajjateti kvimhi dhātvantassa",
  "anya-e0805n6:224_3": "sasaddādesaṁ katvā kvilopādimhi ca kate iiti nipātanena imasaddassikāre, tassiminā",
  "anya-e0805n6:224_4": "dīghe ca kate syādyuppatti.",
  "anya-e0805n6:225_0": "Īdiso puriso, īdisā kaññā, īdisī vā, īdisaṁ cittaṁ. Tathā yamiva naṁ passati, yo",
  "anya-e0805n6:225_1": "viya dissatīti vā yādiso, yādisā, yādisī, yādisaṁ. Tamiva naṁ passati, so viya dissatīti",
  "anya-e0805n6:225_2": "vā tādiso, tādisā, tādisī, tādisaṁ. Mamiva naṁ passati, ahaṁ viya so dissatīti vā",
  "anya-e0805n6:225_3": "mādiso, mādisā, mādisī, mādisaṁ, maiti nipātanena amhasaddassa masaddādeso. Kimiva",
  "anya-e0805n6:225_4": "naṁ passati, ko viya dissatīti vā kīdiso, kīdisā, kīdisī, kīdisaṁ. Etamiva naṁ passati,",
  "anya-e0805n6:225_5": "eso viya dissatīti vā ediso, etādiso vā, edisā, edisī, edisaṁ, eiti nipātanena etasaddassa",
  "anya-e0805n6:225_6": "ekāro. Samānaṁ katvā naṁ passati, samāno viya dissatīti sādiso, sadiso, saiti nipātanena",
  "anya-e0805n6:225_7": "samānassa sādeso, tadantassa vā dīgho, sādisā, sādisī, sadisā, sadisī, sādisaṁ, sadisaṁ.",
  "anya-e0805n6:226_0": "Dakārassa rakārādese pana īriso, yāriso, tāriso, māriso, kīriso, eriso, sāriso, sariso.",
  "anya-e0805n6:226_1": "Kkhādese īdikkho, yādikkho, tādikkho, mādikkho, kīdikkho, edikkho, sādikkho, sadikkho.",
  "anya-e0805n6:226_2": "Rakārādese sārikkho, sarikkho, īkārādese īdī, yādī, tādī, mādī, kīdī, edī, sādī.",
  "anya-e0805n6:227": "Casaddena tumhādiupapadepi tumhe viya dissatīti tumhādiso, tumhādisī, khandhā viya dissantīti khandhādisā iccādi.",
  "anya-e0805n6:228": "Dhara dhāraṇe, apāyesvapatamāne adhigatamaggādike satte dhāreti, dharanti tenāti vā, salakkhaṇaṁ dhāreti vā, paccayehi dharīyati vāti atthe –",
  "anya-e0805n6:229": "589.Dharādīhirammo.",
  "anya-e0805n6:230": "Dharaiccevamādīhi dhātūhi rammappaccayo hoti.",
  "anya-e0805n6:231": "So ca –",
  "anya-e0805n6:232": "Kammaggahaṇabho bhāva- kammesūtettha vediyo;",
  "anya-e0805n6:233": "Akattaripi hotīti, kārake rammappaccayo.",
  "anya-e0805n6:234": "Rādilopo, dhammo, evaṁ karīyatīti kammaṁ. Vara varaṇe, vammaṁ.",
  "anya-e0805n6:235": "Saṁsa pasaṁsane papubbo, piyaiccupapadaṁ, piyaṁ pasaṁsituṁ sīlaṁ yassāti vā piyaṁ pasaṁsanasīlo, piyaṁ pasaṁsanadhammo, piyaṁ pasaṁsane sādhukārīti vā atthe –",
  "anya-e0805n6:236": "590.Tassīlādīsu ṇītvāvī ca.",
  "anya-e0805n6:237": "Sīlaṁ pakati, tassīla taddhamma tassādhukārīsvatthesu gamyamānesu sabbadhātūhi ṇī tu āvīiccete paccayā hontīti kattari ṇīpaccayo, saṁyogantattāna vuddhi. Sesaṁ neyyaṁ.",
  "anya-e0805n6:238_0": "Piyapasaṁsī rājā. Atha vā piyaṁ pasaṁsi, pasaṁsati, pasaṁsissati vā sīlena vā dhammena",
  "anya-e0805n6:238_1": "vā sādhu vāti piyapasaṁsī, piyapasaṁsinī, piyapasaṁsi kulaṁ. Brahmaṁ carituṁ sīlaṁ",
  "anya-e0805n6:238_2": "yassāti vā brahmaṁ carati sīlena, dhammena, sādhu vāti brahmacārī, brahmacārinī,",
  "anya-e0805n6:238_3": "brahmacāri. Evaṁ saccavādī, dhammavādī, sīghayāyī, pāpakārī, mālākārī iccādi.",
  "anya-e0805n6:239": "Casaddena attamānepi ṇī, paṇḍitaṁ attānaṁ maññatīti paṇḍitamānī bālo, bahussutamānī iccādi.",
  "anya-e0805n6:240_0": "Vatu vattane papubbo, pasayha pavattituṁ sīlaṁ yassāti atthe iminā tuppaccayo, pasayhapavattā.",
  "anya-e0805n6:240_1": "Atha vā vaca viyattiyaṁ vācāyaṁ, pasayha pavattituṁ sīlamassāti pasayhapavattā, pasayhapavattāro,",
  "anya-e0805n6:240_2": "bhujādittā dhātvantalopadvittāni, sesaṁ kattusamaṁ.",
  "anya-e0805n6:241": "Bhayaṁ passituṁ sīlaṁ yassāti vā bhayaṁ dassanasīlo, bhayaṁ dassanadhammo, bhayaṁ dassane sādhukārīti vā bhayadassāvī, bhayadassāvinī, bhayadassāvi cittaṁ. Evaṁ ādīnavadassāvī.",
  "anya-e0805n6:242": "“Tassīlādīsū”ti adhikāro.",
  "anya-e0805n6:243": "591.Sadda ku dha ca la ma ṇḍa ttha rucādīhi yu.",
  "anya-e0805n6:244": "Sadda ku dha ca la maṇḍatthehi dhātūhi, rucādīhi ca yuppaccayo hoti tassīlādīsvatthesu.",
  "anya-e0805n6:245_0": "Ghusa sadde, ghosituṁ sīlaṁ assāti vā ghosanasīloti vā aghosayi, ghosayati, ghosayissati",
  "anya-e0805n6:245_1": "sīlena, dhammena, sādhu vāti atthe iminā yuppaccayo, tassa “anakā yuṇvūna”nti anādeso,",
  "anya-e0805n6:245_2": "“aññesu cā”ti vuddhi, so ghosano, sā ghosanā. Bhāsa viyattiyaṁ vācāyaṁ, bhāsituṁ",
  "anya-e0805n6:245_3": "sīlamassāti vā bhāsanasīlo, bhāsanadhammo, bhāsane sādhukārīti vā bhāsano.",
  "anya-e0805n6:246": "Kudha kope, kujjhituṁ sīlamassāti vā kujjhanasīloti vā kodhano, kodhanā, kodhanaṁ.",
  "anya-e0805n6:247": "Rusa rose, rosituṁ sīlamassāti vā rosanasīloti vā rosano.",
  "anya-e0805n6:248_0": "Cala kampane, calituṁ sīlaṁ yassāti vā calati sīlenāti vā calano. Kapicalane, kampituṁ",
  "anya-e0805n6:248_1": "sīlaṁ yassāti vā akampi, kampati, kampissati sīlenāti vā kampano, ikārānubandhidhātusarato",
  "anya-e0805n6:248_2": "“kvaci dhātū”tiādinā, “niggahītañcā”ti vā niggahītāgamo. Phadi kiñcicalane, phandituṁ",
  "anya-e0805n6:248_3": "sīlaṁ yassāti vā phandati sīlenāti vā phandano.",
  "anya-e0805n6:249": "Maḍi bhūsāyaṁ, maṇḍayituṁ sīlaṁ yassāti vā maṇḍayati sīlenāti vā maṇḍano. Bhūsa alaṅkāre, bhūsanasīloti vā abhūsayi, bhūsayati, bhūyayissati sīlenāti vā bhūsano, bhūsanā, bhūsanaṁ.",
  "anya-e0805n6:250": "Ruca dittimhi, arucci, ruccati, ruccissati sīlenāti vā rocano. Juta dittimhi, ajoti, jotati, jotissati sīlenāti vā jotano. Vaḍḍha vaḍḍhane, vaḍḍhituṁ sīlamassāti vaḍḍhano iccādi.",
  "anya-e0805n6:251": "592.Pārādigamimhā rū.",
  "anya-e0805n6:252_0": "Pārādiupapadehi parasmā gamiiccetasmā dhātumhā paro rūpaccayo hoti tassīlādīsvatthesu",
  "anya-e0805n6:252_1": "kattariyeva. Pāro ādi yesaṁ te pārādayo, pārādīhi gami pārādigami. Rādilopo, bhavapāraṁ",
  "anya-e0805n6:252_2": "gantuṁ sīlaṁ yassāti vā bhavapāraṁ gamanasīlo, bhavapāraṁ gamanadhammo, bhavapāraṁ",
  "anya-e0805n6:252_3": "gamane sādhukārīti vā bhavapāragū, bhavapāraguno. Antaṁ gamanasīlo antagū. Evaṁ vedagū, addhagū.",
  "anya-e0805n6:253": "“Rū”ti vattate.",
  "anya-e0805n6:254": "593.Bhikkhādito ca.",
  "anya-e0805n6:255_0": "Bhikkhaiccevamādīhi dhātūhi rūpaccayo hoti tassīlādīsvatthesu. Bhikkha yācane, bhikkhituṁ",
  "anya-e0805n6:255_1": "sīlaṁ yassāti vā abhikkhi, bhikkhati, bhikkhissati sīlenāti vā bhikkhanadhammoti",
  "anya-e0805n6:255_2": "vā bhikkhane sādhukārīti vā bhikkhu, “kvaci dhātū”tiādinā rassattaṁ. Ikkha dassanaṅkesu,",
  "anya-e0805n6:255_3": "saṁsāre bhayaṁ ikkhatītipi bhikkhu, vijānituṁ sīlaṁ yassa, vijānanasīloti vā viññū,",
  "anya-e0805n6:255_4": "sabbaṁ jānātīti sabbaññū. Evaṁ mattaññū, dhammaññū, atthaññū, kālaññū, kataññū iccādayo.",
  "anya-e0805n6:256": "594.Hanatyādīnaṁ ṇuko.",
  "anya-e0805n6:257_0": "Hanatyādīnaṁ dhātūnamante ṇukappaccayo hoti tassīlādīsvatthesu kattari, antāpekkhāyaṁ",
  "anya-e0805n6:257_1": "chaṭṭhī, ṇakāro vuddhattho. Āhananasīlo āghātuko, ghātādeso, saralopādi, karaṇasīlo",
  "anya-e0805n6:257_2": "kāruko sippi. Bhī bhaye, bhāyanasīlo bhīruko, rakārāgamo. Ava rakkhaṇe, āvuko pitā.",
  "anya-e0805n6:258": "595.Saṁhanaññāya vā ro gho.",
  "anya-e0805n6:259": "Saṁpubbāya hanaiccetāya dhātuyā, aññāya ca dhātuyā paro rappaccayo hoti, hanassa gho ca. Vāggahaṇaṁ sampiṇḍanatthaṁ, vikappanatthaṁ vā, tena saṅghātotipi siddhaṁ hoti.",
  "anya-e0805n6:260": "Hanassevāyaṁ gho hoti, abhidhānānurūpato;",
  "anya-e0805n6:261": "Asaṁpubbā ca ro tena, paṭighotipi sijjhati.",
  "anya-e0805n6:262_0": "Hana hiṁsāgatīsu saṁ pubbo, saṁhanati samaggaṁ kammaṁ samupagacchati, sammadeva kilesadarathe",
  "anya-e0805n6:262_1": "hanatīti vā saṅgho, rādilopo, samantato nagarassa bāhiye khaññatīti parikhā, itthiyaṁ",
  "anya-e0805n6:262_2": "āpaccayo, antaṁ karotīti antako maccu.",
  "anya-e0805n6:263": "“Bhāvakammesū”ti vattate.",
  "anya-e0805n6:264": "596.Nandādīhi yu.",
  "anya-e0805n6:265_0": "Nandaiccevamādīhi dhātūhi paro yuppaccayo hoti bhāvakammesu. “Anakā yuṇvūna”nti yuppaccayassa",
  "anya-e0805n6:265_1": "anādeso, nanda samiddhimhi, nanda nandane vā. Bhāve – nandīyate nandanaṁ. Kamme –",
  "anya-e0805n6:265_2": "anandīyittha, nandīyati, nandīyissati, nanditabbanti vā nandanaṁ vanaṁ, gayhati,",
  "anya-e0805n6:265_3": "gahaṇīyaṁ vā gahaṇaṁ, gaṇhanaṁ vā, caritabbaṁ caraṇaṁ, bhūyate bhavanaṁ, hūyate havanaṁ.",
  "anya-e0805n6:265_4": "Rundhitabbaṁ rundhanaṁ, rodhanaṁ vā, bhuñjitabbaṁ bhuñjanaṁ, bhojanaṁ vā. Bujjhitabbaṁ",
  "anya-e0805n6:265_5": "bujjhanaṁ, bodhanaṁ vā. Sūyati, suti vā savaṇaṁ, pāpīyatīti pāpuṇanaṁ, pāpanaṁ vā,",
  "anya-e0805n6:265_6": "pālīyatīti pālanaṁ iccādi.",
  "anya-e0805n6:266": "“Yū”ti vattate.",
  "anya-e0805n6:267": "597.Kattukaraṇapadesesu ca.",
  "anya-e0805n6:268_0": "Kattukaraṇapadesaiccetesvatthesu ca sabbadhātūhi yuppaccayo hoti. Ettha ca padesoti",
  "anya-e0805n6:268_1": "adhikaraṇakārakaṁ vuccati. Kattari tāva – rajaṁ haratīti rajoharaṇaṁ toyaṁ. Āramaṇaṁ",
  "anya-e0805n6:268_2": "vijānātīti viññāṇaṁ, vijānanaṁ vā, ānanajādesā. Ghā gandhopādāne, ghāyatīti ghānaṁ,",
  "anya-e0805n6:268_3": "jhe cintāyaṁ, jhāyatīti jhānaṁ, “kvaci dhātū”tiādinā āttaṁ.",
  "anya-e0805n6:269_0": "Karaṇe– kara karaṇe, karoti tenāti karaṇaṁ, yathāsarūpaṁ saddā byākarīyanti etenāti",
  "anya-e0805n6:269_1": "byākaraṇaṁ. Pūra pūraṇe, pūrayati tenāti pūraṇaṁ. Dīyati anenāti dānaṁ, pamīyati",
  "anya-e0805n6:269_2": "anenāti pamānaṁ, vuccati anenāti vacanaṁ, panudati, panujjate anenāti vā panūdano.",
  "anya-e0805n6:269_3": "Sūda paggharaṇe, sūdati, sujjate anenāti vā sūdano, suṇāti, sūyati etenāti vā savaṇaṁ.",
  "anya-e0805n6:269_4": "Lū chedane, lunāti, lūyati anenāti vā lavanaṁ, lavaṇaṁ, loṇaṁ vā. Nayati, nīyati",
  "anya-e0805n6:269_5": "etenāti vā nayanaṁ. Pū pavane, punāti, pūyate anenāti vā pavano, sameti, samīyati",
  "anya-e0805n6:269_6": "vā pāpaṁ anenāti samaṇo, samaṇaṁ vā. Tathā bhāveti, bhāvīyati ekāyāti vā bhāvanā.",
  "anya-e0805n6:269_7": "Evaṁ pācanaṁ, pācāpanaṁ iccādi.",
  "anya-e0805n6:270": "Adhikaraṇe – ṭhā gatinivattimhi, tiṭṭhati tasminti ṭhānaṁ. Evaṁ sayanaṁ, senaṁ vā, āsanaṁ, adhikarīyati etthāti adhikaraṇaṁ.",
  "anya-e0805n6:271": "Casaddena sampadānāpādānesupi – sammā pakārena dadāti assāti sampadānaṁ, apecca etasmā ādadātīti apādānaṁ.",
  "anya-e0805n6:272": "598.Saññāyaṁ dādhāto i.",
  "anya-e0805n6:273_0": "Saññāyaṁ gamyamānāyaṁ dādhāiccetehi dhātūhi ippaccayo hoti, bhāvakammādiadhikārevāyaṁ,",
  "anya-e0805n6:273_1": "saralopādi. Dā dāne āpubbo, ādīyatītiādi. Evaṁ upādi. Dhā dhāraṇe, udakaṁ dadhātīti",
  "anya-e0805n6:273_2": "udadhi, tesu vuddhilopādinā saññāyaṁ udakassa udādeso. Jalaṁ dhīyate asminti jaladhi,",
  "anya-e0805n6:273_3": "vālāni dadhāti tasminti vāladhi, sandhīyati, sandadhātīti vā sandhi, nidhīyatīti",
  "anya-e0805n6:273_4": "nidhi. Evaṁ vidhīyati, vidadhāti, vidhānaṁ vā vidhi, sammā, samaṁ vā cittaṁ ādadhātīti samādhi.",
  "anya-e0805n6:274": "599.Itthiyamatiyavo vā.",
  "anya-e0805n6:275_0": "Itthiyaṁ abhidheyyāyaṁ sabbadhātūhi akāratiyuiccete paccayā honti vā bhāvakammādīsu.",
  "anya-e0805n6:275_1": "Appaccaye tāva jara vayohānimhi, jīrati, jīraṇanti vā jarā, “itthiyamato āpaccayo”ti",
  "anya-e0805n6:275_2": "āpaccayo, paṭisambhijjatīti paṭisambhidā. Paṭipajjati etāyāti paṭipadā. Evaṁ sampadā,",
  "anya-e0805n6:275_3": "āpadā. Upādīyatīti upādā. Sañjānātīti saññā, pajānātīti paññā. Upekkhatīti upekkhā.",
  "anya-e0805n6:275_4": "Cintanaṁ cintā. Patiṭṭhānaṁ patiṭṭhā. Sikkha vijjopādāne, sikkhanaṁ, sikkhīyatīti",
  "anya-e0805n6:275_5": "vā sikkhā. Evaṁ bhikkhā. Jhe cintāyaṁ, parasampattiṁ abhimukhaṁ jhāyatīti abhijjhā,",
  "anya-e0805n6:275_6": "hitesitaṁ upaṭṭhapetvā jhāyatīti upajjhā, upajjhāyo, sammā jhāyati etthāti sajjhā.",
  "anya-e0805n6:276_0": "Isu icchāyaṁ, esananti atthe appaccayo, “isu yamūnamanto ccho vā”ti cchādeso, icchā.",
  "anya-e0805n6:276_1": "Puccha pucchane, pucchanaṁ pucchā, tikicchanaṁ tikicchā, ghasitumicchā jighacchā,",
  "anya-e0805n6:276_2": "titikkhā, bubhukkhā, pātumicchā pipāsā, maṇḍūkagatiyā vādhikārato vādesābhāvo. Byāpitumicchā vicchā iccādi.",
  "anya-e0805n6:277": "Tippaccaye sambhavanaṁ sambhūti. Vādhikārato tippaccayamhi na vuddhi, savaṇaṁ suti, nayanaṁ, nīyati etāyāti vā nīti. Mana ñāṇe, maññatīti mati.",
  "anya-e0805n6:278": "“Te, no, timhī”ti ca vattate.",
  "anya-e0805n6:279": "600.Gamakhanahanaramādīnamanto.",
  "anya-e0805n6:280_0": "Gama khana hana ramaiccevamādīnaṁ makāranakārantānaṁ dhātūnaṁ anto byañjano no hoti",
  "anya-e0805n6:280_1": "tappaccaye, timhi cāti dhātvantalopo. Gamanaṁ, gantabbāti vā gati, upahananaṁ upahati,",
  "anya-e0805n6:280_2": "ramanti tāya, ramaṇaṁ vā rati. Tanu vitthāre, tananaṁ tati. Yamu uparame, niyamanaṁ",
  "anya-e0805n6:280_3": "niyati. “Ramato, ramatī”tiādīsu pana akārabyavahitattā na dhātvantalopo, bhuñjanaṁ",
  "anya-e0805n6:280_4": "bhutti, yuñjanaṁ yutti, “bhujādīnamanto no dvi cā”ti dhātvantalopo, dvittañca. Samāpajjanaṁ,",
  "anya-e0805n6:280_5": "samāpajjateti vā samāpatti, sampatti, “gupādīnañcā”ti dhātvantalopadvittāni. “Kvaci",
  "anya-e0805n6:280_6": "dhātū”tiādinā hādito tissa ni hoti. Hāni, jāni iccādi.",
  "anya-e0805n6:281_0": "Yuppaccaye cita sañcetane, cetayatīti atthe yuppaccayo, anādesavuddhī, āpaccayo,",
  "anya-e0805n6:281_1": "cetanā. Vida anubhavane, vedayatīti vedanā. Disī uccāraṇe, desīyatīti desanā, bhāvīyatīti bhāvanā iccādi.",
  "anya-e0805n6:282": "“Itthiyaṁ, vā”ti ca vattate.",
  "anya-e0805n6:283": "601.Karato ririya.",
  "anya-e0805n6:284": "Karadhātuto itthiyamanitthiyaṁ vā abhidheyyāyaṁ ririyappaccayo hoti, rādilopo. Kattabbā kiriyā. Karaṇīyaṁ kiriyaṁ.",
  "anya-e0805n6:285": "“Kattarī”ti vattate.",
  "anya-e0805n6:286": "602.Jito ina sabbattha.",
  "anya-e0805n6:287": "Jiiccetāya dhātuyā paro inappaccayo hoti sabbakāle kattari. Ji jaye, pāpake akusale dhamme ajini, jināti, jinissatīti vā jino.",
  "anya-e0805n6:288": "“Inā”ti vattate.",
  "anya-e0805n6:289": "603.Supato ca.",
  "anya-e0805n6:290": "Supaiccetāya dhātuyā ca paro inappaccayo hoti. Supa saye, supati, supananti vā supino, supinaṁ.",
  "anya-e0805n6:291": "Sī saye, “īsaṁ”iti upapadaṁ, īsaṁ sīyati bhavatāti atthe –",
  "anya-e0805n6:292": "604.Īsaṁdusūhi kha.",
  "anya-e0805n6:293": "Īsaṁdusuiccetehi upapadehi parehi dhātūhi khappaccayo hoti.",
  "anya-e0805n6:294": "So ca –",
  "anya-e0805n6:295": "605.Bhāvakammesukiccaktakkhatthā.",
  "anya-e0805n6:296_0": "Bhāvakammaiccetesvatthesu kiccaktakkhatthaiccete paccayā hontīti niyamato bhāvakammesveva",
  "anya-e0805n6:296_1": "hoti. “Kvaci dhātū”ti kkhakārānubandhassa lopo, vuddhi, ayādesadvittāni, īsassayo",
  "anya-e0805n6:296_2": "bhavatā, dukkhena sīyati dussayo, sukhena sīyati sussayo.",
  "anya-e0805n6:297_0": "Kamme – īsaṁ karīyatīti īsakkaraṁ kammaṁ bhavatā. Evaṁ dukkhena karīyatīti dukkaraṁ",
  "anya-e0805n6:297_1": "hitaṁ bhavatā, sukaraṁ pāpaṁ bālena, dukkhena bharīyatīti dubbharo mahiccho. Sukhena",
  "anya-e0805n6:297_2": "bharīyatīti subharo appiccho. Dukkhena rakkhitabbanti durakkhaṁ cittaṁ. Dukkhena",
  "anya-e0805n6:297_3": "passitabboti duddaso dhammo. Sukhena passitabbanti sudassaṁ paravajjaṁ. Dukkhena",
  "anya-e0805n6:297_4": "anubujjhitabboti duranubodho dhammo. Sukhena bujjhitabbanti subodhamiccādi.",
  "anya-e0805n6:298": "Budha avagamane, sabbe saṅkhatāsaṅkhatasammutibhede dhamme abujjhi, bujjhati, bujjhissatīti vā atthe –",
  "anya-e0805n6:299": "“Ta”iti vattate.",
  "anya-e0805n6:300": "606.Budhagamāditthe kattari.",
  "anya-e0805n6:301": "Budhagamuiccegamādīhi dhātūhi tadatthe gamyamāne kattari tappaccayo hoti sabbakāle.",
  "anya-e0805n6:302": "“Tassā”ti vattate.",
  "anya-e0805n6:303": "607.Dhaḍhabhahehi dha ḍhā ca.",
  "anya-e0805n6:304_0": "Dhaḍhanta bhahantehi dhātūhi parassa paccayatakārassa yathākkamaṁ dhakāraḍhakārādesā",
  "anya-e0805n6:304_1": "hontīti dhabhato takārassa dhakāro, “hacatutthāna”nti ettha hakāraggahaṇato hakāratopi",
  "anya-e0805n6:304_2": "kvaci dhattaṁ, abyavadhāne cāyaṁ, tena “rundhati, ārādhito, vaḍḍhito, labhitvā, gahito”tiādīsu",
  "anya-e0805n6:304_3": "paccayāgamabyavahitattā na bhavati.",
  "anya-e0805n6:305": "608.Hacatutthānamantānaṁ do dhe.",
  "anya-e0805n6:306_0": "Hakāravaggacatutthānaṁ dhātvantabhūtānaṁ dakārādeso hoti dhakāre pare. Buddho bhagavā.",
  "anya-e0805n6:306_1": "Saraṇaṁ agacchi, gacchati, gacchissatīti vā saraṇaṅgato upāsako, “gamakhanahanaramādīnamanto”ti",
  "anya-e0805n6:306_2": "dhātvantalopo. Evaṁ jānātīti ñāto. I gatimhi, upetīti upeto. Cinta cintāyaṁ, cintetīti",
  "anya-e0805n6:306_3": "cittaṁ, “gupādīnañcā”ti dhātvantalopadvittāni. Sanja saṅge, rūpādīsu asajji, sajjati,",
  "anya-e0805n6:306_4": "sajjissatīti vā satto, “bhujādīnamanto no dvi cā”ti dhātvantalopo, dvittañca.",
  "anya-e0805n6:307": "“Saññāya”miti vattate.",
  "anya-e0805n6:308": "609.Tikiccāsiṭṭhe.",
  "anya-e0805n6:309": "Saññāyamabhidheyyāyaṁ āsiṭṭhe gamyamāne dhātūhi tippaccayo hoti, kitapaccayo ca. Jino enaṁ bujjhatūti jinabuddhi, dhakāradakārādesā, dhanamassa bhavatūti dhanabhūti.",
  "anya-e0805n6:310_0": "Kitapaccaye bhavatūti bhūto, dhammo enaṁ dadātūti dhammadinno, “bhidādito inna anna",
  "anya-e0805n6:310_1": "īṇā vā”ti tappaccayassa innādeso. Vaḍḍhatūti vaḍḍhamāno, “bhūvādito a”iti mānantesu",
  "anya-e0805n6:310_2": "appaccayo, nandatūti nandako, jīvatūti jīvako iccādi.",
  "anya-e0805n6:311": "610.Āgamātuko.",
  "anya-e0805n6:312": "Āpubbā gamito tukappaccayo hoti, kitakattā kattari. Āgacchatīti āgantuko.",
  "anya-e0805n6:313": "“Gamā”ti vattate.",
  "anya-e0805n6:314": "611.Bhabbe ika.",
  "anya-e0805n6:315": "Gamito ikappaccayo hoti bhabbatthe. Gantuṁ bhabboti gamiko bhikkhu.",
  "anya-e0805n6:316": "Tekālikappaccayantanayo.",
  "anya-e0805n6:317": "Atītappaccayantanaya",
  "anya-e0805n6:318": "612.Atīte ta tavantu tāvī.",
  "anya-e0805n6:319_0": "Atīte kāle sabbehi dhātūhi ta tavantu tāvī iccete paccayā honti. Ete eva parasamaññāya",
  "anya-e0805n6:319_1": "niṭṭhasaññakāpi, te ca kitasaññattā kattari bhavanti. Abhavīti bhūto, bhūtā, bhūtaṁ,",
  "anya-e0805n6:319_2": "“aññesu cā”ti etthānuvattitavāggahaṇena ta tavantutāvīsu vuddhi na hoti. Hu dānādanahabyappadānesu, ahavīti huto aggiṁ.",
  "anya-e0805n6:320_0": "Tavantuppaccaye – “ā simhī”ti ākāro, aggiṁ hutavā, hutavanto iccādi guṇavantusamaṁ.",
  "anya-e0805n6:320_1": "Tāvīmhi – aggiṁ hutāvī, aggiṁ hutāvino iccādi daṇḍīsamaṁ. Itthiyaṁ inīpaccayo – hutāvinī,",
  "anya-e0805n6:320_2": "napuṁsake – rassattaṁ hutāvi.",
  "anya-e0805n6:321": "Vasa nivāse, vassaṁ avasīti atthe tappaccayo, sakārantattā “sādisanta”iccādinā ṭhādese sampatte –",
  "anya-e0805n6:322": "“Tassā”ti adhikāro, “sādī”ti ca.",
  "anya-e0805n6:323": "613.Vasatouttha.",
  "anya-e0805n6:324_0": "Vasaiccetasmā dhātumhā parassa takārassa sahādibyañjanena utthādeso hoti, saralopādi.",
  "anya-e0805n6:324_1": "Vassaṁ vuttho, vutthā sā, “saralopo”tiādisutte tuggahaṇato pubbalopābhāve “adhivatthā",
  "anya-e0805n6:324_2": "devatā, vatthabba”ntiādīsu paralopo.",
  "anya-e0805n6:325": "“Vasassā”ti vipariṇāmena vattate.",
  "anya-e0805n6:326": "614.Vassa vā vu.",
  "anya-e0805n6:327_0": "Vasaiccetassa dhātussa vakārassa takāre pare ukāro hoti, tattha vakārāgamo ca vā",
  "anya-e0805n6:327_1": "hoti. Niṭṭhatakāre evāyaṁ. Atha vā “vū”ti ettha vakāro sandhijo, tantañāyena dutiyañcettha",
  "anya-e0805n6:327_2": "vāggahaṇamicchitabbaṁ, tena akārassapi ukāro siddho bhavati, usito brahmacariyaṁ,",
  "anya-e0805n6:327_3": "vusito, tathā vusitavā, vusitāvī, ikārāgamena byavahitattā utthādeso na bhavati.",
  "anya-e0805n6:328_0": "Bhuja pālanabyavaharaṇesu, odanaṁ abhuñjīti atthe tatavantutāvī, “bhujādīnamanto",
  "anya-e0805n6:328_1": "no dvi cā”ti dhātvantalopo, takārassa dvittañca, bhutto, bhuttavā, bhuttāvī. Tathā",
  "anya-e0805n6:328_2": "ranja rāge, arañjīti ratto, rattā, rattaṁ. Yuja yoge, ayuñjīti yutto, yuttā, yuttaṁ.",
  "anya-e0805n6:328_3": "Vica vivecane vipubbo, viviccīti vivitto, vivittā, vivittaṁ. Muca mocane, amuccīti",
  "anya-e0805n6:328_4": "bandhanā mutto. Tathā tippaccayepi iminā dhātvantalopadvittāni, āsajjanaṁ āsatti,",
  "anya-e0805n6:328_5": "vimuccanaṁ, vimuccati etāyāti vā vimutti.",
  "anya-e0805n6:329_0": "Kudha kope, akujjhīti atthe tappaccayo, tassa “dhaḍhabhahehi dhaḍhā cā”ti dhattaṁ,",
  "anya-e0805n6:329_1": "“hacatutthānamantānaṁ dodhe”ti dhakārassa dakāro, kuddho. Yudha sampahāre, ayujjhīti",
  "anya-e0805n6:329_2": "yuddho, yuddhaṁ. Sidha saṁsiddhimhi, asijjhīti siddho. Āpubbo rabha rābhasse, ārabhīti",
  "anya-e0805n6:329_3": "āraddho gantuṁ. Naha bandhane saṁpubbo, sannayhīti sannaddho, “dhaḍhabhahehi dhaḍhā",
  "anya-e0805n6:329_4": "cā”ti nahādito takārassa dhakāro.",
  "anya-e0805n6:330": "Vaḍḍha vaḍḍhane, avaḍḍhīti atthe tappaccayo, tassa ḍhattaṁ, “kvaci dhātū”tiādinā dhātvākārassuttaṁ, ḍalopo ca.",
  "anya-e0805n6:331": "“Hacatutthānamantāna”nti vattate.",
  "anya-e0805n6:332": "615.Ḍo ḍhakāre.",
  "anya-e0805n6:333_0": "Hacatutthānaṁ dhātvantānaṁ ḍakārādeso hoti ḍhakāre pare. Vuḍḍho, vuḍḍhā, “bo vassā”ti",
  "anya-e0805n6:333_1": "batte buḍḍho. Tippaccaye – bujjhanaṁ, bujjhati vā etāyāti buddhi. Evaṁ siddhi, vaḍḍhi.",
  "anya-e0805n6:333_2": "Tabbappaccaye – boddhabbamiccādi.",
  "anya-e0805n6:334": "“Anto, no”ti ca adhikāro.",
  "anya-e0805n6:335": "616.Tarādīhi iṇṇo.",
  "anya-e0805n6:336_0": "Taraiccevamādīhi dhātūhi parassa tappaccayassa iṇṇādeso hoti, dhātvanto ca no hoti,",
  "anya-e0805n6:336_1": "saralopādi. Tara taraṇe, saṁsāraṇṇavaṁ atarīti tiṇṇo tāreyyaṁ. Evaṁ uttiṇṇo, tiṇṇaṁ",
  "anya-e0805n6:336_2": "vā. Pūra pūraṇe, saṁpūrīti saṁpuṇṇo, “saralopo”tiādisutte tuggahaṇato pubbalopābhāve",
  "anya-e0805n6:336_3": "uvaṇṇato parassa “vā paro asarūpā”ti lopo, saṁyoge rassattaṁ. Tura vege, aturīti",
  "anya-e0805n6:336_4": "tuṇṇaṁ, turitaṁ vā. Jara vayohānimhi, parijīrīti parijiṇṇo. Kira vikiraṇe, ākirīti ākiṇṇo iccādi.",
  "anya-e0805n6:337": "617.Susa paca sakato kkhakkā ca.",
  "anya-e0805n6:338_0": "Susa paca sakaiccetehi dhātūhi parassa tappaccayassa kkhakkādesā honti, anto ca byañjano",
  "anya-e0805n6:338_1": "no hoti. Casaddena mucādito kkādeso. Susa sosane, asussīti sukkho rukkho. Apaccīti",
  "anya-e0805n6:338_2": "pakkaṁ phalaṁ. Saka sāmatthe, asakkhīti sakko assa, omuccīti omukkā upāhanā. “Pacituṁ,",
  "anya-e0805n6:338_3": "pacitabba”ntiādīsu pana na bhavati, ikārena byavahitattā. Evaṁ sabbattha byavadhāne na bhavati.",
  "anya-e0805n6:339": "Sīhagatiyā tiggahaṇamanuvattate.",
  "anya-e0805n6:340": "618.Pakkamādīhi nto ca.",
  "anya-e0805n6:341_0": "Pakkamaiccevamādīhi makārantehi dhātūhi parassa tappaccayassa ntādeso hoti, dhātvanto",
  "anya-e0805n6:341_1": "ca no hoti. Casaddena tippaccayassa nti ca hoti. Kamu padavikkhepe, pakkamīti pakkanto.",
  "anya-e0805n6:341_2": "Evaṁ saṅkanto, nikkhanto, “do dhassa cā”ti sutte caggahaṇena kassa khattaṁ. Bhamu",
  "anya-e0805n6:341_3": "anavaṭṭhāne, vibbhamīti vibbhanto, bhanto. Khamu sahane, akkhamīti khanto. Samu upasame,",
  "anya-e0805n6:341_4": "asamīti santo. Damu damane, adamīti danto.",
  "anya-e0805n6:342": "Timhi – saṅkamanaṁ saṅkanti. Evaṁ okkanti, vibbhanti, khanti, santi danti iccādi.",
  "anya-e0805n6:343": "619.Janādīnamātimhi ca.",
  "anya-e0805n6:344_0": "Janaiccevamādīnaṁ dhātūnamantassa byañjanassa āttaṁ hoti tappaccaye, timhi ca. Yogavibhāgena",
  "anya-e0805n6:344_1": "aññatthāpi. Jana janane, ajanīti jāto, vijāyīti puttaṁ vijātā, jananaṁ jāti. Tappaccaye",
  "anya-e0805n6:344_2": "satipi takāre puna tiggahaṇakaraṇaṁ paccayantaratakāre āttanivattanatthaṁ, yathā",
  "anya-e0805n6:344_3": "– jantu. “Janitvā, janitu”ntiādīsu pana ikārena byavahitattā na bhavati.",
  "anya-e0805n6:345": "“Ā, timhi, cā”ti ca vattate.",
  "anya-e0805n6:346": "620.Ṭhāpānamiī ca.",
  "anya-e0805n6:347_0": "Ṭhā pāiccetesaṁ dhātūnaṁ antassa ākārassa yathākkamaṁ ikāraīkārādesā honti tappaccaye,",
  "anya-e0805n6:347_1": "timhi ca. Casaddena aññatrāpi kvaci. Ṭhā gatinivattimhi, aṭṭhāsīti ṭhito, upaṭṭhito",
  "anya-e0805n6:347_2": "garuṁ, ṭhitavā, adhiṭṭhitvā, ṭhānaṁ ṭhiti. Pā pāne, apāyīti pītā, yāguṁ pītavā, pānaṁ pīti, pītvā.",
  "anya-e0805n6:348": "621.Hantehi ho hassa lo vā adahanahānaṁ.",
  "anya-e0805n6:349_0": "Hakārantehi dhātūhi parassa tappaccayassa, tissa ca hakārādeso hoti, hassa ca dhātvantassa",
  "anya-e0805n6:349_1": "lakāro hoti vā dahanahe vajjetvā, ḍhattāpavādoyaṁ. Ruha janane, aruhīti āruḷho rukkhaṁ.",
  "anya-e0805n6:349_2": "Laḷānamaviseso, ārulho vā, ruhanaṁ ruḷhī. Gāhu viloḷane, agāhīti gāḷho, ajjhogāḷho",
  "anya-e0805n6:349_3": "mahaṇṇavaṁ. Baha vuddhimhi, abahīti bāḷho, “kvaci dhātū”tiādinā dīgho. Muha vecitte,",
  "anya-e0805n6:349_4": "amuyhīti mūḷho. Guha saṁvaraṇe, aguhīti gūḷhaṁ. Vaha pāpuṇane, upavahīti upavuḷho,",
  "anya-e0805n6:349_5": "“vaca vasa vahādīnamukāro vassā”ti yogavibhāgena uttaṁ.",
  "anya-e0805n6:350": "Adahanahānanti kimatthaṁ? Daḍḍho, sannaddho. Vāti kiṁ? Duddho, siniddho. “Gahitaṁ, mahita”ntiādīsu pana ikārāgamena byavahitattā na bhavati.",
  "anya-e0805n6:351": "Dhātuppaccayantatopi “atīte ta tavantutāvī”ti tappaccayo, abubhukkhīti bubhukkhito. Evaṁ jighacchito, pipāsito iccādi.",
  "anya-e0805n6:352": "Evaṁ kattari niṭṭhanayo.",
  "anya-e0805n6:353": "“Atīte”ti vattate.",
  "anya-e0805n6:354": "622.Bhāvakammesu ta.",
  "anya-e0805n6:355": "Atīte kāle gamyamāne sabbadhātūhi tappaccayo hoti bhāvakammaiccetesvatthesu.",
  "anya-e0805n6:356": "Bhāve tāva –",
  "anya-e0805n6:357": "Ge sadde, gāyanaṁ, agāyitthāti vā atthe tappaccayo.",
  "anya-e0805n6:358": "623.Sabbattha ge gī.",
  "anya-e0805n6:359": "Geiccetassa dhātussa gīādeso hoti sabbattha, tappaccayatipaccayesvevāyaṁ. Tassa gītaṁ, gāyanaṁ, gāyitabbāti vā gīti.",
  "anya-e0805n6:360": "Bhāve – tappaccayantā napuṁsakā. Kammani – tiliṅgā.",
  "anya-e0805n6:361": "Nata gattavināme, naccanaṁ, anaccitthāti vā atthe tappaccayo.",
  "anya-e0805n6:362": "624.Paccayā daniṭṭhā nipātanā sijjhanti.",
  "anya-e0805n6:363_0": "Ye idha sappaccayā saddā paccayehi na niṭṭhaṁ gatā, te nipātanato sijjhantīti dhātvantena",
  "anya-e0805n6:363_1": "saha tappaccayassa cca ṭṭādesā. Naccaṁ, naṭṭaṁ. Hasa hasane, hasanaṁ hasitaṁ, ikārāgamo.",
  "anya-e0805n6:363_2": "Gamanaṁ gataṁ. Evaṁ ṭhitaṁ, sayitaṁ, vādhikārassa vavatthitavibhāsattā vuddhi. Ruda",
  "anya-e0805n6:363_3": "assuvimocane, arujjhitthāti roditaṁ, ruṇṇaṁ vā iccādi.",
  "anya-e0805n6:364": "Kammani –",
  "anya-e0805n6:365_0": "Abhibhūyitthāti abhibhūto kodho bhavatā, abhibhūtā, abhibhūtaṁ. Bhāsa byattiyaṁ vācāyaṁ,",
  "anya-e0805n6:365_1": "abhāsittha tenāti bhāsito dhammo, bhāsitā gāthā, bhāsitaṁ suttaṁ. Disī uccāraṇe,",
  "anya-e0805n6:365_2": "curādittā ṇe. Adesīyitthāti desito dhammo bhagavatā, ikārāgame kāritasaralopo. Ji",
  "anya-e0805n6:365_3": "jaye, ajīyitthāti jito māro. Nī pāpuṇane, anīyiṁsūti nītā gāmamajā, suto tayā dhammo, ñāto.",
  "anya-e0805n6:366": "Sāsa anusiṭṭhimhi, anusāsīyitthāti atthe tappaccayo.",
  "anya-e0805n6:367": "625.Sāsadisato tassa riṭṭho ca.",
  "anya-e0805n6:368_0": "Sāsadisaiccetehi dhātūhi parassa tappaccayassa riṭṭhādeso hoti, casaddena tissa riṭṭhi",
  "anya-e0805n6:368_1": "ca, disato kiccatakāratuṁtvādīnañca raṭṭha raṭṭhuṁ raṭṭhādesā ca honti, rādilopo,",
  "anya-e0805n6:368_2": "anusiṭṭho so mayā, anusiṭṭhā sā, anusiṭṭhaṁ. Disa pekkhaṇe, adissitthāti diṭṭhaṁ me rūpaṁ.",
  "anya-e0805n6:369": "Timhi – anusāsanaṁ anusiṭṭhi, dassanaṁ diṭṭhi.",
  "anya-e0805n6:370_0": "Kiccādīsu – dassanīyaṁ daṭṭhabbaṁ, daṭṭheyyaṁ, passitunti daṭṭhuṁ gacchati, passitvāti",
  "anya-e0805n6:370_1": "nekkhamaṁ daṭṭhuṁ, daṭṭhā, ikārāgamena antarikassa na bhavati, yathā – anusāsitaṁ,",
  "anya-e0805n6:370_2": "anusāsitabbaṁ, anusāsituṁ, anusāsitvā, dassitaṁ iccādi.",
  "anya-e0805n6:371": "Tusa pītimhi, atussīti atthe kattari tappaccayo.",
  "anya-e0805n6:372": "“Tassā”ti adhikāro.",
  "anya-e0805n6:373": "626.Sādi, santapucchabhanjahansādīhi ṭṭho.",
  "anya-e0805n6:374_0": "Ādinā saha vattatīti sādi. Sakārantehi, puccha bhanjahansaiccevamādīhi ca dhātūhi",
  "anya-e0805n6:374_1": "parassa anantarikassa takārassa sahādibyañjanena dhātvantenaṭṭhādeso hoti. Hansassa",
  "anya-e0805n6:374_2": "satipi santatte punaggabhaṇaṁ kvaci ṭṭhādesassa aniccatādīpanatthaṁ, tena “viddhasto",
  "anya-e0805n6:374_3": "utrasto”tiādīsu na hoti. Tuṭṭho, santusito. Bhasa bhassane, abhassīti bhaṭṭho, bhassito.",
  "anya-e0805n6:374_4": "Nasa adassane, nassīti naṭṭho. Daṁsa daṁsane, adaṁsīyitthāti daṭṭho sappena, ḍaṁsito",
  "anya-e0805n6:374_5": "vā, “kvaci dhātū”tiādinā dassa ḍattaṁ. Phusa phassane, aphusīyitthāti phuṭṭho rogena,",
  "anya-e0805n6:374_6": "phussito vā. Isu icchāyaṁ, esīyitthāti iṭṭho, icchito, esito. Masa āmasane, āmasīyitthāti",
  "anya-e0805n6:374_7": "āmaṭho. Vasasecane, avassīti vuṭṭho devo, pavisīyitthāti paviṭṭho, uddisīyitthāti",
  "anya-e0805n6:374_8": "uddiṭṭho. Puccha pucchane, apucchīyitthāti puṭṭho pañhaṁ, pucchito. Bhanja avamaddane,",
  "anya-e0805n6:374_9": "abhañjīyitthāti bhaṭṭhaṁ dhaññaṁ. Hansa pītimhi, ahaṁsīti haṭṭho, pahaṭṭho, pahaṁsito.",
  "anya-e0805n6:375": "Ādisaddena yaja devapūjāsaṅgatikaraṇadānesu, ijjitthāti atthe tappaccayo, tassa ṭṭhādeso.",
  "anya-e0805n6:376": "627.Yajassa sarassi ṭṭhe.",
  "anya-e0805n6:377": "Yajaiccetassa dhātussa sarassa ikārādeso hoti ṭṭhe pare. Yiṭṭho mayā jino. Saja vissagge saṁpubbo, saṁsajjitthāti saṁsaṭṭho tena, vissaṭṭho. Maja suddhimhi, amajjīti maṭṭho iccādi.",
  "anya-e0805n6:378_0": "Kiccatakārādīsu tussitabbaṁ toṭṭhabbaṁ, phusitabbaṁ phoṭṭhabbaṁ, pucchituṁ puṭṭhuṁ,",
  "anya-e0805n6:378_1": "yajituṁ yiṭṭhuṁ, abhiharituṁ abhihaṭṭhuṁ, tosanaṁ tuṭṭhi, esanaṁ eṭṭhi, vassanaṁ",
  "anya-e0805n6:378_2": "vuṭṭhi, vissajjanaṁ vissaṭṭhi iccādi.",
  "anya-e0805n6:379": "“Tassa, sādī”ti ca vattate.",
  "anya-e0805n6:380": "628.Bhanjato ggo ca.",
  "anya-e0805n6:381_0": "Bhanjato dhātumhā tappaccayassa sahādibyañjanena ggo ādeso hoti. Bhaggo rāgo anena.",
  "anya-e0805n6:381_1": "Vasanivāse, parivasīyitthāti parivuṭṭho parivāso, vusitaṁ brahmacariyaṁ, uṭṭha uādesā.",
  "anya-e0805n6:381_2": "Vasa acchādane, nivasīyitthāti nivatthaṁ vatthaṁ, “kvaci dhātū”tiādinā stakārasaṁyogassa",
  "anya-e0805n6:381_3": "tthattaṁ, evaṁ nivatthabbaṁ. Saṁsa pasaṁsane, pasaṁsīyitthāti pasattho pasaṁsito,",
  "anya-e0805n6:381_4": "pasaṁsanaṁ pasatthi. Badha bandhane, abajjhitthāti baddho raññā, alabhīyitthāti laddhaṁ",
  "anya-e0805n6:381_5": "me dhanaṁ, dhattadattāni. Rabha rābhasse, ārabhīyitthāti āraddhaṁ vīriyaṁ. Daha bhasmīkaraṇe,",
  "anya-e0805n6:381_6": "adayhittāti daḍḍhaṁ vanaṁ, abhujjitthāti bhutto odano, bhujādittā dhātvantalopo,",
  "anya-e0805n6:381_7": "dvittañca. Caja hānimhi, pariccajīyitthāti pariccattaṁ dhanaṁ, amuccitthāti mutto saro.",
  "anya-e0805n6:382": "Vaca viyattiyaṁ vācāyaṁ, avacīyitthāti atthe tappaccayo.",
  "anya-e0805n6:383": "“Anto, no, dvi, cā”ti ca adhikāro.",
  "anya-e0805n6:384": "629.Vaca vā vu.",
  "anya-e0805n6:385_0": "Catuppadamidaṁ. Vacaiccetassa dhātussa vakārassa ukārādeso hoti vā, dhātvanto ca",
  "anya-e0805n6:385_1": "cakāro no hoti, tappaccayassa ca dvibhāvo hoti. Vāggahaṇamavadhāraṇatthaṁ, dhātvādimhi",
  "anya-e0805n6:385_2": "vakārāgamo. Vuttamidaṁ bhagavatā, uttaṁ vā.",
  "anya-e0805n6:386": "630.Gupādīnañca.",
  "anya-e0805n6:387_0": "Gupaiccevamādīnaṁ dhātūnamanto ca byañjano no hoti, parassa takārassa ca dvibhāvo",
  "anya-e0805n6:387_1": "hoti. Gupa gopane, sugopīyitthāti sugutto, sugopito, ikārena byavahitattā na dhātvantalopo,",
  "anya-e0805n6:387_2": "“aññesu cā”ti sutte vādhikārassa vavatthitavibhāsattā niṭṭhatakārepi kvaci vuddhi. Gopanaṁ gutti.",
  "anya-e0805n6:388_0": "Lipa limpane, alimpīyitthāti litto sugandhena. Tapa santāpe, santapīyitthāti santatto",
  "anya-e0805n6:388_1": "tejena. Dīpa dittimhi, ādīpīyitthātiāditto agginā, rassattaṁ, dīpanaṁ ditti. Apa",
  "anya-e0805n6:388_2": "pāpuṇane, pāpīyitthāti patto gāmo, pāpuṇīti patto sukhaṁ, pāpuṇanaṁ patti, pattabbaṁ.",
  "anya-e0805n6:388_3": "Mada ummāde, pamajjīti pamatto. Supa sayane, asupīti sutto iccādi.",
  "anya-e0805n6:389": "Cara caraṇe, acarīyitthāti ciṇṇo dhammo, iṇṇādeso, carito vā. Evaṁ puṇṇo, pūrito.",
  "anya-e0805n6:390": "Nuda khepe, panujjitthāti paṇunno, nassa ṇattaṁ, panudito. Dā dāne, ādīyitthātiādinno, atto vā, “kvaci dhātū”tiādinā dāsaddassa takāro, rassattaṁ.",
  "anya-e0805n6:391": "631.Bhidādito innaannaīṇā vā.",
  "anya-e0805n6:392": "Bhidaiccevamādīhi dhātūhi parassa tappaccayassa inna annaīṇaiccete ādesā honti vā, anto ca no hoti. Vavatthitavibhāsatthoyaṁ vāsaddo, saralopādi.",
  "anya-e0805n6:393_0": "Bhidi vidāraṇe, abhijjitthāti bhinno ghaṭo bhavatā, bhijjīti vā bhinno devadatto.",
  "anya-e0805n6:393_1": "Chidi dvidhākaraṇe, achijjitthāti chinno rukkho, acchinnaṁ cīvaraṁ, ucchijjīti ucchinno.",
  "anya-e0805n6:393_2": "Adīyitthābhi dinno suṅko. Sada visaraṇagatyāvasānesu, nisīdīti nisinno. Khida uttāsane,",
  "anya-e0805n6:393_3": "khida dīnabhāve vā, akhijjīti khinno.",
  "anya-e0805n6:394": "Annādese chada apavāraṇe, acchādīyitthāti channo, paṭicchannaṁ gehaṁ, pasīdīti pasanno. Pada gatimhi, uppajjīti uppanno, jhānaṁ samāpanno. Rudi assuvimocane, ruṇṇo, paralopo.",
  "anya-e0805n6:395_0": "Khī khaye īṇādeso, akhīyīti khīṇo doso, khīṇā jāti, khīṇaṁ dhanaṁ. Hā cāge, “kvaci",
  "anya-e0805n6:395_1": "dhātū”tiādinā hādito īṇādese ṇakārassa nattaṁ, pahīyitthāti pahīno kileso, parihāyīti",
  "anya-e0805n6:395_2": "parihīno. Āsa upavesane, acchīti āsīno. Lī silesane, līyīti līno, nilīno. Ji jaye,",
  "anya-e0805n6:395_3": "jiyīti jīno vittamanusocati, jito vā. Dī khaye, dīno. Pī tappane, pīno. Lū chedane,",
  "anya-e0805n6:395_4": "lūyitthāti lūno iccādi.",
  "anya-e0805n6:396_0": "Vamu uggiraṇe, vamīyitthāti vantaṁ, vamitaṁ, “pakkamādīhi nto”ti ntādeso. Agacchīyitthāti",
  "anya-e0805n6:396_1": "gato gāmo tayā, gāmaṁ gato vā, “gamakhanahanaramādīnamanto”ti dhātvantalopo. Akhaññitthāti",
  "anya-e0805n6:396_2": "khato kūpo, upahaññitthāti upahataṁ cittaṁ, aramīti rato, abhirato. Mana ñāṇe, amaññitthāti",
  "anya-e0805n6:396_3": "mato, sammato. Tanu vitthāre, atanitthāti tataṁ, vitataṁ. Yamu uparame, niyacchīti niyato.",
  "anya-e0805n6:397": "“No, tamhi, timhī”ti ca vattate.",
  "anya-e0805n6:398": "632.Rakāro ca.",
  "anya-e0805n6:399_0": "Rakāro ca dhātūnamantabhūto no hoti tappaccaye, tippaccaye ca pare. Pakarīyitthāti",
  "anya-e0805n6:399_1": "pakato kaṭo bhavatā, katā me rakkhā, kataṁ me puññaṁ. “Do dhassa cā”ti etta casaddena",
  "anya-e0805n6:399_2": "ṭo tassa, yathā – sukaṭaṁ, dukkaṭaṁ, pure akarīyitthāti purakkhato, “purasamupaparīhi",
  "anya-e0805n6:399_3": "karotissa khakharā vā tappaccayesu cā”ti khakāro, paccayehi saṅgamma karīyitthāti",
  "anya-e0805n6:399_4": "saṅkhato, abhisaṅkhato, upakarīyitthāti upakkhato, upakkhaṭo, parikarīyitthāti parikkhato.",
  "anya-e0805n6:400_0": "Tippaccaye pakaraṇa pakati. Sara gaticintāyaṁ, asarīti sato, visarīti visaṭo, saraṇaṁ,",
  "anya-e0805n6:400_1": "sarati etāyāti vā sati, nīharīyitthāti nīhaṭo. Dhara dhāraṇe, uddharīyitthāti uddhaṭo,",
  "anya-e0805n6:400_2": "abharīyitthāti bhato, bharaṇaṁ, bharati etāyāti vā bhati.",
  "anya-e0805n6:401": "Ikārāgamayuttesu “gamito”tiādīsu dhātvantalope sampatte –",
  "anya-e0805n6:402": "“Lopo”ti vattate.",
  "anya-e0805n6:403": "633.Namakarānamantānaṁ niyuttatamhi.",
  "anya-e0805n6:404_0": "Nakāra makāra kakāra rakārānaṁ dhātvantānaṁ lopo na hoti ikārāgamayutte takāre pareti",
  "anya-e0805n6:404_1": "lopābhāvo. Agacchī, gamīyitthāti vā gamito, ramitthāti ramito. Evaṁ vamito, namito.",
  "anya-e0805n6:404_2": "Saki saṅkāyaṁ, saṅkito, sarito, bharito. Tathā khanitabbaṁ, hanitabbaṁ, gamitabbaṁ, ramitabbaṁ iccādi.",
  "anya-e0805n6:405": "Nidhīyitthāti nihito, “kvaci dhātū”tiādinā dhissa hi tappaccaye. Evaṁ vihito.",
  "anya-e0805n6:406_0": "Kārite abhāvīyitthāti atthe “bhāvakammesu ta”iti tappaccayo, “yathāgamamikāro”ti",
  "anya-e0805n6:406_1": "ikārāgamo, saralopādi, bhāvito maggo tena, bhāvayito, apācīyitthāti pācito odanaṁ",
  "anya-e0805n6:406_2": "yaññadatto devadattena, pācayito, pācāpito, pācāpayito, kammaṁ kārīyitthāti kārito,",
  "anya-e0805n6:406_3": "kārayito, kārāpito, kārāpayito iccādi.",
  "anya-e0805n6:407_0": "“Bhāvakammesu ta”iti ettha “ta”iti yogavibhāgena acalana gati bhojanatthādīhi adhikaraṇepi",
  "anya-e0805n6:407_1": "tappaccayo, yathā – āsa upavesane, adhikaraṇe acchiṁsu ettha teti idaṁ tesaṁ āsitaṁ",
  "anya-e0805n6:407_2": "ṭhānaṁ. Bhāve idha tehi āsitaṁ. Kammani ayaṁ tehi ajjhāsito gāmo. Kattari idha te",
  "anya-e0805n6:407_3": "āsitā. Tathā aṭṭhaṁsu etthāti idaṁ tesaṁ ṭhitaṁ ṭhānaṁ, idha tehi ṭhitaṁ, ayaṁ tehi",
  "anya-e0805n6:407_4": "adhiṭṭhito okāso, idha te ṭhitā. Nisīdiṁsu etthāti idaṁ tesaṁ nisinnaṁ ṭhānaṁ, ayaṁ",
  "anya-e0805n6:407_5": "tesaṁ nisinnakālo, te idha nisinnā. Nipajjiṁsu etthāti idaṁ tesaṁ nipannaṁ ṭhānaṁ, idha te nipannā.",
  "anya-e0805n6:408_0": "Yā gatipāpuṇane. Ayāsuṁ te etthāti ayaṁ tesaṁ yāto maggo, idha tehi yātaṁ, ayaṁ tehi",
  "anya-e0805n6:408_1": "yāto, maggo, idha te yātā. Tathā idaṁ tesaṁ gataṭṭhānaṁ, ayaṁ tesaṁ gatakālo, idha",
  "anya-e0805n6:408_2": "tehi gataṁ, ayaṁ tehi gato gāmo, idha te gatā.",
  "anya-e0805n6:409_0": "Bhuñjiṁsu etasminti idaṁ tesaṁ bhuttaṭṭhānaṁ, ayaṁ tesaṁ bhuttakālo, idha tehi bhutto",
  "anya-e0805n6:409_1": "odano, idha te bhuttā. Piviṁsu te etthāti idaṁ tesaṁ pītaṁ ṭhānaṁ, idha tehi pītā",
  "anya-e0805n6:409_2": "yāgu, idha te pītā. Dissanti etthāti idaṁ tesaṁ diṭṭhaṭṭhānaṁ iccādi.",
  "anya-e0805n6:410": "“Kattari kiti”ti ito maṇḍūkagatiyā “kattarī”ti vattate.",
  "anya-e0805n6:411": "634.Kammani dutiyāyaṁ kto.",
  "anya-e0805n6:412_0": "Kammatthe dutiyāyaṁ vibhattiyaṁ vijjamānāyaṁ dhātūhi kattari ktappaccayo hoti. Idameva",
  "anya-e0805n6:412_1": "vacanaṁ ñāpakaṁ abhihite kammādimhi dutiyādīnamabhāvassa. Dānaṁ adāsīti atthe ktappaccayo,",
  "anya-e0805n6:412_2": "“kvaci dhātū”tiādinā paccayakakārassa lopo, tassa innādeso, dānaṁ dinno devadatto.",
  "anya-e0805n6:412_3": "Rakkha pālane, sīlaṁ arakkhīti sīlaṁ rakkhito, bhattaṁ abhuñjīti bhattaṁ bhutto,",
  "anya-e0805n6:412_4": "garuṁ upāsīti garumupāsito iccādi.",
  "anya-e0805n6:413": "635.Bhyādīhi matibudhipūjādīhi ca kto.",
  "anya-e0805n6:414": "Bhīiccevamādīhi dhātūhi, mati budhi pūjādīhi ca ktappaccayo hoti. So ca “bhāvakammesu kiccattakkhatthā”ti vuttattā bhāvakammesveva bhavati.",
  "anya-e0805n6:415": "Bhī bhaye, abhāyitthāti bhītaṁ bhavatā. Supa saye, asupīyitthāti suttaṁ bhavatā. Evaṁ sayitaṁ bhavatā. Asa bhojane, asitaṁ bhavatā, pacito odano bhavatā.",
  "anya-e0805n6:416": "Idha matyādayo icchatthā, budhiādayo ñāṇatthā.",
  "anya-e0805n6:417_0": "Mana ñāṇe saṁpubbo, “budhagamāditthe kattarī”ti tappaccaye sampatte iminā kammani",
  "anya-e0805n6:417_1": "ktappaccayo, “gama khanā”tiādinā dhātvantalopo, raññā sammato. Kappa takkane, saṅkappito.",
  "anya-e0805n6:417_2": "Dhara dhāraṇe, curādittā ṇe, vuddhi, ikārāgamo, saralopādi, avadhārito.",
  "anya-e0805n6:418": "Budha avagamane, avabujjhitthāti buddho bhagavā mahesakkhehi devamanussehi. I ajjhayane, adhīyitthāti adhīto.",
  "anya-e0805n6:419": "I gatimhi, abhisamito. Vida ñāṇe, avedīyitthāti vidito. Ñā avabodhane, aññāyitthāti ñāto. Vidha vedhane, paṭivijjhitthāti paṭividdho dhammo. Takka vitakke, takkito.",
  "anya-e0805n6:420": "Pūjanatthesu –",
  "anya-e0805n6:421_0": "Pūja pūjāyaṁ, apūjīyitthāti pūjito bhagavā. Cāya santānapūjanesu apapubbo, apacāyito.",
  "anya-e0805n6:421_1": "Māna pūjāyaṁ, mānito. Ci caye, apacito. Vanda abhivandane, vandito. Kara karaṇe,",
  "anya-e0805n6:421_2": "sakkato. Sakkāra pūjāyaṁ, sakkārito iccādi.",
  "anya-e0805n6:422": "Huto hutāvī hutavā, vuṭṭho vusita jiṇṇako;",
  "anya-e0805n6:423": "Pakkaṁ pakkantako jāto, ṭhito ruḷho bubhukkhito.",
  "anya-e0805n6:424": "Gītaṁ naccaṁ jito diṭṭho, tuṭṭho yiṭṭho ca bhaggavā;",
  "anya-e0805n6:425": "Vuttañca gutto acchinno, pahīno gamito gato.",
  "anya-e0805n6:426": "Katobhisaṅkhato bhuttaṁ, ṭhānaṁ garumupāsito;",
  "anya-e0805n6:427": "Bhītañca sammato buddho, pūjitotītakālikā.",
  "anya-e0805n6:428": "Atītappaccayantanayo.",
  "anya-e0805n6:429": "Tavetunādippaccayantanaya",
  "anya-e0805n6:430": "“Puññāni kātumicchi, icchati, icchissati vā”ti viggahe –",
  "anya-e0805n6:431": "636.Icchatthesu samāna kattu kesu ta ve tuṁ vā.",
  "anya-e0805n6:432_0": "Icchā attho yesaṁ te icchatthā, tesu icchatthesu dhātūsu samānakattukesu santesu",
  "anya-e0805n6:432_1": "sabbadhātūhi tavetuṁiccete paccayā honti vā, “tavetuṁ vā”ti yogavibhāgena tadatthakriyāyañca,",
  "anya-e0805n6:432_2": "te ca kitakattā kattari honti.",
  "anya-e0805n6:433": "“Karotissa, vā”ti ca vattate.",
  "anya-e0805n6:434": "637.Tavetunādīsu kā.",
  "anya-e0805n6:435": "Tavetunaiccevamādīsu paccayesu paresu karotissa dhātussa kādeso hoti vā, ādisaddena tuṁtvāna tvā tabbesu ca.",
  "anya-e0805n6:436_0": "“Taddhitasamāsakitakā nāmaṁvātavetunādīsu cā”ti ettha “atave tunādīsū”ti nāmabyapadesassa",
  "anya-e0805n6:436_1": "nisedhanato tadantānaṁ nipātattaṁ siddhaṁ bhavati, tato nipātattā tavetunamantato",
  "anya-e0805n6:436_2": "“sabbāsamāvuso”tiādinā vibhattilopo. So puññāni kātave icchati, kātumicchati.",
  "anya-e0805n6:437_0": "Kādesābhāve “tuṁtunatabbesu vā”ti rakārassa tattaṁ. Kattuṁ kāmetīti kattukāmo, abhisaṅkharitumākaṅkhati.",
  "anya-e0805n6:437_1": "Tathā saddhammaṁ sotave, sotuṁ, suṇituṁ vā pattheti. Evaṁ anubhavituṁ, pacituṁ, gantuṁ,",
  "anya-e0805n6:437_2": "gamituṁ, khantuṁ, khanituṁ, hantuṁ, hanituṁ, mantuṁ, manituṁ, harituṁ, anussaritumicchati,",
  "anya-e0805n6:437_3": "ettha ikārayuttatamhi “namakarāna”miccādinā paṭisiddhattā na dhātvantalopo.",
  "anya-e0805n6:438_0": "Tathā tudabyathane, tudituṁ, pavisituṁ, uddisibhuṁ, hotuṁ, sayibhuṁ, netuṁ, juhotuṁ,",
  "anya-e0805n6:438_1": "pajahituṁ, pahātuṁ, dātuṁ. Roddhuṁ, rundhituṁ, tuṁtunādīsupi yogavibhāgena kattari",
  "anya-e0805n6:438_2": "vikaraṇappaccayā, saralopādi ca. Bhottuṁ, bhuñjituṁ, chettuṁ, chindituṁ. Sibbituṁ,",
  "anya-e0805n6:438_3": "boddhuṁ, bujjhituṁ. Jāyituṁ, janituṁ. Pattuṁ, pāpuṇituṁ. Jetuṁ, jinituṁ, ketuṁ, kiṇituṁ,",
  "anya-e0805n6:438_4": "vinicchetuṁ, vinicchinituṁ, ñātuṁ, jānituṁ, gahetuṁ, gaṇhituṁ. Coretuṁ, corayituṁ, pāletuṁ, pālayituṁ.",
  "anya-e0805n6:439": "Kārite bhāvetuṁ, bhāvayituṁ, kāretuṁ, kārayituṁ, kārāpetuṁ, kārāpayitumicchati iccādi.",
  "anya-e0805n6:440_0": "“Tavetuṁ vā”ti yogavibhāgena kriyatthakriyāyañca gammamānāyaṁ tuṁpaccayo. Yathā –",
  "anya-e0805n6:440_1": "subuddhuṁ vakkhāmi, bhottuṁ vajati, bhojanāya vajatīti attho. Evaṁ daṭṭhuṁ gacchati,",
  "anya-e0805n6:440_2": "gantumārabhati, gantuṁ payojayati, dassetumāha iccādi.",
  "anya-e0805n6:441": "“Tu”miti vattate.",
  "anya-e0805n6:442": "638.Arahasakkādīsu ca.",
  "anya-e0805n6:443_0": "Arahasakkabhabbānucchavikānurūpaiccevamādīsvatthesu payujjamānesu sabbadhātūhi tuṁpaccayo",
  "anya-e0805n6:443_1": "hoti, casaddena kālasamayavelādīsupi. Ninda garahāyaṁ, ko taṁ ninditumarahati, rājā",
  "anya-e0805n6:443_2": "arahasi bhavituṁ, araho bhavaṁ vattuṁ. Sakkā jetuṁ dhanena vā, sakkā laddhuṁ, kātuṁ",
  "anya-e0805n6:443_3": "sakkhissati. Bhabbo niyāmaṁ okkamituṁ, abhabbo kātuṁ. Anucchaviko bhavaṁ dānaṁ paṭiggahetuṁ.",
  "anya-e0805n6:443_4": "Idaṁ kātuṁ anurūpaṁ. Dānaṁ dātuṁ yuttaṁ, dātuṁ vattuñca labhati, evaṁ vaṭṭati bhāsituṁ,",
  "anya-e0805n6:443_5": "chindituṁ na ca kappati iccādi. Tathā kālo bhuñjituṁ, samayo bhuñjituṁ, velā bhuñjituṁ.",
  "anya-e0805n6:444": "“Tu”miti vattate.",
  "anya-e0805n6:445": "639.Pattavacane alamatthesu ca.",
  "anya-e0805n6:446_0": "Alamatthesu pattavacane sati sabbadhātūhi tuṁpaccayo hoti, alaṁsaddassa atthā alamatthā",
  "anya-e0805n6:446_1": "bhūsanapariyattinivāraṇā, tesu alamatthesu. Pattassa vacanaṁ pattavacanaṁ, alameva",
  "anya-e0805n6:446_2": "dānāni dātuṁ, alameva puññāni kātuṁ, sampattameva pariyattamevāti attho.",
  "anya-e0805n6:447": "Katvā kammaṁ agacchi, gacchati, gacchissatīti vā atthe –",
  "anya-e0805n6:448": "640.Pubbakālekakattukānaṁ tuna tvāna tvā vā.",
  "anya-e0805n6:449": "Pubbakāloti pubbakriyā, eko kattā yesaṁ te ekakattukā, tesaṁ ekakattukānaṁ samānakattukānaṁ dhātūnamantare pubbakāle vattamānadhātumhā tuna tvāna tvāiccete paccayā honti vā.",
  "anya-e0805n6:450_0": "Vāsaddassa vavatthitavibhāsattā tunappaccayo katthaciyeva bhavati. Te ca kitasaññattā,",
  "anya-e0805n6:450_1": "“ekakattukāna”nti vuttattā ca kattariyeva bhavanti. Tune “tavetunādīsu kā”ti kādeso,",
  "anya-e0805n6:450_2": "nipātattā silopo. So kātuna kammaṁ gacchati, akātuna puññaṁ kilamissanti sattā.",
  "anya-e0805n6:451_0": "Tvānatvāsu “rakāro cā”ti dhātvantalopo, kammaṁ katvāna bhadrakaṁ, dānādīni puññāni",
  "anya-e0805n6:451_1": "katvā saggaṁ gacchati, abhisaṅkharitvā, karitvā. Tathā sibbitvā, jāyitvā, janitvā,",
  "anya-e0805n6:451_2": "dhammaṁ sutvā, sutvāna dhammaṁ modati, suṇitvā, patvā, pāpuṇitvā. Kiṇitvā, jetvā,",
  "anya-e0805n6:451_3": "jinitvā, jitvā. Coretvā, corayitvā, pūjetvā, pūjayitvā. Tathā mettaṁ bhāvetvā, bhāvayitvā,",
  "anya-e0805n6:451_4": "vihāraṁ kāretvā, kārayitvā, kārāpetvā, kārāpayitvā saggaṁ gamissanti iccādi.",
  "anya-e0805n6:452": "Pubbakāleti kimatthaṁ? Paṭhati, pacati. Ekakattukānanti kiṁ? Bhutte devadatte yaññadatto vajati.",
  "anya-e0805n6:453": "“Apatvāna nadiṁ pabbato, atikkamma pabbataṁ nadī”tiādīsu pana sabbattha “bhavatī”ti sambandhato ekakattukatā, pubbakālatā ca gamyate.",
  "anya-e0805n6:454": "“Vā”ti vattate.",
  "anya-e0805n6:455": "641.Sabbehi tunādīnaṁ yo.",
  "anya-e0805n6:456_0": "Sabbehi sopasaggānupasaggehi dhātūhi paresaṁ tunādīnaṁ paccayānaṁ yasaddādeso hoti",
  "anya-e0805n6:456_1": "vā. Vanda abhivandane abhipubbo, tvāpaccayassa yo, ikārāgamo ca, abhivandiya bhāsissaṁ,",
  "anya-e0805n6:456_2": "abhivanditvā, vandiya, vanditvā. Tathā abhibhuyya, dvittarassattāni, abhibhavitvā, abhibhotvā.",
  "anya-e0805n6:457": "Si sevāyaṁ, “kvaci dhātū”tiādinā ikārassa āttaṁ, nissāya, nissitvā.",
  "anya-e0805n6:458": "Bhaja sevāyaṁ, “tathā kattari cā”ti pubbarūpattaṁ, vibhajja, vibhajiya, vibhajitvā.",
  "anya-e0805n6:459": "Disa atisajjane, uddissa, uddisiya, uddisitvā. Pavissa, pavisiya, pavisitvā.",
  "anya-e0805n6:460_0": "Nī pāpuṇane, upanīya, upanetvā. Atiseyya, atisayitvā. Ohāya, ohitvā, jahitvā, hitvā.",
  "anya-e0805n6:460_1": "Ādāya, ādiyitvā, “divādito yo”ti yappaccayo, “kvaci dhātū”tiādinā dhātvantassikāro",
  "anya-e0805n6:460_2": "ca, datvā, datvāna. Pidhāya, pidahitvā. Bhuñjiya, bhuñjitvā, bhotvā. Viceyya, vicinitvā.",
  "anya-e0805n6:460_3": "Viññāya, vijānitvā, ñatvā.",
  "anya-e0805n6:461": "“Yathāgamaṁ, tunādīsū”ti ca vattate.",
  "anya-e0805n6:462": "642.Dadhantato yo kvaci.",
  "anya-e0805n6:463_0": "Dakāradhakārantehi dhātūhi yathāgamaṁ yakārāgamo hoti kvaci tunādīsu paccayesu. Yavato",
  "anya-e0805n6:463_1": "dakārassa jakāro, samāpajjitvā, uppajjitvā, bhijjitvā, chijjitvā gato. Budha avagamane,",
  "anya-e0805n6:463_2": "“tathā kattari cā”ti sakhātvantassa yakārassa cavaggo, bujjhiya, bujjhitvā. Virajjhiya,",
  "anya-e0805n6:463_3": "virajjhitvā. Rundhiya, rundhitvā.",
  "anya-e0805n6:464": "“Tunādīna”nti adhikāro, “vā”ti ca.",
  "anya-e0805n6:465": "643.Canantehi raccaṁ.",
  "anya-e0805n6:466_0": "Cakāranakārantehi dhātūhi paresaṁ tunādīnaṁ paccayānaṁ raccādeso hoti vā, “racca”nti",
  "anya-e0805n6:466_1": "yogavibhāgena aññasmāpi, vavatthitavibhāsatthoyaṁ vāsaddo, rādilopo. Vica vivecane",
  "anya-e0805n6:466_2": "vipubbo, vivicca, viviccitvā, “yo kvacī”ti yogavibhāgena yakārāgamo.",
  "anya-e0805n6:467": "Pava pāke, pacca, pacciya, paccitvā. Vimucca, vimuccitvā.",
  "anya-e0805n6:468": "Hana hiṁsāgatīsu, āhacca, upahacca, āhantvā, upahantvā.",
  "anya-e0805n6:469": "Vāti kiṁ? Avamañña, avamaññitvā, mantvā, nyassañakāro.",
  "anya-e0805n6:470": "I gatimhi, yogavibhāgena raccādeso, paṭicca, avecca, upecca upetvā. Kara karaṇe, sakkacca, adhikicca, ikārāgamo, kariya.",
  "anya-e0805n6:471": "Disa pekkhaṇe –",
  "anya-e0805n6:472": "644.Disā svānasvāntalopo ca.",
  "anya-e0805n6:473": "Disaiccetāya dhātuyā paresaṁ tunādīnaṁ paccayānaṁ svāna svāiccādesā honti vā, dhātvantassa lopo ca. Disvānassa etadahosi, cakkhunā rūpaṁ disvā.",
  "anya-e0805n6:474": "Vāti kiṁ? Nekkhammaṁ daṭṭhuṁ, daṭṭhā. Passiya, passituna, passitvā.",
  "anya-e0805n6:475": "Antaggahaṇaṁ antalopaggahaṇañcānuvattate.",
  "anya-e0805n6:476": "645.Ma ha da bhehi mma yha jja bbha ddhā ca.",
  "anya-e0805n6:477_0": "Ma ha da bhaiccevamantehi dhātūhi paresaṁ tunādīnaṁ paccayānaṁ yathākkamaṁ mma yha",
  "anya-e0805n6:477_1": "jja bbha ddhāiccete ādesā honti vā, dhātvantalopo ca. Makārantehi tāva āgamma, āgantvā.",
  "anya-e0805n6:477_2": "Kamu padavikkhepe, okkamma, okkamitvā, nikkhamma, nikkhamitvā, abhiramma, abhiramitvā.",
  "anya-e0805n6:478": "Hakārantehi paggayha, paggaṇhitvā, paggahetvā. Muha vecitte, sammuyha, sammuyhitvā, yakārāgamo, āruyha, āruhitvā, ogayha, ogahetvā.",
  "anya-e0805n6:479": "Dakārantehi uppajja, uppajjitvā, pamajja, pamajjitvā, upasampajja, upasampajjitvā. Chidi dvidhākaraṇe, acchijja, chijja, chijjitvā, chindiya, chinditvā, chetvā.",
  "anya-e0805n6:480": "Bhakārantehi rabha rābhasse, ārabbha kathesi, āraddhā, ārabhitvā. Labha lābhe, upalabbha, upaladdhā, saddhaṁ paṭilabhitvā puññāni karonti iccādi.",
  "anya-e0805n6:481": "Tavetunādippaccayantanayo.",
  "anya-e0805n6:482": "Vattamānakālikamānantappaccayantanaya",
  "anya-e0805n6:483": "646.Vattamāne mānantā.",
  "anya-e0805n6:484": "Āraddho aparisamatto attho vattamāno, tasmiṁ vattamāne kāle gammamāne sabbadhātūhi mānaantaiccete paccayā honti. Te ca kitasaññattā “kattari kita”ti kattari bhavanti.",
  "anya-e0805n6:485": "Antamānappaccayānañcettha “parasamaññāpayoge”ti parasamaññāvasena parassapadattanopadasaññattā tyādīsu viya antamānesu ca vikaraṇappaccayā bhavanti.",
  "anya-e0805n6:486": "Teneva mānappaccayo “attanopadāni bhāve ca kammanī”ti bhāvakammesupi hoti, tassa ca “attanopadāni parassapadatta”nti kvaci antappaccayādeso ca.",
  "anya-e0805n6:487_0": "Gamu, sappa gatimhi, gacchatīti atthe antappaccayo, “bhūvādito a”iti appaccayo, “gamissanto",
  "anya-e0805n6:487_1": "ccho vā sabbāsū”ti dhātvantassa cchādeso, saralopādi, nāmabyapadese syādyuppatti.",
  "anya-e0805n6:487_2": "Gacchanta si itīdha “vā”ti vattamāne “simhi gacchantādīnaṁ ntasaddo aṁ” iti ntassa amādeso.",
  "anya-e0805n6:488": "Vāsaddassa vavatthibhavibhāsattā ekārokāraparassa na bhavati, saralopādi, so puriso gacchaṁ, gacchanto gaṇhāti, sesaṁ guṇavantusamaṁ.",
  "anya-e0805n6:489": "Itthiyaṁ “nadādito vā ī”ti īpaccayo, “sesesu ntuvā”ti ntubyapadese “vā”ti adhikicca “ntussa tamīkāre”ti takāre saralopasilopā, sā kaññā gacchatī, gacchantī iccādi itthisamaṁ.",
  "anya-e0805n6:490": "Napuṁsake pure viya ntassa amādeso, taṁ cittaṁ gacchaṁ, gacchantaṁ, gacchantāni iccādi pulliṅgasamaṁ.",
  "anya-e0805n6:491_0": "Tathā gacchatīti atthe mānappaccayo, cchādesādi ca, so gacchamāno gaṇhāti, te gacchamānā",
  "anya-e0805n6:491_1": "iccādi purisasaddasamaṁ. Sā gacchamānā, tā gacchamānāyo iccādi kaññāsaddasamaṁ. Taṁ",
  "anya-e0805n6:491_2": "gacchamānaṁ, tāni gacchamānāni iccādi cittasaddasamaṁ.",
  "anya-e0805n6:492_0": "Gacchīyatīti atthe “attanopadāni bhāve ca kammanī”ti kammani mānappaccayo, “bhāvakammesu",
  "anya-e0805n6:492_1": "yo”ti yappaccayo, “ivaṇṇāgamo vā”ti ikārāgamo, cchādeso, so tena gacchiyamāno, sā",
  "anya-e0805n6:492_2": "gacchiyamānā, taṁ gacchiyamānaṁ.",
  "anya-e0805n6:493": "Cchādesābhāve “pubbarūpañcā”ti yakārassa makāro, dhammo adhigammamāno hitāya bhavati, adhigammamānā, adhigammamānaṁ.",
  "anya-e0805n6:494_0": "Tathā maha pūjāyaṁ, mahatīti mahaṁ, mahanto, mahatī, mahantī, mahaṁ, mahantaṁ, mahamāno,",
  "anya-e0805n6:494_1": "mahamānā, mahamānaṁ. Kammani “yamhi dādhāmāṭhāhāpā maha mathādīnamī”iti dhātvantassa",
  "anya-e0805n6:494_2": "akārassa īkāro, mahīyamāno, mahīyamānā, mahīyamānaṁ.",
  "anya-e0805n6:495_0": "Evaṁ caratīti caraṁ, caratī, carantī, carantaṁ, caramāno, cariyamāno, pacatīti pacaṁ,",
  "anya-e0805n6:495_1": "pacatī, pacantī, pacantaṁ, pacamāno, paccamāno, “tassa cavagga”iccādinā cavaggattaṁ, dvittañca.",
  "anya-e0805n6:496_0": "Bhū sattāyaṁ, bhavatīti atthe antappaccayo, appaccayavuddhiavādesādi, so bhavaṁ,",
  "anya-e0805n6:496_1": "bhavanto. Itthiyaṁ īpaccayo, “bhavato bhoto”ti bhotādeso, bhotī, bhotī, bhotiyo.",
  "anya-e0805n6:496_2": "Napuṁsake bhavaṁ, bhavantaṁ, bhavantāni, abhibhavamāno. Bhāve bhūyamānaṁ. Kammani abhibhūyamāno.",
  "anya-e0805n6:497": "Jara vayohānimhi, “jara marāna”ntiādinā jīra jīyyādesā, jīratīti jīraṁ, jīrantī, jīrantaṁ, jīramāno, jīrīyamāno, jīyaṁ, jīyantī, jīyantaṁ, jīyamāno, jīyyamāno.",
  "anya-e0805n6:498_0": "Mara pāṇacāge, “kvaci dhātū”tiādinā ekassa yakārassa lopo, maratīti mīyaṁ, mīyantī,",
  "anya-e0805n6:498_1": "mīyantaṁ, mīyamāno, mīyyamāno, maraṁ, marantī, marantaṁ, maramāno, marīyamāno. Labhaṁ,",
  "anya-e0805n6:498_2": "labhantī, labhantaṁ, labhamāno, labbhamāno. Vahaṁ, vahantī, vahantaṁ, vahamāno, vuyhamāno.",
  "anya-e0805n6:498_3": "“Isuyamūnamanto ccho vā”ti cchādeso, icchatīti icchaṁ, icchantī, icchantaṁ, icchamāno,",
  "anya-e0805n6:498_4": "icchīyamāno, issamāno.",
  "anya-e0805n6:499_0": "“Disassa passadissadakkhā vā”ti passa dissa dakkhādesā, passatīti passaṁ, passantī,",
  "anya-e0805n6:499_1": "passantaṁ, passamāno, vipassīyamāno, dissamāno, dissanto, mānassa antādeso, dissaṁ,",
  "anya-e0805n6:499_2": "dissantī, dissantaṁ, dakkhaṁ, dakkhantī, dakkhantaṁ, dakkhamāno dakkhiyamāno iccādi.",
  "anya-e0805n6:500": "Tuda byathane, tudatīti tudaṁ, tudantī, tudantaṁ, tudamāno, tujjamāno. Pavisatīti pavisaṁ, pavisantī, pavisantaṁ, pavisamāno, pavisīyamāno iccādi.",
  "anya-e0805n6:501_0": "Hū,bhū sattāyaṁ, appaccayalopo, pahotīti pahonto, pahontī, pahontaṁ, pahūyamānaṁ",
  "anya-e0805n6:501_1": "tena. Setīti sento, sentī, sentaṁ, semāno, sayaṁ, sayantī, sayantaṁ, sayamāno, sayāno",
  "anya-e0805n6:501_2": "vā, mānassa ānādeso, atisīyamāno.",
  "anya-e0805n6:502": "Asa sabbhāve, “sabbatthāsassādilopo cā”ti akārassa lopo, atthīti saṁ, santo, satī, santī, santaṁ, samāno, samānā, samānaṁ.",
  "anya-e0805n6:503_0": "Ṭhā gatinivattimhi, “vā”ti vattamāne “ṭhā tiṭṭho”ti tiṭṭhādeso, tiṭṭhaṁ, tiṭṭhantī,",
  "anya-e0805n6:503_1": "tiṭṭhantaṁ, tiṭṭhamāno. Tiṭṭhābhāve “kvaci dhātū”tiādinā ṭhāto hakārāgamo, rassattañca,",
  "anya-e0805n6:503_2": "upaṭṭhahaṁ, upaṭṭhahantī, upaṭṭhahantaṁ, upaṭṭhahamāno. Ṭhīyamānaṁ tena, upaṭṭhīyamāno, upaṭṭhahīyamāno.",
  "anya-e0805n6:504_0": "Pā pāne, “pā pibo”ti pibādeso, pibatīti pibaṁ, pibantī, pibantaṁ, pibamāno, “kvaci",
  "anya-e0805n6:504_1": "dhātū”tiādinā bakārassa vattaṁ, pivaṁ, pivantī, pivantaṁ, pivamāno, pīyamāno, pīyamānā, pīyamānaṁ iccādi.",
  "anya-e0805n6:505_0": "Hu dānādanahabyappadānesu, appaccaye pure viya dvibhāvādi, juhotīti juhaṁ, juhantī,",
  "anya-e0805n6:505_1": "juhantaṁ, juhamāno, hūyamāno. Evaṁ jahaṁ, jahantī, jahantaṁ, jahamāno, jahīyamāno.",
  "anya-e0805n6:505_2": "Dadātīti dadaṁ, dadantī, dadantaṁ, dadamāno, dvittābhāve dānaṁ dento, dentī, dentaṁ, dīyamāno.",
  "anya-e0805n6:506_0": "Rudhi āvaraṇe, “rudhādito niggahītapubbañcā”ti appaccayaniggahītāgamā, rundhatīti",
  "anya-e0805n6:506_1": "rundhaṁ, rundhantī, rundhantaṁ, rundhamāno, rujjhamāno. Bhuñjatīti bhuñjaṁ, bhuñjantī,",
  "anya-e0805n6:506_2": "bhuñjantaṁ, bhuñjamāno, bhujjamāno iccādi.",
  "anya-e0805n6:507_0": "Divu kīḷāyaṁ, “divādito yo”ti yappaccayo, “tathā kattari cā”ti pubbarūpattaṁ, battañca,",
  "anya-e0805n6:507_1": "dibbatīti dibbaṁ, dibbantī, dibbantaṁ, dibbamāno. Evaṁ bujjhatīti bujjhaṁ, bujjhanto,",
  "anya-e0805n6:507_2": "bujjhamāno, cavaggādeso. Janī pātubhāve, “janādīnamā”ti yogavibhāgena āttaṁ, jāyatīti",
  "anya-e0805n6:507_3": "jāyaṁ, jāyamāno, jaññamāno.",
  "anya-e0805n6:508": "Su savaṇe, “svādito”tiādinā ṇu ṇā uṇā ca, suṇātīti suṇaṁ, suṇanto, suṇamāno, sūyamāno, suyyamāno. Pāpuṇātīti pāpuṇaṁ, pāpuṇamāno, pāpīyamāno.",
  "anya-e0805n6:509_0": "“Kiyādito nā”ti nā, rassattaṁ, kiṇātīti kiṇaṁ, kīṇamāno, kīyamāno. Vinicchinātīti",
  "anya-e0805n6:509_1": "vinicchinaṁ, vinicchinamāno, vinicchīyamāno, cinaṁ, cīyamāno. Jānātīti jānaṁ, jānamāno,",
  "anya-e0805n6:509_2": "jādeso, ñāyamāno. Gaṇhātīti gaṇhaṁ, gaṇhamāno, gayhamāno.",
  "anya-e0805n6:510_0": "Kara karaṇe, karotīti atthe “vattamāne mānantā”ti antappaccayo, “tanādito oyirā”ti",
  "anya-e0805n6:510_1": "o, “tassa vā”ti adhikicca “uttamokāro”ti uttaṁ, “karassākāro cā”ti akārassukāro.",
  "anya-e0805n6:510_2": "“Yavakārā cā”ti sare ukārassa vattaṁ, dvittaṁ, “bo vassā”ti bakāradvayañca, “kvaci",
  "anya-e0805n6:510_3": "dhātū”tiādinā ralopo, so kubbaṁ, kubbanto, kubbatī, kubbantī, kubbantaṁ. Uttābhāve",
  "anya-e0805n6:510_4": "– kammaṁ karonto, karontī, karontaṁ. Māne – uttadvayaṁ, kurumāno, kurumānā, kurumānaṁ,",
  "anya-e0805n6:510_5": "kubbāno vā. Kammani kayiramāno, karīyamāno vā iccādi.",
  "anya-e0805n6:511_0": "Cura theyye, “curādito”tiādinā ṇe ṇayā, coretīti corento, corentī, corentaṁ, corayaṁ,",
  "anya-e0805n6:511_1": "corayatī, corayantaṁ, corayamāno, corīyamāno. Pāletīti pālento, pālentī, pālentaṁ,",
  "anya-e0805n6:511_2": "pālayaṁ, pālayantī, pālayantaṁ, pālayamāno, pālīyamāno iccādi.",
  "anya-e0805n6:512_0": "Kārite bhāvetīti bhāvento, bhāventī, bhāventaṁ, bhāvayaṁ, bhāvayantī, bhāvayantaṁ,",
  "anya-e0805n6:512_1": "bhāvayamāno, bhāvīyamāno. Kāretīti kāronto, kārentī, kārentaṁ, kārayaṁ, kārayantī,",
  "anya-e0805n6:512_2": "kārayantaṁ, kārayamāno, kārīyamāno, kārāpento, kārāpentī, kārāpentaṁ, kārāpayaṁ,",
  "anya-e0805n6:512_3": "kārāpayantī, kārāpayantaṁ, kārāpayamāno, kārāpīyamāno iccādi.",
  "anya-e0805n6:513": "Vattamānakālikamānantappaccayantanayo.",
  "anya-e0805n6:514": "Anāgatakālikappaccayantanaya",
  "anya-e0805n6:515": "“Kāle”ti adhikāro.",
  "anya-e0805n6:516": "647.Bhavissati gamādīhi ṇī ghiṇa.",
  "anya-e0805n6:517_0": "Bhavissati kāle gammamāne gamādīhi dhātūhi ṇī ghiṇaiccete paccayā honti. Ṇakārā vuddhatthā.",
  "anya-e0805n6:517_1": "Āyati gamanaṁ sīlamassāti atthe ṇī, vuddhiṇalopā. Gāmī, gāmino, āgāmī kālo. Ghiṇapaccaye",
  "anya-e0805n6:517_2": "– “kvaci dhātū”tiādinā ghalopo, gāmaṁ gāmi, gāmī, gāmayo.",
  "anya-e0805n6:518": "Bhaja sevāyaṁ, āyati bhajituṁ sīlamassāti bhājī, bhāji, “na kagattaṁ cajā”ti yogavibhāgena nisedhanato “sacajānaṁ kagā ṇānubandhe”ti gattaṁ na bhavati.",
  "anya-e0805n6:519": "Su gatimhi, kārite vuddhiāvādesā ca, āyati passavituṁ sīlamassāti passāvī, passāvi. Āyati paṭṭhānaṁ sīlamassāti paṭṭhāyī, paṭṭhāyi, “ākārantānamāyo”ti āyādeso.",
  "anya-e0805n6:520": "“Bhavissatī”ti adhikāro.",
  "anya-e0805n6:521": "648.Kiriyāyaṁṇvutavo.",
  "anya-e0805n6:522": "Kiriyāyaṁ kiriyatthāyaṁ gammamānāyaṁ dhātūhi ṇvutuiccete paccayā honti bhavissati kāle. Ṇvumhi – ṇalopavuddhiakādesā, karissaṁ vajatīti kārako vajati.",
  "anya-e0805n6:523_0": "Tumhi – “karassa ca tattaṁ tusmi”nti takāro, sesaṁ kattusamaṁ, kattā vajati, kattuṁ",
  "anya-e0805n6:523_1": "vajatīti attho. Evaṁ pacissaṁ vajatīti pācako vajati, pacitā vajati. Bhuñjissaṁ vajatīti",
  "anya-e0805n6:523_2": "bhuñjako vajati, bhottā vajati iccādi.",
  "anya-e0805n6:524": "649.Kammani ṇo.",
  "anya-e0805n6:525_0": "Kammasmiṁ upapade dhātūhi ṇappaccayo hoti bhavissati kāle ṇalopavuddhī. Nagaraṁ karissatīti",
  "anya-e0805n6:525_1": "nagarakāro vajati. Lū chedane, sāliṁ lavissatīti sālilāvo vajati. Vapa bījasantāne,",
  "anya-e0805n6:525_2": "dhaññaṁ vapissatīti dhaññavāpo vajati. Bhogaṁ dadissatīti bhogadāyo vajati, sindhuṁ",
  "anya-e0805n6:525_3": "pivissatīti sindhupāyo vajati iccādi.",
  "anya-e0805n6:526": "“Kammanī”ti vattate.",
  "anya-e0805n6:527": "650.Sese ssaṁ ntu mānānā.",
  "anya-e0805n6:528_0": "Kammasmiṁ upapade sese aparisamattatthe dhātūhi ssaṁntu māna ānaiccete paccayā honti",
  "anya-e0805n6:528_1": "bhavissati kāle gammamāne, te ca kitakattā kattari bhavanti. Kammaṁ karissatīti atthe",
  "anya-e0805n6:528_2": "ssaṁpaccayo, ikārāgamo, silopo, kammaṁ karissaṁ vajati, sāpekkhattā na samāso. Ntupaccaye",
  "anya-e0805n6:528_3": "“tanādito oyirā”ti o, “simhi vā”ti ntva’ntassa attaṁ, kammaṁ karissatīti kammaṁ karonto",
  "anya-e0805n6:528_4": "vajati iccādi guṇavantusamaṁ.",
  "anya-e0805n6:529_0": "Atha vā “bhavissati gamādīhi ṇī ghiṇa”ti ettha “bhavissatī”ti vacanato “ssantu”iti",
  "anya-e0805n6:529_1": "ekova paccayo daṭṭhabbo, tato “simhi vā”ti attaṁ, “ntasaddo a”mitiyogavibhāgena amādeso,",
  "anya-e0805n6:529_2": "silopo, karissaṁ karissanto, karissantā, karissantaṁ, karissante, karissatā karissantena,",
  "anya-e0805n6:529_3": "karissantehi, karissato karissantassa, karissataṁ karissantānaṁ, karissatā, karissantehi,",
  "anya-e0805n6:529_4": "karissato karissantassa, karissataṁ karissantānaṁ, karissati karissante, karissantesūtiādi",
  "anya-e0805n6:529_5": "guṇavantusadisaṁ neyyaṁ.",
  "anya-e0805n6:530": "Mānamhi – okārākārānaṁ uttaṁ, kammaṁ karissatīti kammaṁ kurumāno, kammaṁ karāno vajati. Evaṁ bhojanaṁ bhuñjissaṁ vajati, bhojanaṁ bhuñjanto, bhuñjamāno, bhuñjāno vajati.",
  "anya-e0805n6:531": "Sabbattha kattari ntumānesu sakasakavikaraṇappaccayo kātabbo.",
  "anya-e0805n6:532_0": "Khādanaṁ khādissatīti khādanaṁ khādissaṁ vajati, khādanaṁ khādanto, khādanaṁ khādamāno,",
  "anya-e0805n6:532_1": "khādanaṁ khādāno vajati. Maggaṁ carissatīti maggaṁ carissaṁ, maggaṁ caranto, maggaṁ",
  "anya-e0805n6:532_2": "caramāno, maggaṁ carāno vajati. Bhikkha āyācane, bhikkhaṁ bhikkhissatīti bhikkhaṁ",
  "anya-e0805n6:532_3": "bhikkhissaṁ carati, bhikkhaṁ bhikkhanto, bhikkhaṁ bhikkhamāno, bhikkhaṁ bhikkhāno carati iccādi.",
  "anya-e0805n6:533": "Anāgatakālikappaccayantanayo.",
  "anya-e0805n6:534": "Uṇādippaccayantanaya",
  "anya-e0805n6:535": "Atha uṇādayo vuccante.",
  "anya-e0805n6:536": "“Dhātuyā”ti adhikāro.",
  "anya-e0805n6:537": "651.Kāle vattamānātīte ṇvādayo.",
  "anya-e0805n6:538": "Atīte kāle, vattamāne ca gammamāne dhātūhi ṇuppaccayo hoti. Ādisaddena yu kta miiccādayo ca honti.",
  "anya-e0805n6:539_0": "Kara karaṇe, akāsi, karotīti vā atthe ṇuppaccayo, ṇalopo, vuddhi, kāru sippī, kārū",
  "anya-e0805n6:539_1": "kāravo. Vā gatigandhanesu, avāyi, vāyatīti vā vāyu, āyādeso. Sada assādane, assādīyatīti",
  "anya-e0805n6:539_2": "sādu. Rādha, sādha saṁsiddhimhi, sādhīyati anena hitanti sādhu. Bandha bandhane,",
  "anya-e0805n6:539_3": "attani paraṁ bandhatīti bandhu. Cakkha viyattiyaṁ vācāyaṁ, cakkhatīti cakkhu. I gatimhi,",
  "anya-e0805n6:539_4": "enti gacchanti pavattanti sattā etenāti āyu. Dara vidāraṇe, darīyatīti dāru kaṭṭhaṁ.",
  "anya-e0805n6:539_5": "Sanu dāne. Sanotīti sānu pabbatekadeso. Janīyatīti jānu jaṅghāsandhi. Carīyatīti",
  "anya-e0805n6:539_6": "cāru dassanīyo. Raha cāge, rahīyatīti rāhu asurindo. Tara taraṇe, tālu, lo rassa.",
  "anya-e0805n6:540": "Marādīnaṁ panettha ṇumhi “ghaṭādīnaṁ vā”ti ettha vāsaddena na vuddhi, maru, taru, tanu, dhanu, hanu, manu, asu, vasu, vaṭu, garu iccādi.",
  "anya-e0805n6:541_0": "Cadi hilādane, yuppaccayo, “nudādīhi yuṇvūnamanānanākānanakā sakāritehi cā”ti anādeso,",
  "anya-e0805n6:541_1": "niggahītāgamo ca, candanaṁ. Bhavati etthāti bhuvanaṁ, “jhalānamiyuvāsare vā”ti uvādeso.",
  "anya-e0805n6:541_2": "Kira vikkhepe, kiraṇo. Vicakkhaṇo, kampanaṁ karotīti karuṇā, akārassuttaṁ.",
  "anya-e0805n6:542": "Ktappaccaye – kalopo, abhavi, bhavatīti vā bhūtaṁ yakkhādi, bhūtāni. Vāyatīti vāto, tāyatīti tāto. Mimhi – bhavanti etthāti bhūmi, netīti nemi iccādi.",
  "anya-e0805n6:543": "652.Khyādīhi mana ma ca to vā.",
  "anya-e0805n6:544": "Khī bhī su ru hu vā dhū hi lūpī adaiccevamādīhi dhātūhi manapaccayo hoti, massa ca to hoti vā.",
  "anya-e0805n6:545": "Adadhātuparasseva, makārassa takāratā;",
  "anya-e0805n6:546": "Tadaññato na hotāyaṁ, vavatthitavibhāsato.",
  "anya-e0805n6:547_0": "Khī khaye, khīyanti ettha upaddavupasaggādayoti atthe manapaccayo, “kvaci dhātū”tiādinā",
  "anya-e0805n6:547_1": "nalopo, “aññesu cā”ti vuddhi, khemo. Tathā bhī bhaye, bhāyanti etasmāti bhīmo, vādhikārato",
  "anya-e0805n6:547_2": "na vuddhi. Su abhisave, savatīti somo. Ru gatimhi, romo. Hu dānādanahabyappadānesu,",
  "anya-e0805n6:547_3": "hūyatīti homo. Vā gatigandhanesu, vāmo. Dhū kampane, dhunātīti dhūmo. Hi gatimhi,",
  "anya-e0805n6:547_4": "hinotīti hemo. Lū chedane, lūyatīti lomo. Pī tappane, pīṇanaṁ pemo. Ada bhakkhaṇe,",
  "anya-e0805n6:547_5": "adatīti atthe mana, massa ca vā takāro, “to dassā”ti takāro, attā, ātumā, “kvaci",
  "anya-e0805n6:547_6": "dhātū”tiādinā adassa dīgho, ukārāgamo ca. Yā pāpaṇe, yāmo.",
  "anya-e0805n6:548": "“Vā”ti vattamāne –",
  "anya-e0805n6:549": "653.Samādihi thamā.",
  "anya-e0805n6:550": "Samadamadara raha lapa vasa yu du hi si dā sā ṭhā bhasa bahausuiccevamādīhi dhātūhi tha maiccete paccayā honti vā.",
  "anya-e0805n6:551_0": "Sama upasame, kvaciggahaṇādhikārā na dhātvantalopo, kilese sametīti samatho samādhi.",
  "anya-e0805n6:551_1": "Evaṁ damanaṁ damatho. Dara dāhe, daraṇaṁ daratho paridāho. Raha upādāne, rahīyatīti",
  "anya-e0805n6:551_2": "ratho, “kvaci dhātū”tiādinā halopo. Sapa akkose, sapanaṁ sapatho. Vasa nivāse, āvasanti",
  "anya-e0805n6:551_3": "etasminti āvasatho. Yu missane, yūtho, dīgho. Du gativuddhimhi, davati vaḍḍhatīti",
  "anya-e0805n6:551_4": "dumo. Hinotīti himo ussāvo. Si bandhane, sīyatīti sīmā, dīgho. Dā avakhaṇḍane, dāmo.",
  "anya-e0805n6:551_5": "Sā sāmatthe, sāmo. Ṭhā gatinivattimhi, thāmo, ṭhassa thattaṁ. Bhasa bhasmīkaraṇe,",
  "anya-e0805n6:551_6": "bhasmā, brahmādittā “syā cā”ti āttaṁ. Baha vuddhimhi, brahmā, nipātanato bro bassa.",
  "anya-e0805n6:551_7": "Usu dāhe, usmā iccādi.",
  "anya-e0805n6:552": "654.Masussa sussa ccha ra ccherā.",
  "anya-e0805n6:553": "Masuiccetassa dhātussa sussa ccharaccheraiccete ādesā honti. Masu macchere, kvippaccayo, ccharaccherādesā, maccharo, macchero.",
  "anya-e0805n6:554": "“Cchara ccherā”ti vattate.",
  "anya-e0805n6:555": "655.Āpubbacarassa ca.",
  "anya-e0805n6:556_0": "Āpubbassa caraiccetassa dhātussa ccharaccherādesā honti, casaddena cchariyādeso ca.",
  "anya-e0805n6:556_1": "Bhuso caraṇanti atthe kvippaccayo, cchariyādiādeso, rassattañca. Acchariyaṁ, accharaṁ,",
  "anya-e0805n6:556_2": "accheraṁ. Accharaṁ paharituṁ yuttantipi acchariyaṁ.",
  "anya-e0805n6:557": "656.Ala kala salehi layā.",
  "anya-e0805n6:558": "Ala kala sala iccetehi dhātūhi la yaiccete paccayā honti. Ala parisamattimhi, allaṁ, alyaṁ. Kala saṅkhyāne, kallaṁ, kalyaṁ. Sala, hula, pada gatimhi, sallaṁ, salyaṁ.",
  "anya-e0805n6:559": "“Kala salehī”ti vattate.",
  "anya-e0805n6:560": "657.Yāṇa lāṇā.",
  "anya-e0805n6:561_0": "Tehi kala salaiccetehi dhātūhi yāṇa lāṇappaccayā honti. Kalyāṇaṁ, paṭisalyāṇaṁ, kallāṇo,",
  "anya-e0805n6:561_1": "paṭisallāṇo. Yadā pana lī silesaneti dhātu, tadā “paṭisallayanaṁ, paṭisallāṇa”nti",
  "anya-e0805n6:561_2": "yuppaccayena siddhaṁ, upasaggantassa niggahītassa lattaṁ, rahādiparattā nassa ṇattaṁ,",
  "anya-e0805n6:561_3": "ekārassa “kvaci dhātū”tiādinā attañca.",
  "anya-e0805n6:562": "658.Mathissa thassa lo ca.",
  "anya-e0805n6:563": "Mathaiccetassa dhātussa thassa lādeso hoti, casaddena lappaccayo, matha viloḷane, mallo, so eva mallako, yathā hīnako.",
  "anya-e0805n6:564": "“Kiccā”ti vattate.",
  "anya-e0805n6:565": "659.Avassakādhamiṇesu ṇī ca.",
  "anya-e0805n6:566_0": "Avassaka adhamiṇaiccetesvatthesu, ṇīpaccayo hoti, kiccā cāti ṇīpaccayo, ṇalopa vuddhisilopā,",
  "anya-e0805n6:566_1": "avassaṁ me kammaṁ kātuṁ yuttosīti kārīsi me kammaṁ avassaṁ, kārino me kammaṁ avassaṁ,",
  "anya-e0805n6:566_2": "hārīsi me bhāraṁ avassaṁ.",
  "anya-e0805n6:567": "Adhamiṇe – sataṁ me iṇaṁ dātuṁ yuttosīti dāyīsi me sataṁ iṇaṁ, dhārīsi me sahassaṁ iṇaṁ iccādi, kiccappaccayā pana heṭṭhāyeva dassitā.",
  "anya-e0805n6:568": "660.Vajādīhi pabbajjādayo nipaccante.",
  "anya-e0805n6:569": "Ākatigaṇoyaṁ. Vajaiccevamādīhi dhātūhi paccayādesalopāgamanisedhaliṅgādividhinā yathābhidhānaṁ pabbajjādayo saddā nipaccante.",
  "anya-e0805n6:570_0": "Vaja gatimhi papubbo, paṭhamameva vajitabbanti atthe “bhāvakammesū”ti adhikicca “ṇyocā”ti",
  "anya-e0805n6:570_1": "ṇyappaccayo, ṇalopādi. “Pavvajya”nti rūpe sampatte iminā jjhassa jjādeso, vakāradvayassa",
  "anya-e0805n6:570_2": "bakāradvayaṁ, vuddhinisedho, itthiliṅgattañca nipaccante, pabbajjā.",
  "anya-e0805n6:571_0": "Tathā iñja kampane, iñjanaṁ ijjā. Yaja devapūjāyaṁ, yajanaṁ ijjā, “yajassādissī”ti",
  "anya-e0805n6:571_1": "ittaṁ. Añja byattigatīsu saṁpubbo, samañjanaṁ samajjā, ñjhassa jjādeso. Sada visaraṇagatyāvasānesu,",
  "anya-e0805n6:571_2": "nisīdanaṁ nisajjā. Vida ñāṇe, vijānanaṁ, vidatīti vā vijjā. Saja vissagge, vissajjanaṁ",
  "anya-e0805n6:571_3": "vissajjā. Pada gatimhi, nipajjanaṁ nipajjā.",
  "anya-e0805n6:572_0": "Hana hiṁsāgatīsu, hantabbanti atthe ṇyamhi kate “vadho vā sabbatthā”ti hanassa vadhādeso,",
  "anya-e0805n6:572_1": "jhassiminā jjhādeso ca, so vajjho, sā vajjhā. Sī saye, sayanaṁ, sayanti etthāti vā",
  "anya-e0805n6:572_2": "seyyā, vuddhi, yakārassa dvittañca. Dhā dhāraṇe saṁpubbo, sammā cittaṁ nidheti etāya,",
  "anya-e0805n6:572_3": "sayaṁ vā saddahatīti atthe “itthiyamatiyavo vā”ti appaccayo, “sandhā”ti rūpe sampatte",
  "anya-e0805n6:572_4": "iminā nakārassa dakāro, saddhā. Cara caraṇe, caraṇanti atthe ṇyappaccaye, ikārāgame",
  "anya-e0805n6:572_5": "ca kate iminā vuddhinisedho, cariyā.",
  "anya-e0805n6:573_0": "Ruja roge, rujananti atthe iminā chappaccayo, “byañjanantassa co chappaccayesu cā”ti",
  "anya-e0805n6:573_1": "dhātvantassa cakāro, rucchā, rujāti appaccayena siddhaṁ. Tathā kuca saṅkocane, chappaccayo,",
  "anya-e0805n6:573_2": "kocanaṁ kucchā. Labha lābhe, chamhi cādeso, lacchā. Rada vilekhane, racchā. Muha",
  "anya-e0805n6:573_3": "vecitte, muyhanaṁ mucchā, mucchanaṁ vā mucchā. Vasa nivāse, vacchā. Kaca dittimhi,",
  "anya-e0805n6:573_4": "kacchā. Katha kathane saṁpubbo, saddhiṁ kathananti atthe ṇyappaccayo, iminā thyassa",
  "anya-e0805n6:573_5": "cchādeso, saṁsaddassa sādeso ca, sākacchā. Tuda byathane, tucchā. Pada gatimhi, byāpajjananti",
  "anya-e0805n6:573_6": "atthe ṇyamhi kate “byāpādyā”ti rūpe sampatte iminā nipātanena dyassa jjādeso, rassattañca, byāpajjā.",
  "anya-e0805n6:574_0": "Mara pāṇacāge, marati maraṇanti ca atthe iminā tyatyuppaccayā, dhātvantalopoca, tato",
  "anya-e0805n6:574_1": "“yavata”miccādinā cakāro, macco, maccu. Sata sātacce, iminā yappaccayo, tyassa cakāro,",
  "anya-e0805n6:574_2": "saccaṁ. Tathā nata gattavināme, naccaṁ. Niti nicce, niccaṁ. Mā māne, māyā. Jana janane,",
  "anya-e0805n6:574_3": "jāyā, kana dittikantīsu, nyassa ñattaṁ, dvittañca, kaññā. Dhana dhaññe, dhaññaṁ.",
  "anya-e0805n6:574_4": "Punātīti puññaṁ, nakārāgamo iccādi.",
  "anya-e0805n6:575": "661.Vepu sī davava mu ku dā bhūhvādīhi thuttima ṇimā nibbatte.",
  "anya-e0805n6:576_0": "Vepusīdavavamuiccevamādīhi dhātūhi, ku dā bhūādito, hvādito ca yathākkamaṁ thuttimaṇimaiccete",
  "anya-e0805n6:576_1": "paccayā honti nibbattatthe. Vepu kampane, thuppaccayo, “kvaci dhātū”tiādinā akārāgamo,",
  "anya-e0805n6:576_2": "atha vā “athū”ti vattabbe saralopaṁ katvā “thū”ti vuttanti daṭṭhabbaṁ, vepena nibbatto",
  "anya-e0805n6:576_3": "vepathu. Sī saye, sayanena nibbatto sayathu. Dava davane, davena nibbatto davathu.",
  "anya-e0805n6:576_4": "Vamu uggiraṇe, vamena nibbatto vamathu.",
  "anya-e0805n6:577_0": "Kutti karaṇaṁ, tena nibbattaṁ kuttimaṁ, “ku”iti nipātanato karassa kuttaṁ. Dā dāne,",
  "anya-e0805n6:577_1": "dāti dānaṁ, tena nibbattaṁ dattimaṁ, rassattaṁ. Bhūti bhavanaṁ, tena nibbattaṁ bhottimaṁ.",
  "anya-e0805n6:577_2": "Avahuti avahanaṁ, tena nibbattaṁ ohāvimaṁ, ṇalopavuddhiāvādesā.",
  "anya-e0805n6:578": "662.Akkose namhāni.",
  "anya-e0805n6:579_0": "Akkose gammamāne namhi nipāte upapade sati dhātuto ānippaccayo hoti. Na gamitabbo",
  "anya-e0805n6:579_1": "te jamma desoti atthe ānippaccayo, kitakattā nāmamiva katvā simhi kate na gamānīti",
  "anya-e0805n6:579_2": "atthe kammadhārayasamāso, nassa attaṁ, puna samāsattā nāmamiva kate syādyuppatti,",
  "anya-e0805n6:579_3": "agamāni te jamma deso. Na kattabbaṁ te jamma kammanti akarāni te jamma kammaṁ.",
  "anya-e0805n6:580": "Namhīti kiṁ? Vipatti te. Akkoseti kiṁ? Agati te.",
  "anya-e0805n6:581": "663.Sunassunassoṇavānuvānununakhuṇānā.",
  "anya-e0805n6:582_0": "Sunaiccetassa pāṭipadikassa sambandhino unasaddassa oṇa vāna uvāna una unakha uṇa",
  "anya-e0805n6:582_1": "ā ānaiccete ādesā honti. Sunassunassa oṇādiādese, paranayane ca kate syādyuppatti,",
  "anya-e0805n6:582_2": "soṇo, soṇā, svāno, svānā, suvāno, suvānā, suno, sunā, sunakho, sunakhā, suṇo, suṇā,",
  "anya-e0805n6:582_3": "sā sāno, sānā iccādi.",
  "anya-e0805n6:583": "664.Taruṇassa susu ca.",
  "anya-e0805n6:584": "Taruṇaiccetassa saddassa susuiccādeso hoti. Casaddo aniyamattho, susu, taruṇo vā.",
  "anya-e0805n6:585": "665.Yuvassuvassuvuvānunūnā.",
  "anya-e0805n6:586": "Yuvaiccetassa pāṭipadikassa uvasaddassa uvauvānaunaūnaiccete ādesā honti. Yuvā tiṭṭhati, yuvāno tiṭṭhati, yuno tiṭṭhati, yūno tiṭṭhati.",
  "anya-e0805n6:587": "666.Chadādīhi tatraṇa.",
  "anya-e0805n6:588_0": "Chadaiccevamādīhi dhātūhi tatraṇaiccete paccayā honti. Chada apavāraṇe, “kvaci dhātū”tiādinā",
  "anya-e0805n6:588_1": "dhātvantassa takāro. Ātapaṁ chādetīti chattaṁ, chatraṁ, byañjanattaye sarūpānamekassa lopo.",
  "anya-e0805n6:589": "Cinta cintāyaṁ, cintetīti cittaṁ, nakārassa saṁyogādittā niggahītaṁ, tassa “byañjane cā”ti lopo, citraṁ, “ghaṭādīnaṁ vā”ti na vuddhi.",
  "anya-e0805n6:590": "Su abhisave, “paradvebhāvo ṭhāne”ti tassa dvittaṁ, atthe abhisavetīti suttaṁ, sutraṁ.",
  "anya-e0805n6:591": "Sūda paggharaṇe, atthe sūdetīti suttaṁ, rassattaṁ, bhujādittā dalopo, dvittañca. Su savane, suṇātīti sotaṁ, sotraṁ, vuddhi.",
  "anya-e0805n6:592": "Ni pāpaṇe, netīti nettaṁ, netraṁ. Vida maṅgalle, to dassa, pavittaṁ, pavitraṁ. Pū pavane, punātīti pavittaṁ, pavitraṁ, ikārāgamo, vuddhiavādesā ca.",
  "anya-e0805n6:593_0": "Pata gatimhi, patatīti pattaṁ, patraṁ, patato tāyatīti patto, patro. Tanu vitthāre,",
  "anya-e0805n6:593_1": "taññatīti tantaṁ, tantraṁ. Yata yatane, yattaṁ, yatraṁ. Yā pāpaṇe, yāpanā yatrā.",
  "anya-e0805n6:593_2": "Yamu uparame, yantaṁ, yantraṁ. Ada bhakkhaṇe, adatīti attaṁ, atraṁ. Yuja yoge, yujjatīti",
  "anya-e0805n6:593_3": "yottaṁ, yotraṁ, bhujādittā dhātvantalopadvittāni.",
  "anya-e0805n6:594_0": "Vatu vattane, vattaṁ, vatraṁ. Mida sinehane, mijjatīti mittaṁ, mitraṁ. Mā parimāṇe,",
  "anya-e0805n6:594_1": "mattā parimāṇaṁ, dvittarassattāni. Evaṁ punātīti putto, putro. Kala saṅkhyāne, kalattaṁ,",
  "anya-e0805n6:594_2": "kalatraṁ bhariyā. Vara saṁvaraṇe, varattaṁ, varatraṁ cammamayayottaṁ. Vepu kampane,",
  "anya-e0805n6:594_3": "vepatīti vettaṁ, vetraṁ.",
  "anya-e0805n6:595_0": "Gupa saṁvaraṇe, gottaṁ, gotraṁ, “gupādīnañcā”ti dhātvantalopo, dvittañca, gattaṁ",
  "anya-e0805n6:595_1": "vā, “kvaci dhātū”tiādinā ukārassa akāro. Dā avakhaṇḍane, dāttaṁ, dātraṁ. Hu havane,",
  "anya-e0805n6:595_2": "aggihuttaṁ. Vaha pāpaṇe, vahittaṁ, vahitraṁ. Cara caraṇe, carittaṁ, caritraṁ. Muca",
  "anya-e0805n6:595_3": "mocane, muttaṁ passāvo. Bhāsa dittimhi, bhastrā iccādi.",
  "anya-e0805n6:596": "667.Vadādīhiṇitto gaṇe.",
  "anya-e0805n6:597_0": "Vada cara varaiccevamādīhi dhātūhi ṇittappaccayo hoti gaṇe gammamāne. Vada viyattiyaṁ",
  "anya-e0805n6:597_1": "vācāyaṁ, vaditānaṁ gaṇo vādittaṁ. Cara caraṇe, caritānaṁ gaṇo cārittaṁ. Vara varaṇe,",
  "anya-e0805n6:597_2": "varitānaṁ gaṇo vārittaṁ. Atha vā caranti tasmiṁ paripūrakāritāyāti cārittaṁ. Vāritaṁ",
  "anya-e0805n6:597_3": "tāyanti ettha, etenāti vā vārittaṁ.",
  "anya-e0805n6:598": "668.Midādīhi ttitiyo.",
  "anya-e0805n6:599_0": "Mida pada ranja tanu dhāiccevamādīhi dhātūhi yathābhidhānaṁ tti tiiccete paccayā",
  "anya-e0805n6:599_1": "honti. Mijjati siniyhatīti metti, dhātvantalopo. Pajjatīti patti. Ranja rāge, ranjati",
  "anya-e0805n6:599_2": "etthāti ratti. Vitthārīyatīti tanti. Dhāretīti dhāti. Pā rakkhaṇe, pāti. Vasa nivāse, vasati.",
  "anya-e0805n6:600": "669.Usuranjadaṁsānaṁ daṁsassa daḍḍho ḍha ṭhā ca.",
  "anya-e0805n6:601_0": "Usu ranja daṁsaiccetesaṁ dhātūnaṁ antare daṁsassa daḍḍhādeso hoti, sesehi dhātūhi",
  "anya-e0805n6:601_1": "ḍha ṭhaiccete paccayā honti. Usu dāhe, ranja rāge, ḍha ṭhappaccayā, “kvaci dhātū”tiādinā",
  "anya-e0805n6:601_2": "dhātvantalopo, dvittaṁ, uḍḍho, raṭṭhaṁ. Daṁsa daṁsane, kvippaccayo, kvilopo, daṁsassa",
  "anya-e0805n6:601_3": "daḍḍhādeso ca, daḍḍhaṁ.",
  "anya-e0805n6:602": "670.Sūvusānamūvusānamato tho ca.",
  "anya-e0805n6:603": "Sū vu asaiccetesaṁ dhātūnaṁ ū u asānaṁ ataiccādeso hoti, ante thappaccayo ca.",
  "anya-e0805n6:604_0": "Sū hiṁsāyaṁ, satthaṁ. Vu saṁvaraṇe, vatthaṁ. Asa bhuvi, attho. Yadā pana sasu hiṁsāyaṁ,",
  "anya-e0805n6:604_1": "vasa acchādane, ara gatimhīti ca dhātu, tadā “samādīhi tha mā”ti thappaccayo, “kvaci",
  "anya-e0805n6:604_2": "dhātū”tiādinā dhātvantalopo, “vagge ghosā”tiādinā dvittaṁ, sasatīti satthaṁ, vasīyatīti",
  "anya-e0805n6:604_3": "vatthaṁ, arīyatīti attho.",
  "anya-e0805n6:605": "671.Ranjudādīhi dhadiddakirā kvaci ja da lopo ca.",
  "anya-e0805n6:606": "Ranja udiiccevamādīhi dhātūhi dha da idda ka iraiccete paccayā honti kvaci, dhātvantānaṁ jadānaṁ lopo ca hoti.",
  "anya-e0805n6:607_0": "Ranja rāge, dhappaccayo, jalopo ca, randhaṁ. Udi pasavanakledanesu saṁpubbo, dappaccayo,",
  "anya-e0805n6:607_1": "samuddo, uddo. Khuda pipāsāyaṁ, khuddo. Chidi dvidhākaraṇe, chiddo. Rudi hiṁsāyaṁ,",
  "anya-e0805n6:607_2": "ruddo, luddo, lo rassa. Bhadi kalyāṇe, bhaddo. Nidi kucchāyaṁ, niddā. Muda hāse,",
  "anya-e0805n6:607_3": "muddā. Dala duggatimhi, iddappaccayo, daliddo.",
  "anya-e0805n6:608": "Susa sosane, suca soke vā, kappaccayo, dhātvantassa kakāro, sukkaṁ. Vaca viyattiyaṁ vācāyaṁ, vaka ādāne vā, vakkaṁ. Saka sattimhi, sakko. Usu dāhe, ukkā.",
  "anya-e0805n6:609_0": "Vaja gatimhi, irappaccayo, appaṭihataṁ vajatīti vajiraṁ. Mada ummāde, madirā. Evaṁ",
  "anya-e0805n6:609_1": "mandiraṁ, rudhiraṁ, ruhiraṁ, ruciraṁ. Badha bandhane, badhiro, badhirā, badhiraṁ,",
  "anya-e0805n6:609_2": "timiro, timiraṁ, siro. Sara hiṁsāyaṁ, sariraṁ. “Kalilaṁ, salila”ntiādīsu lo rassa.",
  "anya-e0805n6:609_3": "Kuṭilo, kokilo iccādayo.",
  "anya-e0805n6:610": "672.Paṭitohissa heraṇa hīraṇa.",
  "anya-e0805n6:611_0": "Paṭito parassa hiiccetassa dhātussa heraṇa hīraṇaiccete ādesā honti. Hi gatimhi paṭipubbo,",
  "anya-e0805n6:611_1": "paṭipakkhe madditvā gacchatīti atthe “kvi cā”ti kvippaccayo, kvilopo, iminā heraṇa",
  "anya-e0805n6:611_2": "hīraṇaādesā, ṇalopo, “tesu vuddhī”tiādinā paṭisaddādissa vuddhi, pāṭiheraṁ, pāṭihīraṁ,",
  "anya-e0805n6:611_3": "yadā pana hara haraṇeti dhātu, tadā paṭipakkhe haratīti “pāṭihāriya”miti ṇyenapi siddhaṁ.",
  "anya-e0805n6:612": "673.Kaḍyādīhi ko.",
  "anya-e0805n6:613": "Kaḍiiccevamādīhi dhātūhi kappaccayo hoti.",
  "anya-e0805n6:614_0": "Kaḍi chedane, kappaccaye kate “kvaci dhātū”tiādinā, “niggahītañcā”ti vā ikārānubandhassa",
  "anya-e0805n6:614_1": "dhātussa niggahītāgamo, kalopo ca, niggahītassa vaggantattaṁ, kaṇḍo usu, parimāṇañca.",
  "anya-e0805n6:614_2": "Evaṁ ghaṭi ghaṭṭane, ghaṇṭo, ghaṇṭā vā. Vaṭi āvattane, vaṭi dhāraṇabandhanasaṅghātesu",
  "anya-e0805n6:614_3": "vā, vaṇṭo. Karaḍi bhājanatthe, karaṇḍo. Maḍi maṇḍanatthe, maṇḍo. Saḍi gumbatthe,",
  "anya-e0805n6:614_4": "saṇḍo. Bhaḍi bhaṇḍatthe, bhaṇḍaṁ. Paḍi liṅgavekallatthe, paṇḍo, so eva paṇḍako. Daḍi",
  "anya-e0805n6:614_5": "āṇāyaṁ, daṇḍo. Raḍi hiṁ sāyaṁ, raṇḍo. Taḍi calanatthe, vitaṇḍo. Caḍi caṇḍatthe, caṇḍo.",
  "anya-e0805n6:614_6": "Gaḍi sanniccaye, gaṇḍo. Aḍi aṇḍatthe, aṇḍo. Laḍi jigucchāyaṁ, laṇḍaṁ. Meḍi kuṭilatthe,",
  "anya-e0805n6:614_7": "meṇḍo, meṇḍako vā. Eraḍi hiṁsāyaṁ, eraṇḍo. Khaḍi chedanatthe, khaṇḍo. Madi hāse,",
  "anya-e0805n6:614_8": "mando. Idi paramissariye, indo. Cadi icchākantīsu, cando. Khura chedane, khuro iccādi.",
  "anya-e0805n6:615": "“Ko”ti vattate.",
  "anya-e0805n6:616": "674.Khādāmagamānaṁkhandhandhagandhā.",
  "anya-e0805n6:617_0": "Khāda ama gamuiccetesaṁ dhātūnaṁ khandha andha gandhaiccete ādesā honti, kappaccayo",
  "anya-e0805n6:617_1": "ca hoti. Khāda bhakkhane, jātijarāmaraṇādīhi saṁsāradukkhehi khajjatīti khandho.",
  "anya-e0805n6:617_2": "Ama roge, andho. Gamu, sappa gatimhi, gandho. Kvaciggahaṇena kalopābhāve khandhako,",
  "anya-e0805n6:617_3": "andhako, gandhako. Atha vā rāsaṭṭhena khandho. Gandha sūcane, attano nissayassa gandhanato sūcanato gandho.",
  "anya-e0805n6:618": "675.Paṭādīhyalaṁ.",
  "anya-e0805n6:619_0": "Paṭaiccevamādīhi dhātūhi, pāṭipadikehi ca alappaccayo hoti. Aṭa, paṭa gatimhi, paṭe",
  "anya-e0805n6:619_1": "alaṁ samatthanti atthe iminā alappaccayo, “si”nti amādeso, paṭalaṁ, paṭalāni. Tathā",
  "anya-e0805n6:619_2": "kala kalale, kalalaṁ. Kusa chedanabhūta dāna sañcayesu, kusalaṁ, yadā pana sala lū",
  "anya-e0805n6:619_3": "lāiti dhātu, tadā kucchitānaṁ salanato, kusānaṁ lavanato, kuso viya lavanato vā kusena",
  "anya-e0805n6:619_4": "lātabbattā kusalanti appaccayena kappaccayena vā rūpasiddhi veditabbā.",
  "anya-e0805n6:620_0": "Kada made, kadalaṁ. Bhaganda secane, bhagandalaṁ. Mekha kaṭivicitte, mekhalaṁ, mekhalā",
  "anya-e0805n6:620_1": "vā. Vakka rukkhatace, vakkalaṁ. Takka rukkhasilese, takkalaṁ. Palla ninnaṭṭhāne,",
  "anya-e0805n6:620_2": "pallalaṁ. Sadda harite, saddalaṁ, paralopo. Mūla patiṭṭhāyaṁ, mulālaṁ, rassattaṁ.",
  "anya-e0805n6:620_3": "Bila nissaye, bilālaṁ. Vida sattāyaṁ, vidālaṁ. Caḍi caṇḍikke, caṇḍālo, dīghattaṁ.",
  "anya-e0805n6:620_4": "Vā gatigandhanesu, vālaṁ. Vasa acchādane, vasalo. Paci vitthāre, pacalo, pañcālo,",
  "anya-e0805n6:620_5": "pañcannaṁ rājūnaṁ alantipi pañcālo. Maca core, macalo. Musa theyye, musalo.",
  "anya-e0805n6:621": "Gotthu vaṁse, gotthulo. Puthu vitthāre, puthulo. Bahu saṅkhyāne, bahulaṁ, paralopo. Yadā pana lā ādāne iti dhātu, tadā gotthuṁ lātīti gotthulo. Evaṁ puthulo, bahulaṁ.",
  "anya-e0805n6:622_0": "Maṅga maṅgalye, maṅgalaṁ. Baha vuddhimhi, bahalaṁ. Kamba sañcalane, kambalaṁ. Sabi",
  "anya-e0805n6:622_1": "maṇḍale, sambalaṁ, niggahītāgamo, sabalo vā. Agga gatikoṭille, aggalaṁ. Maḍi bhūsāyaṁ,",
  "anya-e0805n6:622_2": "maṇḍalaṁ. Kuḍi dāhe, kuṇḍalaṁ iccādi.",
  "anya-e0805n6:623": "676.Puthassa puthupathāmo vā.",
  "anya-e0805n6:624_0": "Puthaiccetassa dhātussa puthu pathaiccete ādesā honti, amappaccayo ca hoti vā, kvacatthoyaṁ",
  "anya-e0805n6:624_1": "vāsaddo. Putha vitthāre, patthaṭāti atthe kvippaccayo, iminā puthassa puthupathādesā,",
  "anya-e0805n6:624_2": "kvilopo. Itthiyaṁ īpaccayo, “o sare cā”ti sutte casaddena avādeso, puthavī, pathavī,",
  "anya-e0805n6:624_3": "padhavī, thassa vattaṁ, amappaccaye pathādeso, pathamo.",
  "anya-e0805n6:625": "677.Sasvādīhi tudavo.",
  "anya-e0805n6:626_0": "Sasuiccevamādīhi dhātūhi tu duiccete paccayā honti. Sasu hiṁsāgatīsu, tuppaccayo,",
  "anya-e0805n6:626_1": "“kvaci dhātū”tiādinā dhātvantassa takāro, sattu. Jana janane, jattu. Dada dāne, daddu",
  "anya-e0805n6:626_2": "kuṭṭhaviseso. Ada bhakkhaṇe, addu. Madaummāde, maddu iccādi.",
  "anya-e0805n6:627": "678.Jhādīhiīvaro.",
  "anya-e0805n6:628": "Cipādhāiccevamādīhi dhātūhi īvarappaccayo hoti. Ci caye, cīyatīti cīvaraṁ. Pā pāne, pātīti pīvaro pīno. Dhā dhāraṇe, dhīvaro kevaṭṭo.",
  "anya-e0805n6:629": "679.Munādīhi ci.",
  "anya-e0805n6:630_0": "Munādīhi dhātūhi ippaccayo hoti, casaddena pāṭipadikehi ca. Muna ñāṇe, munātīti muni,",
  "anya-e0805n6:630_1": "vādhikārā na vuddhi. Yata yatane, yatatīti yati. Agga gatikoṭille, aggi. Pata gatimhi,",
  "anya-e0805n6:630_2": "pati. Suca socakammani, suci. Ruca dittimhi, ruci. Isa pariyesane, sīlādiguṇe esatīti",
  "anya-e0805n6:630_3": "isi. Ku sadde, kavi, vuddhi, avādeso ca. Ru sadde, ravi, dadhi, kuṭi. Asu khepane,",
  "anya-e0805n6:630_4": "asi. Rāja dittimhi, rāji. Gapu, sappa gatimhi, sappi. Acca pūjāyaṁ, acci. Juta dittimhi,",
  "anya-e0805n6:630_5": "joti, nandi, dīpi, kimi, akārassa ittaṁ. Tamu kaṅkhāyaṁ, timi. Budha bodhane, bujjhatīti",
  "anya-e0805n6:630_6": "bodhi. Kasa vilekhane, kasi. Kapi calane, kapi, kali, bali, masi, dhani, hari, ari, giri iccādayo.",
  "anya-e0805n6:631": "Pāṭipadikato pana mahāli, bhaddāli, maṇi, araṇi, taraṇi, dharaṇi, saraṇi, dhamaṇi, avani, asani, vasani iccādi.",
  "anya-e0805n6:632": "680.Vidādīhyūro.",
  "anya-e0805n6:633_0": "Vidaiccevamādīhi dhātūhi ūrappaccayo hoti. Vida lābhe, vandituṁ alaṁ anāsannattāti",
  "anya-e0805n6:633_1": "atthe ūrappaccayo. Vidūro, vijjūro vā, vidūre jāto vedūro maṇi. Vala,valla sādhāraṇabandhanesu,",
  "anya-e0805n6:633_2": "vallūro. Masa āmasane, masūro. Sida siṅgāre, sindūro, niggahītāgamo. Du gatimhi,",
  "anya-e0805n6:633_3": "dūro. Ku sadde, kūro. Kapu hiṁsātakkalagandhesu, kappūro, dvittaṁ. Maya gatimhi,",
  "anya-e0805n6:633_4": "mayūro, mahiyaṁ ravatīti vā mayūroti.",
  "anya-e0805n6:634": "“Vaṇṇāgamo vaṇṇavipariyayo ca,",
  "anya-e0805n6:635": "Dve cāpare vaṇṇavikāranāsā;",
  "anya-e0805n6:636": "Dhātussa catthātisayena yogo,",
  "anya-e0805n6:637": "Taduccate pañcavidhaṁ nirutta”nti –",
  "anya-e0805n6:638": "Vuttaniruttilakkhaṇānusārena “tesu vuddhī”tiādinā, “kvaci dhātū”tiādinā ca rūpasiddhi veditabbā.",
  "anya-e0805n6:639": "Udi pasavanakledanesu, unditumalaṁ samatthoti undūro. Khajja bhakkhaṇe, khādituṁ alanti khajjūro. Kura akkose, akkositumalanti kurūro. Su hiṁsāyaṁ, sūro.",
  "anya-e0805n6:640": "681.Hanādīhi ṇunutavo.",
  "anya-e0805n6:641_0": "Hanaiccevamādīhi dhātūhi ṇu nu tuiccete paccayā honti. Ṇuppaccaye hana hiṁsāgatīsu,",
  "anya-e0805n6:641_1": "hanatīti haṇu. Jana janane, jāyatīti jāṇu, dhātvantalopo, dīgho. Bhā dittimhi, bhātīti",
  "anya-e0805n6:641_2": "bhāṇu. Ri santāne, rayatīti reṇu rajo. Khanu avadāraṇe, khanti, khaññatīti vā khāṇu.",
  "anya-e0805n6:641_3": "Ama gatyādīsu, amatīti aṇu, dhātvantalopo.",
  "anya-e0805n6:642": "Nuppaccaye – ve tantasantāne, vāyatīti venu, veṇu vā. Dhe pāne, dhāyati vacchaṁ pāyetīti dhenu, bhātīti bhānu.",
  "anya-e0805n6:643_0": "Tuppaccaye – dhā dhāraṇe, kriyaṁ, lakkhaṇaṁ vā dhāretīti dhātu. Si bandhane, sīyati",
  "anya-e0805n6:643_1": "bandhīyatīti setu. Kī dhanaviyoge, ki unnatimhi, uddhaṁ gacchatīti ketu. Hi gatimhi,",
  "anya-e0805n6:643_2": "hinotīti hetu. Jana janane, jāyatīti jantu. Tanu vitthāre, tanotīti tantu. Vasa nivāse,",
  "anya-e0805n6:643_3": "vasati ettha phalaṁ tadāyattavuttitāyāti vatthu, “kvaci dhātū”tiādinā satakārasaṁyogassa tthādeso.",
  "anya-e0805n6:644": "682.Kuṭādīhiṭho.",
  "anya-e0805n6:645_0": "Kuṭādīhi dhātūhi ṭhappaccayo hoti. Kuṭa chedane, kuṭati chindatīti kuṭṭho byādhi.",
  "anya-e0805n6:645_1": "Kusa chedanapūraṇagandhesu, kusatīti koṭṭho udaraṁ, dhātvantalopadvittāni. Kaṭamaddane,",
  "anya-e0805n6:645_2": "kaṭati maddatīti kaṭṭhaṁ. Kaṇa nimīlane, kaṇṭho.",
  "anya-e0805n6:646": "683.Manupūrasuṇādīhi ussanusisā.",
  "anya-e0805n6:647": "Manu pūra suṇaiccevamādīhi dhātūhi, pāṭipadikehi ca ussanusaisaiccete paccayā honti.",
  "anya-e0805n6:648": "Manu bodhane, ussa nusā, manate jānātīti manusso, mānuso vā, dhātvantassa āttaṁ.",
  "anya-e0805n6:649": "Pūra dānapūraṇesu, pūratīti puriso, rassattaṁ, poso, rakārikārānaṁ lopo, vuddhi ca, pure ucce ṭhāne setīti puriso.",
  "anya-e0805n6:650_0": "Suṇa hiṁsākulasandhānesu, suṇati kulaṁ sandahatīti suṇisā. Ku kucchite, kavīyatīti",
  "anya-e0805n6:650_1": "karīsaṁ malaṁ, kussa karattaṁ, dīgho ca. Su hiṁsāyaṁ, andhakāravidhamanena sattānaṁ",
  "anya-e0805n6:650_2": "bhayaṁ hiṁsatīti sūriyo, rakārāgamo, sakārassa yattañca. Maha pūjāyaṁ, mahatīti mahiso,",
  "anya-e0805n6:650_3": "mahiyaṁ setītipi mahiso. Si bandhane, sīyati bandhīyatīti sīsaṁ iccādi.",
  "anya-e0805n6:651": "684.Akkharehi kāra.",
  "anya-e0805n6:652_0": "Akkharehi akkharavācakehi vaṇṇehi kārappaccayo hoti. Taddhitādisutte caggahaṇena",
  "anya-e0805n6:652_1": "nāmabyapadese syādyuppatti, akāro, akāraṁ, akārena iccādi, ākāro, okāro, kakāro,",
  "anya-e0805n6:652_2": "yakāro, hakāro, ḷakāro. Evakārādīsu pana karīyati uccārīyatīti kāro saddo, eva ca",
  "anya-e0805n6:652_3": "so kāro cāti evakāro. Evaṁ dhikāro, huṁkāro, sādhukāro.",
  "anya-e0805n6:653": "Ikāro dhātuniddese, vikaraṇandhitoti ca;",
  "anya-e0805n6:654": "Bhavantettha gamissādi, hanatyādīti ñāpakā.",
  "anya-e0805n6:655": "Uṇādippaccayantanayo.",
  "anya-e0805n6:656": "Tabbādī ṇādayo niṭṭhā, tave tunādayo tathā;",
  "anya-e0805n6:657": "Mānantādi uṇādīti, chaddhā kitakasaṅgaho.",
  "anya-e0805n6:658": "Iti padarūpasiddhiyaṁ kibbidhānakaṇḍo",
  "anya-e0805n6:659": "Sattamo.",
  "anya-e0805n6:660": "Nigamana",
  "anya-e0805n6:661": "Sandhi nāmaṁ kārakañca, samāso taddhitaṁ tathā;",
  "anya-e0805n6:662": "Ākhyātaṁ kitakaṁ kaṇḍā, sattime rūpasiddhiyaṁ.",
  "anya-e0805n6:663": "Tedhā sandhiṁ catuddhā padamapi catudhā pañcadhā nāmikañca,",
  "anya-e0805n6:664": "Byāsā chakkārakaṁ chassamasanamapi chabbhedato taddhitañca;",
  "anya-e0805n6:665": "Ākhyātaṁ aṭṭhadhā chabbidhamapi kitakaṁ paccayānaṁ pabhedā,",
  "anya-e0805n6:666": "Dīpentī rūpasiddhī ciramidha janatābuddhivuḍḍhiṁ karotu.",
  "anya-e0805n6:667": "Vikhyātānandatheravhayavaragurunaṁ tambapaṇṇiddhajānaṁ,",
  "anya-e0805n6:668": "Sisso dīpaṅkarākhyaddamiḷavasumatī dīpaladdhappakāso;",
  "anya-e0805n6:669": "Bālādiccādivāsadvitayamadhivasaṁ sāsanaṁ jotayī yo,",
  "anya-e0805n6:670": "Soyaṁ buddhappiyavho yati imamujukaṁ rūpasiddhiṁ akāsi.",
  "anya-e0805n6:671": "Iti padarūpasiddhipakaraṇaṁ niṭṭhitaṁ."
}