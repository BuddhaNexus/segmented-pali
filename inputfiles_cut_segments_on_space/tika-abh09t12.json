{
  "tika-abh09t12:0": "6. Yamakamātikā",
  "tika-abh09t12:1": "Mūlayamakamātikatthavaṇṇanā",
  "tika-abh09t12:2_0": "Idāni yamakamātikāya saṁvaṇṇanānayo hoti. Sā panesā mūlayamakamātikā khandhaāyatanadhātusaccasaṅkhāraanusayacittadhammaindriyayamakamātikāti",
  "tika-abh09t12:2_1": "dasavidhā hoti. Kenaṭṭhena cettha yamakanti? Yugaḷaṭṭhena. Yugaḷaṁ hi ‘‘yamakapāṭihāriyaṁ’’,",
  "tika-abh09t12:2_2": "‘‘yamakasālā’’tiādīsu ‘‘yamaka’’nti vuccati, iti yugaḷasaṅkhātānaṁ yamakānaṁ vasena",
  "tika-abh09t12:2_3": "desitattā imesu dasasu ekekampi, etesaṁ vibhajanattā niddesopi, sabbesaṁ samūhattā",
  "tika-abh09t12:2_4": "pakaraṇampi yamakaṁ nāma. Idha panetā niddesayamakaṁ upādāya ‘‘yamakamātikā’’tveva",
  "tika-abh09t12:2_5": "vuttā, tāsaṁ pana dasannaṁ yamakamātikānaṁ mūlayamakamātikā ādi. Tatthāpi ‘‘ye keci",
  "tika-abh09t12:2_6": "kusalā dhammā, sabbe te kusalamūlā. Ye vā pana kusalamūlā, sabbe te dhammā kusalā’’ti",
  "tika-abh09t12:2_7": "idaṁ yamakaṁ ādi. Tassa kusalamūlasaṅkhātānaṁ dvinnaṁ atthānaṁ vasena atthayamakanti",
  "tika-abh09t12:2_8": "vā, tesaññeva atthānaṁ anulomato paṭilomato pavattapāḷidhammavasena dhammayamakanti",
  "tika-abh09t12:2_9": "vā, anulomapaṭilomato pavattapucchāvasena pucchāyamakanti vā tidhā yamakabhāvo veditabbo.",
  "tika-abh09t12:2_10": "Sesesupi eseva nayo.",
  "tika-abh09t12:3_0": "Idāni imesaṁ yamakānaṁ vasena desitāya imissā mūlayamakamātikāya tāva nayayamakapucchāatthavārappabhedavasena",
  "tika-abh09t12:3_1": "pāḷivavatthānaṁ evaṁ veditabbaṁ – kusalattikamātikāya hi ‘‘kusalā dhammā’’ti idaṁ",
  "tika-abh09t12:3_2": "ādipadaṁ nissāya mūlanayo mūlamūlanayo mūlakanayo mūlamūlakanayoti ime cattāro nayā",
  "tika-abh09t12:3_3": "honti. Tesu ekekasmiṁ naye mūlayamakaṁ ekamūlayamakaṁ aññamaññamūlayamakanti tīṇi",
  "tika-abh09t12:3_4": "tīṇi yamakānīti dvādasa yamakāni. Ekekasmiṁ yamake anulomapaṭilomavasena dve dve",
  "tika-abh09t12:3_5": "pucchāti catuvīsati pucchā, ekekapucchāya sanniṭṭhānasaṁsayavasena dve dve atthāti",
  "tika-abh09t12:3_6": "aṭṭhacattālīsa atthā.",
  "tika-abh09t12:4_0": "Tattha ye keci kusalāti kusalesu ‘‘kusalā nu kho, na kusalā nu kho’’ti sandehābhāvato",
  "tika-abh09t12:4_1": "imasmiṁ pade sanniṭṭhānattho veditabbo. Sabbe te kusalamūlāti ‘‘sabbe te kusalā dhammā",
  "tika-abh09t12:4_2": "kusalamūlā nu kho, na nu kho’’ti evaṁ vimativasena pucchitattā imasmiṁ pade saṁsayattho",
  "tika-abh09t12:4_3": "veditabbo. So ca kho veneyyānaṁ saṁsayaṭṭhāne saṁsayaṁ dīpetvā taṁvinodanatthaṁ bhagavatā",
  "tika-abh09t12:4_4": "vutto, tathāgatassa pana saṁsayaṭṭhānaṁ nāma natthi. Ito paresupi pucchāpadesu eseva",
  "tika-abh09t12:4_5": "nayo. Yathā ca kusalapadaṁ nissāya ime catunayādayo honti, akusalapadaṁ nissāyapi",
  "tika-abh09t12:4_6": "tatheva, abyākatapadaṁ nissāyapi tatheva, kusalādīni tīṇipi padāni ekato katvā niddiṭṭhaṁ",
  "tika-abh09t12:4_7": "nāmapadaṁ nissāya tathevāti kusalattikamātikāya catūsu padesu sabbepi soḷasa nayā,",
  "tika-abh09t12:4_8": "aṭṭhacattālīsa yamakāni, channavuti pucchā, dvānavutisataṁ atthā ca uddesavasena",
  "tika-abh09t12:4_9": "vuttāti veditabbā. Ettāvatā mūlavāro hetuvāro nidānavāro sambhavavāro pabhavavāro",
  "tika-abh09t12:4_10": "samuṭṭhānavāro āhāravāro ārammaṇavāro paccayavāro samudayavāroti sabbepi dasa vārā",
  "tika-abh09t12:4_11": "honti. Tattha mūlavāre āgataparicchedeneva avasesesupi nayādayo veditabbā. Pāḷi panettha",
  "tika-abh09t12:4_12": "atisaṁkhittā. Iti sabbesupi dasasu vāresu saṭṭhisataṁ nayā, asītiadhikāni cattāri",
  "tika-abh09t12:4_13": "yamakasatāni, saṭṭhiadhikāni nava pucchāsatāni, vīsādhikāni ekūnavīsati atthasatāni",
  "tika-abh09t12:4_14": "ca uddiṭṭhānīti veditabbāni.",
  "tika-abh09t12:5_0": "Evamettha nayayamakapucchā atthavārappabhedavasena pāḷivavatthānaṁ viditvā idāni",
  "tika-abh09t12:5_1": "tassā anuttānapadatthānusāreneva vibhaṅganayasahito saṅkhepatthavaṇṇanānayo evaṁ",
  "tika-abh09t12:5_2": "veditabbo – tattha ye kecīti anavasesavacanaṁ. Kusalā dhammāti anavajjasukhavipākā",
  "tika-abh09t12:5_3": "nissattasabhāvā. Sabbe te kusalamūlāti kiṁ te sabbeyeva kusalamūlā hontīti pucchā.",
  "tika-abh09t12:5_4": "Imāni pana vissajjanamātikāya natthi. Yamakamātikāya hi sabbattha pucchāpadāneva",
  "tika-abh09t12:5_5": "uddhaṭāni, na vissajjanānīti. Vissajjanāni pana niddeseyeva vuttāni, tasmā sabbattha",
  "tika-abh09t12:5_6": "niddesanayeneva vissajjanamukhaṁ dassayissāma. Imissāva ‘‘ye keci kusalā dhammā,",
  "tika-abh09t12:5_7": "sabbe te kusalamūlā’’ti pucchāya vibhaṅganayena idaṁ vissajjanamukhaṁ. ‘‘Tīṇeva kusalamūlāni,",
  "tika-abh09t12:5_8": "avasesā kusalā dhammā na kusalamūlā’’ti tassā cāyamattho – na te sabbe kusalā dhammā",
  "tika-abh09t12:5_9": "kusalamūlāni honti, alobhādīni pana tīṇeva kusalamūlānīti. Ye vā pana kusalamūlā",
  "tika-abh09t12:5_10": "tayo alobhādayo kusalānaṁ mūlāti vuttā, sabbe te kusalā dhammāti kiṁ te sabbe tayopi",
  "tika-abh09t12:5_11": "dhammā kusalāti pucchā. Tassā niddese ‘‘āmantā’’ti vissajjanaṁ. Tassa tesaṁ tiṇṇaṁ",
  "tika-abh09t12:5_12": "mūlānaṁ kusalabhāvampi sampaṭicchāmīti attho. Ayaṁ tāva mūlanaye mūlayamakanayo.",
  "tika-abh09t12:6_0": "Ekamūlayamake pana sabbe te kusalamūlena ekamūlāti gaṇanaṭṭhena ekamūlakaṁ aggahetvā",
  "tika-abh09t12:6_1": "samānatthena gahetabbā, ayaṁ hettha attho – ‘‘sabbe te kusalamūlena ekaṁ samānaṁ",
  "tika-abh09t12:6_2": "mūlaṁ etesanti ekamūlā’’ti. Yaṁ phassassa mūlaṁ, kiṁ tadeva vedanādīnanti ayaṁ pucchā.",
  "tika-abh09t12:6_3": "Atha nesaṁ tathābhāvaṁ sampaṭicchanavasena ‘‘āmantā’’ti vibhaṅge vissajjanaṁ. Ye",
  "tika-abh09t12:6_4": "vā pana kusalamūlena ekamūlā, sabbe te dhammā kusalāti pucchā. Tassā pana kusalacittasamuṭṭhānaṁ",
  "tika-abh09t12:6_5": "rūpaṁ kusalamūlena ekamūlameva, na kusalaṁ, phassādidhammajātaṁ pana kusalamūlena",
  "tika-abh09t12:6_6": "ekamūlañceva kusalañcāti idaṁ vissajjanaṁ. Yatheva hi phassādīnaṁ alobhādayo suppatiṭṭhitabhāvasādhanena",
  "tika-abh09t12:6_7": "hetupaccayattā mūlaṁ, tathā taṁsamuṭṭhānarūpassāpīti taṁrūpampi arūpadhammehi saddhiṁ",
  "tika-abh09t12:6_8": "samānamūlanti vuccati, na pana kusalaṁ anavajjasukhavipākattābhāvā. Ekamūlayamakanayo.",
  "tika-abh09t12:7_0": "Aññamaññamūlayamake pana ‘‘ye keci kusalā’’ti apucchitvā ‘‘ye keci kusalamūlena ekamūlā’’ti",
  "tika-abh09t12:7_1": "pucchā katā. Kasmā? Imināpi byañjanena tassevatthassa sambhavadassanatthaṁ, kusalasamuṭṭhānarūpassāpi",
  "tika-abh09t12:7_2": "sampiṇḍanatthañca. Aññamaññamūlāti sabbeva te kiṁ aññamaññassa hetupaccayaṭṭhena",
  "tika-abh09t12:7_3": "mūlāni hontīti pucchā. Tassā yāni dve tīṇi mūlāni ekato uppajjanti, tāneva ekamūlāni",
  "tika-abh09t12:7_4": "ceva aññamaññamūlāni ca, avasesā kusalamūlasahajātā rūpārūpadhammā kusalamūlena ekamūlāva,",
  "tika-abh09t12:7_5": "na ca aññamaññamūlāti vissajjanaṁ. Tasseva paṭilomanaye sabbe te aññamaññamūlā alobhādayo",
  "tika-abh09t12:7_6": "kusalāti pucchā. Āmantāti vissajjanaṁ. Mūlanayo.",
  "tika-abh09t12:8_0": "Yathā ca mūlanaye mūlayamakaekamūlayamakaaññamaññamūlayamakavasena chabbidhā pucchāvissajjananayā",
  "tika-abh09t12:8_1": "vuttā, evaṁ mūlamūlanayādīsupi veditabbā. Ayaṁ panettha viseso – sabbe te kusalamūlamūlāti",
  "tika-abh09t12:8_2": "sabbe te kusalamūlasaṅkhātā mūlā, kusalamūlamūlātveva attho. Ekamūlamūlāti samānaṭṭhena",
  "tika-abh09t12:8_3": "ekameva mūlamūlaṁ etesanti ekamūlamūlā, samānamūlamūlātveva attho. Aññamaññamūlamūlāti",
  "tika-abh09t12:8_4": "aññamaññassa mūlaṁ aññamaññamūlaṁ, taṁ hetupaccayaṭṭhena mūlaṁ etesanti aññamaññamūlamūlā,",
  "tika-abh09t12:8_5": "aññamaññamūlamūlātveva attho. Sesaṁ tādisamevāti. Mūlamūlanayo.",
  "tika-abh09t12:9_0": "Mūlakanaye pana sabbe te kusalamūlakāti sabbe te kusalā hetupaccayaṭṭhena kusalabhūtaṁ",
  "tika-abh09t12:9_1": "mūlaṁ etesanti kusalamūlakāti pucchā. Āmantāti vissajjanaṁ. ‘‘Ye vā pana kusalamūlakā,",
  "tika-abh09t12:9_2": "sabbe te dhammā kusalā’’ti pucchā. Yaṁ rūpaṁ, taṁ ṭhapetvā sesaṁ kusalanti vissajjanaṁ,",
  "tika-abh09t12:9_3": "sesaṁ tādisamevāti. Mūlakanayo.",
  "tika-abh09t12:10": "Mūlamūlakanaye pana kusalamūlamūlakāti kusalamūlasaṅkhātaṁ mūlaṁ etesanti kusalamūlamūlakā. Sesaṁ tādisamevāti.",
  "tika-abh09t12:11_0": "Ayaṁ tāva kusalapadesu pucchāvissajjananayo. Akusalapadādīsupi eseva nayo. Ayaṁ pana",
  "tika-abh09t12:11_1": "viseso – akusalapadamūlesu ekamūlayamake ‘‘ye keci akusalā dhammā, sabbe te akusalamūlena",
  "tika-abh09t12:11_2": "ekamūlā’’ti paṭhamapucchāya ‘‘ahetukaṁ akusalaṁ akusalamūlena ekamūla’’nti niddese",
  "tika-abh09t12:11_3": "vissajjanaṁ kataṁ. Tattha ahetukaṁ akusalanti dvīsu mohamūlacittesu mohaṁ sandhāya",
  "tika-abh09t12:11_4": "vuttaṁ, abyākatapadamūlesu ekamūlayamake ‘‘ye keci abyākatā dhammā, sabbe te abyākatamūlena",
  "tika-abh09t12:11_5": "ekamūlā’’ti pucchāya ‘‘ahetukaṁ abyākataṁ ṭhapetvā sesā abyākatamūlena ekamūlakā’’ti",
  "tika-abh09t12:11_6": "vissajjanaṁ. Tattha ahetukaṁ abyākatanti aṭṭhārasāhetukacittuppādā, rūpaṁ, nibbānañca.",
  "tika-abh09t12:11_7": "Ettha ca kiñcāpi sahetukaabyākatacittasamuṭṭhānarūpampi abyākatamūlena ekamūlameva,",
  "tika-abh09t12:11_8": "taṁ pana abbohārikaṁ katvā niddese ekato labbhamānakavasenapetaṁ vissajjanaṁ katanti veditabbaṁ.",
  "tika-abh09t12:12_0": "Nāmapadamūlesu ca ‘‘ye keci nāmā dhammā, sabbe te nāmamūlā’’ti pucchāya ‘‘naveva",
  "tika-abh09t12:12_1": "nāmamūlāni, avasesā nāmā dhammā, na nāmamūlā’’ti vissajjanaṁ. Ekamūlanaye panettha",
  "tika-abh09t12:12_2": "‘‘ye keci nāmā dhammā, sabbe te nāmamūlena ekamūlā’’ti pucchā. ‘‘Ahetukaṁ nāmaṁ ṭhapetvā",
  "tika-abh09t12:12_3": "sesaṁ nāmamūlena ekamūla’’nti vissajjanaṁ. Tattha ahetukacittuppādavicikicchuddhaccasampayuttamohanibbānavasena",
  "tika-abh09t12:12_4": "ahetukaṁ nāmaṁ veditabbaṁ. Sesaṁ sabbattha kusalapade vuttānusārena suviññeyyamevāti. Ayaṁ mūlavāre nayo.",
  "tika-abh09t12:13_0": "Ito paresu hetuvārādīsu navasu vāresu mūlavārasadisova sabbattha saṁvaṇṇanānayo.",
  "tika-abh09t12:13_1": "Hetuādipadamattameva hettha viseso, tāni ca mūla-saddapariyāyato alobhādihetukāneva.",
  "tika-abh09t12:13_2": "Alobhādayo hi sahajātadhammasaṅkhātassa attano phalassa patiṭṭhānaṭṭhena mūlaṁ. Tassa",
  "tika-abh09t12:13_3": "nipphādanatthaṁ hinoti pavattatīti hetu, ‘‘handa naṁ gaṇhathā’’ti dassentaṁ viya",
  "tika-abh09t12:13_4": "attano phalaṁ nidetīti nidānaṁ. Etasmā phalaṁ sambhavatīti sambhavo. Pabhavatīti",
  "tika-abh09t12:13_5": "pabhavo. Samuṭṭhāti taṁ ettha, etenāti vā samuṭṭhānaṁ. Taṁ āharatīti āhāro. Apaṭikkhipitabbaṭṭhena",
  "tika-abh09t12:13_6": "tena ālambīyatīti ālambaṇaṁ. Etaṁ paṭicca taṁ etīti paccayo. Etasmā taṁ samudetīti",
  "tika-abh09t12:13_7": "samudayo. Sabbaṁ kāraṇapariyāyena vuttā ‘‘mūlaṁ hetu nidānañcā’’ti gāthā dasannampi",
  "tika-abh09t12:13_8": "vārānaṁ uddānagāthā nāma. Ayaṁ mūlayamakamātikatthavaṇṇanānayo.",
  "tika-abh09t12:14": "Khandhayamakamātikatthavaṇṇanā",
  "tika-abh09t12:15_0": "Khandhayamakapāḷiyā pana pāḷivavatthānaṁ tāva evaṁ veditabbaṁ – ‘‘pañcakkhandhā’’ti",
  "tika-abh09t12:15_1": "padaṁ ādiṁ katvā yāva ‘‘na khandhā na saṅkhārā’’ti padaṁ, tāva pavattā ayaṁ khandhayamakamātikā",
  "tika-abh09t12:15_2": "nāma. Sā paṇṇattivārassa ‘‘uddesavāro’’tipi ‘‘pucchāvāro’’tipi vuccati. So ca padasodhanavāro",
  "tika-abh09t12:15_3": "padasodhanamūlacakkavāro suddhakhandhavāro suddhakhandhamūlacakkavāroti catūhi nayavārehi",
  "tika-abh09t12:15_4": "paṭimaṇḍito. Tattha ‘‘rūpaṁ rūpakkhandho, rūpakkhandho rūpa’’ntiādinā nayena padameva",
  "tika-abh09t12:15_5": "sodhetvā gato padasodhanavāro nāma. So anulomapaṭilomavasena duvidho hoti . Tassa",
  "tika-abh09t12:15_6": "anulomavāre ‘‘rūpaṁ rūpakkhandho, rūpakkhandho rūpa’’ntiādīni pañca yamakāni. Paṭilomavārepi",
  "tika-abh09t12:15_7": "‘‘na rūpaṁ na rūpakkhandho, na rūpakkhandho na rūpa’’ntiādinā pañca vārā.",
  "tika-abh09t12:16_0": "Tato paraṁ tesaññeva padasodhanavāre sodhitānaṁ khandhānaṁ ‘‘rūpaṁ rūpakkhandho,",
  "tika-abh09t12:16_1": "khandhā vedanākkhandho’’tiādinā nayena ekekakhandhamūlakāni cattāri cattāri cakkāni",
  "tika-abh09t12:16_2": "bandhitvā gato padasodhanamūlakānaṁ cakkānaṁ atthitāya padasodhanamūlacakkavāro nāma.",
  "tika-abh09t12:16_3": "Sopi anulomapaṭilomavasena duvidho hoti. Tassa anulomavāre ‘‘rūpaṁ rūpakkhandho,",
  "tika-abh09t12:16_4": "khandhā vedanākkhandho’’tiādīni ekekakhandhamūlakāni cattāri cattāri katvā vīsati",
  "tika-abh09t12:16_5": "yamakāni. Paṭilomavārepi ‘‘na rūpaṁ na rūpakkhandho, na khandhā na vedanākkhandho’’tiādīni vīsatimeva.",
  "tika-abh09t12:17_0": "Tato paraṁ ‘‘rūpaṁ khandho, khandhā rūpa’’ntiādinā nayena suddhakhandhavaseneva gato",
  "tika-abh09t12:17_1": "suddhakhandhavāro nāma. Sopi anulomapaṭilomavasena duvidho hoti. Tassa anulomavāre",
  "tika-abh09t12:17_2": "‘‘rūpaṁ khandho , khandhā rūpa’’ntiādīni pañca yamakāni. Paṭilomavārepi ‘‘na rūpaṁ",
  "tika-abh09t12:17_3": "na khandho, na khandhā na rūpa’’ntiādīni pañceva.",
  "tika-abh09t12:18_0": "Tato paraṁ tesaññeva suddhakhandhānaṁ ‘‘rūpaṁ khandho, khandhā vedanā’’tiādinā nayena",
  "tika-abh09t12:18_1": "ekekakhandhamūlakāni cattāri cattāri cakkāni bandhitvā gato suddhakhandhamūlakānaṁ",
  "tika-abh09t12:18_2": "cakkānaṁ atthitāya suddhakhandhamūlacakkavāro nāma. Sopi anulomapaṭilomavasena duvidho",
  "tika-abh09t12:18_3": "hoti. Tassa anulomavāre ‘‘rūpaṁ khandho, khandhā vedanā’’tiādīni ekekakhandhamūlakāni",
  "tika-abh09t12:18_4": "cattāri cattāri katvā vīsati yamakāni. Paṭilomavārepi ‘‘na rūpaṁ na khandho, na khandhā",
  "tika-abh09t12:18_5": "na vedanā’’tiādīni vīsatimeva. Evamettha catūsu nayavāresu ekaṁ yamakasataṁ, dve",
  "tika-abh09t12:18_6": "pucchāsatāni, ekekapucchāya sanniṭṭhānasaṁsayavasena dve dve atthe katvā cattāri",
  "tika-abh09t12:18_7": "ca atthasatāni uddiṭṭhānīti veditabbāni.",
  "tika-abh09t12:19_0": "Evametissā pāḷivavatthānaṁ viditvā idāni anuttānapadatthānusārena vibhaṅganayasahitasaṅkhepatthavaṇṇanānayo",
  "tika-abh09t12:19_1": "evaṁ veditabbo. Pañcakkhandhāti ayaṁ yamakavasena pucchitabbānaṁ khandhānaṁ uddeso.",
  "tika-abh09t12:19_2": "Rūpakkhandho…pe… viññāṇakkhandhoti tesaññeva pabhedato nāmavavatthānaṁ. Tato paraṁ",
  "tika-abh09t12:19_3": "padasodhanavārādayo cattāro nayavārā. Tattha rūpaṁ rūpakkhandhoti yaṁ kiñci ‘‘rūpa’’nti",
  "tika-abh09t12:19_4": "vuccati, sabbaṁ taṁ ‘‘rūpakkhandho’’ti pucchatīti vacanasodhanatthaṁ pucchā. Tassā",
  "tika-abh09t12:19_5": "ca ‘‘piyarūpaṁ sātarūpaṁ rūpaṁ na rūpakkhandho, rūpakkhandho rūpañceva rūpakkhandho",
  "tika-abh09t12:19_6": "cā’’ti idaṁ niddesanayena vissajjanaṁ. Tattha piyarūpaṁ sātarūpantiādīsu yaṁ ‘‘rūpa’’nti",
  "tika-abh09t12:19_7": "vuttaṁ, taṁ rūpameva na rūpakkhandho. Yo pana ‘‘rūpakkhandho’’ti vutto, so ‘‘rūpa’’ntipi",
  "tika-abh09t12:19_8": "‘‘rūpakkhandho’’tipi vattuṁ vaṭṭatīti attho. Rūpakkhandho rūpanti ettha pana ‘‘āmantā’’ti",
  "tika-abh09t12:19_9": "vissajjanaṁ rūpakkhandhassa niyamena rūpanti vattabbattā. Vedanā vedanākkhandhoti",
  "tika-abh09t12:19_10": "pucchāya, vedanākkhandho vedanāti pucchāya ca ‘‘āmantā’’ti vissajjanaṁ. Saññāsaññākkhandhoti",
  "tika-abh09t12:19_11": "pucchāya ‘‘papañcasaññā’’tiādīsu āgatā diṭṭhisaññā saññā na saññākkhandho, saññākkhandho",
  "tika-abh09t12:19_12": "saññā ceva saññākkhandho cāti vissajjanaṁ. Saññākkhandho saññāti pucchāya ca ‘‘āmantā’’ti",
  "tika-abh09t12:19_13": "vissajjanaṁ. Saṅkhārā saṅkhārakkhandhoti pucchāya ‘‘aniccā vata saṅkhārā’’tiādīsu",
  "tika-abh09t12:19_14": "āgato saṅkhārakkhandho, tato avasesā saṅkhatadhammā saṅkhārā na saṅkhārakkhandhoti",
  "tika-abh09t12:19_15": "vissajjanaṁ. Saṅkhārakkhandho saṅkhārāti pucchāya ‘‘āmantā’’ti vissajjanaṁ. Viññāṇaṁviññāṇakkhandhoti",
  "tika-abh09t12:19_16": "pucchāya, viññāṇakkhandho viññāṇanti pucchāya ca ‘‘āmantā’’ti vissajjanaṁ.",
  "tika-abh09t12:20_0": "Paṭilomavāre na rūpaṁ na rūpakkhandhoti pucchāya ‘‘āmantā’’ti vissajjanaṁ. Tassa",
  "tika-abh09t12:20_1": "rūpa-saddavacanīyā dhammā rūpakkhandho na hontīti attho. Na rūpakkhandho na rūpanti",
  "tika-abh09t12:20_2": "pucchāya rūpakkhandhavirahitā ‘‘piyarūpaṁ sātarūpa’’nti vuttā dhammā na rūpakkhandho,",
  "tika-abh09t12:20_3": "rūpaṁ, piyarūpasātarūparūpakkhandhavirahitā pana dhammā na rūpakkhandho ceva na rūpañcāti",
  "tika-abh09t12:20_4": "vissajjanaṁ. Na vedanā na vedanākkhandhoti pucchāya, na vedanākkhandho na vedanāti",
  "tika-abh09t12:20_5": "pucchāya, na saññā na saññākkhandhoti pucchāya ca ‘‘āmantā’’ti vissajjanaṁ. Na saṅkhārā",
  "tika-abh09t12:20_6": "na saṅkhārakkhandhoti pucchāya ‘‘āmantā’’ti vissajjanaṁ. Na saññākkhandho na saññāti",
  "tika-abh09t12:20_7": "pucchāya pana diṭṭhisaññā na saññākkhandho, saññā, taṁ diṭṭhisaññaṁ, saññākkhandhañca",
  "tika-abh09t12:20_8": "ṭhapetvā avasesā na ceva saññā na ca saññākkhandhoti vissajjanaṁ. Na saṅkhārā na",
  "tika-abh09t12:20_9": "saṅkhārakkhandhoti pucchāya ‘‘āmantā’’ti vissajjanaṁ. Na saṅkhārakkhandho na saṅkhārāti",
  "tika-abh09t12:20_10": "pucchāya saṅkhārakkhandhaṁ ṭhapetvā avasesasaṅkhatadhammā na saṅkhārakkhandho, saṅkhārā,",
  "tika-abh09t12:20_11": "asaṅkhatā pana dhātu na ceva saṅkhārā na ca saṅkhārakkhandhoti vissajjanaṁ. Na viññāṇaṁ",
  "tika-abh09t12:20_12": "na viññāṇakkhandhoti pucchāya, na viññāṇakkhandho na viññāṇanti pucchāya ca ‘‘āmantā’’ti",
  "tika-abh09t12:20_13": "vissajjanaṁ. Imināva nayena ito paresupi sabbattha vissajjananayo veditabbo, visesamattameva pana vakkhāma.",
  "tika-abh09t12:21_0": "Padasodhanamūlacakkavāre pana ayaṁ viseso – khandhā vedanākkhandhoti ye keci khandhā,",
  "tika-abh09t12:21_1": "sabbe te vedanākkhandhoti pucchā. Tassā ‘‘vedanākkhandho khandho ceva vedanākkhandho",
  "tika-abh09t12:21_2": "ca, avasesā pana khandhā, na vedanākkhandho’’ti vissajjanaṁ. Sesesupi eseva nayo.",
  "tika-abh09t12:21_3": "Paṭilome pana na khandhā na vedanākkhandhoti pucchāya ‘‘āmantā’’ti vissajjanaṁ. Ettha",
  "tika-abh09t12:21_4": "ca ye paññattinibbānasaṅkhātā dhammā khandhāpi na honti, te yasmā vedanākkhandhopi",
  "tika-abh09t12:21_5": "na hoti, tasmā ‘‘āmantā’’ti vissajjanaṁ, sesaṁ suviññeyyameva. Padasodhanamūlacakkavāro.",
  "tika-abh09t12:22_0": "Suddhakhandhavāre pana ‘‘rūpaṁ khandho’’ti pucchāya ‘‘āmantā’’ti vissajjanaṁ piyarūpādīnañca",
  "tika-abh09t12:22_1": "pañcasu khandhesu saṅgahitattā. ‘‘Khandhā rūpa’’ntiādīsu ye keci khandhā, sabbe te",
  "tika-abh09t12:22_2": "rūpakkhandhotiādinā attho gahetabbo. Teneva hissa niddese ‘‘khandhā rūpa’’ntiādinā",
  "tika-abh09t12:22_3": "padaṁ anuddharitvā ‘‘khandhā rūpakkhandho’’tiādinā atthavaseneva padaṁ uddharitvā",
  "tika-abh09t12:22_4": "‘‘rūpakkhandho khandho ceva rūpakkhandho ca, avasesā khandhā, na rūpakkhandho’’ti",
  "tika-abh09t12:22_5": "vissajjanaṁ kataṁ. Teneva ca kāraṇena suddhakhandhavāroti vutto. Vacanasodhane viya",
  "tika-abh09t12:22_6": "hi ettha na vacanaṁ pamāṇaṁ, yathā pana suddhakhandhā labbhanti, tathā tathā atthova",
  "tika-abh09t12:22_7": "pamāṇaṁ. Parato āyatanayamakamātikādīsupi eseva nayo. Paṭilome ‘‘na rūpaṁ na khandho’’ti",
  "tika-abh09t12:22_8": "yaṁ dhammajātaṁ rūpaṁ na hoti, taṁ khandhopi na hotīti pucchā, tassā ‘‘rūpakkhandhavirahitā",
  "tika-abh09t12:22_9": "khandhā, na rūpaṁ, tathā nibbānaṁ na pana rūpañceva na khandho cā’’ti vissajjanaṁ.",
  "tika-abh09t12:22_10": "Sesaṁ suviññeyyameva. Suddhakhandhavāro.",
  "tika-abh09t12:23": "Suddhakhandhamūlacakkavārepi ‘‘khandhā vedanākkhandho’’tiādinā heṭṭhā vuttanayena attho veditabboti ayaṁ paṇṇattivāre nayo.",
  "tika-abh09t12:24_0": "Yasmā pana niddese imissā pana mātikāya paṇṇattivārasaṅkhātaṁ niddesaṁ vatvā tato",
  "tika-abh09t12:24_1": "imaṁ mātikākkamaṁ muñcitvā aparena pariyāyena aññepi uddesavāravirahitā ‘‘pavattivāro",
  "tika-abh09t12:24_2": "pariññāvāro’’ti dve mahāvārā pucchāvissajjanavasena vuttā, tasmā tesaṁ dvinnampi",
  "tika-abh09t12:24_3": "vārānaṁ nayo dassetabbo. Tato pavattivāre tāva pāḷivavatthānapubbikā mukhamattappakāsanā",
  "tika-abh09t12:24_4": "– imasmiṁ hi uppādavāro nirodhavāro uppādanirodhavāroti tayo antaravārā honti. Tattha",
  "tika-abh09t12:24_5": "uppādavāre tāva tiṇṇaṁ addhānaṁ vasena cha kālabhedā honti paccuppanno, atīto, anāgato,",
  "tika-abh09t12:24_6": "paccuppannenātīto, paccuppannenānāgato, atītenānāgatoti. Evametesu chasu kālabhedesu",
  "tika-abh09t12:24_7": "yvāyaṁ paṭhamo paccuppanno, tattha puggalato okāsato puggalokāsatoti tayo vārā honti.",
  "tika-abh09t12:25_0": "Tattha ‘‘yassa rūpakkhandho uppajjati, tassa vedanākkhandho uppajjatīti? Asaññasattaṁ",
  "tika-abh09t12:25_1": "upapajjantānaṁ tesaṁ rūpakkhandho uppajjati, no ca tesaṁ vedanākkhandho uppajjati.",
  "tika-abh09t12:25_2": "Pañcavokāraṁ upapajjantānaṁ tesaṁ rūpakkhandho ca uppajjati, vedanākkhandho ca uppajjati.",
  "tika-abh09t12:25_3": "Yassa vā pana vedanākkhandho uppajjati, tassa rūpakkhandho uppajjatīti? Arūpaṁ upapajjantānaṁ",
  "tika-abh09t12:25_4": "tesaṁ vedanākkhandho uppajjati, no ca tesaṁ rūpakkhandho uppajjati. Pañcavokāraṁ",
  "tika-abh09t12:25_5": "upapajjantānaṁ tesaṁ vedanākkhandho ca uppajjati, rūpakkhandho ca uppajjati. Yassa",
  "tika-abh09t12:25_6": "rūpakkhandho uppajjati…pe… tassa viññāṇakkhandho uppajjati…pe… yassa vā pana viññāṇakkhandho",
  "tika-abh09t12:25_7": "uppajjati, tassa rūpakkhandho uppajjatīti…pe… pañcavokāraṁ …pe… uppajjatī’’ti evaṁ",
  "tika-abh09t12:25_8": "rūpakkhandhamūlakāni cattāri, ‘‘yassa vedanākkhandho uppajjati, tassa saññākkhandho",
  "tika-abh09t12:25_9": "uppajjatī’’tiādinā ca vedanākkhandhamūlakāni tīṇi, saññākkhandhamūlakāni dve, saṅkhārakkhandhamūlakaṁ",
  "tika-abh09t12:25_10": "ekanti evametāni paccuppannakāle puggalavāre anulomanaye dasa yamakāni honti. Tattha",
  "tika-abh09t12:25_11": "rūpakkhandhamūlakesu catūsu ādito ekameva pāḷiyaṁ vissajjitaṁ, sesāni tena sadisavissajjanānīti",
  "tika-abh09t12:25_12": "tantiyā lahubhāvatthaṁ saṁkhittāni.",
  "tika-abh09t12:26_0": "Vedanākkhandhamūlake pana sabbattha ‘‘āmantā’’ti ekasadisameva vissajjanaṁ. Vedanādīsu",
  "tika-abh09t12:26_1": "uppannesu niyamena saññādīnaṁ uppajjanato tattha sabbāni saṁkhittāni. Yathā ca puggalavāre",
  "tika-abh09t12:26_2": "dasa yamakāni, evaṁ okāsavārepi ‘‘yattha rūpakkhandho uppajjati, tattha vedanākkhandho",
  "tika-abh09t12:26_3": "uppajjatīti? Asaññasatte tattha…pe… pañcavokāre tattha…pe… uppajjatī’’tiādinā, puggalokāsavārepi",
  "tika-abh09t12:26_4": "‘‘yassa yattha rūpakkhandho uppajjati, tassa tattha vedanākkhandho uppajjatīti? Asaññasattaṁ…pe…",
  "tika-abh09t12:26_5": "pañcavokāraṁ…pe… uppajjatī’’tiādinā. Paccuppannakāle tīsu vāresu anulomanaye tiṁsa",
  "tika-abh09t12:26_6": "yamakā honti. Yathā anulomanaye tiṁsa, evaṁ paṭilomanayepi ‘‘yassa rūpakkhandho nuppajjati,",
  "tika-abh09t12:26_7": "tassa vedanākkhandho nuppajjatīti? Arūpaṁ upapajjantānaṁ tesaṁ rūpakkhandho nuppajjati,",
  "tika-abh09t12:26_8": "no ca tesaṁ vedanākkhandho nuppajjati. Sabbesaṁ cavantānaṁ tesaṁ rūpakkhandho ca",
  "tika-abh09t12:26_9": "nuppajjati vedanākkhandho ca nuppajjati. Yassa vā pana vedanākkhandho nuppajjati,",
  "tika-abh09t12:26_10": "tassa rūpakkhandho nuppajjatīti? Asaññasattaṁ upapajjantānaṁ tesaṁ vedanākkhandho",
  "tika-abh09t12:26_11": "nuppajjati, no ca tesaṁ rūpakkhandho nuppajjati. Sabbesaṁ cavantānaṁ tesaṁ vedanākkhandho",
  "tika-abh09t12:26_12": "ca nuppajjati rūpakkhandho ca nuppajjatī’’tiādinā, ‘‘yattha rūpakkhandho nuppajjati,",
  "tika-abh09t12:26_13": "tattha vedanākkhandho nuppajjatīti? Uppajjati. Yattha vā pana…pe… nuppajjatīti? Uppajjatī’’tiādinā",
  "tika-abh09t12:26_14": "ca, ‘‘yassa yattha rūpakkhandho nuppajjati, tassa tattha vedanākkhandho nuppajjatīti…pe…",
  "tika-abh09t12:26_15": "sabbesaṁ cavantānaṁ tadubhayaṁ nuppajjatī’’tiādinā cāti tiṁsa yamakā. Evaṁ paccuppannakāle",
  "tika-abh09t12:26_16": "saṭṭhi yamakāni, taddiguṇā pucchā, taddiguṇā ca atthā veditabbā.",
  "tika-abh09t12:27_0": "Tattha yassa rūpakkhandho uppajjatīti yassa puggalassa paṭisandhikkhaṇe rūpakkhandho",
  "tika-abh09t12:27_1": "uppajjati. Tassa vedanākkhandhoti vedanākkhandhopi tassa tasmiṁyeva khaṇe uppajjatīti",
  "tika-abh09t12:27_2": "attho imināva nayena. Tattha asaññasattanti asaññattabhavaṁ paṭisandhivasena upapajjantānaṁ",
  "tika-abh09t12:27_3": "tesaṁ uppajjanakkhaṇe rūpakkhandho uppajjati, no ca tesaṁ acittakattā vedanākkhandho",
  "tika-abh09t12:27_4": "uppajjatīti attho . Imināva nayena ‘‘yassa vā pana vedanākkhandho’’tiādikesu pucchāvissajjanesu,",
  "tika-abh09t12:27_5": "tato paresupi sabbattha attho veditabbo.",
  "tika-abh09t12:28_0": "Idaṁ panettha uppādanirodhesu niyamalakkhaṇaṁ – sakalepi hi imasmiṁ khandhayamake",
  "tika-abh09t12:28_1": "tattha tattha uppannānaṁ sattānaṁ pavatte yāva maraṇā vā khandhānaṁ apariyantesu",
  "tika-abh09t12:28_2": "uppādanirodhesu vijjamānesupi lahuparivattānaṁ dhammānaṁ vinibbhogaṁ katvā uppādanirodhe",
  "tika-abh09t12:28_3": "dassetuṁ na sukaranti pavattiyaṁ uppādanirodhe anāmasitvā paṭisandhiuppādavaseneva",
  "tika-abh09t12:28_4": "uppādavāro, nirodhamaraṇakāle nirodhavaseneva ca nirodhavāro kathito. Evamettha uppādanirodhesu",
  "tika-abh09t12:28_5": "niyamalakkhaṇaṁ viditvā paṭisandhiuppādameva ca cutinirodhameva ca gahetvā tesu tesu",
  "tika-abh09t12:28_6": "ṭhānesu āgatānaṁ pucchāvissajjanānaṁ atthavinicchayo veditabbo.",
  "tika-abh09t12:29_0": "Paṭilomanaye pana sabbesaṁ cavantānanti maraṇacittassa bhaṅgakkhaṇasamannāgatānaṁ.",
  "tika-abh09t12:29_1": "Tesaṁ hi tattha rūpakkhandho nuppajjati, vedanākkhandho ca cuticittassa uppattikkhaṇe",
  "tika-abh09t12:29_2": "eva uppannattā. ‘‘Yattha rūpakkhandho nuppajjati, tattha vedanākkhandho nuppajjatī’’ti",
  "tika-abh09t12:29_3": "pucchāya arūpabhavaṁ sandhāya ‘‘uppajjatī’’ti idaṁ vissajjanaṁ kataṁ, anantarapucchāya",
  "tika-abh09t12:29_4": "asaññibhavaṁ sandhāya ‘‘uppajjatī’’ti idaṁ vissajjananti veditabbaṁ. Sesaṁ suviññeyyamevāti",
  "tika-abh09t12:29_5": "ayaṁ paccuppannakāle nayo.",
  "tika-abh09t12:30_0": "Yathā ca paccuppannakāle saṭṭhi yamakādīni, evaṁ sesesupi pañcasu kālabhedesu paccekanti",
  "tika-abh09t12:30_1": "gahetabbaṁ. Pucchāvissajjanesu panettha kiñcāpi ‘‘yassa rūpakkhandho uppajjittha,",
  "tika-abh09t12:30_2": "tassa vedanākkhandho uppajjitthāti? Āmantā’’tiādinā, ‘‘yattha rūpakkhandho uppajjittha,",
  "tika-abh09t12:30_3": "tattha vedanākkhandho uppajjitthāti? Pañcavokāre uppajjittha, nāññatthā’’tiādinā",
  "tika-abh09t12:30_4": "ca, ‘‘yassa yattha rūpakkhandho uppajjittha, tassa tattha vedanākkhandho uppajjitthāti?",
  "tika-abh09t12:30_5": "Pañcavokārānaṁ tesaṁ tattha uppajjittha, nāññatthā’’tiādinā ca atītakāle anulomanaye,",
  "tika-abh09t12:30_6": "‘‘yassa rūpakkhandho nuppajjittha, tassa vedanākkhandho nuppajjitthāti? Natthī’’tiādinā,",
  "tika-abh09t12:30_7": "‘‘yattha rūpakkhandho nuppajjittha, tattha vedanākkhandho nuppajjitthāti? Uppajjitthā’’tiādinā,",
  "tika-abh09t12:30_8": "‘‘yassa yattha rūpakkhandho nuppajjittha, tassa tattha vedanākkhandho nuppajjitthāti?",
  "tika-abh09t12:30_9": "Arūpānaṁ tesaṁ tattha rūpakkhandho nuppajjittha, no ca tesaṁ…pe… suddhāvāsānaṁ tesaṁ",
  "tika-abh09t12:30_10": "tattha tadubhayaṁ nuppajjitthā’’tiādinā tīsu vāresu paṭilomanaye ca,",
  "tika-abh09t12:31_0": "‘‘Yassa rūpakkhandho uppajjissati, tassa vedanākkhandho uppajjissatīti? Āmantā’’tiādinā,",
  "tika-abh09t12:31_1": "‘‘yattha rūpakkhandho uppajjissati, tattha vedanākkhandho uppajjissatīti…pe… pañcavokāre",
  "tika-abh09t12:31_2": "uppajjissatī’’tiādinā, ‘‘yassa yattha rūpakkhandho uppajjissati, tassa tattha vedanākkhandho",
  "tika-abh09t12:31_3": "uppajjissati…pe… pañcavokārānaṁ tesaṁ tattha uppajjissatī’’tiādinā ca anāgatakāle",
  "tika-abh09t12:31_4": "anulomanaye, ‘‘yassa rūpakkhandho nuppajjissati, tassa vedanākkhandho nuppajjissatīti?",
  "tika-abh09t12:31_5": "Ye arūpaṁ upapajjitvā parinibbāyissanti, tesaṁ rūpakkhandho nuppajjissati, netaro,",
  "tika-abh09t12:31_6": "pacchimabhavikānaṁ tadubhayaṁ nuppajjissatī’’tiādinā, ‘‘yattha rūpakkhandho nuppajjissati,",
  "tika-abh09t12:31_7": "tattha vedanākkhandho nuppajjissatī’’tiādinā, ‘‘yassa yattha rūpakkhandho nuppajjissati,",
  "tika-abh09t12:31_8": "tassa tattha vedanākkhandho nuppajjissatīti? Arūpānaṁ tesaṁ tattha rūpakkhandho nuppajjissati,",
  "tika-abh09t12:31_9": "netaro, pacchimabhavikānaṁ tadubhayaṁ nuppajjissatī’’tiādinā paṭilomanaye ca,",
  "tika-abh09t12:32_0": "‘‘Yassa rūpakkhandho uppajjati, tassa vedanākkhandho uppajjitthā’’tiādinā, ‘‘yattha",
  "tika-abh09t12:32_1": "rūpakkhandho uppajjati, tattha vedanākkhandho uppajjitthāti…pe… pañcavokāre uppajjatī’’tiādinā,",
  "tika-abh09t12:32_2": "‘‘yassa yattha rūpakkhandho uppajjati, tassa tattha vedanākkhandho uppajjitthāti?",
  "tika-abh09t12:32_3": "Suddhāvāsaṁ asaññasattaṁ upapajjantānaṁ tesaṁ tattha rūpakkhandho uppajjati, no ca",
  "tika-abh09t12:32_4": "tesaṁ tattha vedanākkhandho uppajjittha, pañcavokāre pana uppajjitthā’’tiādinā paccuppannena",
  "tika-abh09t12:32_5": "atītakāle anulomanaye, ‘‘yassa rūpakkhandho nuppajjati, tassa vedanākkhandho nuppajjitthā’’tiādinā,",
  "tika-abh09t12:32_6": "‘‘yattha rūpakkhandho nuppajjati, tattha vedanākkhandho nuppajjitthāti? Uppajjitthā’’tiādinā,",
  "tika-abh09t12:32_7": "‘‘yassa yattha rūpakkhandho nuppajjati , tassa tattha vedanākkhandho nuppajjitthāti?",
  "tika-abh09t12:32_8": "Pañcavokārā cavantānaṁ arūpānañca tesaṁ tattha rūpakkhandho nuppajjati, no ca tesaṁ",
  "tika-abh09t12:32_9": "tattha vedanākkhandho nuppajjittha, suddhāvāse parinibbantānaṁ asaññasattā cavantānaṁ",
  "tika-abh09t12:32_10": "tesaṁ tattha rūpakkhandho ca nuppajjati vedanākkhandho ca nuppajjitthā’’tiādinā paṭilomanaye ca,",
  "tika-abh09t12:33_0": "‘‘Yassa rūpakkhandho uppajjati, tassa vedanākkhandho uppajjissatīti? Pacchimabhavikānaṁ",
  "tika-abh09t12:33_1": "pañcavokāraṁ upapajjantānaṁ tesaṁ rūpakkhandho uppajjatī’’tiādinā, ‘‘yattha rūpakkhandho",
  "tika-abh09t12:33_2": "uppajjati, tattha vedanākkhandho uppajjissatīti? Pañcavokāre…pe… uppajjissatī’’tiādinā",
  "tika-abh09t12:33_3": "ca, ‘‘yassa yattha rūpakkhandho uppajjati, tassa tattha vedanākkhandho uppajjissatīti",
  "tika-abh09t12:33_4": "? Pacchimabhavikānaṁ pañcavokāre…pe… uppajjissatī’’tiādinā ca paccuppannena anāgatakāle",
  "tika-abh09t12:33_5": "anulomanaye, ‘‘yassa rūpakkhandho nuppajjati, tassa vedanākkhandho nuppajjissatīti",
  "tika-abh09t12:33_6": "pañcavokāre parinibbantānaṁ arūpe pacchimabhavikānaṁ…pe… nuppajjissatī’’tiādinā,",
  "tika-abh09t12:33_7": "‘‘yattha rūpakkhandho nuppajjati, tattha vedanākkhandho nuppajjissatīti? Uppajjissatī’’tiādinā,",
  "tika-abh09t12:33_8": "‘‘yassa yattha rūpakkhandho nuppajjati, tassa tattha vedanākkhandho nuppajjissatīti…pe…",
  "tika-abh09t12:33_9": "pañcavokāre parinibbantānaṁ arūpe pacchimabhavikānaṁ asaññasattā cavantānaṁ tesaṁ",
  "tika-abh09t12:33_10": "tattha…pe… nuppajjissatī’’tiādinā paṭilomanaye ca,",
  "tika-abh09t12:34_0": "‘‘Yassa rūpakkhandho uppajjittha, tassa vedanākkhandho uppajjissatīti? Pacchimabhavikānaṁ",
  "tika-abh09t12:34_1": "uppajjissatī’’tiādinā, ‘‘yattha rūpakkhandho uppajjittha, tattha vedanākkhandho uppajjissatīti…pe…",
  "tika-abh09t12:34_2": "pañcavokāre uppajjissatī’’tiādinā, ‘‘yassa yattha rūpakkhandho uppajjittha, tassa",
  "tika-abh09t12:34_3": "tattha vedanākkhandho uppajjissatīti? Pañcavokāre pacchimabhavikānaṁ asaññasattānaṁ…pe…",
  "tika-abh09t12:34_4": "uppajjissatī’’tiādinā atītena anāgatakāle anulomanaye, ‘‘yassa rūpakkhandho uppajjittha,",
  "tika-abh09t12:34_5": "tassa vedanākkhandho uppajjissatīti? Natthī’’tiādinā, ‘‘yattha rūpakkhandho nuppajjittha,",
  "tika-abh09t12:34_6": "tattha vedanākkhandho nuppajjissatīti? Uppajjissatī’’tiādinā, ‘‘yassa yattha rūpakkhandho",
  "tika-abh09t12:34_7": "nuppajjittha, tassa tattha vedanākkhandho nuppajjissatīti…pe… suddhāvāsānaṁ arūpe",
  "tika-abh09t12:34_8": "pacchimabhavikānaṁ tesaṁ tattha rūpakkhandho ca nuppajjittha vedanākkhandho ca nuppajjissatī’’tiādinā",
  "tika-abh09t12:34_9": "paṭilomanaye ca suddhā atthavisesā upalabbhanti. Tathāpi ganthavitthārabhayena anavasesato",
  "tika-abh09t12:34_10": "na dassayissāma, dassitanayeneva sabbattha pucchāvissajjanaṁ sakkā paṇḍitena ñātunti",
  "tika-abh09t12:34_11": "ayaṁ uppādavāre nayo.",
  "tika-abh09t12:35_0": "Yathā ca uppādavāre chasu kālabhedesu paccekaṁ puggalādibhedato anulomapaṭilomanayubhayena",
  "tika-abh09t12:35_1": "cha cha vārā, ekekasmiṁ vāre dasa dasa katvā saṭṭhi saṭṭhi yamakāni, sabbānipi saṭṭhiadhikāni",
  "tika-abh09t12:35_2": "tīṇi yamakasatāni, tato dviguṇā pucchā, dviguṇā atthā ca honti, evaṁ nirodhavāre",
  "tika-abh09t12:35_3": "uppādanirodhavārepi veditabbā. Tattha ca ‘‘yassa rūpakkhandho nirujjhati, tassa vedanākkhandho",
  "tika-abh09t12:35_4": "nirujjhatīti…pe… pañcavokārā cavantānaṁ…pe… nirujjhatī’’tiādinā, ‘‘yassa rūpakkhandho",
  "tika-abh09t12:35_5": "na nirujjhati, tassa vedanākkhandho na nirujjhatīti…pe… sabbesaṁ upapajjantānaṁ…pe…",
  "tika-abh09t12:35_6": "na nirujjhatī’’tiādinā nirodhavāre, ‘‘yassa rūpakkhandho uppajjati, tassa vedanākkhandho",
  "tika-abh09t12:35_7": "nirujjhatīti? No. Yassa rūpakkhandho nuppajjati, tassa vedanākkhandho na nirujjhatīti…pe…",
  "tika-abh09t12:35_8": "arūpaṁ upapajjantānaṁ asaññasattā cavantānaṁ tesaṁ rūpakkhandho ca nuppajjati, vedanākkhandho",
  "tika-abh09t12:35_9": "ca na nirujjhatī’’tiādinā uppādanirodhavāre ca heṭṭhā vuttānusārena sabbattha pucchāvissajjananayo",
  "tika-abh09t12:35_10": "ñātabboti ayaṁ pavattivāre nayo.",
  "tika-abh09t12:36_0": "Pariññāvāre pana puggalavārādīsu tīsu puggalavāro ekova labbhati, na okāsapuggalokāsavārā",
  "tika-abh09t12:36_1": "sadisavissajjanattā. Yo hi koci puggalo rūpādiṁ parijānantova , yattha katthaci niruddhopi",
  "tika-abh09t12:36_2": "tādisova hoti, tasmā chasu kālabhedesu anulomato puggalavasena dve dve vārā, ekekasmiṁ",
  "tika-abh09t12:36_3": "vāre dasa dasa katvā vīsati vīsati yamakānīti vīsaṁ yamakasataṁ, taddiguṇā pucchā,",
  "tika-abh09t12:36_4": "taddiguṇā ca atthā veditabbā. Tattha ca ‘‘yo rūpakkhandhaṁ parijānāti, so vedanākkhandhaṁ",
  "tika-abh09t12:36_5": "parijānātīti? Āmantā’’tiādinā ca, ‘‘yo rūpakkhandhaṁ na parijānāti, so vedanākkhandhaṁ",
  "tika-abh09t12:36_6": "na parijānātīti? Āmantā’’ti ādinā ca anulomapaṭilomato ādito tīsu kālesu sabbapucchānaṁ",
  "tika-abh09t12:36_7": "‘‘āmantā āmantā’’tveva vissajjanaṁ. Itaresu pana tīsu missakakālesu ‘‘yo rūpakkhandhaṁ",
  "tika-abh09t12:36_8": "parijānāti, so vedanākkhandhaṁ parijānitthāti? No. Yo vā pana…pe… no’’ti evaṁ itarakāladvayepi",
  "tika-abh09t12:36_9": "anulomanaye ‘‘no no’’tveva vissajjanaṁ.",
  "tika-abh09t12:37_0": "Paṭilomanaye pana ‘‘yo rūpakkhandhaṁ na parijānāti, so vedanākkhandhaṁ na parijānitthāti?",
  "tika-abh09t12:37_1": "Arahā rūpakkhandhaṁ na parijānāti, no ca so vedanākkhandhaṁ na parijānittha. Aggamaggasamaṅgiñca",
  "tika-abh09t12:37_2": "arahantañca ṭhapetvā avasesā puggalā rūpakkhandhañca na parijānanti, vedanākkhandhañca",
  "tika-abh09t12:37_3": "na parijāniṁsū’’tiādinā, ‘‘yo rūpakkhandhaṁ na parijānāti, so vedanākkhandhaṁ na",
  "tika-abh09t12:37_4": "parijānissatīti? Ye maggaṁ paṭilabhissanti, te rūpakkhandhaṁ na parijānanti, no ca",
  "tika-abh09t12:37_5": "vedanākkhandhaṁ na parijānissanti. Arahā ye ca puthujjanā maggaṁ na paṭilabhissanti,",
  "tika-abh09t12:37_6": "te rūpakkhandhañca na parijānanti, vedanākkhandhañca na parijānissantī’’tiādinā ca,",
  "tika-abh09t12:37_7": "‘‘yo rūpakkhandhaṁ na parijānittha, so vedanākkhandhaṁ na parijānissantīti? Ye maggaṁ",
  "tika-abh09t12:37_8": "paṭilabhissanti, te rūpakkhandhaṁ na parijāniṁsu, no ca vedanākkhandhaṁ na parijānissanti.",
  "tika-abh09t12:37_9": "Aggamaggasamaṅgī ye ca puthujjanā maggaṁ na paṭilabhissanti, te rūpakkhandhañca na",
  "tika-abh09t12:37_10": "parijāniṁsu, vedanākkhandhañca na parijānissantī’’tiādinā ca pucchāvissajjananayo veditabbo.",
  "tika-abh09t12:38_0": "Ettha ca atītānāgatapaccuppannasaṅkhātā tayo addhā pavattivāre cutipaṭisandhivasena",
  "tika-abh09t12:38_1": "na labbhanti, pavatte cittakkhaṇavaseneva labbhanti. Lokuttaramaggakkhaṇasmiṁ hi",
  "tika-abh09t12:38_2": "nibbānārammaṇena cittena pañcasu khandhesu pariññākiccanipphattiyā yaṁ kañci ekaṁ",
  "tika-abh09t12:38_3": "khandhaṁ parijānanto itarampi ‘‘parijānātī’’ti anulomapañhesu pariññākiccassa matthakappattaṁ",
  "tika-abh09t12:38_4": "aggamaggasamaṅgiṁ sandhāya ‘‘āmantā’’ti vissajjanaṁ vuttaṁ. ‘‘Na parijānātī’’ti paṭilomapañhesu",
  "tika-abh09t12:38_5": "puthujjanādayo sandhāya ‘‘āmantā’’ti vissajjanaṁ vuttanti veditabbaṁ. ‘‘Parijānitthā’’ti",
  "tika-abh09t12:38_6": "imasmiṁ pana atītakālavāre maggānantare aggaphale ṭhitopi pariññākiccassa niṭṭhitattā",
  "tika-abh09t12:38_7": "parijānitthayeva nāma. ‘‘Parijānātī’’ti ca aggamaggasamaṅgī vuccati, ‘‘parijānissantī’’ti",
  "tika-abh09t12:38_8": "puthujjanādayo, tasmā yo na parijānāti, so parijānitthāti vā, parijānissatītiādinā",
  "tika-abh09t12:38_9": "vā vattuṁ asakkuṇeyyatāya ‘‘āmantā’’ti vissajjanaṁ kataṁ.",
  "tika-abh09t12:39_0": "Paṭilomanaye pana ‘‘aggamaggasamaṅgiñca arahantañca ṭhapetvā’’ti idaṁ aggamaggasamaṅgino",
  "tika-abh09t12:39_1": "‘‘na parijānātī’’ti vacanaṁ, arahato ca ‘‘na parijānitthā’’ti vattuṁ asakkuṇeyyatāya",
  "tika-abh09t12:39_2": "vuttaṁ, ‘‘ye ca puthujjanā maggaṁ na paṭilabhissantī’’ti iminā atīte viya anāgatepi",
  "tika-abh09t12:39_3": "anantakālaṁ amuccanakā sattā nāma atthīti dasseti, te ca arahatā niṭṭhitapariññākiccena,",
  "tika-abh09t12:39_4": "‘‘na parijānissantī’’ti vattabbataṁ vā āpannena samakā jātā, sabbattha ca ekaṁ khandhaṁ",
  "tika-abh09t12:39_5": "parijānanto sabbaṁ parijānāti, aparijānantopi ca sabbaṁ na parijānātīti veditabbanti",
  "tika-abh09t12:39_6": "ayaṁ khandhayamakamātikatthasaṁvaṇṇanānayo.",
  "tika-abh09t12:40": "Āyatanayamakamātikatthavaṇṇanā",
  "tika-abh09t12:41_0": "Āyatanayamakamātikāya pana pāḷivavatthānādikaṁ sabbaṁ khandhayamakamātikāya vuttanayeneva",
  "tika-abh09t12:41_1": "veditabbaṁ aññatra visesā , tatrāyaṁ viseso – ‘‘dvādasāyatanānī’’ti padaṁ ādiṁ katvā",
  "tika-abh09t12:41_2": "yāva ‘‘nāyatanā na mano’’ti, tāva pavattā ayaṁ āyatanamātikā nāma. Tattha dvādasāyatanāni",
  "tika-abh09t12:41_3": "uddisitvā yamakavasena pucchāsu khandhapadaṁ ṭhapetvā cakkhādīni pañca ajjhattikāyatanāni",
  "tika-abh09t12:41_4": "paṭhamaṁ vuttāni, pacchā rūpādipañcabāhirāyatanāni, pariyosāne manāyatanadhammāyatanānīti",
  "tika-abh09t12:41_5": "evaṁ pāḷivavatthāne pañhe. Vissajjane pana ‘‘cakkhu cakkhāyatananti? Dibbacakkhu",
  "tika-abh09t12:41_6": "paññācakkhu cakkhumeva, na cakkhāyatanaṁ, cakkhāyatanaṁ cakkhu ceva cakkhāyatanañca.",
  "tika-abh09t12:41_7": "Sotaṁ sotāyatananti? Dibbasotaṁ taṇhāsotaṁ sotameva, na sotāyatanaṁ. Ghānaṁ ghānāyatananti?",
  "tika-abh09t12:41_8": "Āmantā…pe… kāyo kāyāyatananti? Nāmakāyo cittakāyotiādi kāyo, na kāyāyatanaṁ. Rūpaṁ",
  "tika-abh09t12:41_9": "rūpāyatananti? Bhūtādi, piyarūpādi ca rūpaṁva, na rūpāyatanaṁ. Saddo saddāyatananti?",
  "tika-abh09t12:41_10": "Āmantā. Gandho gandhāyatananti? Sīlagandhādayo gandhova, na gandhāyatanaṁ. Raso rasāyatananti?",
  "tika-abh09t12:41_11": "Attharasādayo rasova, na rasāyatanaṁ. Dhammo dhammāyatananti? Pariyattidhammādayo",
  "tika-abh09t12:41_12": "dhammova, na dhammāyatanaṁ. Dhammāyatanaṁ dhammoti? Āmantā’’ti ayaṁ paṇṇattivāre viseso.",
  "tika-abh09t12:42_0": "Pavattivāre pana ‘‘yassa cakkhāyatanaṁ uppajjati, tassa sotāyatanaṁ uppajjatīti?",
  "tika-abh09t12:42_1": "Sacakkhukānaṁ asotakānaṁ upapajjantānaṁ tesaṁ cakkhāyatanaṁ uppajjati, no ca tesaṁ",
  "tika-abh09t12:42_2": "sotāyatanaṁ uppajjati. Sacakkhukānaṁ sasotakānaṁ upapajjantānaṁ tesaṁ cakkhāyatanañca",
  "tika-abh09t12:42_3": "uppajjati, sotāyatanañca uppajjati…pe… yassa rūpāyatanaṁ uppajjati, tassa manāyatanaṁ",
  "tika-abh09t12:42_4": "uppajjatīti? Acittakānaṁ rūpāyatanaṁ uppajjati, no ca tesaṁ manāyatanaṁ uppajjati.",
  "tika-abh09t12:42_5": "Pañcavokāre uppādakkhaṇe tadubhayaṁ uppajjati. Yassa vā pana manāyatanaṁ uppajjati,",
  "tika-abh09t12:42_6": "tassa rūpāyatanaṁ uppajjatīti? Arūpabhavavajjite saññābhave upapajjantānaṁ…pe… uppajjati",
  "tika-abh09t12:42_7": ". Yassa rūpāyatanaṁ uppajjati, tassa dhammāyatanaṁ uppajjatīti? Āmantā. Yassa vā",
  "tika-abh09t12:42_8": "pana…pe… uppajjatīti? Arūpabhavavajjite sabbattha uppajjati. Yassa manāyatanaṁ uppajjati,",
  "tika-abh09t12:42_9": "tassa dhammāyatanaṁ uppajjatīti? Āmantā, yassa vā pana…pe… uppajjatīti? Asaññabhavavajjite",
  "tika-abh09t12:42_10": "sabbattha uppajjatī’’ti evaṁ saddāyatanavajjitā sesāyatanamātikāyamakayojanā yathānurūpaṁ",
  "tika-abh09t12:42_11": "veditabbā. Saddāyatanaṁ hi paṭisandhikkhaṇe na labbhati, ayaṁ uppādavāre viseso,",
  "tika-abh09t12:42_12": "iminā nayena nirodhavārādīsu, pariññāvāre ca yojanāviseso veditabbo, sabbattha ca",
  "tika-abh09t12:42_13": "khandhato āyatanānaṁ bahutā ca yamakavārabahutā ca veditabbā. Sesaṁ tādisamevāti",
  "tika-abh09t12:42_14": "ayaṁ āyatanayamakamātikatthasaṁvaṇṇanānayo.",
  "tika-abh09t12:43": "Dhātuyamakamātikatthavaṇṇanā",
  "tika-abh09t12:44": "Dhātuyamakamātikāya pana pāḷivavatthānaṁ sabbaṁ āyatanayamakamātikāya vuttanayeneva veditabbanti ayaṁ dhātuyamakamātikatthasaṁvaṇṇanānayo.",
  "tika-abh09t12:45": "Saccayamakamātikatthavaṇṇanā",
  "tika-abh09t12:46_0": "Saccayamakamātikāya pana khandhayamake vuttanayena vārabhedā, kālādibhedā ca veditabbā,",
  "tika-abh09t12:46_1": "pāḷivavatthāne panettha catunnaṁ saccānaṁ vasena padasodhanavāro padasodhanamūlacakkavāro",
  "tika-abh09t12:46_2": "suddhasaccavāro suddhasaccamūlacakkavāroti imesu catūsu vāresu yamakagaṇanā veditabbā.",
  "tika-abh09t12:46_3": "Pucchāvissajjanesu pana ‘‘dukkhaṁ dukkhasaccanti? Āmantā. Dukkhasaccaṁ dukkhanti?",
  "tika-abh09t12:46_4": "Kāyikacetasikaṁ dukkhaṁ ṭhapetvā avasesaṁ dukkhasaccaṁ, na dukkhaṁ. Kāyikacetasikaṁ",
  "tika-abh09t12:46_5": "dukkhaṁ pana dukkhañceva dukkhasaccañca. Samudayo samudayasaccanti? Taṇhaṁ ṭhapetvā",
  "tika-abh09t12:46_6": "avasesā saccavibhaṅge niddiṭṭhā kusalādidhammā samudayo, na samudayasaccaṁ. Taṇhā",
  "tika-abh09t12:46_7": "pana samudayo ceva samudayasaccañca. Samudayasaccaṁ samudayoti? Āmantā. Nirodho nirodhasaccanti?",
  "tika-abh09t12:46_8": "Tadaṅganirodhādayo, khaṇikanirodho ca nirodhova, na nirodhasaccaṁ. Nibbānaṁ pana",
  "tika-abh09t12:46_9": "nirodho ceva nirodhasaccañca. Nirodhasaccaṁ nirodhoti? Āmantā. Maggo maggasaccanti?",
  "tika-abh09t12:46_10": "Micchāmaggaṅgādayo maggo, na maggasaccaṁ. Ariyamaggo pana maggo ceva maggasaccañca.",
  "tika-abh09t12:46_11": "Maggasaccaṁ maggoti? Āmantā’’tiādinā paṇṇattivāre nayo veditabbo.",
  "tika-abh09t12:47_0": "Pavattivāre pana ‘‘yassa dukkhasaccaṁ uppajjati, tassa samudayasaccaṁ uppajjatīti?",
  "tika-abh09t12:47_1": "Sabbesaṁ upapajjantānaṁ pavatte taṇhāvippayuttacittassa uppādakkhaṇe tesaṁ dukkhasaccaṁ",
  "tika-abh09t12:47_2": "uppajjati, no ca tesaṁ samudayasaccaṁ uppajjati. Taṇhāya uppādakkhaṇe tadubhayaṁ",
  "tika-abh09t12:47_3": "uppajjati. Yassa dukkhasaccaṁ uppajjati, tassa maggasaccaṁ uppajjatīti…pe… pañcavokāre",
  "tika-abh09t12:47_4": "maggassa uppādakkhaṇe tadubhayaṁ uppajjati. Yassa vā pana…pe… uppajjatīti? Arūpe",
  "tika-abh09t12:47_5": "maggassa uppādakkhaṇe tesaṁ maggasaccaṁ uppajjati, no ca tesaṁ dukkhasaccaṁ uppajjati.",
  "tika-abh09t12:47_6": "Pañcavokāre tadubhayaṁ uppajjati. Yassa samudayasaccaṁ uppajjati, tassa maggasaccaṁ",
  "tika-abh09t12:47_7": "uppajjatīti? No, yassa vā pana…pe… no’’tiādinā puggalavāre, ‘‘yattha dukkhasaccaṁ",
  "tika-abh09t12:47_8": "uppajjati, tattha samudayasaccaṁ uppajjatīti? Asaññasatte tattha dukkhasaccaṁ uppajjati,",
  "tika-abh09t12:47_9": "no ca tattha tadaññaṁ, aññattha tadubhayampi. Yattha dukkhasaccaṁ uppajjati, tattha",
  "tika-abh09t12:47_10": "maggasaccaṁ uppajjatīti? Apāye, asaññasatte ca dukkhameva, no ca tattha tadaññaṁ,",
  "tika-abh09t12:47_11": "aññattha tadubhayampī’’tiādinā okāsavāre, puggalokāsavārepīti evaṁ anulomanaye,",
  "tika-abh09t12:48_0": "‘‘Yassa dukkhasaccaṁ nuppajjati, tassa samudayasaccaṁ nuppajjatīti? Āmantā. Yassa",
  "tika-abh09t12:48_1": "vā pana…pe… nuppajjatīti? Sabbesaṁ upapajjantānaṁ pavatte taṇhāvippayuttacittassa",
  "tika-abh09t12:48_2": "uppādakkhaṇe samudayasaccaṁ nuppajjati, no ca tesaṁ dukkhasaccaṁ nuppajjati. Sabbesaṁ",
  "tika-abh09t12:48_3": "cavantānaṁ pavatte cittassa bhaṅgakkhaṇe arūpe maggassa ca phalassa ca uppādakkhaṇe",
  "tika-abh09t12:48_4": "tesaṁ samudayasaccañca nuppajjati, dukkhasaccañca nuppajjatī’’tiādinā, ‘‘yattha dukkhasaccaṁ",
  "tika-abh09t12:48_5": "nuppajjati, tattha samudayasaccaṁ nuppajjatīti? Natthi. Yattha vā pana samudayasaccaṁ",
  "tika-abh09t12:48_6": "nuppajjati, tattha dukkhasaccaṁ nuppajjatīti? Uppajjatī’’tiādinā ca, ‘‘yassa yattha",
  "tika-abh09t12:48_7": "dukkhasaccaṁ nuppajjati, tassa tattha samudayasaccaṁ nuppajjatīti? Āmantā. Yassa",
  "tika-abh09t12:48_8": "vā pana yattha samudayasaccaṁ nuppajjati, tassa tattha dukkhasaccaṁ nuppajjatīti?",
  "tika-abh09t12:48_9": "Sabbesaṁ upapajjantānaṁ pavatte taṇhāvippayuttacittassa uppādakkhaṇe tesaṁ tattha",
  "tika-abh09t12:48_10": "samudayasaccaṁ eva nuppajjati, netaraṁ, sabbesaṁ pana cavantānaṁ pavatte cittassa",
  "tika-abh09t12:48_11": "bhaṅgakkhaṇe arūpe maggassa ca phalassa ca uppādakkhaṇe tesaṁ tattha tadubhayampi",
  "tika-abh09t12:48_12": "nuppajjatī’’tiādinā ca sabbattha paṭilomanaye ca,",
  "tika-abh09t12:49_0": "‘‘Yassa dukkhasaccaṁ uppajjittha, tassa samudayasaccaṁ uppajjitthāti? Āmantā. Yassa",
  "tika-abh09t12:49_1": "dukkhasaccaṁ uppajjittha, tassa maggasaccaṁ uppajjitthāti? Abhisametāvīnaṁ uppajjittha,",
  "tika-abh09t12:49_2": "na itaresa’’ntiādinā, ‘‘yassa yattha dukkhasaccaṁ uppajjittha, tassa tattha samudayasaccaṁ",
  "tika-abh09t12:49_3": "uppajjitthāti? Suddhāvāsānaṁ dutiye citte vattamāne asaññasattānaṁ tattha dukkhasaccaṁ",
  "tika-abh09t12:49_4": "uppajjittha, netaraṁ, itaresaṁ tadubhayaṁ uppajjitthā’’tiādinā, ‘‘yassa dukkhasaccaṁ",
  "tika-abh09t12:49_5": "uppajjissati, tassa samudayasaccaṁ uppajjissatīti? Aggamaggasamaṅgīnaṁ arahantānaṁ",
  "tika-abh09t12:49_6": "yassa cittassa anantarā aggamaggaṁ paṭilabhissanti, tesaṁ dukkhasaccaṁ uppajjissati,",
  "tika-abh09t12:49_7": "netaraṁ, itaresaṁ tadubhayaṁ uppajjissatī’’tiādinā ca, ‘‘yassa dukkhasaccaṁ uppajjati,",
  "tika-abh09t12:49_8": "tassa samudayasaccaṁ uppajjitthāti? Āmantā, yassa vā pana…pe… uppajjatīti? Sabbesaṁ",
  "tika-abh09t12:49_9": "cavantānaṁ pavatte cittassa bhaṅgakkhaṇe arūpe maggaphaluppattikkhaṇe tesaṁ samudayasaccaṁ",
  "tika-abh09t12:49_10": "uppajjittha, no ca tesaṁ dukkhasaccaṁ uppajjati. Sabbesaṁ upapajjantānaṁ pavatte",
  "tika-abh09t12:49_11": "cittassa uppādakkhaṇe samudayasaccañca uppajjittha , dukkhasaccañca uppajjatī’’tiādinā",
  "tika-abh09t12:49_12": "ca sesakālabhedesu ca anulomapaṭilomādīsu ca vuttānusārena uppādavāre sabbattha vissajjananayo",
  "tika-abh09t12:49_13": "yathānurūpaṁ ñātabbo. ‘‘Yassa dukkhasaccaṁ nirujjhati, tassa samudayasaccaṁ nirujjhatīti…pe…",
  "tika-abh09t12:49_14": "taṇhāya bhaṅgakkhaṇe tesaṁ tadubhayaṁ nirujjhatī’’tiādinā nirodhavāre, uppādanirodhavārepīti",
  "tika-abh09t12:49_15": "evaṁ pavattivāre sabbattha yathānurūpato yojanā veditabbā.",
  "tika-abh09t12:50": "Tathā ‘‘yo dukkhasaccaṁ parijānāti, so samudayasaccaṁ pajahatīti? Āmantā’’tiādinā pariññāvārepīti evamettha pāḷinayo ñātabbo.",
  "tika-abh09t12:51_0": "Atthavinicchaye panettha idaṁ lakkhaṇaṁ – pavatti vāre tāvettha nirodhasaccaṁ na",
  "tika-abh09t12:51_1": "labbhateva, sesesu pana tīsu saccesu samudayamaggasaccāni ekantena pavattiyaṁ eva",
  "tika-abh09t12:51_2": "labbhanti. Dukkhasaccaṁ cutipaṭisandhīsupi pavattepīti evamettha yaṁ yaṁ sabbattha",
  "tika-abh09t12:51_3": "labbhati, tassa tassa vasena atthavinicchayo veditabbo. Tatridaṁ nayamukhaṁ – sabbesaṁ",
  "tika-abh09t12:51_4": "upapajjantānanti antamaso suddhāvāsānampi. Tepi hi dukkhasacceneva uppajjanti. Taṇhāvippayuttacittassāti",
  "tika-abh09t12:51_5": "idaṁ dukkhasaccasamudayasaccesu ekakoṭṭhāsassa uppattidassanatthaṁ vuttaṁ, tasmā",
  "tika-abh09t12:51_6": "pañcavokāravaseneva gahetabbaṁ. Catuvokāre pana taṇhāvippayuttaphalasamāpattiyā uppādakkhaṇe",
  "tika-abh09t12:51_7": "ekampi saccaṁ nuppajjati. Tadubhayanti dukkhasamudayasaccadvayaṁ. Tasmiṁ hi khaṇe",
  "tika-abh09t12:51_8": "taṇhaṁ ṭhapetvā sesaṁ dukkhasaccaṁ nāma hotīti taṁ sandhāyetaṁ vuttaṁ. Maggassa uppādakkhaṇe",
  "tika-abh09t12:51_9": "pana rūpameva dukkhasaccaṁ nāma, sesā maggasahajātā dhammā saccavinimuttāva. Teneva",
  "tika-abh09t12:51_10": "kāraṇena ‘‘arūpe maggassa uppādakkhaṇe tesaṁ maggasaccaṁ uppajjati, no ca tesaṁ dukkhasaccaṁ",
  "tika-abh09t12:51_11": "uppajjatī’’ti vuttaṁ. Sabbesaṁ upapajjantānaṁ pavatte taṇhāvippayuttacittassa uppādakkhaṇe.",
  "tika-abh09t12:51_12": "Tesaṁ tatthāti tesaṁ tasmiṁ upapattikkhaṇe taṇhāvippayuttacittuppattikkhaṇe cāti",
  "tika-abh09t12:51_13": "evamettha khaṇavasena okāso veditabbo. Aññesupi evarūpesu eseva nayo. Anabhisametāvīnanti",
  "tika-abh09t12:51_14": "anabhisamitasaccānanti iminā nayamukhena sabbattha atthavinicchayo veditabbo.",
  "tika-abh09t12:52_0": "Pariññāvāre pana ñātatīraṇapahānavasena tissopi pariññāyo labbhanti. Yasmā pana lokuttaradhammesu",
  "tika-abh09t12:52_1": "pariññānāma natthi, tasmā idha dve eva saccāni gahitāni. Tattha ‘‘dukkhasaccaṁ parijānātī’’ti",
  "tika-abh09t12:52_2": "ñātatīraṇapariññāvasena vuttaṁ, ‘‘samudayasaccaṁ pajahatī’’ti ñātapahānapariññāvasena",
  "tika-abh09t12:52_3": ", iti imāsaṁ pariññānaṁ vasena sabbattha attho veditabbo. Ayaṁ saccayamakamātikatthasaṁvaṇṇanānayo.",
  "tika-abh09t12:53": "Saṅkhārayamakamātikatthavaṇṇanā",
  "tika-abh09t12:54_0": "Saṅkhārayamakamātikāya pana heṭṭhā vuttanayeneva mahāvārantarādibhedā veditabbā.",
  "tika-abh09t12:54_1": "Ayaṁ panettha viseso – mātikāya tāva yathā heṭṭhā khandhādayo dhamme uddisitvā ‘‘rūpaṁ",
  "tika-abh09t12:54_2": "rūpakkhandho’’tiādinā padasodhanavāro āraddho, tathā anārabhitvā ‘‘assāsapassāsā",
  "tika-abh09t12:54_3": "kāyasaṅkhāro’’tiādinā paṭhamaṁ tayopi saṅkhārā vibhajitvā dassitā. Tattha kāyassa",
  "tika-abh09t12:54_4": "saṅkhāro kāyasaṅkhāro, assāsapassāsā. ‘‘Kāyikā ete dhammā kāyapaṭibaddhā’’ti (ma.",
  "tika-abh09t12:54_5": "ni. 1.463; saṁ. ni. 4.348) vacanato kāraṇabhūtassa karajakāyassa phalabhūto esa saṅkhāroti",
  "tika-abh09t12:54_6": "kāyasaṅkhāro. Aparo nayo – saṅkharīyatīti saṅkhāro. Kena saṅkharīyati? Kāyena. Ayaṁ",
  "tika-abh09t12:54_7": "hi vāto viya bhastāya karajakāyena saṅkharīyati, evampi kāyassa saṅkhāroti kāyasaṅkhāro,",
  "tika-abh09t12:54_8": "kāyena kato assāsapassāsavātoti attho. Cetasā vitakketvā vicāretvā pacchā vācaṁ bhindati,",
  "tika-abh09t12:54_9": "tasmā ‘‘vitakkavicārā vacīsaṅkhāro’’ti (ma. ni. 1.463) vacanato pana saṅkharotīti",
  "tika-abh09t12:54_10": "saṅkhāro, kiṁ saṅkharoti? Vaciṁ. Vaciyā saṅkhāroti vacīsaṅkhāro, vacībhedasamuṭṭhāpakassa",
  "tika-abh09t12:54_11": "vitakkavicāradvayassetaṁ nāmaṁ. ‘‘Saññā ca vedanā ca cetasikā ete dhammā cittapaṭibaddhā’’ti",
  "tika-abh09t12:54_12": "(ma. ni. 1.463; saṁ. ni. 4.348) vacanatoyeva pana tatiyapade saṅkharīyatīti saṅkhāro,",
  "tika-abh09t12:54_13": "kena saṅkharīyati? Cittena, iti cittassa saṅkhāroti cittasaṅkhāro, sabbesampi cittasamuṭṭhānānaṁ",
  "tika-abh09t12:54_14": "cetasikānaṁ dhammānaṁ etaṁ adhivacanaṁ. Vitakkavicārānaṁ pana vacīsaṅkhārabhāvena",
  "tika-abh09t12:54_15": "visuṁ gahitattā ‘‘ṭhapetvā vitakkavicāre’’ti vuttaṁ.",
  "tika-abh09t12:55_0": "Idāni ‘‘kāyo kāyasaṅkhāro’’ti padasodhanavāro āraddho, tassa anulomanaye tīṇi, paṭilomanaye",
  "tika-abh09t12:55_1": "tīṇīti cha yamakāni. Padasodhanamūlacakkavāre ekekasaṅkhāramūlakāni dve dve katvā",
  "tika-abh09t12:55_2": "anulomanaye cha, paṭilomanaye chāti dvādasa yamakāni. Suddhasaṅkhāravāre pana yathā",
  "tika-abh09t12:55_3": "suddhakhandhavārādīsu ‘‘rūpaṁ khandho, khandhā rūpa’’ntiādinā nayena yamakānivuttāni,",
  "tika-abh09t12:55_4": "evaṁ ‘‘kāyo saṅkhāro, saṅkhārā kāyo’’ti avatvā ‘‘kāyasaṅkhāro vacīsaṅkhāro’’tiādinā",
  "tika-abh09t12:55_5": "nayena kāyasaṅkhāramūlakāni dve, vacīsaṅkhāramūlakaṁ ekanti anulome tīṇi, paṭilome",
  "tika-abh09t12:55_6": "tīṇīti cha yamakāni vuttāni. Kiṁ kāraṇā? Suddhikaekekapadavasena atthabhedābhāvato,",
  "tika-abh09t12:55_7": "kāyasaṅkhāroti pana dvīhipi padehi ekova attho labbhatīti ayaṁ visesova, tasmā ekekapadavasena",
  "tika-abh09t12:55_8": "na vuttaṁ, ‘‘kāyo kāyasaṅkhāro’’tiādi pana vattabbaṁ siyā, sopi nayo padasodhanavāre",
  "tika-abh09t12:55_9": "vināpi atthena vacanaṁ yujjatīti tattheva vutto, idha pana kāyasaṅkhārādīnaṁ vacīsaṅkhārādīhi",
  "tika-abh09t12:55_10": "aññattā ‘‘kāyasaṅkhāro vacīsaṅkhāro’’tiādināpi yamakāni vuttāni. Suddhasaṅkhāramūlacakkavāro",
  "tika-abh09t12:55_11": "panettha na gahitoti ayaṁ tāvettha pāḷivavatthāne viseso.",
  "tika-abh09t12:56_0": "Pañhavissajjanesu pana ‘‘kāyo kāyasaṅkhāroti? No, kāyasaṅkhāro kāyoti? No’’ti vā",
  "tika-abh09t12:56_1": "evaṁ sabbattha paṭisedho. Vissajjanānaṁ kāyādīnaṁ eva kāyasaṅkhārādināmattā. Na hi",
  "tika-abh09t12:56_2": "kāyādayo viya kāyasaṅkhārādīnaṁ nāmaṁ hoti, paṭilome pana na kāyo na kāyasaṅkhāroti",
  "tika-abh09t12:56_3": "yo kāyo na hoti, so kāyasaṅkhāropi na hotīti pucchāya attho, tassā kāyasaṅkhāro na",
  "tika-abh09t12:56_4": "kāyo kāyasaṅkhāroti kāyasaṅkhāro kāyo na hoti, kāyasaṅkhāroyeva paneso hoti, kāyañca",
  "tika-abh09t12:56_5": "kāyasaṅkhārañca ṭhapetvā avasesaṁ saṅkhatāsaṅkhatādibhedaṁ sabbaṁ na ca kāyo, na",
  "tika-abh09t12:56_6": "ca kāyasaṅkhāroti vissajjanaṁ. Sesesupi eseva nayo, itaresu ca anulomapaṭilomesu",
  "tika-abh09t12:56_7": "‘‘kāyo kāyasaṅkhāroti? No, saṅkhārā vacīsaṅkhāroti? Vacīsaṅkhāro saṅkhāro ceva vacīsaṅkhāro",
  "tika-abh09t12:56_8": "ca, avasesā saṅkhārā, na vacīsaṅkhāro, na saṅkhārā na vacīsaṅkhāroti? Āmantā’’tiādinā",
  "tika-abh09t12:56_9": "sabbattha pucchāvissajjananayo veditabbo.",
  "tika-abh09t12:57_0": "Pavattivāre pana ‘‘yassa kāyasaṅkhāro uppajjati, tassa vacīsaṅkhāro uppajjatīti?",
  "tika-abh09t12:57_1": "Vinā vitakkavicārehi assāsapassāsānaṁ uppādakkhaṇe tesaṁ kāyasaṅkhāro uppajjati,",
  "tika-abh09t12:57_2": "netaro, savitakkasavicāracittasamaṅgīnaṁ pana kāmāvacarasattānaṁ tadubhayampi uppajjati.",
  "tika-abh09t12:57_3": "Yassa vā pana…pe… uppajjatīti? Rūpārūpabhavikānaṁ vitakkavicāruppādakkhaṇe vacīsaṅkhārova",
  "tika-abh09t12:57_4": "uppajjati, netaro…pe… yathāvuttakāmāvacarānaṁ pana tadubhayaṁ uppajjati. Yassa kāyasaṅkhāro",
  "tika-abh09t12:57_5": "uppajjati, tassa cittasaṅkhāro uppajjatīti? Āmantā…pe… yassa vā pana…pe… uppajjatīti…pe…",
  "tika-abh09t12:57_6": "assāsapassāsānaṁ uppādakkhaṇe tadubhayaṁ uppajjati. Yassa vacīsaṅkhāro uppajjati,",
  "tika-abh09t12:57_7": "tassa cittasaṅkhāro uppajjatīti? Āmantā…pe… yattha kāyasaṅkhāro uppajjati, tattha",
  "tika-abh09t12:57_8": "vacīsaṅkhāro uppajjatīti ? Kāmāvacarasattānaṁ dutiyajjhāne tatiyajjhāne tattha kāyasaṅkhārova",
  "tika-abh09t12:57_9": "uppajjati, netaro, paṭhamajjhānādīsu pana tadubhayaṁ uppajjati. Yattha vā pana …pe…",
  "tika-abh09t12:57_10": "uppajjatīti? Kāmāvacare uppajjati, na rūpārūpabhavesu. Yattha kāyasaṅkhāro uppajjati,",
  "tika-abh09t12:57_11": "tattha cittasaṅkhāro uppajjatīti? Āmantā. Yattha vā pana…pe… uppajjatīti? Kāmāvacarasattānaṁ",
  "tika-abh09t12:57_12": "catutthajjhāne rūpārūpabhave ca tattha cittasaṅkhārova uppajjati, netaro, itarajjhānādīsu",
  "tika-abh09t12:57_13": "pana tadubhayaṁ uppajjatī’’tiādinā,",
  "tika-abh09t12:58_0": "‘‘Yassa kāyasaṅkhāro nuppajjati, tassa vacīsaṅkhāro nuppajjatīti? Vinā assāsapassāsehi",
  "tika-abh09t12:58_1": "vitakkavicārānaṁ uppādakkhaṇe tesaṁ kāyasaṅkhārova nuppajjati, netaro, sabbesaṁ cittassa",
  "tika-abh09t12:58_2": "bhaṅgakkhaṇe vinā assāsapassāsehi avitakkaavicāracittassa uppādakkhaṇe nirodhasamāpannānaṁ",
  "tika-abh09t12:58_3": "asaññasattānañca tadubhayampi nuppajjati…pe… yassa kāyasaṅkhāro nuppajjati, tassa",
  "tika-abh09t12:58_4": "cittasaṅkhāro nuppajjatīti…pe… sabbacittānaṁ bhaṅgakkhaṇe nirodhasamāpannānaṁ asaññasattānañca",
  "tika-abh09t12:58_5": "nuppajjatī’’tiādinā ca, ‘‘yattha kāyasaṅkhāro nuppajjati, tattha vacīsaṅkhāro nuppajjatīti…pe…",
  "tika-abh09t12:58_6": "catutthajjhānakkhaṇe rūpabhavādīsu nuppajjatī’’tiādinā ca, ‘‘yassa kāyasaṅkhāro uppajjittha,",
  "tika-abh09t12:58_7": "tassa vacīsaṅkhāro uppajjitthāti? Āmantā’’tiādinā, ‘‘yassa kāyasaṅkhāro nuppajjittha,",
  "tika-abh09t12:58_8": "tassa cittasaṅkhāro nuppajjitthāti? Natthī’’tiādinā, ‘‘yassa yattha kāyasaṅkhāro",
  "tika-abh09t12:58_9": "nuppajjittha, tassa tattha vacīsaṅkhāro nuppajjitthāti…pe… catutthajjhānaṁ samāpannānaṁ",
  "tika-abh09t12:58_10": "suddhāvāsānaṁ dutiye citte vattamāne asaññasattānaṁ tesaṁ tattha kāyasaṅkhāro ca",
  "tika-abh09t12:58_11": "nuppajjittha vacīsaṅkhāro cā’’tiādinā ca,",
  "tika-abh09t12:59_0": "‘‘Yassa kāyasaṅkhāro uppajjissati, tassa vacīsaṅkhāro uppajjissatīti? Āmantā. Yassa",
  "tika-abh09t12:59_1": "vā pana…pe… uppajjissatīti? Yassa cittassa anantarā kāmāvacarānaṁ pacchimacittaṁ",
  "tika-abh09t12:59_2": "uppajjissati, rūpārūpabhave pacchimabhavikānaṁ vacīsaṅkhārova uppajjissati, na kāyasaṅkhāro",
  "tika-abh09t12:59_3": ", aññesaṁ pana tadubhayaṁ uppajjissatī’’tiādinā ca, ‘‘yassa kāyasaṅkhāro nuppajjissati,",
  "tika-abh09t12:59_4": "tassa vacīsaṅkhāro nuppajjissatīti…pe… pacchimacittasamaṅgīnaṁ yassa cittassa anantarā",
  "tika-abh09t12:59_5": "avitakkaavicāraṁ pacchimacittaṁ uppajjissati, tesaṁ tadubhayaṁ nuppajjissatī’’tiādinā",
  "tika-abh09t12:59_6": "sabbakālabhedesu yathānurūpato uppādavāre yojanānayo veditabbo. ‘‘Yassa kāyasaṅkhāro",
  "tika-abh09t12:59_7": "nirujjhati, tassa vacīsaṅkhāro nirujjhatīti…pe… paṭhamajjhānaṁ samāpannānaṁ kāmāvacarānaṁ",
  "tika-abh09t12:59_8": "assāsapassāsānaṁ bhaṅgakkhaṇe tadubhayaṁ nirujjhati. Yassa kāyasaṅkhāro nirujjhati,",
  "tika-abh09t12:59_9": "tassa cittasaṅkhāro nirujjhatīti? Āmantā’’tiādinā nirodhavāre, ‘‘yassa kāyasaṅkhāro",
  "tika-abh09t12:59_10": "uppajjati, tassa vacīsaṅkhāro nirujjhatīti? No’’tiādinā uppādanirodhavāre ca,",
  "tika-abh09t12:60": "‘‘Yo kāyasaṅkhāraṁ parijānāti, so vacīsaṅkhāraṁ parijānātīti? Āmantā’’tiādinā pariññāvāre ca heṭṭhā vuttānusārena sabbattha pāḷinayo veditabbo.",
  "tika-abh09t12:61_0": "Pavattivāre panettha paccuppannakāle puggalavārassa anulomanaye kāyasaṅkhāramūlakāni",
  "tika-abh09t12:61_1": "dve, vacīsaṅkhāramūlakaṁ ekanti tīṇeva yamakāni labbhanti. Tassa paṭilomanayepi okāsavārādīsupi",
  "tika-abh09t12:61_2": "eseva nayo. Evamettha sabbavāresu tiṇṇaṁ tiṇṇaṁ yamakānaṁ vasena yamakagaṇanā veditabbā.",
  "tika-abh09t12:61_3": "Atthavinicchaye panettha idaṁ lakkhaṇaṁ – imasmiṁ hi saṅkhārayamake ‘‘assāsapassāsānaṁ",
  "tika-abh09t12:61_4": "uppādakkhaṇe, vitakkavicārānaṁ uppādakkhaṇe’’tiādivacanato (yama. 2.saṅkhārayamaka.19)",
  "tika-abh09t12:61_5": "paccuppannādikālabhedo pavattivasenāpi gahetabbo, na cutipaṭisandhivaseneva. ‘‘Dutiyajjhāne",
  "tika-abh09t12:61_6": "tatiyajjhāne tattha kāyasaṅkhāro uppajjatī’’tiādivacanato (yama. 2.saṅkhārayamaka.21)",
  "tika-abh09t12:61_7": "ca jhānampi okāsavasena gahitanti veditabbaṁ. Evamettha yaṁ yaṁ labbhati, tassa tassa",
  "tika-abh09t12:61_8": "vasena atthavinicchayo veditabbo. Tatridaṁ nayamukhaṁ – ‘‘vinā vitakkavicārehī’’ti",
  "tika-abh09t12:61_9": "dutiyatatiyajjhānavasena vuttaṁ, na catutthajjhānavasena tattha assāsapassāsānaṁ",
  "tika-abh09t12:61_10": "abhāvato. ‘‘Cittassa bhaṅgakkhaṇe’’ti idaṁ kāyasaṅkhārassa ekantacittasamuṭṭhānattā",
  "tika-abh09t12:61_11": "vuttaṁ, uppajjamānameva hi cittaṁ rūpaṁ, arūpaṁ vā samuṭṭhāpeti, na bhijjamānaṁ,",
  "tika-abh09t12:61_12": "ṭhitaṁ vā. ‘‘Pacchimacittasamaṅgīna’’nti sabbapacchimena appaṭisandhikacittena samaṅgīnaṁ",
  "tika-abh09t12:61_13": "khīṇāsavānaṁ. ‘‘Avitakkaavicāraṁ pacchimacitta’’nti ettha rūpāvacarānaṁ dutiyajjhānikādicuticittavasena,",
  "tika-abh09t12:61_14": "arūpāvacarānañca catutthajjhānikacuticittavasena attho gahetabbo.",
  "tika-abh09t12:62_0": "‘‘Yassa kāyasaṅkhāro nirujjhati, tassa cittasaṅkhāro nirujjhatī’’ti ettha niyamato",
  "tika-abh09t12:62_1": "kāyasaṅkhārassa cittasaṅkhārena saddhiṁ ekakkhaṇe nirujjhanato ‘‘āmantā’’ti paṭivacanaṁ",
  "tika-abh09t12:62_2": "dinnaṁ na ekacittakkhaṇikattā. Cittasaṅkhāro hi kāyasaṅkhārena vināpi uppajjati ca",
  "tika-abh09t12:62_3": "nirujjhati ca. Kāyasaṅkhāro pana cittasamuṭṭhānattā yena cittena saddhiṁ uppajjati,",
  "tika-abh09t12:62_4": "tato paṭṭhāya sattarasamena saddhiṁ nirujjhati, esā cittasamuṭṭhānarūpassa dhammatā.",
  "tika-abh09t12:62_5": "Yaṁ pana vibhaṅgappakaraṇassa sīhaḷaṭṭhakathāya ‘‘cittasamuṭṭhānarūpaṁ sattarasamacittassa",
  "tika-abh09t12:62_6": "uppādakkhaṇe nirujjhatī’’ti vuttaṁ, taṁ imāya pāḷiyā virujjhati. ‘‘Yassa kāyasaṅkhāro",
  "tika-abh09t12:62_7": "uppajjati, tassa vacīsaṅkhāro nirujjhatī’’ti ettha yasmā kāyasaṅkhāro cittassa uppādakkhaṇe",
  "tika-abh09t12:62_8": "uppajjati, na ca tasmiṁ khaṇe vitakkavicārā nirujjhanti, tasmā ‘‘no’’ti paṭisedho",
  "tika-abh09t12:62_9": "kato. Iminā nayamukhena sabbattha vinicchayo veditabbo. Ayaṁ saṅkhārayamakamātikatthasaṁvaṇṇanānayo.",
  "tika-abh09t12:63": "Anusayayamakamātikatthavaṇṇanā",
  "tika-abh09t12:64_0": "Anusayayamakamātikāya pana pāḷivavatthānaṁ tāva evaṁ veditabbaṁ. Anusayayamakepi",
  "tika-abh09t12:64_1": "khandhayamakamātikādīsu viya desanaṁ akatvā aññena nayena pāḷidesanā katā. Kathaṁ?",
  "tika-abh09t12:64_2": "Paṭhamaṁ tāva paricchedavāro paricchinnuddesavāroti dve vārā uddesavasena desitā,",
  "tika-abh09t12:64_3": "tato uppattiṭṭhānavāroti eko khuddakavāro. Tato anusayavāro sānusayavāro pajahanavāro",
  "tika-abh09t12:64_4": "pariññāvāro pahīnavāro uppajjanavāro dhātuvāroti anusaye yojetvā yamakavasena papañcato",
  "tika-abh09t12:64_5": "niddiṭṭhā satta mahāvārāti aṭṭhakaniddesavasena desitā, evaṁ dasahi vārehi anusayayamakadesanā",
  "tika-abh09t12:64_6": "katā. Tesu ye ime hi paricchedavārotiādinā dve vārā uddesavasena vuttā, te idha anusayayamakamātikāti gahetabbā.",
  "tika-abh09t12:65_0": "Tattha hi satta anusayāti ayaṁ gaṇanāya paricchinditvā anusayānaṁ desitattā paricchedavāro",
  "tika-abh09t12:65_1": "nāma. Kāmarāgānusayo…pe… avijjānusayoti ayaṁ paricchedavasena paricchinnānaṁ nāmamattaṁ",
  "tika-abh09t12:65_2": "uddisitvā ‘‘ime nāma te’’ti desitattā paricchinnuddesavāro nāma. Tattha anuttānatthato",
  "tika-abh09t12:65_3": "tāva anusayāti kenaṭṭhena anusayā? Anusayanaṭṭhena. Ko esa anusayanaṭṭho nāmāti?",
  "tika-abh09t12:65_4": "Appahīnaṭṭho. Kāmarāgānusayādayo hi appahīnaṭṭhena tassa tassa santāne anusenti nāma,",
  "tika-abh09t12:65_5": "tasmā ‘‘anusayā’’ti vuccanti, anusentīti ca taṁ taṁ anurūpaṁ kāraṇaṁ labhitvā uppajjantīti",
  "tika-abh09t12:65_6": "attho. Athāpi siyā – anusayanaṭṭho nāma appahīnākāro, appahīnākāro ca na uppajjati,",
  "tika-abh09t12:65_7": "tasmā anusayā na uppajjantīti. Tatridaṁ paṭivacanaṁ – appahīnākāro anusayo, anusayoti",
  "tika-abh09t12:65_8": "pana appahīnaṭṭhena thāmagatakileso vuccati, so cittasampayutto sārammaṇo sappaccayaṭṭhena",
  "tika-abh09t12:65_9": "sahetuko ekantākusalova hoti kathāvatthusmiṁ (kathā. 554 ādayo) anusayānaṁ cittavippayuttabhāvassa",
  "tika-abh09t12:65_10": "paṭisedhitattā , so ca atītopi hoti, anāgatopi paccuppannopi, tasmā uppajjatīti vattuṁ",
  "tika-abh09t12:65_11": "yuttaṁ. Tathā hi dhammasaṅgahe mohassa padabhājane 317 ‘‘avijjānusayo avijjāpariyuṭṭhānaṁ…pe…",
  "tika-abh09t12:65_12": "ayaṁ tasmiṁ samaye moho hotī’’ti (dha. sa. 390). Imasmiñca yamake uppajjanavāre ‘‘yassa",
  "tika-abh09t12:65_13": "kāmarāgānusayo uppajjati, tassa paṭighānusayo uppajjatī’’tiādi vuttaṁ, tasmā ‘‘anusentīti",
  "tika-abh09t12:65_14": "taṁ taṁ anurūpaṁ kāraṇaṁ labhitvā uppajjantī’’ti yaṁ vuttaṁ, taṁ suvuttanti veditabbaṁ.",
  "tika-abh09t12:65_15": "Kāmarāgānusayoti kāmarāgo ca so appahīnaṭṭhena anusayo cāti kāmarāgānusayo. Sesapadesupi",
  "tika-abh09t12:65_16": "eseva nayo. Ayaṁ tāvettha anuttānattho. Atthavinicchayo panetthāpi niddesanayamukhadassanavaseneva",
  "tika-abh09t12:65_17": "hoti, niddeso cettha heṭṭhā vutto.",
  "tika-abh09t12:66_0": "Uppattiṭṭhānavārādayo aṭṭha vārā ca, tatrāyaṁ pāḷivavatthānānupubbikāmukhamattappakāsanā.",
  "tika-abh09t12:66_1": "Tesaṁ hi paṭhamo anusayānaṁ uppattiṭṭhānavāro nāma. Tattha vārabhedo yamakayojanavāre",
  "tika-abh09t12:66_2": "natthi, itaresu pana sattasu mahāvāresu atthi. Tesu hi paṭhamo anusayavāro anulomapaṭilomanayavasena",
  "tika-abh09t12:66_3": "duvidho hoti. Tattha anulomanaye ‘‘yassa yattha…pe… anusetī’’ti puggalokāsatadubhayanāmavasena",
  "tika-abh09t12:66_4": "tayo antaravārā honti, tesu ekekasmiṁ ekamūlakadvimūlakatimūlakacatumūlakapañcamūlakachamūlakānaṁ",
  "tika-abh09t12:66_5": "vasena yamakabhedā honti. Yathā ca anulomanaye, evaṁ paṭilomanayepi veditabbā. Yathā",
  "tika-abh09t12:66_6": "cettha anusayavāre, evaṁ sānusayavārapajahanavārapariññāvārapahīnavārauppajjanavāresu",
  "tika-abh09t12:66_7": "pañcasupi. Ayaṁ panettha purimesu tīsu vāresu viseso. Okāsavāre ‘‘yattha tatthā’’ti",
  "tika-abh09t12:66_8": "avatvā ‘‘yato tato’’ti nissakkavacanena desanā katā. Sesaṁ tādisameva . Yo panāyaṁ",
  "tika-abh09t12:66_9": "sabbapacchimo dhātuvāro nāma, so pucchāvāro vissajjanavāroti dvidhā ṭhito. Tattha",
  "tika-abh09t12:66_10": "pucchāvāro anulomapaṭilomavasena duvidho. Tassāvasāne pucchānukkamena vissajjanaṁ",
  "tika-abh09t12:66_11": "katanti. Evaṁ tāvettha pāḷivavatthānaṁ veditabbaṁ.",
  "tika-abh09t12:67_0": "Tatridaṁ aṭṭhannaṁ vārānaṁ ādito paṭṭhāya mukhamattadassanaṁ. ‘‘Kattha kāmarāgānusayo",
  "tika-abh09t12:67_1": "anuseti? Kāmadhātuyā dvīsu vedanāsu ettha kāmarāgānusayo anuseti. Kattha paṭighānusayo",
  "tika-abh09t12:67_2": "anuseti? Dukkhāya vedanāya…pe… mānānusayo kāmadhātuyā dvīsu vedanāsu rūpadhātuyā",
  "tika-abh09t12:67_3": "arūpadhātuyā ca anuseti. Diṭṭhānusayo, vicikicchānusayo ca sabbasakkāyapariyāpannesu",
  "tika-abh09t12:67_4": "dhammesu, bhavarāgānusayo rūpārūpadhātūsu, avijjānusayo sabbasakkāyapariyāpannesu",
  "tika-abh09t12:67_5": "dhammesu anusetī’’ti ayaṁ tāva paṭhamavāre pāḷinayo.",
  "tika-abh09t12:68_0": "Tattha kāmadhātuyā dvīsu vedanāsūti kāmāvacarabhūmiyaṁ sukhāya ceva upekkhāya cāti",
  "tika-abh09t12:68_1": "dvīsu vedanāsu, kāmarāgānusayo pana sahajātavasena, ārammaṇavasena cāti dvīhākārehi",
  "tika-abh09t12:68_2": "anuseti uppajjati, tattha akusalāhi sukhaupekkhāhi sahajātopi hutvā tā ārammaṇaṁ",
  "tika-abh09t12:68_3": "katvāpi uppajjati. Avasesā pana kāmāvacarakusalavipākakiriyavedanā ārammaṇameva katvā",
  "tika-abh09t12:68_4": "uppajjati, imāsu vedanāsu anusayamāno cesa tāhi vedanāhi sampayuttesu saññāsaṅkhāraviññāṇesupi",
  "tika-abh09t12:68_5": "anusetiyeva. Imāsaṁ pana vedanānaṁ assādaṭṭhena kāmarāgānusayuppattiyā sesasampayuttehi",
  "tika-abh09t12:68_6": "padhānattā, oḷārikattena veneyyānaṁ subodhattā ca dvīsu vedanāsuyeva anusetīti vuttaṁ,",
  "tika-abh09t12:68_7": "evaṁ uparipi. Na kevalañcesa anusayamāno imāsu dvīsu vedanāsuyeva, vedanāsampayuttesu",
  "tika-abh09t12:68_8": "dhammesu ca anuseti, iṭṭhesu pana rūpādīsupi anuseti eva. Vuttampi cetaṁ vibhaṅgappakaraṇe",
  "tika-abh09t12:68_9": "‘‘yaṁ loke piyarūpaṁ sātarūpaṁ, ettha sattānaṁ kāmarāgānusayo anusetī’’ti (vibha.",
  "tika-abh09t12:68_10": "816), etthānusayayamakepi vuttaṁ ‘‘dukkhāya vedanāya rūpadhātuyā ettha kāmarāgānusayo",
  "tika-abh09t12:68_11": "nānusetī’’tiādi. Etena vuttāvasesarūpādīsu chasupi ārammaṇesu anusetīti vuttaṁ hoti.",
  "tika-abh09t12:68_12": "Idha pana taṁ sabbaṁ avatvā kiñcideva padhānattādinā kāraṇena vuttanti gahetabbaṁ.",
  "tika-abh09t12:69_0": "Dukkhāyāti ettha paṭighacittasampayuttā dve domanassavedanā, kāyaviññāṇasampayuttā",
  "tika-abh09t12:69_1": "dukkhavedanā cāti tisso vedanā, taṁ sampayuttā ca dhammā, aniṭṭhā cha rūpādayo dhammā",
  "tika-abh09t12:69_2": "paṭighānusayasahajātavasena, ārammaṇavasena ca yathārahaṁ anusayanaṭṭhānaṁ. Kiṁ pana",
  "tika-abh09t12:69_3": "itarā dve vedanā iṭṭhārammaṇaṁ vā paṭighassa ārammaṇaṁ na hontīti? No na honti. Parihīnajjhānassa",
  "tika-abh09t12:69_4": "hi naṭṭhaṁ iṭṭhaṁ sasampayuttadhammaṁ jhānamārabbha domanassaṁ uppajjati, taṁ pana",
  "tika-abh09t12:69_5": "ārammaṇamattameva, nānusayanaṭṭhānaṁ iṭṭhattā. Aniṭṭhameva hi iṭṭhato paṭihanananimittaṁ,",
  "tika-abh09t12:69_6": "yaṁ pana tatthuppannaṁ, tassa paṭighamattameva hoti, na paṭighānusayoti. Paṭighānusayo",
  "tika-abh09t12:69_7": "hi aniṭṭhārammaṇe paṭihananavasena uppanno thāmagato kileso, itaro domanassena saddhiṁ",
  "tika-abh09t12:69_8": "uppannopi attano paṭihananakiccassa akaraṇato paṭighānusayo na hoti, abbohārikattaṁ",
  "tika-abh09t12:69_9": "gacchati. Yathā hi pāṇātipātacetanāya saddhiṁ uppannopi byāpādo manokammaṁ nāma na",
  "tika-abh09t12:69_10": "hoti, abbohārikattaṁ gacchati, evanti gahetabbaṁ. Teneva nekkhammassitaṁ domanassaṁ",
  "tika-abh09t12:69_11": "sevitabbaṁ vuttaṁ. Mānānusayassa pana dukkhadomanassavajjitā sabbe lokiyā dhammā",
  "tika-abh09t12:69_12": "anusayanaṭṭhānaṁ. ‘‘Dukkhāya vedanāya apariyāpanne ettha…pe… mānānusayo ca nānusetī’’ti",
  "tika-abh09t12:69_13": "hi vuttaṁ. Diṭṭhānusayavicikicchānusayānaṁ pana lokuttaravajjitā sabbepi dhammā anusayanaṭṭhānaṁ.",
  "tika-abh09t12:69_14": "Tena vuttaṁ ‘‘sabbasakkāyapariyāpannesu dhammesū’’ti. Tattha saṁsāravaṭṭanissitaṭṭhena",
  "tika-abh09t12:69_15": "sakkāyapariyāpannesu sabbadhammesūti attho. Evaṁ avijjānusayopi veditabbo. Sabbattha",
  "tika-abh09t12:69_16": "ca sahajātārammaṇabhedo heṭṭhā vuttanayeneva veditabbo.",
  "tika-abh09t12:70_0": "Bhavarāgānusayo pana kiñcāpi diṭṭhivippayuttesu catūsu cittesu uppajjanato sahajātavasena",
  "tika-abh09t12:70_1": "kāmadhātuyā dvīsu vedanāsu anusetīti vattabbo bhaveyya, so pana yasmā rūpārūpāvacaramevārammaṇaṁ",
  "tika-abh09t12:70_2": "labhati, na kāmāvacarārammaṇameva, anusayānaṁ pana taṁ na anusayanaṭṭhānaṁ, tasmā",
  "tika-abh09t12:70_3": "ārammaṇavasena niyamaṁ akatvā ‘‘rūpadhātuyā arūpadhātuyā ettha bhavarāgānusayo anusetī’’ti",
  "tika-abh09t12:70_4": "vuttaṁ. Taṁ rāgavasena so ca sabbopi rāgo kāmarāgānusayo gahetabboti ayaṁ uppattiṭṭhānavāre nayo.",
  "tika-abh09t12:71_0": "Itaresu pana sattasu mahāvāresu tāva ‘‘yassa kāmarāgānusayo anuseti, tassa paṭighānusayo",
  "tika-abh09t12:71_1": "anusetīti? Āmantā. Yassa vā pana paṭighānusayo anuseti, tassa kāmarāgānusayo anusetīti?",
  "tika-abh09t12:71_2": "Āmantā. Yassa kāmarāgānusayo anuseti, tassa mānānusayo anusetīti? Āmantā. Yassa vā",
  "tika-abh09t12:71_3": "pana mānānusayo anuseti, tassa kāmarāgānusayo anusetīti? Anāgāmissa mānānusayo anuseti,",
  "tika-abh09t12:71_4": "no ca tassa kāmarāgānusayo anuseti, tiṇṇaṁ puggalānaṁ mānānusayo ca anuseti, kāmarāgānusayo",
  "tika-abh09t12:71_5": "ca anuseti. Yassa kāmarāgānusayo anuseti, tassa diṭṭhānusayo anusetīti? Dvinnaṁ puggalānaṁ",
  "tika-abh09t12:71_6": "kāmarāgānusayo anuseti, no ca…pe… diṭṭhānusayo ca anuseti, yassa vā pana…pe… āmantā.",
  "tika-abh09t12:71_7": "Yassa kāmarāgānusayo anuseti, tassa vicikicchānusayo anusetī’’ti pucchāyapi diṭṭhānusayasadisameva",
  "tika-abh09t12:71_8": "vissajjanaṁ. Yassa kāmarāgānusayo anuseti, tassa bhavarāgānusayo anusetīti? Āmantā.",
  "tika-abh09t12:71_9": "Yassa vā pana…pe… anusetīti…pe… tiṇṇaṁ puggalānaṁ bhavarāgānusayo ca anuseti, kāmarāgānusayo",
  "tika-abh09t12:71_10": "ca anuseti. Avijjānusayepi eseva nayo. Iminā nayena paṭighānusayādimūlikāsu pucchāsu",
  "tika-abh09t12:71_11": "vissajjananayo veditabbo. Ayaṁ ekamūlake nayo.",
  "tika-abh09t12:72_0": "Yassa kāmarāgānusayo ca paṭighānusayo ca anuseti, tassa mānānusayo anusetīti? Āmantā.",
  "tika-abh09t12:72_1": "Dvinnaṁ dvimūlikā…pe… pañcamūlikānaṁ pana ekamūle vuttānusārena vissajjananayo ñātabbo.",
  "tika-abh09t12:72_2": "Tatrāyaṁ pacchimānusaye yojanā – ‘‘yassa kāmarāgānusayo ca paṭighānusayo ca mānānusayo",
  "tika-abh09t12:72_3": "ca diṭṭhānusayo ca vicikicchānusayo ca bhavarāgānusayo ca anuseti, tassa avijjānusayo",
  "tika-abh09t12:72_4": "anusetīti? Āmantā. Yassa vā pana avijjānusayo anuseti, tassa kāmarāgānusayo ca…pe…",
  "tika-abh09t12:72_5": "bhavarāgānusayo ca anusetīti? Anāgāmissa avijjānusayo ca mānānusayo ca bhavarāgānusayo",
  "tika-abh09t12:72_6": "ca anuseti, na itare, dvinnaṁ puggalānaṁ avijjānusayo ca kāmarāgapaṭighamānabhavarāgānusayā",
  "tika-abh09t12:72_7": "ca anusenti, na diṭṭhivicikicchānusayā, puthujjanassa pana sabbepi anusentī’’ti ayaṁ puggalavāre nayo.",
  "tika-abh09t12:73_0": "Okāsavāre pana ‘‘yattha kāmarāgānusayo anuseti, tattha paṭighānusayo anusetīti? No.",
  "tika-abh09t12:73_1": "Yattha vā pana…pe… anusetīti? No. Yattha kāmarāgānusayo anuseti, tattha mānānusayo",
  "tika-abh09t12:73_2": "anusetīti? Āmantā. Yattha vā pana mānānusayo anuseti, tattha kāmarāgānusayo anusetīti?",
  "tika-abh09t12:73_3": "Rūpadhātuyā arūpadhātuyā ettha mānānusayo anuseti , na kāmarāgānusayo, kāmadhātuyā",
  "tika-abh09t12:73_4": "dvīsu vedanāsu tadubhayaṁ anuseti. Yattha kāmarāgānusayo…pe… anusetīti? Āmantā. Yattha",
  "tika-abh09t12:73_5": "vā pana…pe… anusetīti? Dukkhāya vedanāya rūpadhātuyā arūpadhātuyā ettha vicikicchānusayo",
  "tika-abh09t12:73_6": "anuseti, na kāmarāgānusayo, kāmadhātuyā dvīsu vedanāsu tadubhayaṁ anuseti. Yattha",
  "tika-abh09t12:73_7": "kāmarāgānusayo…pe… anuseti, tattha bhavarāgānusayo anusetīti? No. Yattha vā pana…pe…",
  "tika-abh09t12:73_8": "no. Yattha kāmarāgānusayo anuseti, tattha avijjānusayo anusetīti? Āmantā. Yattha",
  "tika-abh09t12:73_9": "vā pana…pe… anusetīti? Dukkhāya vedanāya rūpārūpadhātuyā ettha avijjānusayo anuseti,",
  "tika-abh09t12:73_10": "na kāmarāgānusayo, kāmadhātuyā dvīsu vedanāsu tadubhayaṁ anuseti.",
  "tika-abh09t12:74_0": "Yattha paṭighānusayo anuseti, tattha mānānusayo anusetīti? No. Yattha vā pana…pe…",
  "tika-abh09t12:74_1": "no. Yattha paṭighānusayo anuseti, tattha diṭṭhānusayo vicikicchānusayo anusetīti?",
  "tika-abh09t12:74_2": "Āmantā. Yattha vā pana…pe… anusetīti? Kāmadhātuyā dvīsu vedanāsu rūpārūpadhātuyā",
  "tika-abh09t12:74_3": "ettha vicikicchānusayo anuseti, na paṭighānusayo, dukkhāya pana vedanāya tadubhayaṁ",
  "tika-abh09t12:74_4": "anuseti. Yattha paṭighānusayo anuseti, tattha bhavarāgānusayo anusetīti? No. Yattha",
  "tika-abh09t12:74_5": "vā pana…pe… no. Yattha paṭighānusayo anuseti, tattha avijjānusayo anusetīti? Āmantā.",
  "tika-abh09t12:74_6": "Yattha vā pana…pe… anusetīti…pe… dukkhāya vedanāya tadubhayaṁ anuseti, aññattha avijjānusayo ca.",
  "tika-abh09t12:75_0": "Yattha mānānusayo anuseti, tattha diṭṭhānusayo vicikicchānusayo anusetīti? Āmantā.",
  "tika-abh09t12:75_1": "Yattha vā pana…pe… anusetīti? Dukkhāya vedanāya diṭṭhānusayova, netaro , tadaññesu",
  "tika-abh09t12:75_2": "sabbattha anuseti. Yattha mānānusayo anuseti, tattha bhavarāgānusayo anusetīti? Kāmadhātuyā",
  "tika-abh09t12:75_3": "dvīsu vedanāsu mānānusayo, netaro, rūpārūpadhātuyā pana tadubhayaṁ anuseti. Yattha",
  "tika-abh09t12:75_4": "vā pana…pe… āmantā. Yattha mānānusayo anuseti, tattha avijjānusayo…pe… āmantā. Yattha",
  "tika-abh09t12:75_5": "vā pana…pe… anusetīti? Dukkhavedanaṁ ṭhapetvā tadaññāsu sabbattha tadubhayaṁ anuseti.",
  "tika-abh09t12:75_6": "Yattha diṭṭhānusayo, tattha vicikicchānusayo…pe… āmantā. Yattha diṭṭhānusayo, tattha",
  "tika-abh09t12:75_7": "bhavarāgānusayo anusetīti? Kāmadhātuyā tīsu vedanāsu diṭṭhānusayova, rūpārūpabhavesu",
  "tika-abh09t12:75_8": "tadubhayaṁ anuseti. Yattha vā pana…pe… āmantā. Yattha diṭṭhānusayo anuseti, tattha",
  "tika-abh09t12:75_9": "avijjānusayo…pe… āmantā. Yattha vā pana…pe… āmantā. Esa nayo vicikicchāmūlakesupi.",
  "tika-abh09t12:75_10": "Yattha bhavarāgānusayo, tattha avijjānusayo anusetīti? Āmantā. Yattha vā pana…pe…",
  "tika-abh09t12:75_11": "anuseti, tattha kāmadhātuyā tīsu vedanāsu avijjānusayova, rūpārūpabhavesu pana tadubhayaṁ",
  "tika-abh09t12:75_12": "anusetī’’ti ayamettha ekamūlanayo.",
  "tika-abh09t12:76_0": "‘‘Yassa…pe… nānuseti. Yassa…pe… nānuseti mānānusayo, arahato pana tadubhayampi nānuseti.",
  "tika-abh09t12:76_1": "Yassa vā pana…pe… āmantā. Yassa kāmarāgānusayo nānuseti, tassa diṭṭhānusayo vicikicchānusayo",
  "tika-abh09t12:76_2": "nānusetīti? Āmantā. Yassa vā pana…pe… nānusetīti? Dvinnaṁ puggalānaṁ vicikicchānusayova",
  "tika-abh09t12:76_3": "nānuseti, netaro, anāgāmiarahantānaṁ tadubhayampi nānusetī’’tiādinā nayena puggalavāre,",
  "tika-abh09t12:77_0": "‘‘Yattha kāmarāgānusayo nānuseti, tattha paṭighānusayo nānusetīti? Dukkhāya vedanāya",
  "tika-abh09t12:77_1": "kāmarāgānusayova nānuseti, netaro, rūpārūpadhātupariyāpannesu tadubhayaṁ nānuseti.",
  "tika-abh09t12:77_2": "Yattha vā pana…pe… nānusetīti ? Kāmadhātuyā dvīsu vedanāsu paṭighānusayova, rūpārūpapariyāpannesu",
  "tika-abh09t12:77_3": "pana tadubhayaṁ nānuseti. Yattha kāmarāgānusayo nānuseti, tattha mānānusayo nānusetīti?",
  "tika-abh09t12:77_4": "Rūpārūpadhātūsu kāmarāgānusayova, dukkhāya pana vedanāya, apariyāpannesu ca tadubhayaṁ",
  "tika-abh09t12:77_5": "nānuseti. Yattha vā pana…pe… āmantā. Yattha kāmarāgānusayo nānuseti, tattha diṭṭhānusayo,",
  "tika-abh09t12:77_6": "vicikicchānusayo nānusetīti? Dukkhāya vedanāya rūpārūpadhātūsu kāmarāgānusayova,",
  "tika-abh09t12:77_7": "apariyāpanne pana tadubhayaṁ nānusetī’’tiādinā nayena okāsavāre ca,",
  "tika-abh09t12:78_0": "‘‘Yassa yattha kāmarāgānusayo nānuseti, tassa tattha paṭighānusayo nānusetīti? Tiṇṇaṁ",
  "tika-abh09t12:78_1": "puggalānaṁ dukkhāya vedanāya kāmarāgānusayova, rūpārūpapariyāpannesu tadubhayaṁ nānuseti,",
  "tika-abh09t12:78_2": "dvinnaṁ puggalānaṁ sabbattha tadubhayaṁ nānuseti. Yassa vā pana yattha…pe… nānusetīti?",
  "tika-abh09t12:78_3": "Tiṇṇaṁ puggalānaṁ kāmadhātuyā dvīsu vedanāsu paṭighānusayova, rūpārūpapariyāpannesu",
  "tika-abh09t12:78_4": "tadubhayaṁ nānuseti, dvinnaṁ puggalānaṁ sabbattha tadubhayaṁ nānuseti. Yassa yattha",
  "tika-abh09t12:78_5": "kāmarāgānusayo nānuseti, tassa tattha mānānusayo nānusetīti? Tiṇṇaṁ puggalānaṁ rūpārūpadhātuyā",
  "tika-abh09t12:78_6": "kāmarāgānusayova, netaro, dukkhāya vedanāya, apariyāpanne ca tadubhayaṁ nānuseti,",
  "tika-abh09t12:78_7": "anāgāmissa kāmadhātuyā dvīsu vedanāsu rūpārūpadhātuyā kāmarāgānusayova, arahato pana",
  "tika-abh09t12:78_8": "sabbattha tadubhayaṁ nānusetī’’tiādinā puggalokāsavāre ca vuttānusārena nayo ñātabboti ayaṁ pāḷinayo.",
  "tika-abh09t12:79_0": "Tattha ‘‘yassa kāmarāgānusayo anuseti, tassa paṭighānusayo anusetī’’ti ettha yadetaṁ",
  "tika-abh09t12:79_1": "‘‘āmantā’’ti paṭivacanaṁ dinnaṁ, taṁ duddinnaṁ viya khāyati. Kasmā? Kāmarāgapaṭighānaṁ",
  "tika-abh09t12:79_2": "ekakkhaṇe anuppattito. Yathā hi ‘‘yassa manāyatanaṁ uppajjati, tassa dhammāyatanaṁ",
  "tika-abh09t12:79_3": "uppajjatī’’tiādīsu manāyatanadhammāyatanādīni ekakkhaṇe uppajjanti, na tathā kāmarāgapaṭighā,",
  "tika-abh09t12:79_4": "visuññeva uppajjanato, tasmā ettha ‘‘no’’ti paṭisedho kattabbo siyā, taṁ pana akatvā",
  "tika-abh09t12:79_5": "‘‘āmantā’’ti paṭivacanassa dinnattā heṭṭhā yamakesu viya ettha khaṇapaccuppannavasena",
  "tika-abh09t12:79_6": "vattamānavohāraṁ aggahetvā aññathā gahetabbo. Kathaṁ gahetabbo? Appahīnavasena. Appahīnataṁ",
  "tika-abh09t12:79_7": "hi sandhāya ayaṁ anusetīti vattamānavohāro vutto, na khaṇapaccuppannataṁ, tasmā imissā",
  "tika-abh09t12:79_8": "pucchāya yassa kāmarāgānusayo appahīno, na anuppattidhammataṁ āpādito, tassa paṭighānusayo",
  "tika-abh09t12:79_9": "appahīno, na anuppattidhammataṁ āpādito, tassa paṭighānusayo appahīnoti evamattho",
  "tika-abh09t12:79_10": "gahetabbo. Yasmā ca tesu kāmarāgapaṭighesu yasseko appahīno, tassa itaropi appahīnova",
  "tika-abh09t12:79_11": "hoti, tasmā ‘‘āmantā’’ti vuttaṁ. Ito paresupi evarūpesu uppajjativārādivissajjanesu",
  "tika-abh09t12:79_12": "eseva nayo. Tiṇṇaṁ puggalānanti puthujjanasotāpannasakadāgāmīnaṁ. Dvinnanti sotāpannasakadāgāmīnaṁ.",
  "tika-abh09t12:79_13": "Evaṁ uppajjanaṁ dīpitaṁ. Okāsavārassa paṭhamadutiyapucchāsu yasmā kāmarāgapaṭighā",
  "tika-abh09t12:79_14": "ekacitte na uppajjanti, tasmā ‘‘no’’ti paṭisedho kato. Dukamūlādīsu ca yasmā kāmarāgapaṭighādayo",
  "tika-abh09t12:79_15": "ekasmiṁ ṭhānasaṅkhāte citte, ārammaṇe vā na uppajjanti, tasmā ‘‘natthī’’ti tattha",
  "tika-abh09t12:79_16": "paṭikkhepo kato, ayaṁ pucchā apubbā evāti adhippāyo. Puggalokāsavāre catunnanti puthujjanasotāpannasakadāgāmianāgāmīnaṁ.",
  "tika-abh09t12:79_17": "Paṭilome dvinnanti anāgāmiarahante sandhāya vuttanti ayaṁ anusayavāre nayo.",
  "tika-abh09t12:80_0": "Sānusayavāre pana ‘‘yo kāmarāgānusayena sānusayo, so paṭighānusayena sānusayoti?",
  "tika-abh09t12:80_1": "Āmantā…pe… mānānusayena sānusayoti? Āmantā. Yo vā pana mānānusayena sānusayo, so",
  "tika-abh09t12:80_2": "kāmarāgānusayena sānusayoti? Anāgāmī mānānusayeneva, na kāmarāgānusayena, tayo pana",
  "tika-abh09t12:80_3": "puggalā tadubhayenāpi anusayenā’’ti iminā nayena sesesu dukamūlādīsu pucchāvissajjananayo",
  "tika-abh09t12:80_4": "ñātabbo, ayaṁ puggalavāre nayo.",
  "tika-abh09t12:81_0": "‘‘Yato kāmarāgānusayena sānusayo, tato paṭighānusayena sānusayoti? No…pe… mānānusayena",
  "tika-abh09t12:81_1": "sānusayoti? Āmantā. Yato vā pana mānānusayena sānusayo, tato kāmarāgānusayena sānusayoti?",
  "tika-abh09t12:81_2": "Rūpārūpadhātuyā mānānusayeneva, netarena, kāmadhātuyā dvīsu vedanāsu tadubhayenāpī’’tiādinā okāsavāre ca,",
  "tika-abh09t12:82_0": "‘‘Yo yato kāmarāgānusayena sānusayo, so tato paṭighānusayena sānusayoti? No’’tiādinā",
  "tika-abh09t12:82_1": "puggalokāsavāre cāti evaṁ anulomanaye ca, ‘‘yo kāmarāgānusayena niranusayo, so paṭighānusayena",
  "tika-abh09t12:82_2": "niranusayoti? Āmantā’’tiādinā paṭilomanayepi sabbattha anusayavāre vuttānusārato",
  "tika-abh09t12:82_3": "pucchāvissajjananayo ñātabbo.",
  "tika-abh09t12:83_0": "Tattha yato kāmarāgānusayena sānusayoti yato kāraṇato uppannena kāmarāgānusayena",
  "tika-abh09t12:83_1": "sānusayo, kiṁ so tato kāraṇato uppannapaṭighānusayenapi sānusayoti vuccati. Yasmā",
  "tika-abh09t12:83_2": "panete dve ekasmā ṭhānā na uppajjanti, tasmā ‘‘no’’ti paṭisedho kato sesaṁ tādisamevāti",
  "tika-abh09t12:83_3": "ayaṁ sānusayavāre nayo.",
  "tika-abh09t12:84_0": "Pajahanavāre pana ‘‘yo kāmarāgānusayaṁ pajahati, so paṭighānusayaṁ pajahatīti? Āmantā…pe…",
  "tika-abh09t12:84_1": "mānānusayaṁ pajahatīti? Tadekaṭṭhaṁ pajahati. Yo vā pana mānānusayaṁ pajahati, so",
  "tika-abh09t12:84_2": "kāmarāgānusayaṁ pajahatīti? No…pe… so diṭṭhānusayaṁ vicikicchānusayaṁ pajahatīti?",
  "tika-abh09t12:84_3": "No. Yo vā pana vicikicchānusayaṁ pajahati, so kāmarāgānusayaṁ pajahatīti ? Tadekaṭṭhaṁ",
  "tika-abh09t12:84_4": "pajahati. Yo…pe… bhavarāgānusayaṁ avijjānusayaṁ pajahatīti? Tadekaṭṭhaṁ pajahati…pe…",
  "tika-abh09t12:84_5": "yo kāmarāgānusayañca paṭighānusayañca mānānusayañca…pe… pajahatīti? Natthī’’tiādinā puggalavāre,",
  "tika-abh09t12:85_0": "‘‘Yato kāmarāgānusayaṁ pajahati, tato paṭighānusayaṁ pajahatīti? No…pe… yato kāmarāgānusayaṁ",
  "tika-abh09t12:85_1": "pajahati, tato mānānusayaṁ pajahatīti? Āmantā. Yato vā pana mānānusayaṁ pajahati,",
  "tika-abh09t12:85_2": "tato kāmarāgānusayaṁ pajahatīti? Rūpārūpadhātuyā tato mānānusayameva, kāmadhātuyā",
  "tika-abh09t12:85_3": "pana dvīsu vedanāsu tato mānānusayaṁ pajahatī’’tiādinā okāsavāre ca,",
  "tika-abh09t12:86_0": "‘‘Yo yato kāmarāgānusayaṁ pajahati, so tato paṭighānusayaṁ pajahatīti? No…pe… mānānusayaṁ",
  "tika-abh09t12:86_1": "pajahatīti? Tadekaṭṭhaṁ pajahati…pe… vicikicchānusayaṁ pajahatīti? No. Yo vā pana",
  "tika-abh09t12:86_2": "yato vicikicchānusayaṁ pajahati, so tato kāmarāgānusayaṁ pajahatīti? Aṭṭhamako dukkhāya",
  "tika-abh09t12:86_3": "vedanāya rūpārūpadhātuyā so tato vicikicchānusayaṁ pajahati, no ca so tato kāmarāgānusayaṁ",
  "tika-abh09t12:86_4": "pajahati, sveva puggalo kāmadhātuyā dvīsu vedanāsu so tato vicikicchānusayaṁ pajahati,",
  "tika-abh09t12:86_5": "kāmarāgānusayaṁ tadekaṭṭhaṁ pajahatī’’tiādinā puggalokāsavāre cāti evaṁ anulomanaye",
  "tika-abh09t12:86_6": "ca, ‘‘yo kāmarāgānusayaṁ na pajahati, so paṭighānusayaṁ na pajahatīti? Āmantā…pe…",
  "tika-abh09t12:86_7": "vicikicchānusayaṁ na pajahatīti ? Aṭṭhamako kāmarāgānusayaṁ na pajahati, netaraṁ,",
  "tika-abh09t12:86_8": "anāgāmimaggasamaṅgiṁ, aṭṭhamakañca ṭhapetvā avasesā puggalā tadubhayaṁ na pajahantī’’tiādinā",
  "tika-abh09t12:86_9": "paṭilomanaye ca sabbattha pucchāvissajjananayo ñātabbo.",
  "tika-abh09t12:87_0": "Tattha pajahatīti tena tena maggena pahānapariññāvasena pajahati. Tadekaṭṭhanti pahānekaṭṭhataṁ",
  "tika-abh09t12:87_1": "sandhāya vuttaṁ. Paṭhamamaggādinā hi na kevalaṁ diṭṭhādikā eva dhammā pahīyanti,",
  "tika-abh09t12:87_2": "atha kho apāyagamaniyā tena kāmarāgapaṭighamānādayopi pahīyanti eva. Paṭhamamaggavajjhā",
  "tika-abh09t12:87_3": "hi kāmarāgā, apāyagamaniyā ca mānāvijjādayopi, tatiyamaggavajjhāti pahānekaṭṭhā hutvā",
  "tika-abh09t12:87_4": "pahīyanti evāti ‘‘no’’ti arahattamaggaṭṭhaṁ sandhāya vuttaṁ. So hi kāmarāgānusayaṁyeva",
  "tika-abh09t12:87_5": "pahīnattā na pajahatīti. Yato kāmarāgānusayaṁ pajahatīti yato uppajjanakaṁ kāmarāgānusayaṁ",
  "tika-abh09t12:87_6": "pajahatīti attho, aṭṭhamakoti sotāpattimaggaṭṭho. So hi dakkhiṇeyyakkamena arahattaphalaṭṭhato",
  "tika-abh09t12:87_7": "paṭṭhāya gaṇiyamāno aṭṭhamako nāma. Paṭilomanaye anāgāmimaggasamaṅgiñca aṭṭhamakañca",
  "tika-abh09t12:87_8": "ṭhapetvā avasesāti puthujjanasesasekhāsekhā. Tesu hi puthujjanā pahānapariññāya abhāvena",
  "tika-abh09t12:87_9": "na pajahanti, sesā tesaṁ pahīnattāti iminā nayena sabbattha vinicchayo veditabboti",
  "tika-abh09t12:87_10": "ayaṁ pajahanavāre nayo.",
  "tika-abh09t12:88_0": "Pariññāvāro pana ‘‘yo kāmarāgānusayaṁ parijānāti, so paṭighānusayaṁ parijānātī’’tiādinā",
  "tika-abh09t12:88_1": "pajahanavārasadisova. Ayampi hi pajahanavāro viya maggaṭṭhānaññeva vasena vissajjito.",
  "tika-abh09t12:88_2": "Tattha parijānātīti tīhi pariññāhi parijānātīti attho. Ayaṁ pariññāvāre nayo.",
  "tika-abh09t12:89_0": "Pahīnavāre pana ‘‘yassa kāmarāgānusayo pahīno, tassa paṭighānusayo pahīnoti? Āmantā…pe…",
  "tika-abh09t12:89_1": "mānānusayo pahīnoti? Anāgāmissa kāmarāgānusayova, arahato pana mānānusayopi pahīno’’tiādinā",
  "tika-abh09t12:89_2": "puggalavāre, ‘‘yattha kāmarāgānusayo pahīno, tattha paṭighānusayo pahīnoti? Na vattabbo",
  "tika-abh09t12:89_3": "pahīnoti vā appahīnoti vā. Yattha vā pana…pe… na vattabbo…pe… tattha mānānusayo pahīnoti?",
  "tika-abh09t12:89_4": "Āmantā. Yattha vā pana…pe… pahīnoti? Rūpārūpadhātuyā ettha mānānusayo pahīno, kāmarāgānusayo",
  "tika-abh09t12:89_5": "na vattabbo, kāmadhātuyā dvīsu vedanāsu ettha tadubhayaṁ pahīna’’ntiādinā okāsavāre,",
  "tika-abh09t12:89_6": "puggalokāsavāreti evaṁ anulomanaye, ‘‘yassa kāmarāgānusayo appahīno, tassa paṭighānusayo",
  "tika-abh09t12:89_7": "appahīnoti? Āmantā. Yassa vā pana…pe… āmantā…pe… yassa vā pana mānānusayo appahīno,",
  "tika-abh09t12:89_8": "tassa kāmarāgānusayo appahīnoti? Anāgāmissa mānānusayova, tiṇṇaṁ puggalānaṁ tadubhayaṁ",
  "tika-abh09t12:89_9": "appahīna’’ntiādinā paṭilomanaye ca vuttanayeneva pucchāvissajjananayo ñātabbo.",
  "tika-abh09t12:90_0": "Ettha ca phalaṭṭhavaseneva attho gahetabbo maggaṭṭhānaṁ pahīnakilesattābhāvā. Tesaṁ",
  "tika-abh09t12:90_1": "hi anusayā pahīyanti eva, na pana pahīnāti anāgāmiādayo phalaṭṭhāva gahetabbā, okāsavāre",
  "tika-abh09t12:90_2": "pana ‘‘na vattabbo’’ti idaṁ ubhinnaṁ uppattiṭṭhānassa asādhāraṇattā vuttaṁ. Aññaṁ",
  "tika-abh09t12:90_3": "hi kāmarāgānusayassa uppattiṭṭhānaṁ, aññaṁ paṭighānusayassa. Abhāvitamaggassa ca",
  "tika-abh09t12:90_4": "yattha anusayo uppajjati, magge bhāvite tattheva so pahīno nāma hoti, tasmā so tattha",
  "tika-abh09t12:90_5": "pahīnoti vā, appahīnoti vā na vattabbo, sabbatthāpi pana sayaṁ abhāvena tattha appahīnoti",
  "tika-abh09t12:90_6": "na vattabbo. Ubhinnaṁ pana sādhāraṇaṭṭhānaṁ sandhāya ‘‘āmantā’’ti vuttaṁ. Mānānusayo",
  "tika-abh09t12:90_7": "hi kāmadhātuyā vedanādvayasaṅkhāte sādhāraṇaṭṭhāne kāmarāgena saddhiṁ pahīno nāma",
  "tika-abh09t12:90_8": "hoti . Yassa kāmarāgānusayo appahīnoti puthujjanassa, sotāpattisakadāgāmiphalaṭṭhānañca",
  "tika-abh09t12:90_9": "vasena attho gahetabbo. ‘‘Tiṇṇaṁ puggalāna’’nti hi vuttaṁ. Sesaṁ suviññeyyamevāti",
  "tika-abh09t12:90_10": "ayaṁ pahīnavāre nayo.",
  "tika-abh09t12:91": "Uppajjanavāre pana ‘‘yassa kāmarāgānusayo uppajjati, tassa paṭighānusayo uppajjatī’’tiādinā sabbattha anusayavārasadisovāti ayaṁ uppajjanavāre nayo.",
  "tika-abh09t12:92_0": "Dhātuvāre pana ‘‘kāmadhātuyā cutassa kāmadhātuṁ upapajjantassa kati anusayā anusenti,",
  "tika-abh09t12:92_1": "kati anusayā nānusenti, kati anusayā bhaṅgā? Kāmadhātuyā cutassa rūpadhātuṁ upapajjantassa…pe…",
  "tika-abh09t12:92_2": "kati bhaṅgā? Kāmadhātuyā cutassa arūpadhātuṁ upapajjantassa…pe… rūpadhātuṁ upapajjantassa",
  "tika-abh09t12:92_3": "na arūpadhātuṁ upapajjantassa…pe… kati bhaṅgaṁ? Kāmadhātuyā cutassa na kāmadhātuṁ,",
  "tika-abh09t12:92_4": "na arūpadhātuṁ upapajjantassa…pe… na rūpadhātuṁ na arūpadhātuṁ upapajjantassa. Na",
  "tika-abh09t12:92_5": "kāmadhātuṁ na rūpadhātuṁ upapajjantassa kati bhaṅgā’’ti evaṁ kāmadhātumūlakā nava",
  "tika-abh09t12:92_6": "pucchā, tathā ‘‘rūpadhātuyā cutassā’’tiādinā rūpadhātumūlakā nava, arūpadhātuyā nava",
  "tika-abh09t12:92_7": "cāti sattavīsati anulomapucchā, tathā ‘‘na kāmadhātuyā cutassā’’tiādinā sattavīsati",
  "tika-abh09t12:92_8": "paṭilomapucchā ca, tathā ‘‘na kāmadhātuyā na arūpadhātuyā cutassa kāmadhātuṁ upapajjantassā’’tiādinā",
  "tika-abh09t12:92_9": "sattavīsati dukamūlakā pucchā cāti evaṁ pucchāvāre ekāsīti pucchā veditabbā.",
  "tika-abh09t12:93_0": "Tattha anusentīti cittasantāne anugatā hutvā kati anusenti, bhaṅgāti anusenti ca",
  "tika-abh09t12:93_1": "nānusenti cāti evaṁ kati vibhajitabbāti attho. Na kāmadhātuṁ upapajjantassāti kāmadhātuvirahitā",
  "tika-abh09t12:93_2": "dve rūpārūpadhātuyo upapajjantassa. Na kāmadhātuṁ na rūpadhātunti arūpadhātuṁ upapajjantassa.",
  "tika-abh09t12:93_3": "Na kāmadhātuyāti rūpārūpadhātūhi cutassa, evaṁ sesesupi sabbattha paṭisandhivasena,",
  "tika-abh09t12:93_4": "dhātuvasena ca attho veditabboti ayaṁ uddesavāre nayo.",
  "tika-abh09t12:94_0": "Niddesavāre panassa ‘‘kāmadhātuyā cutassa kāmadhātuṁ upapajjantassa kassaci satta",
  "tika-abh09t12:94_1": "anusayā anusenti, kassaci pañca anusayā anusenti, anusayā bhaṅgā natthi, kāmadhātuyā",
  "tika-abh09t12:94_2": "cutassa rūpadhātuṁ upapajjantassa kassaci satta anusayā anusenti, kassaci pañca,",
  "tika-abh09t12:94_3": "kassaci tayo …pe… bhaṅgā natthī’’ti iminā nayena sabbattha vissajjanaṁ veditabbaṁ,",
  "tika-abh09t12:94_4": "ayaṁ panettha viseso – rūpadhātuyā cutassa kāmadhātuṁ upapajjantassa satteva anusayā",
  "tika-abh09t12:94_5": "anusenti, tathā ‘‘arūpadhātuyā cutassa kāmadhātuṁ upapajjantassā’’tiādīsupi, arūpadhātuyā",
  "tika-abh09t12:94_6": "pana cutassa rūpadhātuyā upapatti natthi, heṭṭhā upapajjamāno kāmadhātuṁ eva upapajjati,",
  "tika-abh09t12:94_7": "satteva anusayā anusentīti evaṁ aññesupi evarūpesu vissajjananayo veditabboti ayaṁ",
  "tika-abh09t12:94_8": "viseso, sesaṁ vuttanayamevāti ayamettha pāḷinayo.",
  "tika-abh09t12:95_0": "Tattha kassaci sattāti puthujjanavasena vuttaṁ, pañcāti sotāpannasakadāgāmīnaṁ vasena.",
  "tika-abh09t12:95_1": "Tesaṁ hi diṭṭhivicikicchānusayā pahīnāti, kāmadhātuyā pana anāgāmīnaṁ upapattiabhāvato",
  "tika-abh09t12:95_2": "paṭhamavāre ‘‘kassaci tayo’’ti na vuttaṁ, rūpārūpadhātūsu uppajjanavāresu eva vuttaṁ…pe…",
  "tika-abh09t12:95_3": "anāgāmīnaṁ hi kāmarāgapaṭighānampi pahīnattā tayova anusayā anusenti, idha ca anusayānaṁ",
  "tika-abh09t12:95_4": "uppattivasena nayo, anusayānaṁ anusayanaṁ aggahetvā appahīnabhāvena paṭisandhikkhaṇe",
  "tika-abh09t12:95_5": "api anusayanaṁ gahetabbaṁ. Sattevāti ariyasāvakassa rūpārūpadhātuyā cutassa heṭṭhā",
  "tika-abh09t12:95_6": "kāmabhavādīsu upapatti nāma natthi, puthujjanasseva hoti, tasmā ‘‘sattevā’’ti niyametvā",
  "tika-abh09t12:95_7": "vuttaṁ, arūpadhātuyā cutassa rūpadhātuyā upapatti natthīti. Kasmā natthi? Arūpīnaṁ",
  "tika-abh09t12:95_8": "rūpajjhānassa abhāvā. Te hi sabbaso rūpasaññānaṁ samatikkamanarūpadhātuṁ upapannāti.",
  "tika-abh09t12:95_9": "Sesaṁ nayato suviññeyyamevāti ayaṁ dhātuvāre nayo. Ayaṁ anusayayamakamātikatthasaṁvaṇṇanānayo.",
  "tika-abh09t12:96": "Cittayamakamātikatthavaṇṇanā",
  "tika-abh09t12:97_0": "Cittayamakamātikāyaṁ pana pāḷivavatthānaṁ tāva evaṁ veditabbaṁ. Imissaṁ hi mātikāyaṁ",
  "tika-abh09t12:97_1": "puggalavāro dhammavāro puggaladhammavāroti āditova tayo suddhikamahāvārā honti, tattha",
  "tika-abh09t12:97_2": "‘‘yassa cittaṁ uppajjati na nirujjhatī’’ti evaṁ puggalavasena cittassa uppajjananirujjhanādibhedaṁ",
  "tika-abh09t12:97_3": "dīpento gato puggalavāro nāma. ‘‘Yaṁ cittaṁ uppajjati na nirujjhatī’’ti evaṁ dhammavaseneva",
  "tika-abh09t12:97_4": "cittassa uppajjananirujjhanādibhedaṁ dīpento gato dhammavāro nāma. ‘‘Yassa yaṁ cittaṁ",
  "tika-abh09t12:97_5": "uppajjati na nirujjhatī’’ti evaṁ ubhayavaseneva cittassa uppajjananirujjhanādibhedaṁ",
  "tika-abh09t12:97_6": "dīpento gato puggaladhammavāro nāma.",
  "tika-abh09t12:98_0": "Tato ‘‘yassa sarāgaṁ citta’’ntiādīnaṁ soḷasannaṁ padānaṁ vasena apare sarāgādipadavisesitā",
  "tika-abh09t12:98_1": "soḷasa puggalavārā, soḷasa dhammavārā, soḷasa puggaladhammavārāti aṭṭhacattālīsa",
  "tika-abh09t12:98_2": "missakavārā honti, te sarāgādipadamattaṁ dassetvā saṁkhittā. Tato ‘‘yassa kusalaṁ",
  "tika-abh09t12:98_3": "citta’’ntiādinā nayena chasaṭṭhidvisatasaṅkhātānaṁ abhidhammamātikāpadānaṁ vasena",
  "tika-abh09t12:98_4": "apare kusalādipadavisesitā chasaṭṭhidvisatapuggalavārā, chasaṭṭhidvisatadhammavārā,",
  "tika-abh09t12:98_5": "chasaṭṭhidvisatapuggaladhammavārāti aṭṭhanavutisattasatā missakavārā honti, tepi",
  "tika-abh09t12:98_6": "kusalādipadamattaṁ dassetvā saṁkhittāyeva, yānipettha sanidassanādīni padāni cittena",
  "tika-abh09t12:98_7": "saddhiṁ na yujjanti, tāni moghapucchāvasena gahitānīti.",
  "tika-abh09t12:99_0": "Tesu pana tīsu vāresu sabbapaṭhame suddhikapuggalamahāvāre tāva uppādanirodhakālasambhedavāro",
  "tika-abh09t12:99_1": "uppāduppannavāro nirodhuppannavāro uppādavāro nirodhavāro uppādanirodhavāro uppajjamānananirodhavāro",
  "tika-abh09t12:99_2": "uppajjamānuppannavāro nirujjhamānuppannavāro uppannuppādavāro atītānāgatavāro uppannuppajjamānavāro",
  "tika-abh09t12:99_3": "niruddhanirujjhamānavāro atikkantakālavāro cāti cuddasa antaravārā, tesu uppādavāro",
  "tika-abh09t12:99_4": "nirodhavāro uppādanirodhavāroti imesu tīsu vāresu paccekaṁ vattamānātītassa, vattamānānāgatassa,",
  "tika-abh09t12:99_5": "atītānāgatassa cāti tiṇṇaṁ kālabhedānaṁ vasena anulomapaṭilomato cha cha katvā aṭṭhārasa",
  "tika-abh09t12:99_6": "yamakāni, uppannuppādavāre atītānāgatakālavasena anulomato dve, paṭilomato dveti",
  "tika-abh09t12:99_7": "cattāri yamakāni, sesesu ādito niddiṭṭhesu tīsu, antare niddiṭṭhesu tīsu, avasāne",
  "tika-abh09t12:99_8": "niddiṭṭhesu catūsūti dasasu vāresu anulomato ekaṁ, paṭilomato ekanti dve dve katvā",
  "tika-abh09t12:99_9": "vīsati yamakāni, evaṁ sabbesupi cuddasasu antaravāresu dvācattālīsa yamakāni, caturāsīti",
  "tika-abh09t12:99_10": "pucchā, aṭṭhasaṭṭhiatthasataṁ hoti. Yathā ca ekasmiṁ suddhikapuggalamahāvāre, tathā",
  "tika-abh09t12:99_11": "suddhikadhammamahāvāre, suddhikapuggaladhammamahāvārepīti tīsu mahāvāresu chabbīsatiyamakasataṁ,",
  "tika-abh09t12:99_12": "tato diguṇā pucchā, diguṇā atthā ca veditabbā, idaṁ pana vārattayaṁ sarāgādivasena",
  "tika-abh09t12:99_13": "soḷasaguṇaṁ, kusalādivasena chasaṭṭhidvisataguṇaṁ katvā imissā cittayamakamātikāya",
  "tika-abh09t12:99_14": "anekāni yamakasahassāni, taddiguṇā pucchā, taddiguṇā atthā ca honti, pāṭho pana saṁkhitto.",
  "tika-abh09t12:99_15": "Evamettha pāḷivavatthānaṁ viditvā idāni anuttānapadatthānusārena vibhaṅganayasahito",
  "tika-abh09t12:99_16": "saṅkhepatthavaṇṇanānayo evaṁ veditabbo.",
  "tika-abh09t12:100_0": "Yassa cittaṁ uppajjatīti yassa puggalassa cittaṁ uppādakkhaṇasamaṅgitāya uppajjati.",
  "tika-abh09t12:100_1": "Na nirujjhatīti nirodhakkhaṇaṁ appattatāya na nirujjhati. Tassa cittanti kiṁ tassa",
  "tika-abh09t12:100_2": "puggalassa tato paṭṭhāya cittaṁ nirujjhissatīti pucchā, tassā ca, ‘‘pacchimacittassa",
  "tika-abh09t12:100_3": "uppādakkhaṇe tesaṁ cittaṁ uppajjati na nirujjhati, nirujjhissati nuppajjissati, itaresaṁ",
  "tika-abh09t12:100_4": "cittassa uppādakkhaṇe tesaṁ cittaṁ uppajjati na nirujjhati, nirujjhissati ceva uppajjissati",
  "tika-abh09t12:100_5": "cā’’ti vissajjanaṁ. Tattha tesaṁ cittanti yesaṁ khīṇāsavānaṁ pacchimacittasaṅkhātassa",
  "tika-abh09t12:100_6": "cuticittassa uppādakkhaṇe vattati, tesaṁ tadeva cuticittaṁ uppādappattatāya uppajjati",
  "tika-abh09t12:100_7": "nāma, bhaṅgaṁ appattatāya na nirujjhati nāma, idāni pana bhaṅgaṁ patvā taṁ tesaṁ",
  "tika-abh09t12:100_8": "cittaṁ nirujjhissati, tato appaṭisandhikattā aññaṁ nuppajjissati. Itaresanti pacchimacittasamaṅgiṁ",
  "tika-abh09t12:100_9": "khīṇāsavaṁ ṭhapetvā avasesānaṁ sekhāsekhaputhujjanānaṁ nirujjhissati ceva aññaṁ pana",
  "tika-abh09t12:100_10": "tasmiṁ vā attabhāve uppajjissati cāti attho.",
  "tika-abh09t12:101_0": "‘‘Yassa vā pana cittaṁ nirujjhissati nuppajjissati, tassa cittaṁ uppajjati na nirujjhatī’’ti",
  "tika-abh09t12:101_1": "imissā dutiyapucchāya pacchimacittasamaṅgino khīṇāsavassa cittaṁ sandhāya ‘‘āmantā’’ti",
  "tika-abh09t12:101_2": "vissajjanaṁ. ‘‘Yassa cittaṁ nuppajjati nirujjhati, tassa cittaṁ na nirujjhissati",
  "tika-abh09t12:101_3": "uppajjissatī’’ti pucchāya ‘‘no’’ti paṭisedhova vissajjanaṁ. Na uppajjati nirujjhatīti",
  "tika-abh09t12:101_4": "hi bhaṅgakkhaṇe arahato pacchimacittampi sesānaṁ bhijjamānacittampi pucchati, tato",
  "tika-abh09t12:101_5": "paṭṭhāya pana arahato tāva cittaṁ na nirujjhissatīti sakkā vattuṁ, uppajjissatīti",
  "tika-abh09t12:101_6": "pana na sakkā, tasmā ‘‘no’’ti ettha paṭisedho kato, ‘‘yassa vā pana cittaṁ na nirujjhissati",
  "tika-abh09t12:101_7": "uppajjissati, tassa cittaṁ nuppajjati nirujjhatī’’ti pucchāya ‘‘natthī’’ti paṭikkhepova",
  "tika-abh09t12:101_8": "vissajjanaṁ. Yassa hi cittaṁ na nirujjhissati uppajjissati, so ca puggalo natthīti.",
  "tika-abh09t12:102_0": "Yassa cittaṁ uppajjati, tassa cittaṁ uppannanti? Āmantā, yassa vā pana…pe… uppajjatīti?",
  "tika-abh09t12:102_1": "Sabbesaṁ cittassa bhaṅgakkhaṇe taṁ cittaṁ uppannaṁ, no ca uppajjati, sabbesaṁ cittassa",
  "tika-abh09t12:102_2": "uppādakkhaṇe tesaṁ cittaṁ uppannañceva uppajjati ca, yassa cittaṁ nuppajjati , tassa",
  "tika-abh09t12:102_3": "cittaṁ nuppannanti? Cittassa bhaṅgakkhaṇe cittaṁ nuppajjati, no ca nuppannaṁ, nirodhasamāpannānaṁ",
  "tika-abh09t12:102_4": "asaññasattānaṁ cittaṁ nuppajjati ceva nuppannañca. Yassa vā pana…pe… nuppajjatīti?",
  "tika-abh09t12:102_5": "Āmantā. Ettha ca uppannanti uppādasamaṅginopetaṁ nāmaṁ, uppajjatīti ca uppādasamaṅginova.",
  "tika-abh09t12:103_0": "Yassa cittaṁ nirujjhati, tassa cittaṁ uppannanti? Āmantā. Yassa vā pana…pe… nirujjhatīti?",
  "tika-abh09t12:103_1": "Bhaṅgakkhaṇe tathā. Yassa cittaṁ na nirujjhati, tassa cittaṁ nuppannanti? Nirodhasamāpannādīnaṁ",
  "tika-abh09t12:103_2": "cittaṁ. Yassa vā pana…pe… āmantā.",
  "tika-abh09t12:104_0": "Yassa cittaṁ uppajjati, tassa cittaṁ uppajjitthāti? Āmantā. Yassa vā pana…pe… uppajjatīti?",
  "tika-abh09t12:104_1": "Sabbesaṁ cittassa uppādakkhaṇe tathā. Ettha ca uppādappattattā uppajjittha, taṁ anatītattā",
  "tika-abh09t12:104_2": "uppajjati nāmāti atthoti aṭṭhakathāyaṁ khaṇapaccuppannavasena attho vutto. Uppajjitthāti",
  "tika-abh09t12:104_3": "pana imassa atītacittakkhaṇavasena atthe gayhamāne eva uparipāḷiyā na virujjhati,",
  "tika-abh09t12:104_4": "na aññathāti paññāyati, tasmā pubbāparaṁ oloketvā pāḷiavirodhena attho gahetabbo.",
  "tika-abh09t12:105_0": "Yassa cittaṁ nuppajjati, tassa cittaṁ nuppajjitthāti? Uppajjittha. Yassa vā pana…pe…",
  "tika-abh09t12:105_1": "nuppajjatīti? Natthi. Yassa cittaṁ uppajjati, tassa cittaṁ uppajjissatīti? Pacchimacittasamaṅgikhīṇāsavavirahitānaṁ",
  "tika-abh09t12:105_2": "cittaṁ tathā. Yassa vā pana…pe… uppajjatīti? Uppādakkhaṇe tathā. Yassa cittaṁ…pe…",
  "tika-abh09t12:105_3": "nuppajjissatīti? Asekhānaṁ pacchimacittassa bhaṅgakkhaṇe tathā. Yassa vā pana…pe…",
  "tika-abh09t12:105_4": "nuppajjatīti? Pacchimacittassa bhaṅgakkhaṇe tathā. Yassa cittaṁ uppajjittha, tassa",
  "tika-abh09t12:105_5": "cittaṁ uppajjissatīti? Pacchimacittasamaṅgiṁ ṭhapetvā sesānaṁ tathā. Yassa vā pana…pe…",
  "tika-abh09t12:105_6": "āmantā. Yassa cittaṁ nuppajjittha, tassa cittaṁ nuppajjissatīti? Natthi. Yassa vā",
  "tika-abh09t12:105_7": "pana…pe… nuppajjitthāti? Uppajjittha.",
  "tika-abh09t12:106_0": "Yassa cittaṁ nirujjhati, tassa cittaṁ nirujjhitthāti? Āmantā. Yassa vā pana…pe… nirujjhatīti?",
  "tika-abh09t12:106_1": "Bhaṅgakkhaṇe tathā. Yassa cittaṁ…pe… na nirujjhitthāti? Nirujjhittha. Yassa vā pana…pe…",
  "tika-abh09t12:106_2": "natthi. Yassa cittaṁ nirujjhati, tassa cittaṁ nirujjhissatīti? Pacchimacittasamaṅgiṁ",
  "tika-abh09t12:106_3": "ṭhapetvā sesānaṁ cittassa bhaṅgakkhaṇe tathā. Yassa vā pana…pe… sesānaṁ bhaṅgakkhaṇe",
  "tika-abh09t12:106_4": "tathā. Yassa cittaṁ…pe… nirujjhissati. Yassa vā pana…pe… nirujjhati.",
  "tika-abh09t12:107_0": "Yassa cittaṁ nirujjhittha, tassa cittaṁ nirujjhissatīti? Pacchimacittassa bhaṅgakkhaṇe",
  "tika-abh09t12:107_1": "ṭhapetvā sesānaṁ cittaṁ tathā. Yassa vā pana…pe… āmantā. Yassa cittaṁ na nirujjhittha,",
  "tika-abh09t12:107_2": "tassa cittaṁ na nirujjhissatīti? Natthi. Yassa vā pana…pe… na nirujjhitthāti? Nirujjhittha.",
  "tika-abh09t12:108_0": "Yassa cittaṁ uppajjati, tassa cittaṁ nirujjhitthāti? Āmantā. Yassa vā pana…pe… uppajjatīti?",
  "tika-abh09t12:108_1": "Sabbesaṁ cittassa uppādakkhaṇe tathā. Yassa cittaṁ nuppajjati, tassa cittaṁ na nirujjhitthāti?",
  "tika-abh09t12:108_2": "Nirujjhittha. Yassa vā pana…pe… natthi, yassa cittaṁ uppajjati, tassa cittaṁ nirujjhissatīti?",
  "tika-abh09t12:108_3": "Āmantā. Yassa vā pana…pe… uppajjatīti? Sabbesaṁ cittassa uppādakkhaṇe tathā. Yassa",
  "tika-abh09t12:108_4": "cittaṁ nuppajjati, tassa cittaṁ na nirujjhissatīti? Pacchimacittassa bhaṅgakkhaṇe",
  "tika-abh09t12:108_5": "tathā. Yassa vā pana…pe… āmantā. Yassa cittaṁ uppajjittha, tassa cittaṁ nirujjhissatīti?",
  "tika-abh09t12:108_6": "Nirujjhamānaṁ pacchimacittaṁ ṭhapetvā tathā. Yassa vā pana…pe… āmantā. Yassa cittaṁ",
  "tika-abh09t12:108_7": "nuppajjittha, tassa cittaṁ na nirujjhissatīti? Natthi. Yassa vā pana…pe… nuppajjitthāti? Uppajjittha.",
  "tika-abh09t12:109_0": "Yassa cittaṁ uppajjati, tassa cittaṁ na nirujjhatīti? Āmantā. Yassa vā pana…pe… uppajjatīti?",
  "tika-abh09t12:109_1": "Sabbesaṁ cittassa uppādakkhaṇe tathā. Yassa cittaṁ nuppajjati, tassa cittaṁ nirujjhatīti?",
  "tika-abh09t12:109_2": "Sabbesaṁ cittassa bhaṅgakkhaṇe tathā. Yassa vā pana…pe… nuppajjatīti? Āmantā.",
  "tika-abh09t12:110_0": "Yassa cittaṁ uppajjamānaṁ, tassa cittaṁ uppannanti? Āmantā. Yassa vā pana…pe… uppajjamānanti?",
  "tika-abh09t12:110_1": "Sabbesaṁ cittassa uppādakkhaṇe tathā. Yassa cittaṁ nuppajjamānaṁ, tassa cittaṁ nuppannanti?",
  "tika-abh09t12:110_2": "Nirodhasamāpannādīnaṁ cittaṁ tathā. Yassa vā pana…pe… āmantā.",
  "tika-abh09t12:111_0": "Yassa cittaṁ nirujjhamānaṁ, tassa cittaṁ uppannanti? Āmantā. Yassa vā pana…pe… bhaṅgakkhaṇe",
  "tika-abh09t12:111_1": "tathā. Yassa cittaṁ na nirujjhamānaṁ, tassa cittaṁ nuppannanti? Nirodhasamāpannādīnaṁ",
  "tika-abh09t12:111_2": "cittaṁ tathā. Yassa vā pana…pe… āmantā.",
  "tika-abh09t12:112_0": "Yassa cittaṁ uppannaṁ, tassa cittaṁ uppajjitthāti? Āmantā. Yassa vā pana…pe… uppannanti",
  "tika-abh09t12:112_1": "? Cittasamaṅgīnaṁ tathā. Yassa cittaṁ nuppannaṁ, tassa cittaṁ nuppajjitthāti? Uppajjittha.",
  "tika-abh09t12:112_2": "Yassa vā pana…pe… nuppannanti? Natthi…pe… yassa cittaṁ nuppannaṁ, tassa cittaṁ nuppajjissatīti?",
  "tika-abh09t12:112_3": "Uppajjissati. Yassa vā pana…pe… nuppannanti? Uppannaṁ.",
  "tika-abh09t12:113_0": "Yassa cittaṁ uppajjittha no ca tassa cittaṁ uppannaṁ, tassa cittaṁ uppajjissatīti?",
  "tika-abh09t12:113_1": "Āmantā. Yassa vā pana cittaṁ uppajjissati no ca tassa cittaṁ uppannaṁ, tassa cittaṁ",
  "tika-abh09t12:113_2": "uppajjitthāti? Āmantā. Ettha ‘‘no ca tassa cittaṁ nuppanna’’nti idaṁ asaññādiacittake",
  "tika-abh09t12:113_3": "sandhāya vuttaṁ. Tesaṁ niyamena cittuppattiyā abhāvato ‘‘āmantā’’ti ubhayattha vissajjanaṁ",
  "tika-abh09t12:113_4": "vuttaṁ. Ayañca vāro kālattaye gahetvā samatthitoti gahetabbo.",
  "tika-abh09t12:114_0": "‘‘Yassa cittaṁ nuppajjittha no ca tassa cittaṁ nuppannaṁ, tassa cittaṁ nuppajjissatīti?",
  "tika-abh09t12:114_1": "Natthi. Yassa vā pana cittaṁ nuppajjissati no ca tassa cittaṁ nuppannaṁ, tassa cittaṁ",
  "tika-abh09t12:114_2": "nuppajjitthāti? Uppajjittha.",
  "tika-abh09t12:115": "Uppannaṁ uppajjamānanti? Uppādakkhaṇe cittaṁ tathā. Uppajjamānaṁ uppannanti? Āmantā. Nuppannaṁ nuppajjamānanti? Āmantā. Nuppajjamānaṁ nuppannanti? Atītānāgatacittaṁ tathā.",
  "tika-abh09t12:116": "Niruddhaṁ nirujjhamānanti? No, nirujjhamānaṁ niruddhanti? No, naniruddhaṁ nanirujjhamānanti? Uppādakkhaṇe anāgatañca cittaṁ tathā. Nanirujjhamānaṁ naniruddhantipi tatheva.",
  "tika-abh09t12:117_0": "Yassa cittaṁ uppajjamānaṁ khaṇaṁ khaṇaṁ vītikkantaṁ atikkantakālaṁ, nirujjhamānaṁ",
  "tika-abh09t12:117_1": "khaṇaṁ khaṇaṁ vītikkantaṁ atikkantakālaṁ, tassa cittanti? No ca bhaṅgakkhaṇaṁ vītikkantaṁ,",
  "tika-abh09t12:117_2": "atītaṁ cittaṁ tadubhayaṁ vītikkantaṁ, yassa vā pana cittaṁ nirujjhamānaṁ khaṇaṁ khaṇaṁ",
  "tika-abh09t12:117_3": "vītikkantaṁ atikkantakālaṁ, uppajjamānaṁ khaṇaṁ khaṇaṁ vītikkantaṁ atikkantakālaṁ,",
  "tika-abh09t12:117_4": "tassa cittanti? Atītaṁ citta’’nti iminā nayena puggalavāre sabbattha vissajjananayo veditabbo.",
  "tika-abh09t12:118_0": "Tattha uppajjamānaṁ khaṇanti uppajjamānassa khaṇaṁ, uppādakkhaṇanti attho. Khaṇaṁ",
  "tika-abh09t12:118_1": "vītikkantaṁatikkantakālanti na ciraṁ vītikkantaṁ, tameva pana uppādakkhaṇaṁ vītikkantaṁ",
  "tika-abh09t12:118_2": "hutvā atikkantakālanti saṅkhaṁ gacchati, nirujjhamānaṁ khaṇanti nirujjhamānassa khaṇaṁ,",
  "tika-abh09t12:118_3": "bhaṅgakkhaṇanti attho. Khaṇaṁ vītikkantaṁ atikkantakālanti kiṁ tassa cittaṁ evaṁ",
  "tika-abh09t12:118_4": "nirodhakkhaṇampi vītikkantaṁ hutvā atikkantakālaṁ nāma hotīti pucchati. Yassa bhaṅgakkhaṇe",
  "tika-abh09t12:118_5": "cittaṁ uppādakkhaṇaṁ khaṇaṁ vītikkantaṁ hutvā atikkantakālaṁ nāma hoti, nirodhakkhaṇaṁ",
  "tika-abh09t12:118_6": "vītikkantaṁ hutvā atikkantakālaṁ nāma hoti, atītaṁ pana cittaṁ ubhopi khaṇe khaṇaṁ",
  "tika-abh09t12:118_7": "vītikkantaṁ hutvā atikkantakālaṁ nāma hotīti atītacittavasena vissajjanaṁ kataṁ.",
  "tika-abh09t12:118_8": "Imināva upāyena uparimesu atthadhammavārādīsu ca sabbavissajjanesu attho veditabbo.",
  "tika-abh09t12:118_9": "Ayaṁ atikkantakālavāre nayo.",
  "tika-abh09t12:119_0": "Yaṁ cittaṁ uppajjati nanirujjhati, taṁ cittaṁ nirujjhissati nuppajjissatīti? Āmantā.",
  "tika-abh09t12:119_1": "Yaṁ vā pana…pe… āmantā. Yaṁ cittaṁ nuppajjati nirujjhati, taṁ cittaṁ nanirujjhissati",
  "tika-abh09t12:119_2": "uppajjissatīti? No. Yaṁ vā pana cittaṁ nanirujjhissati uppajjissati, taṁ cittaṁ nuppajjati",
  "tika-abh09t12:119_3": "nirujjhatīti? Natthi.",
  "tika-abh09t12:120_0": "Yaṁ cittaṁ uppajjati, taṁ cittaṁ uppannanti? Āmantā. Yaṁ vā pana…pe… uppajjatīti?",
  "tika-abh09t12:120_1": "Uppādakkhaṇe cittaṁ tathā, evaṁ paṭilomapucchāsupi tato sesāsupi. ‘‘Yaṁ cittaṁ nuppajjati,",
  "tika-abh09t12:120_2": "taṁ cittaṁ nuppannanti? Atītānāgataṁ cittaṁ tathā. Yaṁ vā pana…pe… āmantā…pe… bhaṅgakkhaṇe",
  "tika-abh09t12:120_3": "citta’’ntiādinā, ‘‘yaṁ cittaṁ uppajjati, taṁ cittaṁ uppajjitthāti? No. Yaṁ cittaṁ",
  "tika-abh09t12:120_4": "nuppajjati, taṁ cittaṁ nuppajjitthāti? Bhaṅgakkhaṇe cittaṁ anāgatañcā’’tiādinā, ‘‘yaṁ",
  "tika-abh09t12:120_5": "cittaṁ uppajjati, taṁ cittaṁ uppajjissatīti? No. Yaṁ vā pana…pe… no, yaṁ cittaṁ nuppajjati,",
  "tika-abh09t12:120_6": "taṁ cittaṁ nuppajjissatīti? Anāgataṁ cittaṁ nuppajjati, no ca taṁ cittaṁ nuppajjissati,",
  "tika-abh09t12:120_7": "bhaṅgakkhaṇe cittaṁ atītaṁ citta’’ntiādinā ca, ‘‘yaṁ cittaṁ uppajjittha, taṁ cittaṁ",
  "tika-abh09t12:120_8": "uppajjissatīti? No. Yaṁ vā pana…pe… no, yaṁ cittaṁ nuppajjittha, taṁ cittaṁ nuppajjissatīti?",
  "tika-abh09t12:120_9": "Anāgataṁ citta’’ntiādinā ca,",
  "tika-abh09t12:121_0": "‘‘Yaṁ cittaṁ nirujjhati, taṁ cittaṁ nirujjhitthāti? No’’tiādinā ca, ‘‘yaṁ cittaṁ",
  "tika-abh09t12:121_1": "uppajjati, taṁ cittaṁ nirujjhitthāti? No’’tiādinā ca, ‘‘yaṁ cittaṁ uppajjati, taṁ",
  "tika-abh09t12:121_2": "cittaṁ nirujjhissatīti ? Āmantā’’tiādinā ca, ‘‘yaṁ cittaṁ uppajjittha, taṁ cittaṁ",
  "tika-abh09t12:121_3": "nirujjhissatīti? No’’tiādinā ca,",
  "tika-abh09t12:122_0": "‘‘Yaṁ cittaṁ uppajjamānaṁ, taṁ cittaṁ uppannanti? Āmantā. Yaṁ vā pana…pe… uppajjamānanti…pe…",
  "tika-abh09t12:122_1": "uppādakkhaṇe citta’’ntiādinā ca, ‘‘yaṁ cittaṁ nirujjhamānaṁ, taṁ cittaṁ uppannanti?",
  "tika-abh09t12:122_2": "Āmantā’’tiādinā ca, ‘‘yaṁ cittaṁ uppannaṁ, taṁ cittaṁ uppajjitthāti? No. Yaṁ vā pana…pe… no’’tiādinā ca,",
  "tika-abh09t12:123_0": "‘‘Yaṁ cittaṁ uppajjittha no ca taṁ cittaṁ uppannaṁ, taṁ cittaṁ uppajjissatīti? No.",
  "tika-abh09t12:123_1": "Yaṁ vā pana…pe… no. Yaṁ cittaṁ nuppajjittha no ca taṁ cittaṁ nuppannaṁ, taṁ cittaṁ",
  "tika-abh09t12:123_2": "nuppajjissatīti? Āmantā’’tiādinā ca, ‘‘uppannaṁ uppajjamānanti…pe… uppādakkhaṇe uppannañceva",
  "tika-abh09t12:123_3": "uppajjamānañca. Uppajjamānaṁ uppannanti? Āmantā’’tiādinā ca, ‘‘niruddhaṁ nirujjhamānanti? No’’tiādinā ca,",
  "tika-abh09t12:124": "‘‘Yaṁ cittaṁ uppajjamānaṁ khaṇaṁ khaṇaṁ vītikkantaṁ atikkantakālaṁ, nirujjhamānaṁ khaṇaṁ khaṇaṁ vītikkantaṁ atikkantakālaṁ, taṁ cittanti…pe… atītaṁ citta’’ntiādinā ca dhammavāre,",
  "tika-abh09t12:125_0": "‘‘Yassa yaṁ cittaṁ uppajjati na nirujjhati, tassa taṁ cittaṁ nirujjhissati nuppajjissatīti?",
  "tika-abh09t12:125_1": "Āmantā’’tiādinā ca puggaladhammavāre ca, sarāgādipadehi, kusalādipadehi ca missesu",
  "tika-abh09t12:125_2": "sabbavāresu ca pucchāsu heṭṭhā vuttānusārena vissajjananayo veditabbo. Ayaṁ cittayamakamātikatthasaṁvaṇṇanānayo.",
  "tika-abh09t12:126": "Dhammayamakamātikatthavaṇṇanā",
  "tika-abh09t12:127_0": "Dhammayamakamātikāya pana khandhayamake vuttanayeneva pāḷivavatthānaṁ veditabbaṁ.",
  "tika-abh09t12:127_1": "‘‘Yo kusalaṁ dhammaṁ bhāveti, so akusalaṁ dhammaṁ pajahatī’’ti āgatattā panettha",
  "tika-abh09t12:127_2": "pariññāvāro bhāvanāvāro nāma. Tattha yasmā abyākato dhammo neva bhāvetabbo na pahātabbo,",
  "tika-abh09t12:127_3": "tasmā padameva na uddhaṭanti veditabbaṁ . Pucchāvissajjane panettha ‘‘kusalākusalā",
  "tika-abh09t12:127_4": "dhammāti? Āmantā’’tiādinā, ‘‘dhammā akusalā dhammāti? Akusalā dhammā dhammā ceva",
  "tika-abh09t12:127_5": "akusalā dhammā ca, avasesā dhammā na akusalā dhammā’’tiādinā ca paṇṇattivāre vissajjananayo ñātabbo.",
  "tika-abh09t12:128_0": "‘‘Yassa kusalā dhammā uppajjanti, tassa akusalā dhammā uppajjantīti? No. Yassa vā",
  "tika-abh09t12:128_1": "pana…pe… yassa kusalā dhammā uppajjanti, tassa abyākatā dhammā uppajjantīti? Pañcavokāre",
  "tika-abh09t12:128_2": "kusalānaṁ uppādakkhaṇe…pe… uppajjantī’’tiādinā ca, ‘‘yattha kusalā dhammā uppajjanti,",
  "tika-abh09t12:128_3": "tattha akusalā dhammā uppajjantīti? Āmantā…pe… tattha abyākatā dhammā uppajjantīti?",
  "tika-abh09t12:128_4": "Āmantā. Yattha vā pana abyākatā dhammā uppajjanti, tattha kusalā dhammā uppajjantīti",
  "tika-abh09t12:128_5": "…pe… catuvokāre…pe… uppajjantī’’tiādinā ca, ‘‘yassa yattha kusalā dhammā…pe… uppajjantīti? No’’tiādinā ca,",
  "tika-abh09t12:129_0": "‘‘Yassa kusalā dhammā nuppajjanti, tassa akusalā dhammā nuppajjantīti…pe… sabbesaṁ",
  "tika-abh09t12:129_1": "cittassa bhaṅgakkhaṇe abyākatacittassa uppādakkhaṇe nirodhasamāpannānaṁ asaññasattānaṁ",
  "tika-abh09t12:129_2": "tesaṁ kusalā ca dhammā nuppajjanti, akusalā ca dhammā nuppajjantī’’tiādinā ca, ‘‘yassa",
  "tika-abh09t12:129_3": "kusalā dhammā nuppajjanti, tassa abyākatā dhammā nuppajjantīti…pe… sabbesaṁ cavantānaṁ",
  "tika-abh09t12:129_4": "pavatte cittassa bhaṅgakkhaṇe āruppe akusalānaṁ uppādakkhaṇe ca nuppajjantī’’tiādinā",
  "tika-abh09t12:129_5": "ca, ‘‘yattha kusalā dhammā nuppajjanti, tattha akusalā dhammā nuppajjantīti? Āmantā…pe…",
  "tika-abh09t12:129_6": "tattha abyākatā dhammā nuppajjantīti? Uppajjanti. Yattha vā pana abyākatā dhammā",
  "tika-abh09t12:129_7": "nuppajjanti, tattha akusalā dhammā nuppajjantīti? Natthī’’tiādinā ca uppādavāre,",
  "tika-abh09t12:130": "‘‘Yassa kusalā dhammā nirujjhanti, tassa akusalā dhammā nirujjhantīti? No’’tiādinā nirodhavāre ca,",
  "tika-abh09t12:131": "‘‘Yassa kusalā dhammā uppajjanti, tassa akusalā dhammā nirujjhantīti? No’’tiādinā uppādanirodhavāre ca,",
  "tika-abh09t12:132_0": "‘‘Yo kusalaṁ dhammaṁ bhāveti, so akusalaṁ dhammaṁ pajahitthāti? No…pe… yo kusalaṁ",
  "tika-abh09t12:132_1": "dhammaṁ na bhāveti, so akusalaṁ dhammaṁ nappajahitthāti? Aggamaggasamaṅgiñca arahantañca",
  "tika-abh09t12:132_2": "ṭhapetvā avasesā puggalā’’tiādinā bhāvanāvāre ca pucchāvissajjananayo heṭṭhā vuttānusārena ñātabbo.",
  "tika-abh09t12:133_0": "Atthavinicchaye panettha idaṁ lakkhaṇaṁ. Imassa hi dhammayamakassa pavattimahāvāre",
  "tika-abh09t12:133_1": "uppajjanti nirujjhantīti imesu uppādanirodhesu kusalākusaladhammā tāva ekantena pavattiyaṁyeva",
  "tika-abh09t12:133_2": "labbhanti, na cutipaṭisandhīsu, abyākatadhammā pana pavatte ca cutipaṭisandhīsu cāti",
  "tika-abh09t12:133_3": "tīsupi kālesu labbhanti, evamettha yaṁ yattha yattha labbhati, tassa vasena tattha",
  "tika-abh09t12:133_4": "tattha vinicchayo veditabbo.",
  "tika-abh09t12:134_0": "Tatridaṁ nayamukhaṁ – kusalākusalānaṁ tāva ekakkhaṇe anuppajjanato ‘‘no’’ti paṭisedho",
  "tika-abh09t12:134_1": "kato. Abyākatā cāti idaṁ cittasamuṭṭhānarūpaṁ sandhāya vuttaṁ. Yattha kusalā dhammā",
  "tika-abh09t12:134_2": "nuppajjantīti asaññabhavaṁ sandhāya vuttaṁ, abyākatānaṁ dhammānaṁ anuppattiṭṭhānassābhāvā",
  "tika-abh09t12:134_3": "‘‘natthī’’ti paṭikkhepo kato, nirodhavāre kusalākusalānaṁ ekato anirujjhanato ‘‘no’’ti",
  "tika-abh09t12:134_4": "vuttanti imināva nayamukhena sabbattha vinicchayo veditabbo. Ayaṁ dhammayamakamātikatthasaṁvaṇṇanānayo.",
  "tika-abh09t12:135": "Indriyayamakamātikatthavaṇṇanā",
  "tika-abh09t12:136_0": "Indriyayamakamātikāyaṁ pana khandhayamakamātikādīsu vuttanayeneva pāḷivavatthānādiko",
  "tika-abh09t12:136_1": "sabbo atthasaṁvaṇṇanānayo veditabbo. Manindriyaṁ panettha yathā cakkhundriyādimūlakehi,",
  "tika-abh09t12:136_2": "tatheva itthindriyādimūlakehi saddhiṁ sampayogaṁ gacchati, tasmā nikkhittapaṭipāṭiyā",
  "tika-abh09t12:136_3": "ayojetvā sabbehipi cakkhundriyamūlādīhi saddhiṁ pariyosāne yojitaṁ, cakkhundriyena",
  "tika-abh09t12:136_4": "ca saddhiṁ sukhindriyadukkhindriyadomanassindriyāni, lokuttarindriyāni ca paṭisandhiyaṁ",
  "tika-abh09t12:136_5": "natthīti na gahitāni. Yathā cettha, evaṁ sesindriyamūlakesupi yathānurūpaṁ ñātabbaṁ.",
  "tika-abh09t12:136_6": "Indriyānaṁ pana bahukatāya dhātuyamakatopi bahutarāni yamakāni honti ayaṁ viseso,",
  "tika-abh09t12:136_7": "sesaṁ heṭṭhā vuttānusārena ñātabbanti. Ayaṁ indriyayamakamātikatthasaṁvaṇṇanānayo.",
  "tika-abh09t12:137": "Mohavicchedaniyā abhidhammamātikatthavaṇṇanāya",
  "tika-abh09t12:138": "Yamakamātikatthavaṇṇanā niṭṭhitā."
}