{
  "atk-s0508a1:6": "Namo tassa bhagavato arahato sammāsambuddhassa",
  "atk-s0508a1:7": "Khuddakanikāye",
  "atk-s0508a1:8": "Theragāthā-aṭṭhakathā",
  "atk-s0508a1:9": "(Paṭhamo bhāgo)",
  "atk-s0508a1:10": "Ganthārambhakathā",
  "atk-s0508a1:11": "Mahākāruṇikaṃ nāthaṃ, ñeyyasāgarapāraguṃ;",
  "atk-s0508a1:12": "Vande nipuṇagambhīra-vicitranayadesanaṃ.",
  "atk-s0508a1:13": "Vijjācaraṇasampannā, yena niyyanti lokato;",
  "atk-s0508a1:14": "Vande tamuttamaṃ dhammaṃ, sammāsambuddhapūjitaṃ.",
  "atk-s0508a1:15": "Sīlādiguṇasampanno, ṭhito maggaphalesu yo;",
  "atk-s0508a1:16": "Vande ariyasaṅghaṃ taṃ, puññakkhettaṃ anuttaraṃ.",
  "atk-s0508a1:17": "Vandanājanitaṃ puññaṃ, iti yaṃ ratanattaye;",
  "atk-s0508a1:18": "Hatantarāyo sabbattha, hutvāhaṃ tassa tejasā.",
  "atk-s0508a1:19": "Yā tā subhūtiādīhi, katakiccehi tādihi;",
  "atk-s0508a1:20": "Therehi bhāsitā gāthā, therīhi ca nirāmisā.",
  "atk-s0508a1:21": "Udānanādavidhinā, gambhīrā nipuṇā subhā;",
  "atk-s0508a1:22": "Suññatāpaṭisaṃyuttā, ariyadhammappakāsikā.",
  "atk-s0508a1:23": "Theragāthāti nāmena, therīgāthāti tādino;",
  "atk-s0508a1:24": "Yā khuddakanikāyamhi, saṅgāyiṃsu mahesayo.",
  "atk-s0508a1:25": "Tāsaṃ gambhīrañāṇehi, ogāhetabbabhāvato;",
  "atk-s0508a1:26": "Kiñcāpi dukkarā kātuṃ, atthasaṃvaṇṇanā mayā.",
  "atk-s0508a1:27": "Sahasaṃvaṇṇanaṃ yasmā, dharate satthu sāsanaṃ;",
  "atk-s0508a1:28": "Pubbācariyasīhānaṃ, tiṭṭhateva vinicchayo.",
  "atk-s0508a1:29": "Tasmā taṃ avalambitvā, ogāhetvāna pañcapi;",
  "atk-s0508a1:30": "Nikāye upanissāya, porāṇaṭṭhakathānayaṃ.",
  "atk-s0508a1:31": "Suvisuddhaṃ asaṃkiṇṇaṃ, nipuṇatthavinicchayaṃ;",
  "atk-s0508a1:32": "Mahāvihāravāsīnaṃ, samayaṃ avilomayaṃ.",
  "atk-s0508a1:33": "Yāsaṃ attho duviññeyyo, anupubbikathaṃ vinā;",
  "atk-s0508a1:34": "Tāsaṃ tañca vibhāvento, dīpayanto vinicchayaṃ.",
  "atk-s0508a1:35": "Yathābalaṃ karissāmi, atthasaṃvaṇṇanaṃ subhaṃ;",
  "atk-s0508a1:36": "Sakkaccaṃ theragāthānaṃ, therīgāthānameva ca.",
  "atk-s0508a1:37": "Iti ākaṅkhamānassa, saddhammassa ciraṭṭhitiṃ;",
  "atk-s0508a1:38": "Tadatthaṃ vibhajantassa, nisāmayatha sādhavoti.",
  "atk-s0508a1:39_0": "Kā panetā theragāthā therīgāthā ca, kathañca pavattāti, kāmañcāyamattho gāthāsu vuttoyeva",
  "atk-s0508a1:39_1": "pākaṭakaraṇatthaṃ pana punapi vuccate – tattha theragāthā tāva subhūtittherādīhi",
  "atk-s0508a1:39_2": "bhāsitā. Yā hi te attanā yathādhigataṃ maggaphalasukhaṃ paccavekkhitvā kāci udānavasena,",
  "atk-s0508a1:39_3": "kāci attano samāpattivihārapaccavekkhaṇavasena, kāci pucchāvasena, kāci parinibbānasamaye",
  "atk-s0508a1:39_4": "sāsanassa niyyānikabhāvavibhāvanavasena abhāsiṃsu, tā sabbā saṅgītikāle ekajjhaṃ",
  "atk-s0508a1:39_5": "katvā “theragāthā”icceva dhammasaṅgāhakehi saṅgītā. Therīgāthā pana theriyo uddissa desitā.",
  "atk-s0508a1:40_0": "Tā pana vinayapiṭakaṃ, suttantapiṭakaṃ abhidhammapiṭakanti tīsu piṭakesu suttantapiṭakapariyāpannā.",
  "atk-s0508a1:40_1": "Dīghanikāyo, majjhimanikāyo, saṃyuttanikāyo, aṅguttaranikāyo, khuddakanikāyoti pañcasu",
  "atk-s0508a1:40_2": "nikāyesu khuddakanikāyapariyāpannā, suttaṃ, geyyaṃ, veyyākaraṇaṃ, gāthā, udānaṃ,",
  "atk-s0508a1:40_3": "itivuttakaṃ, jātakaṃ, abbhutadhammaṃ, vedallanti navasu sāsanaṅgesu gāthaṅgasaṅgahaṃ gatā.",
  "atk-s0508a1:41": "“Dvāsīti buddhato gaṇhiṃ, dvesahassāni bhikkhuto;",
  "atk-s0508a1:42": "Caturāsītisahassāni, ye me dhammā pavattino”ti.",
  "atk-s0508a1:43": "Evaṃ dhammabhaṇḍāgārikena paṭiññātesu caturāsītiyā dhammakkhandhasahassesu katipayadhammakkhandhasaṅgahaṃ gatā.",
  "atk-s0508a1:44_0": "Tattha theragāthā tāva nipātato ekanipāto ekuttaravasena yāva cuddasanipātāti cuddasanipāto",
  "atk-s0508a1:44_1": "soḷasanipāto vīsatinipāto tiṃsanipāto cattālīsanipāto paññāsanipāto saṭṭhinipāto",
  "atk-s0508a1:44_2": "sattatinipātoti ekavīsatinipātasaṅgahā. Nipātanaṃ nikkhipananti nipāto. Eko ekeko",
  "atk-s0508a1:44_3": "gāthānaṃ nipāto nikkhepo etthāti ekanipāto. Iminā nayena sesesupi attho veditabbo.",
  "atk-s0508a1:45": "Tattha ekanipāte dvādasa vaggā. Ekekasmiṃ vagge dasa dasa katvā vīsuttarasataṃ therā, tattikā eva gāthā. Vuttañhi –",
  "atk-s0508a1:46": "“Vīsuttarasataṃ therā, katakiccā anāsavā;",
  "atk-s0508a1:47": "Ekakamhi nipātamhi, susaṅgītā mahesibhī”ti.",
  "atk-s0508a1:48_0": "Dukanipāte ekūnapaññāsa therā, aṭṭhanavuti gāthā; tikanipāte soḷasa therā, aṭṭhacattālīsa",
  "atk-s0508a1:48_1": "gāthā; catukkanipāte terasa therā, dvepaññāsa gāthā; pañcakanipāte dvādasa therā,",
  "atk-s0508a1:48_2": "saṭṭhi gāthā; chakkanipāte cuddasa therā, caturāsīti gāthā; sattakanipāte pañca therā,",
  "atk-s0508a1:48_3": "pañcatiṃsa gāthā; aṭṭhakanipāte tayo therā, catuvīsati gāthā; navakanipāte eko thero,",
  "atk-s0508a1:48_4": "nava gāthā; dasanipāte satta therā, sattati gāthā; ekādasanipāte eko thero, ekādasa",
  "atk-s0508a1:48_5": "gāthā; dvādasanipāte dve therā, catuvīsati gāthā; terasanipāte eko thero, terasa",
  "atk-s0508a1:48_6": "gāthā; cuddasanipāte dve therā, aṭṭhavīsati gāthā; pannarasanipāto natthi, soḷasanipāte",
  "atk-s0508a1:48_7": "dve therā, dvattiṃsa gāthā; vīsatinipāte dasa therā, pañcacattālīsādhikāni dve gāthāsatāni;",
  "atk-s0508a1:48_8": "tiṃsanipāte tayo therā, sataṃ pañca ca gāthā; cattālīsanipāte eko thero, dvecattālīsa",
  "atk-s0508a1:48_9": "gāthā; paññāsanipāte eko thero, pañcapaññāsa gāthā; saṭṭhinipāte eko thero, aṭṭhasaṭṭhi",
  "atk-s0508a1:48_10": "gāthā; sattatinipāte eko thero, ekasattati gāthā. Sampiṇḍetvā pana dvesatāni catusaṭṭhi",
  "atk-s0508a1:48_11": "ca therā, sahassaṃ tīṇi satāni saṭṭhi ca gāthāti. Vuttampi cetaṃ –",
  "atk-s0508a1:49": "“Sahassaṃ honti tā gāthā, tīṇi saṭṭhi satāni ca;",
  "atk-s0508a1:50": "Therā ca dve satā saṭṭhi, cattāro ca pakāsitā”ti.",
  "atk-s0508a1:51_0": "Therīgāthā pana ekanipāto ekuttaravasena yāva navanipātāti navanipāto ekādasanipāto,",
  "atk-s0508a1:51_1": "dvādasanipāto, soḷasanipāto, vīsatinipāto, tiṃsanipāto, cattālīsanipāto, mahānipātoti",
  "atk-s0508a1:51_2": "soḷasanipātasaṅgahā. Tattha ekanipāte aṭṭhārasa theriyo, aṭṭhāraseva gāthā; dukanipāte",
  "atk-s0508a1:51_3": "dasa theriyo, vīsati gāthā; tikanipāte aṭṭha theriyo, catuvīsati gāthā; catukkanipāte",
  "atk-s0508a1:51_4": "ekā therī, catasso gāthā; pañcakanipāte dvādasa theriyo saṭṭhi gāthā; chakkanipāte",
  "atk-s0508a1:51_5": "aṭṭha theriyo aṭṭhacattālīsa gāthā; sattanipāte tisso theriyo, ekavīsati gāthā; aṭṭha",
  "atk-s0508a1:51_6": "nipātato paṭṭhāya yāva soḷasanipātā ekekā theriyo taṃtaṃnipātaparimāṇā gāthā; vīsatinipāte",
  "atk-s0508a1:51_7": "pañca theriyo, aṭṭhārasasatagāthā; tiṃsanipāte ekā therī, catuttiṃsa gāthā; cattālīsanipāte",
  "atk-s0508a1:51_8": "ekā therī, aṭṭhacattālīsa gāthā; mahānipātepi ekā therī, pañcasattati gāthā. Evamettha",
  "atk-s0508a1:51_9": "nipātānaṃ gāthāvaggānaṃ gāthānañca parimāṇaṃ veditabbaṃ.",
  "atk-s0508a1:52": "Nidānagāthāvaṇṇanā",
  "atk-s0508a1:53": "Evaṃ paricchinnaparimāṇāsu panetāsu theragāthā ādi. Tatthāpi –",
  "atk-s0508a1:54": "“Sīhānaṃva nadantānaṃ, dāṭhīnaṃ girigabbhare;",
  "atk-s0508a1:55": "Suṇātha bhāvitattānaṃ, gāthā atthūpanāyikā”ti.",
  "atk-s0508a1:56_0": "Ayaṃ paṭhamamahāsaṅgītikāle āyasmatā ānandena tesaṃ therānaṃ thomanatthaṃ bhāsitā",
  "atk-s0508a1:56_1": "gāthā ādi. Tattha sīhānanti sīhasaddo “sīho, bhikkhave, migarājā”tiādīsu migarāje",
  "atk-s0508a1:56_2": "āgato. “Atha kho sīho senāpati yena bhagavā tenupasaṅkamī”tiādīsu paññattiyaṃ. “Sīhoti",
  "atk-s0508a1:56_3": "kho, bhikkhave, tathāgatassetaṃ adhivacanaṃ arahato sammāsambuddhassā”tiādīsu tathāgate.",
  "atk-s0508a1:56_4": "Tattha yathā tathāgate sadisakappanāya āgato, evaṃ idhāpi sadisakappanāvaseneva veditabbo,",
  "atk-s0508a1:56_5": "tasmā sīhānaṃvāti sīhānaṃ iva. Sandhivasena saralopo “evaṃsa te”tiādīsu viya. Tattha",
  "atk-s0508a1:56_6": "ivāti nipātapadaṃ. Suṇāthāti ākhyātapadaṃ. Itarāni nāmapadāni. Sīhānaṃvāti ca sambandhe",
  "atk-s0508a1:56_7": "sāmivacanaṃ. Kāmañcettha sambandhī sarūpato na vutto, atthato pana vuttova hoti.",
  "atk-s0508a1:56_8": "Yathā hi “oṭṭhasseva mukhaṃ etassā”ti vutte oṭṭhassa mukhaṃ viya mukhaṃ etassāti",
  "atk-s0508a1:56_9": "ayamattho vutto eva hoti, evamidhāpi “sīhānaṃvā”ti vutte sīhānaṃ nādo viyāti ayamattho",
  "atk-s0508a1:56_10": "vutto eva hoti. Tattha mukhasaddasannidhānaṃ hotīti ce, idhāpi “nadantāna”nti padasannidhānato,",
  "atk-s0508a1:56_11": "tasmā sīhānaṃvāti nidassanavacanaṃ. Nadantānanti tassa nidassitabbena sambandhadassanaṃ.",
  "atk-s0508a1:56_12": "Dāṭhīnanti tabbisesanaṃ. Girigabbhareti tassa pavattiṭṭhānadassanaṃ. Suṇāthāti savane",
  "atk-s0508a1:56_13": "niyojanaṃ. Bhāvitattānanti sotabbassa pabhavadassanaṃ. Gāthāti sotabbavatthudassanaṃ.",
  "atk-s0508a1:56_14": "Atthupanāyikāti tabbisesanaṃ. Kāmañcettha “sīhānaṃ nadantānaṃ dāṭhīna”nti pulliṅgavasena",
  "atk-s0508a1:56_15": "āgataṃ, liṅgaṃ pana parivattetvā “sīhīna”ntiādinā itthiliṅgavasenāpi attho veditabbo.",
  "atk-s0508a1:56_16": "Ekasesavasena vā sīhā ca sīhiyo ca sīhā, tesaṃ sīhānantiādinā sādhāraṇā hetā tisso",
  "atk-s0508a1:56_17": "nidānagāthā theragāthānaṃ therīgāthānañcāti.",
  "atk-s0508a1:57_0": "Tattha sahanato hananato ca sīho. Yathā hi sīhassa migarañño balavisesayogato sarabhamigamattavaravāraṇāditopi",
  "atk-s0508a1:57_1": "parissayo nāma natthi, vātātapādiparissayampi so sahatiyeva, gocarāya pakkamantopi",
  "atk-s0508a1:57_2": "tejussadatāya mattagandhahatthivanamahiṃsādike samāgantvā abhīrū achambhī abhibhavati,",
  "atk-s0508a1:57_3": "abhibhavanto ca te aññadatthu hantvā tattha mudumaṃsāni bhakkhayitvā sukheneva viharati,",
  "atk-s0508a1:57_4": "evametepi mahātherā ariyabalavisesayogena sabbesampi parissayānaṃ sahanato, rāgādisaṃkilesabalassa",
  "atk-s0508a1:57_5": "abhibhavitvā hananato pajahanato tejussadabhāvena kutocipi abhīrū achambhī jhānādisukhena",
  "atk-s0508a1:57_6": "viharantīti sahanato hananato ca sīhā viyāti sīhā. Saddatthato pana yathā kantanatthena",
  "atk-s0508a1:57_7": "ādiantavipallāsato takkaṃ vuccati, evaṃ hiṃsanaṭṭhena sīho veditabbo. Tathā sahanaṭṭhena.",
  "atk-s0508a1:57_8": "Pisodarādipakkhepena niruttinayena pana vuccamāne vattabbameva natthi.",
  "atk-s0508a1:58_0": "Atha vā yathā migarājā kesarasīho attano tejussadatāya ekacārī viharati, na kañci",
  "atk-s0508a1:58_1": "sahāyaṃ paccāsīsati, evametepi tejussadatāya vivekābhiratiyā ca ekacārinoti ekacariyaṭṭhenapi",
  "atk-s0508a1:58_2": "sīhā viyāti sīhā, tenāha – bhagavā “sīhaṃvekacaraṃ nāga”nti.",
  "atk-s0508a1:59": "Atha vā asantāsanajavaparakkamādivisesayogato sīhā viyāti sīhā, ete mahātherā. Vuttañhetaṃ bhagavatā –",
  "atk-s0508a1:60": "“Dveme, bhikkhave, asaniyā phalantiyā na santasanti, katameva dve? Bhikkhu ca khīṇāsavo sīho ca migarājā”ti.",
  "atk-s0508a1:61_0": "Javopi sīhassa aññehi asādhāraṇo, tathā parakkamo. Tathā hi so usabhasatampi laṅghitvā",
  "atk-s0508a1:61_1": "vanamahiṃsādīsu nipatati, potakopi samāno pabhinnamadānampi mattavaravāraṇānaṃ paṭimānaṃ",
  "atk-s0508a1:61_2": "bhinditvā dantakaḷīraṃva khādati. Etesaṃ pana ariyamaggajavo iddhijavo ca aññehi",
  "atk-s0508a1:61_3": "asādhāraṇo, sammappadhānaparakkamo ca niratisayo. Tasmā sīhānaṃvāti sīhasadisānaṃ",
  "atk-s0508a1:61_4": "viya. Sīhassa cettha hīnūpamatā daṭṭhabbā, accantavisiṭṭhassa sahanādiatthassa theresveva labbhanato.",
  "atk-s0508a1:62_0": "Nadantānanti gajjantānaṃ. Gocaraparakkamatuṭṭhivelādīsu hi yathā sīhā attano āsayato",
  "atk-s0508a1:62_1": "nikkhamitvā vijambhitvā sīhanādaṃ abhītanādaṃ nadanti, evaṃ etepi visayajjhattapaccavekkhaṇaudānādikālesu",
  "atk-s0508a1:62_2": "imaṃ abhītanādaṃ nadiṃsu. Tena vuttaṃ – “sīhānaṃva nadantāna”nti. Dāṭhīnanti dāṭhāvantānaṃ.",
  "atk-s0508a1:62_3": "Pasaṭṭhadāṭhīnaṃ, atisayadāṭhānanti vā attho. Yathā hi sīhā ativiya daḷhānaṃ tikkhānañca",
  "atk-s0508a1:62_4": "catunnaṃ dāṭhānaṃ balena paṭipakkhaṃ abhibhavitvā attano manorathaṃ matthakaṃ pūrenti,",
  "atk-s0508a1:62_5": "evametepi catunnaṃ ariyamaggadāṭhānaṃ balena anādimati saṃsāre anabhibhūtapubbapaṭipakkhaṃ",
  "atk-s0508a1:62_6": "abhibhavitvā attano manorathaṃ matthakaṃ pāpesuṃ. Idhāpi dāṭhā viyāti dāṭhāti sadisakappanāvaseneva attho veditabbo.",
  "atk-s0508a1:63_0": "Girigabbhareti pabbataguhāyaṃ, samīpatthe bhummavacanaṃ. “Girigavhare”ti keci paṭhanti.",
  "atk-s0508a1:63_1": "Pabbatesu vanagahane vanasaṇḍeti attho. Idaṃ pana nesaṃ virocanaṭṭhānadassanañceva",
  "atk-s0508a1:63_2": "sīhanādassa yogyabhūmidassanañca. Nadantānaṃ girigabbhareti yojanā. Yathā hi sīhā",
  "atk-s0508a1:63_3": "yebhuyyena girigabbhare aññehi durāsadatāya janavivitte vasantā attano dassanena",
  "atk-s0508a1:63_4": "uppajjanakassa khuddakamigasantāsassa pariharaṇatthaṃ gocaragamane sīhanādaṃ nadanti,",
  "atk-s0508a1:63_5": "evametepi aññehi durāsadagirigabbharasadiseva suññāgārevasantā guṇehi khuddakānaṃ",
  "atk-s0508a1:63_6": "puthujjanānaṃ taṇhādiṭṭhiparittāsaparivajjanatthaṃ vakkhamānagāthāsaṅkhātaṃ abhītanādaṃ",
  "atk-s0508a1:63_7": "nadiṃsu. Tena vuttaṃ “sīhānaṃva nadantānaṃ, dāṭhīnaṃ girigabbhare”ti.",
  "atk-s0508a1:64_0": "Suṇāthāti savanāṇattikavacanaṃ, tena vakkhamānānaṃ gāthānaṃ sannipatitāya parisāya",
  "atk-s0508a1:64_1": "sotukāmataṃ uppādento savane ādaraṃ janeti, ussāhaṃ samuṭṭhāpento gāravaṃ bahumānañca",
  "atk-s0508a1:64_2": "upaṭṭhapeti. Atha vā “sīhāna”ntiādīnaṃ padānaṃ sadisakappanāya vinā mukhyavaseneva",
  "atk-s0508a1:64_3": "attho veditabbo. Tasmā daḷhatikkhabhāvena pasaṭṭhātisayadāṭhatāya dāṭhīnaṃ girigabbhare",
  "atk-s0508a1:64_4": "nadantānaṃ sīhagajjitaṃ gajjantānaṃ sīhānaṃ migarājūnaṃ viya tesaṃ abhītanādasadisā",
  "atk-s0508a1:64_5": "gāthā suṇāthāti attho. Idaṃ vuttaṃ hoti – “yathā sīhanādaṃ nadantānaṃ sīhānaṃ migarājūnaṃ",
  "atk-s0508a1:64_6": "kutocipi bhayābhāvato so abhītanādo tadaññamigasantāsakaro, evaṃ bhāvitattānaṃ appamattānaṃ",
  "atk-s0508a1:64_7": "therānaṃ sīhanādasadisiyo sabbaso bhayahetūnaṃ suppahīnattā abhītanādabhūtā, pamattajanasantāsakarā gāthā suṇāthā”ti.",
  "atk-s0508a1:65_0": "Bhāvitattānanti bhāvitacittānaṃ. Cittañhi “attā hi kira duddamo yo ve ṭhitatto tasaraṃva",
  "atk-s0508a1:65_1": "ujjū”ti ca “attasammāpaṇidhī”ti ca evamādīsu attāti vuccati, tasmā adhicittānuyogena",
  "atk-s0508a1:65_2": "samathavipassanābhivaḍḍhitacittānaṃ samathavipassanābhāvanāmatthakaṃ pāpetvā ṭhitānanti",
  "atk-s0508a1:65_3": "attho. Atha vā bhāvitattānanti bhāvitasabhāvānaṃ, sabhāvabhūtasīlādibhāvitānanti",
  "atk-s0508a1:65_4": "attho. Gīyatīti gāthā, anuṭṭhubhādivasena isīhi pavattitaṃ catuppadaṃ chappadaṃ vā",
  "atk-s0508a1:65_5": "vacanaṃ. Aññesampi taṃsadisatāya tathā vuccanti. Attatthādibhede atthe upanenti tesu",
  "atk-s0508a1:65_6": "vā upaniyyantīti atthūpanāyikā.",
  "atk-s0508a1:66_0": "Atha vā bhāvitattānanti bhāvitattābhāvānaṃ, attabhāvo hi āhito ahaṃ māno etthāti",
  "atk-s0508a1:66_1": "“attā”ti vuccati, so ca tehi appamādabhāvanāya anavajjabhāvanāya bhāvito sammadeva",
  "atk-s0508a1:66_2": "guṇagandhaṃ gāhāpito. Tena tesaṃ kāyabhāvanā sīlabhāvanā cittabhāvanā paññābhāvanāti",
  "atk-s0508a1:66_3": "catunnampi bhāvanānaṃ paripuṇṇabhāvaṃ dasseti. “Bhāvanā”ti ca sambodhipaṭipadā idhādhippetā.",
  "atk-s0508a1:66_4": "Yāyaṃ saccasambodhi atthi, sā duvidhā abhisamayato tadatthato ca. Sambodhi pana tividhā",
  "atk-s0508a1:66_5": "sammāsambodhi paccekasambodhi sāvakasambodhīti. Tattha sammā sāmaṃ sabbadhammānaṃ",
  "atk-s0508a1:66_6": "bujjhanato bodhanato ca sammāsambodhi. Sabbaññutaññāṇapadaṭṭhānaṃ maggañāṇaṃ maggañāṇapadaṭṭhānañca",
  "atk-s0508a1:66_7": "sabbaññutaññāṇaṃ “sammāsambodhī”ti vuccati. Tenāha –",
  "atk-s0508a1:67": "“Buddhoti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi, tattha ca sabbaññutaṃ patto balesu ca vasībhāva”nti.",
  "atk-s0508a1:68_0": "Bodhaneyyabodhanattho hi balesu vasībhāvo. Paccekaṃ sayameva bodhīti paccekasambodhi,",
  "atk-s0508a1:68_1": "ananubuddho sayambhūñāṇena saccābhisamayoti attho. Sammāsambuddhānañhi sayambhūñāṇatāya",
  "atk-s0508a1:68_2": "sayameva pavattamānopi saccābhisamayo sānubuddho aparimāṇānaṃ sattānaṃ saccābhisamayassa",
  "atk-s0508a1:68_3": "hetubhāvato. Imesaṃ pana so ekassāpi sattassa saccābhisamayahetu na hoti. Satthu",
  "atk-s0508a1:68_4": "dhammadesanāya savanante jātāti sāvakā. Sāvakānaṃ saccābhisamayo sāvakasambodhi.",
  "atk-s0508a1:68_5": "Tividhāpesā tiṇṇaṃ bodhisattānaṃ yathāsakaṃ āgamanīyapaṭipadāya matthakappattiyā",
  "atk-s0508a1:68_6": "satipaṭṭhānādīnaṃ sattatiṃsāya bodhipakkhiyadhammānaṃ bhāvanāpāripūrīti veditabbā",
  "atk-s0508a1:68_7": "itarābhisamayānaṃ tadavinābhāvato. Na hi sacchikiriyābhisamayena vinā bhāvanābhisamayo",
  "atk-s0508a1:68_8": "sambhavati, sati ca bhāvanābhisamaye pahānābhisamayo pariññābhisamayo ca siddhoyeva hotīti.",
  "atk-s0508a1:69_0": "Yadā hi mahābodhisatto paripūritabodhisambhāro carimabhave katapubbakicco bodhimaṇḍaṃ",
  "atk-s0508a1:69_1": "āruyha – “na tāvimaṃ pallaṅkaṃ bhindissāmi, yāva na me anupādāya āsavehi cittaṃ vimuccissatī”ti",
  "atk-s0508a1:69_2": "paṭiññaṃ katvā aparājitapallaṅke nisinno asampattāya eva sañjhāvelāya mārabalaṃ vidhamitvā",
  "atk-s0508a1:69_3": "purimayāme pubbenivāsānussatiñāṇena anekākāravokāre pubbe nivutthakkhandhe anussaritvā",
  "atk-s0508a1:69_4": "majjhimayāme dibbacakkhuvisodhanena cutūpapātañāṇaanāgataṃsañāṇāni adhigantvā pacchimayāme",
  "atk-s0508a1:69_5": "“kicchaṃ vatāyaṃ loko āpanno jāyati ca jīyati ca mīyati ca cavati ca upapajjati ca,",
  "atk-s0508a1:69_6": "atha ca panimassa dukkhassa nissaraṇaṃ nappajānāti jarāmaraṇassā”tiādinā jarāmaraṇato",
  "atk-s0508a1:69_7": "paṭṭhāya paṭiccasamuppādamukhena vipassanaṃ abhinivisitvā mahāgahanaṃ chindituṃ nisadasilāyaṃ",
  "atk-s0508a1:69_8": "pharasuṃ nisento viya kilesagahanaṃ chindituṃ lokanātho ñāṇapharasuṃ tejento buddhabhāvāya",
  "atk-s0508a1:69_9": "hetusampattiyā paripākaṃ gatattā sabbaññutaññāṇādhigamāya vipassanaṃ gabbhaṃ gaṇhāpento",
  "atk-s0508a1:69_10": "antarantarā nānāsamāpattiyo samāpajjitvā yathāvavatthāpite nāmarūpe tilakkhaṇaṃ āropetvā",
  "atk-s0508a1:69_11": "anupadadhammavipassanāvasena anekākāravokārasaṅkhāre sammasanto chattiṃsakoṭisatasahassamukhena",
  "atk-s0508a1:69_12": "sammasanavāraṃ vitthāretvā tattha mahāvajirañāṇasaṅkhāte vipassanāñāṇe tikkhe sūre",
  "atk-s0508a1:69_13": "pasanne vuṭṭhānagāminibhāvena pavattamāne yadā taṃ maggena ghaṭeti, tadā maggapaṭipāṭiyā",
  "atk-s0508a1:69_14": "diyaḍḍhakilesasahassaṃ khepento aggamaggakkhaṇe sammāsambodhiṃ adhigacchati nāma,",
  "atk-s0508a1:69_15": "aggaphalakkhaṇato paṭṭhāya adhigato nāma. Sammāsambuddhabhāvato dasabalacatuvesārajjādayopi",
  "atk-s0508a1:69_16": "tassa tadā hatthagatāyeva hontīti ayaṃ tāva abhisamayato sammāsambodhipaṭipadā. Tadatthato",
  "atk-s0508a1:69_17": "pana mahābhinīhārato paṭṭhāya yāva tusitabhavane nibbatti, etthantare pavattaṃ bodhisambhārasambharaṇaṃ.",
  "atk-s0508a1:69_18": "Tattha yaṃ vattabbaṃ, taṃ sabbākārasampannaṃ cariyāpiṭakavaṇṇanāyaṃ vitthārato vuttamevāti",
  "atk-s0508a1:69_19": "tattha vuttanayeneva gahetabbaṃ.",
  "atk-s0508a1:70_0": "Paccekabodhisattāpi paccekabodhiyā katābhinīhārā anupubbena sambhatapaccekasambodhisambhārā",
  "atk-s0508a1:70_1": "tādise kāle carimattabhāve ṭhitā ñāṇassa paripākagatabhāvena upaṭṭhitaṃ saṃveganimittaṃ",
  "atk-s0508a1:70_2": "gahetvā savisesaṃ bhavādīsu ādīnavaṃ disvā sayambhūñāṇena pavatti pavattihetuṃ nivatti",
  "atk-s0508a1:70_3": "nivattihetuñca paricchinditvā “so ‘idaṃ dukkha’nti yoniso manasi karotī”tiādinā āgatanayena",
  "atk-s0508a1:70_4": "catusaccakammaṭṭhānaṃ paribrūhentā attano abhinīhārānurūpaṃ saṅkhāre parimaddantā",
  "atk-s0508a1:70_5": "anukkamena vipassanaṃ ussukkāpetvā maggapaṭipāṭiyā aggamaggaṃ adhigacchantā paccekasambodhiṃ",
  "atk-s0508a1:70_6": "abhisambujjhanti nāma, aggaphalakkhaṇato paṭṭhāya paccekasambuddhā nāma hutvā sadevakassa",
  "atk-s0508a1:70_7": "lokassa aggadakkhiṇeyyā honti.",
  "atk-s0508a1:71_0": "Sāvakā pana satthu sabrahmacārino vā catusaccakammaṭṭhānakathaṃ sutvā tasmiṃyeva",
  "atk-s0508a1:71_1": "khaṇe kālantare vā tajjaṃ paṭipattiṃ anutiṭṭhantā ghaṭentā vāyamantā vipassanaṃ ussukkāpetvā,",
  "atk-s0508a1:71_2": "yadi vā paṭipadāya vaḍḍhantiyā, saccāni paṭivijjhantā attano abhinīhārānurūpasiddhiaggasāvakabhūmiyā",
  "atk-s0508a1:71_3": "vā kevalaṃ vā aggamaggakkhaṇe sāvakasambodhiṃ adhigacchanti nāma. Tato paraṃ sāvakabuddhā",
  "atk-s0508a1:71_4": "nāma honti sadevake loke aggadakkhiṇeyyā. Evaṃ tāva abhisamayato paccekasambodhi",
  "atk-s0508a1:71_5": "sāvakasambodhi ca veditabbā.",
  "atk-s0508a1:72_0": "Tadatthato pana yathā mahābodhisattānaṃ heṭṭhimaparicchedena cattāri asaṅkhyeyyāni",
  "atk-s0508a1:72_1": "kappānaṃ satasahassañca bodhisambhārasambharaṇaṃ icchitabbaṃ majjhimaparicchedena",
  "atk-s0508a1:72_2": "aṭṭha asaṅkhyeyyāni kappānaṃ satasahassañca, uparimaparicchedena soḷasa asaṅkhyeyyāni",
  "atk-s0508a1:72_3": "kappānaṃ satasahassañca ete ca bhedā paññādhikasaddhādhikavīriyādhikavasena veditabbā.",
  "atk-s0508a1:72_4": "Paññādhikānañhi saddhā mandā hoti paññā tikkhā, tato ca upāyakosallassa visadanipuṇabhāvena",
  "atk-s0508a1:72_5": "nacirasseva pāramiyo pāripūriṃ gacchanti. Saddhādhikānaṃ paññā majjhimā hotīti tesaṃ",
  "atk-s0508a1:72_6": "nātisīghaṃ nātisaṇikaṃ pāramiyo pāripūriṃ gacchanti. Vīriyādhikānaṃ pana paññā mandā",
  "atk-s0508a1:72_7": "hotīti tesaṃ cireneva pāramiyo pāripūriṃ gacchanti. Na evaṃ paccekabodhisattānaṃ.",
  "atk-s0508a1:72_8": "Tesañhi satipi paññādhikabhāve dve asaṅkhyeyyāni kappānaṃ satasahassañca bodhisambhārasambharaṇaṃ",
  "atk-s0508a1:72_9": "icchitabbaṃ, na tato oraṃ. Saddhādhikavīriyādhikāpi vuttaparicchedato paraṃ katipaye",
  "atk-s0508a1:72_10": "eva kappe atikkamitvā paccekasambodhiṃ abhisambujjhanti, na tatiyaṃ asaṅkhyeyyanti.",
  "atk-s0508a1:72_11": "Sāvakabodhisattānaṃ pana yesaṃ aggasāvakabhāvāya abhinīhāro, tesaṃ ekaṃ asaṅkhyeyyaṃ",
  "atk-s0508a1:72_12": "kappānaṃ satasahassañca sambhārasambharaṇaṃ icchitabbaṃ. Yesaṃ mahāsāvakabhāvāya,",
  "atk-s0508a1:72_13": "tesaṃ kappānaṃ satasahassameva, tathā buddhassa mātāpitūnaṃ upaṭṭhākassa puttassa ca. Tattha yathā –",
  "atk-s0508a1:73": "“Manussattaṃ liṅgasampatti, hetu satthāradassanaṃ;",
  "atk-s0508a1:74": "Pabbajjā guṇasampatti, adhikāro ca chandatā;",
  "atk-s0508a1:75": "Aṭṭhadhammasamohānā, abhinīhāro samijjhatī”ti. –",
  "atk-s0508a1:76_0": "Evaṃ vutte aṭṭha dhamme samodhānetvā katapaṇidhānānaṃ mahābodhisattānaṃ mahābhinīhārato",
  "atk-s0508a1:76_1": "pabhuti savisesaṃ dānādīsu yuttappayuttānaṃ divase divase vessantaradānasadisaṃ mahādānaṃ",
  "atk-s0508a1:76_2": "dentānaṃ tadanurūpasīlādike sabbapāramidhamme ācinantānampi yathāvuttakālaparicchedaṃ",
  "atk-s0508a1:76_3": "asampatvā antarā eva buddhabhāvappatti nāma natthi. Kasmā? Ñāṇassa aparipaccanato.",
  "atk-s0508a1:76_4": "Paricchinnakāle nipphāditaṃ viya hi sassaṃ buddhañāṇaṃ yathāparicchinnakālavaseneva",
  "atk-s0508a1:76_5": "vuddhiṃ viruḷhiṃ vepullaṃ āpajjantaṃ gabbhaṃ gaṇhantaṃ paripākaṃ gacchatīti evaṃ –",
  "atk-s0508a1:77": "“Manussattaṃ liṅgasampatti, vigatāsavadassanaṃ;",
  "atk-s0508a1:78": "Adhikāro chandatā ete, abhinīhārakāraṇā”ti. –",
  "atk-s0508a1:79_0": "Ime pañca dhamme samodhānetvā katābhinīhārānaṃ paccekabodhisattānaṃ “adhikāro chandatā”ti",
  "atk-s0508a1:79_1": "dvaṅgasamannāgatāya patthanāya vasena katapaṇidhānānaṃ sāvakabodhisattānañca tattha",
  "atk-s0508a1:79_2": "tattha vuttakālaparicchedaṃ asampatvā antarā eva paccekasambodhiyā yathāvuttasāvakasambodhiyā",
  "atk-s0508a1:79_3": "ca adhigamo natthi. Kasmā? Ñāṇassa aparipaccanato. Imesampi hi yathā mahābodhisattānaṃ",
  "atk-s0508a1:79_4": "dānādipāramīhi paribrūhitā paññāpāramī anukkamena gabbhaṃ gaṇhantī paripākaṃ gacchantī",
  "atk-s0508a1:79_5": "buddhañāṇaṃ paripūreti, evaṃ dānādīhi paribrūhitā anupubbena yathārahaṃ gabbhaṃ gaṇhantī",
  "atk-s0508a1:79_6": "paripākaṃ gacchantī paccekabodhiñāṇaṃ sāvakabodhiñāṇañca paripūreti. Dānaparicayena",
  "atk-s0508a1:79_7": "hete tattha tattha bhave alobhajjhāsayatāya sabbattha asaṅgamānasā anapekkhacittā",
  "atk-s0508a1:79_8": "hutvā, sīlaparicayena susaṃvutakāyavācatāya suparisuddhakāyavacīkammantā parisuddhājīvā",
  "atk-s0508a1:79_9": "indriyesu guttadvārā bhojane mattaññuno hutvā jāgariyānuyogena cittaṃ samādahanti,",
  "atk-s0508a1:79_10": "svāyaṃ tesaṃ jāgariyānuyogo gatapaccāgatikavattavasena veditabbo.",
  "atk-s0508a1:80_0": "Evaṃ pana paṭipajjantānaṃ adhikārasampattiyā appakasireneva aṭṭha samāpattiyo pañcābhiññā",
  "atk-s0508a1:80_1": "chaḷabhiññā adhiṭṭhānabhūtā pubbabhāgavipassanā ca hatthagatāyeva honti. Vīriyādayo",
  "atk-s0508a1:80_2": "pana tadantogadhā eva. Yañhi paccekabodhiyā sāvakabodhiyā vā atthāya dānādipuññasambharaṇe",
  "atk-s0508a1:80_3": "abbhussahanaṃ, idaṃ vīriyaṃ. Yaṃ tadanuparodhassa sahanaṃ, ayaṃ khanti. Yaṃ dānasīlādisamādānāvisaṃvādanaṃ,",
  "atk-s0508a1:80_4": "idaṃ saccaṃ. Sabbatthameva acalasamādhānādhiṭṭhānaṃ, idaṃ adhiṭṭhānaṃ. Yā dānasīlādīnaṃ",
  "atk-s0508a1:80_5": "pavattiṭṭhānabhūtesu sattesu hitesitā, ayaṃ mettā. Yaṃ sattānaṃ katavippakāresu ajjhupekkhanaṃ,",
  "atk-s0508a1:80_6": "ayaṃ upekkhāti. Evaṃ dānasīlabhāvanāsu sīlasamādhipaññāsu ca sijjhamānāsu vīriyādayo",
  "atk-s0508a1:80_7": "siddhā eva honti. Sāyeva paccekabodhiatthāya sāvakabodhiatthāya ca dānādipaṭipadā",
  "atk-s0508a1:80_8": "tesaṃ bodhisattānaṃ santānassa bhāvanato paribhāvanato bhāvanā nāma. Visesato dānasīlādīhi",
  "atk-s0508a1:80_9": "svābhisaṅkhate santāne pavattā samathavipassanāpaṭipadā, yato te bodhisattā pubbayogāvacarasamudāgamasampannā",
  "atk-s0508a1:80_10": "honti. Tenāha bhagavā –",
  "atk-s0508a1:81_0": "“Pañcime, ānanda, ānisaṃsā pubbayogāvacare. Katame pañca? Idhānanda, pubbayogāvacaro",
  "atk-s0508a1:81_1": "diṭṭheva dhamme paṭikacca aññaṃ ārādheti, no ce diṭṭheva dhamme paṭikacca aññaṃ ārādheti,",
  "atk-s0508a1:81_2": "atha maraṇakāle aññaṃ ārādheti, atha devaputto samāno aññaṃ ārādheti, atha buddhānaṃ",
  "atk-s0508a1:81_3": "sammukhībhāve khippābhiñño hoti, atha pacchime kāle paccekasambuddho hotī”ti.",
  "atk-s0508a1:82_0": "Iti pubbabhāgapaṭipadābhūtāya pāramitāparibhāvitāya samathavipassanābhāvanāya nirodhagāminipaṭipadābhūtāya",
  "atk-s0508a1:82_1": "abhisamayasaṅkhātāya maggabhāvanāya ca bhāvitattabhāvā buddhapaccekabuddhabuddhasāvakā",
  "atk-s0508a1:82_2": "bhāvitattā nāma. Tesu idha buddhasāvakā adhippetā.",
  "atk-s0508a1:83_0": "Ettha ca “sīhānaṃvā”ti iminā therānaṃ sīhasamānavuttitādassanena attano paṭipakkhehi",
  "atk-s0508a1:83_1": "anabhibhavanīyataṃ, te ca abhibhuyya pavattiṃ dasseti. “Sīhānaṃva nadantānaṃ…pe…",
  "atk-s0508a1:83_2": "gāthā”ti iminā theragāthānaṃ sīhanādasadisatādassanena tāsaṃ paravādehi anabhibhavanīyataṃ,",
  "atk-s0508a1:83_3": "te ca abhibhavitvā pavattiṃ dasseti. “Bhāvitattāna”nti iminā tadubhayassa kāraṇaṃ",
  "atk-s0508a1:83_4": "vibhāveti. Bhāvitattabhāvena therā idha sīhasadisā vuttā, tesañca gāthā sīhanādasadisiyo.",
  "atk-s0508a1:83_5": "“Atthūpanāyikā”ti iminā abhibhavane payojanaṃ dasseti. Tattha therānaṃ paṭipakkho",
  "atk-s0508a1:83_6": "nāma saṃkilesadhammo, tadabhibhavo tadaṅgivikkhambhanappahānehi saddhiṃ samucchedappahānaṃ.",
  "atk-s0508a1:83_7": "Tasmiṃ sati paṭipassaddhīppahānaṃ nissaraṇappahānañca siddhameva hoti, yato te bhāvitattāti",
  "atk-s0508a1:83_8": "vuccanti. Maggakkhaṇe hi ariyā appamādabhāvanaṃ bhāventi nāma, aggaphalakkhaṇato",
  "atk-s0508a1:83_9": "paṭṭhāya bhāvitattā nāmāti vuttovāyamattho.",
  "atk-s0508a1:84_0": "Tesu tadaṅgappahānena nesaṃ sīlasampadā dassitā, vikkhambhanappahānena samādhisampadā,",
  "atk-s0508a1:84_1": "samucchedappahānena paññāsampadā, itarena tāsaṃ phalaṃ dassitaṃ. Sīlena ca tesaṃ",
  "atk-s0508a1:84_2": "paṭipattiyā ādikalyāṇatā dassitā, “ko cādi kusalānaṃ dhammānaṃ? Sīlañca suvisuddhaṃ”,",
  "atk-s0508a1:84_3": "“sīle patiṭṭhāya”, “sabbapāpassa akaraṇa”nti ca vacanato sīlaṃ paṭipattiyā ādikalyāṇaṃva",
  "atk-s0508a1:84_4": "avippaṭisārādiguṇāvahattā. Samādhinā majjhekalyāṇatā dassitā, “cittaṃ bhāvayaṃ”,",
  "atk-s0508a1:84_5": "“kusalassa upasampadā”ti ca vacanato samādhipaṭipattiyā majjhekalyāṇova, iddhividhādiguṇāvahattā.",
  "atk-s0508a1:84_6": "Paññāya pariyosānakalyāṇatā dassitā, “sacittapariyodapanaṃ”, “paññaṃ bhāvaya”nti",
  "atk-s0508a1:84_7": "ca vacanato paññā paṭipattiyā pariyosānaṃva, paññuttarato kusalānaṃ dhammānaṃ sāva",
  "atk-s0508a1:84_8": "kalyāṇā iṭṭhāniṭṭhesu tādibhāvāvahattā.",
  "atk-s0508a1:85": "“Selo yathā ekaghano, vātena na samīrati; ;",
  "atk-s0508a1:86": "Evaṃ nindāpasaṃsāsu, na samiñjanti paṇḍitā”ti. –",
  "atk-s0508a1:87": "Hi vuttaṃ.",
  "atk-s0508a1:88_0": "Tathā sīlasampadāya tevijjabhāvo dassito. Sīlasampattiñhi nissāya tisso vijjā pāpuṇanti.",
  "atk-s0508a1:88_1": "Samādhisampadāya chaḷabhiññābhāvo. Samādhisampattiñhi nissāya chaḷabhiññā pāpuṇanti.",
  "atk-s0508a1:88_2": "Paññāsampadāya pabhinnapaṭisambhidābhāvo. Paññāsampadañhi nissāya catasso paṭisambhidā",
  "atk-s0508a1:88_3": "pāpuṇanti. Iminā tesaṃ therānaṃ keci tevijjā, keci chaḷabhiññā, keci paṭisambhidāpattāti",
  "atk-s0508a1:88_4": "ayamattho dassitoti veditabbaṃ.",
  "atk-s0508a1:89_0": "Tathā sīlasampadāya tesaṃ kāmasukhānuyogasaṅkhātassa antassa parivajjanaṃ dasseti.",
  "atk-s0508a1:89_1": "Samādhisampadāya attakilamathānuyogasaṅkhātassa, paññāsampadāya majjhimāya paṭipadāya",
  "atk-s0508a1:89_2": "sevanaṃ dasseti. Tathā sīlasampadāya tesaṃ vītikkamappahānaṃ kilesānaṃ dasseti. Samādhisampadāya",
  "atk-s0508a1:89_3": "pariyuṭṭhānappahānaṃ, paññāsampadāya anusayappahānaṃ dasseti. Sīlasampadāya vā duccaritasaṃkilesavisodhanaṃ,",
  "atk-s0508a1:89_4": "samādhisampadāya taṇhāsaṃkilesavisodhanaṃ, paññāsampadāya diṭṭhisaṃkilesavisodhanaṃ",
  "atk-s0508a1:89_5": "dasseti. Tadaṅgappahānena vā nesaṃ apāyasamatikkamo dassito. Vikkhambhanappahānena",
  "atk-s0508a1:89_6": "kāmadhātusamatikkamo, samucchedappahānena sabbabhavasamatikkamo dassitoti veditabbaṃ.",
  "atk-s0508a1:90_0": "“Bhāvitattāna”nti vā ettha sīlabhāvanā, cittabhāvanā paññābhāvanāti tisso bhāvanā",
  "atk-s0508a1:90_1": "veditabbā kāyabhāvanāya tadantogadhattā. Sīlabhāvanā ca paṭipattiyā ādīti sabbaṃ",
  "atk-s0508a1:90_2": "purimasadisaṃ. Yathā pana sīhanādaṃ pare migagaṇā na sahanti, kuto abhibhave, aññadatthu",
  "atk-s0508a1:90_3": "sīhanādova te abhibhavati evameva aññatitthiyavādā therānaṃ vāde na sahanti, kuto",
  "atk-s0508a1:90_4": "abhibhave, aññadatthu theravādāva te abhibhavanti. Taṃ kissa hetu? “Sabbe saṅkhārā",
  "atk-s0508a1:90_5": "aniccā, sabbe saṅkhārā dukkhā, sabbe dhammā anattā”ti “nibbānadhātū”ti ca pavattanato.",
  "atk-s0508a1:90_6": "Na hi dhammato sakkā kenaci aññathā kātuṃ appaṭivattanīyato. Yaṃ panettha vattabbaṃ,",
  "atk-s0508a1:90_7": "taṃ parato āvibhavissati. Evamettha saṅkhepeneva paṭhamagāthāya atthavibhāvanā veditabbā.",
  "atk-s0508a1:91_0": "Dutiyagāthāyaṃ pana ayaṃ sambandhadassanamukhena atthavibhāvanā. Tattha yesaṃ therānaṃ",
  "atk-s0508a1:91_1": "gāthā sāvetukāmo, te sādhāraṇavasena nāmato gottato guṇato ca kittetuṃ “yathānāmā”tiādi",
  "atk-s0508a1:91_2": "vuttaṃ. Asādhāraṇato pana tattha tattha gāthāsveva āvibhavissati. Tattha yathānāmāti",
  "atk-s0508a1:91_3": "yaṃyaṃnāmā, subhūti mahākoṭṭhikotiādinā nayena nāmadheyyena paññātāti attho. Yathāgottāti",
  "atk-s0508a1:91_4": "yaṃyaṃgottā, gotamo kassapotiādinā nayena kulapadesena yāya yāya jātiyā paññātāti",
  "atk-s0508a1:91_5": "attho. Yathādhammavihārinoti yādisadhammavihārino, pariyattiparamatāyaṃ aṭṭhatvā",
  "atk-s0508a1:91_6": "yathānurūpaṃ samāpattivihārino hutvā vihariṃsūti attho. Atha vā yathādhammavihārinoti",
  "atk-s0508a1:91_7": "yathādhammā vihārino ca, yādisasīlādidhammā dibbavihārādīsu abhiṇhaso viharamānā",
  "atk-s0508a1:91_8": "yādisavihārā cāti attho. Yathādhimuttāti yādisaadhimuttikā saddhādhimuttipaññādhimuttīsu",
  "atk-s0508a1:91_9": "yaṃyaṃadhimuttikā suññatamukhādīsu vā yathā yathā nibbānaṃ adhimuttāti yathādhimuttā.",
  "atk-s0508a1:91_10": "“Nibbānaṃ adhimuttānaṃ, atthaṃ gacchanti āsavā”ti hi vuttaṃ. Ubhayañcetaṃ pubbabhāgavasena",
  "atk-s0508a1:91_11": "veditabbaṃ. Arahattappattito pubbeyeva hi yathāvuttamadhimuccanaṃ, na parato. Tenāha bhagavā –",
  "atk-s0508a1:92": "“Assaddho akataññū ca, sandhicchedo ca yo naro”tiādi..",
  "atk-s0508a1:93_0": "“Yathāvimuttā”ti vā pāṭho, paññāvimuttiubhatobhāgavimuttīsu yaṃyaṃvimuttikāti attho.",
  "atk-s0508a1:93_1": "Sappaññāti tihetukapaṭisandhipaññāya pārihārikapaññāya bhāvanāpaññāya cāti tividhāyapi",
  "atk-s0508a1:93_2": "paññāya paññavanto. Vihariṃsūti tāya eva sappaññatāya yathāladdhena phāsuvihāreneva",
  "atk-s0508a1:93_3": "vasiṃsu. Atanditāti analasā, attahitapaṭipattiyaṃ yathābalaṃ parahitapaṭipattiyañca",
  "atk-s0508a1:93_4": "uṭṭhānavantoti attho.",
  "atk-s0508a1:94_0": "Ettha ca pana nāmagottaggahaṇena tesaṃ therānaṃ pakāsapaññātabhāvaṃ dasseti. Dhammavihāraggahaṇena",
  "atk-s0508a1:94_1": "sīlasampadaṃ samādhisampadañca dasseti. “Yathādhimuttā sappaññā”ti iminā paññāsampadaṃ.",
  "atk-s0508a1:94_2": "“Atanditā”ti iminā sīlasampadādīnaṃ kāraṇabhūtaṃ vīriyasampadaṃ dasseti. “Yathānāmā”ti",
  "atk-s0508a1:94_3": "iminā tesaṃ pakāsananāmataṃ dasseti. “Yathāgottā”ti iminā saddhānusārīdhammānusārīgottasampattisamudāgamaṃ,",
  "atk-s0508a1:94_4": "“yathādhammavihārino”tiādinā sīlasamādhipaññāvimuttivimuttiñāṇadassanaṃ sampattisamudāgamaṃ,",
  "atk-s0508a1:94_5": "“atanditā”ti iminā evaṃ attahitasampattiyaṃ ṭhitānaṃ parahitapaṭipattiṃ dasseti.",
  "atk-s0508a1:95_0": "Atha vā “yathānāmā”ti idaṃ tesaṃ therānaṃ garūhi gahitanāmadheyyadassanaṃ samaññāmattakittanato.",
  "atk-s0508a1:95_1": "“Yathāgottā”ti idaṃ kulaputtabhāvadassanaṃ kulāpadesa kittanato. Tena nesaṃ saddhāpabbajitabhāvaṃ",
  "atk-s0508a1:95_2": "dasseti. “Yathādhammavihārino”ti idaṃ caraṇasampattidassanaṃ sīlasaṃvarādīhi samaṅgībhāvadīpanato.",
  "atk-s0508a1:95_3": "“Yathādhimuttā sappaññā”ti idaṃ nesaṃ vijjāsampattidassanaṃ āsavakkhayapariyosānāya",
  "atk-s0508a1:95_4": "ñāṇasampattiyā adhigamaparidīpanato. “Atanditā”ti idaṃ vijjācaraṇasampattīnaṃ adhigamūpāyadassanaṃ.",
  "atk-s0508a1:95_5": "“Yathānāmā”ti vā iminā tesaṃ pakāsananāmataṃyeva dasseti. “Yathāgottā”ti pana iminā",
  "atk-s0508a1:95_6": "pacchimacakkadvayasampattiṃ dasseti. Na hi sammāappaṇihitattano pubbe ca akatapuññassa",
  "atk-s0508a1:95_7": "saddhānusārīdhammānusārino gottasampattisamudāgamo sambhavati. “Yathādhammavihārino”ti",
  "atk-s0508a1:95_8": "iminā tesaṃ purimacakkadvayasampattiṃ dasseti. Na hi appatirūpe dese vasato sappurisūpanissayarahitassa",
  "atk-s0508a1:95_9": "ca tādisā guṇavisesā sambhavanti. “Yathādhimuttā”ti iminā saddhammasavanasampadāsamāyogaṃ",
  "atk-s0508a1:95_10": "dasseti. Na hi paratoghosena vinā sāvakānaṃ saccasampaṭivedho sambhavati. “Sappaññā",
  "atk-s0508a1:95_11": "atanditā”ti iminā yathāvuttassa guṇavisesassa abyabhicārihetuṃ dasseti ñāyārambhadassanato.",
  "atk-s0508a1:96_0": "Aparo nayo – “yathāgottā”ti ettha gottakittanena tesaṃ therānaṃ yonisomanasikārasampadaṃ",
  "atk-s0508a1:96_1": "dasseti yathāvuttagottasampannassa yonisomanasikārasambhavato. “Yathādhammavihārino”ti",
  "atk-s0508a1:96_2": "ettha dhammavihāraggahaṇena saddhammasavanasampadaṃ dasseti saddhammasavanena vinā",
  "atk-s0508a1:96_3": "tadabhāvato. “Yathādhimuttā”ti iminā matthakappattaṃ dhammānudhammapaṭipadaṃ dasseti.",
  "atk-s0508a1:96_4": "“Sappaññā”ti iminā sabbattha sampajānakāritaṃ. “Atanditā”ti iminā vuttanayena attahitasampattiṃ",
  "atk-s0508a1:96_5": "paripūretvā ṭhitānaṃ paresaṃ hitasukhāvahāya paṭipattiyaṃ akilāsubhāvaṃ dasseti.",
  "atk-s0508a1:96_6": "Tathā “yathāgottā”ti iminā nesaṃ saraṇagamanasampadā dassitā saddhānusārīgottakittanato.",
  "atk-s0508a1:96_7": "“Yathādhammavihārino”ti iminā sīlakkhandhapubbaṅgamo samādhikkhandho dassito. “Yathādhimuttā",
  "atk-s0508a1:96_8": "sappaññā”ti iminā paññakkhandhādayo. Saraṇagamanañca sāvakaguṇānaṃ ādi, samādhi majjhe,",
  "atk-s0508a1:96_9": "paññā pariyosānanti ādimajjhapariyosānadassanena sabbepi sāvakaguṇā dassitā honti.",
  "atk-s0508a1:97_0": "Īdisī pana guṇavibhūti yāya sammāpaṭipattiyā tehi adhigatā, taṃ dassetuṃ “tattha",
  "atk-s0508a1:97_1": "tattha vipassitvā”tiādi vuttaṃ. Tattha tatthāti tesu tesu araññarukkhamūlapabbatādīsu",
  "atk-s0508a1:97_2": "vivittasenāsanesu. Tattha tatthāti vā tasmiṃ tasmiṃ udānādikāle. Vipassitvāti sampassitvā.",
  "atk-s0508a1:97_3": "Nāmarūpavavatthāpanapaccayapariggahehi diṭṭhivisuddhikaṅkhāvitaraṇavisuddhiyo sampādetvā",
  "atk-s0508a1:97_4": "kalāpasammasanādikkamena pañcamaṃ visuddhiṃ adhigantvā paṭipadāñāṇadassanavisuddhiyā",
  "atk-s0508a1:97_5": "matthakaṃ pāpanavasena vipassanaṃ ussukkāpetvā phusitvāti patvā sacchikatvā. Accutaṃ",
  "atk-s0508a1:97_6": "padanti nibbānaṃ. Tañhi sayaṃ acavanadhammattā adhigatānaṃ accutihetubhāvato ca natthi",
  "atk-s0508a1:97_7": "ettha cutīti “accutaṃ”. Saṅkhatadhammehi asammissabhāvatāya tadatthikehi paṭipajjitabbatāya",
  "atk-s0508a1:97_8": "ca “pada”nti ca vuccati. Katantanti katassa antaṃ. Yo hi tehi adhigato ariyamaggo,",
  "atk-s0508a1:97_9": "so attano paccayehi uppāditattā kato nāma. Tassa pana pariyosānabhūtaṃ phalaṃ katantoti",
  "atk-s0508a1:97_10": "adhippetaṃ. Taṃ katantaṃ aggaphalaṃ. Atha vā paccayehi katattā nipphāditattā katā",
  "atk-s0508a1:97_11": "nāma saṅkhatadhammā, tannissaraṇabhāvato katanto nibbānaṃ. Taṃ katantaṃ. Paccavekkhantāti",
  "atk-s0508a1:97_12": "“adhigataṃ vata mayā ariyamaggādhigamena idaṃ ariyaphalaṃ, adhigatā asaṅkhatā dhātū”ti",
  "atk-s0508a1:97_13": "ariyaphalanibbānāni vimuttiñāṇadassanena paṭipattiṃ avekkhamānā. Atha vā saccasampaṭivedhavasena",
  "atk-s0508a1:97_14": "yaṃ ariyena karaṇīyaṃ pariññādisoḷasavidhaṃ kiccaṃ aggaphale ṭhitena nipphāditattā",
  "atk-s0508a1:97_15": "pariyosāpitattā kataṃ nāma, evaṃ kataṃ taṃ paccavekkhantā. Etena pahīnakilesapaccavekkhaṇaṃ",
  "atk-s0508a1:97_16": "dassitaṃ. Purimanayena pana itarapaccavekkhaṇānīti ekūnavīsati paccavekkhaṇāni dassitāni honti.",
  "atk-s0508a1:98_0": "Imamatthanti ettha imanti sakalo theratherīgāthānaṃ attho attano itaresañca tattha",
  "atk-s0508a1:98_1": "sannipatitānaṃ dhammasaṅgāhakamahātherānaṃ buddhiyaṃ viparivattamānatāya āsanno paccakkhoti",
  "atk-s0508a1:98_2": "ca katvā vuttaṃ. Atthanti “channā me kuṭikā”tiādīhi gāthāhi vuccamānaṃ attūpanāyikaṃ",
  "atk-s0508a1:98_3": "parūpanāyikaṃ lokiyalokuttarapaṭisaṃyuttaṃ atthaṃ. Abhāsisunti gāthābandhavasena",
  "atk-s0508a1:98_4": "kathesuṃ, taṃdīpaniyo idāni mayā vuccamānā tesaṃ bhāvitattānaṃ gāthā attūpanāyikā",
  "atk-s0508a1:98_5": "suṇāthāti yojanā. Te ca mahātherā evaṃ kathentā attano sammāpaṭipattipakāsanīhi gāthāhi",
  "atk-s0508a1:98_6": "sāsanassa ekantaniyyānikavibhāvanena parepi tattha sammāpaṭipattiyaṃ niyojentīti",
  "atk-s0508a1:98_7": "etamatthaṃ dīpeti āyasmā dhammabhaṇḍāgāriko, tathā dīpento ca imāhi gāthāhi tesaṃ",
  "atk-s0508a1:98_8": "thomanaṃ tāsañca tesaṃ vacanassa nidānabhāvena ṭhapanaṃ ṭhānagatamevāti dassetīti daṭṭhabbaṃ.",
  "atk-s0508a1:99": "Nidānagāthāvaṇṇanā niṭṭhitā.",
  "atk-s0508a1:100": "1. Ekakanipāto",
  "atk-s0508a1:101": "1. Paṭhamavaggo",
  "atk-s0508a1:102": "1. Subhūtittheragāthāvaṇṇanā",
  "atk-s0508a1:103_0": "Idāni channā me kuṭikātiādinayappavattānaṃ theragāthānaṃ atthavaṇṇanā hoti. Sā panāyaṃ",
  "atk-s0508a1:103_1": "atthavaṇṇanā yasmā tāsaṃ tāsaṃ gāthānaṃ aṭṭhuppattiṃ pakāsetvā vuccamānā pākaṭā hoti",
  "atk-s0508a1:103_2": "suviññeyyā ca. Tasmā tattha tattha aṭṭhuppattiṃ pakāsetvā atthavaṇṇanaṃ karissāmāti.",
  "atk-s0508a1:104_0": "Tattha channā me kuṭikātigāthāya kā uppatti? Vuccate – ito kira kappasatasahassamatthake",
  "atk-s0508a1:104_1": "anuppanneyeva padumuttare bhagavati lokanāthe haṃsavatīnāmake nagare aññatarassa",
  "atk-s0508a1:104_2": "brāhmaṇamahāsālassa eko putto uppajji. Tassa “nandamāṇavo”ti nāmaṃ akaṃsu. So vayappatto",
  "atk-s0508a1:104_3": "tayo vede uggaṇhitvā tattha sāraṃ apassanto attano parivārabhūtehi catucattālīsāya",
  "atk-s0508a1:104_4": "māṇavakasahassehi saddhiṃ pabbatapāde isipabbajjaṃ pabbajitvā aṭṭha samāpattiyo pañca",
  "atk-s0508a1:104_5": "ca abhiññāyo nibbattesi. Antevāsikānampi kammaṭṭhānaṃ ācikkhi. Tepi na cireneva jhānalābhino ahesuṃ.",
  "atk-s0508a1:105_0": "Tena ca samayena padumuttaro bhagavā loke uppajjitvā haṃsavatīnagaraṃ upanissāya",
  "atk-s0508a1:105_1": "viharanto ekadivasaṃ paccūsasamaye lokaṃ volokento nandatāpasassa antevāsikajaṭilānaṃ",
  "atk-s0508a1:105_2": "arahattūpanissayaṃ nandatāpasassa ca dvīhaṅgehi samannāgatassa sāvakaṭṭhānantarassa",
  "atk-s0508a1:105_3": "patthanaṃ disvā pātova sarīrapaṭijagganaṃ katvā pubbaṇhasamaye pattacīvaramādāya",
  "atk-s0508a1:105_4": "aññaṃ kañci anāmantetvā sīho viya ekacaro nandatāpasassa antevāsikesu phalāphalatthāya",
  "atk-s0508a1:105_5": "gatesu “buddhabhāvaṃ me jānātū”ti passantasseva nandatāpasassa ākāsato otaritvā pathaviyaṃ",
  "atk-s0508a1:105_6": "patiṭṭhāsi. Nandatāpaso buddhānubhāvañceva lakkhaṇapāripūriñca disvā lakkhaṇamante",
  "atk-s0508a1:105_7": "sammasitvā “imehi lakkhaṇehi samannāgato nāma agāraṃ ajjhāvasanto rājā hoti cakkavattī,",
  "atk-s0508a1:105_8": "pabbajanto loke vivaṭacchado sabbaññū buddho hoti. Ayaṃ purisājānīyo nissaṃsayaṃ",
  "atk-s0508a1:105_9": "buddhoti ñatvā paccuggamanaṃ katvā, pañcapatiṭṭhitena vanditvā, āsanaṃ paññāpetvā,",
  "atk-s0508a1:105_10": "adāsi. Nisīdi bhagavā paññatte āsane. Nandatāpasopi attano anucchavikaṃ āsanaṃ gahetvā ekamantaṃ nisīdi.",
  "atk-s0508a1:106_0": "Tasmiṃ samaye catucattālīsasahassajaṭilā paṇītapaṇītāni ojavantāni phalāphalāni gahetvā",
  "atk-s0508a1:106_1": "ācariyassa santikaṃ sampattā buddhānañceva ācariyassa ca nisinnāsanaṃ olokentā āhaṃsu",
  "atk-s0508a1:106_2": "– “ācariya, mayaṃ ‘imasmiṃ loke tumhehi mahantataro natthī’ti vicarāma, ayaṃ pana",
  "atk-s0508a1:106_3": "puriso tumhehi mahantataro maññe”ti. Nandatāpaso, “tātā, kiṃ vadetha, sāsapena saddhiṃ",
  "atk-s0508a1:106_4": "aṭṭhasaṭṭhisatasahassayojanubbedhaṃ sineruṃ upametuṃ icchatha, sabbaññubuddhena saddhiṃ",
  "atk-s0508a1:106_5": "mā maṃ upamitthā”ti āha. Atha te tāpasā “sace ayaṃ orako abhavissa, na amhākaṃ ācariyo",
  "atk-s0508a1:106_6": "evaṃ upamaṃ āhareyya, yāva mahā vatāyaṃ purisājānīyo”ti pādesu nipatitvā sirasā vandiṃsu.",
  "atk-s0508a1:106_7": "Atha te ācariyo āha – “tātā, amhākaṃ buddhānaṃ anucchaviko deyyadhammo natthi, bhagavā",
  "atk-s0508a1:106_8": "ca bhikkhācāravelāyaṃ idhāgato, tasmā mayaṃ yathābalaṃ deyyadhammaṃ dassāma, tumhe",
  "atk-s0508a1:106_9": "yaṃ yaṃ paṇītaṃ phalāphalaṃ ānītaṃ, taṃ taṃ āharathā”ti vatvā āharāpetvā hatthe dhovitvā",
  "atk-s0508a1:106_10": "sayaṃ tathāgatassa patte patiṭṭhāpesi. Satthārā phalāphale paṭiggahitamatte devatā",
  "atk-s0508a1:106_11": "dibbojaṃ pakkhipiṃsu. Tāpaso udakampi sayameva parissāvetvā adāsi. Tato bhojanakiccaṃ",
  "atk-s0508a1:106_12": "niṭṭhāpetvā nisinne satthari sabbe antevāsike pakkositvā satthu santike sāraṇīyaṃ",
  "atk-s0508a1:106_13": "kathaṃ kathento nisīdi. Satthā “bhikkhusaṅgho āgacchatū”ti cintesi. Bhikkhū satthu",
  "atk-s0508a1:106_14": "cittaṃ ñatvā satasahassamattā khīṇāsavā āgantvā satthāraṃ vanditvā ekamantaṃ aṭṭhaṃsu.",
  "atk-s0508a1:107_0": "Nandatāpaso antevāsike āmantesi – “tātā, buddhānaṃ nisinnāsanampi nīcaṃ, samaṇasatasahassassapi",
  "atk-s0508a1:107_1": "āsanaṃ natthi, tumhehi ajja uḷāraṃ bhagavato bhikkhusaṅghassa ca sakkāraṃ kātuṃ vaṭṭati,",
  "atk-s0508a1:107_2": "pabbatapādato vaṇṇagandhasampannāni pupphāni āharathā”ti. Acinteyyattā iddhivisayassa",
  "atk-s0508a1:107_3": "muhutteneva vaṇṇagandhasampannāni pupphāni āharitvā buddhānaṃ yojanappamāṇaṃ pupphāsanaṃ",
  "atk-s0508a1:107_4": "paññāpesuṃ. Aggasāvakānaṃ tigāvutaṃ, sesabhikkhūnaṃ aḍḍhayojanikādibhedaṃ, saṅghanavakassa",
  "atk-s0508a1:107_5": "usabhamattaṃ ahosi. Evaṃ paññattesu āsanesu nandatāpaso tathāgatassa purato añjaliṃ",
  "atk-s0508a1:107_6": "paggayha ṭhito, “bhante, mayhaṃ dīgharattaṃ hitāya sukhāya imaṃ pupphāsanaṃ abhiruhathā”ti",
  "atk-s0508a1:107_7": "āha. Nisīdi bhagavā pupphāsane. Evaṃ nisinne satthari satthu ākāraṃ ñatvā bhikkhū",
  "atk-s0508a1:107_8": "attano attano pattāsane nisīdiṃsu. Nandatāpaso mahantaṃ pupphachattaṃ gahetvā tathāgatassa",
  "atk-s0508a1:107_9": "matthake dhārento aṭṭhāsi. Satthā “tāpasānaṃ ayaṃ sakkāro mahapphalo hotū”ti nirodhasamāpattiṃ",
  "atk-s0508a1:107_10": "samāpajji. Satthu samāpannabhāvaṃ ñatvā bhikkhūpi samāpajjiṃsu. Tathāgate sattāhaṃ",
  "atk-s0508a1:107_11": "nirodhaṃ samāpajjitvā nisinne antevāsikā bhikkhācārakāle sampatte vanamūlaphalāphalaṃ",
  "atk-s0508a1:107_12": "paribhuñjitvā sesakāle buddhānaṃ añjaliṃ paggayha tiṭṭhanti. Nandatāpaso pana bhikkhācārampi",
  "atk-s0508a1:107_13": "agantvā pupphachattaṃ dhārento sattāhaṃ pītisukheneva vītināmeti.",
  "atk-s0508a1:108_0": "Satthā nirodhato vuṭṭhāya araṇavihāriaṅgena dakkhiṇeyyaṅgena cāti dvīhi aṅgehi samannāgataṃ",
  "atk-s0508a1:108_1": "ekaṃ sāvakaṃ “isigaṇassa pupphāsanānumodanaṃ karohī”ti āṇāpesi. So cakkavattirañño",
  "atk-s0508a1:108_2": "santikā paṭiladdhamahālābho mahāyodho viya tuṭṭhamānaso attano visaye ṭhatvā tepiṭakaṃ",
  "atk-s0508a1:108_3": "buddhavacanaṃ sammasitvā anumodanaṃ akāsi. Tassa desanāvasāne satthā sayaṃ dhammaṃ",
  "atk-s0508a1:108_4": "desesi. Desanāpariyosāne sabbe catucattālīsasahassatāpasā arahattaṃ pāpuṇiṃsu. Satthā",
  "atk-s0508a1:108_5": "“etha, bhikkhavo”ti hatthaṃ pasāresi. Tesaṃ tāvadeva kesamassu antaradhāyi. Aṭṭha",
  "atk-s0508a1:108_6": "parikkhārā kāye paṭimukkāva ahesuṃ saṭṭhivassattherā viya satthāraṃ parivārayiṃsu.",
  "atk-s0508a1:108_7": "Nandatāpaso pana vikkhittacittatāya visesaṃ nādhigacchi. Tassa kira araṇavihārittherassa",
  "atk-s0508a1:108_8": "santike dhammaṃ sotuṃ āraddhakālato paṭṭhāya “aho vatāhampi anāgate uppajjanakabuddhassa",
  "atk-s0508a1:108_9": "sāsane iminā sāvakena laddhadhuraṃ labheyya”nti cittaṃ udapādi. So tena parivitakkena",
  "atk-s0508a1:108_10": "maggaphalapaṭivedhaṃ kātuṃ nāsakkhi. Tathāgataṃ pana vanditvā sammukhe ṭhatvā āha",
  "atk-s0508a1:108_11": "– “bhante, yena bhikkhunā isigaṇassa pupphāsanānumodanā katā, ko nāmāyaṃ tumhākaṃ",
  "atk-s0508a1:108_12": "sāsane”ti. “Araṇavihāriaṅge dakkhiṇeyyaaṅge ca etadaggaṃ patto eso bhikkhū”ti. “Bhante,",
  "atk-s0508a1:108_13": "yvāyaṃ mayā sattāhaṃ pupphachattaṃ dhārentena sakkāro kato, tena adhikārena na aññaṃ",
  "atk-s0508a1:108_14": "sampattiṃ patthemi, anāgate pana ekassa buddhassa sāsane ayaṃ thero viya dvīhaṅgehi",
  "atk-s0508a1:108_15": "samannāgato sāvako bhaveyya”nti patthanamakāsi.",
  "atk-s0508a1:109_0": "Satthā “samijjhissati nu, kho imassa tāpasassa patthanā”ti anāgataṃsañāṇaṃ pesetvā",
  "atk-s0508a1:109_1": "olokento kappasatasahassaṃ atikkamitvā samijjhanakabhāvaṃ disvā nandatāpasaṃ āha",
  "atk-s0508a1:109_2": "– “na te ayaṃ patthanā moghā bhavissati, anāgate kappasatasahassaṃ atikkamitvā gotamo",
  "atk-s0508a1:109_3": "nāma buddho uppajjissati, tassa santike samijjhissatī”ti vatvā dhammakathaṃ kathetvā",
  "atk-s0508a1:109_4": "bhikkhusaṅghaparivuto ākāsaṃ pakkhandi. Nandatāpaso yāva cakkhupathasamatikkamā satthāraṃ",
  "atk-s0508a1:109_5": "bhikkhusaṅghañca uddissa añjaliṃ paggayha aṭṭhāsi. So aparabhāge kālena kālaṃ satthāraṃ",
  "atk-s0508a1:109_6": "upasaṅkamitvā dhammaṃ suṇi. Aparihīnajjhānova kālaṅkatvā brahmaloke nibbatto. Tato",
  "atk-s0508a1:109_7": "pana cuto aparānipi pañca jātisatāni pabbajitvā āraññako ahosi. Kassapasammāsambuddhakālepi",
  "atk-s0508a1:109_8": "pabbajitvā āraññako hutvā gatapaccāgatavattaṃ pūresi. Etaṃ kira vattaṃ aparipūretvā",
  "atk-s0508a1:109_9": "mahāsāvakabhāvaṃ pāpuṇantā nāma natthi. Gatapaccāgatavattaṃ pana āgamaṭṭhakathāsu",
  "atk-s0508a1:109_10": "vuttanayeneva veditabbaṃ. So vīsativassasahassāni gatapaccāgatavattaṃ pūretvā kālaṅkatvā",
  "atk-s0508a1:109_11": "kāmāvacaradevaloke tāvatiṃsabhavane nibbatti. Vuttañhetaṃ apadāne –",
  "atk-s0508a1:110": "“Himavantassāvidūre, nisabho nāma pabbato;",
  "atk-s0508a1:111": "Assamo sukato mayhaṃ, paṇṇasālā sumāpitā.",
  "atk-s0508a1:112": "“Kosiyo nāma nāmena, jaṭilo uggatāpano;",
  "atk-s0508a1:113": "Ekākiyo adutiyo, vasāmi nisabhe tadā.",
  "atk-s0508a1:114": "“Phalaṃ mūlañca paṇṇañca, na bhuñjāmi ahaṃ tadā;",
  "atk-s0508a1:115": "Pavattaṃva supātāhaṃ, upajīvāmi tāvade.",
  "atk-s0508a1:116": "“Nāhaṃ kopemi ājīvaṃ, cajamānopi jīvitaṃ;",
  "atk-s0508a1:117": "Ārādhemi sakaṃ cittaṃ, vivajjemi anesanaṃ.",
  "atk-s0508a1:118": "“Rāgūpasaṃhitaṃ cittaṃ, yadā uppajjate mama;",
  "atk-s0508a1:119": "Sayaṃva paccavekkhāmi, ekaggo taṃ damemahaṃ.",
  "atk-s0508a1:120": "“Rajjase rajjanīye ca, dussanīye ca dussase;",
  "atk-s0508a1:121": "Muyhase mohanīye ca, nikkhamassu vanā tuvaṃ.",
  "atk-s0508a1:122": "“Visuddhānaṃ ayaṃ vāso, nimmalānaṃ tapassinaṃ;",
  "atk-s0508a1:123": "Mā kho visuddhaṃ dūsesi, nikkhamassu vanā tuvaṃ.",
  "atk-s0508a1:124": "“Agāriko bhavitvāna, yadā puttaṃ labhissasi;",
  "atk-s0508a1:125": "Ubhopi mā virādhesi, nikkhamassu vanā tuvaṃ.",
  "atk-s0508a1:126": "“Chavālātaṃ yathā kaṭṭhaṃ, na kvaci kiccakārakaṃ;",
  "atk-s0508a1:127": "Neva gāme araññe vā, na hi taṃ kaṭṭhasammataṃ.",
  "atk-s0508a1:128": "“Chavālātūpamo tvaṃ si, na gihī nāpi saññato;",
  "atk-s0508a1:129": "Ubhato muttako ajja, nikkhamassu vanā tuvaṃ.",
  "atk-s0508a1:130": "“Siyā nu kho tava etaṃ, ko pajānāti te idaṃ;",
  "atk-s0508a1:131": "Saddhādhuraṃ vahisi me, kosajjabahulāya ca.",
  "atk-s0508a1:132": "“Jigucchissanti taṃ viññū, asuciṃ nāgariko yathā;",
  "atk-s0508a1:133": "Ākaḍḍhitvāna isayo, codayissanti taṃ sadā.",
  "atk-s0508a1:134": "“Taṃ viññū pavadissanti, samatikkantasāsanaṃ;",
  "atk-s0508a1:135": "Saṃvāsaṃ alabhanto hi, kathaṃ jīvihisi tuvaṃ.",
  "atk-s0508a1:136": "“Tidhāpabhinnaṃ mātaṅgaṃ, kuñjaraṃ saṭṭhihāyanaṃ;",
  "atk-s0508a1:137": "Balī nāgo upagantvā, yūthā nīharate gajaṃ.",
  "atk-s0508a1:138": "“Yūthā vinissaṭo santo, sukhaṃ sātaṃ na vindati;",
  "atk-s0508a1:139": "Dukkhito vimano hoti, pajjhāyanto pavedhati.",
  "atk-s0508a1:140": "“Tatheva jaṭilā tampi, nīharissanti dummatiṃ;",
  "atk-s0508a1:141": "Tehi tvaṃ nissaṭo santo, sukhaṃ sātaṃ na lacchasi.",
  "atk-s0508a1:142": "“Divā vā yadi vā rattiṃ, sokasallasamappito;",
  "atk-s0508a1:143": "Dayhati pariḷāhena, gajo yūthāva nissaṭo.",
  "atk-s0508a1:144": "“Jātarūpaṃ yathā kūṭaṃ, neva jhāyati katthaci;",
  "atk-s0508a1:145": "Tathā sīlavīhino tvaṃ, na jhāyissasi katthaci.",
  "atk-s0508a1:146": "“Agāraṃ vasamānopi, kathaṃ jīvihisi tuvaṃ;",
  "atk-s0508a1:147": "Mattikaṃ pettikañcāpi, natthi te nihitaṃ dhanaṃ.",
  "atk-s0508a1:148": "“Sayaṃ kammaṃ karitvāna, gatte sedaṃ pamocayaṃ;",
  "atk-s0508a1:149": "Evaṃ jīvihisi gehe, sādhu te taṃ na ruccati.",
  "atk-s0508a1:150": "“Evāhaṃ tattha vāremi, saṃkilesagataṃ manaṃ;",
  "atk-s0508a1:151": "Nānādhammakathaṃ katvā, pāpā cittaṃ nivārayiṃ.",
  "atk-s0508a1:152": "“Evaṃ me viharantassa, appamādavihārino;",
  "atk-s0508a1:153": "Tiṃsavassasahassāni, vipine me atikkamuṃ.",
  "atk-s0508a1:154": "“Appamādarataṃ disvā, uttamatthaṃ gavesakaṃ;",
  "atk-s0508a1:155": "Padumuttarasambuddho, āgacchi mama santikaṃ.",
  "atk-s0508a1:156": "“Timbarūsakavaṇṇābho, appameyyo anūpamo;",
  "atk-s0508a1:157": "Rūpenāsadiso buddho, ākāse caṅkamī tadā.",
  "atk-s0508a1:158": "“Suphullo sālarājāva, vijjūvabbhaghanantare;",
  "atk-s0508a1:159": "Ñāṇenāsadiso buddho, ākāse caṅkamī tadā.",
  "atk-s0508a1:160": "“Sīharājāvasambhīto, gajarājāva dappito;",
  "atk-s0508a1:161": "Lāsīto byaggharājāva, ākāse caṅkamī tadā.",
  "atk-s0508a1:162": "“Siṅghīnikkhasavaṇṇābho, khadiraṅgārasannibho;",
  "atk-s0508a1:163": "Maṇi yathā jotiraso, ākāse caṅkamī tadā.",
  "atk-s0508a1:164": "“Visuddhakelāsanibho, puṇṇamāyeva candimā;",
  "atk-s0508a1:165": "Majjhanhikeva sūriyo, ākāse caṅkamī tadā.",
  "atk-s0508a1:166": "“Disvā nabhe caṅkamantaṃ, evaṃ cintesahaṃ tadā;",
  "atk-s0508a1:167": "Devo nu kho ayaṃ satto, udāhu manujo ayaṃ.",
  "atk-s0508a1:168": "“Na me suto vā diṭṭho vā, mahiyā ediso naro;",
  "atk-s0508a1:169": "Api mantapadaṃ atthi, ayaṃ satthā bhavissati.",
  "atk-s0508a1:170": "“Evāhaṃ cintayitvāna, sakaṃ cittaṃ pasādayiṃ;",
  "atk-s0508a1:171": "Nānāpupphañca gandhañca, sannipātesahaṃ tadā.",
  "atk-s0508a1:172": "“Pupphāsanaṃ paññāpetvā, sādhucittaṃ manoramaṃ;",
  "atk-s0508a1:173": "Narasārathinaṃ aggaṃ, idaṃ vacanamabraviṃ.",
  "atk-s0508a1:174": "“Idaṃ me āsanaṃ vīra, paññattaṃ tavanucchavaṃ;",
  "atk-s0508a1:175": "Hāsayanto mamaṃ cittaṃ, nisīda kusumāsane.",
  "atk-s0508a1:176": "“Nisīdi tattha bhagavā, asambhītova kesarī;",
  "atk-s0508a1:177": "Sattarattindivaṃ buddho, pavare kusumāsane.",
  "atk-s0508a1:178": "“Namassamāno aṭṭhāsiṃ, sattarattindivaṃ ahaṃ;",
  "atk-s0508a1:179": "Vuṭṭhahitvā samādhimhā, satthā loke anuttaro;",
  "atk-s0508a1:180": "Mama kammaṃ pakittento, idaṃ vacanamabravi.",
  "atk-s0508a1:181": "“Bhāvehi buddhānussatiṃ, bhāvanānamanuttaraṃ;",
  "atk-s0508a1:182": "Imaṃ satiṃ bhāvayitvā, pūrayissasi mānasaṃ.",
  "atk-s0508a1:183": "“Tiṃsakappasahassāni, devaloke ramissasi;",
  "atk-s0508a1:184": "Asītikkhattuṃ devindo, devarajjaṃ karissasi;",
  "atk-s0508a1:185": "Sahassakkhattuṃ cakkavattī, rājā raṭṭhe bhavissasi.",
  "atk-s0508a1:186": "“Padesarajjaṃ vipulaṃ, gaṇanāto asaṅkhiyaṃ;",
  "atk-s0508a1:187": "Anubhossasi taṃ sabbaṃ, buddhānussatiyā phalaṃ.",
  "atk-s0508a1:188": "“Bhavābhave saṃsaranto, mahābhogaṃ labhissasi;",
  "atk-s0508a1:189": "Bhoge te ūnatā natthi, buddhānussatiyā phalaṃ.",
  "atk-s0508a1:190": "“Kappasatasahassamhi, okkākakulasambhavo;",
  "atk-s0508a1:191": "Gotamo nāma gottena, satthā loke bhavissati.",
  "atk-s0508a1:192": "“Asītikoṭiṃ chaḍḍetvā, dāse kammakare bahū;",
  "atk-s0508a1:193": "Gotamassa bhagavato, sāsane pabbajissasi.",
  "atk-s0508a1:194": "“Ārādhayitvā sambuddhaṃ, gotamaṃ sakyapuṅgavaṃ;",
  "atk-s0508a1:195": "Subhūti nāma nāmena, hessasi satthu sāvako.",
  "atk-s0508a1:196": "“Bhikkhusaṅghe nisīditvā, dakkhiṇeyyaguṇamhi taṃ;",
  "atk-s0508a1:197": "Tathāraṇavihāre ca, dvīsu agge ṭhapessasi.",
  "atk-s0508a1:198": "“Idaṃ vatvāna sambuddho, jalajuttamanāmako;",
  "atk-s0508a1:199": "Nabhaṃ abbhuggamī vīro, haṃsarājāva ambare.",
  "atk-s0508a1:200": "“Sāsito lokanāthena, namassitvā tathāgataṃ;",
  "atk-s0508a1:201": "Sadā bhāvemi mudito, buddhānussatimuttamaṃ.",
  "atk-s0508a1:202": "“Tena kammena sukatena, cetanāpaṇidhīhi ca;",
  "atk-s0508a1:203": "Jahitvā mānusaṃ dehaṃ, tāvatiṃsaṃ agacchahaṃ.",
  "atk-s0508a1:204": "“Asītikkhattuṃ devindo, devarajjamakārayiṃ;",
  "atk-s0508a1:205": "Sahassakkhattuṃ rājā ca, cakkavattī ahosahaṃ.",
  "atk-s0508a1:206": "“Padesarajjaṃ vipulaṃ, gaṇanāto asaṅkhiyaṃ;",
  "atk-s0508a1:207": "Anubhomi susampattiṃ, buddhānussatiyā phalaṃ.",
  "atk-s0508a1:208": "“Bhavābhave saṃsaranto, mahābhogaṃ labhāmahaṃ;",
  "atk-s0508a1:209": "Bhoge me ūnatā natthi, buddhānussatiyā phalaṃ.",
  "atk-s0508a1:210": "“Satasahassito kappe, yaṃ kammamakariṃ tadā;",
  "atk-s0508a1:211": "Duggatiṃ nābhijānāmi, buddhānussatiyā phalaṃ.",
  "atk-s0508a1:212": "“Paṭisambhidā catasso, vimokkhāpi ca aṭṭhime;",
  "atk-s0508a1:213": "Chaḷabhiññā sacchikatā, kataṃ buddhassa sāsana”nti. –",
  "atk-s0508a1:214": "Itthaṃ sudaṃ āyasmā subhūtitthero imā gāthāyo abhāsitthāti.",
  "atk-s0508a1:215_0": "Evaṃ pana so tāvatiṃsabhavane aparāparaṃ uppajjanavasena dibbasampattiṃ anubhavitvā",
  "atk-s0508a1:215_1": "tato cuto manussaloke anekasatakkhattuṃ cakkavattirājā ca padesarājā ca hutvā uḷāraṃ",
  "atk-s0508a1:215_2": "manussasampattiṃ anubhavitvā atha amhākaṃ bhagavato kāle sāvatthiyaṃ sumanaseṭṭhissa",
  "atk-s0508a1:215_3": "gehe anāthapiṇḍikassa kaniṭṭho hutvā nibbatti “subhūtī”tissa nāmaṃ ahosi.",
  "atk-s0508a1:216_0": "Tena ca samayena amhākaṃ bhagavā loke uppajjitvā pavattavaradhammacakko anupubbena",
  "atk-s0508a1:216_1": "rājagahaṃ gantvā tattha veḷuvanapaṭiggahaṇādinā lokānuggahaṃ karonto rājagahaṃ upanissāya",
  "atk-s0508a1:216_2": "sītavane viharati. Tadā anāthapiṇḍiko seṭṭhi sāvatthiyaṃ uṭṭhānakabhaṇḍaṃ gahetvā",
  "atk-s0508a1:216_3": "attano sahāyassa rājagahaseṭṭhino gharaṃ gato buddhuppādaṃ sutvā satthāraṃ sītavane",
  "atk-s0508a1:216_4": "viharantaṃ upasaṅkamitvā paṭhamadassaneneva sotāpattiphale patiṭṭhāya satthāraṃ sāvatthiṃ",
  "atk-s0508a1:216_5": "āgamanatthāya yācitvā tato pañcacattālīsayojane magge yojane yojane satasahassapariccāgena",
  "atk-s0508a1:216_6": "vihāre patiṭṭhāpetvā sāvatthiyaṃ rājamānena aṭṭhakarīsappamāṇaṃ jetassa rājakumārassa",
  "atk-s0508a1:216_7": "uyyānabhūmiṃ koṭisanthārena kiṇitvā tattha bhagavato vihāraṃ kāretvā adāsi. Vihārapariggahaṇadivase",
  "atk-s0508a1:216_8": "ayaṃ subhūtikuṭumbiko anāthapiṇḍikaseṭṭhinā saddhiṃ gantvā dhammaṃ suṇanto saddhaṃ",
  "atk-s0508a1:216_9": "paṭilabhitvā pabbaji. So upasampajjitvā dve mātikā paguṇā katvā kammaṭṭhānaṃ kathāpetvā",
  "atk-s0508a1:216_10": "araññe samaṇadhammaṃ karonto mettājhānapādakaṃ vipassanaṃ vaḍḍhetvā arahattaṃ pāpuṇi.",
  "atk-s0508a1:216_11": "So dhammaṃ desento yasmā satthārā desitaniyāmena anodissakaṃ katvā dhammaṃ deseti.",
  "atk-s0508a1:216_12": "Tasmā araṇavihārīnaṃ aggo nāma jāto. Piṇḍāya caranto ghare ghare mettājhānaṃ samāpajjitvā",
  "atk-s0508a1:216_13": "vuṭṭhāya bhikkhaṃ paṭiggaṇhāti “evaṃ dāyakānaṃ mahapphalaṃ bhavissatī”ti. Tasmā dakkhiṇeyyānaṃ",
  "atk-s0508a1:216_14": "aggo nāma jāto. Tenāha bhagavā – “etadaggaṃ, bhikkhave, mama sāvakānaṃ bhikkhūnaṃ",
  "atk-s0508a1:216_15": "araṇavihārīnaṃ yadidaṃ subhūti, dakkhiṇeyyānaṃ yadidaṃ subhūtī”ti. Evamayaṃ mahāthero",
  "atk-s0508a1:216_16": "arahatte patiṭṭhāya attanā pūritapāramīnaṃ phalassa matthakaṃ patvā loke abhiññāto",
  "atk-s0508a1:216_17": "abhilakkhito hutvā bahujanahitāya janapadacārikaṃ caranto anupubbena rājagahaṃ agamāsi.",
  "atk-s0508a1:217_0": "Rājā bimbisāro therassa āgamanaṃ sutvā upasaṅkamitvā vanditvā “idheva, bhante, vasathā”ti",
  "atk-s0508a1:217_1": "vatvā “nivāsanaṭṭhānaṃ karissāmī”ti pakkanto vissari. Thero senāsanaṃ alabhanto abbhokāse",
  "atk-s0508a1:217_2": "vītināmesi. Therassa ānubhāvena devo na vassati. Manussā avuṭṭhitāya upaddutā rañño",
  "atk-s0508a1:217_3": "nivesanadvāre ukkuṭṭhimakaṃsu. Rājā “kena nu kho kāraṇena devo na vassatī”ti vīmaṃsanto",
  "atk-s0508a1:217_4": "“therassa abbhokāsavāsena maññe na vassatī”ti cintetvā tassa paṇṇakuṭiṃ kārāpetvā",
  "atk-s0508a1:217_5": "“imissā, bhante, paṇṇakuṭiyā vasathā”ti vatvā vanditvā pakkāmi. Thero kuṭikaṃ pavisitvā",
  "atk-s0508a1:217_6": "tiṇasanthārake pallaṅkena nisīdi. Tadā pana devo thokaṃ thokaṃ phusāyati, na sammā",
  "atk-s0508a1:217_7": "dhāraṃ anuppavecchati. Atha thero lokassa avuṭṭhikabhayaṃ visamitukāmo attano ajjhattikabāhiravatthukassa",
  "atk-s0508a1:217_8": "parissayassa abhāvaṃ pavedento –",
  "atk-s0508a1:218": "1.",
  "atk-s0508a1:219": "“Channā me kuṭikā sukhā nivātā, vassa deva yathāsukhaṃ;",
  "atk-s0508a1:220": "Cittaṃ me susamāhitaṃ vimuttaṃ, ātāpī viharāmi vassa devā”ti. –",
  "atk-s0508a1:221": "Gāthamāha.",
  "atk-s0508a1:222_0": "Tattha channa-saddo tāva “channā sā kumārikā imassa kumārakassa” “nacchannaṃ nappatirūpa”ntiādīsu",
  "atk-s0508a1:222_1": "patirūpe āgato. “Channaṃ tveva, phagguṇa, phassāyatanāna”ntiādīsu vacanavisiṭṭhe",
  "atk-s0508a1:222_2": "saṅkhyāvisese. “Channamativassati, vivaṭaṃ nātivassatī”tiādīsu gahaṇe. “Kyāhaṃ te",
  "atk-s0508a1:222_3": "nacchannopi karissāmī”tiādīsu nivāsanapārupane “āyasmā channo anācāraṃ ācaratī”tiādīsu",
  "atk-s0508a1:222_4": "paññattiyaṃ. “Sabbacchannaṃ sabbaparicchannaṃ, channā kuṭi āhito ginī”ti ca ādīsu",
  "atk-s0508a1:222_5": "tiṇādīhi chādane. Idhāpi tiṇādīhi chādaneyeva daṭṭhabbo, tasmā tiṇena vā paṇṇena",
  "atk-s0508a1:222_6": "vā channā yathā na vassati vassodakapatanaṃ na hoti na ovassati, evaṃ sammadeva chāditāti attho.",
  "atk-s0508a1:223_0": "Me-saddo “kicchena me adhigataṃ, halaṃ dāni pakāsitu”ntiādīsu karaṇe āgato, mayāti",
  "atk-s0508a1:223_1": "attho. “Tassa me, bhante, bhagavā saṃkhittena dhammaṃ desetū”tiādīsu sampadāne, mayhanti",
  "atk-s0508a1:223_2": "attho. “Pubbeva me, bhikkhave, sambodhā anabhisambuddhassa bodhisattasseva sato”ādīsu",
  "atk-s0508a1:223_3": "sāmiatthe āgato. Idhāpi sāmiatthe eva daṭṭhabbo, mamāti attho. Kiñcāpi khīṇāsavānaṃ",
  "atk-s0508a1:223_4": "mamāyitabbaṃ nāma kiñci natthi lokadhammehi anupalittabhāvato, lokasamaññāvasena",
  "atk-s0508a1:223_5": "pana tesampi “ahaṃ mamā”ti vohāramattaṃ hoti. Tenāha bhagavā – “kinti me sāvakā dhammadāyādā",
  "atk-s0508a1:223_6": "bhaveyyuṃ, no āmisadāyādā”ti.",
  "atk-s0508a1:224": "Kuṭikāti pana mātukucchipi karajakāyopi tiṇādicchadano patissayopi vuccati. Tathā hi –",
  "atk-s0508a1:225": "“Mātaraṃ kuṭikaṃ brūsi, bhariyaṃ brūsi kulāvakaṃ;",
  "atk-s0508a1:226": "Putte santānake brūsi, taṇhā me brūsi bandhana”nti. –",
  "atk-s0508a1:227": "Ādīsu mātukucchi “kuṭikā”ti vuttā.",
  "atk-s0508a1:228": "“Aṭṭhikaṅkalakuṭike, maṃsanhārupasibbite;",
  "atk-s0508a1:229": "Dhiratthu pūre duggandhe, paragatte mamāyasī”ti. –",
  "atk-s0508a1:230_0": "Ādīsu kesādisamūhabhūto karajakāyo. “Kassapassa bhagavato bhagini kuṭi ovassati”",
  "atk-s0508a1:230_1": "“kuṭi nāma ullittā vā hoti avalittā vā”tiādīsu tiṇachadanapatissayo. Idhāpi so eva",
  "atk-s0508a1:230_2": "veditabbo paṇṇasālāya adhippetattā. Kuṭi eva hi kuṭikā, apākaṭakuṭi “kuṭikā”ti vuttā.",
  "atk-s0508a1:231_0": "Sukha-saddo pana “vipiṭṭhikatvāna sukhaṃ dukhañca, pubbeva ca somanassadomanassa”ntiādīsu",
  "atk-s0508a1:231_1": "sukhavedanāyaṃ āgato. “Sukho buddhānamuppādo, sukhā saddhammadesanā”tiādīsu sukhamūle.",
  "atk-s0508a1:231_2": "“Sukhassetaṃ, bhikkhave, adhivacanaṃ yadidaṃ puññānī”tiādīsu sukhahetumhi. “Yasmā",
  "atk-s0508a1:231_3": "ca, kho, mahāli, rūpaṃ sukhaṃ sukhānupatitaṃ sukhāvakkanta”ntiādīsu sukhārammaṇe,",
  "atk-s0508a1:231_4": "“diṭṭhadhammasukhavihārā ete, cunda, ariyassa vinaye”tiādīsu abyāpajje. “Nibbānaṃ",
  "atk-s0508a1:231_5": "paramaṃ sukha”ntiādīsu nibbāne. “Yāvañcidaṃ, bhikkhave, na sukaraṃ akkhānena pāpuṇituṃ",
  "atk-s0508a1:231_6": "yāva sukhā saggā”tiādīsu sukhappaccayaṭṭhāne. “Sovaggikaṃ sukhavipākaṃ saggasaṃvattanika”ntiādīsu",
  "atk-s0508a1:231_7": "iṭṭhe, piyamanāpeti attho. Idhāpi iṭṭhe sukhappaccaye vā daṭṭhabbo. Sā hi kuṭi anto",
  "atk-s0508a1:231_8": "bahi ca manāpabhāvena sampāditā nivāsanaphāsutāya “sukhā”ti vuttā. Tathā nātisītanātiuṇhatāya",
  "atk-s0508a1:231_9": "utusukhasampattiyogena kāyikacetasikasukhassa paccayabhāvato.",
  "atk-s0508a1:232_0": "Nivātāti avātā, phusitaggaḷapihitavātapānattā vātaparissayarahitāti attho. Idaṃ tassā",
  "atk-s0508a1:232_1": "kuṭikā sukhabhāvavibhāvanaṃ. Savāte hi senāsane utusappāyo na labbhati, nivāte so",
  "atk-s0508a1:232_2": "labbhatīti. Vassāti pavassa sammā dhāraṃ anuppaveccha. Devāti ayaṃ deva-saddo “imāni",
  "atk-s0508a1:232_3": "te, deva, caturāsīti nagarasahassāni kusavatīrājadhānippamukhāni, ettha, deva, chandaṃ",
  "atk-s0508a1:232_4": "janehi jīvite apekkha”ntiādīsu sammutideve khattiye āgato. “Cātumahārājikā devā vaṇṇavanto",
  "atk-s0508a1:232_5": "sukhabahulā”tiādīsu upapattidevesu. “Tassa devātidevassa, sāsanaṃ sabbadassino”tiādīsu",
  "atk-s0508a1:232_6": "visuddhidevesu. Visuddhidevānañhi bhagavato atidevabhāve vutte itaresaṃ vutto eva",
  "atk-s0508a1:232_7": "hoti. “Viddhe vigatavalāhake deve”tiādīsu ākāse. “Devo ca kālena kālaṃ na sammā dhāraṃ",
  "atk-s0508a1:232_8": "anuppavecchatī”tiādīsu meghe pajjunne vā. Idhāpi meghe pajjunne vā daṭṭhabbo. Vassāti",
  "atk-s0508a1:232_9": "hi te āṇāpento thero ālapati. Yathāsukhanti yathāruciṃ. Tava vassanena mayhaṃ bāhiro",
  "atk-s0508a1:232_10": "parissayo natthi, tasmā yathākāmaṃ vassāti vassūpajīvisatte anuggaṇhanto vadati.",
  "atk-s0508a1:233_0": "Idāni abbhantare parissayābhāvaṃ dassento “citta”ntiādimāha. Tattha cittaṃ me susamāhitanti",
  "atk-s0508a1:233_1": "mama cittaṃ suṭṭhu ativiya sammā sammadeva ekaggabhāvena ārammaṇe ṭhapitaṃ. Tañca",
  "atk-s0508a1:233_2": "kho na nīvaraṇādivikkhambhanamattena; api ca kho vimuttaṃ orambhāgiyauddhaṃbhāgiyasaṅgahehi",
  "atk-s0508a1:233_3": "sabbasaṃyojanehi sabbakilesadhammato ca visesena vimuttaṃ, samucchedappahānavasena",
  "atk-s0508a1:233_4": "paṭipassaddhippahānavasena te pajahitvā ṭhitanti attho. Ātāpīti vīriyavā. Phalasamāpattiatthaṃ",
  "atk-s0508a1:233_5": "vipassanārambhavasena diṭṭhadhammasukhavihāratthañca āraddhavīriyo hutvā viharāmi,",
  "atk-s0508a1:233_6": "dibbavihārādīhi attabhāvaṃ pavattemi, na pana kilesappahānatthaṃ, pahātabbasseva",
  "atk-s0508a1:233_7": "abhāvatoti adhippāyo. “Yathā pana bāhiraparissayābhāvena, deva, mayā tvaṃ vassane",
  "atk-s0508a1:233_8": "niyojito, evaṃ abbhantaraparissayābhāvenapī”ti dassento punapi “vassa, devā”ti āha.",
  "atk-s0508a1:234_0": "Aparo nayo channāti chāditā pihitā. Kuṭikāti attabhāvo. So hi “anekāvayavassa samudāyassa",
  "atk-s0508a1:234_1": "avijjānīvaraṇassa, bhikkhave, puggalassa taṇhāsaṃyuttassa ayañceva kāyo samudāgato,",
  "atk-s0508a1:234_2": "bahiddhā ca nāmarūpa”ntiādīsu kāyoti āgato. “Siñca, bhikkhu, imaṃ nāvaṃ, sittā te",
  "atk-s0508a1:234_3": "lahumessatī”tiādīsu nāvāti āgato. “Gahakāraka diṭṭhosi, gahakūṭaṃ visaṅkhata”nti",
  "atk-s0508a1:234_4": "ca ādīsu gahanti āgato. “Satto guhāyaṃ bahunābhichanno, tiṭṭhaṃ naro mohanasmiṃ pagāḷho”tiādīsu",
  "atk-s0508a1:234_5": "guhāti āgato. “Nelaṅgo setapacchādo, ekāro vattatī ratho”tiādīsu rathoti āgato. “Puna",
  "atk-s0508a1:234_6": "gehaṃ na kāhasī”tiādīsu gehanti āgato. “Vivaṭā kuṭi nibbuto ginī”tiādīsu kuṭīti āgato.",
  "atk-s0508a1:234_7": "Tasmā idhāpi so “kuṭikā”ti vutto. Attabhāvo hi kaṭṭhādīni paṭicca labbhamānā gehanāmikā",
  "atk-s0508a1:234_8": "kuṭikā viya aṭṭhiādisaññite pathavīdhātuādike phassādike ca paṭicca labbhamāno “kuṭikā”ti",
  "atk-s0508a1:234_9": "vutto, cittamakkaṭassa nivāsabhāvato ca. Yathāha –",
  "atk-s0508a1:235": "“Aṭṭhikaṅkalakuṭivesā, makkaṭāvasatho iti;",
  "atk-s0508a1:236": "Makkaṭo pañcadvārāya, kuṭikāya pasakkiya;",
  "atk-s0508a1:237": "Dvārenānupariyāti, ghaṭṭayanto punappuna”nti ca.",
  "atk-s0508a1:238_0": "Sā panesā attabhāvakuṭikā therassa tiṇṇaṃ channaṃ aṭṭhannañca asaṃvaradvārānaṃ vasena",
  "atk-s0508a1:238_1": "samati vijjhanakassa rāgādiavassutassa paññāya saṃvutattā sammadeva pihitattā “channā”ti",
  "atk-s0508a1:238_2": "vuttā. Tenāha bhagavā – “sotānaṃ saṃvaraṃ brūmi, paññāyete pidhīyare”ti. Vuttanayena",
  "atk-s0508a1:238_3": "channattā eva kilesadukkhābhāvato nirāmisasukhasamaṅgitāya ca sukhā sukhappattā,",
  "atk-s0508a1:238_4": "tato eva ca nivātā nihatamānamadathambhasārambhatāya nivātavuttikā. Ayañca nayo “mayhaṃ",
  "atk-s0508a1:238_5": "na saṃkilesadhammānaṃ saṃvaraṇamattena siddho, atha kho aggamaggasamādhinā suṭṭhu",
  "atk-s0508a1:238_6": "samāhitacittatāya ceva aggamaggapaññāya sabbasaṃyojanehi vippamuttacittatāya cā”ti",
  "atk-s0508a1:238_7": "dassento āha “cittaṃ me susamāhitaṃ vimutta”nti. Evaṃbhūto ca “idānāhaṃ katakaraṇīyo”ti",
  "atk-s0508a1:238_8": "na appossukko homi, atha kho ātāpī viharāmi, sadevakassa lokassa hitasukhūpasaṃhāre",
  "atk-s0508a1:238_9": "ussāhajāto bhikkhācārakālepi anugharaṃ brahmavihāreneva viharāmi. Tasmā tvampi, deva,",
  "atk-s0508a1:238_10": "pajjunna mayhaṃ piyaṃ kātukāmatāyapi vassūpajīvīnaṃ sattānaṃ anukampāyapi vassa sammā",
  "atk-s0508a1:238_11": "dhāraṃ anuppavecchāti evamettha attho daṭṭhabbo.",
  "atk-s0508a1:239_0": "Ettha ca thero “channā me kuṭikā sukhā nivātā”ti iminā lokiyalokuttarabhedaṃ attano",
  "atk-s0508a1:239_1": "adhisīlasikkhaṃ dasseti. “Cittaṃ me susamāhita”nti iminā adhicittasikkhaṃ. “Vimutta”nti",
  "atk-s0508a1:239_2": "iminā adhipaññāsikkhaṃ. “Ātāpī viharāmī”ti iminā diṭṭhadhammasukhavihāraṃ. Atha vā",
  "atk-s0508a1:239_3": "“channā me kuṭikā sukhā nivātā”ti iminā animittavihāraṃ dasseti kilesavassapidhānamukhena",
  "atk-s0508a1:239_4": "niccādinimittugghāṭanadīpanato. “Cittaṃ me susamāhita”nti iminā appaṇihitavihāraṃ.",
  "atk-s0508a1:239_5": "“Vimutta”nti iminā suññatavihāraṃ. “Ātāpī viharāmī”ti iminā tesaṃ tiṇṇaṃ vihārānaṃ",
  "atk-s0508a1:239_6": "adhigamūpāyaṃ. Paṭhamena vā dosappahānaṃ, dutiyena rāgappahānaṃ, tatiyena mohappahānaṃ.",
  "atk-s0508a1:239_7": "Tathā dutiyena paṭhamadutiyehi vā dhammavihārasampattiyo dasseti. Tatiyena vimuttisampattiyo.",
  "atk-s0508a1:239_8": "“Ātāpī viharāmī”ti iminā parahitapaṭipattiyaṃ atanditabhāvaṃ dassetīti daṭṭhabbaṃ.",
  "atk-s0508a1:240_0": "Evaṃ “yathānāmā”ti gāthāya vuttānaṃ dhammavihārādīnaṃ imāya gāthāya dassitattā tattha",
  "atk-s0508a1:240_1": "adassitesu nāmagottesu nāmaṃ dassetuṃ “itthaṃ suda”ntiādi vuttaṃ. Ye hi therā nāmamattena",
  "atk-s0508a1:240_2": "pākaṭā, te nāmena, ye gottamattena pākaṭā, te gottena, ye ubhayathā pākaṭā, te ubhayenapi",
  "atk-s0508a1:240_3": "dassissa”nti. Ayaṃ pana thero nāmena abhilakkhito, na tathā gottenāti “itthaṃ sudaṃ",
  "atk-s0508a1:240_4": "āyasmā subhūtī”ti vuttaṃ. Tattha itthanti idaṃ pakāraṃ, iminā ākārenāti attho. Sudanti",
  "atk-s0508a1:240_5": "su idaṃ, sandhivasena ikāralopo. Sūti ca nipātamattaṃ, idaṃ gāthanti yojanā. Āyasmāti",
  "atk-s0508a1:240_6": "piyavacanametaṃ garugāravasappatissavacanametaṃ. Subhūtīti nāmakittanaṃ. So hi sarīrasampattiyāpi",
  "atk-s0508a1:240_7": "dassanīyo pāsādiko, guṇasampattiyāpi. Iti sundarāya sarīrāvayavavibhūtiyā sīlasampattiyādivibhūtiyā",
  "atk-s0508a1:240_8": "ca samannāgatattā subhūtīti paññāyittha sīlasārādithiraguṇayogato thero. Abhāsitthāti",
  "atk-s0508a1:240_9": "kathesi. Kasmā panete mahātherā attano guṇe pakāsentīti? Iminā dīghena addhunā anadhigatapubbaṃ",
  "atk-s0508a1:240_10": "paramagambhīraṃ ativiya santaṃ paṇītaṃ attanā adhigataṃ lokuttaradhammaṃ paccavekkhitvā",
  "atk-s0508a1:240_11": "pītivegasamussāhitaudānavasena sāsanassa niyyānikabhāvavibhāvanavasena ca paramappicchā",
  "atk-s0508a1:240_12": "ariyā attano guṇe pakāsenti, yathā taṃ lokanātho bodhaneyyaajjhāsayavasena “dasabalasamannāgato,",
  "atk-s0508a1:240_13": "bhikkhave, tathāgato catuvesārajjavisārado”tiādinā attano guṇe pakāseti, evamayaṃ",
  "atk-s0508a1:240_14": "therassa aññābyākaraṇagāthā hotīti.",
  "atk-s0508a1:241": "Paramatthadīpaniyā theragāthāsaṃvaṇṇanāya",
  "atk-s0508a1:242": "Subhūtittheragāthāvaṇṇanā niṭṭhitā.",
  "atk-s0508a1:243": "2. Mahākoṭṭhikattheragāthāvaṇṇanā",
  "atk-s0508a1:244_0": "Upasantoti āyasmato mahākoṭṭhikattherassa gāthā. Tassa kā uppatti? Ayampi thero padumuttarassa",
  "atk-s0508a1:244_1": "bhagavato kāle haṃsavatīnagare mahābhogakule nibbattitvā viññutaṃ patto mātāpitūnaṃ",
  "atk-s0508a1:244_2": "accayena kuṭumbaṃ saṇṭhapetvā gharāvāsaṃ vasanto ekadivasaṃ padumuttarassa bhagavato",
  "atk-s0508a1:244_3": "dhammadesanākāle haṃsavatīnagaravāsike gandhamālādihatthe yena buddho yena dhammo",
  "atk-s0508a1:244_4": "yena saṅgho, tanninne tappoṇe tappabbhāre gacchante disvā mahājanena saddhiṃ upagato",
  "atk-s0508a1:244_5": "satthāraṃ ekaṃ bhikkhuṃ paṭisambhidāpattānaṃ aggaṭṭhāne ṭhapentaṃ disvā “ayaṃ kira",
  "atk-s0508a1:244_6": "imasmiṃ sāsane paṭisambhidāpattānaṃ aggo, aho vatāhampi ekassa buddhassa sāsane ayaṃ",
  "atk-s0508a1:244_7": "viya paṭisambhidāpattānaṃ aggo bhaveyya”nti cintetvā satthu desanāpariyosāne vuṭṭhitāya",
  "atk-s0508a1:244_8": "parisāya bhagavantaṃ upasaṅkamitvā, “bhante, sve mayhaṃ bhikkhaṃ gaṇhathā”ti nimantesi.",
  "atk-s0508a1:244_9": "Satthā adhivāsesi. So bhagavantaṃ abhivādetvā padakkhiṇaṃ katvā sakanivesanaṃ gantvā",
  "atk-s0508a1:244_10": "sabbarattiṃ buddhassa bhikkhusaṅghassa ca nisajjaṭṭhānaṃ gandhadāmamālādāmādīhi alaṅkaritvā",
  "atk-s0508a1:244_11": "paṇītaṃ khādanīyaṃ bhojanīyaṃ paṭiyādāpetvā tassā rattiyā accayena sake nivesane",
  "atk-s0508a1:244_12": "bhikkhusatasahassaparivāraṃ bhagavantaṃ vividhayāgukhajjakaparivāraṃ nānārasasūpabyañjanaṃ",
  "atk-s0508a1:244_13": "gandhasālibhojanaṃ bhojetvā bhattakiccapariyosāne cintesi – “mahantaṃ, kho, ahaṃ",
  "atk-s0508a1:244_14": "ṭhānantaraṃ patthemi na kho pana mayhaṃ yuttaṃ ekadivasameva dānaṃ datvā taṃ ṭhānantaraṃ",
  "atk-s0508a1:244_15": "patthetuṃ, anupaṭipāṭiyā satta divase dānaṃ datvā patthessāmī”ti. So teneva niyāmena",
  "atk-s0508a1:244_16": "satta divase mahādānāni datvā bhattakiccapariyosāne dussakoṭṭhāgāraṃ vivarāpetvā",
  "atk-s0508a1:244_17": "uttamaṃ ticīvarappahonakaṃ sukhumavatthaṃ buddhassa pādamūle ṭhapetvā bhikkhusatasahassassa",
  "atk-s0508a1:244_18": "ca ticīvaraṃ datvā tathāgataṃ upasaṅkamitvā, “bhante, yo so bhikkhu tumhehi ito sattamadivasamatthake",
  "atk-s0508a1:244_19": "etadagge ṭhapito, ahampi so bhikkhu viya anāgate uppajjanakabuddhassa sāsane pabbajitvā",
  "atk-s0508a1:244_20": "paṭisambhidāpattānaṃ aggo bhaveyya”nti vatvā satthu pādamūle nipajjitvā patthanaṃ",
  "atk-s0508a1:244_21": "akāsi. Satthā tassa patthanāya samijjhanabhāvaṃ disvā “anāgate ito kappasatasahassamatthake",
  "atk-s0508a1:244_22": "gotamo nāma buddho loke uppajjissati, tassa sāsane tava patthanā samijjhissatī”ti",
  "atk-s0508a1:244_23": "byākāsi. Vuttampi cetaṃ apadāne –",
  "atk-s0508a1:245": "“Padumuttaro nāma jino, sabbalokavidū muni;",
  "atk-s0508a1:246": "Ito satasahassamhi, kappe uppajji cakkhumā.",
  "atk-s0508a1:247": "“Ovādako viññāpako, tārako sabbapāṇinaṃ;",
  "atk-s0508a1:248": "Desanākusalo buddho, tāresi janataṃ bahuṃ.",
  "atk-s0508a1:249": "“Anukampako kāruṇiko, hitesī sabbapāṇinaṃ;",
  "atk-s0508a1:250": "Sampatte titthiye sabbe, pañcasīle patiṭṭhapi.",
  "atk-s0508a1:251": "“Evaṃ nirākulaṃ āsi, suññataṃ titthiyehi ca;",
  "atk-s0508a1:252": "Vicittaṃ arahantehi, vasībhūtehi tādibhi.",
  "atk-s0508a1:253": "“Ratanānaṭṭhapaññāsaṃ, uggato so mahāmuni;",
  "atk-s0508a1:254": "Kañcanagghiyasaṅkāso, bāttiṃsavaralakkhaṇo.",
  "atk-s0508a1:255": "“Vassasatasahassāni, āyu vijjati tāvade;",
  "atk-s0508a1:256": "Tāvatā tiṭṭhamāno so, tāresi janataṃ bahuṃ.",
  "atk-s0508a1:257": "“Tadāhaṃ haṃsavatiyaṃ, brāhmaṇo vedapāragū;",
  "atk-s0508a1:258": "Upecca sabbalokaggaṃ, assosiṃ dhammadesanaṃ.",
  "atk-s0508a1:259": "“Tadā so sāvakaṃ vīro, pabhinnamatigocaraṃ;",
  "atk-s0508a1:260": "Atthe dhamme nirutte ca, paṭibhāne ca kovidaṃ.",
  "atk-s0508a1:261": "“Ṭhapesi etadaggamhi, taṃ sutvā mudito ahaṃ;",
  "atk-s0508a1:262": "Sasāvakaṃ jinavaraṃ, sattāhaṃ bhojayiṃ tadā.",
  "atk-s0508a1:263": "“Dussehacchādayitvāna, sasissaṃ buddhisāgaraṃ;",
  "atk-s0508a1:264": "Nipacca pādamūlamhi, taṃ ṭhānaṃ patthayiṃ ahaṃ.",
  "atk-s0508a1:265": "“Tato avoca lokaggo, passathetaṃ dijuttamaṃ;",
  "atk-s0508a1:266": "Vinataṃ pādamūle me, kamalodarasappabhaṃ.",
  "atk-s0508a1:267": "“Buddhaseṭṭhassa bhikkhussa, ṭhānaṃ patthayate ayaṃ;",
  "atk-s0508a1:268": "Tāya saddhāya cāgena, saddhammassavanena ca.",
  "atk-s0508a1:269": "“Sabbattha sukhito hutvā, saṃsaritvā bhavābhave;",
  "atk-s0508a1:270": "Anāgatamhi addhāne, lacchasetaṃ manorathaṃ.",
  "atk-s0508a1:271": "“Satasahassito kappe, okkākakulasambhavo;",
  "atk-s0508a1:272": "Gotamo nāma gottena, satthā loke bhavissati.",
  "atk-s0508a1:273": "“Tassa dhammesu dāyādo, oraso dhammanimmito;",
  "atk-s0508a1:274": "Koṭṭhiko nāma nāmena, hessati satthu sāvako.",
  "atk-s0508a1:275": "“Taṃ sutvā mudito hutvā, yāvajīvaṃ tadā jinaṃ;",
  "atk-s0508a1:276": "Mettacitto paricariṃ, sato paññā samāhito.",
  "atk-s0508a1:277": "“Tena kammavipākena, cetanāpaṇidhīhi ca;",
  "atk-s0508a1:278": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:279": "“Satānaṃ tīṇikkhattuñca, devarajjamakārayiṃ;",
  "atk-s0508a1:280": "Satānaṃ pañcakkhattuñca, cakkavattī ahosahaṃ.",
  "atk-s0508a1:281": "“Padesarajjaṃ vipulaṃ, gaṇanāto asaṅkhiyaṃ;",
  "atk-s0508a1:282": "Sabbattha sukhito āsiṃ, tassa kammassa vāhasā.",
  "atk-s0508a1:283": "“Duve bhave saṃsarāmi, devatte atha mānuse;",
  "atk-s0508a1:284": "Aññaṃ gatiṃ na gacchāmi, suciṇṇassa idaṃ phalaṃ.",
  "atk-s0508a1:285": "“Duve kule pajāyāmi, khattiye atha brāhmaṇe;",
  "atk-s0508a1:286": "Nīce kule na jāyāmi, suciṇṇassa idaṃ phalaṃ.",
  "atk-s0508a1:287": "“Pacchime bhave sampatte, brahmabandhu ahosahaṃ;",
  "atk-s0508a1:288": "Sāvatthiyaṃ vippakule, paccājāto mahaddhane.",
  "atk-s0508a1:289": "“Mātā candavatī nāma, pitā me assalāyano;",
  "atk-s0508a1:290": "Yadā me pitaraṃ buddho, vinayī sabbasuddhiyā.",
  "atk-s0508a1:291": "“Tadā pasanno sugate, pabbajiṃ anagāriyaṃ;",
  "atk-s0508a1:292": "Moggallāno ācariyo, upajjhā sārisambhavo.",
  "atk-s0508a1:293": "“Kesesu chijjamānesu, diṭṭhi chinnā samūlikā;",
  "atk-s0508a1:294": "Nivāsento ca kāsāvaṃ, arahattamapāpuṇiṃ.",
  "atk-s0508a1:295": "“Atthadhammaniruttīsu, paṭibhāne ca me mati;",
  "atk-s0508a1:296": "Pabhinnā tena lokaggo, etadagge ṭhapesi maṃ.",
  "atk-s0508a1:297": "“Asandiṭṭhaṃ viyākāsiṃ, upatissena pucchito;",
  "atk-s0508a1:298": "Paṭisambhidāsu tenāhaṃ, aggo sambuddhasāsane.",
  "atk-s0508a1:299": "“Kilesā jhāpitā mayhaṃ, bhavā sabbe samūhatā;",
  "atk-s0508a1:300": "Nāgova bandhanaṃ chetvā, viharāmi anāsavo.",
  "atk-s0508a1:301": "“Svāgataṃ vata me āsi, mama buddhassa santike;",
  "atk-s0508a1:302": "Tisso vijjā anuppattā, kataṃ buddhassa sāsanaṃ.",
  "atk-s0508a1:303": "“Paṭisambhidā catasso, vimokkhāpi ca aṭṭhime;",
  "atk-s0508a1:304": "Chaḷabhiññā sacchikatā, kataṃ buddhassa sāsana”nti.",
  "atk-s0508a1:305_0": "Evaṃ so tattha tattha bhave puññañāṇasambhāraṃ sambharanto aparāparaṃ devamanussesu",
  "atk-s0508a1:305_1": "saṃsaranto imasmiṃ buddhuppāde sāvatthiyaṃ brāhmaṇamahāsālakule nibbatti. Koṭṭhikotissa",
  "atk-s0508a1:305_2": "nāmaṃ akaṃsu. So vayappatto tayo vede uggahetvā brāhmaṇasippe nipphattiṃ gato ekadivasaṃ",
  "atk-s0508a1:305_3": "satthu santikaṃ gantvā dhammaṃ sutvā paṭiladdhasaddho pabbajitvā upasampannakālato",
  "atk-s0508a1:305_4": "paṭṭhāya vipassanāya kammaṃ karonto saha paṭisambhidāhi arahattaṃ patvā paṭisambhidāsu",
  "atk-s0508a1:305_5": "ciṇṇavasī hutvā abhiññāte abhiññāte mahāthere upasaṅkamitvā pañhaṃ pucchantopi dasabalaṃ",
  "atk-s0508a1:305_6": "upasaṅkamitvā pañhaṃ pucchantopi paṭisambhidāsuyeva pañhaṃ pucchi. Evamayaṃ thero",
  "atk-s0508a1:305_7": "tattha katādhikāratāya ciṇṇavasībhāvena ca paṭisambhidāpattānaṃ aggo jāto. Atha naṃ",
  "atk-s0508a1:305_8": "satthā mahāvedallasuttaṃ aṭṭhuppattiṃ katvā paṭisambhidāpattānaṃ aggaṭṭhāne ṭhapesi",
  "atk-s0508a1:305_9": "– “etadaggaṃ, bhikkhave, mama sāvakānaṃ bhikkhūnaṃ paṭisambhidāpattānaṃ yadidaṃ mahākoṭṭhiko”ti.",
  "atk-s0508a1:305_10": "So aparena samayena vimuttisukhaṃ paṭisaṃvedento udānavasena –",
  "atk-s0508a1:306": "2.",
  "atk-s0508a1:307": "“Upasanto uparato, mantabhāṇī anuddhato;",
  "atk-s0508a1:308": "Dhunāti pāpake dhamme, dumapattaṃva māluto”ti. –",
  "atk-s0508a1:309": "Itthaṃ sudaṃ āyasmā mahākoṭṭhikatthero gāthaṃ abhāsi.",
  "atk-s0508a1:310_0": "Tattha upasantoti manacchaṭṭhānaṃ indriyānaṃ upasamanena nibbisevanabhāvakaraṇena",
  "atk-s0508a1:310_1": "upasanto. Uparatoti sabbasmā pāpakaraṇato orato virato. Mantabhāṇīti mantā vuccati",
  "atk-s0508a1:310_2": "paññā, tāya pana upaparikkhitvā bhaṇatīti mantabhāṇī, kālavādīādibhāvaṃ avissajjentoyeva",
  "atk-s0508a1:310_3": "bhaṇatīti attho. Mantabhaṇanavasena vā bhaṇatīti mantabhāṇī, dubbhāsitato vinā attano",
  "atk-s0508a1:310_4": "bhāsanavasena caturaṅgasamannāgataṃ subhāsitaṃyeva bhaṇatīti attho. Jātiādivasena",
  "atk-s0508a1:310_5": "attano anukkaṃsanato na uddhatoti anuddhato atha vā tiṇṇaṃ kāyaduccaritānaṃ vūpasamanena",
  "atk-s0508a1:310_6": "tato paṭiviratiyā upasanto, tiṇṇaṃ manoduccaritānaṃ uparamaṇena pajahanena uparato,",
  "atk-s0508a1:310_7": "catunnaṃ vacīduccaritānaṃ appavattiyā parimitabhāṇitāya mantabhāṇī, tividhaduccaritanimittauppajjanakassa",
  "atk-s0508a1:310_8": "uddhaccassa abhāvato anuddhato. Evaṃ pana tividhaduccaritappahānena suddhe sīle patiṭṭhito,",
  "atk-s0508a1:310_9": "uddhaccappahānena samāhito, tameva samādhiṃ padaṭṭhānaṃ katvā vipassanaṃ vaḍḍhetvā",
  "atk-s0508a1:310_10": "maggapaṭipāṭiyā dhunāti pāpake dhamme lāmakaṭṭhena pāpake sabbepi saṃkilesadhamme",
  "atk-s0508a1:310_11": "niddhunāti, samucchedavasena pajahati. Yathā kiṃ? Dumapattaṃva māluto, yathā nāma",
  "atk-s0508a1:310_12": "dumassa rukkhassa pattaṃ paṇḍupalāsaṃ māluto vāto dhunāti, bandhanato viyojento nīharati,",
  "atk-s0508a1:310_13": "evaṃ yathāvuttapaṭipattiyaṃ ṭhito pāpadhamme attano santānato nīharati, evamayaṃ",
  "atk-s0508a1:310_14": "therassa aññāpadesena aññābyākaraṇagāthāpi hotīti veditabbā.",
  "atk-s0508a1:311_0": "Ettha ca kāyavacīduccaritappahānavacanena payogasuddhiṃ dasseti, manoduccaritappahānavacanena",
  "atk-s0508a1:311_1": "āsayasuddhiṃ. Evaṃ payogāsayasuddhassa “anuddhato”ti iminā uddhaccābhāvavacanena",
  "atk-s0508a1:311_2": "tadekaṭṭhatāya nīvaraṇappahānaṃ dasseti. Tesu payogasuddhiyā sīlasampatti vibhāvitā,",
  "atk-s0508a1:311_3": "āsayasuddhiyā samathabhāvanāya upakārakadhammapariggaho, nīvaraṇappahānena samādhibhāvanā,",
  "atk-s0508a1:311_4": "“dhunāti pāpake dhamme”ti iminā paññābhāvanā vibhāvitā hoti. Evaṃ adhisīlasikkhādayo",
  "atk-s0508a1:311_5": "tisso sikkhā, tividhakalyāṇaṃ sāsanaṃ, tadaṅgappahānādīni tīṇi pahānāni, antadvayaparivajjanena",
  "atk-s0508a1:311_6": "saddhiṃ majjhimāya paṭipattiyā paṭipajjanaṃ, apāyabhavādīnaṃ samatikkamanūpāyo ca",
  "atk-s0508a1:311_7": "yathārahaṃ niddhāretvā yojetabbā. Iminā nayena sesagāthāsupi yathārahaṃ atthayojanā",
  "atk-s0508a1:311_8": "veditabbā. Atthamattameva pana tattha tattha apubbaṃ vaṇṇayissāma. “Itthaṃ sudaṃ",
  "atk-s0508a1:311_9": "āyasmā mahākoṭṭhiko”ti idaṃ pūjāvacanaṃ, yathā taṃ mahāmoggallānoti.",
  "atk-s0508a1:312": "Mahākoṭṭhikattheragāthāvaṇṇanā niṭṭhitā.",
  "atk-s0508a1:313": "3. Kaṅkhārevatattheragāthāvaṇṇanā",
  "atk-s0508a1:314_0": "Paññaṃ imaṃ passāti āyasmato kaṅkhārevatassa gāthā. Kā uppatti? Ayampi thero padumuttarabhagavato",
  "atk-s0508a1:314_1": "kāle haṃsavatīnagare brāhmaṇamahāsālakule nibbatto. Ekadivasaṃ buddhānaṃ dhammadesanākāle",
  "atk-s0508a1:314_2": "heṭṭhā vuttanayena mahājanena saddhiṃ vihāraṃ gantvā parisapariyante ṭhito dhammaṃ",
  "atk-s0508a1:314_3": "suṇanto satthāraṃ ekaṃ bhikkhuṃ jhānābhiratānaṃ aggaṭṭhāne ṭhapentaṃ disvā “mayāpi",
  "atk-s0508a1:314_4": "anāgate evarūpena bhavituṃ vaṭṭatī”ti cintetvā desanāvasāne satthāraṃ nimantetvā",
  "atk-s0508a1:314_5": "heṭṭhā vuttanayena mahāsakkāraṃ katvā bhagavantaṃ āha – “bhante, ahaṃ iminā adhikārakammena",
  "atk-s0508a1:314_6": "aññaṃ sampattiṃ na patthemi, yathā pana so bhikkhu tumhehi ito sattamadivasamatthake",
  "atk-s0508a1:314_7": "jhāyīnaṃ aggaṭṭhāne ṭhapito, evaṃ ahampi anāgate ekassa buddhassa sāsane jhāyīnaṃ",
  "atk-s0508a1:314_8": "aggo bhaveyya”nti patthanamakāsi. Satthā anāgataṃ oloketvā nipphajjanabhāvaṃ disvā",
  "atk-s0508a1:314_9": "“anāgate kappasatasahassāvasāne gotamo nāma buddho uppajjissati, tassa sāsane tvaṃ",
  "atk-s0508a1:314_10": "jhāyīnaṃ aggo bhavissasī”ti byākaritvā pakkāmi.",
  "atk-s0508a1:315_0": "So yāvajīvaṃ kalyāṇakammaṃ katvā kappasatasahassaṃ devamanussesu saṃsaritvā amhākaṃ",
  "atk-s0508a1:315_1": "bhagavato kāle sāvatthinagare mahābhogakule nibbatto pacchābhattaṃ dhammassavanatthaṃ",
  "atk-s0508a1:315_2": "gacchantena mahājanena saddhiṃ vihāraṃ gantvā parisapariyante ṭhito dasabalassa dhammakathaṃ",
  "atk-s0508a1:315_3": "sutvā paṭiladdhasaddho pabbajitvā upasampadaṃ labhitvā kammaṭṭhānaṃ kathāpetvā jhānaparikammaṃ",
  "atk-s0508a1:315_4": "karonto jhānalābhī hutvā jhānaṃ pādakaṃ katvā arahattaṃ pāpuṇi. So yebhuyyena dasabalena",
  "atk-s0508a1:315_5": "samāpajjitabbasamāpattiṃ samāpajjanto ahorattaṃ jhānesu ciṇṇavasī ahosi. Atha naṃ",
  "atk-s0508a1:315_6": "satthā “etadaggaṃ, bhikkhave, mama sāvakānaṃ bhikkhūnaṃ jhāyīnaṃ yadidaṃ kaṅkhārevato”ti",
  "atk-s0508a1:315_7": "jhāyīnaṃ aggaṭṭhāne ṭhapesi. Vuttampi cetaṃ apadāne –",
  "atk-s0508a1:316": "“Padumuttaro nāma jino, sabbadhammesu cakkhumā;",
  "atk-s0508a1:317": "Ito satasahassamhi, kappe uppajji nāyako.",
  "atk-s0508a1:318": "“Sīhahanu brahmagiro, haṃsadundubhinissano;",
  "atk-s0508a1:319": "Nāgavikkantagamano, candasūrādhikappabho.",
  "atk-s0508a1:320": "“Mahāmati mahāvīro, mahājhāyī mahābalo;",
  "atk-s0508a1:321": "Mahākāruṇiko nātho, mahātamapanūdano.",
  "atk-s0508a1:322": "“Sa kadāci tilokaggo, veneyyaṃ vinayaṃ bahuṃ;",
  "atk-s0508a1:323": "Dhammaṃ desesi sambuddho, sattāsayavidū muni.",
  "atk-s0508a1:324": "“Jhāyiṃ jhānarataṃ vīraṃ, upasantaṃ anāvilaṃ;",
  "atk-s0508a1:325": "Vaṇṇayanto parisatiṃ, tosesi janataṃ jino.",
  "atk-s0508a1:326": "“Tadāhaṃ haṃsavatiyaṃ, brāhmaṇo vedapāragū;",
  "atk-s0508a1:327": "Dhammaṃ sutvāna mudito, taṃ ṭhānamabhipatthayiṃ.",
  "atk-s0508a1:328": "“Tadā jino viyākāsi, saṅghamajjhe vināyako;",
  "atk-s0508a1:329": "Mudito hohi tvaṃ brahme, lacchase taṃ manorathaṃ.",
  "atk-s0508a1:330": "“Satasahassito kappe, okkākakulasambhavo;",
  "atk-s0508a1:331": "Gotamo nāma gottena, satthā loke bhavissati.",
  "atk-s0508a1:332": "“Tassa dhammesu dāyādo, oraso dhammanimmito;",
  "atk-s0508a1:333": "Revato nāma nāmena, hessati satthu sāvako.",
  "atk-s0508a1:334": "“Tena kammena sukatena, cetanāpaṇidhīhi ca;",
  "atk-s0508a1:335": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:336": "“Pacchime ca bhave dāni, jātohaṃ koliye pure;",
  "atk-s0508a1:337": "Khattiye kulasampanne, iddhe phīte mahaddhane.",
  "atk-s0508a1:338": "“Yadā kapilavatthusmiṃ, buddho dhammamadesayi;",
  "atk-s0508a1:339": "Tadā pasanno sugate, pabbajiṃ anagāriyaṃ.",
  "atk-s0508a1:340": "“Kaṅkhā me bahulā āsi, kappākappe tahiṃ tahiṃ;",
  "atk-s0508a1:341": "Sabbaṃ taṃ vinayī buddho, desetvā dhammamuttamaṃ.",
  "atk-s0508a1:342": "“Tatohaṃ tiṇṇasaṃsāro, tadā jhānasukhe rato;",
  "atk-s0508a1:343": "Viharāmi tadā buddho, maṃ disvā etadabravi.",
  "atk-s0508a1:344": "“Yā kāci kaṅkhā idha vā huraṃ vā, savediyā vā paravediyā vā;",
  "atk-s0508a1:345": "Ye jhāyino tā pajahanti sabbā, ātāpino brahmacariyaṃ carantā.",
  "atk-s0508a1:346": "“Satasahasse kataṃ kammaṃ, phalaṃ dassesi me idha;",
  "atk-s0508a1:347": "Sumutto saravegova, kilese jhāpayiṃ mama.",
  "atk-s0508a1:348": "“Tato jhānarattaṃ disvā, buddho lokantagū muni;",
  "atk-s0508a1:349": "Jhāyīnaṃ bhikkhūnaṃ aggo, paññāpesi mahāmati.",
  "atk-s0508a1:350": "“Kilesā jhāpitā mayhaṃ, bhavā sabbe samūhatā;",
  "atk-s0508a1:351": "Nāgova bandhanaṃ chetvā, viharāmi anāsavo.",
  "atk-s0508a1:352": "“Svāgataṃ vata me āsi, mama buddhassa santike;",
  "atk-s0508a1:353": "Tisso vijjā anuppattā, kataṃ buddhassa sāsanaṃ.",
  "atk-s0508a1:354": "“Paṭisambhidā catasso, vimokkhāpi ca aṭṭhime;",
  "atk-s0508a1:355": "Chaḷabhiññā sacchikatā, kataṃ buddhassa sāsana”nti.",
  "atk-s0508a1:356_0": "Tathā katakicco panāyaṃ mahāthero pubbe dīgharattaṃ attano kaṅkhāpakatacittataṃ idāni",
  "atk-s0508a1:356_1": "sabbaso vigatakaṅkhatañca paccavekkhitvā “aho nūna mayhaṃ satthuno desanānubhāvo,",
  "atk-s0508a1:356_2": "tenetarahi evaṃ vigatakaṅkho ajjhattaṃ vūpasantacitto jāto”ti sañjātabahumāno bhagavato",
  "atk-s0508a1:356_3": "paññaṃ pasaṃsanto “paññaṃ imaṃ passā”ti imaṃ gāthamāha.",
  "atk-s0508a1:357_0": "3. Tattha paññanti pakāre jānāti, pakārehi ñāpetīti ca paññā. Veneyyānaṃ āsayānusayacariyādhimuttiādippakāre",
  "atk-s0508a1:357_1": "dhammānaṃ kusalādike khandhādike ca desetabbappakāre jānāti, yathāsabhāvato paṭivijjhati,",
  "atk-s0508a1:357_2": "tehi ca pakārehi ñāpetīti attho. Satthu desanāñāṇañhi idhādhippetaṃ, tenāha “ima”nti.",
  "atk-s0508a1:357_3": "Tañhi attani siddhena desanābalena nayaggāhato paccakkhaṃ viya upaṭṭhitaṃ gahetvā",
  "atk-s0508a1:357_4": "“ima”nti vuttaṃ. Yadaggena vā satthu desanāñāṇaṃ sāvakehi nayato gayhati, tadaggena",
  "atk-s0508a1:357_5": "attano visaye paṭivedhañāṇampi nayato gayhateva. Tenāha āyasmā dhammasenāpati – “apica",
  "atk-s0508a1:357_6": "me, bhante, dhammanvayo vidito”ti. Passāti vimhayappatto aniyamato ālapati attanoyeva",
  "atk-s0508a1:357_7": "vā cittaṃ, yathāha bhagavā udānento – “lokamimaṃ passa; puthū avijjāya paretaṃ bhūtaṃ",
  "atk-s0508a1:357_8": "bhūtarataṃ bhavā aparimutta”nti. Tathāgatānanti tathā āgamanādiatthena tathāgatānaṃ.",
  "atk-s0508a1:357_9": "Tathā āgatoti hi tathāgato, tathā gatoti tathāgato, tathalakkhaṇaṃ āgatoti tathāgato,",
  "atk-s0508a1:357_10": "tathadhamme yāthāvato abhisambuddhoti tathāgato, tathadassitāya tathāgato, tathavāditāya",
  "atk-s0508a1:357_11": "tathāgato, tathākāritāya tathāgato, abhibhavanaṭṭhena tathāgatoti evaṃ aṭṭhahi kāraṇehi",
  "atk-s0508a1:357_12": "bhagavā tathāgato. Tathāya āgatoti tathāgato, tathāya gatoti tathāgato, tathalakkhaṇaṃ",
  "atk-s0508a1:357_13": "gatoti tathāgato, tathāni āgatoti tathāgato, tathāvidhoti tathāgato, tathā pavattitoti",
  "atk-s0508a1:357_14": "tathāgato, tathehi āgatoti tathāgato, tathā gatabhāvena tathāgatoti evampi aṭṭhahi",
  "atk-s0508a1:357_15": "kāraṇehi bhagavā tathāgatoti ayamettha saṅkhepo. Vitthāro pana paramatthadīpaniyā",
  "atk-s0508a1:357_16": "udānaṭṭhakathāya itivuttakaṭṭhakathāya ca vuttanayeneva veditabbo.",
  "atk-s0508a1:358_0": "Idāni tassā paññāya asādhāraṇavisesaṃ dassetuṃ “aggi yathā”tiādi vuttaṃ. Yathā aggīti",
  "atk-s0508a1:358_1": "upamāvacanaṃ. Yathāti tassa upamābhāvadassanaṃ. Pajjalitoti upameyyena sambandhadassanaṃ.",
  "atk-s0508a1:358_2": "Nisītheti kiccakaraṇakāladassanaṃ. Ayañhettha attho – yathā nāma nisīthe rattiyaṃ",
  "atk-s0508a1:358_3": "caturaṅgasamannāgate andhakāre vattamāne unnate ṭhāne pajjalito aggi tasmiṃ padese",
  "atk-s0508a1:358_4": "tayagataṃ vidhamantaṃ tiṭṭhati, evameva tathāgatānaṃ imaṃ desanāñāṇasaṅkhātaṃ sabbaso",
  "atk-s0508a1:358_5": "veneyyānaṃ saṃsayatamaṃ vidhamantaṃ paññaṃ passāti. Yato desanāvilāsena sattānaṃ",
  "atk-s0508a1:358_6": "ñāṇamayaṃ ālokaṃ dentīti ālokadā. Paññāmayameva cakkhuṃ dadantīti cakkhudadā. Tadubhayampi",
  "atk-s0508a1:358_7": "kaṅkhāvinayapadaṭṭhānameva katvā dassento “ye āgatānaṃ vinayanti kaṅkha”nti āha,",
  "atk-s0508a1:358_8": "ye tathāgatā attano santikaṃ āgatānaṃ upagatānaṃ veneyyānaṃ “ahosiṃ nu kho ahamatītamaddhāna”ntiādinayappavattaṃ",
  "atk-s0508a1:358_9": "soḷasavatthukaṃ, “buddhe kaṅkhati dhamme kaṅkhatī”tiādinayappavattaṃ aṭṭhavatthukañca",
  "atk-s0508a1:358_10": "kaṅkhaṃ vicikicchaṃ vinayanti desanānubhāvena anavasesato vidhamanti viddhaṃsenti.",
  "atk-s0508a1:358_11": "Vinayakukkuccasaṅkhātā pana kaṅkhā tabbinayeneva vinītā hontīti.",
  "atk-s0508a1:359_0": "Aparo nayo – yathā aggi nisīthe rattibhāge pajjalito paṭutarajālo samujjalaṃ uccāsane",
  "atk-s0508a1:359_1": "ṭhitānaṃ obhāsadānamattena andhakāraṃ vidhamitvā samavisamaṃ vibhāvento ālokadado",
  "atk-s0508a1:359_2": "hoti. Accāsanne pana ṭhitānaṃ taṃ supākaṭaṃ karonto cakkhukiccakaraṇato cakkhudado",
  "atk-s0508a1:359_3": "nāma hoti, evameva tathāgato attano dhammakāyassa dūre ṭhitānaṃ akatādhikārānaṃ paññāpajjotena",
  "atk-s0508a1:359_4": "mohandhakāraṃ vidhamitvā kāyavisamādisamavisamaṃ vibhāvento ālokadā bhavanti, āsanne",
  "atk-s0508a1:359_5": "ṭhitānaṃ pana katādhikārānaṃ dhammacakkhuṃ uppādento cakkhudadā bhavanti. Ye evaṃbhūtā",
  "atk-s0508a1:359_6": "attano vacīgocaraṃ āgatānaṃ mādisānampi kaṅkhābahulānaṃ kaṅkhaṃ vinayanti ariyamaggasamuppādanena",
  "atk-s0508a1:359_7": "vidhamanti, tesaṃ tathāgatānaṃ paññaṃ ñāṇātisayaṃ passāti yojanā. Evamayaṃ therassa",
  "atk-s0508a1:359_8": "attano kaṅkhāvitaraṇappakāsanena aññābyākaraṇagāthāpi hoti. Ayañhi thero puthujjanakāle",
  "atk-s0508a1:359_9": "kappiyepi kukkuccako hutvā kaṅkhābahulatāya “kaṅkhārevato”ti paññāto, pacchā khīṇāsavakālepi",
  "atk-s0508a1:359_10": "tatheva voharayittha. Tenāha – “itthaṃ sudaṃ āyasmā kaṅkhārevato gāthaṃ abhāsitthā”ti. Taṃ vuttatthameva.",
  "atk-s0508a1:360": "Kaṅkhārevatattheragāthāvaṇṇanā niṭṭhitā.",
  "atk-s0508a1:361": "4. Puṇṇattheragāthāvaṇṇanā",
  "atk-s0508a1:362_0": "Sabbhireva samāsethāti āyasmato puṇṇattherassa gāthā. Kā uppatti? Ayaṃ kira padumuttarassa",
  "atk-s0508a1:362_1": "dasabalassa uppattito puretarameva haṃsavatīnagare brāhmaṇamahāsālakule nibbatto",
  "atk-s0508a1:362_2": "anukkamena viññutaṃ patto satthari loke uppajjante ekadivasaṃ buddhānaṃ dhammadesanākāle",
  "atk-s0508a1:362_3": "heṭṭhā vuttanayena mahājanena saddhiṃ vihāraṃ gantvā parisapariyante nisīditvā dhammaṃ",
  "atk-s0508a1:362_4": "suṇanto satthāraṃ ekaṃ bhikkhuṃ dhammakathikānaṃ aggaṭṭhāne ṭhapentaṃ disvā “mayāpi",
  "atk-s0508a1:362_5": "anāgate evarūpena bhavituṃ vaṭṭatī”ti cintetvā desanāvasāne vuṭṭhitāya parisāya satthāraṃ",
  "atk-s0508a1:362_6": "upasaṅkamitvā nimantetvā heṭṭhā vuttanayeneva mahāsakkāraṃ katvā bhagavantaṃ evamāha",
  "atk-s0508a1:362_7": "– “bhante, ahaṃ iminā adhikārakammena nāññaṃ sampattiṃ patthemi. Yathā pana so bhikkhu",
  "atk-s0508a1:362_8": "ito sattamadivasamatthake dhammakathikānaṃ aggaṭṭhāne ṭhapito, evaṃ ahampi anāgate",
  "atk-s0508a1:362_9": "ekassa buddhassa sāsane dhammakathikānaṃ bhikkhūnaṃ aggo bhaveyya”nti patthanaṃ akāsi.",
  "atk-s0508a1:362_10": "Satthā anāgataṃ oloketvā tassa patthanāya samijjhanabhāvaṃ disvā “anāgate kappasatasahassamatthake",
  "atk-s0508a1:362_11": "gotamo nāma buddho uppajjissati, tassa sāsane tvaṃ pabbajitvā dhammakathikānaṃ aggo",
  "atk-s0508a1:362_12": "bhavissasī”ti byākāsi.",
  "atk-s0508a1:363_0": "So tattha yāvajīvaṃ kalyāṇadhammaṃ katvā tato cuto kappasatasahassaṃ puññañāṇasambhāraṃ",
  "atk-s0508a1:363_1": "sambharanto devamanussesu saṃsaritvā amhākaṃ bhagavato kāle kapilavatthunagarassa",
  "atk-s0508a1:363_2": "avidūre doṇavatthunāmake brāhmaṇagāme brāhmaṇamahāsālakule aññāsikoṇḍaññattherassa",
  "atk-s0508a1:363_3": "bhāgineyyo hutvā nibbatti. Tassa nāmaggahaṇadivase “puṇṇo”ti nāmaṃ akaṃsu. So satthari",
  "atk-s0508a1:363_4": "abhisambodhiṃ patvā pavattavaradhammacakke anupubbena rājagahaṃ gantvā taṃ upanissāya",
  "atk-s0508a1:363_5": "viharante aññāsikoṇḍaññattherassa santike pabbajitvā laddhūpasampado sabbaṃ pubbakiccaṃ",
  "atk-s0508a1:363_6": "katvā padhānamanuyuñjanto pabbajitakiccaṃ matthakaṃ pāpetvāva “dasabalassa santikaṃ",
  "atk-s0508a1:363_7": "gamissāmī”ti mātulattherena saddhiṃ satthu santikaṃ agantvā kapilavatthusāmantāyeva",
  "atk-s0508a1:363_8": "ohīyitvā yonisomanasikāre kammaṃ karonto nacirasseva vipassanaṃ ussukkāpetvā arahattaṃ",
  "atk-s0508a1:363_9": "pāpuṇi. Vuttampi cetaṃ apadāne –",
  "atk-s0508a1:364": "“Ajjhāyako mantadharo, tiṇṇaṃ vedāna pāragū;",
  "atk-s0508a1:365": "Purakkhatomhi sissehi, upagacchiṃ naruttamaṃ.",
  "atk-s0508a1:366": "“Padumuttaro lokavidū, āhutīnaṃ paṭiggaho;",
  "atk-s0508a1:367": "Mama kammaṃ pakittesi, saṃkhittena mahāmuni.",
  "atk-s0508a1:368": "“Tāhaṃ dhammaṃ suṇitvāna, abhivādetvāna satthuno;",
  "atk-s0508a1:369": "Añjaliṃ paggahetvāna, pakkamiṃ dakkhiṇāmukho.",
  "atk-s0508a1:370": "“Saṃkhittena suṇitvāna, vitthārena abhāsayiṃ;",
  "atk-s0508a1:371": "Sabbe sissā attamanā, sutvāna mama bhāsato.",
  "atk-s0508a1:372": "“Sakaṃ diṭṭhiṃ vinodetvā, buddhe cittaṃ pasādayuṃ;",
  "atk-s0508a1:373": "Saṃkhittenapi desemi, vitthārena tathevahaṃ.",
  "atk-s0508a1:374": "“Abhidhammanayaññūhaṃ, kathāvatthuvisuddhiyā;",
  "atk-s0508a1:375": "Sabbesaṃ viññāpetvāna, viharāmi anāsavo.",
  "atk-s0508a1:376": "“Ito pañcasate kappe, caturo suppakāsakā;",
  "atk-s0508a1:377": "Sattaratanasampannā, catudīpamhi issarā.",
  "atk-s0508a1:378": "“Paṭisambhidā catasso…pe… kataṃ buddhassa sāsana”nti.",
  "atk-s0508a1:379_0": "Tassa pana puṇṇattherassa santike pabbajitā kulaputtā pañcasatā ahesuṃ. Thero sayaṃ",
  "atk-s0508a1:379_1": "dasakathāvatthulābhitāya tepi dasahi kathāvatthūhi ovadi. Te tassa ovāde ṭhatvā sabbeva",
  "atk-s0508a1:379_2": "arahattaṃ pattā. Te attano pabbajitakiccaṃ matthakappattaṃ ñatvā upajjhāyaṃ upasaṅkamitvā",
  "atk-s0508a1:379_3": "āhaṃsu – “bhante, amhākaṃ kiccaṃ matthakappattaṃ, dasannañcamha kathāvatthūnaṃ lābhino,",
  "atk-s0508a1:379_4": "samayo, dāni no dasabalaṃ passitu”nti. Thero tesaṃ vacanaṃ sutvā cintesi – “mama",
  "atk-s0508a1:379_5": "dasakathāvatthulābhitaṃ satthā jānāti ahaṃ dhammaṃ desento dasa kathāvatthūni amuñcitvāva",
  "atk-s0508a1:379_6": "desemi, mayi gacchante sabbepime bhikkhū maṃ parivāretvā gacchissanti, evaṃ gaṇasaṅgaṇikāya",
  "atk-s0508a1:379_7": "gantvā pana ayuttaṃ mayhaṃ dasabalaṃ passituṃ, ime tāva gantvā passantū”ti te bhikkhū",
  "atk-s0508a1:379_8": "āha – “āvuso, tumhe purato gantvā tathāgataṃ passatha, mama vacanena cassa pāde vandatha,",
  "atk-s0508a1:379_9": "ahampi tumhākaṃ gatamaggenāgamissāmī”ti. Te therā sabbepi dasabalassa jātibhūmiraṭṭhavāsino",
  "atk-s0508a1:379_10": "sabbe khīṇāsavā sabbe dasakathāvatthulābhino attano upajjhāyassa ovādaṃ sampaṭicchitvā",
  "atk-s0508a1:379_11": "theraṃ vanditvā anupubbena cārikaṃ carantā saṭṭhiyojanamaggaṃ atikkamma rājagahe",
  "atk-s0508a1:379_12": "veḷuvanamahāvihāraṃ gantvā dasabalassa pāde vanditvā ekamantaṃ nisīdiṃsu.",
  "atk-s0508a1:380_0": "Āciṇṇaṃ kho panetaṃ buddhānaṃ bhagavantānaṃ āgantukehi bhikkhūhi saddhiṃ paṭisammoditunti",
  "atk-s0508a1:380_1": "bhagavā tehi saddhiṃ – “kacci, bhikkhave, khamanīya”ntiādinā nayena madhurapaṭisanthāraṃ",
  "atk-s0508a1:380_2": "katvā “kuto ca tumhe, bhikkhave, āgacchathā”ti pucchi. Atha tehi “jātibhūmito”ti",
  "atk-s0508a1:380_3": "vutte “ko nu kho, bhikkhave, jātibhūmiyaṃ jātibhūmakānaṃ bhikkhūnaṃ sabrahmacārīnaṃ",
  "atk-s0508a1:380_4": "evaṃ sambhāvito ‘attanā ca appiccho appicchakathañca bhikkhūnaṃ kattā”’ti dasakathāvatthulābhiṃ",
  "atk-s0508a1:380_5": "bhikkhuṃ pucchi. Tepi “puṇṇo nāma, bhante, āyasmā mantāṇiputto”ti ārocayiṃsu. Taṃ",
  "atk-s0508a1:380_6": "kathaṃ sutvā āyasmā sāriputto therassa dassanakāmo ahosi. Atha satthā rājagahato",
  "atk-s0508a1:380_7": "sāvatthiṃ agamāsi. Puṇṇattheropi dasabalassa tattha āgatabhāvaṃ sutvā – “satthāraṃ",
  "atk-s0508a1:380_8": "passissāmī”ti gantvā antogandhakuṭiyaṃyeva tathāgataṃ sampāpuṇi. Satthā tassa dhammaṃ",
  "atk-s0508a1:380_9": "desesi. Thero dhammaṃ sutvā dasabalaṃ vanditvā paṭisallānatthāya andhavanaṃ gantvā",
  "atk-s0508a1:380_10": "aññataramhi rukkhamūle divāvihāraṃ nisīdi.",
  "atk-s0508a1:381_0": "Sāriputtattheropi tassāgamanaṃ sutvā sīsānulokiko gantvā okāsaṃ sallakkhetvā taṃ",
  "atk-s0508a1:381_1": "rukkhamūle nisinnaṃ upasaṅkamitvā therena saddhiṃ sammoditvā, taṃ sattavisuddhikkamaṃ",
  "atk-s0508a1:381_2": "pucchi. Theropissa pucchitapucchitaṃ byākaronto rathavinītūpamāya cittaṃ ārādhesi,",
  "atk-s0508a1:381_3": "te aññamaññassa subhāsitaṃ samanumodiṃsu. Atha satthā aparabhāge bhikkhusaṅghamajjhe",
  "atk-s0508a1:381_4": "nisinno theraṃ “etadaggaṃ, bhikkhave, mama sāvakānaṃ bhikkhūnaṃ dhammakathikānaṃ",
  "atk-s0508a1:381_5": "yadidaṃ puṇṇo”ti dhammakathikānaṃ aggaṭṭhāne ṭhapesi. So ekadivasaṃ attano vimuttisampattiṃ",
  "atk-s0508a1:381_6": "paccavekkhitvā “satthāraṃ nissāya ahañceva aññe ca bahū sattā saṃsāradukkhato vippamuttā,",
  "atk-s0508a1:381_7": "bahūpakārā vata sappurisasaṃsevā”ti pītisomanassajāto udānavasena pītivegavissaṭṭhaṃ",
  "atk-s0508a1:381_8": "“sabbhireva samāsethā”ti gāthaṃ abhāsi.",
  "atk-s0508a1:382_0": "4. Tattha sabbhirevāti sappurisehi eva. Santoti panettha buddhādayo ariyā adhippetā.",
  "atk-s0508a1:382_1": "Te hi anavasesato asataṃ dhammaṃ pahāya saddhamme ukkaṃsagatattā sātisayaṃ pasaṃsiyattā",
  "atk-s0508a1:382_2": "ca visesato “santo sappurisā”ti ca vuccanti. Samāsethāti samaṃ āsetha saha vaseyya.",
  "atk-s0508a1:382_3": "Te payirupāsanto tesaṃ sussūsanto diṭṭhānugatiñca āpajjanto samānavāso bhaveyyāti",
  "atk-s0508a1:382_4": "attho. Paṇḍitehatthadassibhīti tesaṃ thomanā. Paṇḍā vuccati paññā, sā imesaṃ sañjātāti",
  "atk-s0508a1:382_5": "paṇḍitā. Tato eva attatthādibhedaṃ atthaṃ aviparītato passantīti atthadassino. Tehi",
  "atk-s0508a1:382_6": "paṇḍitehi atthadassībhi samāsetha. Kasmāti ce? Yasmā te santo paṇḍitā, te vā sammā",
  "atk-s0508a1:382_7": "sevantā ekantahitabhāvato maggañāṇādīheva araṇīyato atthaṃ, mahāguṇatāya santatāya",
  "atk-s0508a1:382_8": "ca mahantaṃ, agādhabhāvato gambhīrañāṇagocarato ca gambhīraṃ, hīnacchandādīhi daṭṭhuṃ",
  "atk-s0508a1:382_9": "asakkuṇeyyattā itarehi ca kicchena daṭṭhabbattā duddasaṃ, duddasattā saṇhanipuṇasabhāvattā",
  "atk-s0508a1:382_10": "nipuṇañāṇagocarato ca nipuṇaṃ, nipuṇattā evaṃ sukhumasabhāvatāya aṇuṃ nibbānaṃ, aviparītaṭṭhena",
  "atk-s0508a1:382_11": "vā paramatthasabhāvattā atthaṃ, ariyabhāvakarattā mahattanimittatāya mahantaṃ, anuttānasabhāvatāya",
  "atk-s0508a1:382_12": "gambhīraṃ, dukkhena daṭṭhabbaṃ na sukhena daṭṭhuṃ sakkāti duddasaṃ, gambhīrattā duddasaṃ,",
  "atk-s0508a1:382_13": "duddasattā gambhīranti catusaccaṃ, visesato nipuṇaṃ aṇuṃ, nirodhasaccanti evametaṃ",
  "atk-s0508a1:382_14": "catusaccaṃ dhīrā samadhigacchanti dhitisampannatāya dhīrā catusaccakammaṭṭhānabhāvanaṃ",
  "atk-s0508a1:382_15": "ussukkāpetvā sammadeva adhigacchanti. Appamattāti sabbattha satiavippavāsena appamādapaṭipattiṃ",
  "atk-s0508a1:382_16": "pūrentā. Vicakkhaṇāti vipassanābhāvanāya chekā kusalā. Tasmā sabbhireva samāsethāti",
  "atk-s0508a1:382_17": "yojanā. Paṇḍitehatthadassibhīti vā etaṃ nissakkavacanaṃ. Yasmā paṇḍitehi atthadassībhi",
  "atk-s0508a1:382_18": "samudāyabhūtehi dhīrā appamattā vicakkhaṇā mahantādivisesavantaṃ atthaṃ samadhigacchanti,",
  "atk-s0508a1:382_19": "tasmā tādisehi sabbhireva samāsethāti sambandho. Evamesā therassa paṭivedhadīpanena",
  "atk-s0508a1:382_20": "aññābyākaraṇagāthāpi ahosīti.",
  "atk-s0508a1:383": "Puṇṇattheragāthāvaṇṇanā niṭṭhitā.",
  "atk-s0508a1:384": "5. Dabbattheragāthāvaṇṇanā",
  "atk-s0508a1:385_0": "Yo duddamiyoti āyasmato dabbattherassa gāthā. Kā uppatti? Ayampi padumuttarabuddhakāle",
  "atk-s0508a1:385_1": "haṃsavatīnagare kulagehe nibbattitvā vayappatto heṭṭhā vuttanayeneva dhammadesanaṃ",
  "atk-s0508a1:385_2": "suṇanto satthāraṃ ekaṃ bhikkhuṃ senāsanapaññāpakānaṃ aggaṭṭhāne ṭhapentaṃ disvā adhikārakammaṃ",
  "atk-s0508a1:385_3": "katvā taṃ ṭhānantaraṃ patthetvā satthārā byākato yāvajīvaṃ kusalaṃ katvā devamanussesu",
  "atk-s0508a1:385_4": "saṃsaritvā kassapadasabalassa sāsanosakkanakāle pabbaji. Tadā tena saddhiṃ apare",
  "atk-s0508a1:385_5": "cha janāti satta bhikkhū ekacittā hutvā aññe sāsane agāravaṃ karonte disvā – “idha",
  "atk-s0508a1:385_6": "kiṃ karoma ekamante samaṇadhammaṃ katvā dukkhassantaṃ karissāmā”ti nisseṇiṃ bandhitvā",
  "atk-s0508a1:385_7": "uccaṃ pabbatasikharaṃ āruhitvā, “attano cittabalaṃ jānantā nisseṇiṃ nipātentu, jīvite",
  "atk-s0508a1:385_8": "sālayā otarantu, mā pacchānutappino ahuvatthā”ti vatvā sabbe ekacittā hutvā nisseṇiṃ",
  "atk-s0508a1:385_9": "pātetvā – “appamattā hotha, āvuso”ti aññamaññaṃ ovaditvā cittarucikesu ṭhānesu nisīditvā",
  "atk-s0508a1:385_10": "samaṇadhammaṃ kātuṃ ārabhiṃsu.",
  "atk-s0508a1:386_0": "Tatreko thero pañcame divase arahattaṃ patvā, “mama kiccaṃ nipphannaṃ, ahaṃ imasmiṃ",
  "atk-s0508a1:386_1": "ṭhāne kiṃ karissāmi”ti iddhiyā uttarakuruto piṇḍapātaṃ āharitvā, “āvuso, imaṃ piṇḍapātaṃ",
  "atk-s0508a1:386_2": "paribhuñjatha, bhikkhācārakiccaṃ mamāyattaṃ hotu, tumhe attano kammaṃ karothā”ti",
  "atk-s0508a1:386_3": "āha. “Kiṃ nu kho mayaṃ, āvuso, nisseṇiṃ pātentā evaṃ avocumha – ‘yo paṭhamaṃ dhammaṃ",
  "atk-s0508a1:386_4": "sacchikaroti, so bhikkhaṃ āharatu, tenābhataṃ sesā paribhuñjitvā samaṇadhammaṃ karissantī”’ti.",
  "atk-s0508a1:386_5": "“Natthi, āvuso”ti. Tumhe attano pubbahetunā labhittha, mayampi sakkontā vaṭṭassantaṃ",
  "atk-s0508a1:386_6": "karissāma, gacchatha tumheti. Thero te saññāpetuṃ asakkonto phāsukaṭṭhāne piṇḍapātaṃ",
  "atk-s0508a1:386_7": "paribhuñjitvā gato. Aparo thero sattame divase anāgāmiphalaṃ patvā tato cuto suddhāvāsabrahmaloke",
  "atk-s0508a1:386_8": "nibbatto. Itare therā tato cutā ekaṃ buddhantaraṃ devamanussesu saṃsaritvā tesu tesu",
  "atk-s0508a1:386_9": "kulesu nibbattā. Eko gandhāraraṭṭhe takkasilānagare rājagehe nibbatto, eko majjhantikaraṭṭhe",
  "atk-s0508a1:386_10": "paribbājikāya kucchimhi nibbatto, eko bāhiyaraṭṭhe kuṭumbiyagehe nibbatto, eko bhikkhunupassaye jāto.",
  "atk-s0508a1:387_0": "Ayaṃ pana dabbatthero mallaraṭṭhe anupiyanagare ekassa mallarañño gehe paṭisandhiṃ",
  "atk-s0508a1:387_1": "gaṇhi. Tassa mātā upavijaññā kālamakāsi, matasarīraṃ susānaṃ netvā dārucitakaṃ āropetvā",
  "atk-s0508a1:387_2": "aggiṃ adaṃsu. Tassā aggivegasantattaṃ udarapaṭalaṃ dvedhā ahosi. Dārako attano puññabalena",
  "atk-s0508a1:387_3": "uppatitvā ekasmiṃ dabbatthambhe nipati. Taṃ dārakaṃ gahetvā ayyikāya adaṃsu. Sā tassa",
  "atk-s0508a1:387_4": "nāmaṃ gaṇhantī dabbatthambhe patitvā laddhajīvitattā “dabbo”tissa nāmaṃ akāsi. Tassa",
  "atk-s0508a1:387_5": "ca sattavassikakāle satthā bhikkhusaṅghaparivāro mallaraṭṭhe cārikaṃ caramāno anupiyambavane",
  "atk-s0508a1:387_6": "viharati. Dabbakumāro satthāraṃ disvā dassaneneva pasīditvā pabbajitukāmo hutvā “ahaṃ",
  "atk-s0508a1:387_7": "dasabalassa santike pabbajissāmī”ti ayyikaṃ āpucchi. Sā “sādhu, tātā”ti dabbakumāraṃ",
  "atk-s0508a1:387_8": "ādāya satthu santikaṃ gantvā, “bhante, imaṃ kumāraṃ pabbājethā”ti āha. Satthā aññatarassa",
  "atk-s0508a1:387_9": "bhikkhuno saññaṃ adāsi – “bhikkhu imaṃ dārakaṃ pabbājehī”ti. So thero satthu vacanaṃ",
  "atk-s0508a1:387_10": "sutvā dabbakumāraṃ pabbājento tacapañcakakammaṭṭhānaṃ ācikkhi. Pubbahetusampanno",
  "atk-s0508a1:387_11": "katābhinīhāro satto paṭhamakesavaṭṭiyā voropanakkhaṇe sotāpattiphale patiṭṭhahi,",
  "atk-s0508a1:387_12": "dutiyāya kesavaṭṭiyā oropiyamānāya sakadāgāmiphale, tatiyāya anāgāmiphale, sabbakesānaṃ",
  "atk-s0508a1:387_13": "pana oropanañca arahattaphalasacchikiriyā ca apacchā apure ahosi. Satthā mallaraṭṭhe",
  "atk-s0508a1:387_14": "yathābhirantaṃ viharitvā rājagahaṃ gantvā veḷuvane vāsaṃ kappesi.",
  "atk-s0508a1:388_0": "Tatrāyasmā dabbo mallaputto rahogato attano kiccanipphattiṃ oloketvā saṅghassa veyyāvaccakaraṇe",
  "atk-s0508a1:388_1": "kāyaṃ yojetukāmo cintesi – “yaṃnūnāhaṃ saṅghassa senāsanañca paññāpeyyaṃ bhattāni",
  "atk-s0508a1:388_2": "ca uddiseyya”nti. So satthu santikaṃ gantvā attano parivitakkaṃ ārocesi. Satthā tassa",
  "atk-s0508a1:388_3": "sādhukāraṃ datvā senāsanapaññāpakattañca bhattuddesakattañca sampaṭicchi. Atha naṃ",
  "atk-s0508a1:388_4": "“ayaṃ dabbo daharova samāno mahante ṭhāne ṭhito”ti sattavassikakāleyeva upasampādesi.",
  "atk-s0508a1:388_5": "Thero upasampannakālato paṭṭhāya rājagahaṃ upanissāya viharantānaṃ sabbabhikkhūnaṃ",
  "atk-s0508a1:388_6": "senāsanāni ca paññāpeti, bhikkhañca uddisati. Tassa senāsanapaññāpakabhāvo sabbadisāsu",
  "atk-s0508a1:388_7": "pākaṭo ahosi – “dabbo kira mallaputto sabhāgasabhāgānaṃ bhikkhūnaṃ ekaṭṭhāne senāsanāni",
  "atk-s0508a1:388_8": "paññāpeti, āsannepi dūrepi senāsanaṃ paññāpeti, gantuṃ asakkonte iddhiyā netī”ti.",
  "atk-s0508a1:389_0": "Atha naṃ bhikkhū kālepi vikālepi – “amhākaṃ, āvuso, jīvakambavane senāsanaṃ paññāpehi,",
  "atk-s0508a1:389_1": "amhākaṃ maddakucchismiṃ migadāye”ti evaṃ senāsanaṃ uddisāpetvā tassa iddhiṃ passantā",
  "atk-s0508a1:389_2": "gacchanti. Sopi iddhiyā manomaye kāye abhisaṅkharitvā ekekassa therassa ekekaṃ attanā",
  "atk-s0508a1:389_3": "sadisaṃ bhikkhuṃ datvā aṅguliyā jalamānāya purato gantvā “ayaṃ mañco idaṃ pīṭha”ntiādīni",
  "atk-s0508a1:389_4": "vatvā senāsanaṃ paññāpetvā puna attano vasanaṭṭhānameva āgacchati. Ayamettha saṅkhepo,",
  "atk-s0508a1:389_5": "vitthārato panidaṃ vatthu pāḷiyaṃ āgatameva. Satthā idameva kāraṇaṃ aṭṭhuppattiṃ",
  "atk-s0508a1:389_6": "katvā aparabhāge ariyagaṇamajjhe nisinno theraṃ senāsanapaññāpakānaṃ aggaṭṭhāne ṭhapesi",
  "atk-s0508a1:389_7": "– “etadaggaṃ, bhikkhave, mama sāvakānaṃ bhikkhūnaṃ senāsanapaññāpakānaṃ yadidaṃ dabbo",
  "atk-s0508a1:389_8": "mallaputto”ti. Vuttampi cetaṃ apadāne –",
  "atk-s0508a1:390": "“Padumuttaro nāma jino, sabbalokavidū muni;",
  "atk-s0508a1:391": "Ito satasahassamhi, kappe uppajji cakkhumā.",
  "atk-s0508a1:392": "“Ovādako viññāpako, tārako sabbapāṇinaṃ;",
  "atk-s0508a1:393": "Desanākusalo buddho, tāresi janataṃ bahuṃ.",
  "atk-s0508a1:394": "“Anukampako kāruṇiko, hitesī sabbapāṇinaṃ;",
  "atk-s0508a1:395": "Sampatte titthiye sabbe, pañcasīle patiṭṭhapi.",
  "atk-s0508a1:396": "“Evaṃ nirākulaṃ āsi, suññataṃ titthiyehi ca;",
  "atk-s0508a1:397": "Vicittaṃ arahantehi, vasībhūtehi tādibhi.",
  "atk-s0508a1:398": "“Ratanānaṭṭhapaññāsaṃ, uggato so mahāmuni;",
  "atk-s0508a1:399": "Kañcanagghiyasaṅkāso, bāttiṃsavaralakkhaṇo.",
  "atk-s0508a1:400": "“Vassasatasahassāni, āyu vijjati tāvade;",
  "atk-s0508a1:401": "Tāvatā tiṭṭhamāno so, tāresi janataṃ bahuṃ.",
  "atk-s0508a1:402": "“Tadāhaṃ haṃsavatiyaṃ, seṭṭhiputto mahāyaso;",
  "atk-s0508a1:403": "Upetvā lokapajjotaṃ, assosiṃ dhammadesanaṃ.",
  "atk-s0508a1:404": "“Senāsanāni bhikkhūnaṃ, paññāpentaṃ sasāvakaṃ;",
  "atk-s0508a1:405": "Kittayantassa vacanaṃ, suṇitvā mudito ahaṃ.",
  "atk-s0508a1:406": "“Adhikāraṃ sasaṅghassa, katvā tassa mahesino;",
  "atk-s0508a1:407": "Nipacca sirasā pāde, taṃ ṭhānamabhipatthayiṃ.",
  "atk-s0508a1:408": "“Tadāha sa mahāvīro, mama kammaṃ pakittayaṃ;",
  "atk-s0508a1:409": "Yo sasaṅghamabhojesi, sattāhaṃ lokanāyakaṃ.",
  "atk-s0508a1:410": "“Soyaṃ kamalapattakkho, sīhaṃso kanakattaco;",
  "atk-s0508a1:411": "Mama pādamūle nipati, patthayaṃ ṭhānamuttamaṃ.",
  "atk-s0508a1:412": "“Satasahassito kappe, okkākakulasambhavo;",
  "atk-s0508a1:413": "Gotamo nāma gottena, satthā loke bhavissati.",
  "atk-s0508a1:414": "“Sāvako tassa buddhassa, dabbo nāmena vissuto;",
  "atk-s0508a1:415": "Senāsanapaññāpako, aggo hessatiyaṃ tadā.",
  "atk-s0508a1:416": "“Tena kammena sukatena, cetanāpaṇidhīhi ca;",
  "atk-s0508a1:417": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:418": "“Satānaṃ tīṇikkhattuñca, devarajjamakārayiṃ;",
  "atk-s0508a1:419": "Satānaṃ pañcakkhattuñca, cakkavattī ahosahaṃ.",
  "atk-s0508a1:420": "“Padesarajjaṃ vipulaṃ, gaṇanāto asaṅkhiyaṃ;",
  "atk-s0508a1:421": "Sabbattha sukhito āsiṃ, tassa kammassa vāhasā.",
  "atk-s0508a1:422": "“Ekanavutito kappe, vipassī nāma nāyako;",
  "atk-s0508a1:423": "Uppajji cārudassano, sabbadhammavipassako.",
  "atk-s0508a1:424": "“Duṭṭhacitto upavadiṃ, sāvakaṃ tassa tādino;",
  "atk-s0508a1:425": "Sabbāsavaparikkhīṇaṃ, suddhoti ca vijāniya.",
  "atk-s0508a1:426": "“Tasseva naravīrassa, sāvakānaṃ mahesinaṃ;",
  "atk-s0508a1:427": "Salākañca gahetvāna, khīrodanamadāsahaṃ.",
  "atk-s0508a1:428": "“Imamhi bhaddake kappe, brahmabandhu mahāyaso;",
  "atk-s0508a1:429": "Kassapo nāma gottena, uppajji vadataṃ varo.",
  "atk-s0508a1:430": "“Sāsanaṃ jotayitvāna, abhibhuyya kutitthiye;",
  "atk-s0508a1:431": "Vineyye vinayitvāva, nibbuto so sasāvako.",
  "atk-s0508a1:432": "“Sasisse nibbute nāthe, atthamentamhi sāsane;",
  "atk-s0508a1:433": "Devā kandiṃsu saṃviggā, muttakesā rudammukhā.",
  "atk-s0508a1:434": "“Nibbāyissati dhammakkho, na passisāma subbate;",
  "atk-s0508a1:435": "Na suṇissāma saddhammaṃ, aho no appapuññatā.",
  "atk-s0508a1:436": "“Tadāyaṃ pathavī sabbā, acalā sā calācalā;",
  "atk-s0508a1:437": "Sāgaro ca sasokova, vinadī karuṇaṃ giraṃ.",
  "atk-s0508a1:438": "“Catuddisā dundubhiyo, nādayiṃsu amānusā;",
  "atk-s0508a1:439": "Samantato asaniyo, phaliṃsu ca bhayāvahā.",
  "atk-s0508a1:440": "“Ukkā patiṃsu nabhasā, dhūmaketu ca dissati;",
  "atk-s0508a1:441": "Sadhūmā jālavaṭṭā ca, raviṃsu karuṇaṃ migā.",
  "atk-s0508a1:442": "“Uppāde dāruṇe disvā, sāsanatthaṅgasūcake;",
  "atk-s0508a1:443": "Saṃviggā bhikkhavo satta, cintayimha mayaṃ tadā.",
  "atk-s0508a1:444": "“Sāsanena vināmhākaṃ, jīvitena alaṃ mayaṃ;",
  "atk-s0508a1:445": "Pavisitvā mahāraññaṃ, yuñjāma jinasāsane.",
  "atk-s0508a1:446": "“Addasamha tadāraññe, ubbiddhaṃ selamuttamaṃ;",
  "atk-s0508a1:447": "Nisseṇiyā tamāruyha, nisseṇiṃ pātayimhase.",
  "atk-s0508a1:448": "“Tadā ovadi no thero, buddhuppādo sudullabho;",
  "atk-s0508a1:449": "Saddhātidullabhā laddhā, thokaṃ sesañca sāsanaṃ.",
  "atk-s0508a1:450": "“Nipatanti khaṇātītā, anante dukkhasāgare;",
  "atk-s0508a1:451": "Tasmā payogo kattabbo, yāva ṭhāti mune mataṃ.",
  "atk-s0508a1:452": "“Arahā āsi so thero, anāgāmī tadānugo;",
  "atk-s0508a1:453": "Susīlā itare yuttā, devalokaṃ agamhase.",
  "atk-s0508a1:454": "“Nibbuto tiṇṇasaṃsāro, suddhāvāse ca ekako;",
  "atk-s0508a1:455": "Ahañca pakkusāti ca, sabhiyo bāhiyo tathā.",
  "atk-s0508a1:456": "“Kumārakassapo, ceva, tattha tatthūpagā mayaṃ;",
  "atk-s0508a1:457": "Saṃsārabandhanā muttā, gotamenānukampitā.",
  "atk-s0508a1:458": "“Mallesu kusinārāyaṃ, gabbhe jātassa me sato;",
  "atk-s0508a1:459": "Mātā matā citāruḷhā, tato nippatito ahaṃ.",
  "atk-s0508a1:460": "“Patito dabbapuñjamhi, tato dabboti vissuto;",
  "atk-s0508a1:461": "Brahmacārībalenāhaṃ, vimutto sattavassiko.",
  "atk-s0508a1:462": "“Khīrodanabalenāhaṃ, pañcahaṅgehupāgato;",
  "atk-s0508a1:463": "Khīṇāsavopavādena, pāpehi bahu codito.",
  "atk-s0508a1:464": "“Ubho puññañca pāpañca, vītivattomhi dānihaṃ;",
  "atk-s0508a1:465": "Patvāna paramaṃ santiṃ, viharāmi anāsavo.",
  "atk-s0508a1:466": "“Senāsanaṃ paññāpayiṃ, hāsayitvāna subbate;",
  "atk-s0508a1:467": "Jino tasmiṃ guṇe tuṭṭho, etadagge ṭhapesi maṃ.",
  "atk-s0508a1:468": "“Kilesā jhāpitā mayhaṃ, bhavā sabbe samūhatā;",
  "atk-s0508a1:469": "Nāgova bandhanaṃ chetvā, viharāmi anāsavo.",
  "atk-s0508a1:470": "“Svāgataṃ vata me āsi, buddhaseṭṭhassa santike;",
  "atk-s0508a1:471": "Tisso vijjā anuppattā, kataṃ buddhassa sāsanaṃ.",
  "atk-s0508a1:472": "“Paṭisambhidā catasso…pe…kataṃ buddhassa sāsana”nti.",
  "atk-s0508a1:473_0": "Evaṃbhūtaṃ pana taṃ yena pubbe ekassa khīṇāsavattherassa anuddhaṃsanavasena katena",
  "atk-s0508a1:473_1": "pāpakammena bahūni vassasatasahassāni niraye pacci, tāya eva kammapilotikāya codiyamānā",
  "atk-s0508a1:473_2": "mettiyabhūmajakā bhikkhū “iminā mayaṃ kalyāṇabhattikassa gahapatino antare paribheditā”ti",
  "atk-s0508a1:473_3": "duggahitagāhino amūlakena pārājikena dhammena anuddhaṃsesuṃ. Tasmiñca adhikaraṇe",
  "atk-s0508a1:473_4": "saṅghena sativinayena vūpasamite ayaṃ thero lokānukampāya attano guṇe vibhāvento",
  "atk-s0508a1:473_5": "“yo duddamiyo”ti imaṃ gāthaṃ abhāsi.",
  "atk-s0508a1:474_0": "5. Tattha yoti aniyamitaniddeso, tassa “so”ti iminā niyamattaṃ daṭṭhabbaṃ. Ubhayenapi",
  "atk-s0508a1:474_1": "aññaṃ viya katvā attānameva vadati. Duddamiyoti duddamo, dametuṃ asakkuṇeyyo. Idañca",
  "atk-s0508a1:474_2": "attano puthujjanakāle diṭṭhigatānaṃ visūkāyikānaṃ kilesānaṃ madālepacittassa vipphanditaṃ",
  "atk-s0508a1:474_3": "indriyānaṃ avūpasamanañca cintetvā vadati. Damenāti uttamena aggamaggadamena, tena",
  "atk-s0508a1:474_4": "hi danto puna dametabbatābhāvato “danto”ti vattabbataṃ arahati, na aññena. Atha vā",
  "atk-s0508a1:474_5": "damenāti damakena purisadammasārathinā damito. Dabboti drabyo, bhabboti attho. Tenāha",
  "atk-s0508a1:474_6": "bhagavā imameva theraṃ sandhāya – “na kho, dabba, dabbā evaṃ nibbeṭhentī”ti. Santusitoti",
  "atk-s0508a1:474_7": "yathāladdhapaccayasantosena jhānasamāpattisantosena maggaphalasantosena ca santuṭṭho.",
  "atk-s0508a1:474_8": "Vitiṇṇakaṅkhoti soḷasavatthukāya aṭṭhavatthukāya ca kaṅkhāya paṭhamamaggeneva samugghāṭitattā",
  "atk-s0508a1:474_9": "vigatakaṅkho. Vijitāvīti purisājānīyena vijetabbassa sabbassapi saṃkilesapakkhassa",
  "atk-s0508a1:474_10": "vijitattā vidhamitattā vijitāvī. Apetabheravoti pañcavīsatiyā bhayānaṃ sabbaso apetattā",
  "atk-s0508a1:474_11": "apagatabheravo abhayūparato. Puna dabboti nāmakittanaṃ. Parinibbutoti dve parinibbānāni",
  "atk-s0508a1:474_12": "kilesaparinibbānañca, yā saupādisesanibbānadhātu, khandhaparinibbānañca, yā anupādisesanibbānadhātu.",
  "atk-s0508a1:474_13": "Tesu idha kilesaparinibbānaṃ adhippetaṃ, tasmā pahātabbadhammānaṃ maggena sabbaso",
  "atk-s0508a1:474_14": "pahīnattā kilesaparinibbānena parinibbutoti attho. Ṭhitattoti ṭhitasabhāvo acalo",
  "atk-s0508a1:474_15": "iṭṭhādīsu tādibhāvappattiyā lokadhammehi akampanīyo. Hīti ca hetuatthe nipāto, tena",
  "atk-s0508a1:474_16": "yo pubbe duddamo hutvā ṭhito yasmā dabbattā satthārā uttamena damena damito santusito",
  "atk-s0508a1:474_17": "vitiṇṇakaṅkho vijitāvī apetabheravo, tasmā so dabbo parinibbuto tatoyeva ca ṭhitatto,",
  "atk-s0508a1:474_18": "evaṃbhūte ca tasmiṃ cittapasādova kātabbo, na pasādaññathattanti paraneyyabuddhike",
  "atk-s0508a1:474_19": "satte anukampanto thero aññaṃ byākāsi.",
  "atk-s0508a1:475": "Dabbattheragāthāvaṇṇanā niṭṭhitā.",
  "atk-s0508a1:476": "6. Sītavaniyattheragāthāvaṇṇanā",
  "atk-s0508a1:477_0": "Yo sītavananti āyasmato sambhūtattherassa gāthā. Kā uppatti? Ito kira aṭṭhārasādhikassa",
  "atk-s0508a1:477_1": "kappasatassa matthake atthadassī nāma sambuddho loke uppajjitvā sadevakaṃ lokaṃ saṃsāramahoghato",
  "atk-s0508a1:477_2": "tārento ekadivasaṃ mahatā bhikkhusaṅghena saddhiṃ gaṅgātīraṃ upagacchi. Tasmiṃ kāle",
  "atk-s0508a1:477_3": "ayaṃ gahapatikule nibbatto tattha bhagavantaṃ passitvā pasannamānaso upasaṅkamitvā",
  "atk-s0508a1:477_4": "vanditvā “kiṃ, bhante, pāraṃ gantukāmatthā”ti pucchi. Bhagavā “gamissāmā”ti avoca.",
  "atk-s0508a1:477_5": "So tāvadeva nāvāsaṅghāṭaṃ yojetvā upanesi. Satthā taṃ anukampanto saha bhikkhusaṅghena",
  "atk-s0508a1:477_6": "nāvaṃ abhiruhi. So sayampi abhiruyha sukheneva paratīraṃ sampāpetvā bhagavantaṃ bhikkhusaṅghañca",
  "atk-s0508a1:477_7": "dutiyadivase mahādānaṃ pavattetvā anugantvā pasannacitto vanditvā nivatti. So tena",
  "atk-s0508a1:477_8": "puññakammena devamanussesu saṃsaritvā ito terasādhikakappasatassa matthake khattiyakule",
  "atk-s0508a1:477_9": "nibbattitvā rājā ahosi cakkavattī dhammiko dhammarājā. So satte sugatimagge patiṭṭhāpetvā",
  "atk-s0508a1:477_10": "tato cuto ekanavutikappe vipassissa bhagavato sāsane pabbajitvā dhutadhamme samādāya",
  "atk-s0508a1:477_11": "susāne vasanto samaṇadhammaṃ akāsi. Puna kassapassa bhagavato kālepi tassa sāsane",
  "atk-s0508a1:477_12": "tīhi sahāyehi saddhiṃ pabbajitvā vīsativassasahassāni samaṇadhammaṃ katvā ekaṃ buddhantaraṃ",
  "atk-s0508a1:477_13": "devamanussesu saṃsaritvā imasmiṃ buddhuppāde rājagahe brāhmaṇamahāsālassa putto hutvā",
  "atk-s0508a1:477_14": "nibbatti. Tassa “sambhūto”ti nāmaṃ akaṃsu. So vayappatto brāhmaṇasippesu nipphattiṃ",
  "atk-s0508a1:477_15": "gato. Bhūmijo jeyyaseno abhirādhanoti tīhi sahāyehi saddhiṃ bhagavato santikaṃ gato",
  "atk-s0508a1:477_16": "dhammadesanaṃ sutvā paṭiladdhasaddho pabbaji. Ye sandhāya vuttaṃ –",
  "atk-s0508a1:478": "“Bhūmijo jeyyaseno ca, sambhūto abhirādhano;",
  "atk-s0508a1:479": "Ete dhammaṃ abhiññāsuṃ, sāsane varatādino”ti.",
  "atk-s0508a1:480_0": "Atha sambhūto bhagavato santike kāyagatāsatikammaṭṭhānaṃ gahetvā nibaddhaṃ sītavane",
  "atk-s0508a1:480_1": "vasati. Tenevāyasmā “sītavaniyo”ti paññāyittha. Tena ca samayena vessavaṇo mahārājā",
  "atk-s0508a1:480_2": "kenacideva karaṇīyena jambudīpe dakkhiṇadisābhāgaṃ uddissa ākāsena gacchanto theraṃ",
  "atk-s0508a1:480_3": "abbhokāse nisīditvā kammaṭṭhānaṃ manasikarontaṃ disvā vimānato oruyha theraṃ vanditvā,",
  "atk-s0508a1:480_4": "“yadā thero samādhito vuṭṭhahissati, tadā mama āgamanaṃ ārocetha, ārakkhañcassa karothā”ti",
  "atk-s0508a1:480_5": "dve yakkhe āṇāpetvā pakkāmi. Te therassa samīpe ṭhatvā manasikāraṃ paṭisaṃharitvā",
  "atk-s0508a1:480_6": "nisinnakāle ārocesuṃ. Taṃ sutvā thero “tumhe mama vacanena vessavaṇamahārājassa kathetha,",
  "atk-s0508a1:480_7": "bhagavatā attano sāsane ṭhitānaṃ satiārakkhā nāma ṭhapitā atthi, sāyeva mādise rakkhati,",
  "atk-s0508a1:480_8": "tvaṃ tattha appossukko hohi, bhagavato ovāde ṭhitānaṃ edisāya ārakkhāya karaṇīyaṃ",
  "atk-s0508a1:480_9": "natthī”ti te vissajjetvā tāvadeva vipassanaṃ vaḍḍhetvā vijjāttayaṃ sacchākāsi. Tato",
  "atk-s0508a1:480_10": "vessavaṇo nivattamāno therassa samīpaṃ patvā mukhākārasallakkhaṇenevassa katakiccabhāvaṃ",
  "atk-s0508a1:480_11": "ñatvā sāvatthiṃ gantvā bhagavato ārocetvā satthu sammukhā theraṃ abhitthavanto –",
  "atk-s0508a1:481": "“Satiārakkhasampanno, dhitimā vīriyasamāhito;",
  "atk-s0508a1:482": "Anujāto satthu sambhūto, tevijjo maccupāragū”ti. –",
  "atk-s0508a1:483": "Imāya gāthāya therassa guṇe vaṇṇesi. Tena vuttaṃ apadāne –",
  "atk-s0508a1:484": "“Atthadassī tu bhagavā, dvipadindo narāsabho;",
  "atk-s0508a1:485": "Purakkhato sāvakehi, gaṅgātīramupāgami.",
  "atk-s0508a1:486": "“Samatitti kākapeyyā, gaṅgā āsi duruttarā;",
  "atk-s0508a1:487": "Uttārayiṃ bhikkhusaṅghaṃ, buddhañca dvipaduttamaṃ.",
  "atk-s0508a1:488": "“Aṭṭhārase kappasate, yaṃ kammamakariṃ tadā;",
  "atk-s0508a1:489": "Duggatiṃ nābhijānāmi, taraṇāya idaṃ phalaṃ.",
  "atk-s0508a1:490": "“Teraseto kappasate, pañca sabbobhavā ahuṃ;",
  "atk-s0508a1:491": "Sattaratanasampannā, cakkavattī mahabbalā.",
  "atk-s0508a1:492": "“Pacchime ca bhave asmiṃ, jātohaṃ brāhmaṇe kule;",
  "atk-s0508a1:493": "Saddhiṃ tīhi sahāyehi, pabbajiṃ satthu sāsane.",
  "atk-s0508a1:494": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:495_0": "Athāyasmā sambhūto bhagavantaṃ dassanāya gacchante bhikkhū disvā “āvuso, mama vacanena",
  "atk-s0508a1:495_1": "bhagavato pāde sirasā vandatha, evañca vadethā”ti vatvā dhammādhikaraṇaṃ attano satthu",
  "atk-s0508a1:495_2": "aviheṭhitabhāvaṃ pakāsento “yo sītavana”nti gāthamāha. Te bhikkhū bhagavantaṃ upasaṅkamitvā",
  "atk-s0508a1:495_3": "vanditvā sambhūtattherassa sāsanaṃ sampavedentā, “āyasmā, bhante, sambhūto bhagavato",
  "atk-s0508a1:495_4": "pāde sirasā vandati, evañca vadatī”ti vatvā taṃ gāthaṃ ārocesuṃ, taṃ sutvā bhagavā",
  "atk-s0508a1:495_5": "“paṇḍito, bhikkhave, sambhūto bhikkhu paccapādi dhammassānudhammaṃ, na ca maṃ dhammādhikaraṇaṃ",
  "atk-s0508a1:495_6": "viheṭheti. Vessavaṇena tassattho mayhaṃ ārocitā”ti āha.",
  "atk-s0508a1:496_0": "6. Yaṃ pana te bhikkhū sambhūtattherena vuttaṃ “yo sītavana”nti gāthaṃ satthu nivedesuṃ.",
  "atk-s0508a1:496_1": "Tattha sītavananti evaṃnāmakaṃ rājagahasamīpe mahantaṃ bheravasusānavanaṃ. Upagāti",
  "atk-s0508a1:496_2": "nivāsanavasena upagacchi. Etena bhagavatā anuññātaṃ pabbajitānurūpaṃ nivāsanaṭṭhānaṃ",
  "atk-s0508a1:496_3": "dasseti. Bhikkhūti saṃsārabhayassa ikkhanato bhinnakilesatāya ca bhikkhu. Ekoti adutiyo,",
  "atk-s0508a1:496_4": "etena kāyavivekaṃ dasseti. Santusitoti santuṭṭho. Etena catupaccayasantosalakkhaṇaṃ",
  "atk-s0508a1:496_5": "ariyavaṃsaṃ dasseti. Samāhitattoti upacārappanābhedena samādhinā samāhitacitto, etena",
  "atk-s0508a1:496_6": "cittavivekabhāvanāmukhena bhāvanārāmaṃ ariyavaṃsaṃ dasseti. Vijitāvīti sāsane sammāpaṭipajjantena",
  "atk-s0508a1:496_7": "vijetabbaṃ kilesagaṇaṃ vijitvā ṭhito, etena upadhivivekaṃ dasseti. Bhayahetūnaṃ kilesānaṃ",
  "atk-s0508a1:496_8": "apagatattā apetalomahaṃso, etena sammāpaṭipattiyā phalaṃ dasseti. Rakkhanti rakkhanto.",
  "atk-s0508a1:496_9": "Kāyagatāsatinti kāyārammaṇaṃ satiṃ, kāyagatāsatikammaṭṭhānaṃ paribrūhanavasena avissajjento.",
  "atk-s0508a1:496_10": "Dhitimāti dhīro, samāhitattaṃ vijitāvibhāvataṃ vā upādāya paṭipattidassanametaṃ.",
  "atk-s0508a1:496_11": "Ayañhettha saṅkhepattho – so bhikkhu vivekasukhānupekkhāya eko sītavanaṃ upāgami,",
  "atk-s0508a1:496_12": "upāgato ca lolabhāvābhāvato santuṭṭho dhitimā kāyagatāsatikammaṭṭhānaṃ bhāvento tathādhigataṃ",
  "atk-s0508a1:496_13": "jhānaṃ pādakaṃ katvā āraddhavipassanaṃ ussukkāpetvā adhigatena aggamaggena samāhito",
  "atk-s0508a1:496_14": "vijitāvī ca hutvā katakiccatāya bhayahetūnaṃ sabbaso apagatattā apetalomahaṃso jātoti.",
  "atk-s0508a1:497": "Sītavaniyattheragāthāvaṇṇanā niṭṭhitā.",
  "atk-s0508a1:498": "7. Bhalliyattheragāthāvaṇṇanā",
  "atk-s0508a1:499_0": "Yopānudīti āyasmato bhalliyattherassa gāthā. Kā uppatti? Ayaṃ kira ito ekatiṃse kappe",
  "atk-s0508a1:499_1": "anuppanne buddhe sumanassa nāma paccekabuddhassa pasannacitto phalāphalaṃ datvā sugatīsu",
  "atk-s0508a1:499_2": "eva saṃsaranto sikhissa sammāsambuddhassa kāle aruṇavatīnagare brāhmaṇakule nibbatto",
  "atk-s0508a1:499_3": "“sikhissa bhagavato paṭhamābhisambuddhassa ujita, ojitā nāma dve satthavāhaputtā",
  "atk-s0508a1:499_4": "paṭhamāhāraṃ adaṃsū”ti sutvā attano sahāyakena saddhiṃ bhagavantaṃ upasaṅkamitvā",
  "atk-s0508a1:499_5": "vanditvā svātanāya nimantetvā mahādānaṃ pavattetvā patthanaṃ akaṃsu – “ubhopi mayaṃ,",
  "atk-s0508a1:499_6": "bhante, anāgate tumhādisassa buddhassa paṭhamāhāradāyakā bhaveyyāmā”ti. Te tattha",
  "atk-s0508a1:499_7": "tattha bhave puññakammaṃ katvā devamanussesu saṃsarantā kassapassa bhagavato kāle",
  "atk-s0508a1:499_8": "gopālakaseṭṭhissa puttā bhātaro hutvā nibbattā. Bahūni vassāni bhikkhusaṅghaṃ khīrabhojanena",
  "atk-s0508a1:499_9": "upaṭṭhahiṃsu. Amhākaṃ pana bhagavato kāle pokkharavatīnagare satthavāhassa puttā",
  "atk-s0508a1:499_10": "bhātaro hutvā nibbattā. Tesu jeṭṭho taphusso nāma, kaniṭṭho bhalliyo nāma, te pañcamattāni",
  "atk-s0508a1:499_11": "sakaṭasatāni bhaṇḍassa pūretvā vāṇijjāya gacchantā bhagavati paṭhamābhisambuddhe",
  "atk-s0508a1:499_12": "sattasattāhaṃ vimuttisukhadhammapaccavekkhaṇāhi vītināmetvā aṭṭhame sattāhe rājāyatanamūle",
  "atk-s0508a1:499_13": "viharante rājāyatanassa avidūre mahāmaggena atikkamanti, tesaṃ tasmiṃ samaye samepi",
  "atk-s0508a1:499_14": "bhūmibhāge akaddamodake sakaṭāni nappavattiṃsu, “kiṃ nu, kho, kāraṇa”nti ca cintentānaṃ",
  "atk-s0508a1:499_15": "porāṇasālohitā devatā rukkhaviṭapantare attānaṃ dassentī āha – “mādisā, ayaṃ bhagavā",
  "atk-s0508a1:499_16": "acirābhisambuddho sattasattāhaṃ anāhāro vimuttisukhāpaṭisaṃvedī idāni rājāyatanamūle",
  "atk-s0508a1:499_17": "nisinno, taṃ āhārena paṭimānetha, yadassa tumhākaṃ dīgharattaṃ hitāya sukhāyā”ti.",
  "atk-s0508a1:499_18": "Taṃ sutvā te uḷāraṃ pītisomanassaṃ paṭisaṃvedentā, “āhārasampādanaṃ papañca”nti maññamānā",
  "atk-s0508a1:499_19": "manthañca madhupiṇḍikañca bhagavato datvā dvevācikasaraṇaṃ gantvā kesadhātuyo labhitvā",
  "atk-s0508a1:499_20": "agamaṃsu. Te hi paṭhamaṃ upāsakā ahesuṃ. Atha bhagavati bārāṇasiṃ gantvā dhammacakkaṃ",
  "atk-s0508a1:499_21": "pavattetvā anupubbena rājagahe viharante taphussabhalliyā rājagahaṃ upagatā bhagavantaṃ",
  "atk-s0508a1:499_22": "upasaṅkamitvā vanditvā ekamantaṃ nisīdiṃsu. Tesaṃ bhagavā dhammaṃ desesi. Tesu taphusso",
  "atk-s0508a1:499_23": "sotāpattiphale patiṭṭhāya upāsakova ahosi. Bhalliyo pana pabbajitvā chaḷabhiñño ahosi.",
  "atk-s0508a1:499_24": "Tena vuttaṃ apadāne –",
  "atk-s0508a1:500": "“Sumano nāma sambuddho, takkarāyaṃ vasī tadā;",
  "atk-s0508a1:501": "Vallikāraphalaṃ gayha, sayambhussa adāsahaṃ.",
  "atk-s0508a1:502": "“Ekatiṃse ito kappe, yaṃ phalaṃ adadiṃ tadā;",
  "atk-s0508a1:503": "Duggatiṃ nābhijānāmi, phaladānassidaṃ phalaṃ.",
  "atk-s0508a1:504": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:505": "Athekadivasaṃ māro bhalliyattherassa bhiṃsāpanatthaṃ bhayānakaṃ rūpaṃ dassesi. So attano sabbabhayātikkamaṃ pakāsento “yopānudī”ti gāthamabhāsi.",
  "atk-s0508a1:506_0": "7. Tattha yopānudīti yo apānudi khipi pajahi viddhaṃsesi. Maccurājassāti maccu nāma",
  "atk-s0508a1:506_1": "maraṇaṃ khandhānaṃ bhedo, so eva ca sattānaṃ attano vase anuvattāpanato issaraṭṭhena",
  "atk-s0508a1:506_2": "rājāti maccurājā, tassa. Senanti jarārogādiṃ, sā hissa vasavattane aṅgabhāvato senā",
  "atk-s0508a1:506_3": "nāma, tena hesa mahatā nānāvidhena vipulena “mahāseno”ti vuccati. Yathāha – “na hi",
  "atk-s0508a1:506_4": "no saṅgaraṃ tena, mahāsenena maccunā”ti. Atha vā guṇamāraṇaṭṭhena “maccū”ti idha",
  "atk-s0508a1:506_5": "devaputtamāro adhippeto, tassa ca sahāyabhāvūpagamanato kāmādayo senā. Tathā cāha –",
  "atk-s0508a1:507": "“Kāmā te paṭhamā senā, dutiyā arati vuccati;",
  "atk-s0508a1:508": "Tatiyā khuppipāsā te, catutthī taṇhā pavuccati.",
  "atk-s0508a1:509": "“Pañcamī thinamiddhaṃ te, chaṭṭhā bhīrū pavuccati;",
  "atk-s0508a1:510": "Sattamī vicikicchā te, māno makkho ca aṭṭhamī”ti. ;",
  "atk-s0508a1:511_0": "Naḷasetuṃva sudubbalaṃ mahoghoti sāravirahitato naḷasetusadisaṃ ativiya abalabhāvato",
  "atk-s0508a1:511_1": "suṭṭhu dubbalaṃ saṃkilesasenaṃ navalokuttaradhammānaṃ mahābalavabhāvato mahoghasadisena",
  "atk-s0508a1:511_2": "aggamaggena yo apānudi vijitāvī apetabheravo danto, so parinibbuto ṭhitattoti yojanā.",
  "atk-s0508a1:511_3": "Taṃ sutvā māro “jānāti maṃ samaṇo”ti tatthevantaradhāyīti.",
  "atk-s0508a1:512": "Bhalliyattheragāthāvaṇṇanā niṭṭhitā.",
  "atk-s0508a1:513": "8. Vīrattheragāthāvaṇṇanā",
  "atk-s0508a1:514_0": "Yo duddamiyoti āyasmato vīrattherassa gāthā. Kā uppatti? Ayaṃ kira ito ekanavute",
  "atk-s0508a1:514_1": "kappe vipassissa bhagavato vasanaāvāsaṃ paṭijaggi. Ekadivasañca sindhuvārapupphasadisāni",
  "atk-s0508a1:514_2": "nigguṇṭhipupphāni gahetvā bhagavantaṃ pūjesi. So tena puññakammena devamanussesu",
  "atk-s0508a1:514_3": "saṃsaranto ito pañcatiṃse kappe khattiyakule nibbattitvā mahāpatāpo nāma rājā ahosi",
  "atk-s0508a1:514_4": "cakkavattī. So dhammena samena rajjaṃ kārento satte saggamagge patiṭṭhāpesi. Puna",
  "atk-s0508a1:514_5": "imasmiṃ kappe kassapassa bhagavato kāle mahāvibhavo seṭṭhi hutvā kapaṇaddhikādīnaṃ",
  "atk-s0508a1:514_6": "dānaṃ dento saṅghassa khīrabhattaṃ adāsi. Evaṃ tattha tattha dānamayaṃ puññasambhāraṃ",
  "atk-s0508a1:514_7": "karonto itarañca nibbānatthaṃ sambharanto devamanussesu saṃsaritvā imasmiṃ buddhuppāde",
  "atk-s0508a1:514_8": "sāvatthinagare rañño pasenadissa amaccakule nibbatti, “vīro”tissa nāmaṃ akaṃsu. So",
  "atk-s0508a1:514_9": "vayappatto nāmānugatehi pattabalajavādiguṇehi samannāgato saṅgāmasūro hutvā mātāpitūhi",
  "atk-s0508a1:514_10": "nibandhavasena kārite dārapariggahe ekaṃyeva puttaṃ labhitvā pubbahetunā codiyamāno",
  "atk-s0508a1:514_11": "kāmesu saṃsāre ca ādīnavaṃ disvā saṃvegajāto pabbajitvā ghaṭento vāyamanto nacirasseva",
  "atk-s0508a1:514_12": "chaḷabhiñño ahosi. Tena vuttaṃ apadāne –",
  "atk-s0508a1:515": "“Vipassissa bhagavato, āsimārāmiko ahaṃ;",
  "atk-s0508a1:516": "Nigguṇṭhipupphaṃ paggayha, buddhassa abhiropayiṃ.",
  "atk-s0508a1:517": "“Ekanavutito kappe, yaṃ pupphamabhipūjayiṃ;",
  "atk-s0508a1:518": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:519": "“Pañcavīse ito kappe, eko āsiṃ janādhipo;",
  "atk-s0508a1:520": "Mahāpatāpanāmena, cakkavattī mahabbalo.",
  "atk-s0508a1:521": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:522_0": "Evaṃ pana arahattaṃ patvā phalasamāpattisukhena vītināmentaṃ theraṃ purāṇadutiyikā",
  "atk-s0508a1:522_1": "uppabbājetukāmā antarantarā nānānayehi palobhetuṃ parakkamantī ekadivasaṃ divāvihāraṭṭhānaṃ",
  "atk-s0508a1:522_2": "gantvā itthikuttādīni dassetuṃ ārabhi. Athāyasmā vīro “maṃ palobhetukāmā sineruṃ",
  "atk-s0508a1:522_3": "makasapakkhavātena cāletukāmā viya yāva bālā vatāyaṃ itthī”ti tassā kiriyāya niratthakabhāvaṃ",
  "atk-s0508a1:522_4": "dīpento “yo duddamiyo”ti gāthaṃ abhāsi.",
  "atk-s0508a1:523_0": "8. Tattha yo duddamiyotiādīnaṃ padānaṃ attho heṭṭhā vuttoyeva. Idaṃ panettha yojanāmattaṃ",
  "atk-s0508a1:523_1": "yo pubbe adanta kilesatāya paccatthikehi vā saṅgamasīse dametuṃ jetuṃ asakkuṇeyyatāyaduddamiyo,",
  "atk-s0508a1:523_2": "idāni pana uttamena damena danto catubbidhasammappamadhānavīriyasampattiyā vīro,",
  "atk-s0508a1:523_3": "vuttanayeneva santusito vitiṇṇakaṅkho vijitāvī apetalomahaṃso vīro vīranāmako anavasesato",
  "atk-s0508a1:523_4": "kilesaparinibbānena parinibbuto, tato eva ṭhitasabhāvo, na tādisānaṃ satenapi sahassenapi",
  "atk-s0508a1:523_5": "cālanīyoti. Taṃ sutvā sā itthī – “mayhaṃ sāmike evaṃ paṭipanne ko mayhaṃ gharāvāsena",
  "atk-s0508a1:523_6": "attho”ti saṃvegajātā bhikkhunīsu pabbajitvā nacirasseva tevijjā ahosīti.",
  "atk-s0508a1:524": "Vīrattheragāthāvaṇṇanā niṭṭhitā.",
  "atk-s0508a1:525": "9. Pilindavacchattheragāthāvaṇṇanā",
  "atk-s0508a1:526_0": "Svāgatanti āyasmato pilindavacchattherassa gāthā. Kā uppatti? Ayaṃ kira padumuttarabuddhakāle",
  "atk-s0508a1:526_1": "haṃsavatīnagare mahābhogakule nibbatto heṭṭhā vuttanayeneva satthu santike dhammaṃ",
  "atk-s0508a1:526_2": "suṇanto satthāraṃ ekaṃ bhikkhuṃ devatānaṃ piyamanāpabhāvena aggaṭṭhāne ṭhapentaṃ",
  "atk-s0508a1:526_3": "disvā taṃ ṭhānantaraṃ patthetvā yāvajīvaṃ kusalaṃ katvā tato cuto devamanussesu saṃsaranto",
  "atk-s0508a1:526_4": "sumedhassa bhagavato kāle manussaloke nibbattitvā bhagavati parinibbute satthu thūpassa",
  "atk-s0508a1:526_5": "pūjaṃ katvā saṅghe ca mahādānaṃ pavattetvā tato cuto devamanussesu eva saṃsaranto",
  "atk-s0508a1:526_6": "anuppanne buddhe cakkavattī rājā hutvā mahājanaṃ pañcasu sīlesu patiṭṭhāpetvā saggaparāyaṇaṃ",
  "atk-s0508a1:526_7": "akāsi. So anuppanneyeva amhākaṃ bhagavati sāvatthiyaṃ brāhmaṇagehe nibbatti. “Pilindo”tissa",
  "atk-s0508a1:526_8": "nāmaṃ akaṃsu. Vacchoti pana gottaṃ. Tena so aparabhāge “pilindavaccho”ti paññāyittha.",
  "atk-s0508a1:526_9": "Saṃsāre pana saṃvegabahulatāya paribbājakapabbajjaṃ pabbajitvā cūḷagandhāraṃ nāma",
  "atk-s0508a1:526_10": "vijjaṃ sādhetvā tāya vijjāya ākāsacārī paracittavidū ca hutvā rājagahe lābhaggayasaggappatto paṭivasati.",
  "atk-s0508a1:527_0": "Atha yadā amhākaṃ bhagavā abhisambuddho hutvā anukkamena rājagahaṃ upagato, tato",
  "atk-s0508a1:527_1": "paṭṭhāya buddhānubhāvena tassa sā vijjā na sampajjati, attano kiccaṃ na sādheti.",
  "atk-s0508a1:527_2": "So cintesi – “sutaṃ kho pana metaṃ ācariyapācariyānaṃ bhāsamānānaṃ ‘yattha mahāgandhāravijjā",
  "atk-s0508a1:527_3": "dharati, tattha cūḷagandhāravijjā na sampajjatī’ti, samaṇassa pana gotamassa āgatakālato",
  "atk-s0508a1:527_4": "paṭṭhāya nāyaṃ mama vijjā sampajjati, nissaṃsayaṃ samaṇo gotamo mahāgandhāravijjaṃ",
  "atk-s0508a1:527_5": "jānāti, yaṃnūnāhaṃ taṃ payirupāsitvā tassa santike taṃ vijjaṃ pariyāpuṇeyya”nti.",
  "atk-s0508a1:527_6": "So bhagavantaṃ upasaṅkamitvā etadavoca – “ahaṃ, mahāsamaṇa, tava santike ekaṃ vijjaṃ",
  "atk-s0508a1:527_7": "pariyāpuṇitukāmo, okāsaṃ me karohī”ti. Bhagavā “tena hi pabbajā”ti āha. So “vijjāya",
  "atk-s0508a1:527_8": "parikammaṃ pabbajjā”ti maññamāno pabbaji. Tassa bhagavā dhammaṃ kathetvā caritānukūlaṃ",
  "atk-s0508a1:527_9": "kammaṭṭhānaṃ adāsi. So upanissayasampannatāya nacirasseva vipassanaṃ vaḍḍhetvā arahattaṃ",
  "atk-s0508a1:527_10": "pāpuṇi. Yā pana purimajātiyaṃ tassovāde ṭhatvā sagge nibbattā devatā, taṃ kataññutaṃ",
  "atk-s0508a1:527_11": "nissāya sañjātabahumānā sāyaṃ pātaṃ theraṃ payirupāsitvā gacchanti. Tasmā thero devatānaṃ",
  "atk-s0508a1:527_12": "piyamanāpatāya aggataṃ patto. Tena vuttaṃ apadāne –",
  "atk-s0508a1:528": "“Nibbute lokanāthamhi, sumedhe aggapuggale;",
  "atk-s0508a1:529": "Pasannacitto sumano, thūpapūjaṃ akāsahaṃ.",
  "atk-s0508a1:530": "“Ye ca khīṇāsavā tattha, chaḷabhiññā mahiddhikā;",
  "atk-s0508a1:531": "Tehaṃ tattha samānetvā, saṅghabhattaṃ akāsahaṃ.",
  "atk-s0508a1:532": "“Sumedhassa bhagavato, upaṭṭhāko tadā ahu;",
  "atk-s0508a1:533": "Sumedho nāma nāmena, anumodittha so tadā.",
  "atk-s0508a1:534": "“Tena cittappasādena, vimānaṃ upapajjahaṃ;",
  "atk-s0508a1:535": "Chaḷāsītisahassāni, accharāyo ramiṃsu me.",
  "atk-s0508a1:536": "“Mameva anuvattanti, sabbakāmehi tā sadā;",
  "atk-s0508a1:537": "Aññe deve abhibhomi, puññakammassidaṃ phalaṃ.",
  "atk-s0508a1:538": "“Pañcavīsamhi kappamhi, varuṇo nāma khattiyo;",
  "atk-s0508a1:539": "Visuddhabhojano āsiṃ, cakkavattī ahaṃ tadā.",
  "atk-s0508a1:540": "“Na te bījaṃ pavappanti, napi nīyanti naṅgalā;",
  "atk-s0508a1:541": "Akaṭṭhapākimaṃ sāliṃ, paribhuñjanti mānusā.",
  "atk-s0508a1:542": "“Tattha rajjaṃ karitvāna, devattaṃ puna gacchahaṃ;",
  "atk-s0508a1:543": "Tadāpi edisā mayhaṃ, nibbattā bhogasampadā.",
  "atk-s0508a1:544": "“Na maṃ mittā amittā vā, hiṃsanti sabbapāṇino;",
  "atk-s0508a1:545": "Sabbesampi piyo homi, puññakammassidaṃ phalaṃ.",
  "atk-s0508a1:546": "“Tiṃsakappasahassamhi, yaṃ dānamadadiṃ tadā;",
  "atk-s0508a1:547": "Duggatiṃ nābhijānāmi, gandhālepassidaṃ phalaṃ.",
  "atk-s0508a1:548": "“Imasmiṃ bhaddake kappe, eko āsiṃ janādhipo;",
  "atk-s0508a1:549": "Mahānubhāvo rājāhaṃ, cakkavattī mahabbalo.",
  "atk-s0508a1:550": "“Sohaṃ pañcasu sīlesu, ṭhapetvā janataṃ bahuṃ;",
  "atk-s0508a1:551": "Pāpetvā sugatiṃyeva, devatānaṃ piyo ahuṃ.",
  "atk-s0508a1:552": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:553_0": "Tathā devatāhi ativiya piyāyitabbabhāvato imaṃ theraṃ bhagavā devatānaṃ piyamanāpabhāvena",
  "atk-s0508a1:553_1": "aggaṭṭhāne ṭhapesi – “etadaggaṃ, bhikkhave, mama sāvakānaṃ bhikkhūnaṃ devatānaṃ piyamanāpānaṃ",
  "atk-s0508a1:553_2": "yadidaṃ pilindavaccho”ti so ekadivasaṃ bhikkhusaṅghamajjhe nisinno attano guṇe paccavekkhitvā",
  "atk-s0508a1:553_3": "tesaṃ kāraṇabhūtaṃ vijjānimittaṃ bhagavato santike āgamanaṃ pasaṃsanto “svāgataṃ",
  "atk-s0508a1:553_4": "nāpagata”nti gāthaṃ abhāsi.",
  "atk-s0508a1:554_0": "9. Tattha svāgatanti sundaraṃ āgamanaṃ, idaṃ mamāti sambandho. Atha vā svāgatanti",
  "atk-s0508a1:554_1": "suṭṭhu āgataṃ, mayāti vibhatti vipariṇāmetabbā. Nāpagatanti na apagataṃ hitābhivuddhito",
  "atk-s0508a1:554_2": "na apetaṃ. Nayidaṃ dumantitaṃ mamāti idaṃ mama duṭṭhu kathitaṃ, duṭṭhu vā vīmaṃsitaṃ",
  "atk-s0508a1:554_3": "na hoti. Idaṃ vuttaṃ hoti – yaṃ bhagavato santike mamāgamanaṃ, yaṃ vā mayā tattha",
  "atk-s0508a1:554_4": "āgataṃ, taṃ svāgataṃ, svāgatattāyeva na durāgataṃ. Yaṃ “bhagavato santike dhammaṃ",
  "atk-s0508a1:554_5": "sutvā pabbajissāmī”ti mama mantitaṃ gaditaṃ kathitaṃ, cittena vā vīmaṃsitaṃ idampi",
  "atk-s0508a1:554_6": "na dummantinti. Idāni tattha kāraṇaṃ dassento “saṃvibhattesū”tiādimāha. Saṃvibhattesūti",
  "atk-s0508a1:554_7": "pakārato vibhattesu. Dhammesūti ñeyyadhammesu samathadhammesu vā, nānātitthiyehi",
  "atk-s0508a1:554_8": "pakatiādivasena, sammāsambuddhehi dukkhādivasena saṃvibhajitvā vuttadhammesu. Yaṃ",
  "atk-s0508a1:554_9": "seṭṭhaṃ tadupāgaminti yaṃ tattha seṭṭhaṃ, taṃ catusaccadhammaṃ, tassa vā bodhakaṃ",
  "atk-s0508a1:554_10": "sāsanadhammaṃ upāgamiṃ, “ayaṃ dhammo ayaṃ vinayo”ti upagacchiṃ. Sammāsambuddhehi",
  "atk-s0508a1:554_11": "eva vā kusalādivasena khandhādivasena yathāsabhāvato saṃvibhattesu sabhāvadhammesu",
  "atk-s0508a1:554_12": "yaṃ tattha seṭṭhaṃ uttamaṃ pavaraṃ, taṃ maggaphalanibbānadhammaṃ upāgamiṃ, attapaccakkhato",
  "atk-s0508a1:554_13": "upagacchiṃ sacchākāsiṃ, tasmā svāgataṃ mama na apagataṃ sumantitaṃ na dummantitanti yojanā.",
  "atk-s0508a1:555": "Pilindavacchattheragāthāvaṇṇanā niṭṭhitā.",
  "atk-s0508a1:556": "10. Puṇṇamāsattheragāthāvaṇṇanā",
  "atk-s0508a1:557_0": "Vihari apekkhanti āyasmato puṇṇamāsattherassa gāthā. Kā uppatti? So kira vipassissa",
  "atk-s0508a1:557_1": "bhagavato kāle cakkavākayoniyaṃ nibbatto bhagavantaṃ gacchantaṃ disvā pasannamānaso",
  "atk-s0508a1:557_2": "attano mukhatuṇḍakena sālapupphaṃ gahetvā pūjaṃ akāsi. So tena puññakammena devamanussesu",
  "atk-s0508a1:557_3": "saṃsaranto ito sattarase kappe aṭṭhakkhattuṃ cakkavattī rājā ahosi. Imasmiṃ pana",
  "atk-s0508a1:557_4": "kappe kassapassa bhagavato sāsane osakkamāne kuṭumbiyakule nibbattitvā pabbajitvā",
  "atk-s0508a1:557_5": "samaṇadhammaṃ katvā tato cuto devamanussesu saṃsaranto imasmiṃ buddhuppāde sāvatthinagare",
  "atk-s0508a1:557_6": "samiddhissa nāma brāhmaṇassa putto hutvā nibbatti. Tassa jātadivase tasmiṃ gehe sabbā",
  "atk-s0508a1:557_7": "rittakumbhiyo suvaṇṇamāsānaṃ puṇṇā ahesuṃ. Tenassa puṇṇamāsoti nāmaṃ akaṃsu. So vayappatto",
  "atk-s0508a1:557_8": "brāhmaṇavijjāsu nipphattiṃ patvā vivāhakammaṃ katvā ekaṃ puttaṃ labhitvā upanissayasampannatāya",
  "atk-s0508a1:557_9": "gharāvāsaṃ jigucchanto bhagavantaṃ upasaṅkamitvā dhammaṃ sutvā paṭiladdhasaddho pabbajitvā",
  "atk-s0508a1:557_10": "laddhūpasampado pubbakiccasampanno catusaccakammaṭṭhāne yuttappayutto vipassanaṃ",
  "atk-s0508a1:557_11": "ussukkāpetvā arahattaṃ pāpuṇi. Tena vuttaṃ apadāne –",
  "atk-s0508a1:558": "“Sindhuyā nadiyā tīre, cakkavāko ahaṃ tadā;",
  "atk-s0508a1:559": "Suddhasevālabhakkhohaṃ, pāpesu ca susaññato.",
  "atk-s0508a1:560": "“Addasaṃ virajaṃ buddhaṃ, gacchantaṃ anilañjase;",
  "atk-s0508a1:561": "Tuṇḍena sālaṃ paggayha, vipassissābhiropayiṃ.",
  "atk-s0508a1:562": "“Yassa saddhā tathāgate, acalā suppatiṭṭhitā;",
  "atk-s0508a1:563": "Tena cittappasādena, duggatiṃ so na gacchati.",
  "atk-s0508a1:564": "“Svāgataṃ vata me āsi, buddhaseṭṭhassa santike;",
  "atk-s0508a1:565": "Vihaṅgamena santena, subījaṃ ropitaṃ mayā.",
  "atk-s0508a1:566": "“Ekanavutito kappe, yaṃ pupphamabhiropayiṃ;",
  "atk-s0508a1:567": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:568": "“Sucārudassanā nāma, aṭṭhete ekanāmakā;",
  "atk-s0508a1:569": "Kappe sattarase āsuṃ, cakkavattī mahabbalā.",
  "atk-s0508a1:570": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:571_0": "Athassa purāṇadutiyikā taṃ palobhetukāmā alaṅkatapaṭiyattā puttena saddhiṃ upagantvā",
  "atk-s0508a1:571_1": "piyālāpabhāvādikehi bhāvavivaraṇakammaṃ nāma kātuṃ ārabhi. Thero tassā kāraṇaṃ disvā",
  "atk-s0508a1:571_2": "attano katthacipi alaggabhāvaṃ pakāsento “vihari apekkha”nti gāthaṃ abhāsi.",
  "atk-s0508a1:572_0": "10. Tattha viharīti visesato hari apahari apanesi. Apekkhanti taṇhaṃ. Idhāti imasmiṃ",
  "atk-s0508a1:572_1": "loke attabhāve vā. Huranti aparasmiṃ anāgate attabhāve vā. Idhāti vā ajjhattikesu",
  "atk-s0508a1:572_2": "āyatanesu. Huranti bāhiresu. Vā-saddo samuccayattho “apadā vā dvipadā vā”tiādīsu",
  "atk-s0508a1:572_3": "viya. Yoti attānameva paraṃ viya dasseti. Vedagūti vedena gato maggañāṇena nibbānaṃ",
  "atk-s0508a1:572_4": "gato adhigato, cattāri vā saccāni pariññāpahānasacchikiriyābhāvanābhisamayavasena",
  "atk-s0508a1:572_5": "abhisamecca ṭhito. Yatattoti maggasaṃvarena saṃyatasabhāvo, sammāvāyāmena vā saṃyatasabhāvo.",
  "atk-s0508a1:572_6": "Sabbesu dhammesu anūpalittoti sabbesu ārammaṇesu dhammesu taṇhādiṭṭhilepavasena na",
  "atk-s0508a1:572_7": "upalitto, tena lābhādilokadhamme samatikkamaṃ dasseti. Lokassāti upādānakkhandhapañcakassa.",
  "atk-s0508a1:572_8": "Tañhi lujjanapalujjanaṭṭhena loko. Jaññāti jānitvā. Udayabbayañcāti uppādañceva vayañca,",
  "atk-s0508a1:572_9": "etena yathāvuttaguṇānaṃ pubbabhāgapaṭipadaṃ dasseti. Ayaṃ panettha attho – yo sakalassa",
  "atk-s0508a1:572_10": "khandhādilokassa samapaññāsāya ākārehi udayabbayaṃ jānitvā vedagū yatatto katthaci",
  "atk-s0508a1:572_11": "anupalitto, so sabbattha apekkhaṃ vineyya santusito tādisānaṃ vippakārānaṃ na kiñci",
  "atk-s0508a1:572_12": "maññati, tasmā tvaṃ andhabāle yathāgatamaggeneva gacchāti. Atha sā itthī “ayaṃ samaṇo",
  "atk-s0508a1:572_13": "mayi putte ca nirapekkho, na sakkā imaṃ palobhetu”nti pakkāmi.",
  "atk-s0508a1:573": "Puṇṇamāsattheragāthāvaṇṇanā niṭṭhitā.",
  "atk-s0508a1:574": "Paramatthadīpaniyā theragāthāsaṃvaṇṇanāya",
  "atk-s0508a1:575": "Paṭhamavaggavaṇṇanā niṭṭhitā.",
  "atk-s0508a1:576": "2. Dutiyavaggo",
  "atk-s0508a1:577": "1. Cūḷavacchattheragāthāvaṇṇanā",
  "atk-s0508a1:578_0": "Pāmojjabahuloti āyasmato cūḷavacchattherassa gāthā. Kā uppatti? So kira padumuttarassa",
  "atk-s0508a1:578_1": "bhagavato kāle daliddakule nibbattitvā paresaṃ bhatiyā jīvikaṃ kappento bhagavato",
  "atk-s0508a1:578_2": "sāvakaṃ sujātaṃ nāma theraṃ paṃsukūlaṃ pariyesantaṃ disvā pasannamānaso upasaṅkamitvā",
  "atk-s0508a1:578_3": "vatthaṃ datvā pañcapatiṭṭhitena vandi. So tena puññakammena tettiṃsakkhattuṃ devarajjaṃ",
  "atk-s0508a1:578_4": "kāresi. Sattasattatikkhattuṃ cakkavattī rājā ahosi. Anekavāraṃ padesarājā. Evaṃ devamanussesu",
  "atk-s0508a1:578_5": "saṃsaranto kassapassa bhagavato sāsane osakkamāne pabbajitvā samaṇadhammaṃ katvā",
  "atk-s0508a1:578_6": "ekaṃ buddhantaraṃ devamanussagatīsu aparāparaṃ parivattanto amhākaṃ bhagavato kāle",
  "atk-s0508a1:578_7": "kosambiyaṃ brāhmaṇakule nibbatti. Cūḷavacchotissa nāmaṃ ahosi. So vayappatto brāhmaṇasippesu",
  "atk-s0508a1:578_8": "nipphattiṃ gato buddhaguṇe sutvā pasannamānaso bhagavantaṃ upasaṅkami, tassa bhagavā",
  "atk-s0508a1:578_9": "dhammaṃ kathesi. So paṭiladdhasaddho pabbajitvā laddhūpasampado katapubbakicco caritānukūlaṃ",
  "atk-s0508a1:578_10": "kammaṭṭhānaṃ gahetvā bhāvento vihari. Tena ca samayena kosambikā bhikkhū bhaṇḍanajātā",
  "atk-s0508a1:578_11": "ahesuṃ. Tadā cūḷavacchatthero ubhayesaṃ bhikkhūnaṃ laddhiṃ anādāya bhagavatā dinnovāde",
  "atk-s0508a1:578_12": "ṭhatvā vipassanaṃ brūhetvā arahattaṃ pāpuṇi. Tena vuttaṃ apadāne –",
  "atk-s0508a1:579": "“Padumuttarabhagavato, sujāto nāma sāvako;",
  "atk-s0508a1:580": "Paṃsukūlaṃ gavesanto, saṅkāre caratī tadā.",
  "atk-s0508a1:581": "“Nagare haṃsavatiyā, paresaṃ bhatako ahaṃ;",
  "atk-s0508a1:582": "Upaḍḍhudussaṃ datvāna, sirasā abhivādayiṃ.",
  "atk-s0508a1:583": "“Tena kammena sukatena, cetanāpaṇidhīhi ca;",
  "atk-s0508a1:584": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:585": "“Tettiṃsakkhattuṃ devindo, devarajjamakārayiṃ;",
  "atk-s0508a1:586": "Sattasattatikkhattuñca, cakkavattī ahosahaṃ.",
  "atk-s0508a1:587": "“Padesarajjaṃ vipulaṃ, gaṇanāto asaṅkhiyaṃ;",
  "atk-s0508a1:588": "Upaḍḍhadussadānena, modāmi akutobhayo.",
  "atk-s0508a1:589": "“Icchamāno cahaṃ ajja, sakānanaṃ sapabbataṃ;",
  "atk-s0508a1:590": "Khomadussehi chādeyyaṃ, aḍḍhudussassidaṃ phalaṃ.",
  "atk-s0508a1:591": "“Satasahassito kappe, yaṃ dānamadadiṃ tadā;",
  "atk-s0508a1:592": "Duggatiṃ nābhijānāmi, aḍḍhudussassidaṃ phalaṃ.",
  "atk-s0508a1:593": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:594_0": "Atha cūḷavacchatthero arahattaṃ patvā tesaṃ bhikkhūnaṃ kalahābhiratiyā sakatthavināsaṃ",
  "atk-s0508a1:594_1": "disvā dhammasaṃvegappatto, attano ca pattavisesaṃ paccavekkhitvā pītisomanassavasena",
  "atk-s0508a1:594_2": "“pāmojjabahulo”ti gāthaṃ abhāsi.",
  "atk-s0508a1:595_0": "11. Tattha pāmojjabahuloti suparisuddhasīlatāya vippaṭisārābhāvato adhikusalesu dhammesu",
  "atk-s0508a1:595_1": "abhirativasena pamodabahulo. Tenevāha “dhamme buddhappavedite”ti. Tattha dhammeti.",
  "atk-s0508a1:595_2": "Sattatiṃsāya bodhipakkhiyadhamme navavidhe vā lokuttaradhamme. So hi sabbaññubuddhena",
  "atk-s0508a1:595_3": "sāmukkaṃsikāya desanāya pakāsitattā sātisayaṃ buddhappavedito nāma. Tassa pana adhigamūpāyabhāvato",
  "atk-s0508a1:595_4": "desanādhammopi idha labbhateva. Padaṃ santanti nibbānaṃ sandhāya vadati. Evarūpo",
  "atk-s0508a1:595_5": "hi bhikkhu santaṃ padaṃ santaṃ koṭṭhāsaṃ sabbasaṅkhārānaṃ upasamabhāvato saṅkhārūpasamaṃ",
  "atk-s0508a1:595_6": "paramasukhatāya sukhaṃ nibbānaṃ adhigacchati vindatiyeva. Parisuddhasīlo hi bhikkhu",
  "atk-s0508a1:595_7": "vippaṭisārābhāvena pāmojjabahulo saddhamme yuttappayutto vimuttipariyosānā sabbasampattiyo",
  "atk-s0508a1:595_8": "pāpuṇāti. Yathāha – “avippaṭisāratthāni kho, ānanda, kusalāni sīlāni, avippaṭisāro",
  "atk-s0508a1:595_9": "pāmojjatthāyā”tiādi. Atha vā pāmojjabahuloti sammāsambuddho bhagavā, svākkhāto dhammo,",
  "atk-s0508a1:595_10": "suppaṭipanno saṅghoti ratanattayaṃ sandhāya pamodabahulo. Tattha pana so pamodabahulo",
  "atk-s0508a1:595_11": "kiṃ vā karotīti āha “dhamme buddhappavedite”tiādi. Saddhāsampannassa hi sappurisasaṃsevanasaddhammassavanayonisomanasikāradhammānudhammapaṭipattīnaṃ",
  "atk-s0508a1:595_12": "sukheneva sambhavato sampattiyo hatthagatā eva honti, yathāha – “saddhājāto upasaṅkamati,",
  "atk-s0508a1:595_13": "upasaṅkamanto payirupāsatī”tiādi.",
  "atk-s0508a1:596": "Cūḷavacchattheragāthāvaṇṇanā niṭṭhitā.",
  "atk-s0508a1:597": "2. Mahāvacchattheragāthāvaṇṇanā",
  "atk-s0508a1:598_0": "Paññābalīti āyasmato mahāvacchattherassa gāthā. Kā uppatti? Ayaṃ kira padumuttarassa",
  "atk-s0508a1:598_1": "bhagavato bhikkhusaṅghassa ca pānīyadānamadāsi. Puna sikhissa bhagavato kāle upāsako",
  "atk-s0508a1:598_2": "hutvā vivaṭṭūpanissayaṃ bahuṃ puññakammaṃ akāsi, so tehi puññakammehi tattha tattha",
  "atk-s0508a1:598_3": "sugatīsuyeva saṃsaranto imasmiṃ buddhuppāde magadharaṭṭhe nāḷakagāme samiddhissa",
  "atk-s0508a1:598_4": "nāma brāhmaṇassa putto hutvā nibbatti. Tassa mahāvacchoti nāmaṃ ahosi. So vayappatto",
  "atk-s0508a1:598_5": "āyasmato sāriputtassa bhagavato sāvakabhāvaṃ sutvā “sopi nāma mahāpañño. Yassa sāvakattaṃ",
  "atk-s0508a1:598_6": "upāgato, so eva maññe imasmiṃ loke aggapuggalo”ti bhagavati saddhaṃ uppādetvā satthu",
  "atk-s0508a1:598_7": "santike pabbajitvā kammaṭṭhānaṃ anuyuñjanto nacirasseva arahattaṃ pāpuṇi. Tena vuttaṃ apadāne –",
  "atk-s0508a1:599": "“Padumuttarabuddhassa, bhikkhusaṅghe anuttare;",
  "atk-s0508a1:600": "Pasannacitto sumano, pānīyaghaṭamapūrayiṃ.",
  "atk-s0508a1:601": "“Pabbatagge dumagge vā, ākāse vātha bhūmiyaṃ;",
  "atk-s0508a1:602": "Yadā pānīyamicchāmi, khippaṃ nibbattate mama.",
  "atk-s0508a1:603": "“Satasahassito kappe, yaṃ dānamadadiṃ tadā;",
  "atk-s0508a1:604": "Duggatiṃ nābhijānāmi, dakadānassidaṃ phalaṃ.",
  "atk-s0508a1:605": "“Kilesā jhāpitā mayhaṃ…pe… bhavā sabbe samūhatā;",
  "atk-s0508a1:606": "Chaḷabhiññā sacchikatā, kataṃ buddhassa sāsana”nti.",
  "atk-s0508a1:607": "Evaṃ pana arahattaṃ patvā vimuttisukhaṃ anubhavanto sāsanassa niyyānikabhāvavibhāvanena sabrahmacārīnaṃ ussāhajananatthaṃ “paññābalī”ti gāthaṃ abhāsi.",
  "atk-s0508a1:608_0": "12. Tattha paññābalīti pārihāriyapaññāya vipassanāpaññāya ca vasena abhiṇhaso sātisayena",
  "atk-s0508a1:608_1": "paññābalena samannāgato. Sīlavatūpapannoti ukkaṃsagatena catupārisuddhisīlena, dhutadhammasaṅkhātehi",
  "atk-s0508a1:608_2": "vatehi ca upapanno samannāgato. Samāhitoti upacārappanābhedena samādhinā samāhito.",
  "atk-s0508a1:608_3": "Jhānaratoti tato eva ārammaṇūpanijjhāne lakkhaṇūpanijjhāne ca rato satatābhiyutto.",
  "atk-s0508a1:608_4": "Sabbakālaṃ satiyā avippavāsavasena satimā. Yadatthiyanti atthato anapetaṃ atthiyaṃ,",
  "atk-s0508a1:608_5": "yena atthiyaṃ yadatthiyaṃ. Yathā paccaye paribhuñjantassa paribhuñjanaṃ atthiyaṃ",
  "atk-s0508a1:608_6": "hoti, tathā bhojanaṃ bhuñjamāno. Sāmiparibhogena hi taṃ atthiyaṃ hoti dāyajjaparibhogena",
  "atk-s0508a1:608_7": "vā, na aññathā bhojananti ca nidassanamattaṃ daṭṭhabbaṃ. Bhuñjiyati paribhuñjiyatīti",
  "atk-s0508a1:608_8": "vā bhojanaṃ, cattāro paccayā. “Yadatthika”nti vā pāṭho. Yadatthaṃ yassatthāya satthārā",
  "atk-s0508a1:608_9": "paccayā anuññātā, tadatthaṃ kāyassa ṭhitiādiatthaṃ, tañca anupādisesanibbānatthaṃ.",
  "atk-s0508a1:608_10": "Tasmā anupādāparinibbānatthaṃ bhojanapaccaye bhuñjamāno tato eva kaṅkhetha kālaṃ",
  "atk-s0508a1:608_11": "attano anupādāparinibbānakālaṃ āgameyya. Idha imasmiṃ sāsane vītarāgo. Bāhirakassa",
  "atk-s0508a1:608_12": "pana kāmesu vītarāgassa idaṃ natthīti adhippāyo.",
  "atk-s0508a1:609": "Mahāvacchattheragāthāvaṇṇanā niṭṭhitā.",
  "atk-s0508a1:610": "3. Vanavacchattheragāthāvaṇṇanā",
  "atk-s0508a1:611_0": "Nīlabbhavaṇṇāti āyasmato vanavacchattherassa gāthā. Kā uppatti? So kira atthadassino",
  "atk-s0508a1:611_1": "bhagavato kāle kacchapayoniyaṃ nibbatto vinatāya nāma nadiyā vasati. Tassa khuddakanāvappamāṇo",
  "atk-s0508a1:611_2": "attabhāvo ahosi. So kira ekadivasaṃ bhagavantaṃ nadiyā tīre ṭhitaṃ disvā, “pāraṃ",
  "atk-s0508a1:611_3": "gantukāmo maññe bhagavā”ti attano piṭṭhiyaṃ āropetvā netukāmo pādamūle nipajji. Bhagavā",
  "atk-s0508a1:611_4": "tassa ajjhāsayaṃ ñatvā taṃ anukampanto āruhi. So pītisomanassajāto sotaṃ chindanto",
  "atk-s0508a1:611_5": "jiyāya vegena khittasaro viya tāvadeva paratīraṃ pāpesi. Bhagavā tassa puññassa phalaṃ",
  "atk-s0508a1:611_6": "etarahi nibbattanakasampattiñca byākaritvā pakkāmi. So tena puññakammena devamanussesu",
  "atk-s0508a1:611_7": "saṃsaranto anekasatakkhattuṃ tāpasapabbajjaṃ pabbajitvā araññavāsīyeva ahosi. Puna",
  "atk-s0508a1:611_8": "kassapabuddhakāle kapotayoniyaṃ nibbattitvā araññe viharantaṃ mettāvihāriṃ ekaṃ bhikkhuṃ",
  "atk-s0508a1:611_9": "disvā cittaṃ pasādesi.",
  "atk-s0508a1:612_0": "Tato pana cuto bārāṇasiyaṃ kulagehe nibbattitvā vayappatto saṃvegajāto pabbajitvā",
  "atk-s0508a1:612_1": "vivaṭṭūpanissayaṃ bahuṃ puññakammaṃ upacini. Evaṃ tattha tattha devamanussesu saṃsaritvā",
  "atk-s0508a1:612_2": "imasmiṃ buddhuppāde kapilavatthunagare vacchagottassa nāma brāhmaṇassa gehe paṭisandhiṃ",
  "atk-s0508a1:612_3": "gaṇhi. Tassa mātā paripakkagabbhā araññaṃ dassanatthāya sañjātadohaḷā araññaṃ pavisitvā",
  "atk-s0508a1:612_4": "vicarati, tāvadevassā kammajavātā caliṃsu, tirokaraṇiṃ parikkhipitvā adaṃsu. Sā dhaññapuññalakkhaṇaṃ",
  "atk-s0508a1:612_5": "puttaṃ vijāyi. So bodhisattena saha paṃsukīḷikasahāyo ahosi. “Vaccho”tissa nāmañca",
  "atk-s0508a1:612_6": "ahosi. Vanābhiratiyā vasena vanavacchoti paññāyittha. Aparabhāge mahāsatte mahābhinikkhamanaṃ",
  "atk-s0508a1:612_7": "nikkhamitvā mahāpadhānaṃ padahante, “ahampi siddhatthakumārena saha araññe viharissāmī”ti",
  "atk-s0508a1:612_8": "nikkhamitvā tāpasapabbajjaṃ pabbajitvā himavante vasanto abhisambuddhabhāvaṃ sutvā",
  "atk-s0508a1:612_9": "bhagavato santikaṃ upagantvā pabbajitvā kammaṭṭhānaṃ gahetvā araññe vasamāno nacirasseva",
  "atk-s0508a1:612_10": "vipassanaṃ ussukkāpetvā arahattaṃ sacchākāsi. Tena vuttaṃ apadāne –",
  "atk-s0508a1:613": "“Atthadassī tu bhagavā, sayambhū lokanāyako;",
  "atk-s0508a1:614": "Vinatānadiyā tīraṃ, upagacchi tathāgato.",
  "atk-s0508a1:615": "“Udakā abhinikkhamma, kacchapo vārigocaro;",
  "atk-s0508a1:616": "Buddhaṃ tāretukāmohaṃ, upesiṃ lokanāyakaṃ.",
  "atk-s0508a1:617": "“Abhirūhatu maṃ buddho, atthadassī mahāmuni;",
  "atk-s0508a1:618": "Ahaṃ taṃ tārayissāmi, dukkhassantakaro tuvaṃ.",
  "atk-s0508a1:619": "“Mama saṅkappamaññāya, atthadassī mahāyaso;",
  "atk-s0508a1:620": "Abhirūhitvā me piṭṭhiṃ, aṭṭhāsi lokanāyako.",
  "atk-s0508a1:621": "“Yato sarāmi attānaṃ, yato pattosmi viññutaṃ;",
  "atk-s0508a1:622": "Sukhaṃ me tādisaṃ natthi, phuṭṭhe pādatale yathā.",
  "atk-s0508a1:623": "“Uttaritvāna sambuddho, atthadassī mahāyaso;",
  "atk-s0508a1:624": "Naditīramhi ṭhatvāna, imā gāthā abhāsatha.",
  "atk-s0508a1:625": "“Yāvatā vattate cittaṃ, gaṅgāsotaṃ tarāmahaṃ;",
  "atk-s0508a1:626": "Ayañca kacchapo rājā, tāresi mama paññavā.",
  "atk-s0508a1:627": "“Iminā buddhataraṇena, mettacittavatāya ca;",
  "atk-s0508a1:628": "Aṭṭhārase kappasate, devaloke ramissati.",
  "atk-s0508a1:629": "“Devalokā idhāgantvā, sukkamūlena codito;",
  "atk-s0508a1:630": "Ekāsane nisīditvā, kaṅkhāsotaṃ tarissati.",
  "atk-s0508a1:631": "“Yathāpi bhaddake khette, bījaṃ appampi ropitaṃ;",
  "atk-s0508a1:632": "Sammādhāre pavecchante, phalaṃ toseti kassakaṃ.",
  "atk-s0508a1:633": "“Tathevidaṃ buddhakhettaṃ, sammāsambuddhadesitaṃ;",
  "atk-s0508a1:634": "Sammādhāre pavecchante, phalaṃ maṃ tosayissati.",
  "atk-s0508a1:635": "“Padhānapahitattomhi, upasanto nirūpadhi;",
  "atk-s0508a1:636": "Sabbāsave pariññāya, viharāmi anāsavo.",
  "atk-s0508a1:637": "“Aṭṭhārase kappasate, yaṃ kammamakariṃ tadā;",
  "atk-s0508a1:638": "Duggatiṃ nābhijānāmi, taraṇāya idaṃ phalaṃ.",
  "atk-s0508a1:639": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:640_0": "Evaṃ pana arahattaṃ patvā bhagavati kapilavatthusmiṃ viharante tattha gantvā satthāraṃ",
  "atk-s0508a1:640_1": "vanditvā bhikkhūhi samāgato paṭisanthāravasena “kiṃ, āvuso, araññe phāsuvihāro laddho”ti",
  "atk-s0508a1:640_2": "puṭṭho “ramaṇīyā, āvuso, araññe pabbatā”ti attanā vuṭṭhapabbate vaṇṇento “nīlabbhavaṇṇā”ti gāthaṃ abhāsi.",
  "atk-s0508a1:641_0": "13. Tattha nīlabbhavaṇṇāti nīlavalāhakanibhā nīlavalāhakasaṇṭhānā ca. Rucirāti ruciyā",
  "atk-s0508a1:641_1": "sakiraṇā pabhassarā ca. Sītavārīti sītalasalilā. Sucindharāti sucisuddhabhūmibhāgatāya",
  "atk-s0508a1:641_2": "suddhacittānaṃ vā ariyānaṃ nivāsanaṭṭhānatāya sucindharā. Gāthāsukhatthañhi sānunāsikaṃ",
  "atk-s0508a1:641_3": "katvā niddeso. “Sītavārisucindharā”tipi pāṭho, sītasucivāridharā sītalavimalasalilāsayavantoti",
  "atk-s0508a1:641_4": "attho. Indagopakasañchannāti indagopakanāmakehi pavāḷavaṇṇehi rattakimīhi sañchāditā",
  "atk-s0508a1:641_5": "pāvussakālavasena evamāha. Keci pana “indagopakanāmāni rattatiṇānī”ti vadanti. Apare",
  "atk-s0508a1:641_6": "“kaṇikārarukkhā”ti. Selāti silāmayā pabbatā, na paṃsupabbatāti attho. Tenāha – “yathāpi",
  "atk-s0508a1:641_7": "pabbato selo”ti. Ramayanti manti maṃ ramāpenti, mayhaṃ vivekābhirattiṃ paribrūhenti.",
  "atk-s0508a1:641_8": "Evaṃ thero attano cirakālaparibhāvitaṃ araññābhiratiṃ pavedento tividhaṃ vivekābhiratimeva",
  "atk-s0508a1:641_9": "dīpeti. Tattha upadhivivekena aññābyākaraṇaṃ dīpitameva hotīti.",
  "atk-s0508a1:642": "Vanavacchattheragāthāvaṇṇanā niṭṭhitā.",
  "atk-s0508a1:643": "4. Sivakasāmaṇeragāthāvaṇṇanā",
  "atk-s0508a1:644_0": "Upajjhāyoti sivakassa sāmaṇerassa gāthā. Kā uppatti? So kira ito ekatiṃse kappe vessabhussa",
  "atk-s0508a1:644_1": "bhagavato kāle kulagehe nibbatto ekadivasaṃ kenacideva karaṇīyena araññaṃ paviṭṭho",
  "atk-s0508a1:644_2": "tattha pabbatantare nisinnaṃ vessabhuṃ bhagavantaṃ disvā pasannacitto upasaṅkamitvā",
  "atk-s0508a1:644_3": "vanditvā añjaliṃ paggayha aṭṭhāsi. Puna tattha manoharāni kāsumārikaphalāni disvā",
  "atk-s0508a1:644_4": "tāni gahetvā bhagavato upanesi, paṭiggahesi bhagavā anukampaṃ upādāya. So tena puññakammena",
  "atk-s0508a1:644_5": "devamanussesu saṃsaranto kassapassa bhagavato sāsane mātule pabbajante tena saddhiṃ",
  "atk-s0508a1:644_6": "pabbajitvā bahuṃ vivaṭṭūpanissayaṃ kusalaṃ upacinitvā imasmiṃ buddhuppāde vanavacchattherassa",
  "atk-s0508a1:644_7": "bhāgineyyo hutvā nibbatto, sivakotissa nāmaṃ ahosi. Tassa mātā attano jeṭṭhabhātike",
  "atk-s0508a1:644_8": "vanavacche sāsane pabbajitvā pabbajitakiccaṃ matthakaṃ pāpetvā araññe viharante taṃ",
  "atk-s0508a1:644_9": "pavattiṃ sutvā puttaṃ āha – “tāta sivaka, therassa santike pabbajitvā theraṃ upaṭṭhaha,",
  "atk-s0508a1:644_10": "mahallako dāni thero”ti. So mātu ekavacaneneva ca pubbe katādhikāratāya ca mātulattherassa",
  "atk-s0508a1:644_11": "santikaṃ gantvā pabbajitvā taṃ upaṭṭhahanto araññe vasati.",
  "atk-s0508a1:645_0": "Tassa ekadivasaṃ kenacideva karaṇīyena gāmantaṃ gatassa kharo ābādho uppajji. Manussesu",
  "atk-s0508a1:645_1": "bhesajjaṃ karontesupi na paṭippassambhi. Tasmiṃ cirāyante thero “sāmaṇero cirāyati,",
  "atk-s0508a1:645_2": "kiṃ nu kho kāraṇa”nti tattha gantvā taṃ gilānaṃ disvā tassa taṃ taṃ kattabbayuttakaṃ",
  "atk-s0508a1:645_3": "karonto divasabhāgaṃ vītināmetvā rattibhāge balavapaccūsavelāyaṃ āha – “sivaka, na",
  "atk-s0508a1:645_4": "mayā pabbajitakālato paṭṭhāya gāme vasitapubbaṃ, ito araññameva gacchāmā”ti. Taṃ",
  "atk-s0508a1:645_5": "sutvā sivako “yadipi me, bhante, idāni kāyo gāmante ṭhito, cittaṃ pana araññe, tasmā",
  "atk-s0508a1:645_6": "sayānopi araññameva gamissāmī”ti, taṃ sutvā thero taṃ bāhāyaṃ gahetvā araññameva",
  "atk-s0508a1:645_7": "netvā ovādaṃ adāsi. So therassa ovāde ṭhatvā vipassitvā arahattaṃ pāpuṇi. Tena vuttaṃ apadāne –",
  "atk-s0508a1:646": "“Kaṇikāraṃva jotantaṃ, nisinnaṃ pabbatantare;",
  "atk-s0508a1:647": "Addasaṃ virajaṃ buddhaṃ, lokajeṭṭhaṃ narāsabhaṃ.",
  "atk-s0508a1:648": "“Pasannacitto sumano, kire katvāna añjaliṃ;",
  "atk-s0508a1:649": "Kāsumārikamādāya, buddhaseṭṭhassadāsahaṃ.",
  "atk-s0508a1:650": "“Ekatiṃse ito kappe, yaṃ phalaṃ adadiṃ tadā;",
  "atk-s0508a1:651": "Duggatiṃ nābhijānāmi, phaladānassidaṃ phalaṃ.",
  "atk-s0508a1:652": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:653": "So arahattaṃ patvā upajjhāyena attanā ca vuttamatthaṃ saṃsanditvā attano vivekābhiratikataṃ katakiccatañca pavedento “upajjhāyo maṃ avacā”ti gāthaṃ abhāsi.",
  "atk-s0508a1:654_0": "14. Tattha upajjhāyoti vajjāvajjaṃ upanijjhāyati hitesitaṃ paccupaṭṭhapetvā ñāṇacakkhunā",
  "atk-s0508a1:654_1": "pekkhatīti upajjhāyo. Manti attānaṃ vadati. Avacāti abhāsi. Ito gacchāma sīvakāti",
  "atk-s0508a1:654_2": "vuttākāradassanaṃ, sivaka, ito gāmantato araññaṭṭhānameva ehi gacchāma, tadeva amhākaṃ",
  "atk-s0508a1:654_3": "vasanayogganti adhippāyo. Evaṃ pana upajjhāyena vutto sivako bhadro assājānīyo viya",
  "atk-s0508a1:654_4": "kasābhihato sañjātasaṃvego hutvā araññameva gantukāmataṃ pavedento –",
  "atk-s0508a1:655": "“Gāme me vasati kāyo, araññaṃ me gataṃ mano;",
  "atk-s0508a1:656": "Semānakopi gacchāmi, natthi saṅgo vijānata”nti. –āha;",
  "atk-s0508a1:657_0": "Tassattho – yasmā idāni yadipi me idaṃ sarīraṃ gāmante ṭhitaṃ, ajjhāsayo pana araññameva",
  "atk-s0508a1:657_1": "gato, tasmā semānakopi gacchāmi gelaññena ṭhānanisajjāgamanesu asamatthatāya sayānopi",
  "atk-s0508a1:657_2": "iminā sayitākārena sarīsapo viya sarīsapanto, etha, bhante, araññameva gacchāma,",
  "atk-s0508a1:657_3": "kasmā? Natthi saṅgo vijānatanti, yasmā dhammasabhāvā kāmesu saṃsāre ca ādīnavaṃ,",
  "atk-s0508a1:657_4": "nekkhamme nibbāne ca ānisaṃsaṃ yāthāvato jānantassa na katthaci saṅgo, tasmā ekapadeneva",
  "atk-s0508a1:657_5": "upajjhāyassa āṇā anuṭhitāti, tadapadesena aññaṃ byākāsi.",
  "atk-s0508a1:658": "Sivakasāmaṇeragāthāvaṇṇanā niṭṭhitā.",
  "atk-s0508a1:659": "5. Kuṇḍadhānattheragāthāvaṇṇanā",
  "atk-s0508a1:660_0": "Pañca chinde pañca jaheti āyasmato kuṇḍadhānattherassa gāthā. Kā uppatti? So kira",
  "atk-s0508a1:660_1": "padumuttarassa bhagavato kāle haṃsavatīnagare kulagehe uppanno vayappatto heṭṭhā",
  "atk-s0508a1:660_2": "vuttanayeneva bhagavantaṃ upasaṅkamitvā dhammaṃ suṇanto satthārā ekaṃ bhikkhuṃ paṭhamaṃ",
  "atk-s0508a1:660_3": "salākaṃ gaṇhantānaṃ aggaṭṭhāne ṭhapiyamānaṃ disvā taṃ ṭhānantaraṃ patthetvā tadanurūpaṃ",
  "atk-s0508a1:660_4": "puññaṃ karonto vicari. So ekadivasaṃ padumuttarassa bhagavato nirodhasamāpattito",
  "atk-s0508a1:660_5": "vuṭṭhāya nisinnassa manosilācuṇṇapiñjaraṃ mahantaṃ kadaliphalakaṇṇikaṃ upanesi, taṃ",
  "atk-s0508a1:660_6": "bhagavā paṭiggahetvā paribhuñji. So tena puññakammena ekādasakkhattuṃ devesu devarajjaṃ",
  "atk-s0508a1:660_7": "kāresi. Catuvīsativāre rājā ahosi cakkavattī. Evaṃ so punappunaṃ puññāni katvā aparāparaṃ",
  "atk-s0508a1:660_8": "devamanussesu saṃsaranto kassapabuddhakāle bhummadevatā hutvā nibbatti. Dīghāyukabuddhānañca",
  "atk-s0508a1:660_9": "nāma na anvaddhamāsiko uposatho hoti. Tathā hi vipassissa bhagavato chabbassantare",
  "atk-s0508a1:660_10": "chabbassantare uposatho ahosi. Kassapadasabalo pana chaṭṭhe chaṭṭhe māse pātimokkhaṃ",
  "atk-s0508a1:660_11": "osāresi. Tassa pātimokkhassa osāraṇakāle disāvāsikā dve sahāyakā bhikkhū “uposathaṃ",
  "atk-s0508a1:660_12": "karissāmā”ti gacchanti.",
  "atk-s0508a1:661_0": "Ayaṃ bhummadevatā cintesi – “imesaṃ dvinnaṃ bhikkhūnaṃ metti ativiya daḷhā, kiṃ nu",
  "atk-s0508a1:661_1": "kho, bhedake sati bhijjeyya, na bhijjeyyā”ti, sā tesaṃ okāsaṃ olokayamānā tesaṃ avidūreneva",
  "atk-s0508a1:661_2": "gacchati. Atheko thero ekassa hatthe pattacīvaraṃ datvā sarīravaḷañjanatthaṃ udakaphāsukaṭṭhānaṃ",
  "atk-s0508a1:661_3": "gantvā dhotahatthapādo hutvā gumbasamīpato nikkhamati bhummadevatā tassa therassa",
  "atk-s0508a1:661_4": "pacchato uttamarūpā itthī hutvā kese vidhunitvā saṃvidhāya sambandhantī viya piṭṭhiyaṃ",
  "atk-s0508a1:661_5": "paṃsuṃ puñchamānā viya sāṭakaṃ saṃvidhāya nivāsayamānā viya ca hutvā therassa padānupadikā",
  "atk-s0508a1:661_6": "hutvā gumbato nikkhantā. Ekamante ṭhito sahāyakatthero taṃ kāraṇaṃ disvāva domanassajāto",
  "atk-s0508a1:661_7": "“naṭṭho dāni me iminā bhikkhunā saddhiṃ dīgharattānugato sineho, sacāhaṃ evaṃvidhabhāvaṃ",
  "atk-s0508a1:661_8": "jāneyyaṃ, ettakaṃ addhānaṃ iminā saddhiṃ vissāsaṃ na kareyya”nti cintetvā āgacchantassevassa,",
  "atk-s0508a1:661_9": "“handāvuso, tuyhaṃ pattacīvaraṃ, tādisena pāpena saddhiṃ ekamaggaṃ nāgacchāmī”ti",
  "atk-s0508a1:661_10": "āha. Taṃ kathaṃ sutvā tassa lajjibhikkhuno hadayaṃ tikhiṇasattiṃ gahetvā viddhaṃ",
  "atk-s0508a1:661_11": "viya ahosi. Tato naṃ āha – “āvuso, kiṃ nāmetaṃ vadasi, ahaṃ ettakaṃ kālaṃ dukkaṭamattampi",
  "atk-s0508a1:661_12": "āpattiṃ na jānāmi. Tvaṃ pana maṃ ajja ‘pāpo’ti vadasi, kiṃ te diṭṭha”nti. “Kiṃ aññena",
  "atk-s0508a1:661_13": "diṭṭhena, kiṃ tvaṃ evaṃvidhena alaṅkatapaṭiyattena mātugāmena saddhiṃ ekaṭṭhāne hutvā",
  "atk-s0508a1:661_14": "nikkhanto”ti. “Natthetaṃ, āvuso, mayhaṃ, nāhaṃ evarūpaṃ mātugāmaṃ passāmī”ti. Tassa",
  "atk-s0508a1:661_15": "yāvatatiyaṃ kathentassāpi itaro thero kathaṃ asaddahitvā attanā diṭṭhakāraṇaṃyeva",
  "atk-s0508a1:661_16": "bhūtattaṃ katvā gaṇhanto tena saddhiṃ ekamaggena agantvā aññena maggena satthu santikaṃ",
  "atk-s0508a1:661_17": "gato. Itaropi bhikkhu aññena maggena satthu santikaṃyeva gato.",
  "atk-s0508a1:662_0": "Tato bhikkhusaṅghassa uposathāgāraṃ pavisanavelāya so bhikkhu taṃ bhikkhuṃ uposathagge",
  "atk-s0508a1:662_1": "sañjānitvā, “imasmiṃ uposathagge evarūpo nāma pāpabhikkhu atthi, nāhaṃ tena saddhiṃ",
  "atk-s0508a1:662_2": "uposathaṃ karissāmī”ti nikkhamitvā bahi aṭṭhāsi. Atha bhummadevatā “bhāriyaṃ mayā",
  "atk-s0508a1:662_3": "kammaṃ kata”nti mahallakaupāsakavaṇṇena tassa santikaṃ gantvā “kasmā, bhante, ayyo",
  "atk-s0508a1:662_4": "imasmiṃ ṭhāne ṭhito”ti āha. “Upāsaka, imaṃ uposathaggaṃ eko pāpabhikkhu paviṭṭho,",
  "atk-s0508a1:662_5": "‘nāhaṃ tena saddhiṃ uposathaṃ karomī’ti bahi ṭhitomhī”ti. “Bhante, mā evaṃ gaṇhatha,",
  "atk-s0508a1:662_6": "parisuddhasīlo esa bhikkhu. Tumhehi diṭṭhamātugāmo nāma ahaṃ, mayā tumhākaṃ vīmaṃsanatthāya",
  "atk-s0508a1:662_7": "‘daḷhā nu kho imesaṃ therānaṃ metti, no daḷhā’ti bhijjanābhijjanabhāvaṃ olokentena",
  "atk-s0508a1:662_8": "taṃ kammaṃ kata”nti. “Ko pana, tvaṃ sappurisā”ti? “Ahaṃ ekā bhummadevatā, bhante”ti",
  "atk-s0508a1:662_9": "devaputto kathento dibbānubhāvena ṭhatvā therassa pādesu nipatitvā “mayhaṃ, bhante,",
  "atk-s0508a1:662_10": "khamatha, etaṃ dosaṃ thero na jānāti, uposathaṃ karothā”ti theraṃ yācitvā uposathaggaṃ",
  "atk-s0508a1:662_11": "pavesesi. So thero uposathaṃ tāva ekaṭṭhāne akāsi, mittasanthavavasena pana puna",
  "atk-s0508a1:662_12": "tena saddhiṃ na ekaṭṭhāne ahosīti. Imassa therassa kammaṃ na kathīyati, cuditakatthero",
  "atk-s0508a1:662_13": "pana aparāparaṃ vipassanāya kammaṃ karonto arahattaṃ pāpuṇi.",
  "atk-s0508a1:663_0": "Bhummadevatā tassa kammassa nissandena ekaṃ buddhantaraṃ apāyabhayato na muccittha.",
  "atk-s0508a1:663_1": "Sace pana kismiñci kāle manussattaṃ āgacchati, aññena yena kenaci kato doso tasseva",
  "atk-s0508a1:663_2": "upari patati. So amhākaṃ bhagavato kāle sāvatthiyaṃ brāhmaṇakule nibbatti. “Dhānamāṇavo”tissa",
  "atk-s0508a1:663_3": "nāmaṃ akaṃsu. So vayappatto tayo vede uggaṇhitvā mahallakakāle satthu dhammadesanaṃ",
  "atk-s0508a1:663_4": "sutvā paṭiladdhasaddho pabbaji, tassa upasampannadivasato paṭṭhāya ekā alaṅkatapaṭiyattā",
  "atk-s0508a1:663_5": "itthī tasmiṃ gāmaṃ pavisante saddhiṃyeva gāmaṃ pavisati, nikkhamante nikkhamati.",
  "atk-s0508a1:663_6": "Vihāraṃ pavisantepi saddhiṃ pavisati, tiṭṭhantepi tiṭṭhatīti evaṃ niccānubandhā paññāyati.",
  "atk-s0508a1:663_7": "Thero taṃ na passati. Tassa puna purimakammanissandena sā aññesaṃ upaṭṭhāti. Gāme",
  "atk-s0508a1:663_8": "yāguṃ bhikkhañca dadamānā itthiyo “bhante, ayaṃ eko yāguuḷuṅko tumhākaṃ, eko imissā",
  "atk-s0508a1:663_9": "amhākaṃ sahāyikāyā”ti parihāsaṃ karonti. Therassa mahatī vihesā hoti. Vihāragatampi",
  "atk-s0508a1:663_10": "naṃ sāmaṇerā ceva daharā bhikkhū ca parivāretvā “dhāno koṇḍo jāto”ti parihāsaṃ karonti.",
  "atk-s0508a1:663_11": "Athassa teneva kāraṇena kuṇḍadhānattheroti nāmaṃ jātaṃ. So uṭṭhāya samuṭṭhāya tehi",
  "atk-s0508a1:663_12": "kariyamānaṃ keḷiṃ sahituṃ asakkonto ummādaṃ gahetvā “tumhe koṇḍā, tumhākaṃ upajjhāyo",
  "atk-s0508a1:663_13": "koṇḍo, ācariyo koṇḍo”ti vadati. Atha naṃ satthu ārocesuṃ “kuṇḍadhāno, bhante, daharasāmaṇerehi",
  "atk-s0508a1:663_14": "saddhiṃ evaṃ pharusavācaṃ vadatī”ti. Satthā taṃ pakkosāpetvā “saccaṃ kira tvaṃ, dhāna,",
  "atk-s0508a1:663_15": "sāmaṇerehi saddhiṃ pharusavācaṃ vadasī”ti vatvā tena “saccaṃ bhagavā”ti vutte “kasmā",
  "atk-s0508a1:663_16": "evaṃ vadesī”ti āha. “Bhante, nibaddhaṃ vihesaṃ asahanto evaṃ kathemī”ti. “Tvaṃ pubbe",
  "atk-s0508a1:663_17": "katakammaṃ yāvajjadivasā jīrāpetuṃ na sakkosi, puna evarūpaṃ pharusaṃ māvadī bhikkhū”ti vatvā āha –",
  "atk-s0508a1:664": "“Māvoca pharusaṃ kañci, vuttā paṭivadeyyu taṃ;",
  "atk-s0508a1:665": "Dukkhā hi sārambhakathā, paṭidaṇḍā phuseyyu taṃ.",
  "atk-s0508a1:666": "“Sace neresi attānaṃ, kaṃso upahato yathā;",
  "atk-s0508a1:667": "Esa pattosi nibbānaṃ, sārambho te na vijjatī”ti. ;",
  "atk-s0508a1:668_0": "Imañca pana tassa therassa mātugāmena saddhiṃ vicaraṇabhāvaṃ kosalaraññopi kathayiṃsu.",
  "atk-s0508a1:668_1": "Rājā “gacchatha, bhaṇe, vīmaṃsathā”ti pesetvā sayampi mandeneva parivārena therassa",
  "atk-s0508a1:668_2": "vasanaṭṭhānaṃ gantvā ekamante olokento aṭṭhāsi. Tasmiṃ khaṇe thero sūcikammaṃ karonto",
  "atk-s0508a1:668_3": "nisinno hoti, sāpi itthī avidūre ṭhāne ṭhitā viya paññāyati. Rājā disvā “atthidaṃ",
  "atk-s0508a1:668_4": "kāraṇa”nti tassā ṭhitaṭṭhānaṃ agamāsi. Sā tasmiṃ āgacchante therassa vasanapaṇṇasālaṃ",
  "atk-s0508a1:668_5": "paviṭṭhā viya ahosi. Rājāpi tāya saddhiṃ tameva paṇṇasālaṃ pavisitvā sabbattha olokento",
  "atk-s0508a1:668_6": "adisvā “nāyaṃ mātugāmo, therassa eko kammavipāko”ti saññaṃ katvā paṭhamaṃ therassa",
  "atk-s0508a1:668_7": "samīpena gacchantopi theraṃ avanditvā tassa kāraṇassa abhūtabhāvaṃ ñatvā āgamma theraṃ",
  "atk-s0508a1:668_8": "vanditvā ekamantaṃ nisinno “kacci, bhante, piṇḍakena na kilamathā”ti pucchi. Thero",
  "atk-s0508a1:668_9": "“vaṭṭati, mahārājā”ti āha. “Jānāmahaṃ, bhante, ayyassa kathaṃ, evarūpena parikkilesena",
  "atk-s0508a1:668_10": "saddhiṃ carantānaṃ tumhākaṃ ke nāma pasīdissanti, ito paṭṭhāya vo katthaci gamanakiccaṃ",
  "atk-s0508a1:668_11": "natthi, ahaṃ catūhi paccayehi tumhe upaṭṭhahissāmi, tumhe yoniso manasikāre mā pamajjitthā”ti",
  "atk-s0508a1:668_12": "nibaddhabhikkhaṃ paṭṭhapesi. Thero rājānaṃ upatthambhakaṃ labhitvā bhojanasappāyena",
  "atk-s0508a1:668_13": "ekaggacitto hutvā vipassanaṃ vaḍḍhetvā arahattaṃ pāpuṇi. Tato paṭṭhāya sā itthī antaradhāyi.",
  "atk-s0508a1:669_0": "Tadā mahāsubhaddā ugganagare micchādiṭṭhikakule vasamānā “satthā maṃ anukampatū”ti",
  "atk-s0508a1:669_1": "uposathaṃ adhiṭṭhāya nirāmagandhā hutvā uparipāsādatale ṭhitā “imāni pupphāni antare",
  "atk-s0508a1:669_2": "aṭṭhatvā dasabalassa matthake vitānaṃ hutvā tiṭṭhantu, dasabalo imāya saññāya sve",
  "atk-s0508a1:669_3": "pañcahi bhikkhusatehi saddhiṃ mayhaṃ bhikkhaṃ gaṇhatū”ti saccakiriyaṃ katvā aṭṭha",
  "atk-s0508a1:669_4": "sumanapupphamuṭṭhiyo vissajjesi. Pupphāni gantvā dhammadesanāvelāya satthu matthake",
  "atk-s0508a1:669_5": "vitānaṃ hutvā aṭṭhaṃsu. Satthā taṃ sumanapupphavitānaṃ disvā citteneva subhaddāya",
  "atk-s0508a1:669_6": "bhikkhaṃ adhivāsetvā punadivase aruṇe uṭṭhite ānandattheraṃ āha – “ānanda, mayaṃ",
  "atk-s0508a1:669_7": "ajja dūraṃ bhikkhācāraṃ gamissāma, puthujjanānaṃ adatvā ariyānaṃyeva salākaṃ dehī”ti.",
  "atk-s0508a1:669_8": "Thero bhikkhūnaṃ ārocesi – “āvuso, satthā ajja dūraṃ bhikkhācāraṃ gamissati, puthujjanā",
  "atk-s0508a1:669_9": "mā gaṇhantu, ariyāva salākaṃ gaṇhantū”ti. Kuṇḍadhānatthero “āhara, āvuso salāka”nti",
  "atk-s0508a1:669_10": "paṭhamaṃyeva hatthaṃ pasāresi. Ānando “satthā tādisānaṃ bhikkhūnaṃ salākaṃ na dāpeti,",
  "atk-s0508a1:669_11": "ariyānaṃyeva dāpetī”ti vitakkaṃ uppādetvā gantvā satthu ārocesi. Satthā “āharāpentassa",
  "atk-s0508a1:669_12": "salākaṃ dehī”ti āha. Thero cintesi – “sace kuṇḍadhānassa salākā dātuṃ na yuttā, atha",
  "atk-s0508a1:669_13": "satthā paṭibāheyya, bhavissati ettha kāraṇa”nti “kuṇḍadhānassa salākaṃ dassāmī”ti",
  "atk-s0508a1:669_14": "gamanaṃ abhinīhari. Kuṇḍadhāno tassa pure āgamanā eva abhiññāpādakaṃ catutthajjhānaṃ",
  "atk-s0508a1:669_15": "samāpajjitvā iddhiyā ākāse ṭhatvā “āharāvuso, ānanda, satthā maṃ jānāti, mādisaṃ",
  "atk-s0508a1:669_16": "bhikkhuṃ paṭhamaṃ salākaṃ gaṇhantaṃ na satthā nivāretī”ti hatthaṃ pasāretvā salākaṃ",
  "atk-s0508a1:669_17": "gaṇhi. Satthā taṃ aṭṭhuppattiṃ katvā theraṃ imasmiṃ sāsane paṭhamaṃ salākaṃ gaṇhantānaṃ",
  "atk-s0508a1:669_18": "aggaṭṭhāne ṭhapesi. Yasmā ayaṃ thero rājānaṃ upatthambhakaṃ labhitvā sappāyāhāralābhena",
  "atk-s0508a1:669_19": "samāhitacitto vipassanāya kammaṃ karonto upanissayasampannatāya chaḷabhiñño ahosi.",
  "atk-s0508a1:669_20": "Tena vuttaṃ apadāne –",
  "atk-s0508a1:670": "“Sattāhaṃ paṭisallīnaṃ, sayambhuṃ aggapuggalaṃ;",
  "atk-s0508a1:671": "Pasannacitto sumano, buddhaseṭṭhaṃ upaṭṭhahiṃ.",
  "atk-s0508a1:672": "“Vuṭṭhitaṃ kālamaññāya, padumuttaraṃ mahāmuniṃ;",
  "atk-s0508a1:673": "Mahantiṃ kadalīkaṇṇiṃ, gahetvā upagacchahaṃ.",
  "atk-s0508a1:674": "“Paṭiggahetvā bhagavā, sabbaññū lokanāyako;",
  "atk-s0508a1:675": "Mama cittaṃ pasādento, paribhuñji mahāmuni.",
  "atk-s0508a1:676": "“Paribhuñjitvā sambuddho, satthavāho anuttaro;",
  "atk-s0508a1:677": "Sakāsane nisīditvā, imā gāthā abhāsatha.",
  "atk-s0508a1:678": "“Ye ca santi samitāro, yakkhā imamhi pabbate;",
  "atk-s0508a1:679": "Araññe bhūtabhabyāni, suṇantu vacanaṃ mama.",
  "atk-s0508a1:680": "“Yo so buddhaṃ upaṭṭhāsi, migarājaṃva kesariṃ;",
  "atk-s0508a1:681": "Tamahaṃ kittayissāmi, suṇātha mama bhāsato.",
  "atk-s0508a1:682": "“Ekādasañcakkhattuṃ so, devarājā bhavissati;",
  "atk-s0508a1:683": "Catuvīsatikkhattuñca, cakkavattī bhavissati.",
  "atk-s0508a1:684": "“Kappasatasahassamhi, okkākakulasambhavo;",
  "atk-s0508a1:685": "Gotamo nāma gottena, satthā loke bhavissati.",
  "atk-s0508a1:686": "“Akkositvāna samaṇe, sīlavante anāsave;",
  "atk-s0508a1:687": "Pāpakammavipākena, nāmadheyyaṃ labhissati.",
  "atk-s0508a1:688": "“Tassa dhamme sudāyādo, oraso dhammanimmito;",
  "atk-s0508a1:689": "Kuṇḍadhānoti nāmena, sāvako so bhavissati.",
  "atk-s0508a1:690": "“Pavivekamanuyutto, jhāyī jhānarato ahaṃ;",
  "atk-s0508a1:691": "Tosayitvāna satthāraṃ, viharāmi anāsavo.",
  "atk-s0508a1:692": "“Sāvakehi parivuto, bhikkhusaṅghapurakkhato;",
  "atk-s0508a1:693": "Bhikkhusaṅghe nisīditvā, salākaṃ gāhayī jino.",
  "atk-s0508a1:694": "“Ekaṃsaṃ cīvaraṃ katvā, vanditvā lokanāyakaṃ;",
  "atk-s0508a1:695": "Vadataṃ varassa purato, paṭhamaṃ aggahesahaṃ.",
  "atk-s0508a1:696": "“Tena kammena bhagavā, dasasahassikampako;",
  "atk-s0508a1:697": "Bhikkhusaṅghe nisīditvā, aggaṭṭhāne ṭhapesi maṃ.",
  "atk-s0508a1:698": "“Vīriyaṃ me dhuradhorayhaṃ, yogakkhemādhivāhanaṃ;",
  "atk-s0508a1:699": "Dhāremi antimaṃ dehaṃ, sammāsambuddhasāsane.",
  "atk-s0508a1:700": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:701_0": "Evaṃbhūtassapi imassa therassa guṇe ajānantā ye puthujjanā bhikkhū tadā paṭhamaṃ",
  "atk-s0508a1:701_1": "salākaggahaṇe “kiṃ nu kho eta”nti samacintesuṃ. Tesaṃ vimatividhamanatthaṃ thero",
  "atk-s0508a1:701_2": "ākāsaṃ abbhuggantvā iddhipāṭihāriyaṃ dassetvā aññāpadesena aññaṃ byākaronto “pañca",
  "atk-s0508a1:701_3": "chinde”ti gāthaṃ abhāsi.",
  "atk-s0508a1:702_0": "15. Tattha pañca chindeti apāyūpapattinibbattanakāni pañcorambhāgiyāni saṃyojanāni",
  "atk-s0508a1:702_1": "pāde bandhanarajjukaṃ viya puriso satthena heṭṭhimamaggattayena chindeyya pajaheyya.",
  "atk-s0508a1:702_2": "Pañca jaheti uparidevalokūpapattihetubhūtāni pañcuddhambhāgiyasaṃyojanāni puriso",
  "atk-s0508a1:702_3": "gīvāya bandhanarajjukaṃ viya arahattamaggena jaheyya, chindeyya vāti attho. Pañca",
  "atk-s0508a1:702_4": "cuttari bhāvayeti tesaṃyeva uddhambhāgiyasaṃyojanānaṃ pahānāya saddhādīni pañcindriyāni",
  "atk-s0508a1:702_5": "uttari anāgāmimaggādhigamato upari bhāveyya aggamaggādhigamavasena vaḍḍheyya. Pañcasaṅgātigoti",
  "atk-s0508a1:702_6": "evaṃbhūto pana pañcannaṃ rāgadosamohamānadiṭṭhisaṅgānaṃ atikkamanena pahānena pañcasaṅgātigo",
  "atk-s0508a1:702_7": "hutvā. Bhikkhu oghatiṇṇoti vuccatīti sabbathā bhinnakilesatāya bhikkhūti, kāmabhavadiṭṭhiavijjoghe",
  "atk-s0508a1:702_8": "taritvā tesaṃ pārabhūte nibbāne ṭhitoti ca vuccatīti attho.",
  "atk-s0508a1:703": "Kuṇḍadhānattheragāthāvaṇṇanā niṭṭhitā.",
  "atk-s0508a1:704": "6. Belaṭṭhasīsattheragāthāvaṇṇanā",
  "atk-s0508a1:705_0": "Yathāpi bhaddo ājaññoti āyasmato belaṭṭhasīsattherassa gāthā. Kā uppatti? So kira",
  "atk-s0508a1:705_1": "padumuttarassa bhagavato kāle kulagehe nibbatto bhagavantaṃ upasaṅkamitvā dhammaṃ",
  "atk-s0508a1:705_2": "sutvā paṭiladdhasaddho pabbajitvā samaṇadhammaṃ karonto upanissayasampattiyā abhāvena",
  "atk-s0508a1:705_3": "visesaṃ nibbattetuṃ nāsakkhi. Vivaṭṭūpanissayaṃ pana bahuṃ kusalaṃ upacinitvā devamanussesu",
  "atk-s0508a1:705_4": "saṃsaranto ito ekatiṃse kappe vessabhuṃ bhagavantaṃ passitvā pasannacitto mātuluṅgaphalaṃ",
  "atk-s0508a1:705_5": "adāsi. So tena puññakammena devesu nibbattitvā aparāparaṃ puññāni katvā sugatito",
  "atk-s0508a1:705_6": "sugatiṃ upagacchanto imasmiṃ buddhuppāde sāvatthiyaṃ brāhmaṇakule nibbatto bhagavato",
  "atk-s0508a1:705_7": "abhisambodhiyā puretarameva uruvelakassapassa santike tāpasapabbajjaṃ pabbajitvā",
  "atk-s0508a1:705_8": "aggiṃ paricaranto uruvelakassapadamane ādittapariyāyadesanāya purāṇajaṭilasahassena",
  "atk-s0508a1:705_9": "saddhiṃ arahattaṃ pāpuṇi. Tena vuttaṃ apadāne –",
  "atk-s0508a1:706": "“Kaṇikāraṃva jotantaṃ, puṇṇamāyeva candimaṃ;",
  "atk-s0508a1:707": "Jalantaṃ dīparukkhaṃva, addasaṃ lokanāyakaṃ.",
  "atk-s0508a1:708": "“Mātuluṅgaphalaṃ gayha, adāsiṃ satthuno ahaṃ;",
  "atk-s0508a1:709": "Dakkhiṇeyyassa vīrassa, pasanno sehi pāṇibhi.",
  "atk-s0508a1:710": "“Ekatiṃse ito kappe, yaṃ phalaṃ adadiṃ tadā;",
  "atk-s0508a1:711": "Duggatiṃ nābhijānāmi, phaladānassidaṃ phalaṃ.",
  "atk-s0508a1:712": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:713_0": "Evaṃ adhigatārahatto āyasmato dhammabhaṇḍāgārikassa upajjhāyo ayaṃ thero ekadivasaṃ",
  "atk-s0508a1:713_1": "phalasamāpattito uṭṭhāya taṃ santaṃ paṇītaṃ nirāmisaṃ sukhaṃ attano pubbayogañca",
  "atk-s0508a1:713_2": "paccavekkhitvā pītivegavasena “yathāpi bhaddo ājañño”ti gāthaṃ abhāsi.",
  "atk-s0508a1:714_0": "16. Tattha yathāpīti opammapaṭipādanatthe nipāto. Bhaddoti sundaro thāmabalasamatthajavaparakkamādisampanno.",
  "atk-s0508a1:714_1": "Ājaññoti ājānīyo jātimā kāraṇākāraṇānaṃ ājānanako. So tividho usabhājañño assājañño",
  "atk-s0508a1:714_2": "hatthājaññoti. Tesu usabhājañño idhādhippeto. So ca kho chekakasanakicce niyutto,",
  "atk-s0508a1:714_3": "tenāha “naṅgalāvattanī”ti. Naṅgalassa phālassa āvattanako, naṅgalaṃ ito cito ca āvattetvā",
  "atk-s0508a1:714_4": "khette kasanakoti attho. Naṅgalaṃ vā āvattayati etthāti naṅgalāvattaṃ, khette naṅgalapatho,",
  "atk-s0508a1:714_5": "tasmiṃ naṅgalāvattani. Gāthāsukhatthañhettha “vattanī”ti dīghaṃ katvā vuttaṃ. Sikhīti",
  "atk-s0508a1:714_6": "matthake avaṭṭhānato sikhāsadisatāya sikhā, siṅgaṃ. Tadassa atthīti sikhī. Apare",
  "atk-s0508a1:714_7": "pana “kakudhaṃ idha ‘sikhā’ti adhippeta”nti vadanti, ubhayathāpi padhānaṅgakittanametaṃ",
  "atk-s0508a1:714_8": "“sikhī”ti. Appakasirenāti appakilamathena. Rattindivāti rattiyo divā ca, evaṃ mamaṃ",
  "atk-s0508a1:714_9": "appakasirena gacchantīti yojanā. Idaṃ vuttaṃ hoti – yathā “bhaddo usabhājānīyo kasane",
  "atk-s0508a1:714_10": "niyutto ghanatiṇamūlādikepi naṅgalapathe taṃ agaṇento appakasirena ito cito ca parivattento",
  "atk-s0508a1:714_11": "gacchati, yāva kasanatiṇānaṃ parissamaṃ dasseti, evaṃ mamaṃ rattindivāpi appakasireneva",
  "atk-s0508a1:714_12": "gacchanti atikkamantī”ti. Tattha kāraṇamāha “sukhe laddhe nirāmise”ti. Yasmā kāmāmisalokāmisavaṭṭāmisehi",
  "atk-s0508a1:714_13": "asammissaṃ santaṃ paṇītaṃ phalasamāpattisukhaṃ laddhaṃ, tasmāti attho. Paccatte cetaṃ",
  "atk-s0508a1:714_14": "bhummavacanaṃ yathā “vanappagumbe” “tena vata re vattabbe”ti ca. Atha vā tato pabhuti",
  "atk-s0508a1:714_15": "rattindivā appakasirena gacchantīti vicāraṇāya āha – “sukhe laddhe nirāmise”ti, nirāmise",
  "atk-s0508a1:714_16": "sukhe laddhe sati tassa laddhakālato paṭṭhāyāti attho.",
  "atk-s0508a1:715": "Belaṭṭhasīsattheragāthāvaṇṇanā niṭṭhitā.",
  "atk-s0508a1:716": "7. Dāsakattheragāthāvaṇṇanā",
  "atk-s0508a1:717_0": "Middhī yadāti āyasmato dāsakattherassa gāthā. Kā uppatti? So kira ito ekanavute kappe",
  "atk-s0508a1:717_1": "anuppanne tathāgate ajitassa nāma paccekabuddhassa gandhamādanato manussapathaṃ otaritvā",
  "atk-s0508a1:717_2": "aññatarasmiṃ gāme piṇḍāya carantassa manoramāni ambaphalāni adāsi. So tena puññakammena",
  "atk-s0508a1:717_3": "devamanussesu saṃsaranto kassapassa bhagavato kāle sāsane pabbajitvā vivaṭṭūpanissayaṃ",
  "atk-s0508a1:717_4": "bahuṃ puññaṃ akāsi. Evaṃ kusalakammappasuto hutvā sugatito sugatiṃ upagacchanto imasmiṃ",
  "atk-s0508a1:717_5": "buddhuppāde sāvatthiyaṃ kulagehe nibbatti. Dāsakotissa nāmaṃ ahosi. So anāthapiṇḍikena",
  "atk-s0508a1:717_6": "gahapatinā vihārapaṭijagganakamme ṭhapito sakkaccaṃ vihāraṃ paṭijagganto abhiṇhaṃ",
  "atk-s0508a1:717_7": "buddhadassanena dhammassavanena ca paṭiladdhasaddho pabbaji. Keci pana bhaṇanti –",
  "atk-s0508a1:717_8": "“ayaṃ kassapassa bhagavato kāle kulagehe nibbattitvā vayappatto aññataraṃ khīṇāsavattheraṃ",
  "atk-s0508a1:717_9": "upaṭṭhahanto kiñci kammaṃ kārāpetukāmo theraṃ āṇāpesi. So tena kammena amhākaṃ bhagavato",
  "atk-s0508a1:717_10": "kāle sāvatthiyaṃ anāthapiṇḍikassa dāsiyā kucchimhi nibbatto vayappatto seṭṭhinā vihārapaṭijaggane",
  "atk-s0508a1:717_11": "ṭhapito vuttanayeneva paṭiladdhasaddho ahosi. Mahāseṭṭhi tassa sīlācāraṃ ajjhāsayañca",
  "atk-s0508a1:717_12": "ñatvā bhujissaṃ katvā ‘yathāsukhaṃ pabbajā’ti āha. Taṃ bhikkhū pabbājesu”nti. So",
  "atk-s0508a1:717_13": "pabbajitakālato paṭṭhāya kusīto hīnavīriyo hutvā na kiñci vattapaṭivattaṃ karoti,",
  "atk-s0508a1:717_14": "kuto samaṇadhammaṃ, kevalaṃ yāvadatthaṃ bhuñjitvā niddābahulo viharati. Dhammassavanakālepi",
  "atk-s0508a1:717_15": "ekaṃ koṇaṃ pavisitvā parisapariyante nisinno ghurughurupassāsī niddāyateva. Athassa",
  "atk-s0508a1:717_16": "bhagavā pubbūpanissayaṃ oloketvā saṃvegajananatthaṃ “middhī yadā hoti mahagghaso",
  "atk-s0508a1:717_17": "cā”ti gāthaṃ abhāsi.",
  "atk-s0508a1:718_0": "17. Tattha middhīti thinamiddhābhibhūto, yañhi middhaṃ abhibhavati, taṃ thinampi",
  "atk-s0508a1:718_1": "abhibhavateva. Yadāti yasmiṃ kāle. Mahagghasoti mahābhojano, āharahatthakaalaṃsāṭakatatthavaṭṭakakākamāsakabhuttavamitakānaṃ",
  "atk-s0508a1:718_2": "aññataro viya. Niddāyitāti supanasīlo. Samparivattasāyīti samparivattakaṃ samparivattakaṃ",
  "atk-s0508a1:718_3": "nipajjitvā ubhayenapi seyyasukhaṃ passasukhaṃ middhasukhaṃ anuyuttoti dasseti. Nivāpapuṭṭhoti",
  "atk-s0508a1:718_4": "kuṇḍakādinā sūkarabhattena puṭṭho bharito. Gharasūkaro hi bālakālato paṭṭhāya posiyamāno",
  "atk-s0508a1:718_5": "thūlasarīrakāle gehā bahi nikkhamituṃ alabhanto heṭṭhāmañcādīsu samparivattetvā samparivattetvā",
  "atk-s0508a1:718_6": "sayateva. Idaṃ vuttaṃ hoti – yadā puriso middhī ca hoti mahagghaso ca nivāpapuṭṭho",
  "atk-s0508a1:718_7": "mahāvarāho viya aññena iriyāpathena yāpetuṃ asakkonto niddāyanasīlo samparivattasāyī,",
  "atk-s0508a1:718_8": "tadā so “aniccaṃ dukkhaṃ anattā”ti tīṇi lakkhaṇāni manasikātuṃ na sakkoti. Tesaṃ",
  "atk-s0508a1:718_9": "amanasikārā mandapañño punappunaṃ gabbhaṃ upeti, gabbhāvāsato na parimuccatevāti.",
  "atk-s0508a1:718_10": "Taṃ sutvā dāsakatthero saṃvegajāto vipassanaṃ paṭṭhapetvā nacirasseva arahattaṃ sacchākāsi.",
  "atk-s0508a1:718_11": "Tena vuttaṃ apadāne –",
  "atk-s0508a1:719": "“Ajito nāma sambuddho, himavante vasī tadā;",
  "atk-s0508a1:720": "Caraṇena ca sampanno, samādhikusalo muni.",
  "atk-s0508a1:721": "“Suvaṇṇavaṇṇe sambuddhe, āhutīnaṃ paṭiggahe;",
  "atk-s0508a1:722": "Rathiyaṃ paṭipajjante, ambaphalamadāsahaṃ.",
  "atk-s0508a1:723": "“Ekanavute ito kappe, yaṃ phalaṃ adadiṃ tadā;",
  "atk-s0508a1:724": "Duggatiṃ nābhijānāmi, phaladānassidaṃ phalaṃ.",
  "atk-s0508a1:725": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:726": "Arahattaṃ pana patvā thero imāya gāthāya maṃ bhagavā ovadi, “ayaṃ gāthā mayhaṃ aṅkusabhūtā”ti tameva gāthaṃ paccudāhāsi. Tayidaṃ therassa parivattāhāranayena aññābyākaraṇaṃ jātaṃ.",
  "atk-s0508a1:727": "Dāsakattheragāthāvaṇṇanā niṭṭhitā.",
  "atk-s0508a1:728": "8. Siṅgālapituttheragāthāvaṇṇanā",
  "atk-s0508a1:729_0": "Ahu buddhassa dāyādoti siṅgālakapituttherassa gāthā. Kā uppatti? So kira ito catunavute",
  "atk-s0508a1:729_1": "kappe sataraṃsiṃ nāma paccekasambuddhaṃ piṇḍāya carantaṃ disvā pasannamānaso vanditvā",
  "atk-s0508a1:729_2": "attano hatthagataṃ tālaphalaṃ adāsi. Tena puññakammena devaloke nibbatto aparāparaṃ",
  "atk-s0508a1:729_3": "puññāni katvā sugatīsuyeva saṃsaranto kassapassa bhagavato kāle manussayoniyaṃ nibbatto",
  "atk-s0508a1:729_4": "sāsane paṭiladdhasaddho hutvā pabbajitvā aṭṭhikasaññaṃ bhāvesi. Puna imasmiṃ buddhuppāde",
  "atk-s0508a1:729_5": "sāvatthiyaṃ kulagehe nibbattitvā vayappatto dārapariggahaṃ katvā ekaṃ puttaṃ labhitvā",
  "atk-s0508a1:729_6": "tassa “siṅgālako”ti nāmaṃ akāsi. Tena naṃ siṅgālakapitāti voharanti. So aparabhāge",
  "atk-s0508a1:729_7": "gharabandhanaṃ pahāya sāsane pabbaji. Tassa bhagavā ajjhāsayaṃ olokento aṭṭhikasaññākammaṭṭhānaṃ",
  "atk-s0508a1:729_8": "adāsi. So taṃ gahetvā bhaggesu viharati susumāragire bhesakaḷāvane, athassa tasmiṃ",
  "atk-s0508a1:729_9": "vane adhivatthā devatā ussāhajananatthaṃ “bhāvanāphalaṃ nacirasseva hatthagataṃ karissatī”ti",
  "atk-s0508a1:729_10": "imamatthaṃ aññāpadesena vibhāventī “ahu buddhassa dāyādo”ti gāthaṃ abhāsi.",
  "atk-s0508a1:730_0": "18. Tattha ahūti hoti, vattamānatthe hi idaṃ atītakālavacanaṃ. Buddhassāti sabbaññubuddhassa.",
  "atk-s0508a1:730_1": "Dāyādoti dhammadāyādo navavidhassa lokuttaradhammadāyassa attano sammāpaṭipattiyā",
  "atk-s0508a1:730_2": "ādāyako gaṇhanako. Atha vā ahūti ahosi. Evaṃnāmassa buddhassa dāyādabhāve koci vibandho",
  "atk-s0508a1:730_3": "idāneva bhavissatīti adhippāyo. Tenāha “maññehaṃ kāmarāgaṃ so, khippameva vahissatī”ti.",
  "atk-s0508a1:730_4": "Bhesakaḷāvaneti bhesakena nāma yakkhena labhitattā pariggahitattā, bhesakaḷānaṃ vā",
  "atk-s0508a1:730_5": "kaṭṭhādīnaṃ bahulatāya “bhesakaḷāvana”nti laddhanāme araññe. Tassa bhikkhuno buddhassa",
  "atk-s0508a1:730_6": "dāyādabhāve kāraṇaṃ vadanto “kevalaṃ aṭṭhisaññāya, apharī pathaviṃ ima”nti āha. Tattha",
  "atk-s0508a1:730_7": "kevalanti sakalaṃ anavasesaṃ. Aṭṭhisaññāyāti aṭṭhikabhāvanāya. Apharīti “aṭṭhī”ti",
  "atk-s0508a1:730_8": "adhimuccanavasena patthari. Pathavinti attabhāvapathaviṃ. Attabhāvo hi idha “pathavī”ti",
  "atk-s0508a1:730_9": "vutto “ko imaṃ pathaviṃ viccessatī”tiādīsu viya. Maññehanti maññe ahaṃ. “Maññāha”ntipi",
  "atk-s0508a1:730_10": "pāṭho. Soti so bhikkhu. Khippameva nacirasseva kāmarāgaṃ pahissati pajahissatīti",
  "atk-s0508a1:730_11": "maññe. Kasmā? Aṭṭhikasaññāya kāmarāgassa ujupaṭipakkhabhāvato. Idaṃ vuttaṃ hoti –",
  "atk-s0508a1:730_12": "yo ekasmiṃ padese laddhāya atthikasaññāya sakalaṃ attano sabbesaṃ vā attabhāvaṃ “aṭṭhī”tveva",
  "atk-s0508a1:730_13": "pharitvā ṭhito, so bhikkhu taṃ aṭṭhikajhānaṃ pādakaṃ katvā vipassanto nacireneva",
  "atk-s0508a1:730_14": "anāgāmimaggena kāmarāgaṃ, sabbaṃ vā kāmanaṭṭhena “kāmo”, rañjanaṭṭhena “rāgo”ti ca",
  "atk-s0508a1:730_15": "laddhanāmaṃ taṇhaṃ aggamaggena pajahissatīti. Imaṃ gāthaṃ sutvā so thero “ayaṃ devatā",
  "atk-s0508a1:730_16": "mayhaṃ ussāhajananatthaṃ evamāhā”ti appaṭivānavīriyaṃ adhiṭṭhāya vipassanaṃ vaḍḍhetvā",
  "atk-s0508a1:730_17": "arahattaṃ pāpuṇi. Tena vuttaṃ apadāne –",
  "atk-s0508a1:731": "“Sataraṃsī nāma bhagavā, sayambhū aparājito;",
  "atk-s0508a1:732": "Vivekā uṭṭhahitvāna, gocarāyābhinikkhami.",
  "atk-s0508a1:733": "“Phalahattho ahaṃ disvā, upagacchiṃ narāsabhaṃ;",
  "atk-s0508a1:734": "Pasannacitto sumano, tālaphalamadāsahaṃ.",
  "atk-s0508a1:735": "“Catunnavutito kappe, yaṃ phalaṃ adadiṃ tadā;",
  "atk-s0508a1:736": "Duggatiṃ nābhijānāmi, phaladānassidaṃ phalaṃ.",
  "atk-s0508a1:737": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:738": "Arahattaṃ pana patvā tāya devatāya vuttavacanaṃ patimānento tameva gāthaṃ udānavasena abhāsi. Tadevassa therassa aññābyākaraṇaṃ ahosīti.",
  "atk-s0508a1:739": "Siṅgālapituttheragāthāvaṇṇanā niṭṭhitā.",
  "atk-s0508a1:740": "9. Kulattheragāthāvaṇṇanā",
  "atk-s0508a1:741_0": "Udakañhi nayantīti āyasmato kulattherassa gāthā. Kā uppatti? Ayaṃ kira thero pubbepi",
  "atk-s0508a1:741_1": "vivaṭṭūpanissayaṃ bahuṃ kusalaṃ upacinitvā adhikārasampanno vipassiṃ bhagavantaṃ",
  "atk-s0508a1:741_2": "ākāse gacchantaṃ disvā pasannamānaso nāḷikeraphalaṃ dātukāmo aṭṭhāsi. Satthā tassa",
  "atk-s0508a1:741_3": "cittaṃ ñatvā otaritvā paṭiggaṇhi. So ativiya pasannacitto hutvā teneva saddhāpaṭilābhena",
  "atk-s0508a1:741_4": "satthāraṃ upasaṅkamitvā pabbajjaṃ yāci, satthā aññataraṃ bhikkhuṃ āṇāpesi – “imaṃ",
  "atk-s0508a1:741_5": "purisaṃ pabbājehī”ti. So pabbajitvā laddhūpasampado samaṇadhammaṃ katvā tato cuto",
  "atk-s0508a1:741_6": "chapi buddhantarāni devamanussesu saṃsaranto imasmiṃ buddhuppāde sāvatthiyaṃ brāhmaṇakule",
  "atk-s0508a1:741_7": "nibbatti. Kulotissa nāmaṃ ahosi. So vayappatto sāsane laddhappasādo bhagavato santike",
  "atk-s0508a1:741_8": "pabbajitvā vikkhepabahulatāya visesaṃ nibbattetuṃ nāsakkhi. Athekadivasaṃ gāmaṃ piṇḍāya",
  "atk-s0508a1:741_9": "pavisanto antarāmagge bhūmiṃ khaṇitvā udakavāhakaṃ katvā icchiticchitaṭṭhāne udakaṃ",
  "atk-s0508a1:741_10": "nente purise disvā taṃ sallakkhetvā gāmaṃ paviṭṭho aññataraṃ usukāraṃ usudaṇḍakaṃ",
  "atk-s0508a1:741_11": "usuyante pakkhipitvā akkhikoṭiyā oloketvā ujuṃ karontaṃ disvā tampi sallakkhetvā",
  "atk-s0508a1:741_12": "gacchanto purato gantvā araneminābhiādike rathacakkāvayave tacchante tacchake disvā",
  "atk-s0508a1:741_13": "tampi sallakkhetvā vihāraṃ pavisitvā katabhattakicco pattacīvaraṃ paṭisāmetvā divāvihāre",
  "atk-s0508a1:741_14": "nisinno attanā diṭṭhanimittāni upamābhāvena gahetvā attano cittadamane upanento “acetanaṃ",
  "atk-s0508a1:741_15": "udakampi manussā icchikicchitaṭṭhānaṃ nayanti tathā acetanaṃ vaṅkampi saradaṇḍaṃ",
  "atk-s0508a1:741_16": "upāyena namento ujuṃ karonti, tathā acetanaṃ kaṭṭhakaḷiṅgarādiṃ tacchakā nemiādivasena",
  "atk-s0508a1:741_17": "vaṅkaṃ ujuñca karonti. Atha kasmā ahaṃ sakacittaṃ ujuṃ na karissāmī”ti cintetvā vipassanaṃ",
  "atk-s0508a1:741_18": "paṭṭhapetvā ghaṭento vāyamanto nacirasseva arahattaṃ pāpuṇi. Tena vuttaṃ apadāne –",
  "atk-s0508a1:742": "“Nagare bandhumatiyā, ārāmiko ahaṃ tadā;",
  "atk-s0508a1:743": "Addasaṃ virajaṃ buddhaṃ, gacchantaṃ anilañjase.",
  "atk-s0508a1:744": "“Nāḷikeraphalaṃ gayha, buddhaseṭṭhassadāsahaṃ;",
  "atk-s0508a1:745": "Ākāse ṭhitako santo, paṭiggaṇhi mahāyaso.",
  "atk-s0508a1:746": "“Vittisañjanano mayhaṃ, diṭṭhadhammasukhāvaho;",
  "atk-s0508a1:747": "Phalaṃ buddhassa datvāna, vippasannena cetasā.",
  "atk-s0508a1:748": "“Adhigacchiṃ tadā pītiṃ, vipulañca sukhuttamaṃ;",
  "atk-s0508a1:749": "Uppajjateva ratanaṃ, nibbattassa tahiṃ tahiṃ.",
  "atk-s0508a1:750": "“Ekanavutito kappe, yaṃ phalaṃ adadiṃ tadā;",
  "atk-s0508a1:751": "Duggatiṃ nābhijānāmi, phaladānassidaṃ phalaṃ.",
  "atk-s0508a1:752": "“Dibbacakkhu visuddhaṃ me, samādhikusalo ahaṃ;",
  "atk-s0508a1:753": "Abhiññāpāramippatto, phaladānassidaṃ phalaṃ.",
  "atk-s0508a1:754": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:755": "Evaṃ yāni nimittāni aṅkuse katvā vipassanaṃ vaḍḍhetvā arahattaṃ pāpuṇi, tehi saddhiṃ attano cittadamanaṃ saṃsanditvā aññaṃ byākaronto “udakañhi nayanti nettikā”ti gāthaṃ abhāsi.",
  "atk-s0508a1:756_0": "19. Tattha udakaṃ hīti hi-saddo nipātamattaṃ. Nayantīti pathaviyā taṃ taṃ thalaṭṭhānaṃ",
  "atk-s0508a1:756_1": "khaṇitvā ninnaṭṭhānaṃ pūretvā mātikaṃ vā katvā rukkhadoṇiṃ vā ṭhapetvā attano icchiticchitaṭṭhānaṃ",
  "atk-s0508a1:756_2": "nenti. Tathā te nentīti nettikā. Tejananti kaṇḍaṃ. Idaṃ vuttaṃ hoti – nettikā attano",
  "atk-s0508a1:756_3": "ruciyā icchiticchitaṭṭhānaṃ udakaṃ nayanti, usukārāpi tāpetvā tejanaṃ namayanti ujuṃ",
  "atk-s0508a1:756_4": "karonti. Namanavasena tacchakā nemiādīnaṃ atthāya tacchantā dāruṃ namayanti attano",
  "atk-s0508a1:756_5": "ruciyā ujuṃ vā vaṅkaṃ vā karonti. Evaṃ ettakaṃ ārammaṇaṃ katvā subbatā yathāsamādinnena",
  "atk-s0508a1:756_6": "sīlādinā sundaravatā dhīrā sotāpattimaggādīnaṃ uppādentā attānaṃ damenti, arahattaṃ",
  "atk-s0508a1:756_7": "pana pattesu ekantadantā nāma hontīti.",
  "atk-s0508a1:757": "Kulattheragāthāvaṇṇanā niṭṭhitā.",
  "atk-s0508a1:758": "10. Ajitattheragāthāvaṇṇanā",
  "atk-s0508a1:759_0": "Maraṇe me bhayaṃ natthīti āyasmato ajitattherassa gāthā. Kā uppatti? So kira ekanavute",
  "atk-s0508a1:759_1": "kappe vipassiṃ bhagavantaṃ passitvā pasannacitto kapitthaphalaṃ adāsi. Tato parampi",
  "atk-s0508a1:759_2": "taṃ taṃ puññaṃ katvā devamanussesu saṃsaranto imasmiṃ kappe anuppanne eva amhākaṃ",
  "atk-s0508a1:759_3": "satthari sāvatthiyaṃ mahākosalarañño aggāsaniyassa brāhmaṇassa putto hutvā nibbatti.",
  "atk-s0508a1:759_4": "Tassa ajitoti nāmaṃ ahosi. Tasmiñca samaye sāvatthivāsī bāvarī nāma brāhmaṇo tīhi",
  "atk-s0508a1:759_5": "mahāpurisalakkhaṇehi samannāgato tiṇṇaṃ vedānaṃ pāragū sāvatthito nikkhamitvā tāpasapabbajjaṃ",
  "atk-s0508a1:759_6": "pabbajitvā godhāvarītīre kapitthārāme vasati. Atha ajito tassa santike pabbajito",
  "atk-s0508a1:759_7": "atthakāmāya devatāya coditena bāvarinā satthu santikaṃ pesito tissametteyyādīhi saddhiṃ",
  "atk-s0508a1:759_8": "bhagavantaṃ upasaṅkamitvā manasāva pañhe pucchitvā tesu vissajjitesu pasannacitto",
  "atk-s0508a1:759_9": "satthu santike pabbajitvā kammaṭṭhānaṃ gahetvā vipassanaṃ vaḍḍhetvā arahattaṃ pāpuṇi.",
  "atk-s0508a1:759_10": "Tena vuttaṃ apadāne –",
  "atk-s0508a1:760": "“Suvaṇṇavaṇṇaṃ sambuddhaṃ, āhutīnaṃ paṭiggahaṃ;",
  "atk-s0508a1:761": "Rathiyaṃ paṭipajjantaṃ, kapitthaṃ adadiṃ phalaṃ.",
  "atk-s0508a1:762": "“Ekanavutito kappe, yaṃ phalaṃ adadiṃ dadā;",
  "atk-s0508a1:763": "Duggatiṃ nābhijānāmi, phaladānassidaṃ phalaṃ.",
  "atk-s0508a1:764": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:765": "Arahattaṃ pana patto sīhanādaṃ nadanto “maraṇe me bhayaṃ natthī”ti gāthaṃ abhāsi.",
  "atk-s0508a1:766_0": "20. Tattha maraṇeti maraṇanimittaṃ maraṇahetu. Meti mayhaṃ, bhayaṃ natthi ucchinnabhavamūlatāya",
  "atk-s0508a1:766_1": "parikkhīṇajātikattā. Anucchinnabhavamūlānañhi “kīdisī nu kho mayhaṃ āyatiṃ uppattī”ti",
  "atk-s0508a1:766_2": "maraṇato bhayaṃ bhaveyya. Nikantīti apekkhā taṇhā, sā natthi jīvite suparimadditasaṅkhāratāya",
  "atk-s0508a1:766_3": "upādānakkhandhānaṃ dukkhāsārakādibhāvena suṭṭhu upaṭṭhahanato. Evaṃbhūto cāhaṃ sandehaṃ",
  "atk-s0508a1:766_4": "sarīraṃ, sakaṃ vā dehaṃ dehasaṅkhātaṃ dukkhabhāraṃ nikkhipissāmi chaḍḍessāmi, nikkhipanto",
  "atk-s0508a1:766_5": "ca “‘iminā sarīrakena sādhetabbaṃ sādhitaṃ, idāni taṃ ekaṃsena chaḍḍanīyamevā’ti",
  "atk-s0508a1:766_6": "paññāvepullappattiyā sampajāno sativepullappattiyā paṭissato nikkhipissāmī”ti. Imaṃ",
  "atk-s0508a1:766_7": "pana gāthaṃ vatvā thero jhānaṃ samāpajjitvā tadanantaraṃ parinibbāyīti.",
  "atk-s0508a1:767": "Ajitattheragāthāvaṇṇanā niṭṭhitā.",
  "atk-s0508a1:768": "Dutiyavaggavaṇṇanā niṭṭhitā.",
  "atk-s0508a1:769": "3. Tatiyavaggo",
  "atk-s0508a1:770": "1. Nigrodhattheragāthāvaṇṇanā",
  "atk-s0508a1:771_0": "Nāhaṃ bhayassa bhāyāmīti āyasmato nigrodhattherassa gāthā. Kā uppatti? Ayaṃ kira",
  "atk-s0508a1:771_1": "ito aṭṭhārase kappasate brāhmaṇamahāsālakule nibbattitvā vayappatto kāmesu ādīnavaṃ",
  "atk-s0508a1:771_2": "nekkhamme ca ānisaṃsaṃ disvā gharabandhanaṃ pahāya araññāyatanaṃ pavisitvā aññatarasmiṃ",
  "atk-s0508a1:771_3": "sālavane paṇṇasālaṃ katvā tāpasapabbajaṃ pabbajitvā vanamūlaphalāhāro vasati. Tena",
  "atk-s0508a1:771_4": "samayena piyadassī nāma sammāsambuddho loke uppajjitvā sadevakassa lokassa dhammāmatavassena",
  "atk-s0508a1:771_5": "kilesasantāpaṃ nibbāpento ekadivasaṃ tāpase anukampāya taṃ sālavanaṃ pavisitvā nirodhasamāpattiṃ",
  "atk-s0508a1:771_6": "samāpanno. Tāpaso vanamūlaphalatthāya gacchanto bhagavantaṃ disvā pasannamānaso pupphitasāladaṇḍasākhāyo",
  "atk-s0508a1:771_7": "gahetvā sālamaṇḍapaṃ katvā taṃ sabbatthakameva sālapupphehi sañchādetvā bhagavantaṃ",
  "atk-s0508a1:771_8": "vanditvā pītisomanassavaseneva āhāratthāyapi agantvā namassamāno aṭṭhāsi. Satthā",
  "atk-s0508a1:771_9": "nirodhato vuṭṭhāya tassa anukampāya “bhikkhusaṅgho āgacchatū”ti cintesi, “bhikkhusaṅghepi",
  "atk-s0508a1:771_10": "cittaṃ pasādessatī”ti. Tāvadeva bhikkhusaṅgho āgato. So bhikkhusaṅghampi disvā pasannamānaso",
  "atk-s0508a1:771_11": "vanditvā añjaliṃ paggayha aṭṭhāsi. Satthā sitassa pātukaraṇāpadesena tassa bhāviniṃ",
  "atk-s0508a1:771_12": "sampattiṃ pakāsento dhammaṃ kathetvā pakkāmi saddhiṃ bhikkhusaṅghena. So tena puññakammena",
  "atk-s0508a1:771_13": "devamanussesuyeva saṃsaranto vivaṭṭūpanissayaṃ bahuṃ kusalaṃ upacinitvā imasmiṃ buddhuppāde",
  "atk-s0508a1:771_14": "sāvatthiyaṃ brāhmaṇamahāsālakule nibbatti, nigrodhotissa nāmaṃ ahosi. So jetavanapaṭiggahaṇadivase",
  "atk-s0508a1:771_15": "buddhānubhāvadassanena sañjātappasādo pabbajitvā vipassanaṃ ārabhitvā nacirasseva",
  "atk-s0508a1:771_16": "chaḷabhiñño ahosi. Tena vuttaṃ apadāne –",
  "atk-s0508a1:772": "“Ajjhogāhetvā sālavanaṃ, sukato assamo mama;",
  "atk-s0508a1:773": "Sālapupphehi sañchanno, vasāmi vipine tadā.",
  "atk-s0508a1:774": "“Piyadassī ca bhagavā, sayambhū aggapuggalo;",
  "atk-s0508a1:775": "Vivekakāmo sambuddho, sālavanamupāgami.",
  "atk-s0508a1:776": "“Assamā abhinikkhamma, pavanaṃ agamāsahaṃ;",
  "atk-s0508a1:777": "Mūlaphalaṃ gavesanto, āhindāmi vane tadā.",
  "atk-s0508a1:778": "“Tatthaddasāsiṃ sambuddhaṃ, piyadassiṃ mahāyasaṃ;",
  "atk-s0508a1:779": "Sunisinnaṃ samāpannaṃ, virocantaṃ mahāvane.",
  "atk-s0508a1:780": "“Catudaṇḍe ṭhapetvāna, buddhassa uparī ahaṃ;",
  "atk-s0508a1:781": "Maṇḍapaṃ sukataṃ katvā, sālapupphehi chādayiṃ.",
  "atk-s0508a1:782": "“Sattāhaṃ dhārayitvāna, maṇḍapaṃ sālachāditaṃ;",
  "atk-s0508a1:783": "Tattha cittaṃ pasādetvā, buddhaseṭṭhamavandahaṃ.",
  "atk-s0508a1:784": "“Bhagavā tamhi samaye, vuṭṭhahitvā samādhito;",
  "atk-s0508a1:785": "Yugamattaṃ pekkhamāno, nisīdi purisuttamo.",
  "atk-s0508a1:786": "“Sāvako varuṇo nāma, piyadassissa satthuno;",
  "atk-s0508a1:787": "Vasīsatasahassehi, upagacchi vināyakaṃ.",
  "atk-s0508a1:788": "“Piyadassī ca bhagavā, lokajeṭṭho narāsabho;",
  "atk-s0508a1:789": "Bhikkhusaṅghe nisīditvā, sitaṃ pātukarī jino.",
  "atk-s0508a1:790": "“Anuruddho upaṭṭhāko, piyadassissa satthuno;",
  "atk-s0508a1:791": "Ekaṃsaṃ cīvaraṃ katvā, apucchittha mahāmuniṃ.",
  "atk-s0508a1:792": "“Ko nu kho bhagavā hetu, sitakammassa satthuno;",
  "atk-s0508a1:793": "Kāraṇe vijjamānamhi, satthā pātukare sitaṃ.",
  "atk-s0508a1:794": "“Sattāhaṃ sālacchadanaṃ, yo me dhāresi māṇavo;",
  "atk-s0508a1:795": "Tassa kammaṃ saritvāna, sitaṃ pātukariṃ ahaṃ.",
  "atk-s0508a1:796": "“Anokāsaṃ na passāmi, yattha puññaṃ vipaccati;",
  "atk-s0508a1:797": "Devaloke manusse vā, okāsova na sammati.",
  "atk-s0508a1:798": "“Devaloke vasantassa, puññakammasamaṅgino;",
  "atk-s0508a1:799": "Yāvatā parisā tassa, sālacchannā bhavissati.",
  "atk-s0508a1:800": "“Tattha dibbehi naccehi, gītehi vāditehi ca;",
  "atk-s0508a1:801": "Ramissati sadā santo, puññakammasamāhito.",
  "atk-s0508a1:802": "“Yāvatā parisā tassa, gandhagandhī bhavissati;",
  "atk-s0508a1:803": "Sālassa pupphavasso ca, pavassissati tāvade.",
  "atk-s0508a1:804": "“Tato cutoyaṃ manujo, mānusaṃ āgamissati;",
  "atk-s0508a1:805": "Idhāpi sālacchadanaṃ, sabbakālaṃ dharissati.",
  "atk-s0508a1:806": "“Idha naccañca gītañca, sammatāḷasamāhitaṃ;",
  "atk-s0508a1:807": "Parivāressanti maṃ niccaṃ, buddhapūjāyidaṃ phalaṃ.",
  "atk-s0508a1:808": "“Uggacchante ca sūriye, sālavassaṃ pavassate;",
  "atk-s0508a1:809": "Puññakammena saṃyuttaṃ, vassate sabbakālikaṃ.",
  "atk-s0508a1:810": "“Aṭṭhārase kappasate, okkākakulasambhavo;",
  "atk-s0508a1:811": "Gotamo nāma nāmena, satthā loke bhavissati.",
  "atk-s0508a1:812": "“Tassa dhamme sudāyādo, oraso dhammanimmito;",
  "atk-s0508a1:813": "Sabbāsave pariññāya, nibbāyissatināsavo.",
  "atk-s0508a1:814": "“Dhammaṃ abhisamentassa, sālacchannaṃ bhavissati;",
  "atk-s0508a1:815": "Citake jhāyamānassa, chadanaṃ tattha hessati.",
  "atk-s0508a1:816": "“Vipākaṃ kittayitvāna, piyadassī mahāmuni;",
  "atk-s0508a1:817": "Parisāya dhammaṃ desesi, tappento dhammavuṭṭhiyā.",
  "atk-s0508a1:818": "“Tiṃsakappāni devesu, devarajjamakārayiṃ;",
  "atk-s0508a1:819": "Saṭṭhi ca sattakkhattuñca, cakkavattī ahosahaṃ.",
  "atk-s0508a1:820": "“Devalokā idhāgantvā, labhāmi vipulaṃ sukhaṃ;",
  "atk-s0508a1:821": "Idhāpi sālacchadanaṃ, maṇḍapassa idaṃ phalaṃ.",
  "atk-s0508a1:822": "“Ayaṃ pacchimako mayhaṃ, carimo vattate bhavo;",
  "atk-s0508a1:823": "Idhāpi sālacchadanaṃ, hessati sabbakālikaṃ.",
  "atk-s0508a1:824": "“Mahāmuniṃ tosayitvā, gotamaṃ sakyapuṅgavaṃ;",
  "atk-s0508a1:825": "Pattomhi acalaṃ ṭhānaṃ, hitvā jayaparājayaṃ.",
  "atk-s0508a1:826": "“Aṭṭhārase kappasate, yaṃ buddhamabhipūjayiṃ;",
  "atk-s0508a1:827": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:828": "“Kilesā jhāpitā mayhaṃ, bhavā sabbe samūhatā;",
  "atk-s0508a1:829": "Nāgova bandhanaṃ chetvā, viharāmi anāsavo.",
  "atk-s0508a1:830": "“Svāgataṃ vata me āsi, buddhaseṭṭhassa santike;",
  "atk-s0508a1:831": "Tisso vijjā anuppattā, kataṃ buddhassa sāsanaṃ.",
  "atk-s0508a1:832": "“Paṭisambhidā catasso, vimokkhāpi ca aṭṭhime;",
  "atk-s0508a1:833": "Chaḷabhiññā sacchikatā, kataṃ buddhassa sāsana”nti.",
  "atk-s0508a1:834": "Evaṃ pana chaḷabhiñño hutvā phalasukhena vītināmento sāsanassa niyyānikabhāvavibhāvanatthaṃ aññābyākaraṇavasena “nāhaṃ bhayassa bhāyāmī”ti gāthaṃ abhāsi.",
  "atk-s0508a1:835_0": "21. Tattha bhāyanti etasmāti bhayaṃ, jātijarādi. Bhayassāti nissakke sāmivacanaṃ,",
  "atk-s0508a1:835_1": "bhayato bhāyitabbanimittaṃ jātijarāmaraṇādinā hetunā nāhaṃ bhāyāmīti attho. Tattha",
  "atk-s0508a1:835_2": "kāraṇamāha “satthā no amatassa kovido”ti. Amhākaṃ satthā amate kusalo veneyyānaṃ",
  "atk-s0508a1:835_3": "amatadāne cheko. Yattha bhayaṃ nāvatiṭṭhatīti yasmiṃ nibbāne yathāvuttaṃ bhayaṃ na",
  "atk-s0508a1:835_4": "tiṭṭhati okāsaṃ na labhati. Tenāti tato nibbānato. Vajantīti abhayaṭṭhānameva gacchanti.",
  "atk-s0508a1:835_5": "Nibbānañhi abhayaṭṭhānaṃ nāma. Kena pana vajantīti āha “maggena vajanti bhikkhavo”ti,",
  "atk-s0508a1:835_6": "aṭṭhaṅgikena ariyamaggena satthu ovādakaraṇā bhikkhū saṃsāre bhayassa ikkhanakāti",
  "atk-s0508a1:835_7": "attho. Yatthāti vā yaṃ nimittaṃ yassa ariyamaggassa adhigamahetu attānuvādādikaṃ",
  "atk-s0508a1:835_8": "pañcavīsatividhampi bhayaṃ nāvatiṭṭhati patiṭṭhaṃ na labhati, tena ariyena maggena",
  "atk-s0508a1:835_9": "vajanti abhayaṭṭhānaṃ satthu sāsane bhikkhū, tena maggena ahampi gato, tasmā nāhaṃ",
  "atk-s0508a1:835_10": "bhayassa bhāyāmīti thero aññaṃ byākāsi.",
  "atk-s0508a1:836": "Nigrodhattheragāthāvaṇṇanā niṭṭhitā.",
  "atk-s0508a1:837": "2. Cittakattheragāthāvaṇṇanā",
  "atk-s0508a1:838_0": "Nīlāsugīvāti āyasmato cittakattherassa gāthā. Kā uppatti? So kira padumuttarabuddhakālato",
  "atk-s0508a1:838_1": "paṭṭhāya vivaṭṭūpanissayaṃ kusalaṃ ācinanto ito ekanavute kappe manussayoniyaṃ nibbattitvā",
  "atk-s0508a1:838_2": "viññuttaṃ patto vipassiṃ bhagavantaṃ passitvā pasannamānaso pupphehi pūjaṃ katvā",
  "atk-s0508a1:838_3": "vanditvā “santadhammena nāma ettha bhavitabba”nti satthari nibbāne ca adhimucci.",
  "atk-s0508a1:838_4": "So tena puññakammena tato cuto tāvatiṃsabhavane nibbatto aparāparaṃ puññāni katvā",
  "atk-s0508a1:838_5": "devamanussesu saṃsaranto imasmiṃ buddhuppāde rājagahe vibhavasampannassa brāhmaṇassa",
  "atk-s0508a1:838_6": "putto hutvā nibbatti cittako nāma nāmena. So bhagavati rājagahaṃ gantvā veḷuvane",
  "atk-s0508a1:838_7": "viharante satthāraṃ upasaṅkamitvā dhammaṃ sutvā paṭiladdhasaddho pabbajitvā cariyānukūlaṃ",
  "atk-s0508a1:838_8": "kammaṭṭhānaṃ gahetvā araññāyatanaṃ pavisitvā bhāvanānuyutto jhānaṃ nibbattetvā jhānapādakaṃ",
  "atk-s0508a1:838_9": "vipassanaṃ vaḍḍhetvā nacireneva arahattaṃ pāpuṇi. Tena vuttaṃ apadāne –",
  "atk-s0508a1:839": "“Kaṇikāraṃva jotantaṃ, nisinnaṃ pabbatantare;",
  "atk-s0508a1:840": "Addasaṃ virajaṃ buddhaṃ, vipassiṃ lokanāyakaṃ.",
  "atk-s0508a1:841": "“Tīṇi kiṅkaṇipupphāni, paggayha abhiropayiṃ;",
  "atk-s0508a1:842": "Sambuddhaṃ abhipūjetvā, gacchāmi dakkhiṇāmukho.",
  "atk-s0508a1:843": "“Tena kammena sukatena, cetanāpaṇidhīhi ca;",
  "atk-s0508a1:844": "Jahitvā mānusaṃ dehaṃ, tāvatiṃsaṃ agacchahaṃ.",
  "atk-s0508a1:845": "“Ekanavute ito kappe, yaṃ buddhamabhipūjayiṃ;",
  "atk-s0508a1:846": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:847": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:848_0": "Arahattaṃ pana patvā satthāraṃ vandituṃ rājagahaṃ upagato tattha bhikkhūhi “kiṃ,",
  "atk-s0508a1:848_1": "āvuso, araññe appamatto vihāsī”ti puṭṭho attano appamādavihāranivedanena aññaṃ byākaronto",
  "atk-s0508a1:848_2": "“nīlāsugīvā”ti gāthaṃ abhāsi.",
  "atk-s0508a1:849_0": "22. Tattha nīlāsugīvāti nīlasugīvā, gāthāsukhatthañhettha dīgho kato, rājivantatāya",
  "atk-s0508a1:849_1": "sundarāya gīvāya samannāgatoti attho. Te yebhuyyena ca nīlavaṇṇatāya nīlā. Sobhanakaṇṭhatāya",
  "atk-s0508a1:849_2": "sugīvā. Sikhinoti matthake jātāya sikhāya sassirikabhāvena sikhino. Morāti mayūrā.",
  "atk-s0508a1:849_3": "Kārambhiyanti kārambarukkhe. Kārambhiyanti vā tassa vanassa nāmaṃ. Tasmā kārambhiyanti",
  "atk-s0508a1:849_4": "kārambhanāmake vaneti attho. Abhinadantīti pāvussakāle meghagajjitaṃ sutvā kekāsaddaṃ",
  "atk-s0508a1:849_5": "karontā utusampadāsiddhena sarena haṃsādike abhibhavantā viya nadanti. Teti te morā.",
  "atk-s0508a1:849_6": "Sītavātakīḷitāti sītena meghavātena sañjātakīḷitā madhuravassitaṃ vassantā. Suttanti",
  "atk-s0508a1:849_7": "bhattasammadavinodanatthaṃ sayitaṃ, kāyakilamathapaṭipassambhanāya vā anuññātavelāyaṃ",
  "atk-s0508a1:849_8": "supantaṃ. Jhāyanti samathavipassanājhānehi jhāyanasīlaṃ bhāvanānuyuttaṃ. Nibodhentīti",
  "atk-s0508a1:849_9": "pabodhenti. “Imepi nāma niddaṃ anupagantvā jāgarantā attanā kattabbaṃ karonti, kimaṅgaṃ",
  "atk-s0508a1:849_10": "panāha”nti evaṃ sampajaññuppādanena sayanato vuṭṭhāpentīti adhippāyo.",
  "atk-s0508a1:850": "Cittakattheragāthāvaṇṇanā niṭṭhitā.",
  "atk-s0508a1:851": "3. Gosālattheragāthāvaṇṇanā",
  "atk-s0508a1:852_0": "Ahaṃ kho veḷugumbasminti āyasmato gosālattherassa gāthā. Kā uppatti? Sopi purimabuddhesu",
  "atk-s0508a1:852_1": "katādhikāro tattha tattha vivaṭṭūpanissayaṃ kusalaṃ ācinanto ito ekanavute kappe",
  "atk-s0508a1:852_2": "aññatarasmiṃ pabbate rukkhasākhāyaṃ olambamānaṃ paccekabuddhassa paṃsukūlacīvaraṃ",
  "atk-s0508a1:852_3": "disvā “arahaddhajo vatāya”nti pasannacitto pupphehi pūjehi. So tena puññakammena",
  "atk-s0508a1:852_4": "tāvatiṃsabhavane nibbatto. Tato paṭṭhāya devamanussesuyeva saṃsaranto imasmiṃ buddhuppāde",
  "atk-s0508a1:852_5": "magadharaṭṭhe ibbhakule nibbatto gosālo nāma nāmena. Soṇena pana koṭikaṇṇena kataparicayattā",
  "atk-s0508a1:852_6": "tassa pabbajitabhāvaṃ sutvā “sopi nāma mahāvibhavo pabbajissati, kimaṅgaṃ panāha”nti",
  "atk-s0508a1:852_7": "sañjātasaṃvego bhagavato santike pabbajitvā cariyānukūlaṃ kammaṭṭhānaṃ gahetvā sappāyaṃ",
  "atk-s0508a1:852_8": "vasanaṭṭhānaṃ gavesanto attano jātagāmassa avidūre ekasmiṃ sānupabbate vihāsi. Tassa",
  "atk-s0508a1:852_9": "mātā divase divase bhikkhaṃ deti. Athekadivasaṃ gāmaṃ piṇḍāya paviṭṭhassa mātā madhusakkharābhisaṅkhataṃ",
  "atk-s0508a1:852_10": "pāyāsaṃ adāsi. So taṃ gahetvā tassa pabbatassa chāyāyaṃ aññatarassa veḷugumbassa",
  "atk-s0508a1:852_11": "mūle nisīditvā paribhuñjitvā dhovitapattapāṇī vipassanaṃ ārabhi. Bhojanasappāyalābhena",
  "atk-s0508a1:852_12": "kāyacittānaṃ kallatāya samāhito udayabbayañāṇādike tikkhe sūre vahante appakasireneva",
  "atk-s0508a1:852_13": "vipassanaṃ ussukkāpetvā maggapaṭipāṭiyā bhāvanaṃ matthakaṃ pāpento saha paṭisambhidāhi",
  "atk-s0508a1:852_14": "arahattaṃ sacchākāsi. Tena vuttaṃ apadāne –",
  "atk-s0508a1:853": "“Himavantassa avidūre, udaṅgaṇo nāma pabbato;",
  "atk-s0508a1:854": "Tatthaddasaṃ paṃsukūlaṃ, dumaggamhi vilambitaṃ.",
  "atk-s0508a1:855": "“Tīṇi kiṅkaṇipupphāni, ocinitvānahaṃ tadā;",
  "atk-s0508a1:856": "Heṭṭhā pahaṭṭhena cittena, paṃsukūlaṃ apūjayiṃ.",
  "atk-s0508a1:857": "“Tena kammena sukatena, cetanāpaṇidhīhi ca;",
  "atk-s0508a1:858": "Jahitvā mānusaṃ dehaṃ, tāvatiṃsaṃ agacchahaṃ.",
  "atk-s0508a1:859": "“Ekanavute ito kappe, yaṃ kammamakariṃ tadā;",
  "atk-s0508a1:860": "Duggatiṃ nābhijānāmi, pūjitvā arahaddhajaṃ.",
  "atk-s0508a1:861": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:862": "Arahattaṃ pana adhigantvā diṭṭhadhammasukhavihāratthaṃ pabbatasānumeva gantukāmo attano paṭipattiṃ pavedento “ahaṃ kho veḷugumbasmi”nti gāthaṃ abhāsi.",
  "atk-s0508a1:863_0": "23. Tattha veḷugumbasminti veḷugacchassa samīpe, tassa chāyāyaṃ. Bhutvāna madhupāyasanti",
  "atk-s0508a1:863_1": "madhupasittapāyāsaṃ bhuñjitvā. Padakkhiṇanti padakkhiṇaggāhena, satthu ovādassa sammā",
  "atk-s0508a1:863_2": "sampaṭicchanenāti attho. Sammasanto khandhānaṃ udayabbayanti pañcannaṃ upādānakkhandhānaṃ",
  "atk-s0508a1:863_3": "udayabbayañca vipassanto, yadipi idāni katakicco, phalasamāpattiṃ pana samāpajjituṃ",
  "atk-s0508a1:863_4": "vipassanaṃ paṭṭhapentoti adhippāyo. Sānuṃ paṭigamissāmīti pubbe mayā vutthapabbatasānumeva",
  "atk-s0508a1:863_5": "uddissa gacchissāmi. Vivekamanubrūhayanti paṭipassaddhivivekaṃ phalasamāpattikāyavivekañca",
  "atk-s0508a1:863_6": "paribrūhayanto, tassa vā paribrūhanahetu gamissāmīti. Evaṃ pana vatvā thero tattheva",
  "atk-s0508a1:863_7": "gato, ayameva ca imassa therassa aññābyākaraṇagāthā ahosi.",
  "atk-s0508a1:864": "Gosālattheragāthāvaṇṇanā niṭṭhitā.",
  "atk-s0508a1:865": "4. Sugandhattheragāthāvaṇṇanā",
  "atk-s0508a1:866_0": "Anuvassiko pabbajitoti āyasmato sugandhattherassa gāthā. Kā uppatti? So kira ito",
  "atk-s0508a1:866_1": "dvānavute kappe tissassa nāma sammāsambuddhassa kāle manussayoniyaṃ nibbattitvā viññutaṃ",
  "atk-s0508a1:866_2": "patto migabyadhanena araññe vicarati. Satthā tassa anukampāya padavaḷañjaṃ dassetvā",
  "atk-s0508a1:866_3": "gato. So satthu padacetiyāni disvā purimabuddhesu katādhikāratāya “sadevake loke",
  "atk-s0508a1:866_4": "aggapuggalassa imāni padānī”ti pītisomanassajāto koraṇḍakapupphāni gahetvā pūjaṃ",
  "atk-s0508a1:866_5": "katvā cittaṃ pasādesi. So tena puññakammena devaloke nibbattitvā tato cuto aparāparaṃ",
  "atk-s0508a1:866_6": "puññāni katvā devamanussesu saṃsaranto kassapassa bhagavato kāle kuṭumbiko hutvā",
  "atk-s0508a1:866_7": "satthu bhikkhusaṅghassa ca mahādānaṃ pavattetvā gandhakuṭiṃ mahagghagositacandanaṃ",
  "atk-s0508a1:866_8": "pisitvā tena paribhaṇḍaṃ katvā patthanaṃ paṭṭhapesi – “nibbattanibbattaṭṭhāne mayhaṃ",
  "atk-s0508a1:866_9": "sarīraṃ evaṃsugandhaṃ hotū”ti. Evaṃ aññānipi tattha tattha bhave bahūni puññakammāni",
  "atk-s0508a1:866_10": "katvā sugatīsu eva parivattamāno imasmiṃ buddhuppāde sāvatthiyaṃ vibhavasampannassa",
  "atk-s0508a1:866_11": "brāhmaṇassa gehe nibbatti. Nibbattassa ca tassa mātukucchigatakālato paṭṭhāya mātu",
  "atk-s0508a1:866_12": "sarīraṃ sakalampi gehaṃ surabhigandhaṃ vāyati. Jātadivase pana visesato paramasugandhaṃ",
  "atk-s0508a1:866_13": "sāmantagehesupi vāyateva. Tassa mātāpitaro “amhākaṃ putto attanāva attano nāmaṃ gahetvā",
  "atk-s0508a1:866_14": "āgato”ti sugandhotveva nāmaṃ akaṃsu. So anupubbena vayappatto mahāselattheraṃ disvā",
  "atk-s0508a1:866_15": "tassa santike dhammaṃ sutvā pabbajitvā vipassanāya kammaṃ karonto sattāhabbhantare",
  "atk-s0508a1:866_16": "eva arahattaṃ pāpuṇi. Tena vuttaṃ apadāne –",
  "atk-s0508a1:867": "“Vanakammiko pure āsiṃ, pitumātumatenahaṃ;",
  "atk-s0508a1:868": "Pasumārena jīvāmi, kusalaṃ me na vijjati.",
  "atk-s0508a1:869": "“Mama āsayasāmantā, tisso lokagganāyako;",
  "atk-s0508a1:870": "Padāni tīṇi dassesi, anukampāya cakkhumā.",
  "atk-s0508a1:871": "“Akkante ca pade disvā, tissanāmassa satthuno;",
  "atk-s0508a1:872": "Haṭṭho haṭṭhena cittena, pade cittaṃ pasādayiṃ.",
  "atk-s0508a1:873": "“Koraṇḍaṃ pupphitaṃ disvā, pādapaṃ dharaṇīruhaṃ;",
  "atk-s0508a1:874": "Sakosakaṃ gahetvāna, padaseṭṭhaṃ apūjayiṃ.",
  "atk-s0508a1:875": "“Tena kammena sukatena, cetanāpaṇidhīhi ca;",
  "atk-s0508a1:876": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:877": "“Yaṃ yaṃ yonupapajjāmi, devattaṃ atha mānusaṃ;",
  "atk-s0508a1:878": "Koraṇḍakachavī homi, suppabhāso bhavāmahaṃ.",
  "atk-s0508a1:879": "“Dvenavute ito kappe, yaṃ kammamakariṃ tadā;",
  "atk-s0508a1:880": "Duggatiṃ nābhijānāmi, padapūjāyidaṃ phalaṃ.",
  "atk-s0508a1:881": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:882": "Arahattaṃ pana patvā aññaṃ byākaronto “anuvassiko pabbajito”ti imaṃ gāthaṃ abhāsi.",
  "atk-s0508a1:883_0": "24. Tattha anuvassikoti anugato upagato vassaṃ anuvasso, anuvassova anuvassiko. Pabbajitoti",
  "atk-s0508a1:883_1": "pabbajjaṃ upagato, pabbajito hutvā upagatavassamatto ekavassikoti attho. Atha vā",
  "atk-s0508a1:883_2": "anugataṃ pacchāgataṃ apagataṃ vassaṃ anuvassaṃ, taṃ assa atthīti anuvassiko. Yassa",
  "atk-s0508a1:883_3": "pabbajitassa vassaṃ aparipuṇṇatāya na gaṇanūpagataṃ, so evaṃ vutto, tasmā avassikoti",
  "atk-s0508a1:883_4": "vuttaṃ hoti. Passa dhammasudhammatanti tava satthu dhammassa sudhammabhāvaṃ svākkhātataṃ",
  "atk-s0508a1:883_5": "ekantaniyyānikataṃ passa, yattha anuvassiko tuvaṃ pabbajito. Pubbenivāsañāṇaṃ dibbacakkhuñāṇaṃ",
  "atk-s0508a1:883_6": "āsavakkhayañāṇanti tisso vijjā tayā anuppattā sacchikatā, tato eva kataṃ buddhassa",
  "atk-s0508a1:883_7": "sāsanaṃ sammāsambuddhassa sāsanaṃ anusiṭṭhi ovādo anusikkhitoti katakiccataṃ nissāya",
  "atk-s0508a1:883_8": "pītisomanassajāto thero attānaṃ paraṃ viya katvā vadatīti.",
  "atk-s0508a1:884": "Sugandhattheragāthāvaṇṇanā niṭṭhitā.",
  "atk-s0508a1:885": "5. Nandiyattheragāthāvaṇṇanā",
  "atk-s0508a1:886_0": "Obhāsajātanti āyasmato nandiyattherassa gāthā. Kā uppatti? So kira padumuttarassa",
  "atk-s0508a1:886_1": "bhagavato kāle satthari parinibbute cetiye candanasārena vedikaṃ kāretvā uḷāraṃ pūjāsakkāraṃ",
  "atk-s0508a1:886_2": "pavattesi. Tato paṭṭhāya ajjhāsayasampanno hutvā tattha tattha vivaṭṭūpanissayaṃ",
  "atk-s0508a1:886_3": "bahuṃ puññakammaṃ ācinitvā devesu ca manussesu ca saṃsaranto imasmiṃ buddhuppāde",
  "atk-s0508a1:886_4": "kapilavatthusmiṃ sakyarājakule nibbatti. Tassa mātāpitaro nandiṃ janento jātoti nandiyoti",
  "atk-s0508a1:886_5": "nāmaṃ akaṃsu. So vayappatto anuruddhādīsu satthu santike pabbajantesu sayampi pabbajitvā",
  "atk-s0508a1:886_6": "vipassanāya kammaṃ karonto katādhikāratāya nacirasseva arahattaṃ pāpuṇi. Tena vuttaṃ apadāne –",
  "atk-s0508a1:887": "“Padumuttaro nāma jino, lokajeṭṭho narāsabho;",
  "atk-s0508a1:888": "Jalitvā aggikhandhova, sambuddho parinibbuto.",
  "atk-s0508a1:889": "“Nibbute ca mahāvīre, thūpo vitthāriko ahu;",
  "atk-s0508a1:890": "Dūratova upaṭṭhenti, dhātugehavaruttame.",
  "atk-s0508a1:891": "“Pasannacitto sumano, akaṃ candanavedikaṃ;",
  "atk-s0508a1:892": "Dissati thūpakhandho ca, thūpānucchaviko tadā.",
  "atk-s0508a1:893": "“Bhave nibbattamānamhi, devatte atha mānuse.",
  "atk-s0508a1:894": "Omattaṃ me na passāmi, pubbakammassidaṃ phalaṃ.",
  "atk-s0508a1:895": "“Pañcadasakappasate, ito aṭṭha janā ahuṃ;",
  "atk-s0508a1:896": "Sabbe samattanāmā te cakkavattī mahabbalā.",
  "atk-s0508a1:897": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:898_0": "Arahattaṃ pana patvā anuruddhattherādīhi saddhiṃ pācīnavaṃsamigadāye viharante imasmiṃ",
  "atk-s0508a1:898_1": "there ekadivasaṃ māro pāpimā bhiṃsāpetukāmo tassa bheravarūpaṃ dasseti. Thero taṃ",
  "atk-s0508a1:898_2": "“māro aya”nti ñatvā “pāpima, ye māradheyyaṃ vītivattā, tesaṃ tava kiriyā kiṃ karissati,",
  "atk-s0508a1:898_3": "tatonidānaṃ pana tvaṃ eva vighātaṃ anatthaṃ pāpuṇissasī”ti dassento “obhāsajātaṃ",
  "atk-s0508a1:898_4": "phalaga”nti gāthaṃ abhāsi.",
  "atk-s0508a1:899_0": "25. Tattha obhāsajātanti ñāṇobhāsena jātobhāsaṃ aggamaggañāṇassa adhigatattā. Tena",
  "atk-s0508a1:899_1": "anavasesato kilesandhakārassa vihataviddhaṃsitabhāvato ativiya pabhassaranti attho.",
  "atk-s0508a1:899_2": "Phalaganti phalaṃ gataṃ upagataṃ, aggaphalañāṇasahitanti adhippāyo. Cittanti khīṇāsavassa",
  "atk-s0508a1:899_3": "cittaṃ sāmaññena vadati. Tenāha “abhiṇhaso”ti. Tañhi nirodhaninnatāya khīṇāsavānaṃ",
  "atk-s0508a1:899_4": "niccakappaṃ arahattaphalasamāpattisamāpajjanato “phalena sahita”nti vattabbataṃ arahati.",
  "atk-s0508a1:899_5": "Tādisanti tathārūpaṃ, arahantanti attho. Āsajjāti visodhetvā paribhuyya. Kaṇhāti",
  "atk-s0508a1:899_6": "māraṃ ālapati, so hi kaṇhakammattā kaṇhābhijātitāya ca “kaṇho”ti vuccati. Dukkhaṃ",
  "atk-s0508a1:899_7": "nigacchasīti idha kucchianuppavesādinā niratthakaṃ kāyaparissamaṃ dukkhaṃ, samparāye",
  "atk-s0508a1:899_8": "ca appatikāraṃ apāyadukkhaṃ upagamissasi pāpuṇissasi. Taṃ sutvā māro “jānāti maṃ",
  "atk-s0508a1:899_9": "samaṇo”ti tatthevantaradhāyīti.",
  "atk-s0508a1:900": "Nandiyattheragāthāvaṇṇanā niṭṭhitā.",
  "atk-s0508a1:901": "6. Abhayattheragāthāvaṇṇanā",
  "atk-s0508a1:902_0": "Sutvā subhāsitaṃ vācanti āyasmato abhayattherassa gāthā. Kā uppatti? So kira padumuttarassa",
  "atk-s0508a1:902_1": "bhagavato sāsane pabbajitvā dhammakathiko hutvā dhammakathanakāle paṭhamaṃ catūhi",
  "atk-s0508a1:902_2": "gāthāhi bhagavantaṃ abhitthavitvā pacchā dhammaṃ kathesi. Tenassa puññakammabalena",
  "atk-s0508a1:902_3": "kappānaṃ satasahassaṃ apāyapaṭisandhi nāma nāhosi. Tathā hi vuttaṃ –",
  "atk-s0508a1:903": "“Abhitthavitvā padumuttaraṃ jinaṃ, pasannacitto abhayo sayambhuṃ;",
  "atk-s0508a1:904": "Na gacchi kappāni apāyabhūmiṃ, satasahassāni uḷārasaddho”ti.",
  "atk-s0508a1:905_0": "Khettasampattiyādīhi tassa ca pubbapacchimasanniṭṭhānacetanānaṃ ativiya uḷārabhāvena",
  "atk-s0508a1:905_1": "so aparimeyyo puññābhisando kusalābhisando tādiso ahosi. “Acintiye pasannānaṃ, vipāko",
  "atk-s0508a1:905_2": "hoti acintiyo”ti hi vuttaṃ. Tattha tattha hi bhave upacitaṃ puññaṃ tassa upatthambhakamahosi.",
  "atk-s0508a1:905_3": "Tathā hi so vipassissa bhagavato ketakapupphehi pūjamakāsi. Evaṃ uḷārehi puññavisesehi",
  "atk-s0508a1:905_4": "sugatīsu eva saṃsaranto imasmiṃ buddhuppāde rañño bimbisārassa putto hutvā nibbatti.",
  "atk-s0508a1:905_5": "Abhayotissa nāmaṃ ahosi. Tassa uppatti parato āvi bhavissati. So nigaṇṭhena nāṭaputtena",
  "atk-s0508a1:905_6": "ubhatokoṭikaṃ pañhaṃ sikkhāpetvā “imaṃ pañhaṃ pucchitvā samaṇassa gotamassa vādaṃ",
  "atk-s0508a1:905_7": "āropehī”ti vissajjito bhagavantaṃ upasaṅkamitvā taṃ pañhaṃ pucchitvā tassa pañhassa",
  "atk-s0508a1:905_8": "anekaṃsabyākaraṇabhāve bhagavatā kathite nigaṇṭhānaṃ parājayaṃ, satthu ca sammāsambuddhabhāvaṃ",
  "atk-s0508a1:905_9": "viditvā upāsakattaṃ paṭivedesi. Tato raññe bimbisāre kālaṅkate sañjātasaṃvego sāsane",
  "atk-s0508a1:905_10": "pabbajitvā tālacchiggaḷūpamasuttadesanāya sotāpanno hutvā puna vipassanaṃ ārabhitvā",
  "atk-s0508a1:905_11": "arahattaṃ sacchākāsi. Tena vuttaṃ apadāne –",
  "atk-s0508a1:906": "“Vinatānadiyā tīre, vihāsi purisuttamo;",
  "atk-s0508a1:907": "Addasaṃ virajaṃ buddhaṃ, ekaggaṃ susamāhitaṃ.",
  "atk-s0508a1:908": "“Madhugandhassa pupphena, ketakassa ahaṃ tadā;",
  "atk-s0508a1:909": "Pasannacitto sumano, buddhaseṭṭhamapūjayiṃ.",
  "atk-s0508a1:910": "“Ekanavute ito kappe, yaṃ pupphamabhipūjayiṃ;",
  "atk-s0508a1:911": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:912": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:913": "Arahattaṃ pana patvā attano paṭipattikittanena aññaṃ byākaronto “sutvā subhāsitaṃ vāca”nti gāthaṃ abhāsi.",
  "atk-s0508a1:914_0": "26. Tattha sutvāti sotaṃ odahitvā, sotadvārānusārena upadhāretvā. Subhāsitanti suṭṭhu",
  "atk-s0508a1:914_1": "bhāsitaṃ, sammadeva bhāsitaṃ, sammāsambuddhabhāvato mahākāruṇikatāya ca kiñci avisaṃvādetvā",
  "atk-s0508a1:914_2": "yathādhippetassa atthassa ekantato sādhanavasena bhāsitaṃ catusaccavibhāvanīyadhammakathaṃ.",
  "atk-s0508a1:914_3": "Na hi saccavinimuttā bhagavato dhammadesanā atthi. Buddhassāti sabbaññubuddhassa.",
  "atk-s0508a1:914_4": "Ādiccabandhunoti ādiccavaṃse sambhūtattā ādicco bandhu etassāti ādiccabandhu, bhagavā.",
  "atk-s0508a1:914_5": "Tassa ādiccabandhuno. Ādiccassa vā bandhūti ādiccabandhu, bhagavā. Tassa bhagavato",
  "atk-s0508a1:914_6": "orasaputtabhāvato. Tenāha bhagavā –",
  "atk-s0508a1:915": "“Yo andhakāre tamasī pabhaṅkaro, verocano maṇḍalī uggatejo;",
  "atk-s0508a1:916": "Mā rāhu gilī caramantalikkhe, pajaṃ mamaṃ rāhu pamuñca sūriya”nti. ;",
  "atk-s0508a1:917_0": "Paccabyadhinti paṭivijjhiṃ. Hī-ti nipātamattaṃ. Nipuṇanti saṇhaṃ paramasukhumaṃ,",
  "atk-s0508a1:917_1": "nirodhasaccaṃ, catusaccameva vā. Hī-ti vā hetuatthe nipāto. Yasmā paccabyadhiṃ nipuṇaṃ",
  "atk-s0508a1:917_2": "catusaccaṃ, tasmā na dāni kiñci paṭivijjhitabbaṃ atthīti attho. Yathā kiṃ paṭivijjhīti",
  "atk-s0508a1:917_3": "āha “vālaggaṃ usunā yathā”ti. Yathā sattadhā bhinnassa vālassa koṭiṃ susikkhito kusalo",
  "atk-s0508a1:917_4": "issāso usunā kaṇḍena avirajjhanto vijjheyya, evaṃ paccabyadhiṃ nipuṇaṃ ariyasaccanti yojanā.",
  "atk-s0508a1:918": "Abhayattheragāthāvaṇṇanā niṭṭhitā.",
  "atk-s0508a1:919": "7. Lomasakaṅgiyattheragāthāvaṇṇanā",
  "atk-s0508a1:920_0": "Dabbaṃ kusanti āyasmato lomasakaṅgiyattherassa gāthā. Kā uppatti? So kira ito ekanavute",
  "atk-s0508a1:920_1": "kappe vipassiṃ bhagavantaṃ passitvā pasannamānaso nānāpupphehi pūjetvā tena puññakammena",
  "atk-s0508a1:920_2": "devaloke nibbatto puna aparāparaṃ puññāni katvā sugatīsuyeva saṃsaranto kassapassa",
  "atk-s0508a1:920_3": "bhagavato sāsane pabbajitvā samaṇadhammaṃ karoti. Tena ca samayena satthārā bhaddekarattapaṭipadāya",
  "atk-s0508a1:920_4": "kathitāya aññataro bhikkhu bhaddekarattasuttavasena tena sākacchaṃ karoti. So taṃ",
  "atk-s0508a1:920_5": "na sampāyāsi. Asampāyanto “ahaṃ anāgate tuyhaṃ bhaddekarattaṃ kathetuṃ samattho bhaveyya”nti",
  "atk-s0508a1:920_6": "paṇidhānaṃ akāsi, itaro “puccheyya”nti. Etesu paṭhamo ekaṃ buddhantaraṃ devamanussesu",
  "atk-s0508a1:920_7": "saṃsaritvā amhākaṃ bhagavato kāle kapilavatthusmiṃ sākiyarājakule nibbatti. Tassa",
  "atk-s0508a1:920_8": "sukhumālabhāvena soṇassa viya pādatalesu lomāni jātāni, tenassa lomasakaṅgiyoti nāmaṃ",
  "atk-s0508a1:920_9": "ahosi. Itaro devaloke nibbattitvā candanoti paññāyittha. Lomasakaṅgiyo anuruddhādīsu",
  "atk-s0508a1:920_10": "sakyakumāresu pabbajantesu pabbajituṃ na icchi. Atha naṃ saṃvejetuṃ candano devaputto",
  "atk-s0508a1:920_11": "upasaṅkamitvā bhaddekarattaṃ pucchi. Itaro “na jānāmī”ti. Puna devaputto “atha kasmā",
  "atk-s0508a1:920_12": "tayā ‘bhaddekarattaṃ katheyya’nti saṅgaro kato, idāni pana nāmamattampi na jānāsī”ti",
  "atk-s0508a1:920_13": "codesi. Itaro tena saddhiṃ bhagavantaṃ upasaṅkamitvā, “mayā kira, bhante, pubbe ‘imassa",
  "atk-s0508a1:920_14": "bhaddekarattaṃ kathessāmī’ti saṅgaro kato”ti pucchi. Bhagavā “āma, kulaputta, kassapassa",
  "atk-s0508a1:920_15": "bhagavato kāle tayā evaṃ kata”nti āha. Svāyamattho uparipaṇṇāsake āgatanayena vitthārato",
  "atk-s0508a1:920_16": "veditabbo. Atha lomasakaṅgiyo “tena hi, bhante, pabbājetha ma”nti āha. Bhagavā “na,",
  "atk-s0508a1:920_17": "kho, tathāgatā mātāpitūhi ananuññātaṃ puttaṃ pabbājentī”ti paṭikkhipi. So mātu santikaṃ",
  "atk-s0508a1:920_18": "gantvā “anujānāhi maṃ, amma, pabbajituṃ, pabbajissāmaha”nti vatvā, mātarā “tāta,",
  "atk-s0508a1:920_19": "sukhumālo tvaṃ kathaṃ pabbajissasī”ti vutte, “attano parissayasahanabhāvaṃ pakāsento",
  "atk-s0508a1:920_20": "“dabbaṃ kusaṃ poṭakila”nti gāthaṃ abhāsi.",
  "atk-s0508a1:921_0": "27. Tattha dabbanti dabbatiṇamāha, yaṃ “saddulo”tipi vuccati. Kusanti kusatiṇaṃ,",
  "atk-s0508a1:921_1": "yo “kāso”ti vuccati. Poṭakilanti sakaṇṭakaṃ akaṇṭakañca gacchaṃ. Idha pana sakaṇṭakameva",
  "atk-s0508a1:921_2": "adhippetaṃ. Usīrādīni suviññeyyāni. Dabbādīni tiṇāni bīraṇatiṇāni pādehi akkantassāpi",
  "atk-s0508a1:921_3": "dukkhajanakāni gamanantarāyakarāni ca, tāni ca panāhaṃ urasā panudissāmi urasāpi",
  "atk-s0508a1:921_4": "apanessāmi. Evaṃ apanento taṃ nimittaṃ dukkhaṃ sahanto araññāyatane gumbantaraṃ pavisitvā",
  "atk-s0508a1:921_5": "samaṇadhammaṃ kātuṃ sakkhissāmi. Ko pana vādo pādehi akkamaneti dasseti. Vivekamanubrūhayanti",
  "atk-s0508a1:921_6": "kāyavivekaṃ cittavivekaṃ upadhivivekañca anubrūhayanto. Gaṇasaṅgaṇikañhi pahāya kāyavivekaṃ",
  "atk-s0508a1:921_7": "anubrūhayantasseva aṭṭhatiṃsāya ārammaṇesu yattha katthaci cittaṃ samādahantassa",
  "atk-s0508a1:921_8": "cittaviveko, na saṅgaṇikāratassa. Samāhitasseva vipassanāya kammaṃ karontassa samathavipassanañca",
  "atk-s0508a1:921_9": "yuganaddhaṃ karontassa kilesānaṃ khepanena upadhivivekādhigamo, na asamāhitassa.",
  "atk-s0508a1:921_10": "Tena vuttaṃ “vivekamanubrūhayanti kāyavivekaṃ cittavivekaṃ upadhivivekañca anubrūhayanto”ti.",
  "atk-s0508a1:921_11": "Evaṃ pana puttena vutte mātā “tena hi, tāta, pabbajā”ti anujāni. So bhagavantaṃ upasaṅkamitvā",
  "atk-s0508a1:921_12": "pabbajjaṃ yāci. Taṃ satthā pabbājesi. Taṃ pabbajitvā katapubbakiccaṃ kammaṭṭhānaṃ",
  "atk-s0508a1:921_13": "gahetvā araññaṃ pavisantaṃ bhikkhū āhaṃsu – “āvuso, tvaṃ sukhumālo kiṃ sakkhissasi",
  "atk-s0508a1:921_14": "araññe vasitu”nti. So tesampi tameva gāthaṃ vatvā araññaṃ pavisitvā bhāvanaṃ anuyuñjanto",
  "atk-s0508a1:921_15": "nacirasseva chaḷabhiñño ahosi. Tena vuttaṃ apadāne –",
  "atk-s0508a1:922": "“Suvaṇṇavaṇṇaṃ sambuddhaṃ, āhutīnaṃ paṭiggahaṃ;",
  "atk-s0508a1:923": "Rathiyaṃ paṭipajjantaṃ, nānāpupphehi pūjayiṃ.",
  "atk-s0508a1:924": "“Ekanavutito kappe, yaṃ pupphamabhipūjayiṃ;",
  "atk-s0508a1:925": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:926": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:927": "Arahattaṃ pana patvā thero aññaṃ byākaronto taṃyeva gāthaṃ abhāsīti.",
  "atk-s0508a1:928": "Lomasakaṅgiyattheragāthāvaṇṇanā niṭṭhitā.",
  "atk-s0508a1:929": "8. Jambugāmiyaputtattheragāthāvaṇṇanā",
  "atk-s0508a1:930_0": "Kacci no vatthapasutoti āyasmato jambugāmiyaputtattherassa gāthā. Kā uppatti? So",
  "atk-s0508a1:930_1": "kira purimabuddhesu katādhikāro hutvā tattha tattha vivaṭṭūpanissayaṃ kusalaṃ ācinanto",
  "atk-s0508a1:930_2": "ito ekatiṃse kappe vessabhussa bhagavato kāle ekadivasaṃ kiṃsukāni pupphāni disvā",
  "atk-s0508a1:930_3": "tāni pupphāni gahetvā buddhaguṇe anussaranto bhagavantaṃ uddissa ākāse khipanto pūjesi.",
  "atk-s0508a1:930_4": "So tena puññakammena tāvatiṃsesu nibbatto. Tato paraṃ puññāni katvā aparāparaṃ devamanussesu",
  "atk-s0508a1:930_5": "saṃsaranto imasmiṃ buddhuppāde campāyaṃ jambugāmiyassa nāma upāsakassa putto hutvā",
  "atk-s0508a1:930_6": "nibbatti. Tena puññakammena tāvatiṃsesu nibbatto. Tato paraṃ puññāni katvā aparāparaṃ",
  "atk-s0508a1:930_7": "devamanussesu saṃsaranto imasmiṃ buddhuppāde campāyaṃ jambugāmiyassa nāma upāsakassa",
  "atk-s0508a1:930_8": "putvā nibbatti. Tenassa jambugāmiyaputtotveva samaññā ahosi. So vayappatto bhagavato",
  "atk-s0508a1:930_9": "santike dhammaṃ sutvā paṭiladdhasaṃvego pabbajitvā katapubbakicco kammaṭṭhānaṃ gahetvā",
  "atk-s0508a1:930_10": "sākete añjanavane vasati. Athassa pitā “kiṃ nu kho mama putto sāsane abhirato viharati,",
  "atk-s0508a1:930_11": "udāhu no”ti vīmaṃsanatthaṃ “kacci no vatthapasuto”ti gāthaṃ likhitvā pesesi. So taṃ",
  "atk-s0508a1:930_12": "vācetvā, “pitā me pamādavihāraṃ āsaṅkati, ahañca ajjāpi puthujjanabhūmiṃ nātivatto”ti",
  "atk-s0508a1:930_13": "saṃvegajāto ghaṭento vāyamanto nacirasseva chaḷabhiñño ahosi. Tena vuttaṃ apadāne –",
  "atk-s0508a1:931": "“Kiṃsukaṃ pupphitaṃ disvā, paggahetvāna añjaliṃ;",
  "atk-s0508a1:932": "Buddhaseṭṭhaṃ saritvāna, ākāse abhipūjayiṃ.",
  "atk-s0508a1:933": "“Tena kammena sukatena, cetanāpaṇidhīhi ca;",
  "atk-s0508a1:934": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:935": "“Ekatiṃse ito kappe, yaṃ kammamakariṃ tadā;",
  "atk-s0508a1:936": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:937": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:938_0": "Arahattaṃ pana patvā ñātīnaṃ vasananagaraṃ gantvā sāsanassa niyyānikabhāvaṃ pakāsento",
  "atk-s0508a1:938_1": "iddhipāṭihāriyaṃ dassesi. Taṃ disvā ñātakā pasannamānasā bahū saṅghārāme kāresuṃ.",
  "atk-s0508a1:938_2": "Theropi sakapitarā pesitaṃ gāthaṃ aṅkusaṃ katvā ghaṭento vāyamanto arahattaṃ sacchākāsi.",
  "atk-s0508a1:938_3": "Aññaṃ byākarontopi pitupūjanatthaṃ “kacci no vatthapasuto”ti tameva gāthaṃ abhāsi.",
  "atk-s0508a1:939_0": "28. Tattha kaccīti pucchāyaṃ nipāto. Noti paṭisedhe. Vatthapasutoti vatthe pasuto",
  "atk-s0508a1:939_1": "vatthapasuto, cīvaramaṇḍanābhirato. Nidassanamattañcetaṃ pattamaṇḍanādicāpallapaṭikkhepassāpi",
  "atk-s0508a1:939_2": "adhippetattā. “Kacci na vatthapasuto”tipi pāṭho, so evattho. Bhūsanāratoti attabhāvavibhūsanāya",
  "atk-s0508a1:939_3": "rato abhirato, yathekacce pabbajitvāpi capalā kāyadaḷhibahulā cīvarādiparikkhārassa",
  "atk-s0508a1:939_4": "attano sarīrassa ca maṇḍanavibhūsanaṭṭhānāya yuttā honti. Kimeva parikkhārapasuto",
  "atk-s0508a1:939_5": "bhūsanārato ca nāhosīti ayamettha padadvayassāpi attho. Sīlamayaṃ gandhanti akhaṇḍādibhāvāpādanena",
  "atk-s0508a1:939_6": "suparisuddhassa catubbidhassapi sīlassa vasena yvāyaṃ “yo ca sīlavataṃ pajāti na",
  "atk-s0508a1:939_7": "itarā dussīlapajā, dussīlattāyeva dussilyamayaṃ duggandhaṃ vāyati, evaṃ tvaṃ duggandhaṃ",
  "atk-s0508a1:939_8": "avāyitvā kacci sīlamayaṃ gandhaṃ vāyasīti attho. Atha vā netarā pajāti na itarā dussīlapajā,",
  "atk-s0508a1:939_9": "taṃ kacci na hoti, yato sīlamayaṃ gandhaṃ vāyasīti byatirekena sīlagandhavāyanameva vibhāveti.",
  "atk-s0508a1:940": "Jambugāmiyaputtattheragāthāvaṇṇanā niṭṭhitā.",
  "atk-s0508a1:941": "9. Hāritattheragāthāvaṇṇanā",
  "atk-s0508a1:942_0": "Samunnamayamattānanti āyasmato hāritattherassa gāthā. Kā uppatti? So kira purimabuddhesu",
  "atk-s0508a1:942_1": "katādhikāro hutvā tattha tattha vivaṭṭūpanissayaṃ puññasambhāraṃ upacinanto ito ekatiṃse",
  "atk-s0508a1:942_2": "kappe sudassanaṃ nāma paccekasambuddhaṃ disvā pasannamānaso kuṭajapupphehi pūjaṃ",
  "atk-s0508a1:942_3": "katvā tena puññakammena sugatīsuyeva parivattento imasmiṃ buddhuppāde sāvatthinagare",
  "atk-s0508a1:942_4": "brāhmaṇamahāsālakule nibbatti. Hāritotissa nāmaṃ ahosi. Tassa vayappattassa mātāpitaro",
  "atk-s0508a1:942_5": "kularūpādīhi anucchavikaṃ kumārikaṃ brāhmaṇadhītaraṃ ānesuṃ. So tāya saddhiṃ bhogasukhaṃ",
  "atk-s0508a1:942_6": "anubhavanto ekadivasaṃ attano tassā ca rūpasampattiṃ oloketvā dhammatāya codiyamāno",
  "atk-s0508a1:942_7": "“īdisaṃ nāma rūpaṃ nacirasseva jarāya maccunā ca abhippamaddīyatī”ti saṃvegaṃ paṭilabhi.",
  "atk-s0508a1:942_8": "Katipayadivasātikkameneva cassa bhariyaṃ kaṇhasappo ḍaṃsitvā māresi. So tena bhiyyosomattāya",
  "atk-s0508a1:942_9": "sañjātasaṃvego satthu santikaṃ gantvā dhammaṃ sutvā gharabandhane chinditvā pabbaji.",
  "atk-s0508a1:942_10": "Tassa ca cariyānukūlaṃ kammaṭṭhānaṃ gahetvā viharantassa kammaṭṭhānaṃ na sampajjati,",
  "atk-s0508a1:942_11": "cittaṃ ujugataṃ na hoti. So gāmaṃ piṇḍāya paviṭṭho aññataraṃ usukāraṃ usudaṇḍaṃ yante",
  "atk-s0508a1:942_12": "pakkhipitvā ujuṃ karontaṃ disvā “ime acetanampi nāma ujuṃ karonti, kasmā ahaṃ cittaṃ",
  "atk-s0508a1:942_13": "ujuṃ na karissāmī”ti cintetvā tatova paṭinivattitvā divāṭṭhāne nisinno vipassanaṃ",
  "atk-s0508a1:942_14": "ārabhi. Athassa bhagavā upari ākāse nisīditvā ovādaṃ dento “samunnamayamattāna”nti",
  "atk-s0508a1:942_15": "gāthaṃ abhāsi. Ayameva thero attānaṃ paraṃ viya ovadanto abhāsīti ca vadanti.",
  "atk-s0508a1:943_0": "29. Tattha samunnamayanti sammā unnamento, samāpattivasena kosajjapakkhe patituṃ",
  "atk-s0508a1:943_1": "adatvā tato uddharanto vīriyasamataṃ yojentoti attho. Attānanti cittaṃ, atha vā samunnamayāti",
  "atk-s0508a1:943_2": "kosajjapakkhato samunnamehi. Ma-kāro padasandhikaro. Hīnavīriyatāya tava cittaṃ kammaṭṭhānavīthiṃ",
  "atk-s0508a1:943_3": "nappaṭipajjati ce, taṃ vīriyārambhavasena sammā unnamehi, anonataṃ anapanataṃ karohīti",
  "atk-s0508a1:943_4": "adhippāyo. Evaṃ pana karonto usukārova tejanaṃ. Cittaṃ ujuṃ karitvāna, avijjaṃ bhinda",
  "atk-s0508a1:943_5": "hāritāti. Yathā nāma usukāro kaṇḍaṃ īsakampi onataṃ apanatañca vijjhanto lakkhaṃ",
  "atk-s0508a1:943_6": "bhindanatthaṃ ujuṃ karoti, evaṃ kosajjapātato arakkhaṇena onataṃ uddhaccapātato arakkhaṇena",
  "atk-s0508a1:943_7": "apanataṃ vijjhanto appanāpattiyā cittaṃ ujuṃ karitvāna samāhitacitto vipassanaṃ ussukkāpetvā",
  "atk-s0508a1:943_8": "sīghaṃ aggamaggañāṇena avijjaṃ bhinda padālehīti. Taṃ sutvā thero vipassanaṃ vaḍḍhetvā",
  "atk-s0508a1:943_9": "nacireneva arahā ahosi. Tena vuttaṃ apadāne –",
  "atk-s0508a1:944": "“Himavantassāvidūre, vasalo nāma pabbato;",
  "atk-s0508a1:945": "Buddho sudassano nāma, vasate pabbatantare.",
  "atk-s0508a1:946": "“Pupphaṃ hemavantaṃ gayha, vehāsaṃ agamāsahaṃ;",
  "atk-s0508a1:947": "Tatthaddasāsiṃ sambuddhaṃ, oghatiṇṇamanāsavaṃ.",
  "atk-s0508a1:948": "“Pupphaṃ kuṭajamādāya, sīse katvānahaṃ tadā;",
  "atk-s0508a1:949": "Buddhassa abhiropesiṃ, sayambhussa mahesino.",
  "atk-s0508a1:950": "“Ekatiṃse ito kappe, yaṃ pupphamabhipūjayiṃ;",
  "atk-s0508a1:951": "Duggatiṃ nābhijānāmi, pupphapūjāyidaṃ phalaṃ.",
  "atk-s0508a1:952": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:953": "Arahattaṃ pana patvā aññaṃ byākarontopi tameva gāthaṃ abhāsi.",
  "atk-s0508a1:954": "Hāritattheragāthāvaṇṇanā niṭṭhitā.",
  "atk-s0508a1:955": "10. Uttiyattheragāthāvaṇṇanā",
  "atk-s0508a1:956_0": "Ābādhe me samuppanneti āyasmato uttiyattherassa gāthā. Kā uppatti? So kira purimabuddhesu",
  "atk-s0508a1:956_1": "katādhikāro tattha tattha vivaṭṭūpanissayaṃ puññaṃ upacinanto ito catunavute kappe",
  "atk-s0508a1:956_2": "siddhatthassa bhagavato kāle candabhāgāya nadiyā mahārūpo susumāro hutvā nibbatto.",
  "atk-s0508a1:956_3": "So pāraṃ gantuṃ nadiyā tīraṃ upagataṃ bhagavantaṃ disvā pasannacitto pāraṃ netukāmo",
  "atk-s0508a1:956_4": "tīrasamīpe nipajji. Bhagavā tassa anukampāya piṭṭhiyaṃ pāde ṭhapesi. So haṭṭho udaggo",
  "atk-s0508a1:956_5": "pītivegena diguṇussāho hutvā sotaṃ chindanto sīghena javena bhagavantaṃ paratīraṃ",
  "atk-s0508a1:956_6": "nesi. Bhagavā tassa cittappasādaṃ oloketvā “ayaṃ ito cuto devaloke nibbattitvā tato",
  "atk-s0508a1:956_7": "paṭṭhāya sugatīsuyeva saṃsaranto ito catunavute kappe amataṃ pāpuṇissatī”ti byākaritvā pakkāmi.",
  "atk-s0508a1:957_0": "So tathā sugatīsuyeva paribbhamanto imasmiṃ buddhuppāde sāvatthiyaṃ aññatarassa brāhmaṇassa",
  "atk-s0508a1:957_1": "putto hutvā nibbatti uttiyo nāma nāmena. So vayappatto “amataṃ pariyesissāmī”ti paribbājako",
  "atk-s0508a1:957_2": "hutvā vicaranto ekadivasaṃ bhagavantaṃ upasaṅkamitvā dhammaṃ sutvā sāsane pabbajitvāpi",
  "atk-s0508a1:957_3": "sīlādīnaṃ avisodhitattā visesaṃ nibbattetuṃ asakkonto aññe bhikkhū visesaṃ nibbattetvā",
  "atk-s0508a1:957_4": "aññaṃ byākaronte disvā satthāraṃ upasaṅkamitvā saṅkhepeneva ovādaṃ yāci. Satthāpi",
  "atk-s0508a1:957_5": "tassa “tasmātiha tvaṃ, uttiya, ādimeva visodhehī”tiādinā saṅkhepeneva ovādaṃ adāsi.",
  "atk-s0508a1:957_6": "So tassa ovāde ṭhatvā vipassanaṃ ārabhi. Tassa āraddhavipassanassa ābādho uppajji.",
  "atk-s0508a1:957_7": "Uppanne pana ābādhe sañjātasaṃvego vīriyārambhavatthuṃ katvā vipassanāya kammaṃ karonto",
  "atk-s0508a1:957_8": "vipassanaṃ ussukkāpetvā arahattaṃ pāpuṇi. Tena vuttaṃ apadāne –",
  "atk-s0508a1:958": "“Candabhāgānadītīre, susumāro ahaṃ tadā;",
  "atk-s0508a1:959": "Sagocarapasutohaṃ, nadititthaṃ agacchahaṃ.",
  "atk-s0508a1:960": "“Siddhattho tamhi samaye, sayambhū aggapuggalo;",
  "atk-s0508a1:961": "Nadiṃ taritukāmo so, nadititthaṃ upāgami.",
  "atk-s0508a1:962": "“Upagate ca sambuddhe, ahampi tatthupāgamiṃ;",
  "atk-s0508a1:963": "Upagantvāna sambuddhaṃ, imaṃ vācaṃ udīrayiṃ.",
  "atk-s0508a1:964": "“Abhirūha mahāvīra, tāressāmi ahaṃ tuvaṃ;",
  "atk-s0508a1:965": "Pettikaṃ visayaṃ mayhaṃ, anukampa mahāmuni.",
  "atk-s0508a1:966": "“Mama uggajjanaṃ sutvā, abhirūhi mahāmuni;",
  "atk-s0508a1:967": "Haṭṭho haṭṭhena cittena, tāresiṃ lokanāyakaṃ.",
  "atk-s0508a1:968": "“Nadiyā pārime tīre, siddhattho lokanāyako;",
  "atk-s0508a1:969": "Assāsesi mamaṃ tattha, amataṃ pāpuṇissati.",
  "atk-s0508a1:970": "“Tamhā kāyā cavitvāna, devalokaṃ agacchahaṃ;",
  "atk-s0508a1:971": "Dibbasukhaṃ anubhaviṃ, accharāhi purakkhato.",
  "atk-s0508a1:972": "“Sattakkhattuñca devindo, devarajjamakāsahaṃ;",
  "atk-s0508a1:973": "Tīṇikkhattuṃ cakkavattī, mahiyā issaro ahuṃ.",
  "atk-s0508a1:974": "“Vivekamanuyuttohaṃ, nipako ca susaṃvuto;",
  "atk-s0508a1:975": "Dhāremi antimaṃ dehaṃ, sammāsambuddhasāsane.",
  "atk-s0508a1:976": "“Catunnavutito kappe, tāresiṃ yaṃ narāsabhaṃ;",
  "atk-s0508a1:977": "Duggatiṃ nābhijānāmi, taraṇāya idaṃ phalaṃ.",
  "atk-s0508a1:978": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:979": "Arahattaṃ pana patvā attano sammā paṭipattiyā paripuṇṇākāravibhāvanamukhena aññaṃ byākaronto “ābādhe me samuppanne”ti gāthaṃ abhāsi.",
  "atk-s0508a1:980_0": "30. Tattha ābādhe me samuppanneti sarīrassa ābādhanato “ābādho”ti laddhanāme visabhāgadhātukkhobhahetuke",
  "atk-s0508a1:980_1": "roge mayhaṃ sañjāte. Sati me udapajjathāti “uppanno kho me ābādho, ṭhānaṃ kho panetaṃ",
  "atk-s0508a1:980_2": "vijjati, yadidaṃ ābādho vaḍḍheyya. Yāva panāyaṃ ābādho na vaḍḍhati, handāhaṃ vīriyaṃ",
  "atk-s0508a1:980_3": "ārabhāmi ‘appattassa pattiyā anadhigatassa adhigamāya asacchikatassa sacchikiriyāyā”’ti",
  "atk-s0508a1:980_4": "vīriyārambhavatthubhūtā sati tasseva ābādhassa vasena dukkhāya vedanāya pīḷiyamānassa",
  "atk-s0508a1:980_5": "mayhaṃ udapādi. Tenāha “ābodho me samuppanno, kālo me nappamajjitu”nti. Evaṃ uppannañhi",
  "atk-s0508a1:980_6": "satiṃ aṅkusaṃ katvā ayaṃ thero arahattaṃ pattoti.",
  "atk-s0508a1:981": "Uttiyattheragāthāvaṇṇanā niṭṭhitā.",
  "atk-s0508a1:982": "Tatiyavaggavaṇṇanā niṭṭhitā.",
  "atk-s0508a1:983": "4. Catutthavaggo",
  "atk-s0508a1:984": "1. Gahvaratīriyattheragāthāvaṇṇanā",
  "atk-s0508a1:985_0": "Phuṭṭho ḍaṃsehīti āyasmato gahvaratīriyattherassa gāthā. Kā uppatti? So kira purimabuddhesu",
  "atk-s0508a1:985_1": "katādhikāro ito ekatiṃse kappe sikhissa bhagavato kāle migaluddo hutvā araññe vicaranto",
  "atk-s0508a1:985_2": "addasa sikhiṃ bhagavantaṃ aññatarasmiṃ rukkhamūle devanāgayakkhānaṃ dhammaṃ desentaṃ,",
  "atk-s0508a1:985_3": "disvā pana pasannamānaso “dhammo esa vuccatī”ti sare nimittaṃ aggahesi. So tena cittappasādena",
  "atk-s0508a1:985_4": "devaloke uppanno puna aparāparaṃ sugatīsuyeva saṃsaranto imasmiṃ buddhuppāde sāvatthiyaṃ",
  "atk-s0508a1:985_5": "brāhmaṇakule nibbattitvā “aggidatto”ti laddhanāmo vayappatto bhagavato yamakapāṭihāriyaṃ",
  "atk-s0508a1:985_6": "disvā sañjātappasādo sāsane pabbajitvā kammaṭṭhānaṃ gahetvā gahvaratīre nāma araññaṭṭhāne",
  "atk-s0508a1:985_7": "vasati. Tenassa gahvaratīrayoti samaññā ahosi. So vipassanaṃ vaḍḍhetvā nacirasseva",
  "atk-s0508a1:985_8": "arahattaṃ pāpuṇi. Tena vuttaṃ apadāne –",
  "atk-s0508a1:986": "“Migaluddo pure āsi, araññe vipine ahaṃ;",
  "atk-s0508a1:987": "Addasaṃ virajaṃ buddhaṃ, devasaṅghapurakkhataṃ.",
  "atk-s0508a1:988": "“Catusaccaṃ pakāsentaṃ, desentaṃ, amataṃ padaṃ;",
  "atk-s0508a1:989": "Assosiṃ madhuraṃ dhammaṃ, sikhino lokabandhuno.",
  "atk-s0508a1:990": "“Ghose cittaṃ pasādesiṃ, asamappaṭipuggale;",
  "atk-s0508a1:991": "Tattha cittaṃ pasādetvā, uttariṃ duttaraṃ bhavaṃ.",
  "atk-s0508a1:992": "“Ekatiṃse ito kappe, yaṃ saññamalabhiṃ tadā;",
  "atk-s0508a1:993": "Duggatiṃ nābhijānāmi, ghosasaññāyidaṃ phalaṃ.",
  "atk-s0508a1:994": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:995_0": "Arahattaṃ pana patvā bhagavantaṃ vanditvā sāvatthiyaṃ agamāsi. Tassa āgatabhāvaṃ",
  "atk-s0508a1:995_1": "sutvā ñātakā upagantvā mahādānaṃ pavattesuṃ. So katipayadivase vasitvā araññameva",
  "atk-s0508a1:995_2": "gantukāmo ahosi. Taṃ ñātakā, “bhante, araññaṃ nāma ḍaṃsamakasādivasena bahuparissayaṃ,",
  "atk-s0508a1:995_3": "idheva vasathā”ti āhaṃsu. Taṃ sutvā thero “araññavāsoyeva mayhaṃ ruccatī”ti vivekābhiratikittanamukhena",
  "atk-s0508a1:995_4": "aññaṃ byākaronto “phuṭṭho ḍaṃsehī”ti gāthaṃ abhāsi.",
  "atk-s0508a1:996_0": "31. Tattha phuṭṭho ḍaṃsehi makasehīti ḍaṃsanasīlatāya “ḍaṃsā”ti laddhanāmāhi andhakamakkhikāhi,",
  "atk-s0508a1:996_1": "makasanaññitehi ca sūcimukhapāṇehi phussito daṭṭhoti attho. Araññasminti “pañcadhanusatikaṃ",
  "atk-s0508a1:996_2": "pacchima”nti vuttaaraññalakkhaṇayogato araññe. Brahāvaneti mahārukkhagacchagahanatāya",
  "atk-s0508a1:996_3": "mahāvane araññāniyaṃ. Nāgo saṅgāmasīsevāti saṅgāmāvacaro hatthināgo viya saṅgāmamuddhani",
  "atk-s0508a1:996_4": "parasenāsampahāraṃ. “Araññavāso nāma buddhādīhi vaṇṇito thomito”ti ussāhajāto sato",
  "atk-s0508a1:996_5": "satimā hutvā tatra tasmiṃ araññe, tasmiṃ vā ḍaṃsādisamphasse upaṭṭhite adhivāsaye",
  "atk-s0508a1:996_6": "adhivāseyya saheyya, “ḍaṃsādayo maṃ ābādhentī”ti araññavāsaṃ na jaheyyāti attho.",
  "atk-s0508a1:997": "Gahvaratīriyattheragāthāvaṇṇanā niṭṭhitā.",
  "atk-s0508a1:998": "2. Suppiyattheragāthāvaṇṇanā",
  "atk-s0508a1:999_0": "Ajaraṃ jīramānenāti āyasmato suppiyattherassa gāthā. Kā uppatti? So kira padumuttarassa",
  "atk-s0508a1:999_1": "bhagavato kāle kulagehe nibbattitvā tāpasapabbajjaṃ pabbajitvā araññāyatane vasanto",
  "atk-s0508a1:999_2": "tattha bhagavantaṃ disvā pasannamānaso phalāphalaṃ adāsi, tathā bhikkhusaṅghassa.",
  "atk-s0508a1:999_3": "So tena puññakammena devamanussesu saṃsaranto kassapassa sammāsambuddhassa kāle khattiyakule",
  "atk-s0508a1:999_4": "nibbattitvā anukkamena viññutaṃ patto kalyāṇamittasannissayena laddhasaṃvego sāsane",
  "atk-s0508a1:999_5": "pabbajitvā bahussuto ahosi. Jātimadena sutamadena ca attānaṃ ukkaṃsento pare ca vambhento",
  "atk-s0508a1:999_6": "vihāsi. So imasmiṃ buddhuppāde tassa kammassa nissandena sāvatthiyaṃ paribhūtarūpe",
  "atk-s0508a1:999_7": "susānagopakakule nibbatti. Suppiyotissa nāmaṃ ahosi. Atha viññutaṃ patto attano sahāyabhūtaṃ",
  "atk-s0508a1:999_8": "sopākattheraṃ upasaṅkamitvā tassa santike dhammaṃ sutvā paṭiladdhasaṃvego pabbajitvā",
  "atk-s0508a1:999_9": "sammāpaṭipattiṃ pūretvā “ajaraṃ jīramānenā”ti gāthaṃ abhāsi.",
  "atk-s0508a1:1000_0": "32. Tattha ajaranti jarārahitaṃ, nibbānaṃ sandhāyāha. Tañhi ajātattā natthi ettha",
  "atk-s0508a1:1000_1": "jarā, etasmiṃ vā adhigate puggalassa sā natthīti jarābhāvahetutopi ajaraṃ nāma. Jīramānenāti",
  "atk-s0508a1:1000_2": "jīrantena, khaṇe khaṇe jaraṃ pāpuṇantena. Tappamānenāti santappamānena, rāgādīhi",
  "atk-s0508a1:1000_3": "ekādasahi aggīhi dayhamānena. Nibbutinti yathāvuttasantāpābhāvato nibbutasabhāvaṃ",
  "atk-s0508a1:1000_4": "nibbānaṃ. Nimiyanti parivatteyyaṃ cetāpeyyaṃ. Paramaṃ santinti anavasesakilesābhisaṅkhārapariḷāhavūpasamadhammatāya",
  "atk-s0508a1:1000_5": "uttamaṃ santiṃ. Catūhi yogehi ananubandhattā yogakkhemaṃ. Attano uttaritarassa kassaci",
  "atk-s0508a1:1000_6": "abhāvato anuttaraṃ. Ayañhettha saṅkhepattho – khaṇe khaṇe jarāya abhibhuyyamānattā",
  "atk-s0508a1:1000_7": "jīramānena, tathā rāgaggiādīhi santappamānena gato evaṃ aniccena dukkhena asārena",
  "atk-s0508a1:1000_8": "sabbathāpi anupasantasabhāvena saupaddavena, tappaṭipakkhabhāvato ajaraṃ paramupasamabhūtaṃ",
  "atk-s0508a1:1000_9": "kenaci anupaddutaṃ anuttaraṃ nibbānaṃ nimiyaṃ parivatteyyaṃ “mahā vata me lābho mahā",
  "atk-s0508a1:1000_10": "udayo hatthagato”ti. Yathā hi manussā yaṃ kiñci bhaṇḍaṃ parivattentā nirapekkhā gayhamānena",
  "atk-s0508a1:1000_11": "sambahumānā honti, evamayaṃ thero pahitatto viharanto attano kāye ca jīvite ca nirapekkhataṃ,",
  "atk-s0508a1:1000_12": "nibbānaṃ paṭipesitattañca pakāsento “nimiyaṃ paramaṃ santiṃ, yogakkhemaṃ anuttara”nti",
  "atk-s0508a1:1000_13": "vatvā tameva paṭipattiṃ paribrūhayanto vipassanaṃ ussukkāpetvā arahattaṃ pāpuṇi.",
  "atk-s0508a1:1000_14": "Tena vuttaṃ apadāne –",
  "atk-s0508a1:1001": "“Varuṇo nāma nāmena, brāhmaṇo mantapāragū;",
  "atk-s0508a1:1002": "Chaḍḍetvā dasa puttāni, vanamajjhogahiṃ tadā.",
  "atk-s0508a1:1003": "“Assamaṃ sukataṃ katvā, suvibhattaṃ manoramaṃ;",
  "atk-s0508a1:1004": "Paṇṇasālaṃ karitvāna, vasāmi vipine ahaṃ.",
  "atk-s0508a1:1005": "“Padumuttaro lokavidū, āhutīnaṃ paṭiggaho;",
  "atk-s0508a1:1006": "Mamuddharitukāmo so, āgacchi mama assamaṃ.",
  "atk-s0508a1:1007": "“Yāvatā vanasaṇḍamhi, obhāso vipulo ahu;",
  "atk-s0508a1:1008": "Buddhassa ānubhāvena, pajjalī vipinaṃ tadā.",
  "atk-s0508a1:1009": "“Disvāna taṃ pāṭihīraṃ, buddhaseṭṭhassa tādino;",
  "atk-s0508a1:1010": "Pattapuṭaṃ gahetvāna, phalena pūjayiṃ ahaṃ.",
  "atk-s0508a1:1011": "“Upagantvāna sambuddhaṃ, sahakhārimadāsahaṃ;",
  "atk-s0508a1:1012": "Anukampāya me buddho, idaṃ vacanamabravi.",
  "atk-s0508a1:1013": "“Khāribhāraṃ gahetvāna, pacchato ehi me tuvaṃ;",
  "atk-s0508a1:1014": "Paribhutte ca saṅghamhi, puññaṃ tava bhavissati.",
  "atk-s0508a1:1015": "“Puṭakaṃ taṃ gahetvāna, bhikkhusaṅghassadāsahaṃ;",
  "atk-s0508a1:1016": "Tattha cittaṃ pasādetvā, tusitaṃ upapajjahaṃ.",
  "atk-s0508a1:1017": "“Tattha dibbehi naccehi, gītehi vāditehi ca;",
  "atk-s0508a1:1018": "Puññakammena saṃyuttaṃ, anubhomi sadā sukhaṃ.",
  "atk-s0508a1:1019": "“Yaṃ yaṃ yonupapajjāmi, devattaṃ atha mānusaṃ;",
  "atk-s0508a1:1020": "Bhoge me ūnatā natthi, phaladānassidaṃ phalaṃ.",
  "atk-s0508a1:1021": "“Yāvatā caturo dīpā, sasamuddā sapabbatā;",
  "atk-s0508a1:1022": "Phalaṃ buddhassa datvāna, issaraṃ kārayāmahaṃ.",
  "atk-s0508a1:1023": "“Yāvatā ye pakkhigaṇā, ākāse uppatanti ce;",
  "atk-s0508a1:1024": "Tepi me vasamanventi, phaladānassidaṃ phalaṃ.",
  "atk-s0508a1:1025": "“Yāvatā vanasaṇḍamhi, yakkhā bhūtā ca rakkhasā;",
  "atk-s0508a1:1026": "Kumbhaṇḍā garuḷā cāpi, pāricariyaṃ upenti me.",
  "atk-s0508a1:1027": "“Kummā soṇā madhukārā, ḍaṃsā ca makasā ubho;",
  "atk-s0508a1:1028": "Tepi maṃ vasamanventi, phaladānassidaṃ phalaṃ.",
  "atk-s0508a1:1029": "“Supaṇṇā nāma sakuṇā, pakkhijātā mahabbalā;",
  "atk-s0508a1:1030": "Tepi maṃ saraṇaṃ yanti, phaladānassidaṃ phalaṃ.",
  "atk-s0508a1:1031": "“Yepi dīghāyukā nāgā, iddhimanto mahāyasā;",
  "atk-s0508a1:1032": "Tepi maṃ vasamanventi, phaladānassidaṃ phalaṃ.",
  "atk-s0508a1:1033": "“Sīhā byagghā ca dīpī ca, acchakokataracchakā;",
  "atk-s0508a1:1034": "Tepi maṃ vasamanventi, phaladānassidaṃ phalaṃ.",
  "atk-s0508a1:1035": "“Osadhī tiṇavāsī ca, ye ca ākāsavāsino;",
  "atk-s0508a1:1036": "Sabbe maṃ saraṇaṃ yanti, phaladānassidaṃ phalaṃ.",
  "atk-s0508a1:1037": "“Sududdasaṃ sunipuṇaṃ, gambhīraṃ suppakāsitaṃ;",
  "atk-s0508a1:1038": "Phassayitvā viharāmi, phaladānassidaṃ phalaṃ.",
  "atk-s0508a1:1039": "“Vimokkhe aṭṭha phusitvā, viharāmi anāsavo;",
  "atk-s0508a1:1040": "Ātāpī nipako cāhaṃ, phaladānassidaṃ phalaṃ.",
  "atk-s0508a1:1041": "“Ye phalaṭṭhā buddhaputtā, khīṇadosā mahāyasā;",
  "atk-s0508a1:1042": "Ahamaññataro tesaṃ, phaladānassidaṃ phalaṃ.",
  "atk-s0508a1:1043": "“Abhiññāpāramiṃ gantvā, sukkamūlena codito;",
  "atk-s0508a1:1044": "Sabbāsave pariññāya, viharāmi anāsavo.",
  "atk-s0508a1:1045": "“Tevijjā iddhipattā ca, buddhaputtā mahāyasā;",
  "atk-s0508a1:1046": "Dibbasotaṃ samāpannā, tesaṃ aññataro ahaṃ.",
  "atk-s0508a1:1047": "“Satasahassito kappe, yaṃ phalaṃ adadiṃ tadā;",
  "atk-s0508a1:1048": "Duggatiṃ nābhijānāmi, phaladānassidaṃ phalaṃ.",
  "atk-s0508a1:1049": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1050": "Arahattaṃ pana patvāpi tameva gāthaṃ aññābyākaraṇavasena abhāsi.",
  "atk-s0508a1:1051": "Suppiyattheragāthāvaṇṇanā niṭṭhitā.",
  "atk-s0508a1:1052": "3. Sopākattheragāthāvaṇṇanā",
  "atk-s0508a1:1053_0": "Yathāpi ekaputtasminti āyasmato sopākattherassa gāthā. Kā uppatti? So kira purimabuddhesu",
  "atk-s0508a1:1053_1": "katādhikāro hutvā tattha tattha vivaṭṭūpanissayaṃ kusalaṃ upacinanto kakusandhassa",
  "atk-s0508a1:1053_2": "bhagavato kāle aññatarassa kuṭumbikassa putto hutvā nibbatto ekadivasaṃ satthāraṃ",
  "atk-s0508a1:1053_3": "disvā pasannacitto bījapūraphalāni satthu upanesi. Paṭiggahesi bhagavā anukampaṃ",
  "atk-s0508a1:1053_4": "upādāya. So bhikkhusaṅghe ca abhippasanno salākabhattaṃ paṭṭhapetvā saṅghuddesavasena",
  "atk-s0508a1:1053_5": "tiṇṇaṃ bhikkhūnaṃ yāvatāyukaṃ khīrabhattaṃ adāsi. So tehi puññakammehi aparāparaṃ",
  "atk-s0508a1:1053_6": "devamanussesu sampattiṃ anubhavanto ekadā manussayoniyaṃ nibbatto ekassa paccekabuddhassa",
  "atk-s0508a1:1053_7": "khīrabhattaṃ adāsi. Evaṃ tattha tattha puññāni katvā sugatīsu eva paribbhamanto imasmiṃ",
  "atk-s0508a1:1053_8": "buddhuppāde purimakammanissandena sāvatthiyaṃ aññatarāya duggatitthiyā kucchimhi",
  "atk-s0508a1:1053_9": "paṭisandhiṃ gaṇhi. Tassa mātā dasa māse kucchinā pariharitvā paripakke gabbhe vijāyanakāle",
  "atk-s0508a1:1053_10": "vijāyituṃ asakkontī mucchaṃ āpajjitvā bahuvelaṃ matā viya nipajji. Taṃ ñātakā “matā”ti",
  "atk-s0508a1:1053_11": "saññāya susānaṃ netvā citakaṃ āropetvā devatānubhāvena vātavuṭṭhiyā uṭṭhitāya aggiṃ",
  "atk-s0508a1:1053_12": "adatvā pakkamiṃsu. Dārako pacchimabhāvikattā devatānubhāvena mātukucchito arogo nikkhami.",
  "atk-s0508a1:1053_13": "Mātā pana kālamakāsi. Devatā taṃ gahetvā manussarūpena susānagopakassa gehe ṭhapetvā",
  "atk-s0508a1:1053_14": "katipayakālaṃ patirūpena āhārena posesi. Tato paraṃ susānagopako ca naṃ attano puttaṃ",
  "atk-s0508a1:1053_15": "katvā vaḍḍheti. So tathā vaḍḍhento tassa puttena supiyena nāma dārakena saddhiṃ kīḷanto",
  "atk-s0508a1:1053_16": "vicarati. Tassa susāne jātasaṃvaḍḍhabhāvato sopākoti samaññā ahosi.",
  "atk-s0508a1:1054_0": "Athekadivasaṃ sattavassikaṃ taṃ bhagavā paccūsavelāya ñāṇajālaṃ pattharitvā veneyyabandhave",
  "atk-s0508a1:1054_1": "oloketvā ñāṇajalantogadhaṃ disvā susānaṭṭhānaṃ agamāsi. Dārako pubbahetunā codiyamāno",
  "atk-s0508a1:1054_2": "pasannamānaso satthāraṃ upasaṅkamitvā vanditvā aṭṭhāsi. Satthā tassa dhammaṃ kathesi.",
  "atk-s0508a1:1054_3": "So dhammaṃ sutvā pabbajjaṃ yācitvā “pitarā anuññātosī”ti vutto pitaraṃ satthu santikaṃ",
  "atk-s0508a1:1054_4": "nesi. Tassa pitā satthāraṃ upasaṅkamitvā vanditvā “bhante, imaṃ dārakaṃ pabbājethā”ti",
  "atk-s0508a1:1054_5": "anujāni. Satthā taṃ pabbājetvā mettābhāvanāya niyojesi. So mettākammaṭṭhānaṃ gahetvā",
  "atk-s0508a1:1054_6": "susāne viharanto ca cirasseva mettājhānaṃ nibbattetvā jhānaṃ pādakaṃ katvā vipassanaṃ",
  "atk-s0508a1:1054_7": "vaḍḍhetvā arahattaṃ sacchākāsi. Tena vuttaṃ apadāne –",
  "atk-s0508a1:1055": "“Kakusandho mahāvīro, sabbadhammāna pāragū;",
  "atk-s0508a1:1056": "Gaṇamhā vūpakaṭṭho so, agamāsi vanantaraṃ.",
  "atk-s0508a1:1057": "“Bījamiñjaṃ gahetvāna, latāya āvuṇiṃ ahaṃ;",
  "atk-s0508a1:1058": "Bhagavā tamhi samaye, jhāyate pabbatantare.",
  "atk-s0508a1:1059": "“Disvānahaṃ devadevaṃ, vippasannena cetasā;",
  "atk-s0508a1:1060": "Dakkhiṇeyyassa vīrassa, bījamiñjamadāsahaṃ.",
  "atk-s0508a1:1061": "“Imasmiṃyeva kappamhi, yaṃ miñjamadadiṃ tadā;",
  "atk-s0508a1:1062": "Duggatiṃ nābhijānāmi, bījamiñjassidaṃ phalaṃ.",
  "atk-s0508a1:1063": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1064": "Arahā hutvā pana aññesaṃ sosānikabhikkhūnaṃ mettābhāvanāvidhiṃ dassento “yathāpi ekaputtasmi”nti gāthaṃ abhāsi.",
  "atk-s0508a1:1065_0": "33. Tattha yathāti opammatthe nipāto. Ekaputtasminti punāti ca kulavaṃsaṃ tāyati",
  "atk-s0508a1:1065_1": "cāti putto, atrajādibhedo putto. Eko putto ekaputto, tasmiṃ ekaputtasmiṃ. Visaye",
  "atk-s0508a1:1065_2": "cetaṃ bhummavacanaṃ. Piyasminti piyāyitabbatāya ceva ekaputtatāya ca rūpasīlācārādīhi",
  "atk-s0508a1:1065_3": "ca pemakaraṇaṭṭhānabhūte. Kusalīti kusalaṃ vuccati khemaṃ sotthibhāvo, taṃ labhitabbaṃ",
  "atk-s0508a1:1065_4": "etassa atthīti kusalī, sattānaṃ hitesī mettajjhāsayo. Sabbesu pāṇesūti sabbesu sattesu.",
  "atk-s0508a1:1065_5": "Sabbatthāti sabbāsu disāsu sabbesu vā bhavādīsu, sabbāsu vā avatthāsu. Idaṃ vuttaṃ",
  "atk-s0508a1:1065_6": "hoti – yathā ekaputtake piye manāpe mātāpitā kusalī ekantahitesī bhaveyya, evaṃ puratthimādibhedāsu",
  "atk-s0508a1:1065_7": "sabbāsu disāsu, kāmabhavādibhedesu sabbesu bhavesu daharādibhedāsu sabbāsu avatthāsu",
  "atk-s0508a1:1065_8": "ca ṭhitesu sabbesu sattesu ekantahitesitāya kusalī bhaveyya, “mitto udāsīno pañcatthiko”ti",
  "atk-s0508a1:1065_9": "sīmaṃ akatvā sīmāsambhedavasena sabbattha ekarasaṃ mettaṃ bhāveyyāti. Imaṃ pana gāthaṃ",
  "atk-s0508a1:1065_10": "vatvā “sace tumhe āyasmanto evaṃ mettābhāvanaṃ anuyuñjeyyātha, ye te bhagavatā ‘sukhaṃ",
  "atk-s0508a1:1065_11": "supatī’tiādinā ekādasa mettānisaṃsā vuttā, ekaṃsena tesaṃ bhāgino bhavathā”ti ovādamadāsi.",
  "atk-s0508a1:1066": "Sopākattheragāthāvaṇṇanā niṭṭhitā.",
  "atk-s0508a1:1067": "4. Posiyattheragāthāvaṇṇanā",
  "atk-s0508a1:1068_0": "Anāsannavarāti āyasmato posiyattherassa gāthā. Kā uppatti? So kira purimabuddhesu",
  "atk-s0508a1:1068_1": "katādhikāro tattha tattha vivaṭṭūpanissayaṃ bahuṃ kusalaṃ upacinitvā sugatīsu eva",
  "atk-s0508a1:1068_2": "saṃsaranto ito dvenavute kappe tissassa bhagavato kāle migaluddo hutvā araññe vicarati.",
  "atk-s0508a1:1068_3": "Atha bhagavā tassa anuggahaṃ kātuṃ araññaṃ gantvā tassa cakkhupathe attānaṃ dassesi.",
  "atk-s0508a1:1068_4": "So bhagavantaṃ disvā pasannacitto āvudhaṃ nikkhipitvā upasaṅkamitvā añjaliṃ paggayha",
  "atk-s0508a1:1068_5": "aṭṭhāsi. Bhagavā nisīditukāmataṃ dassesi. So tāvadeva tiṇamuṭṭhiyo gahetvā same bhūmibhāge",
  "atk-s0508a1:1068_6": "sakkaccaṃ santharitvā adāsi. Nisīdi tattha bhagavā anukampaṃ upādāya. Nisinne pana",
  "atk-s0508a1:1068_7": "bhagavati anappakaṃ pītisomanassaṃ paṭisaṃvedento bhagavantaṃ vanditvā sayampi ekamantaṃ",
  "atk-s0508a1:1068_8": "nisīdi. Atha bhagavā “ettakaṃ vaṭṭati imassa kusalabīja”nti uṭṭhāyāsanā pakkāmi.",
  "atk-s0508a1:1068_9": "Acirapakkante bhagavati taṃ sīho migarājā ghātesi. So kālaṅkato devaloke nibbatti.",
  "atk-s0508a1:1068_10": "“So kira bhagavati anupagacchante sīhena ghātito niraye nibbattissatī”ti taṃ disvā",
  "atk-s0508a1:1068_11": "bhagavā sugatiyaṃ nibbattanatthaṃ kusalabījaropanatthañca upasaṅkami.",
  "atk-s0508a1:1069_0": "So tattha yāvatāyukaṃ ṭhatvā tato devalokato cavitvā sugatīsuyeva parivattento imasmiṃ",
  "atk-s0508a1:1069_1": "buddhuppāde sāvatthiyaṃ aññatarassa mahāvibhavassa seṭṭhino putto saṅgāmajitattherassa",
  "atk-s0508a1:1069_2": "kaniṭṭhabhātā hutvā nibbatti. Posiyotissa nāmaṃ ahosi. So vayappatto dārapariggahaṃ",
  "atk-s0508a1:1069_3": "katvā ekaṃ puttaṃ labhitvā antimabhavikatāya dhammatāya codiyamāno jātiādiṃ paṭicca",
  "atk-s0508a1:1069_4": "uppannasaṃvego pabbajitvā araññaṃ pavisitvā vūpakaṭṭho hutvā catusaccakammaṭṭhānabhāvanaṃ",
  "atk-s0508a1:1069_5": "anuyuñjanto nacirasseva vipassanaṃ ussukkāpetvā arahattaṃ pāpuṇi. Tena vuttaṃ apadāne –",
  "atk-s0508a1:1070": "“Himavantassāvidūre, lambako nāma pabbato;",
  "atk-s0508a1:1071": "Tattheva tisso sambuddho, abbhokāsamhi caṅkami.",
  "atk-s0508a1:1072": "“Migaluddo tadā āsiṃ, araññe kānane ahaṃ;",
  "atk-s0508a1:1073": "Disvāna taṃ devadevaṃ, tiṇamuṭṭhimadāsahaṃ.",
  "atk-s0508a1:1074": "“Nisīdanatthaṃ buddhassa, datvā cittaṃ pasādayiṃ;",
  "atk-s0508a1:1075": "Sambuddhaṃ abhivādetvā, pakkāmiṃ uttarāmukho.",
  "atk-s0508a1:1076": "“Aciraṃ gatamattassa, migarājā apothayi;",
  "atk-s0508a1:1077": "Sohena pothito, santo tattha kālaṅkato ahaṃ.",
  "atk-s0508a1:1078": "“Āsanne me kataṃ kammaṃ, buddhaseṭṭhe anāsave;",
  "atk-s0508a1:1079": "Sumutto saravegova, devalokamagacchahaṃ.",
  "atk-s0508a1:1080": "“Yūpo tattha subho āsi, puññakammābhinimmito;",
  "atk-s0508a1:1081": "Sahassakaṇḍo satabheṇḍu, dhajālu haritāmayo.",
  "atk-s0508a1:1082": "“Pabhā niddhāvate tassa, sataraṃsīva uggato;",
  "atk-s0508a1:1083": "Ākiṇṇo devakaññāhi, āmodiṃ kāmakāmihaṃ.",
  "atk-s0508a1:1084": "“Devalokā cavitvāna, sukkamūlena codito;",
  "atk-s0508a1:1085": "Āgantvāna manussattaṃ, pattomhi āsavakkhayaṃ.",
  "atk-s0508a1:1086": "“Catunnavutito kappe, nisīdanamadāsahaṃ;",
  "atk-s0508a1:1087": "Duggatiṃ nābhijānāmi, tiṇamuṭṭhe idaṃ phalaṃ.",
  "atk-s0508a1:1088": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1089_0": "Arahattaṃ pana patvā bhagavantaṃ vandituṃ sāvatthiṃ āgato ñātiṃ anukampāya ñātigehaṃ",
  "atk-s0508a1:1089_1": "agamāsi. Tattha naṃ purāṇadutiyikā vanditvā āsanadānādinā paṭhamaṃ upāsikā viya vattaṃ",
  "atk-s0508a1:1089_2": "dassetvā therassa ajjhāsayaṃ ajānantī pacchā itthikuttādīhi palobhetukāmā ahosi.",
  "atk-s0508a1:1089_3": "Thero “aho andhabālā mādisepi nāma evaṃ paṭipajjatī”ti cintetvā kiñci avatvā uṭṭhāyāsanā",
  "atk-s0508a1:1089_4": "araññameva gato. Taṃ āraññakā bhikkhū “kiṃ, āvuso, atilahuṃ, nivattosi, ñātakehi",
  "atk-s0508a1:1089_5": "na diṭṭhosī”ti pucchiṃsu. Thero tattha pavattiṃ ācikkhanto “anāsannavarā etā”ti gāthaṃ abhāsi.",
  "atk-s0508a1:1090_0": "34. Tattha anāsannavarāti etā itthiyo na āsannā anupagatā, dūre eva vā ṭhitā hutvā",
  "atk-s0508a1:1090_1": "varā purisassa seṭṭhā hitāvahā, tañca kho niccameva sabbakālameva, na rattimeva,",
  "atk-s0508a1:1090_2": "na divāpi, na rahovelāyapi. Vijānatāti vijānantena. “Anāsannaparā”tipi pāḷi, so evattho.",
  "atk-s0508a1:1090_3": "Ayañhettha adhippāyo – caṇḍahatthiassamahiṃsasīhabyagghayakkharakkhasapisācāpi manussānaṃ",
  "atk-s0508a1:1090_4": "anupasaṅkamanto varā seṭṭhā, na anatthāvahā, te pana upasaṅkamantā diṭṭhadhammikaṃyeva",
  "atk-s0508a1:1090_5": "anatthaṃ kareyyuṃ. Itthiyo pana upasaṅkamitvā diṭṭhadhammikaṃ samparāyikaṃ vimokkhanissitampi",
  "atk-s0508a1:1090_6": "atthaṃ vināsetvā mahantaṃ anatthaṃ āpādenti, tasmā anāsannavarā etā niccameva vijānatāti.",
  "atk-s0508a1:1090_7": "Idāni tamatthaṃ attūpanāyikaṃ katvā dassento “gāmā”tiādimāha. Tattha gāmāti gāmaṃ.",
  "atk-s0508a1:1090_8": "Upayogatthe hi etaṃ nissakkavacanaṃ. Araññamāgammāti araññato āgantvā. Ma-kāro padasandhikaro,",
  "atk-s0508a1:1090_9": "nissakke cetaṃ upayogavacanaṃ. Tatoti mañcakato. Anāmantetvāti anālapitvā purāṇadutiyikaṃ",
  "atk-s0508a1:1090_10": "“appamattā hohī”ti ettakampi avatvā. Posiyoti attānameva paraṃ viya vadati. Ye pana",
  "atk-s0508a1:1090_11": "“pakkāmi”nti paṭhanti, tesaṃ ahaṃ posiyo pakkāminti yojanā. Ye pana “sā itthī theraṃ",
  "atk-s0508a1:1090_12": "gharaṃ upagataṃ bhojetvā palobhetukāmā jātā, taṃ disvā thero tāvadeva gehato nikkhamitvā",
  "atk-s0508a1:1090_13": "vihāraṃ gantvā attano vasanaṭṭhāne mañcake nisīdi. Sāpi kho itthī pacchābhattaṃ alaṅkatapaṭiyattā",
  "atk-s0508a1:1090_14": "vihāre therassa vasanaṭṭhānaṃ upasaṅkami. Taṃ disvā thero kiñci avatvā uṭṭhāya divāṭṭhānameva",
  "atk-s0508a1:1090_15": "gato”ti vadanti, tesaṃ “gāmā araññamāgammā”ti gāthāpadassa attho yathārutavaseneva",
  "atk-s0508a1:1090_16": "niyyati. Vihāro hi idha “arañña”nti adhippeto.",
  "atk-s0508a1:1091": "Posiyattheragāthāvaṇṇanā niṭṭhitā.",
  "atk-s0508a1:1092": "5. Sāmaññakānittheragāthāvaṇṇanā",
  "atk-s0508a1:1093_0": "Sukhaṃ sukhatthoti āyasmato sāmaññakānittherassa gāthā. Kā uppatti? So kira purimabuddhesu",
  "atk-s0508a1:1093_1": "katādhikāro hutvā tattha tattha bhave kusalaṃ upacinanto ito ekanavute kappe vipassissa",
  "atk-s0508a1:1093_2": "bhagavato kāle manussayoniyaṃ nibbatto vipassiṃ bhagavantaṃ disvā pasannamānaso ekaṃ",
  "atk-s0508a1:1093_3": "mañcaṃ adāsi. So tena puññakammena devamanussesu saṃsaranto imasmiṃ buddhuppāde aññatarassa",
  "atk-s0508a1:1093_4": "paribbājakassa putto hutvā nibbatti. Sāmaññakānītissa nāmaṃ ahosi. So viññutaṃ patto",
  "atk-s0508a1:1093_5": "satthu yamakapāṭihāriyaṃ disvā pasannamānaso sāsane pabbajitvā cariyānukūlaṃ kammaṭṭhānaṃ",
  "atk-s0508a1:1093_6": "gahetvā jhānaṃ nibbattetvā jhānaṃ pādakaṃ katvā vipassanaṃ vaḍḍhetvā arahattaṃ pāpuṇi.",
  "atk-s0508a1:1093_7": "Tena vuttaṃ apadāne –",
  "atk-s0508a1:1094": "“Vipassino bhagavato, lokajeṭṭhassa tādino;",
  "atk-s0508a1:1095": "Ekaṃ mañcaṃ mayā dinnaṃ, pasannena sapāṇinā.",
  "atk-s0508a1:1096": "“Hatthiyānaṃ assayānaṃ, dibbayānaṃ samajjhagaṃ;",
  "atk-s0508a1:1097": "Tena mañcaka dānena, pattomhi āsavakkhayaṃ.",
  "atk-s0508a1:1098": "“Ekanavutito kappe, yaṃ mañcamadadiṃ tadā;",
  "atk-s0508a1:1099": "Duggatiṃ nābhijānāmi, mañcadānassidaṃ phalaṃ.",
  "atk-s0508a1:1100": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1101_0": "Therassa pana gihisahāyako kātiyāno nāma paribbājako buddhuppādato paṭṭhāya titthiyānaṃ",
  "atk-s0508a1:1101_1": "hatalābhasakkāratāya ghāsacchādanamattampi alabhanto ājīvakāpakato theraṃ upasaṅkamitvā",
  "atk-s0508a1:1101_2": "“tumhe sākiyaputtiyā nāma mahālābhaggayasaggappattā sukhena jīvatha, mayaṃ pana dukkhitā",
  "atk-s0508a1:1101_3": "kicchajīvikā, kathaṃ nu kho paṭipajjamānassa diṭṭhadhammikañceva samparāyikañca sukhaṃ",
  "atk-s0508a1:1101_4": "sampajjatī”ti pucchi. Athassa thero “nippariyāyato sukhaṃ nāma lokuttarasukhameva,",
  "atk-s0508a1:1101_5": "tañca tadanurūpaṃ paṭipattiṃ paṭipajjantassevā”ti attanā tassa adhigatabhāvaṃ pariyāyena",
  "atk-s0508a1:1101_6": "vibhāvento “sukhaṃ sukhattho labhate tadācara”nti gāthaṃ abhāsi.",
  "atk-s0508a1:1102_0": "35. Tattha sukhanti nirāmisaṃ sukhaṃ idhādhippetaṃ. Tañca phalasamāpatti ceva nibbānañca.",
  "atk-s0508a1:1102_1": "Tathā hi “ayaṃ samādhi paccuppannasukho ceva āyatiñca sukhavipāko” “nibbānaṃ paramaṃ",
  "atk-s0508a1:1102_2": "sukha”nti ca vuttaṃ. Sukhatthoti sukhappayojano, yathāvuttena sukhena atthiko. Labhateti",
  "atk-s0508a1:1102_3": "pāpuṇāti, atthikassevedaṃ sukhaṃ, na itarassa. Ko pana atthikoti āha “tadācara”nti",
  "atk-s0508a1:1102_4": "tadatthaṃ ācaranto, yāya paṭipattiyā taṃ paṭipattiṃ paṭipajjantoti attho. Na kevalaṃ",
  "atk-s0508a1:1102_5": "tadācaraṃ sukhameva labhate, atha kho kittiñca pappoti “itipi sīlavā suparisuddhakāyavacīkammanto",
  "atk-s0508a1:1102_6": "suparisuddhājīvo jhāyī jhānayutto”tiādinā kittiṃ parammukhā patthaṭayasataṃ pāpuṇāti.",
  "atk-s0508a1:1102_7": "Yasassa vaḍḍhatīti sammukhe guṇābhitthavasaṅkhāto parivārasampadāsaṅkhāto ca yaso",
  "atk-s0508a1:1102_8": "assa paribrūhati. Idāni “tadācara”nti sāmaññato vuttamatthaṃ sarūpato dassento –",
  "atk-s0508a1:1102_9": "“yo ariyamaṭṭhaṅgikamañjasaṃ ujuṃ, bhāveti maggaṃ amatassa pattiyā”ti āha. Tassattho",
  "atk-s0508a1:1102_10": "yo puggalo kilesehi ārakattā parisuddhaṭṭhena paṭipajjantānaṃ ariyabhāvakaraṇaṭṭhena",
  "atk-s0508a1:1102_11": "ariyaṃ, sammādiṭṭhiādiaṭṭhaṅgasamudāyatāya aṭṭhaṅgikaṃ, antadvayarahitamajjhimapaṭipattibhāvato",
  "atk-s0508a1:1102_12": "akuṭilaṭṭhena añjasaṃ, kāyavaṅkādippahānato ujuṃ, nibbānatthikehi magganiyaṭṭhena",
  "atk-s0508a1:1102_13": "kilese mārento gamanaṭṭhena ca “magga”nti laddhanāmaṃ dukkhanirodhagāminipaṭipadaṃ",
  "atk-s0508a1:1102_14": "amatassa asaṅkhatāya dhātuyā pattiyā adhigamāya bhāveti attano santāne uppādeti vaḍḍheti",
  "atk-s0508a1:1102_15": "ca, so nippariyāyena “sukhattho tadācara”nti vuccati, tasmā yathāvuttaṃ sukhaṃ labhati.",
  "atk-s0508a1:1102_16": "Taṃ sutvā paribbājako pasannamānaso pabbajitvā sammā paṭipajjanto nacirasseva vipassanaṃ",
  "atk-s0508a1:1102_17": "vaḍḍhetvā arahattaṃ pāpuṇi. Idameva therassa aññābyākaraṇaṃ ahosi.",
  "atk-s0508a1:1103": "Sāmaññakānittheragāthāvaṇṇanā niṭṭhitā.",
  "atk-s0508a1:1104": "6. Kumāputtattheragāthāvaṇṇanā",
  "atk-s0508a1:1105_0": "Sādhu sutanti āyasmato kumāputtattherassa gāthā. Kā uppati? So kira purimabuddhesu",
  "atk-s0508a1:1105_1": "katādhikāro ito ekanavute kappe ajinacammavasano tāpaso hutvā bandhumatīnagare rājuyyāne",
  "atk-s0508a1:1105_2": "vasanto vipassiṃ bhagavantaṃ passitvā pasannamānaso pādabbhañjanatelaṃ adāsi. So",
  "atk-s0508a1:1105_3": "tena puññakammena devaloke nibbatto. Tato paṭṭhāya sugatīsuyeva saṃsaranto imasmiṃ",
  "atk-s0508a1:1105_4": "buddhuppāde avantiraṭṭhe veḷukaṇṭakanagare gahapatikule nibbatto. “Nando”tissa nāmaṃ",
  "atk-s0508a1:1105_5": "akaṃsu. Mātā panassa kumā nāma, tena kumāputtoti paññāyittha. So āyasmato sāriputtassa",
  "atk-s0508a1:1105_6": "santike dhammaṃ sutvā laddhappasādo pabbajitvā katapubbakicco pariyantapabbatapasse",
  "atk-s0508a1:1105_7": "samaṇadhammaṃ karonto visesaṃ nibbattetuṃ asakkonto bhagavantaṃ upasaṅkamitvā dhammaṃ",
  "atk-s0508a1:1105_8": "sutvā kammaṭṭhānaṃ sodhetvā sappāyaṭṭhāne vasanto vipassanaṃ vaḍḍhetvā arahattaṃ",
  "atk-s0508a1:1105_9": "sacchākāsi. Tena vuttaṃ apadāne –",
  "atk-s0508a1:1106": "“Nagare bandhumatiyā, rājuyyāne vasāmahaṃ;",
  "atk-s0508a1:1107": "Cammavāsī tadā āsiṃ, kamaṇḍaludharo ahaṃ.",
  "atk-s0508a1:1108": "“Addasaṃ vimalaṃ buddhaṃ, sayambhuṃ aparājitaṃ;",
  "atk-s0508a1:1109": "Padhānaṃ pahitattaṃ taṃ, jhāyiṃ jhānarataṃ vasiṃ.",
  "atk-s0508a1:1110": "“Sabbakāmasamiddhañca, oghatiṇṇamanāsavaṃ;",
  "atk-s0508a1:1111": "Disvā pasannasumano, abbhañjanamadāsahaṃ.",
  "atk-s0508a1:1112": "“Ekanavutito kappe, abbhañjanamadāsahaṃ;",
  "atk-s0508a1:1113": "Duggatiṃ nābhijānāmi, abbhañjanassidaṃ phalaṃ.",
  "atk-s0508a1:1114": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1115": "Arahattaṃ pana patvā araññe kāyadaḷhibahule bhikkhū, disvā te ovadanto sāsanassa niyyānikabhāvaṃ pakāsento “sādhu sutaṃ sādhu caritaka”nti gāthaṃ abhāsi.",
  "atk-s0508a1:1116_0": "36. Tattha sādhūti sundaraṃ. Sutanti savanaṃ. Tañca kho vivaṭṭūpanissitaṃ visesato",
  "atk-s0508a1:1116_1": "appicchatādipaṭisaṃyuttaṃ dasakathāvatthusavanaṃ idhādhippetaṃ. Sādhu caritakanti",
  "atk-s0508a1:1116_2": "tadeva appicchatādicaritaṃ ciṇṇaṃ, sādhucaritameva hi “caritaka”nti vuttaṃ. Padadvayenāpi",
  "atk-s0508a1:1116_3": "bāhusaccaṃ tadanurūpaṃ paṭipattiñca “sundara”nti dasseti. Sadāti sabbakāle navakamajjhimatherakāle,",
  "atk-s0508a1:1116_4": "sabbesu vā iriyāpathakkhaṇesu. Aniketavihāroti kilesānaṃ nivāsanaṭṭhānaṭṭhena pañcakāmaguṇā",
  "atk-s0508a1:1116_5": "niketā nāma, lokiyā vā chaḷārammaṇadhammā. Yathāha – “rūpanimittaniketavisāravinibandhā",
  "atk-s0508a1:1116_6": "kho, gahapati, ‘niketasārī’ti vuccatī”tiādi. Tesaṃ niketānaṃ pahānatthāya paṭipadā",
  "atk-s0508a1:1116_7": "aniketavihāro. Atthapucchananti taṃ ājānitukāmassa kalyāṇamittaṃ upasaṅkamitvā diṭṭhadhammikasamparāyikaparamatthapabhedassa",
  "atk-s0508a1:1116_8": "pucchanaṃ, kusalādibhedassa vā atthassa sabhāvadhammassa “kiṃ, bhante, kusalaṃ, kiṃ",
  "atk-s0508a1:1116_9": "akusalaṃ, kiṃ sāvajjaṃ, kiṃ anavajja”ntiādinā pucchanaṃ atthapucchanaṃ. Padakkhiṇakammanti",
  "atk-s0508a1:1116_10": "taṃ pana pucchitvā padakkhiṇaggāhibhāvena tassa ovāde adhiṭṭhānaṃ sammāpaṭipatti.",
  "atk-s0508a1:1116_11": "Idhāpi “sādhū”ti padaṃ ānetvā yojetabbaṃ. Etaṃ sāmaññanti “sādhu suta”ntiādinā vuttaṃ",
  "atk-s0508a1:1116_12": "yaṃ sutaṃ, yañca caritaṃ, yo ca aniketavihāro, yañca atthapucchanaṃ, yañca padakkhiṇakammaṃ,",
  "atk-s0508a1:1116_13": "etaṃ sāmaññaṃ eso samaṇabhāvo. Yasmā imāya eva paṭipadāya samaṇabhāvo, na aññathā,",
  "atk-s0508a1:1116_14": "tasmā “sāmañña”nti nippariyāyato maggaphalassa adhivacanaṃ. Tassa vā pana ayaṃ apaṇṇakapaṭipadā,",
  "atk-s0508a1:1116_15": "taṃ panetaṃ sāmaññaṃ yādisassa sambhavāti, taṃ dassetuṃ “akiñcanassā”ti vuttaṃ. Apariggāhakassa,",
  "atk-s0508a1:1116_16": "khettavatthuhiraññasuvaṇṇadāsidāsādipariggahapaṭiggahaṇarahitassāti attho.",
  "atk-s0508a1:1117": "Kumāputtattheragāthāvaṇṇanā niṭṭhitā.",
  "atk-s0508a1:1118": "7. Kumāputtasahāyattheragāthāvaṇṇanā",
  "atk-s0508a1:1119_0": "Nānājanapadaṃ yantīti āyasmato kumāputtasahāyattherassa gāthā. Kā uppatti? So kira",
  "atk-s0508a1:1119_1": "purimabuddhesu katādhikāro tattha tattha vivaṭṭūpanissayaṃ kusalaṃ upacinanto ito",
  "atk-s0508a1:1119_2": "catunavute kappe siddhatthassa bhagavato kāle kulagehe nibbattitvā viññutaṃ patto",
  "atk-s0508a1:1119_3": "araññaṃ pavisitvā bahuṃ rukkhadaṇḍaṃ chinditvā kattarayaṭṭhiṃ katvā saṅghassa adāsi.",
  "atk-s0508a1:1119_4": "Aññañca yathāvibhavaṃ puññaṃ katvā devesu nibbattitvā tato paṭṭhāya sugatīsuyeva",
  "atk-s0508a1:1119_5": "parivattento imasmiṃ buddhuppāde veḷukaṇṭakanagare iddhe kule nibbatti. Sudantotissa",
  "atk-s0508a1:1119_6": "nāmaṃ ahosi. “Vāsulo”ti keci vadanti. So kumāputtassa piyasahāyo hutvā vicaranto",
  "atk-s0508a1:1119_7": "“kumāputto pabbajito”ti sutvā “na hi nūna so orako dhammavinayo, yattha kumāputto",
  "atk-s0508a1:1119_8": "pabbajito”ti tadanubandhena sayampi pabbajitukāmo hutvā satthu santikaṃ upasaṅkami.",
  "atk-s0508a1:1119_9": "Tassa satthā dhammaṃ desesi. So bhiyyosomattāya pabbajjāya sañjātachando pabbajitvā",
  "atk-s0508a1:1119_10": "kumāputteneva saddhiṃ pariyantapabbate bhāvanānuyutto viharati. Tena ca samayena",
  "atk-s0508a1:1119_11": "sambahulā bhikkhū nānājanapadesu janapadacārikaṃ carantāpi gacchantāpi āgacchantāpi",
  "atk-s0508a1:1119_12": "taṃ ṭhānaṃ upagacchanti. Tena tattha kolāhalaṃ hoti. Taṃ disvā sudantatthero “ime",
  "atk-s0508a1:1119_13": "bhikkhū niyyānikasāsane pabbajitvā janapadavitakkaṃ anuvattentā cittasamādhiṃ virādhentī”ti",
  "atk-s0508a1:1119_14": "saṃvegajāto tameva saṃvegaṃ attano cittadamanassa aṅkusaṃ karonto “nānājanapadaṃ",
  "atk-s0508a1:1119_15": "yantī”ti gāthaṃ abhāsi.",
  "atk-s0508a1:1120_0": "37. Tattha nānājanapadanti visuṃ visuṃ nānāvidhaṃ janapadaṃ, kāsikosalādianekaraṭṭhanti",
  "atk-s0508a1:1120_1": "attho. Yantīti gacchanti. Vicarantāti “asuko janapado subhikkho sulabhapiṇḍo, asuko",
  "atk-s0508a1:1120_2": "khemo arogo”tiādivitakkavasena janapadacārikaṃ carantā. Asaññatāti tasseva janapadavitakkassa",
  "atk-s0508a1:1120_3": "appahīnatāya cittena asaṃyatā. Samādhiñca virādhentīti sabbassapi uttarimanussadhammassa",
  "atk-s0508a1:1120_4": "mūlabhūtaṃ upacārappanābhedaṃ samādhiñca nāma virādhenti. Ca-saddo sambhāvane. Desantaracaraṇena",
  "atk-s0508a1:1120_5": "jhāyituṃ okāsābhāvena anadhigataṃ samādhiṃ nādhigacchantā, adhigatañca vasībhāvānāpādanena",
  "atk-s0508a1:1120_6": "jīrantā vīrādhenti nāma. Kiṃsu raṭṭhacariyā karissatīti sūti nipātamattaṃ. “Evaṃbhūtānaṃ",
  "atk-s0508a1:1120_7": "raṭṭhacariyā janapadacārikā kiṃ karissati, kiṃ nāma atthaṃ sādhessati, niratthakāvā”ti",
  "atk-s0508a1:1120_8": "garahanto vadati. Tasmāti yasmā īdisī desantaracariyā bhikkhussa na atthāvahā, api",
  "atk-s0508a1:1120_9": "ca kho anatthāvahā sampattīnaṃ virādhanato, tasmā. Vineyya sārambhanti vasanapadese",
  "atk-s0508a1:1120_10": "arativasena uppannaṃ sārambhaṃ cittasaṃkilesaṃ tadanurūpena paṭisaṅkhānena vinetvā",
  "atk-s0508a1:1120_11": "vūpasametvā. Jhāyeyyāti ārammaṇūpanijjhānena lakkhaṇūpanijjhānena cāti duvidhenapi",
  "atk-s0508a1:1120_12": "jhānena jhāyeyya. Apurakkhatoti micchāvitakkehi taṇhādīhi vā na purakkhatoti tesaṃ",
  "atk-s0508a1:1120_13": "vasaṃ anupagacchanto kammaṭṭhānameva manasi kareyyāti attho. Evaṃ pana vatvā thero",
  "atk-s0508a1:1120_14": "tameva saṃvegaṃ aṅkusaṃ katvā vipassanaṃ vaḍḍhetvā arahattaṃ pāpuṇi. Tena vuttaṃ apadāne –",
  "atk-s0508a1:1121": "“Kānanaṃ vanamoggayha, veḷuṃ chetvānahaṃ tadā;",
  "atk-s0508a1:1122": "Ālambanaṃ karitvāna, saṅghassa adadiṃ bahuṃ.",
  "atk-s0508a1:1123": "“Tena cittappasādena, subbate abhivādiya;",
  "atk-s0508a1:1124": "Ālambadaṇḍaṃ datvāna, pakkāmiṃ uttarāmukho.",
  "atk-s0508a1:1125": "“Catunnavutito kappe, yaṃ daṇḍamadadiṃ tadā;",
  "atk-s0508a1:1126": "Duggatiṃ nābhijānāmi, daṇḍadānassidaṃ phalaṃ.",
  "atk-s0508a1:1127": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1128_0": "Yaṃ panatthaṃ aṅkusaṃ katvā ayaṃ thero arahattaṃ patto, tamevatthaṃ hadaye ṭhapetvā",
  "atk-s0508a1:1128_1": "arahattaṃ pattopi “nānājanapadaṃ yanti”ti idameva gāthaṃ abhāsi. Tasmā tadevassa",
  "atk-s0508a1:1128_2": "aññābyākaraṇaṃ ahosīti.",
  "atk-s0508a1:1129": "Kumāputtasahāyattheragāthāvaṇṇanā niṭṭhitā.",
  "atk-s0508a1:1130": "8. Gavampatittheragāthāvaṇṇanā",
  "atk-s0508a1:1131_0": "Yo iddhiyā sarabhunti āyasmato gavampatittherassa gāthā. Kā uppatti? So kira purimabuddhesu",
  "atk-s0508a1:1131_1": "katādhikāro ito ekatiṃse kappe sikhiṃ bhagavantaṃ passitvā pasannamānaso pupphehi",
  "atk-s0508a1:1131_2": "pūjaṃ akāsi. So tena puññakammena devaloke uppanno aparāparaṃ puññāni karonto koṇāgamanassa",
  "atk-s0508a1:1131_3": "bhagavato cetiye chattañca vedikañca kāresi. Kassapassa pana bhagavato kāle aññatarasmiṃ",
  "atk-s0508a1:1131_4": "kulagehe nibbatto. Tasmiñca kule bahuṃ gomaṇḍalaṃ ahosi. Taṃ gopālakā rakkhanti.",
  "atk-s0508a1:1131_5": "Ayaṃ tattha antarantarā yuttappayuttaṃ vicārento vicarati. So ekaṃ khīṇāsavattheraṃ",
  "atk-s0508a1:1131_6": "gāme piṇḍāya caritvā bahigāme devasikaṃ ekasmiṃ padese bhattakiccaṃ karontaṃ disvā",
  "atk-s0508a1:1131_7": "“ayyo sūriyātapena kilamissatī”ti cintetvā cattāro sirīsadaṇḍe ussāpetvā tesaṃ upari",
  "atk-s0508a1:1131_8": "sirīsasākhāyo ṭhapetvā sākhāmaṇḍapaṃ katvā adāsi. “Maṇḍapassa samīpe sirīsarukkhaṃ",
  "atk-s0508a1:1131_9": "ropesī”ti ca vadanti. Tassa anukampāya devasikaṃ thero tattha nisīdi. So tena puññakammena",
  "atk-s0508a1:1131_10": "tato cavitvā cātumahārājikesu nibbatti. Tassa purimakammasaṃsūcakaṃ vimānadvāre mahantaṃ",
  "atk-s0508a1:1131_11": "sirīsavanaṃ nibbatti vaṇṇagandhasampannehi aññehi pupphehi sabbakāle upasobhayamānaṃ,",
  "atk-s0508a1:1131_12": "tena taṃ vimānaṃ “serīsaka”nti paññāyittha. So devaputto ekaṃ buddhantaraṃ devesu",
  "atk-s0508a1:1131_13": "ca manussesu ca saṃsaritvā imasmiṃ buddhuppāde yasattherassa catūsu gihisahāyesu",
  "atk-s0508a1:1131_14": "gavampati nāma hutvā āyasmato yasassa pabbajitabhāvaṃ sutvā attano sahāyehi saddhiṃ",
  "atk-s0508a1:1131_15": "bhagavato santikaṃ agamāsi. Satthā tassa dhammaṃ desesi. So desanāvasāne sahāyehi",
  "atk-s0508a1:1131_16": "saddhiṃ arahatte patiṭṭhāsi. Tena vuttaṃ apadāne –",
  "atk-s0508a1:1132": "“Migaluddo pure āsiṃ, vipine vicaraṃ ahaṃ;",
  "atk-s0508a1:1133": "Addasaṃ virajaṃ buddhaṃ, sabbadhammāna pāraguṃ.",
  "atk-s0508a1:1134": "“Tasmiṃ mahākāruṇike, sabbasattahite rate;",
  "atk-s0508a1:1135": "Pasannacitto sumano, nelapupphaṃ apūjayiṃ.",
  "atk-s0508a1:1136": "“Ekatiṃse ito kappe, yaṃ pupphamabhipūjayiṃ;",
  "atk-s0508a1:1137": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:1138": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1139_0": "Arahattaṃ pana patvā thero vimuttisukhaṃ paṭisaṃvedento sākete viharati añjanavane.",
  "atk-s0508a1:1139_1": "Tena ca samayena bhagavā mahatā bhikkhusaṅghena saddhiṃ sāketaṃ gantvā añjanavane",
  "atk-s0508a1:1139_2": "vihāsi. Senāsanaṃ nappahosi. Sambahulā bhikkhū vihārasāmantā sarabhuyā nadiyā vālikāpuḷine",
  "atk-s0508a1:1139_3": "sayiṃsu. Atha aḍḍharattasamaye nadiyā udakoghe āgacchante sāmaṇerādayo uccāsaddamahāsaddā",
  "atk-s0508a1:1139_4": "ahesuṃ. Bhagavā taṃ ñatvā āyasmantaṃ gavampatiṃ āṇāpesi – “gaccha, gavampati, jaloghaṃ",
  "atk-s0508a1:1139_5": "vikkhambhetvā bhikkhūnaṃ phāsuvihāraṃ karohī”ti. Thero “sādhu, bhante”ti iddhibalena",
  "atk-s0508a1:1139_6": "nadīsotaṃ vikkhambhi, taṃ dūratova pabbatakūṭaṃ viya aṭṭhāsi. Tato paṭṭhāya therassa",
  "atk-s0508a1:1139_7": "ānubhāvo loke pākaṭo ahosi. Athekadivasaṃ satthā mahatiyā devaparisāya majjhe nisīditvā",
  "atk-s0508a1:1139_8": "dhammaṃ desentaṃ theraṃ disvā lokānukampāya tassa guṇānaṃ vibhāvanatthaṃ taṃ pasaṃsanto",
  "atk-s0508a1:1139_9": "“yo iddhiyā sarabhu”nti gāthaṃ abhāsi.",
  "atk-s0508a1:1140_0": "38. Tattha iddhiyāti adhiṭṭhāniddhiyā. Sarabhunti evaṃnāmikaṃ nadiṃ, yaṃ loke “sarabhu”nti",
  "atk-s0508a1:1140_1": "vadanti. Aṭṭhapesīti sandituṃ adento sotaṃ nivattetvā pabbatakūṭaṃ viya mahantaṃ",
  "atk-s0508a1:1140_2": "jalarāsiṃ katvā ṭhapesi. Asitoti nasito, taṇhādiṭṭhinissayarahito, bandhanasaṅkhātānaṃ",
  "atk-s0508a1:1140_3": "vā sabbasaṃyojanānaṃ samucchinnattā kenacipi bandhanena abaddho, tato eva ejānaṃ",
  "atk-s0508a1:1140_4": "kilesānaṃ abhāvato anejo so, gavampati, taṃ sabbasaṅgātigataṃ tādisaṃ sabbepi rāgadosamohamānadiṭṭhisaṅge",
  "atk-s0508a1:1140_5": "atikkamitvā ṭhitattā sabbasaṅgātigataṃ, asekkhamunibhāvato mahāmuniṃ, tato eva kāmakammabhavādibhedassa",
  "atk-s0508a1:1140_6": "sakalassapi bhavassa pāraṃ nibbānaṃ gatattā bhavassa pāraguṃ. Devā namassantīti devāpi",
  "atk-s0508a1:1140_7": "imassanti, pageva itarā pajāti.",
  "atk-s0508a1:1141": "Gāthāpariyosāne mahato janakāyassa dhammābhisamayo ahosi. Thero aññaṃ byākaronto “satthāraṃ pūjessāmī”ti imameva gāthaṃ abhāsīti.",
  "atk-s0508a1:1142": "Gavampatittheragāthāvaṇṇanā niṭṭhitā.",
  "atk-s0508a1:1143": "9. Tissattheragāthāvaṇṇanā",
  "atk-s0508a1:1144_0": "Sattiyā viya omaṭṭhoti āyasmato tissattherassa gāthā. Kā uppati? Ayampi kira purimabuddhesu",
  "atk-s0508a1:1144_1": "katādhikāro tattha tattha bhave vivaṭṭūpanissayaṃ puññaṃ upacinanto tissassa bhagavato",
  "atk-s0508a1:1144_2": "bodhiyā mūle purāṇapaṇṇāni nīharitvā sodhesi. So tena puññakammena devamanussesu",
  "atk-s0508a1:1144_3": "saṃsaranto imasmiṃ buddhuppāde kapilavatthunagare bhagavato pitucchāputto hutvā nibbatti",
  "atk-s0508a1:1144_4": "tisso nāma nāmena. So bhagavantaṃ anupabbajitvā upasampanno hutvā araññāyatane viharanto",
  "atk-s0508a1:1144_5": "jātiṃ paṭicca mānaṃ karonto kodhūpāyāsabahulo ca ujjhānabahulo ca hutvā vicarati,",
  "atk-s0508a1:1144_6": "samaṇadhamme ussukkaṃ na karoti. Atha naṃ satthā ekadivasaṃ divāṭṭhāne vivaṭamukhaṃ",
  "atk-s0508a1:1144_7": "niddāyantaṃ dibbacakkhunā olokento sāvatthito ākāsena gantvā tassa upari ākāseyeva",
  "atk-s0508a1:1144_8": "ṭhatvā obhāsaṃ pharitvā tenobhāsena paṭibuddhassa satiṃ uppādetvā ovādaṃ dento “sattiyā",
  "atk-s0508a1:1144_9": "viya omaṭṭho”ti gāthaṃ abhāsi.",
  "atk-s0508a1:1145_0": "39. Tattha sattiyāti desanāsīsametaṃ, ekatodhārādinā satthenāti attho. Omaṭṭhoti",
  "atk-s0508a1:1145_1": "pahato. Cattāro hi pahārā omaṭṭho ummaṭṭho maṭṭho vimaṭṭhoti. Tattha upari ṭhatvā",
  "atk-s0508a1:1145_2": "adhomukhaṃ dinnapahāro omaṭṭho nāma, heṭṭhā ṭhatvā uddhammukhaṃ dinnapahāro ummaṭṭho",
  "atk-s0508a1:1145_3": "nāma, aggaḷasūci viya vinivijjhitvā gato maṭṭho nāma, seso sabbopi vimaṭṭho nāma.",
  "atk-s0508a1:1145_4": "Imasmiṃ pana ṭhāne omaṭṭho gahito. So hi sabbadāruṇo duruddharaṇasallo duttikiccho",
  "atk-s0508a1:1145_5": "antodoso antopubbalohitova hoti, pubbalohitaṃ anikkhamitvā vaṇamukhaṃ pariyonandhitvā",
  "atk-s0508a1:1145_6": "tiṭṭhati. Pubbalohitaṃ nīharitukāmehi mañcena saddhiṃ bandhitvā adhosiro kātabbo",
  "atk-s0508a1:1145_7": "hoti, maraṇaṃ vā maraṇamattaṃ vā dukkhaṃ pāpuṇanti. Ḍayhamāneti agginā jhāyamāne.",
  "atk-s0508a1:1145_8": "Matthaketi sīse. Idaṃ vuttaṃ hoti – yathā sattiyā omaṭṭho puriso sallubbāhanavaṇatikicchanānaṃ",
  "atk-s0508a1:1145_9": "atthāya vīriyaṃ ārabhati tādisaṃ payogaṃ karoti parakkamati, yathā ca ḍayhamāne matthake",
  "atk-s0508a1:1145_10": "ādittasīso puriso tassa nibbāpanatthaṃ vīriyaṃ ārabhati tādisaṃ payogaṃ karoti, evamevaṃ,",
  "atk-s0508a1:1145_11": "bhikkhu, kāmarāgappahānāya sato appamatto ativiya ussāhajāto hutvā vihareyyāti.",
  "atk-s0508a1:1146_0": "Evaṃ bhagavā tassa therassa kodhūpāyāsavūpasamāya ovādaṃ dento tadekaṭṭhatāya kāmarāgappahānasīsena",
  "atk-s0508a1:1146_1": "desanaṃ niṭṭhāpesi. Thero imaṃ gāthaṃ sutvā saṃviggahadayo vipassanāya yuttappayutto",
  "atk-s0508a1:1146_2": "vihāsi. Tassa ajjhāsayaṃ ñatvā satthā saṃyuttake tissattherasuttaṃ desesi. So desanāpariyosāne",
  "atk-s0508a1:1146_3": "arahatte patiṭṭhāsi. Tena vuttaṃ apadāne –",
  "atk-s0508a1:1147": "“Devaloke manusse ce, anubhotvā ubho yase;",
  "atk-s0508a1:1148": "Avasāne ca nibbānaṃ, sivaṃ patto anuttaraṃ.",
  "atk-s0508a1:1149": "“Sambuddhaṃ uddisitvāna, bodhiṃ vā tassa satthuno;",
  "atk-s0508a1:1150": "Yo puññaṃ pasavī poso, tassa kiṃ nāma dullabhaṃ.",
  "atk-s0508a1:1151": "“Magge phale āgame ca, jhānābhiññāguṇesu ca;",
  "atk-s0508a1:1152": "Aññesaṃ adhiko hutvā, nibbāyāmi anāsavo.",
  "atk-s0508a1:1153": "“Purehaṃ bodhiyā pattaṃ, chaḍḍetvā haṭṭhamānaso;",
  "atk-s0508a1:1154": "Imehi vīsataṅgehi, samaṅgī homi sabbathā.",
  "atk-s0508a1:1155": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1156": "Arahattaṃ pana patvā thero aññaṃ byākaronto satthāraṃ pūjetuṃ tameva gāthaṃ abhāsi.",
  "atk-s0508a1:1157": "Tissattheragāthāvaṇṇanā niṭṭhitā.",
  "atk-s0508a1:1158": "10. Vaḍḍhamānattheragāthāvaṇṇanā",
  "atk-s0508a1:1159_0": "Sattiyā viya omaṭṭhoti āyasmato vaḍḍhamānattherassa gāthā. Kā uppatti? Ayampi kira",
  "atk-s0508a1:1159_1": "purimabuddhesu katādhikāro ito dvenavute kappe tissassa bhagavato kāle kulagehe nibbattitvā",
  "atk-s0508a1:1159_2": "viññutaṃ patto tissaṃ bhagavantaṃ piṇḍāya carantaṃ disvā pasannamānaso suparipakkāni",
  "atk-s0508a1:1159_3": "vaṇṭato muttāni ambaphalāni adāsi. So tena puññakammena devaloke nibbatto aparāparaṃ",
  "atk-s0508a1:1159_4": "puññakammāni upacinanto imasmiṃ buddhuppāde vesāliyaṃ licchavirājakule nibbatti,",
  "atk-s0508a1:1159_5": "vaḍḍhamānotissa nāmaṃ ahosi. So vayappatto saddho pasanno dāyako dānarato kārako",
  "atk-s0508a1:1159_6": "saṅghupaṭṭhāko hutvā tathārūpe aparādhe satthārā pattanikkujjanakamme kārāpite aggiṃ",
  "atk-s0508a1:1159_7": "akkanto viya saṅghaṃ khamāpetvā kammaṃ paṭippassambhetvā sañjātasaṃvego pabbaji,",
  "atk-s0508a1:1159_8": "pabbajitvā pana thinamiddhābhibhūto vihāsi. Taṃ satthā saṃvejento “sattiyā viya omaṭṭho”ti gāthaṃ abhāsi.",
  "atk-s0508a1:1160_0": "40. Tattha bhavarāgappahānāyāti bhavarāgassa rūparāgassa arūparāgassa ca pajahanatthāya.",
  "atk-s0508a1:1160_1": "Yadipi ajjhattasaṃyojanāni appahāya bahiddhasaṃyojanānaṃ pahānaṃ nāma natthi, nānantarikabhāvato",
  "atk-s0508a1:1160_2": "pana uddhambhāgiyasaṃyojanappahānavacanena orambhāgiyasaṃyojanappahānampi vuttameva",
  "atk-s0508a1:1160_3": "hoti. Yasmā vā samucchinnorambhāgiyasaṃyojanānampi kesañci ariyānaṃ uddhambhāgiyasaṃyojanāni",
  "atk-s0508a1:1160_4": "duppaheyyāni honti, tasmā suppaheyyato duppaheyyameva dassento bhagavā bhavarāgappahānasīsena",
  "atk-s0508a1:1160_5": "sabbassāpi uddhambhāgiyasaṃyojanassa pahānamāha. Therassa eva vā ajjhāsayavasenevaṃ",
  "atk-s0508a1:1160_6": "vuttaṃ. Sesaṃ vuttanayameva.",
  "atk-s0508a1:1161": "Vaḍḍhamānattheragāthāvaṇṇanā niṭṭhitā.",
  "atk-s0508a1:1162": "Catutthavaggavaṇṇanā niṭṭhitā.",
  "atk-s0508a1:1163": "5. Pañcamavaggo",
  "atk-s0508a1:1164": "1. Sirivaḍḍhattheragāthāvaṇṇanā",
  "atk-s0508a1:1165_0": "Vivaramanupatanti vijjutāti āyasmato sirivaḍḍhattherassa gāthā. Kā uppatti? Sopi",
  "atk-s0508a1:1165_1": "purimabuddhesu katādhikāro tattha tattha vivaṭṭūpanissayaṃ kusalaṃ upacinanto ito",
  "atk-s0508a1:1165_2": "ekanavute kappe vipassissa bhagavato kāle kulagehe nibbattitvā viññutaṃ patto vipassiṃ",
  "atk-s0508a1:1165_3": "bhagavantaṃ passitvā kiṅkaṇipupphehi pūjaṃ katvā tena puññakammena devaloke nibbatto",
  "atk-s0508a1:1165_4": "aparāparaṃ puññāni katvā sugatīsuyeva saṃsaranto imasmiṃ buddhuppāde rājagahe vibhavasampannassa",
  "atk-s0508a1:1165_5": "brāhmaṇassa gehe nibbatti, sirivaḍḍhotissa nāmaṃ ahosi. So vayappatto bimbisārasamāgame",
  "atk-s0508a1:1165_6": "satthari saddhamme ca uppannappasādo hetusampannatāya pabbaji. Pabbajitvā ca katapubbakicco",
  "atk-s0508a1:1165_7": "vebhārapaṇḍavapabbatānaṃ avidūre aññatarasmiṃ araññāyatane pabbataguhāyaṃ kammaṭṭhānamanuyutto",
  "atk-s0508a1:1165_8": "viharati. Tasmiñca samaye mahā akālamegho uṭṭhahi. Vijjullatā pabbatavivaraṃ pavisantiyo",
  "atk-s0508a1:1165_9": "viya vicaranti. Therassa ghammapariḷāhābhibhūtassa sāragabbhehi meghavātehi ghammapariḷāho",
  "atk-s0508a1:1165_10": "vūpasami. Utusappāyalābhena cittaṃ ekaggaṃ ahosi. Samāhitacitto vipassanaṃ ussukkāpetvā",
  "atk-s0508a1:1165_11": "arahattaṃ pāpuṇi. Tena vuttaṃ apadāne –",
  "atk-s0508a1:1166": "“Kañcanagghiyasaṅkāso, sabbaññū lokanāyako;",
  "atk-s0508a1:1167": "Odakaṃ dahamoggayha, sināyi aggapuggalo.",
  "atk-s0508a1:1168": "“Paggayha kiṅkaṇiṃ pupphaṃ, vipassissābhiropayiṃ;",
  "atk-s0508a1:1169": "Udaggacitto sumano, dvipadindassa tādino.",
  "atk-s0508a1:1170": "“Ekanavutito kappe, yaṃ pupphamabhiropayiṃ;",
  "atk-s0508a1:1171": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:1172": "“Sattavīsatikappamhi, rājā bhīmaratho ahu;",
  "atk-s0508a1:1173": "Sattaratanasampanno, cakkavattī mahabbalo.",
  "atk-s0508a1:1174": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1175": "Arahattaṃ pana patvā aññāpadesena attasannissayaṃ udānaṃ udānento “vivaramanupatanti vijjutā”ti gāthaṃ abhāsi.",
  "atk-s0508a1:1176_0": "41. Tattha vivaranti antarā vemajjhaṃ. Anupatantīti anulakkhaṇe patanti pavattanti,",
  "atk-s0508a1:1176_1": "vijjotantīti attho. Vijjotanameva hi vijjullatānaṃ pavatti nāma. Anu-saddayogena",
  "atk-s0508a1:1176_2": "cettha upayogavacanaṃ, yathā “rukkhamanuvijjotantī”ti. Vijjutāti sateratā. Vebhārassa",
  "atk-s0508a1:1176_3": "ca paṇḍavassa cāti vebhārapabbatassa ca paṇḍavapabbatassa ca vivaramanupatantīti",
  "atk-s0508a1:1176_4": "yojanā. Nagavivaragatoti nagavivaraṃ pabbataguhaṃ upagato. Jhāyatīti ārammaṇūpanijjhānena",
  "atk-s0508a1:1176_5": "lakkhaṇūpanijjhānena ca jhāyati, samathavipassanaṃ ussukkāpento bhāveti. Putto appaṭimassa",
  "atk-s0508a1:1176_6": "tādinoti sīlakkhandhādidhammakāyasampattiyā rūpakāyasampattiyā ca anupamassa upamārahitassa",
  "atk-s0508a1:1176_7": "iṭṭhāniṭṭhādīsu tādilakkhaṇasampattiyā tādino buddhassa bhagavato orasaputto. Puttavacaneneva",
  "atk-s0508a1:1176_8": "cettha therena satthu anujātabhāvadīpanena aññā byākatāti veditabbaṃ.",
  "atk-s0508a1:1177": "Sirivaḍḍhattheragāthāvaṇṇanā niṭṭhitā.",
  "atk-s0508a1:1178": "2. Khadiravaniyattheragāthāvaṇṇanā",
  "atk-s0508a1:1179_0": "Cāle upacāleti āyasmato khadiravaniyarevatattherassa gāthā. Kā uppati? Ayaṃ kira",
  "atk-s0508a1:1179_1": "padumuttarassa bhagavato kāle haṃsavatīnagare titthanāvikakule nibbattitvā mahāgaṅgāya",
  "atk-s0508a1:1179_2": "payāgatitthe titthanāvākammaṃ karonto ekadivasaṃ sasāvakasaṅghaṃ bhagavantaṃ gaṅgātīraṃ",
  "atk-s0508a1:1179_3": "upagataṃ disvā pasannamānaso nāvāsaṅghāṭaṃ yojetvā mahantena pūjāsakkārena paratīraṃ",
  "atk-s0508a1:1179_4": "pāpetvā aññataraṃ bhikkhuṃ satthārā āraññakānaṃ aggaṭṭhāne ṭhapiyamānaṃ disvā tadatthaṃ",
  "atk-s0508a1:1179_5": "patthanaṃ paṭṭhapetvā bhagavato bhikkhusaṅghassa ca mahādānaṃ pavattesi. Bhagavā",
  "atk-s0508a1:1179_6": "ca tassa patthanāya avajjhabhāvaṃ byākāsi. So tato paṭṭhāya tattha tattha vivaṭṭūpanissayaṃ",
  "atk-s0508a1:1179_7": "kusalaṃ katvā devamanussesu saṃsaranto imasmiṃ buddhuppāde magadharaṭṭhe nālakagāme",
  "atk-s0508a1:1179_8": "rūpasāriyā brāhmaṇiyā kucchismiṃ nibbatti. Taṃ vayappattaṃ mātāpitaro gharabandhanena",
  "atk-s0508a1:1179_9": "bandhitukāmā jātā. So sāriputtattherassa pabbajitabhāvaṃ sutvā “mayhaṃ jeṭṭhabhātā",
  "atk-s0508a1:1179_10": "ayyo upatisso imaṃ vibhavaṃ chaḍḍetvā pabbajito, tena vantaṃ kheḷapiṇḍaṃ kathāhaṃ",
  "atk-s0508a1:1179_11": "pacchā gilissāmī”ti jātasaṃvego pāsaṃ anupagacchanakamigo viya ñātake vañcetvā hetusampattiyā",
  "atk-s0508a1:1179_12": "codiyamāno bhikkhūnaṃ santikaṃ gantvā dhammasenāpatino kaniṭṭhabhāvaṃ nivedetvā attano",
  "atk-s0508a1:1179_13": "pabbajjāya chandaṃ ārocesi. Bhikkhū taṃ pabbājetvā paripuṇṇavīsativassaṃ upasampādetvā",
  "atk-s0508a1:1179_14": "kammaṭṭhāne niyojesuṃ. So kammaṭṭhānaṃ gahetvā khadiravanaṃ pavisitvā, “arahattaṃ",
  "atk-s0508a1:1179_15": "patvā bhagavantaṃ dhammasenāpatiñca passissāmī”ti ghaṭento vāyamanto ñāṇassa paripākagatattā",
  "atk-s0508a1:1179_16": "nacirasseva chaḷabhiñño ahosi. Tena vuttaṃ apadāne –",
  "atk-s0508a1:1180": "“Gaṅgā bhāgīrathī nāma, himavantā pabhāvitā;",
  "atk-s0508a1:1181": "Kutitthe nāviko āsiṃ, orime ca tariṃ ahaṃ.",
  "atk-s0508a1:1182": "“Padumuttaro nāyako, sambuddho dvipaduttamo;",
  "atk-s0508a1:1183": "Vasīsatasahassehi, gaṅgātīramupāgato.",
  "atk-s0508a1:1184": "“Bahū nāvā samānetvā, vaḍḍhakīhi susaṅkhataṃ;",
  "atk-s0508a1:1185": "Nāvāya chadanaṃ katvā, paṭimāniṃ narāsabhaṃ.",
  "atk-s0508a1:1186": "“Āgantvāna ca sambuddho, ārūhi tañca nāvakaṃ;",
  "atk-s0508a1:1187": "Vārimajjhe ṭhito satthā, imā gāthā abhāsatha.",
  "atk-s0508a1:1188": "“Yo so tāresi sambuddhaṃ, saṅghañcāpi anāsavaṃ;",
  "atk-s0508a1:1189": "Tena cittappasādena, devaloke ramissati.",
  "atk-s0508a1:1190": "“Nibbattissati te byamhaṃ, sukataṃ nāvasaṇṭhitaṃ;",
  "atk-s0508a1:1191": "Ākāse pupphachadanaṃ, dhārayissati sabbadā.",
  "atk-s0508a1:1192": "“Aṭṭhapaññāsakappamhi, tārako nāma khattiyo;",
  "atk-s0508a1:1193": "Cāturanto vijitāvī, cakkavattī bhavissati.",
  "atk-s0508a1:1194": "“Sattapaññāsakappamhi, cammako nāma khattiyo;",
  "atk-s0508a1:1195": "Uggacchantova sūriyo, jotissati mahabbalo.",
  "atk-s0508a1:1196": "“Kappasatasahassamhi, okkākakulasambhavo;",
  "atk-s0508a1:1197": "Gotamo nāma gottena, satthā loke bhavissati.",
  "atk-s0508a1:1198": "“Tidasā so cavitvāna, manussattaṃ gamissati;",
  "atk-s0508a1:1199": "Revato nāma nāmena, brahmabandhu bhavissati.",
  "atk-s0508a1:1200": "“Agārā nikkhamitvāna, sukkamūlena codito;",
  "atk-s0508a1:1201": "Gotamassa bhagavato, sāsane pabbajissati.",
  "atk-s0508a1:1202": "“So pacchā pabbajitvāna, yuttayogo vipassako;",
  "atk-s0508a1:1203": "Sabbāsave pariññāya, nibbāyissatināsavo.",
  "atk-s0508a1:1204": "“Vīriyaṃ me dhuradhorayhaṃ, yogakkhemādhivāhanaṃ;",
  "atk-s0508a1:1205": "Dhāremi antimaṃ dehaṃ, sammāsambuddhasāsane.",
  "atk-s0508a1:1206": "“Satasahasse kataṃ kammaṃ, phalaṃ dassesi me idha;",
  "atk-s0508a1:1207": "Sumutto saravegova, kilese jhāpayī mama.",
  "atk-s0508a1:1208": "“Tato maṃ vananirataṃ, disvā lokantagū muni;",
  "atk-s0508a1:1209": "Vanavāsibhikkhūnaggaṃ, paññapesi mahāmati.",
  "atk-s0508a1:1210": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1211_0": "Chaḷabhiñño pana hutvā thero satthāraṃ dhammasenāpatiñca vandituṃ senāsanaṃ saṃsāmetvā",
  "atk-s0508a1:1211_1": "pattacīvaramādāya anupubbena sāvatthiṃ patvā jetavanaṃ pavisitvā satthāraṃ dhammasenāpatiñca",
  "atk-s0508a1:1211_2": "vanditvā katipāhaṃ jetavane vihāsi. Atha naṃ satthā ariyagaṇamajjhe nisinno āraññakānaṃ",
  "atk-s0508a1:1211_3": "bhikkhūnaṃ aggaṭṭhāne ṭhapesi – “etadaggaṃ, bhikkhave, mama sāvakānaṃ bhikkhūnaṃ",
  "atk-s0508a1:1211_4": "āraññakānaṃ yadidaṃ revato khadiravaniyo”ti. So aparabhāge attano jātagāmaṃ gantvā",
  "atk-s0508a1:1211_5": "“cālā, upacālā, sīsūpacālā”ti tissannaṃ bhaginīnaṃ putte “cālā, upacālā, sīsūpacālā”ti",
  "atk-s0508a1:1211_6": "tayo bhāgineyye ānetvā pabbājetvā kammaṭṭhāne niyojesi. Te kammaṭṭhānaṃ anuyuttā",
  "atk-s0508a1:1211_7": "viharanti. Tasmiñca samaye therassa kocideva ābādho uppanno. Taṃ sutvā sāriputtatthero",
  "atk-s0508a1:1211_8": "revataṃ “gilānapucchanaṃ adhigamapucchanañca karissāmī”ti upagacchi. Revatatthero",
  "atk-s0508a1:1211_9": "dhammasenāpatiṃ dūratova āgacchantaṃ disvā tesaṃ sāmaṇerānaṃ satuppādanavasena ovadanto",
  "atk-s0508a1:1211_10": "“cāle upacāle”ti gāthaṃ abhāsi.",
  "atk-s0508a1:1212_0": "42. Tattha cāle upacāle sīsūpacāleti tesaṃ ālapanaṃ. “Cālā, upacālā, sīsūpacālā”ti",
  "atk-s0508a1:1212_1": "hi itthiliṅgavasena laddhanāmā te tayo dārakā pabbajitāpi tathā voharīyanti. “‘Cālī,",
  "atk-s0508a1:1212_2": "upacālī, sīsūpacālī’ti tesaṃ nāma”nti ca vadanti. Yadatthaṃ “cālā”tiādinā āmantanaṃ",
  "atk-s0508a1:1212_3": "kataṃ, taṃ dassento “patissatā nu kho viharathā”ti vatvā tattha kāraṇamāha “āgato",
  "atk-s0508a1:1212_4": "vo vālaṃ viya vedhī”ti. Patissatāti patissatikā. Khoti avadhāraṇe. Āgatoti āgacchi.",
  "atk-s0508a1:1212_5": "Voti tumhākaṃ. Vālaṃ viya vedhīti vālavedhī viya, ayañhettha saṅkhepattho – tikkhajavananibbedhikapaññatāya",
  "atk-s0508a1:1212_6": "vālavedhirūpo satthukappo tumhākaṃ mātulatthero āgato, tasmā samaṇasaññaṃ upaṭṭhapetvā",
  "atk-s0508a1:1212_7": "satisampajaññayuttā eva hutvā viharatha, “yathādhigate vihāre appamattā bhavathā”ti.",
  "atk-s0508a1:1213_0": "Taṃ sutvā te sāmaṇerā dhammasenāpatissa paccuggamanādivattaṃ katvā ubhinnaṃ mātulattherānaṃ",
  "atk-s0508a1:1213_1": "paṭisanthāravelāyaṃ nātidūre samādhiṃ samāpajjitvā nisīdiṃsu. Dhammasenāpati revatattherena",
  "atk-s0508a1:1213_2": "saddhiṃ paṭisanthāraṃ katvā uṭṭhāyāsanā te sāmaṇere upasaṅkami, te tathākālaparicchedassa",
  "atk-s0508a1:1213_3": "katattā there upasaṅkamante eva uṭṭhahitvā vanditvā aṭṭhaṃsu. Thero “katarakataravihārena",
  "atk-s0508a1:1213_4": "viharathā”ti pucchitvā tehi “imāya imāyā”ti vutte “dārakepi nāma evaṃ vinento mayhaṃ",
  "atk-s0508a1:1213_5": "bhātiko paccapādi vata dhammassa anudhamma”nti theraṃ pasaṃsanto pakkāmi.",
  "atk-s0508a1:1214": "Khadiravaniyattheragāthāvaṇṇanā niṭṭhitā.",
  "atk-s0508a1:1215": "3. Sumaṅgalattheragāthāvaṇṇanā",
  "atk-s0508a1:1216_0": "Sumuttikoti āyasmato sumaṅgalattherassa gāthā. Kā uppatti? Sopi purimabuddhesu katādhikāro",
  "atk-s0508a1:1216_1": "tattha tattha bhave vivaṭṭūpanissayaṃ puññaṃ upacinanto siddhatthassa bhagavato kāle",
  "atk-s0508a1:1216_2": "rukkhadevatā hutvā nibbatti. So ekadivasaṃ satthāraṃ nhāyitvā ekacīvaraṃ ṭhitaṃ disvā",
  "atk-s0508a1:1216_3": "somanassappatto hutvā apphoṭesi. So tena puññakammena devamanussesu saṃsaranto imasmiṃ",
  "atk-s0508a1:1216_4": "buddhuppāde sāvatthiyā avidūre aññatarasmiṃ gāmake tādisena kammanissandena daliddakule",
  "atk-s0508a1:1216_5": "nibbatti. Tassa sumaṅgaloti nāmaṃ ahosi. So vayappatto khujjakāsitanaṅgalakuddālaparikkhāro",
  "atk-s0508a1:1216_6": "hutvā kasiyā jīvati. So ekadivasaṃ raññā pasenadikosalena bhagavato bhikkhusaṅghassa",
  "atk-s0508a1:1216_7": "ca mahādāne pavattiyamāne dānopakaraṇāni gahetvā āgacchantehi manussehi saddhiṃ dadhighaṭaṃ",
  "atk-s0508a1:1216_8": "gahetvā āgato bhikkhūnaṃ sakkārasammānaṃ disvā “ime samaṇā sakyaputtiyā sukhumavatthasunivatthā",
  "atk-s0508a1:1216_9": "subhojanāni bhuñjitvā nivātesu senāsanesu viharanti, yaṃnūnāhampi pabbajeyya”nti",
  "atk-s0508a1:1216_10": "cintetvā, aññataraṃ mahātheraṃ upasaṅkamitvā attano pabbajjādhippāyaṃ nivedesi. So",
  "atk-s0508a1:1216_11": "taṃ karuṇāyanto pabbājetvā kammaṭṭhānaṃ ācikkhi. So araññe viharanto ekavihāre nibbinno",
  "atk-s0508a1:1216_12": "ukkaṇṭhito hutvā, vibbhamitukāmo ñātigāmaṃ gacchanto antarāmagge kacchaṃ bandhitvā",
  "atk-s0508a1:1216_13": "khettaṃ kasante kiliṭṭhavatthanivatthe samantato rajokiṇṇasarīre vātātapena phussante",
  "atk-s0508a1:1216_14": "kassake disvā, “mahantaṃ vatime sattā jīvikanimittaṃ dukkhaṃ paccanubhontī”ti saṃvegaṃ",
  "atk-s0508a1:1216_15": "paṭilabhi. Ñāṇassa paripākaṃ gatattā yathāgahitaṃ kammaṭṭhānaṃ upaṭṭhāsi. So aññataraṃ",
  "atk-s0508a1:1216_16": "rukkhamūlaṃ upagantvā vivekaṃ labhitvā yoniso manasikaronto vipassanaṃ vaḍḍhetvā",
  "atk-s0508a1:1216_17": "maggapaṭipāṭiyā arahattaṃ pāpuṇi. Tena vuttaṃ apadāne –",
  "atk-s0508a1:1217": "“Atthadassī jinavaro, lokajeṭṭho narāsabho;",
  "atk-s0508a1:1218": "Vihārā abhinikkhamma, taḷākaṃ upasaṅkami.",
  "atk-s0508a1:1219": "“Nhātvā pitvā ca sambuddho, uttaritvekacīvaro;",
  "atk-s0508a1:1220": "Aṭṭhāsi bhagavā tattha, vilokento disodisaṃ.",
  "atk-s0508a1:1221": "“Bhavane upaviṭṭhohaṃ, addasaṃ lokanāyakaṃ;",
  "atk-s0508a1:1222": "Haṭṭho haṭṭhena cittena, apphoṭesiṃ ahaṃ tadā.",
  "atk-s0508a1:1223": "“Sataraṃsiṃva jotantaṃ, pabhāsantaṃva kañcanaṃ;",
  "atk-s0508a1:1224": "Naccagīte payuttohaṃ, pañcaṅgatūriyamhi ca.",
  "atk-s0508a1:1225": "“Yaṃ yaṃ yonupapajjāmi, devattaṃ atha mānusaṃ;",
  "atk-s0508a1:1226": "Sabbe satte abhibhomi, vipulo hoti me yaso.",
  "atk-s0508a1:1227": "“Namo te purisājañña, namo te purisuttama;",
  "atk-s0508a1:1228": "Attānaṃ tosayitvāna, pare tosesi tvaṃ muni.",
  "atk-s0508a1:1229": "“Pariggahe nisīditvā, hāsaṃ katvāna subbate;",
  "atk-s0508a1:1230": "Upaṭṭhahitvā sambuddhaṃ, tusitaṃ upapajjahaṃ.",
  "atk-s0508a1:1231": "“Soḷaseto kappasate, dvinavaekacintitā;",
  "atk-s0508a1:1232": "Sattaratanasampannā, cakkavattī mahabbalā.",
  "atk-s0508a1:1233": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1234": "Arahattaṃ pana patvā sampattiṃ attano dukkhavimuttiñca kittanavasena udānaṃ udānento “sumuttiko”tiādimāha.",
  "atk-s0508a1:1235_0": "43. Tattha sumuttikoti sundarā accantikatāya apunabbhavikā mutti etassāti sumuttiko.",
  "atk-s0508a1:1235_1": "Tassa pana vimuttiyā pāsaṃsiyatāya acchariyatāya ca apphoṭento āha “sumuttiko”ti.",
  "atk-s0508a1:1235_2": "Puna tattha vimuttiyaṃ attano pasādassa daḷhabhāvaṃ dassento “sāhu sumuttikomhī”ti",
  "atk-s0508a1:1235_3": "āha. “Sādhu suṭṭhu muttiko vatamhī”ti attho. “Kuto panāyaṃ sumuttikatā”ti? Kāmañcāyaṃ",
  "atk-s0508a1:1235_4": "thero sabbasmāpi vaṭṭadukkhato suvimutto, attano pana tāva upaṭṭhitaṃ ativiya aniṭṭhabhūtaṃ",
  "atk-s0508a1:1235_5": "dukkhaṃ dassento “tīhi khujjakehī”tiādimāha. Tattha khujjakehīti khujjasabhāvehi,",
  "atk-s0508a1:1235_6": "khujjākārehi vā. Nissakkavacanañcetaṃ muttasaddāpekkhāya. Kassako hi akhujjopi samāno",
  "atk-s0508a1:1235_7": "tīsu ṭhānesu attānaṃ khujjaṃ katvā dasseti lāyane kasane kuddālakamme ca. Yo hi pana",
  "atk-s0508a1:1235_8": "kassako lāyanādīni karoti, tānipi asitādīni kuṭilākārato khujjakānīti vuttaṃ “tīhi khujjakehī”ti.",
  "atk-s0508a1:1236_0": "Idāni tāni sarūpato dassento “asitāsu mayā, naṅgalāsu mayā, khuddakuddālāsu mayā”ti",
  "atk-s0508a1:1236_1": "āha. Tattha asitāsu mayāti lavittehi mayā muttanti attho. Nissakke cetaṃ bhummavacanaṃ.",
  "atk-s0508a1:1236_2": "Sesesupi eseva nayo. Apare pana “asitāsu mayāti lavittehi karaṇabhūtehi mayā khujjita”nti",
  "atk-s0508a1:1236_3": "vadanti. Tesaṃ matena karaṇatthe hetumhi vā bhummavacanaṃ. “Naṅgalāsū”ti liṅgavipallāsaṃ",
  "atk-s0508a1:1236_4": "katvā vuttaṃ, naṅgalehi kasirehīti attho. Attanā vaḷañjitakuddālassa sabhāvato vaḷañjanena",
  "atk-s0508a1:1236_5": "vā appakatāya vuttaṃ “khuddakuddālāsū”ti “kuṇṭhakuddālāsū”tipi pāḷi. Vaḷañjaneneva",
  "atk-s0508a1:1236_6": "atikhiṇakhaṇittesūti attho. Idhamevāti ma-kāro padasandhikaro. Atha vāpīti vā-saddo",
  "atk-s0508a1:1236_7": "nipātamattaṃ. Gāmake ṭhitattā tāni asitādīni kiñcāpi idheva mama samīpeyeva, tathāpi",
  "atk-s0508a1:1236_8": "alameva hotīti attho. Turitavasena cetaṃ āmeḍitavacanaṃ. Jhāyāti phalasamāpattijjhānavasena",
  "atk-s0508a1:1236_9": "diṭṭhadhammasukhavihāratthaṃ dibbavihārādivasena ca jhāya. Sumaṅgalāti attānaṃ ālapati.",
  "atk-s0508a1:1236_10": "Jhāne pana ādaradassanatthaṃ āmeḍitaṃ kataṃ. Appamatto viharāti satipaññāvepullappattiyā",
  "atk-s0508a1:1236_11": "sabbatthakameva appamattosi tvaṃ, tasmā idāni sukhaṃ vihara, sumaṅgala. Keci pana",
  "atk-s0508a1:1236_12": "“arahattaṃ appatvā eva vipassanāya vīthipaṭipannāya sāsane sañjātābhiratiyā yathānubhūtaṃ",
  "atk-s0508a1:1236_13": "gharāvāsadukkhaṃ jigucchanto thero imaṃ gāthaṃ vatvā pacchā vipassanaṃ vaḍḍhetvā",
  "atk-s0508a1:1236_14": "arahattaṃ pāpuṇī”ti vadanti. Tesaṃ matena “jhāya appamatto viharā”ti padānaṃ attho",
  "atk-s0508a1:1236_15": "vipassanāmaggavasenapi yujjati eva.",
  "atk-s0508a1:1237": "Sumaṅgalattheragāthāvaṇṇanā niṭṭhitā.",
  "atk-s0508a1:1238": "4. Sānuttheragāthāvaṇṇanā",
  "atk-s0508a1:1239_0": "Mataṃ vā amma rodantīti āyasmato sānuttherassa gāthā. Kā uppatti? Sopi purimabuddhesu",
  "atk-s0508a1:1239_1": "katādhikāro tattha tattha bhave vivaṭṭūpanissayaṃ puññaṃ upacinanto ito catunavute",
  "atk-s0508a1:1239_2": "kappe siddhatthassa bhagavato hatthapādadhovanamukhavikkhālanānaṃ atthāya udakaṃ",
  "atk-s0508a1:1239_3": "upanesi. Satthā hi bhojanakāle hatthapāde dhovitukāmo ahosi. So satthu ākāraṃ sallakkhetvā",
  "atk-s0508a1:1239_4": "udakaṃ upanesi. Bhagavā hatthapāde dhovitvā bhuñjitvā mukhaṃ vikkhāletukāmo ahosi.",
  "atk-s0508a1:1239_5": "So tampi ñatvā mukhodakaṃ upanesi. Satthā mukhaṃ vikkhāletvā mukhadhovanakiccaṃ niṭṭhāpesi.",
  "atk-s0508a1:1239_6": "Evaṃ bhagavā anukampaṃ upādāya tena karīyamānaṃ veyyāvaccaṃ sādiyi. So tena puññakammena",
  "atk-s0508a1:1239_7": "devaloke nibbattitvā aparāparaṃ puññāni katvā devamanussesu saṃsaranto imasmiṃ buddhuppāde",
  "atk-s0508a1:1239_8": "sāvatthiyaṃ aññatarassa upāsakassa gehe paṭisandhiṃ gaṇhi. Tasmiṃ gabbhagateyeva",
  "atk-s0508a1:1239_9": "pitā pavāsaṃ gato, upāsikā dasamāsaccayena puttaṃ vijāyitvā sānūtissa nāmaṃ akāsi.",
  "atk-s0508a1:1239_10": "Tasmiṃ anukkamena vaḍḍhante sattavassikaṃyeva naṃ bhikkhūnaṃ santike pabbājesi, “evamayaṃ",
  "atk-s0508a1:1239_11": "anantarāyo vaḍḍhitvā accantasukhabhāgī bhavissatī”ti. “So sānusāmaṇero”ti paññāto",
  "atk-s0508a1:1239_12": "paññavā vattasampanno bahussuto dhammakathiko sattesu mettajjhāsayo hutvā devamanussānaṃ",
  "atk-s0508a1:1239_13": "piyo ahosi manāpoti sabbaṃ sānusutte āgatanayena veditabbaṃ.",
  "atk-s0508a1:1240_0": "Tassa atītajātiyaṃ mātā yakkhayoniyaṃ nibbatti. Taṃ yakkhā “sānuttherassa ayaṃ mātā”ti",
  "atk-s0508a1:1240_1": "garucittikārabahulā hutvā mānenti. Evaṃ gacchante kāle puthujjanabhāvassa ādīnavaṃ",
  "atk-s0508a1:1240_2": "vibhāventaṃ viya ekadivasaṃ sānussa yoniso manasikārābhāvā ayoniso ummujjantassa",
  "atk-s0508a1:1240_3": "vibbhamitukāmatācittaṃ uppajji. Taṃ tassa yakkhinimātā ñatvā manussamātuyā ārocesi",
  "atk-s0508a1:1240_4": "– “tava putto, sānu, ‘vibbhamissāmī’ti cittaṃ uppādesi, tasmā tvaṃ –",
  "atk-s0508a1:1241": "“Sānuṃ pabuddhaṃ vajjāsi, yakkhānaṃ vacanaṃ idaṃ;",
  "atk-s0508a1:1242": "Mākāsi pāpakaṃ kammaṃ, āvi vā yadi vā raho.",
  "atk-s0508a1:1243": "“Sace tvaṃ pāpakaṃ kammaṃ, karissasi karosi vā;",
  "atk-s0508a1:1244": "Na te dukkhā pamutyatthi, uppaccāpi palāyato”ti. –",
  "atk-s0508a1:1245_0": "Evaṃ bhaṇāhī”ti. Evañca pana vatvā yakkhinimātā tatthevantaradhāyi. Manussamātā pana",
  "atk-s0508a1:1245_1": "taṃ sutvā paridevasokasamāpannā cetodukkhasamappitā ahosi. Atha sānusāmaṇero pubbaṇhasamayaṃ",
  "atk-s0508a1:1245_2": "nivāsetvā pattacīvaramādāya mātu santikaṃ upagato mātaraṃ rodamānaṃ disvā “amma,",
  "atk-s0508a1:1245_3": "kiṃ nissāya rodasī”ti vatvā “taṃ nissāyā”ti ca vutto mātu “mataṃ vā, amma, rodanti,",
  "atk-s0508a1:1245_4": "yo vā jīvaṃ na dissatī”ti gāthaṃ abhāsi.",
  "atk-s0508a1:1246_0": "44. Tassattho – “amma, rodantā nāma ñātakā mittā vā attano ñātakaṃ mittaṃ vā mataṃ",
  "atk-s0508a1:1246_1": "uddissa rodanti paralokaṃ gatattā, yo vā ñātako mitto vā jīvaṃ jīvanto desantaraṃ",
  "atk-s0508a1:1246_2": "pakkantatāya ca na dissati, taṃ vā uddissa rodanti, ubhayampetaṃ mayi na vijjati,",
  "atk-s0508a1:1246_3": "evaṃ sante jīvantaṃ dharamānaṃ maṃ purato ṭhitaṃ passantī; kasmā, amma, rodasi?Maṃ",
  "atk-s0508a1:1246_4": "uddissa tava rodanassa kāraṇameva natthī”ti.",
  "atk-s0508a1:1247": "Taṃ sutvā tassa mātā “maraṇañhetaṃ, bhikkhave, yo sikkhaṃ paccakkhāya hīnāyāvattatī”ti suttapadānusārena uppabbajanaṃ ariyassa vinaye maraṇanti dassentī –",
  "atk-s0508a1:1248": "“Mataṃ vā putta rodanti, yo vā jīvaṃ na dissati;",
  "atk-s0508a1:1249": "Yo ca kāme cajitvāna, punarāgacchate idha.",
  "atk-s0508a1:1250": "“Taṃ vāpi putta rodanti, puna jīvaṃ mato hi so;",
  "atk-s0508a1:1251": "Kukkuḷā ubbhato tāta, kukkuḷaṃ patitumicchasī”ti. –",
  "atk-s0508a1:1252": "Gāthādvayaṃ abhāsi.",
  "atk-s0508a1:1253_0": "Tattha kāme cajitvānāti nekkhammajjhāsayena vatthukāme pahāya, tañca kilesakāmassa",
  "atk-s0508a1:1253_1": "tadaṅgappahānavasena veditabbaṃ. Pabbajjā hettha kāmapariccāgo adhippeto. Punarāgacchate",
  "atk-s0508a1:1253_2": "idhāti idha gehe punadeva āgacchati, hīnāyāvattanaṃ sandhāya vadati. Taṃ vāpīti yo",
  "atk-s0508a1:1253_3": "pabbajitvā vibbhamati, taṃ vāpi puggalaṃ mataṃ viyamādisiyo rodanti. Kasmāti ce?",
  "atk-s0508a1:1253_4": "Puna jīvaṃ mato hi soti vibbhamanato pacchā yo jīvanto, so guṇamaraṇena atthato matoyeva.",
  "atk-s0508a1:1253_5": "Idānissa savisesasaṃvegaṃ janetuṃ “kukkuḷā”tiādi vuttaṃ. Tassattho – “ahorattaṃ ādittaṃ",
  "atk-s0508a1:1253_6": "viya hutvā ḍahanaṭṭhena kukkuḷanirayasadisattā kukkuḷā gihibhāvā anukampantiyā mayā",
  "atk-s0508a1:1253_7": "ubbhato uddhato, tāta sānu, kukkuḷaṃ patituṃ icchasi patitukāmosī”ti.",
  "atk-s0508a1:1254": "Taṃ sutvā sānusāmaṇero saṃvegajāto hutvā vipassanaṃ paṭṭhapetvā nacirasseva arahattaṃ pāpuṇi. Tena vuttaṃ apadāne –",
  "atk-s0508a1:1255": "“Bhuñjantaṃ samaṇaṃ disvā, vippasannamanāvilaṃ;",
  "atk-s0508a1:1256": "Ghaṭenodakamādāya, siddhatthassa adāsahaṃ.",
  "atk-s0508a1:1257": "“Nimmalo homahaṃ ajja, vimalo khīṇasaṃsayo;",
  "atk-s0508a1:1258": "Bhave nibbattamānassa, phalaṃ nibbattate subhaṃ.",
  "atk-s0508a1:1259": "“Catunnavutito kappe, udakaṃ yamadāsahaṃ;",
  "atk-s0508a1:1260": "Duggatiṃ nābhijānāmi, dakadānassidaṃ phalaṃ.",
  "atk-s0508a1:1261": "“Ekasaṭṭhimhito kappe, ekova vimalo ahu;",
  "atk-s0508a1:1262": "Sattaratanasampanno, cakkavattī mahabbalo.",
  "atk-s0508a1:1263": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1264": "Arahattaṃ pana patvā thero imissā gāthāya vasena “mayhaṃ vipassanārambho arahattappatti ca jātā”ti udānavasena tameva gāthaṃ paccudāhāsi.",
  "atk-s0508a1:1265": "Sānuttheragāthāvaṇṇanā niṭṭhitā.",
  "atk-s0508a1:1266": "5. Ramaṇīyavihārittheragāthāvaṇṇanā",
  "atk-s0508a1:1267_0": "Yathāpi bhaddo ājaññoti āyasmato ramaṇīyavihārittherassa gāthā. Kā uppatti? Sopi",
  "atk-s0508a1:1267_1": "purimabuddhesu katādhikāro tattha tattha puññāni upacinanto ito ekanavute kappe vipassiṃ",
  "atk-s0508a1:1267_2": "bhagavantaṃ disvā pasannamānaso pañcapatiṭṭhitena vanditvā koraṇḍapupphehi pūjaṃ",
  "atk-s0508a1:1267_3": "akāsi. So tena puññakammena devesu nibbattitvā aparāparaṃ puññāni katvā devamanussesu",
  "atk-s0508a1:1267_4": "saṃsaranto imasmiṃ buddhuppāde rājagahe aññatarassa seṭṭhissa putto hutvā nibbatto",
  "atk-s0508a1:1267_5": "yobbanamadena kāmesu mucchaṃ āpanno viharati. So ekadivasaṃ aññataraṃ pāradārikaṃ",
  "atk-s0508a1:1267_6": "rājapurisehi vividhā kammakāraṇā karīyamānaṃ disvā saṃvegajāto satthu santike dhammaṃ",
  "atk-s0508a1:1267_7": "sutvā pabbaji. Pabbajito ca rāgacaritatāya niccakālaṃ susammaṭṭhaṃ pariveṇaṃ sūpaṭṭhitaṃ",
  "atk-s0508a1:1267_8": "pānīyaparibhojanīyaṃ supaññataṃ mañcapīṭhaṃ katvā viharati. Tena so ramaṇīyavihārītveva paññāyittha.",
  "atk-s0508a1:1268_0": "So rāgussannatāya ayoniso manasi karitvā sañcetanikaṃ sukkavissaṭṭhiāpattiṃ āpajjitvā,",
  "atk-s0508a1:1268_1": "“dhiratthu, maṃ evaṃbhūto saddhādeyyaṃ bhuñjeyya”nti vippaṭisārī hutvā “vibbhamissāmī”ti",
  "atk-s0508a1:1268_2": "gacchanto antarāmagge rukkhamūle nisīdi, tena ca maggena sakaṭesu gacchantesu eko",
  "atk-s0508a1:1268_3": "sakaṭayutto goṇo parissamanto visamaṭṭhāne khalitvā pati, taṃ sākaṭikā yugato muñcitvā",
  "atk-s0508a1:1268_4": "tiṇodakaṃ datvā parissamaṃ vinodetvā punapi dhure yojetvā agamaṃsu. Thero taṃ disvā",
  "atk-s0508a1:1268_5": "– “yathāyaṃ goṇo sakiṃ khalitvāpi uṭṭhāya sakiṃ dhuraṃ vahati, evaṃ mayāpi kilesavasena",
  "atk-s0508a1:1268_6": "sakiṃ khalitenāpi vuṭṭhāya samaṇadhammaṃ kātuṃ vaṭṭatī”ti yoniso ummujjanto nivattitvā",
  "atk-s0508a1:1268_7": "upālittherassa attano pavattiṃ ācikkhitvā tena vuttavidhinā āpattito vuṭṭhahitvā",
  "atk-s0508a1:1268_8": "sīlaṃ pākatikaṃ katvā vipassanaṃ paṭṭhapetvā nacirasseva arahattaṃ pāpuṇi. Tena vuttaṃ apadāne –",
  "atk-s0508a1:1269": "“Akkantañca padaṃ disvā, cakkālaṅkārabhūsitaṃ;",
  "atk-s0508a1:1270": "Padenānupadaṃ yanto, vipassissa mahesino.",
  "atk-s0508a1:1271": "“Koraṇḍaṃ pupphitaṃ disvā, samūlaṃ pūjitaṃ mayā;",
  "atk-s0508a1:1272": "Haṭṭho haṭṭhena cittena, avandiṃ padamuttamaṃ.",
  "atk-s0508a1:1273": "“Ekanavutito kappe, yaṃ pupphamabhipūjayiṃ;",
  "atk-s0508a1:1274": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:1275": "“Sattapaññāsakappamhi, eko vītamalo ahuṃ;",
  "atk-s0508a1:1276": "Sattaratanasampanno, cakkavattī mahabbalo.",
  "atk-s0508a1:1277": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1278": "Arahattaṃ pana patvā vimuttisukhaṃ anubhavanto attano pubbabhāgapaṭipattiyā saddhiṃ ariyadhammādhigamanadīpaniṃ “yathāpi bhaddo ājañño, khalitvā patitiṭṭhatī”ti gāthaṃ abhāsi.",
  "atk-s0508a1:1279_0": "45. Tattha khalitvāti pakkhalitvā. Patitiṭṭhatīti patiṭṭhahati, punadeva yathāṭhāne",
  "atk-s0508a1:1279_1": "tiṭṭhati. Evanti yathā bhaddo usabhājānīyo bhāraṃ vahanto parissamappatto visamaṭṭhānaṃ",
  "atk-s0508a1:1279_2": "āgamma ekavāraṃ pakkhalitvā patito na tattakena dhuraṃ chaḍḍeti, thāmajavaparakkamasampannatāya",
  "atk-s0508a1:1279_3": "pana khalitvāpi patitiṭṭhati, attano sabhāveneva ṭhatvā bhāraṃ vahati, evaṃ kilesaparissamappatto",
  "atk-s0508a1:1279_4": "kiriyāparādhena khalitvā taṃ khalitaṃ thāmavīriyasampattitāya paṭipākatikaṃ katvā",
  "atk-s0508a1:1279_5": "maggasammādiṭṭhiyā dassanasampannaṃ, tato eva sammāsambuddhassa savanante ariyāya",
  "atk-s0508a1:1279_6": "jātiyā jātatāya sāvakaṃ, tassa ure vāyāmajanitābhijātitāya orasaṃ puttaṃ bhaddājānīyasadisakiccatāya",
  "atk-s0508a1:1279_7": "ājānīyanti ca maṃ dhāretha upadhārethāti attho.",
  "atk-s0508a1:1280": "Ramaṇīyavihārittheragāthāvaṇṇanā niṭṭhitā.",
  "atk-s0508a1:1281": "6. Samiddhittheragāthāvaṇṇanā",
  "atk-s0508a1:1282_0": "Saddhāyāhaṃ pabbajitoti āyasmato samiddhittherassa gāthā. Kā uppatti? Ayampi purimabuddhesu",
  "atk-s0508a1:1282_1": "kattādhikāro tattha tattha puññāni upacinanto ito catunavute kappe siddhatthaṃ bhagavantaṃ",
  "atk-s0508a1:1282_2": "passitvā pasannamānaso savaṇṭāni pupphāni kaṇṇikabaddhāni gahetvā pūjesi. So tena",
  "atk-s0508a1:1282_3": "puññakammena devaloke nibbattitvā aparāparaṃ puññāni katvā sugatīsuyeva parivattento",
  "atk-s0508a1:1282_4": "imasmiṃ buddhuppāde rājagahe kulagehe nibbatti. Tassa jātakālato paṭṭhāya taṃ kulaṃ",
  "atk-s0508a1:1282_5": "dhanadhaññādīhi vaḍḍhi, attabhāvo cassa abhirūpo dassanīyo guṇavā iti vibhavasamiddhiyā",
  "atk-s0508a1:1282_6": "ca guṇasamiddhiyā ca samiddhītveva paññāyittha. So bimbisārasamāgame buddhānubhāvaṃ",
  "atk-s0508a1:1282_7": "disvā paṭiladdhasaddho pabbajitvā bhāvanāya yuttappayutto viharanto bhagavati tapodārāme",
  "atk-s0508a1:1282_8": "viharante ekadivasaṃ evaṃ cintesi – “lābhā vata me satthā arahaṃ sammāsambuddho,",
  "atk-s0508a1:1282_9": "svākkhāte cāhaṃ dhammavinaye pabbajito, sabrahmacārī ca me sīlavanto kalyāṇadhammā”ti.",
  "atk-s0508a1:1282_10": "Tassevaṃ cintentassa uḷāraṃ pītisomanassaṃ udapādi. Taṃ asahanto māro pāpimā therassa",
  "atk-s0508a1:1282_11": "avidūre mahantaṃ bheravasaddamakāsi, pathaviyā undriyanakālo viya ahosi. Thero bhagavato",
  "atk-s0508a1:1282_12": "tamatthaṃ ārocesi. Bhagavā “māro tuyhaṃ vicakkhukammāya ceteti, gaccha, bhikkhu tattha",
  "atk-s0508a1:1282_13": "acintetvā viharāhī”ti āha. Thero tattha gantvā viharanto nacirasseva vipassanaṃ ussukkāpetvā",
  "atk-s0508a1:1282_14": "arahattaṃ pāpuṇi. Tena vuttaṃ apadāne –",
  "atk-s0508a1:1283": "“Kaṇikāraṃva jotantaṃ, nisinnaṃ pabbatantare;",
  "atk-s0508a1:1284": "Obhāsentaṃ disā sabbā, siddhatthaṃ narasārathiṃ.",
  "atk-s0508a1:1285": "“Dhanuṃ advejjhaṃ katvāna, usuṃ sannayhahaṃ tadā;",
  "atk-s0508a1:1286": "Pupphaṃ savaṇṭaṃ chetvāna, buddhassa abhiropayiṃ.",
  "atk-s0508a1:1287": "“Catunnavutito kappe, yaṃ pupphamabhiropayiṃ;",
  "atk-s0508a1:1288": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:1289": "“Ekapaññāsito kappe, eko āsiṃ jutindharo;",
  "atk-s0508a1:1290": "Sattaratanasampanno, cakkavattī mahabbalo.",
  "atk-s0508a1:1291": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1292_0": "Arahattaṃ pana patvā tattheva viharantassa therassa khīṇāsavabhāvaṃ ajānanto purimanayeneva",
  "atk-s0508a1:1292_1": "māro mahantaṃ bheravasaddaṃ akāsi. Taṃ sutvā thero abhīto acchambhī “tādisānaṃ mārānaṃ",
  "atk-s0508a1:1292_2": "satampi sahassampi mayhaṃ lomampi na kampetī”ti aññaṃ byākaronto “saddhāyāhaṃ pabbajito”ti gāthaṃ abhāsi.",
  "atk-s0508a1:1293_0": "46. Tattha saddhāyāti dhammacchandasamuṭṭhānāya kammaphalasaddhāya ceva ratanattayasaddhāya",
  "atk-s0508a1:1293_1": "ca. Ahanti attānaṃ niddisati. Pabbajitoti upagato. Agārasmāti gehato gharāvāsato",
  "atk-s0508a1:1293_2": "vā. Anagāriyanti pabbajjaṃ, sā hi yaṃkiñci kasivāṇijjādikammaṃ ‘agārassa hita’nti",
  "atk-s0508a1:1293_3": "agāriyaṃ nāma, tadabhāvato “anagāriyā”ti vuccati. Sati paññā ca me vuḍḍhāti saraṇalakkhaṇā",
  "atk-s0508a1:1293_4": "sati, pajānanalakkhaṇā paññāti ime dhammā vipassanākkhaṇato paṭṭhāya maggapaṭipāṭiyā",
  "atk-s0508a1:1293_5": "yāva arahattā me vuḍḍhā vaḍḍhitā, na dāni vaḍḍhetabbā atthi satipaññā vepullappattāti",
  "atk-s0508a1:1293_6": "dasseti. Cittañca susamāhitanti aṭṭhasamāpattivasena ceva lokuttarasamādhivasena",
  "atk-s0508a1:1293_7": "ca cittaṃ me suṭṭhu samāhitaṃ, na dāni tassa samādhātabbaṃ atthi, samādhi vepullappattoti",
  "atk-s0508a1:1293_8": "dasseti. Tasmā kāmaṃ karassu rūpānīti pāpima maṃ uddissa yāni kānici vippakārāni",
  "atk-s0508a1:1293_9": "yathāruciṃ karohi, tehi pana neva maṃ byādhayissasi mama sarīrakampanamattampi kātuṃ",
  "atk-s0508a1:1293_10": "na sakkhissasi, kuto cittaññathattaṃ? Tasmā tava kiriyā appaṭicchitapahenakaṃ viya",
  "atk-s0508a1:1293_11": "na kiñci atthaṃ sodheti, kevalaṃ tava cittavighātamattaphalāti thero māraṃ tajjesi.",
  "atk-s0508a1:1293_12": "Taṃ sutvā māro “jānāti maṃ samaṇo”ti tatthevantaradhāyi.",
  "atk-s0508a1:1294": "Samiddhittheragāthāvaṇṇanā niṭṭhitā.",
  "atk-s0508a1:1295": "7. Ujjayattheragāthāvaṇṇanā",
  "atk-s0508a1:1296_0": "Namo te buddha vīratthūti āyasmato ujjayattherassa gāthā. Kā uppatti? Ayampi purimabuddhesu",
  "atk-s0508a1:1296_1": "katādhikāro tattha tattha bhave puññāni karonto ito dvānavute kappe tissaṃ bhagavantaṃ",
  "atk-s0508a1:1296_2": "passitvā pasannamānaso kaṇikārapupphehi pūjaṃ akāsi. So tena puññakammena devaloke",
  "atk-s0508a1:1296_3": "nibbattitvā aparāparaṃ puññāni katvā devamanussesu saṃsaranto imasmiṃ buddhuppāde",
  "atk-s0508a1:1296_4": "rājagahe aññatarassa sottiyabrāhmaṇassa putto hutvā nibbatti, ujjayotissa nāmaṃ ahosi.",
  "atk-s0508a1:1296_5": "So vayappatto tiṇṇaṃ vedānaṃ pāragū hutvā tattha sāraṃ apassanto upanissayasampattiyā",
  "atk-s0508a1:1296_6": "codiyamāno veḷuvanaṃ gantvā satthu santike dhammaṃ sutvā paṭiladdhasaddho pabbajitvā",
  "atk-s0508a1:1296_7": "cariyānukūlaṃ kammaṭṭhānaṃ gahetvā araññe viharanto vipassanaṃ vaḍḍhetvā nacirasseva",
  "atk-s0508a1:1296_8": "arahattaṃ pāpuṇi. Tena vuttaṃ apadāne –",
  "atk-s0508a1:1297": "“Kaṇikāraṃ pupphitaṃ disvā, ocinitvānahaṃ tadā;",
  "atk-s0508a1:1298": "Tissassa abhiropesiṃ, oghatiṇṇassa tādino.",
  "atk-s0508a1:1299": "“Dvenavute ito kappe, yaṃ pupphamabhiropayiṃ;",
  "atk-s0508a1:1300": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:1301": "“Pañcatiṃse ito kappe, aruṇapāṇīti vissuto;",
  "atk-s0508a1:1302": "Sattaratanasampanno, cakkavattī mahabbalo.",
  "atk-s0508a1:1303": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1304": "Arahattaṃ pana patvā satthu santikaṃ gantvā vanditvā ekamantaṃ nisīditvā bhagavato thomanākārena aññaṃ byākaronto “namo te buddha vīratthū”ti gāthaṃ abhāsi.",
  "atk-s0508a1:1305_0": "47. Tattha namoti paṇāmakittanaṃ. Teti paṇāmakiriyāya sampadānakittanaṃ, tuyhanti",
  "atk-s0508a1:1305_1": "attho. Buddha vīrāti ca bhagavato ālapanaṃ. Bhagavā hi yathā abhiññeyyādibhedassa",
  "atk-s0508a1:1305_2": "atthassa abhiññeyyādibhedena sayambhūñāṇena anavasesato buddhattā “buddho”ti vuccati.",
  "atk-s0508a1:1305_3": "Evaṃ pañcannampi mārānaṃ abhippamaddanavasena padahantena mahatā vīriyena samannāgatattā",
  "atk-s0508a1:1305_4": "“vīro”ti vuccati. Atthūti hotu, tassa “namo”ti iminā sambandho. Vippamuttosi sabbadhīti",
  "atk-s0508a1:1305_5": "sabbehi kilesehi sabbasmiñca saṅkhāragate vippamutto visaṃyutto asi bhavasi, na tayā",
  "atk-s0508a1:1305_6": "kiñci avippamuttaṃ nāma atthi, yatohaṃ tuyhāpadāne viharaṃ, viharāmi anāsavoti tuyhaṃ",
  "atk-s0508a1:1305_7": "tava apadāne ovāde gatamagge paṭipatticariyāya viharaṃ yathāsatti yathābalaṃ paṭipajjanto",
  "atk-s0508a1:1305_8": "kāmāsavādīnaṃ catunnampi āsavānaṃ suppahīnattā anāsavo viharāmi, tādisassa namo te buddha-vīratthūti.",
  "atk-s0508a1:1306": "Ujjayattheragāthāvaṇṇanā niṭṭhitā.",
  "atk-s0508a1:1307": "8. Sañjayattheragāthāvaṇṇanā",
  "atk-s0508a1:1308_0": "Yato ahanti āyasmato sañjayattherassa gāthā. Kā uppatti? Sopi purimabuddhesu katādhikāro",
  "atk-s0508a1:1308_1": "tattha tattha vivaṭṭūpanissayaṃ puññaṃ upacinanto vipassissa bhagavato kāle mahati",
  "atk-s0508a1:1308_2": "pūge saṃkittivasena vatthuṃ saṅgharitvā ratanattayaṃ uddissa puññaṃ karonto sayaṃ",
  "atk-s0508a1:1308_3": "daliddo hutvā nesaṃ gaṇādīnaṃ puññakiriyāya byāvaṭo ahosi. Kālena kālaṃ bhagavantaṃ",
  "atk-s0508a1:1308_4": "upasaṅkamitvā vanditvā pasannamānaso bhikkhūnañca taṃ taṃ veyyāvaccaṃ akāsi. So tena",
  "atk-s0508a1:1308_5": "puññakammena devaloke nibbatto aparāparaṃ puññāni katvā sugatīsuyeva saṃsaranto imasmiṃ",
  "atk-s0508a1:1308_6": "buddhuppāde rājagahe vibhavasampannassa brāhmaṇassa putto hutvā nibbatti sañjayo",
  "atk-s0508a1:1308_7": "nāma nāmena, so vayappatto brahmāyupokkharasātiādike abhiññāte brāhmaṇe sāsane abhippasanne",
  "atk-s0508a1:1308_8": "disvā sañjātappasādo satthāraṃ upasaṅkami. Tassa satthā dhammaṃ desesi. So dhammaṃ",
  "atk-s0508a1:1308_9": "sutvā sotāpanno ahosi. Aparabhāge pabbaji. Pabbajanto ca khuraggeyeva chaḷabhiñño",
  "atk-s0508a1:1308_10": "ahosī. Tena vuttaṃ apadāne –",
  "atk-s0508a1:1309": "“Vipassissa bhagavato, mahāpūgagaṇo ahu;",
  "atk-s0508a1:1310": "Veyyāvaccakaro āsiṃ, sabbakiccesu vāvaṭo.",
  "atk-s0508a1:1311": "“Deyyadhammo ca me natthi, sugatassa mahesino;",
  "atk-s0508a1:1312": "Avandiṃ satthuno pāde, vippasannena cetasā.",
  "atk-s0508a1:1313": "“Ekanavutito kappe, veyyāvaccaṃ akāsahaṃ;",
  "atk-s0508a1:1314": "Duggatiṃ nābhijānāmi, veyyāvaccassidaṃ phalaṃ.",
  "atk-s0508a1:1315": "“Ito ca aṭṭhame kappe, rājā āsiṃ sucintito;",
  "atk-s0508a1:1316": "Sattaratanasampanno, cakkavattī mahabbalo.",
  "atk-s0508a1:1317": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1318": "Chaḷabhiñño pana hutvā aññaṃ byākaronto “yato ahaṃ pabbajito”ti gāthaṃ abhāsi.",
  "atk-s0508a1:1319_0": "48. Tattha yato ahaṃ pabbajitoti yato pabhuti yato paṭṭhāya ahaṃ pabbajito. Pabbajitakālato",
  "atk-s0508a1:1319_1": "paṭṭhāya nābhijānāmi saṅkappaṃ, anariyaṃ dosasaṃhitanti rāgādidosasaṃhitaṃ tato eva",
  "atk-s0508a1:1319_2": "anariyaṃ nihīnaṃ, ariyehi vā anaraṇīyatāya anariyehi araṇīyatāya ca anariyaṃ pāpakaṃ",
  "atk-s0508a1:1319_3": "ārammaṇe abhūtaguṇādisaṅkappanato “saṅkappo”ti laddhanāmaṃ kāmavitakkādimicchāvitakkaṃ",
  "atk-s0508a1:1319_4": "uppāditaṃ nābhijānāmīti, “khuraggeyeva mayā arahattaṃ patta”nti aññaṃ byākāsi.",
  "atk-s0508a1:1320": "Sañjayattheragāthāvaṇṇanā niṭṭhitā.",
  "atk-s0508a1:1321": "9. Rāmaṇeyyakattheragāthāvaṇṇanā",
  "atk-s0508a1:1322_0": "Cihacihābhinaditeti āyasmato rāmaṇeyyakattherassa gāthā. Kā uppatti? Ayampi purimabuddhesu",
  "atk-s0508a1:1322_1": "katādhikāro tattha tattha bhave puññāni upacinanto sikhissa bhagavato kāle kulagehe",
  "atk-s0508a1:1322_2": "nibbattitvā viññutaṃ patto bhagavantaṃ disvā pasannamānaso pupphehi pūjaṃ akāsi.",
  "atk-s0508a1:1322_3": "So tena puññakammena devaloke nibbatto aparāparaṃ puññāni katvā sugatīsu eva parivattento",
  "atk-s0508a1:1322_4": "imasmiṃ buddhuppāde sāvatthiyaṃ ibbhakule nibbattitvā vayappatto jetavanapaṭiggahaṇe",
  "atk-s0508a1:1322_5": "sañjātappasādo pabbajitvā cariyānukūlaṃ kammaṭṭhānaṃ gahetvā araññe viharati. Tassa",
  "atk-s0508a1:1322_6": "attano sampattiyā pabbajitasāruppāya ca paṭipattiyā pāsādikabhāvato rāmaṇeyyakotveva",
  "atk-s0508a1:1322_7": "samaññā ahosi. Athekadivasaṃ māro theraṃ bhiṃsāpetukāmo bheravasaddaṃ akāsi. Taṃ",
  "atk-s0508a1:1322_8": "sutvā thero thirapakatitāya tena asantasanto “māro aya”nti ñatvā tattha anādaraṃ",
  "atk-s0508a1:1322_9": "dassento “cihacihābhinadite”ti gāthaṃ abhāsi.",
  "atk-s0508a1:1323_0": "49. Tattha cihacihābhinaditeti cihacihāti abhiṇhaṃ pavattasaddatāya “cihacihā”ti",
  "atk-s0508a1:1323_1": "laddhanāmānaṃ vaṭṭakānaṃ abhinādanimittaṃ, viravahetūti attho. Sippikābhirutehi cāti",
  "atk-s0508a1:1323_2": "sippikā vuccanti devakā paranāmakā gelaññena chātakisadārakākārā sākhāmigā. “Mahākalandakā”ti",
  "atk-s0508a1:1323_3": "keci, sippikānaṃ abhirutehi mahāviravehi, hetumhi cetaṃ karaṇavacanaṃ, taṃ hetūti",
  "atk-s0508a1:1323_4": "attho. Na me taṃ phandati cittanti mama cittaṃ na phandati na cavati. Idaṃ vuttaṃ",
  "atk-s0508a1:1323_5": "hoti – imasmiṃ araññe viravahetu sippikābhirutahetu viya, pāpima, tava vissarakaraṇahetu",
  "atk-s0508a1:1323_6": "mama cittaṃ kammaṭṭhānato na paripatatīti. Tattha kāraṇamāha “ekattaniratañhi me”ti.",
  "atk-s0508a1:1323_7": "Hi-saddo hetu attho, yasmā mama cittaṃ gaṇasaṅgaṇikaṃ pahāya ekatte ekībhāve, bahiddhā",
  "atk-s0508a1:1323_8": "vā vikkhepaṃ pahāya ekatte ekaggatāya, ekatte ekasabhāve vā nibbāne nirataṃ abhirataṃ,",
  "atk-s0508a1:1323_9": "tasmā kammaṭṭhānato na phandati na cavatīti, imaṃ kira gāthaṃ vadanto eva thero vipassanaṃ",
  "atk-s0508a1:1323_10": "vaḍḍhetvā arahattaṃ pāpuṇi. Tena vuttaṃ apadāne –",
  "atk-s0508a1:1324": "“Suvaṇṇavaṇṇo bhagavā, sataraṃsī patāpavā;",
  "atk-s0508a1:1325": "Caṅkamanaṃ samārūḷho, mettacitto sikhīsabho.",
  "atk-s0508a1:1326": "“Pasannacitto sumano, vanditvā ñāṇamuttamaṃ;",
  "atk-s0508a1:1327": "Minelapupphaṃ paggayha, buddhassa abhiropayiṃ.",
  "atk-s0508a1:1328": "“Ekatiṃse ito kappe, yaṃ pupphamabhipūjayiṃ;",
  "atk-s0508a1:1329": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:1330": "“Ekūnatiṃsakappamhi, sumeghaghananāmako;",
  "atk-s0508a1:1331": "Sattaratanasampanno, cakkavattī mahabbalo.",
  "atk-s0508a1:1332": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1333": "Ayameva ca therassa aññābyākaraṇagāthā ahosi.",
  "atk-s0508a1:1334": "Rāmaṇeyyakattheragāthāvaṇṇanā niṭṭhitā.",
  "atk-s0508a1:1335": "10. Vimalattheragāthāvaṇṇanā",
  "atk-s0508a1:1336_0": "Dharaṇī ca siñcati vāti āyasmato vimalattherassa gāthā. Kā uppatti? Sopi purimabuddhesu",
  "atk-s0508a1:1336_1": "katādhikāro tattha tattha bhave vivaṭṭūpanissayaṃ kusalaṃ upacinanto vipassissa bhagavato",
  "atk-s0508a1:1336_2": "kāle saṅkhadhamanakule nibbattitvā viññutaṃ patto tasmiṃ sippe nipphattiṃ gato ekadivasaṃ",
  "atk-s0508a1:1336_3": "vipassiṃ bhagavantaṃ passitvā pasannamānaso saṅkhadhamanena pūjaṃ katvā tato paṭṭhāya",
  "atk-s0508a1:1336_4": "kālena kālaṃ satthu upaṭṭhānaṃ akāsi. So tena puññakammena devaloke nibbattitvā aparāparaṃ",
  "atk-s0508a1:1336_5": "puññāni katvā devamanussesu saṃsaranto kassapassa bhagavato kāle “anāgate me vimalo",
  "atk-s0508a1:1336_6": "visuddho kāyo hotū”ti bodhirukkhaṃ gandhodakehi nhāpesi, cetiyaṅgaṇabodhiyaṅgaṇesu",
  "atk-s0508a1:1336_7": "āsanāni dhovāpesi, bhikkhūnampi kiliṭṭhe samaṇaparikkhāre dhovāpesi.",
  "atk-s0508a1:1337_0": "So tato cavitvā devesu ca manussesu ca parivattento imasmiṃ buddhuppāde rājagahe",
  "atk-s0508a1:1337_1": "ibbhakule nibbatti. Tassa mātukucchiyaṃ vasantassa nikkhamantassa ca kāyo pittasemhādīhi",
  "atk-s0508a1:1337_2": "asaṃkiliṭṭho padumapalāse udakabindu viya alaggo pacchimabhavikabodhisattassa viya",
  "atk-s0508a1:1337_3": "suvisuddho ahosi, tenassa vimalotveva nāmaṃ akaṃsu. So vayappatto rājagahappavesane",
  "atk-s0508a1:1337_4": "buddhānubhāvaṃ disvā paṭiladdhasaddho pabbajitvā kammaṭṭhānaṃ gahetvā kosalaraṭṭhe",
  "atk-s0508a1:1337_5": "pabbataguhāyaṃ viharati. Athekadivasaṃ cātuddīpikamahāmegho sakalaṃ cakkavāḷagabbhaṃ",
  "atk-s0508a1:1337_6": "pattharitvā pāvassi. Vivaṭṭaṭṭhāyimhi buddhānaṃ cakkavattīnañca dharamānakāle eva",
  "atk-s0508a1:1337_7": "kira evaṃ vassati. Ghammapariḷāhavūpasamato utusappāyalābhena therassa cittaṃ samāhitaṃ",
  "atk-s0508a1:1337_8": "ahosi ekaggaṃ. So samāhitacitto tāvadeva vipassanaṃ ussukkāpetvā maggapaṭipāṭiyā",
  "atk-s0508a1:1337_9": "arahattaṃ pāpuṇi. Tena vuttaṃ apadāne –",
  "atk-s0508a1:1338": "“Vipassissa bhagavato, ahosiṃ saṅkhadhammako;",
  "atk-s0508a1:1339": "Niccupaṭṭhānayuttomhi, sugatassa mahesino.",
  "atk-s0508a1:1340": "“Upaṭṭhānaphalaṃ passa, lokanāthassa tādino;",
  "atk-s0508a1:1341": "Saṭṭhi tūriyasahassāni, parivārenti maṃ sadā.",
  "atk-s0508a1:1342": "“Ekanavutito kappe, upaṭṭhahiṃ mahāisiṃ;",
  "atk-s0508a1:1343": "Duggatiṃ nābhijānāmi, upaṭṭhānassidaṃ phalaṃ.",
  "atk-s0508a1:1344": "“Catuvīse ito kappe, mahānigghosanāmakā;",
  "atk-s0508a1:1345": "Soḷasāsiṃsu rājāno, cakkavattī mahabbalā.",
  "atk-s0508a1:1346": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1347": "Arahattaṃ pana patvā katakiccatāya tuṭṭhamānaso udānaṃ udānento “dharaṇī ca siñcati vāti māluto”ti gāthaṃ abhāsi.",
  "atk-s0508a1:1348_0": "50. Tattha dharaṇīti pathavī, sā hi sakalaṃ dharādharaṃ dhāretīti “dharaṇī”ti vuccati.",
  "atk-s0508a1:1348_1": "Siñcatīti samantato nabhaṃ pūretvā abhippavassato mahāmeghassa vuṭṭhidhārāhi siñcati.",
  "atk-s0508a1:1348_2": "Vāti mālutoti udakaphusitasammissatāya sītalo vāto vāyati. Vijjutā carati nabheti",
  "atk-s0508a1:1348_3": "tattha tattha gajjatā gaḷagaḷāyatā mahāmeghato niccharantiyo sateratā ākāse ito cito",
  "atk-s0508a1:1348_4": "ca vicaranti. Upasamanti vitakkāti utusappāyasiddhena samathavipassanādhigamena pubbabhāge",
  "atk-s0508a1:1348_5": "tadaṅgādivasena vūpasantā hutvā kāmavitakkādayo sabbepi nava mahāvitakkā ariyamaggādhigamena",
  "atk-s0508a1:1348_6": "upasamanti. Anavasesato samucchijjantīti. Vattamānasamīpatāya ariyamaggakkhaṇaṃ vattamānaṃ",
  "atk-s0508a1:1348_7": "katvā vadati. Atītatthe vā etaṃ paccuppannavacanaṃ. Cittaṃ susamāhitaṃ mamāti tato",
  "atk-s0508a1:1348_8": "eva lokuttarasamādhinā mama cittaṃ suṭṭhu samāhitaṃ, na dāni tassa samādhāne kiñci",
  "atk-s0508a1:1348_9": "kātabbaṃ atthīti thero aññaṃ byākāsi.",
  "atk-s0508a1:1349": "Vimalattheragāthāvaṇṇanā niṭṭhitā.",
  "atk-s0508a1:1350": "Pañcamavaggavaṇṇanā niṭṭhitā.",
  "atk-s0508a1:1351": "6. Chaṭṭhavaggo",
  "atk-s0508a1:1352": "1. Godhikādicatuttheragāthāvaṇṇanā",
  "atk-s0508a1:1353_0": "Vassati devotiādikā catasso – godhiko, subāhu, valliyo, uttiyoti imesaṃ catunnaṃ",
  "atk-s0508a1:1353_1": "therānaṃ gāthā. Kā uppatti? Imepi purimabuddhesu katādhikārā tattha tattha bhave",
  "atk-s0508a1:1353_2": "puññāni upacinantā ito catunavute kappe siddhatthassa bhagavato kāle kulagehe nibbattitvā",
  "atk-s0508a1:1353_3": "viññutaṃ patvā aññamaññaṃ sahāyā hutvā vicariṃsu. Tesu eko siddhatthaṃ bhagavantaṃ",
  "atk-s0508a1:1353_4": "piṇḍāya carantaṃ disvā kaṭacchubhikkhaṃ adāsi. Dutiyo pasannacitto hutvā pañcapatiṭṭhitena",
  "atk-s0508a1:1353_5": "vanditvā añjaliṃ paggaṇhi. Tatiyo pasannacitto ekena pupphahatthena bhagavantaṃ pūjesi.",
  "atk-s0508a1:1353_6": "Catuttho sumanapupphehi pūjamakāsi. Evaṃ te satthari cittaṃ pasādetvā pasutena tena",
  "atk-s0508a1:1353_7": "puññakammena devaloke nibbattitvā puna aparāparaṃ puññāni katvā devamanussesu saṃsaranto",
  "atk-s0508a1:1353_8": "kassapassa bhagavato kāle kulagehe nibbattitvā sahāyakā hutvā sāsane pabbajitvā samaṇadhammaṃ",
  "atk-s0508a1:1353_9": "katvā amhākaṃ bhagavato kāle pāvāyaṃ catunnaṃ mallarājānaṃ puttā hutvā nibbattiṃsu.",
  "atk-s0508a1:1353_10": "Tesaṃ godhiko, subāhu, valliyo, uttiyoti nāmāni akaṃsu. Aññamaññaṃ piyasahāyā ahesuṃ.",
  "atk-s0508a1:1353_11": "Te kenacideva karaṇīyena kapilavatthuṃ agamaṃsu. Tasmiñca samaye satthā kapilavatthuṃ",
  "atk-s0508a1:1353_12": "gantvā nigrodhārāme vasanto yamakapāṭihāriyaṃ dassetvā suddhodanappamukhe sakyarājāno",
  "atk-s0508a1:1353_13": "damesi. Tadā tepi cattāro mallarājaputtā pāṭihāriyaṃ disvā laddhappasādā pabbajitvā",
  "atk-s0508a1:1353_14": "vipassanākammaṃ karontā nacirasseva saha paṭisambhidāhi arahattaṃ pāpuṇiṃsu. Tena vuttaṃ apadāne –",
  "atk-s0508a1:1354": "“Suvaṇṇavaṇṇaṃ sambuddhaṃ, āhutīnaṃ paṭiggahaṃ;",
  "atk-s0508a1:1355": "Pavarā abhinikkhantaṃ, vanā nibbanamāgataṃ.",
  "atk-s0508a1:1356": "“Kaṭacchubhikkhaṃ pādāsiṃ, siddhatthassa mahesino;",
  "atk-s0508a1:1357": "Paññāya upasantassa, mahāvīrassa tādino.",
  "atk-s0508a1:1358": "“Padenānupadāyantaṃ, nibbāpente mahājanaṃ;",
  "atk-s0508a1:1359": "Uḷārā vitti me jātā, buddhe ādiccabandhune.",
  "atk-s0508a1:1360": "“Catunnavutito kappe, yaṃ dānamadadiṃ tadā;",
  "atk-s0508a1:1361": "Duggatiṃ nābhijānāmi, bhikkhādānassidaṃ phalaṃ.",
  "atk-s0508a1:1362": "“Sattāsītimhito kappe, mahāreṇusanāmakā;",
  "atk-s0508a1:1363": "Sattaratanasampannā, sattete cakkavattino.",
  "atk-s0508a1:1364": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1365": "Godhiko thero.",
  "atk-s0508a1:1366": "“Suvaṇṇavaṇṇaṃ sambuddhaṃ, nisabhājāniyaṃ yathā;",
  "atk-s0508a1:1367": "Tidhāpabhinnaṃ mātaṅgaṃ, kuñjaraṃva mahesinaṃ.",
  "atk-s0508a1:1368": "“Obhāsentaṃ disā sabbā, uḷurājaṃva pūritaṃ;",
  "atk-s0508a1:1369": "Rathiyaṃ paṭipajjantaṃ, lokajeṭṭhaṃ apassahaṃ.",
  "atk-s0508a1:1370": "“Ñāṇe cittaṃ pasādetvā, paggahetvāna añjaliṃ;",
  "atk-s0508a1:1371": "Pasannacitto sumano, siddhatthamabhivādayiṃ.",
  "atk-s0508a1:1372": "“Catunnavutito kappe, yaṃ kammamakariṃ tadā;",
  "atk-s0508a1:1373": "Duggatiṃ nābhijānāmi, ñāṇasaññāyidaṃ phalaṃ.",
  "atk-s0508a1:1374": "“Tesattatimhito kappe, soḷasāsuṃ naruttamā;",
  "atk-s0508a1:1375": "Sattaratanasampannā, cakkavattī mahabbalā.",
  "atk-s0508a1:1376": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1377": "Subāhutthero.",
  "atk-s0508a1:1378": "“Tivarāyaṃ nivāsīhaṃ, ahosiṃ māliko tadā;",
  "atk-s0508a1:1379": "Addasaṃ virajaṃ buddhaṃ, siddhatthaṃ lokapūjitaṃ.",
  "atk-s0508a1:1380": "“Pasannacitto sumano, pupphahatthamadāsahaṃ;",
  "atk-s0508a1:1381": "Yattha yatthupapajjāmi, tassa kammassa vāhasā.",
  "atk-s0508a1:1382": "“Anubhomi phalaṃ iṭṭhaṃ, pubbe sukatamattano;",
  "atk-s0508a1:1383": "Parikkhitto sumallehi, pupphadānassidaṃ phalaṃ.",
  "atk-s0508a1:1384": "“Catunnavutito kappe, yaṃ pupphamabhiropayiṃ;",
  "atk-s0508a1:1385": "Duggatiṃ nābhijānāmi, pupphapūjāyidaṃ phalaṃ.",
  "atk-s0508a1:1386": "“Catunnavutupādāya, ṭhapetvā vattamānakaṃ;",
  "atk-s0508a1:1387": "Pañcarājasatā tattha, najjasamasanāmakā.",
  "atk-s0508a1:1388": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1389": "Valliyo thero.",
  "atk-s0508a1:1390": "“Siddhatthassa bhagavato, jātipupphamadāsahaṃ;",
  "atk-s0508a1:1391": "Pādesu satta pupphāni, hāsenokiritāni me.",
  "atk-s0508a1:1392": "“Tena kammenahaṃ ajja, abhibhomi narāmare;",
  "atk-s0508a1:1393": "Dhāremi antimaṃ dehaṃ, sammāsambuddhasāsane.",
  "atk-s0508a1:1394": "“Catunnavutito kappe, yaṃ pupphamabhiropayiṃ;",
  "atk-s0508a1:1395": "Duggatiṃ nābhijānāmi, pupphapūjāyidaṃ phalaṃ.",
  "atk-s0508a1:1396": "“Samantagandhanāmāsuṃ, terasa cakkavattino;",
  "atk-s0508a1:1397": "Ito pañcamake kappe, cāturantā janādhipā.",
  "atk-s0508a1:1398": "“Kilesā jhāpitā mayhaṃ…pe… kataṃ buddhassa sāsana”nti. ;",
  "atk-s0508a1:1399": "Uttiyo thero.",
  "atk-s0508a1:1400_0": "Arahattaṃ pana patvā ime cattāropi therā loke pākaṭā paññātā rājarājamahāmattehi",
  "atk-s0508a1:1400_1": "sakkatā garukatā hutvā araññe saheva viharanti. Athekadā rājā bimbisāro te cattāro",
  "atk-s0508a1:1400_2": "there rājagahaṃ upagate upasaṅkamitvā vanditvā temāsaṃ vassāvāsatthāya nimantetvā",
  "atk-s0508a1:1400_3": "tesaṃ pāṭiyekkaṃ kuṭikāyo kāretvā satisammosena na chādesi. Therā acchannāsu kuṭikāsu",
  "atk-s0508a1:1400_4": "viharanti. Vassakāle devo na vassati. Rājā “kiṃ nu kho kāraṇaṃ devo na vassatī”ti",
  "atk-s0508a1:1400_5": "cintento, taṃ kāraṇaṃ ñatvā, tā kuṭikāyo chādāpetvā, mattikākammaṃ cittakammañca",
  "atk-s0508a1:1400_6": "kārāpetvā, kuṭikāmahaṃ karonto mahato bhikkhusaṅghassa dānaṃ adāsi. Therā rañño anukampāya",
  "atk-s0508a1:1400_7": "kuṭikāyo pavisitvā mettāsamāpattiyo samāpajjiṃsu. Athuttarapācīnadisato mahāmegho",
  "atk-s0508a1:1400_8": "uṭṭhahitvā therānaṃ samāpattito vuṭṭhānakkhaṇeyeva vassituṃ ārabhi. Tesu godhikatthero",
  "atk-s0508a1:1400_9": "samāpattito vuṭṭhāya saha meghagajjitena –",
  "atk-s0508a1:1401": "51.",
  "atk-s0508a1:1402": "“Vassati devo yathā sugītaṃ, channā me kuṭikā sukhā nivātā;",
  "atk-s0508a1:1403": "Cittaṃ susamāhitañca mayhaṃ, atha ce patthayasi pavassa devā”ti. –",
  "atk-s0508a1:1404": "Imaṃ gāthaṃ abhāsi.",
  "atk-s0508a1:1405_0": "Tattha vassatīti siñcati vuṭṭhidhāraṃ pavecchati. Devoti megho. Yathā sugītanti sundaragītaṃ",
  "atk-s0508a1:1405_1": "viya gajjantoti adhippāyo. Megho hi vassanakāle satapaṭalasahassapaṭalo uṭṭhahitvā",
  "atk-s0508a1:1405_2": "thanayanto vijjutā nicchārentova sobhati, na kevalo. Tasmā siniddhamadhuragambhīranigghoso",
  "atk-s0508a1:1405_3": "vassati devoti dasseti. Tena saddato anupapīḷitaṃ āha “channā me kuṭikā sukhā nivātā”ti.",
  "atk-s0508a1:1405_4": "Yathā na devo vassati, evaṃ tiṇādīhi chāditā ayaṃ me kuṭikā, tena vuṭṭhivassena anupapīḷitaṃ",
  "atk-s0508a1:1405_5": "āha. Paribhogasukhassa utusappāyautusukhassa ca sabbhāvato sukhā. Phusitaggaḷapihitavātapānatāhi",
  "atk-s0508a1:1405_6": "vātaparissayarahitā. Ubhayenapi āvāsasappāyavasena anupapīḷitaṃ āha. Cittaṃ susamāhitañca",
  "atk-s0508a1:1405_7": "mayhanti cittañca mama suṭṭhu samāhitaṃ anuttarasamādhinā nibbānārammaṇe suṭṭhu appitaṃ,",
  "atk-s0508a1:1405_8": "etena abbhantaraparissayābhāvato appossukkataṃ dasseti. Atha ce patthayasīti atha",
  "atk-s0508a1:1405_9": "idāni patthayasi ce, yadi icchasi. Pavassāti siñca udakaṃ pagghara vuṭṭhidhāraṃ paveccha.",
  "atk-s0508a1:1405_10": "Devāti meghaṃ ālapati.",
  "atk-s0508a1:1406": "Godhikattheragāthāvaṇṇanā niṭṭhitā.",
  "atk-s0508a1:1407": "2. Subāhuttheragāthāvaṇṇanā",
  "atk-s0508a1:1408_0": "52. Itarehi vuttagāthāsu tatiyapade eva viseso. Tattha subāhunā vuttagāthāyaṃ cittaṃ",
  "atk-s0508a1:1408_1": "susamāhitañca kāyeti mama cittaṃ karajakāye kāyagatāsatibhāvanāvasena suṭṭhu samāhitaṃ",
  "atk-s0508a1:1408_2": "sammadeva appitaṃ. Ayañhi thero kāyagatāsatibhāvanāvasena paṭiladdhajhānaṃ pādakaṃ",
  "atk-s0508a1:1408_3": "katvā vipassanaṃ vaḍḍhetvā arahattaṃ pāpuṇi. Taṃ sandhāyāha “cittaṃ susamāhitañca kāye”ti.",
  "atk-s0508a1:1409": "Subāhuttheragāthāvaṇṇanā niṭṭhitā.",
  "atk-s0508a1:1410": "3. Valliyattheragāthāvaṇṇanā",
  "atk-s0508a1:1411_0": "53. Valliyattheragāthāyaṃ tassaṃ viharāmi appamattoti tassaṃ kuṭikāyaṃ appamādapaṭipattiyā",
  "atk-s0508a1:1411_1": "matthakaṃ pāpitattā appamatto ariyavihārūpasaṃhitena dibbavihārādisaṃhitena ca iriyāpathavihārena",
  "atk-s0508a1:1411_2": "viharāmi, attabhāvaṃ pavattemīti vuttaṃ hoti.",
  "atk-s0508a1:1412": "Valliyattheragāthāvaṇṇanā niṭṭhitā",
  "atk-s0508a1:1413": "4. Uttiyattheragāthāvaṇṇanā",
  "atk-s0508a1:1414": "54. Uttiyattherena vuttagāthāyaṃ adutiyoti asahāyo, kilesasaṅgaṇikāya gaṇasaṅgaṇikāya ca virahitoti attho.",
  "atk-s0508a1:1415": "Uttiyattheragāthāvaṇṇanā niṭṭhitā.",
  "atk-s0508a1:1416": "Catunnaṃ therānaṃ gāthāvaṇṇanā niṭṭhitā.",
  "atk-s0508a1:1417": "5. Añjanavaniyattheragāthāvaṇṇanā",
  "atk-s0508a1:1418_0": "Āsandiṃ kuṭikaṃ katvāti āyasmato añjanavaniyattherassa gāthā. Kā uppatti? So kira",
  "atk-s0508a1:1418_1": "padumuttarassa bhagavato kāle sudassano nāma mālākāro hutvā sumanapupphehi bhagavantaṃ",
  "atk-s0508a1:1418_2": "pūjetvā aññampi tattha tattha bahuṃ puññaṃ katvā devamanussesu saṃsaranto kassapassa",
  "atk-s0508a1:1418_3": "bhagavato sāsane pabbajitvā samaṇadhammaṃ akāsi. Atha imasmiṃ buddhuppāde vesāliyaṃ",
  "atk-s0508a1:1418_4": "vajjirājakule nibbattitvā tassa vayappattakāle vajjiraṭṭhe avuṭṭhibhayaṃ byādhibhayaṃ",
  "atk-s0508a1:1418_5": "amanussabhayanti tīṇi bhayāni uppajjiṃsu. Taṃ sabbaṃ ratanasuttavaṇṇanāyaṃ vuttanayena",
  "atk-s0508a1:1418_6": "veditabbaṃ. Bhagavati pana vesāliṃ paviṭṭhe bhayesu ca vūpasantesu satthu dhammadesanāya",
  "atk-s0508a1:1418_7": "sambahulānaṃ devamanussānaṃ dhammābhisamaye ca jāte ayaṃ rājakumāro buddhānubhāvaṃ",
  "atk-s0508a1:1418_8": "disvā paṭiladdhasaddho pabbaji. Yathā cāyaṃ evaṃ anantaraṃ vuccamānā cattāropi janā.",
  "atk-s0508a1:1418_9": "Tepi hi imassa sahāyabhūtā licchavirājakumārā evaṃ imināva nīhārena pabbajiṃsu. Kassapasambuddhakālepi",
  "atk-s0508a1:1418_10": "sahāyā hutvā iminā saheva pabbajitvā samaṇadhammaṃ akaṃsu, padumuttarassapi bhagavato",
  "atk-s0508a1:1418_11": "pādamūle kusalabījaropanādiṃ akaṃsūti. Tatthāyaṃ katapubbakicco sākete añjanavane",
  "atk-s0508a1:1418_12": "susānaṭṭhāne vasanto upakaṭṭhāya vassūpanāyikāya manussehi chaḍḍitaṃ jiṇṇakaṃ āsandiṃ",
  "atk-s0508a1:1418_13": "labhitvā taṃ catūsu pāsāṇesu ṭhapetvā upari tiriyañca tiṇādīhi chādetvā dvāraṃ yojetvā",
  "atk-s0508a1:1418_14": "vassaṃ upagato. Paṭhamamāseyeva ghaṭento vāyamanto arahattaṃ pāpuṇi. Tena vuttaṃ apadāne –",
  "atk-s0508a1:1419": "“Sudassanoti nāmena, mālākāro ahaṃ tadā;",
  "atk-s0508a1:1420": "Addasaṃ virajaṃ buddhaṃ, lokajeṭṭhaṃ narāsabhaṃ.",
  "atk-s0508a1:1421": "“Jātipupphaṃ gahetvāna, pūjayiṃ padumuttaraṃ;",
  "atk-s0508a1:1422": "Visuddhacakkhu sumano, dibbacakkhuṃ samajjhagaṃ.",
  "atk-s0508a1:1423": "“Etissā pupphapūjāya, cittassa paṇidhīhi ca;",
  "atk-s0508a1:1424": "Kappānaṃ satasahassaṃ, duggatiṃ nupapajjahaṃ.",
  "atk-s0508a1:1425": "“Soḷasāsiṃsu rājāno, devuttarasanāmakā;",
  "atk-s0508a1:1426": "Chattiṃsamhi ito kappe, cakkavattī mahabbalā.",
  "atk-s0508a1:1427": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1428": "Arahattaṃ pana patvā vimuttisukhaṃ paṭisaṃvedento samāpattito vuṭṭhāya yathāladdhaṃ sampattiṃ paccavekkhitvā pītivegena udānento “āsandiṃ kuṭikaṃ katvā”ti gāthaṃ abhāsi.",
  "atk-s0508a1:1429_0": "55. Tattha āsandiṃ kuṭikaṃ katvāti āsandī nāma dīghapādakaṃ caturassapīṭhaṃ, āyataṃ",
  "atk-s0508a1:1429_1": "caturassampi atthiyeva, yattha nisīditumeva sakkā, na nipajjituṃ taṃ āsandiṃ kuṭikaṃ",
  "atk-s0508a1:1429_2": "katvā vāsatthāya heṭṭhā vuttanayena kuṭikaṃ katvā yathā tattha nisinnassa utuparissayābhāvena",
  "atk-s0508a1:1429_3": "sukhena samaṇadhammaṃ kātuṃ sakkā, evaṃ kuṭikaṃ katvā. Etena paramukkaṃsagataṃ senāsane",
  "atk-s0508a1:1429_4": "attano appicchataṃ santuṭṭhiñca dasseti. Vuttampi cetaṃ dhammasenāpatinā –",
  "atk-s0508a1:1430": "“Pallaṅkena nisinnassa, jaṇṇukenābhivassati;",
  "atk-s0508a1:1431": "Alaṃ phāsuvihārāya, pahitattassa bhikkhuno”ti. ;",
  "atk-s0508a1:1432_0": "Apare “āsandikuṭika”nti pāṭhaṃ vatvā “āsandippamāṇaṃ kuṭikaṃ katvā”ti atthaṃ vadanti.",
  "atk-s0508a1:1432_1": "Aññe pana “āsananisajjādigate manusse uddissa mañcakassa upari katakuṭikā āsandī",
  "atk-s0508a1:1432_2": "nāma, taṃ āsandiṃ kuṭikaṃ katvā”ti atthaṃ vadanti. Oggayhāti ogāhetvā anupavisitvā.",
  "atk-s0508a1:1432_3": "Añjanaṃ vananti evaṃnāmakaṃ vanaṃ, añjanavaṇṇapupphabhāvato hi añjanā vuccanti valliyo,",
  "atk-s0508a1:1432_4": "tabbahulatāya taṃ vanaṃ “añjanavana”nti nāmaṃ labhi. Apare pana “añjanā nāma mahāgacchā”ti",
  "atk-s0508a1:1432_5": "vadanti, taṃ añjanavanaṃ oggayha āsandikaṃ kuṭikaṃ katvā tisso vijjā anuppattā, kataṃ",
  "atk-s0508a1:1432_6": "buddhassa sāsananti viharatā mayāti vacanaseseneva yojanā. Idameva ca therassa aññābyākaraṇaṃ ahosīti.",
  "atk-s0508a1:1433": "Añjanavaniyattheragāthāvaṇṇanā niṭṭhitā.",
  "atk-s0508a1:1434": "6. Kuṭivihārittheragāthāvaṇṇanā",
  "atk-s0508a1:1435_0": "Ko kuṭikāyanti āyasmato kuṭivihārittherassa gāthā. Kā uppatti? So kira padumuttarassa",
  "atk-s0508a1:1435_1": "bhagavato ākāsena gacchantassa “udakadānaṃ dassāmī”ti sītalaṃ udakaṃ gahetvā pītisomanassajāto",
  "atk-s0508a1:1435_2": "uddhammukho hutvā ukkhipi. Satthā tassa ajjhāsayaṃ ñatvā pasādasaṃvaḍḍhanatthaṃ ākāse",
  "atk-s0508a1:1435_3": "ṭhitova sampaṭicchi. So tena anappakaṃ pītisomanassaṃ paṭisaṃvedesi. Sesaṃ añjanavaniyattherassa",
  "atk-s0508a1:1435_4": "vatthumhi vuttasadisameva. Ayaṃ pana viseso – ayaṃ kira vuttanayena pabbajitvā katapubbakicco",
  "atk-s0508a1:1435_5": "vipassanaṃ anuyuñjanto sāyaṃ khettasamīpena gacchanto deve phusāyante khettapālakassa",
  "atk-s0508a1:1435_6": "puññaṃ tiṇakuṭiṃ disvā pavisitvā tattha tiṇasanthārake nisīdi. Nisinnamattova utusappāyaṃ",
  "atk-s0508a1:1435_7": "labhitvā vipassanaṃ ussukkāpetvā arahattaṃ pāpuṇi. Tena vuttaṃ apadāne –",
  "atk-s0508a1:1436": "“Suvaṇṇavaṇṇaṃ sambuddhaṃ, gacchantaṃ anilañjase;",
  "atk-s0508a1:1437": "Ghatāsanaṃva jalitaṃ, ādittaṃva hutāsanaṃ.",
  "atk-s0508a1:1438": "“Pāṇinā udakaṃ gayha, ākāse ukkhipiṃ ahaṃ;",
  "atk-s0508a1:1439": "Sampaṭicchi mahāvīro, buddho kāruṇiko isi.",
  "atk-s0508a1:1440": "“Antalikkhe ṭhito satthā, padumuttaranāmako;",
  "atk-s0508a1:1441": "Mama saṅkappamaññāya, imā gāthā abhāsatha.",
  "atk-s0508a1:1442": "“Iminā dakadānena, pītiuppādanena ca;",
  "atk-s0508a1:1443": "Kappasatasahassampi, duggatiṃ nupapajjati.",
  "atk-s0508a1:1444": "“Tena kammena dvipadinda, lokajeṭṭha narāsabha;",
  "atk-s0508a1:1445": "Pattomhi acalaṃ ṭhānaṃ, hitvā jayaparājayaṃ.",
  "atk-s0508a1:1446": "“Sahassarājanāmena, tayo te cakkavattino;",
  "atk-s0508a1:1447": "Pañcasaṭṭhikappasate, cāturantā janādhipā.",
  "atk-s0508a1:1448": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1449_0": "Arahattaṃ pana patvā there tattha nisinne khettapālako āgantvā “ko kuṭikāya”nti āha.",
  "atk-s0508a1:1449_1": "Taṃ sutvā thero “bhikkhu kuṭikāya”ntiādimāha. Tayidaṃ khettapālassa therassa ca vacanaṃ ekajjhaṃ katvā –",
  "atk-s0508a1:1450": "56.",
  "atk-s0508a1:1451": "“Ko kuṭikāyaṃ bhikkhu kuṭikāyaṃ, vītarāgo susamāhitacitto;",
  "atk-s0508a1:1452": "Evaṃ jānāhi āvuso, amoghā te kuṭikā katā”ti. –",
  "atk-s0508a1:1453": "Tathārūpena saṅgītiṃ āropitaṃ.",
  "atk-s0508a1:1454_0": "Tattha ko kuṭikāyanti, “imissaṃ kuṭikāyaṃ ko nisinno”ti khettapālassa pucchāvacanaṃ.",
  "atk-s0508a1:1454_1": "Tassa bhikkhu kuṭikāyanti therassa paṭivacanadānaṃ. Atha naṃ attano anuttaradakkhiṇeyyabhāvato",
  "atk-s0508a1:1454_2": "taṃ kuṭiparibhogaṃ anumodāpetvā uḷāraṃ tameva puññaṃ patiṭṭhāpetuṃ “vītarāgo”tiādi",
  "atk-s0508a1:1454_3": "vuttaṃ. Tassattho – eko bhinnakileso bhikkhu te kuṭikāyaṃ nisinno, tato eva so aggamaggena",
  "atk-s0508a1:1454_4": "sabbaso samucchinnarāgatāya vītarāgo anuttarasamādhinā nibbānaṃ ārammaṇaṃ katvā suṭṭhu",
  "atk-s0508a1:1454_5": "samāhitacittatāya susamāhitacitto, imañca atthaṃ, āvuso khettapāla, yathāhaṃ vadāmi,",
  "atk-s0508a1:1454_6": "evaṃ jānāhi saddaha adhimuccassu. Amoghā te kuṭikā katā tayā katā kuṭikā amoghā avañjhā",
  "atk-s0508a1:1454_7": "saphalā saudrayā, yasmā arahatā khīṇāsavena paribhuttā. Sace tvaṃ anumodasi, taṃ",
  "atk-s0508a1:1454_8": "te bhavissati dīgharattaṃ hitāya sukhāyāti.",
  "atk-s0508a1:1455_0": "Taṃ sutvā khettapālo “lābhā vata me, suladdhaṃ vata me, yassa me kuṭikāyaṃ ediso",
  "atk-s0508a1:1455_1": "ayyo pavisitvā nisīdatī”ti pasannacitto anumodanto aṭṭhāsi. Imaṃ pana tesaṃ kathāsallāpaṃ",
  "atk-s0508a1:1455_2": "bhagavā dibbāya sotadhātuyā sutvā anumodanañcassa ñatvā tambhāviniṃ sampattiṃ vibhāvento",
  "atk-s0508a1:1455_3": "khettapālaṃ imāhi gāthāhi ajjhabhāsi –",
  "atk-s0508a1:1456": "“Vihāsi kuṭiyaṃ bhikkhu, santacitto anāsavo;",
  "atk-s0508a1:1457": "Tena kammavipākena, devindo tvaṃ bhavissasi.",
  "atk-s0508a1:1458": "“Chattiṃsakkhattuṃ devindo, devarajjaṃ karissasi;",
  "atk-s0508a1:1459": "Catuttiṃsakkhattuṃ cakkavattī, rājā raṭṭhe bhavissasi;",
  "atk-s0508a1:1460": "Ratanakuṭi nāma paccekabuddho, vītarāgo bhavissasī”ti.",
  "atk-s0508a1:1461": "Kuṭikāyaṃ laddhavisesattā pana therassa tato pabhuti kuṭivihārītveva samaññā udapādi. Ayameva ca therassa aññābyākaraṇagāthāpi ahosīti.",
  "atk-s0508a1:1462": "Kuṭivihārittheragāthāvaṇṇanā niṭṭhitā.",
  "atk-s0508a1:1463": "7. Dutiyakuṭivihārittheragāthāvaṇṇanā",
  "atk-s0508a1:1464_0": "Ayamāhu purāṇiyāti āyasmato kuṭivihārittherassa gāthā. Kā uppatti? So kira padumuttarassa",
  "atk-s0508a1:1464_1": "bhagavato pasannamānaso pariḷāhakāle naḷavilīvehi viracitaṃ bījaniṃ adāsi. Taṃ satthā",
  "atk-s0508a1:1464_2": "anumodanagāthāya sampahaṃsesi. Sesaṃ yadettha vattabbaṃ, taṃ añjanavaniyattheravatthumhi",
  "atk-s0508a1:1464_3": "vuttasadisameva. Ayaṃ pana viseso – ayaṃ kira vuttanayena pabbajitvā aññatarāya purāṇakuṭikāya",
  "atk-s0508a1:1464_4": "viharanto samaṇadhammaṃ acintetvā, “ayaṃ kuṭikā jiṇṇā, aññaṃ kuṭikaṃ kātuṃ vaṭṭatī”ti",
  "atk-s0508a1:1464_5": "navakammavasena cittaṃ uppādesi. Tassa atthakāmā devatā saṃvegajananatthaṃ imaṃ uttānobhāsaṃ",
  "atk-s0508a1:1464_6": "gambhīratthaṃ “ayamāhu”ti gāthamāha.",
  "atk-s0508a1:1465_0": "57. Tattha ayanti āsannapaccakkhavacanaṃ. Āhūti ahosīti attho. Gāthāsukhatthañhi",
  "atk-s0508a1:1465_1": "dīghaṃ katvā vuttaṃ. Purāṇiyāti purātanī addhagatā. Aññaṃ patthayase navaṃ kuṭinti",
  "atk-s0508a1:1465_2": "imissā kuṭiyā purāṇabhāvena jiṇṇatāya ito aññaṃ idāni nibbattanīyatāya navaṃ kuṭiṃ",
  "atk-s0508a1:1465_3": "patthayase patthesi āsīsasi. Sabbena sabbaṃ pana āsaṃ kuṭiyā virājaya purāṇiyaṃ viya",
  "atk-s0508a1:1465_4": "navāyampi kuṭiyaṃ āsaṃ taṇhaṃ apekkhaṃ virājehi, sabbaso tattha virattacitto hohi.",
  "atk-s0508a1:1465_5": "Kasmā? Yasmā dukkhā bhikkhu puna navā nāma kuṭi bhikkhu puna idāni nibbattiyamānā",
  "atk-s0508a1:1465_6": "dukkhāvahattā dukkhā, tasmā aññaṃ navaṃ dukkhaṃ anuppādento yathānibbattāyaṃ purāṇiyaṃyeva",
  "atk-s0508a1:1465_7": "kuṭiyaṃ ṭhatvā attanā katabbaṃ karohīti. Ayañhettha adhippāyo – tvaṃ, bhikkhu, “ayaṃ",
  "atk-s0508a1:1465_8": "purāṇī tiṇakuṭikā jiṇṇā”ti aññaṃ navaṃ tiṇakuṭikaṃ kātuṃ icchasi, na samaṇadhammaṃ,",
  "atk-s0508a1:1465_9": "evaṃ icchanto pana bhāvanāya ananuyuñjanena punabbhavābhinibbattiyā anativattanato",
  "atk-s0508a1:1465_10": "āyatiṃ attabhāvakuṭimpi patthento kātuṃ icchantoyeva nāma hoti. Sā pana navā tiṇakuṭi",
  "atk-s0508a1:1465_11": "viya karaṇadukkhena tato bhiyyopi jarāmaraṇasokaparidevādidukkhasaṃsaṭṭhatāya dukkhā,",
  "atk-s0508a1:1465_12": "tasmā tiṇakuṭiyaṃ viya attabhāvakuṭiyaṃ āsaṃ apekkhaṃ virājaya sabbaso tattha virattacitto",
  "atk-s0508a1:1465_13": "hohi, evaṃ te vaṭṭadukkhaṃ na bhavissatīti. Devatāya ca vacanaṃ sutvā thero saṃvegajāto",
  "atk-s0508a1:1465_14": "vipassanaṃ paṭṭhapetvā ghaṭento vāyamanto nacirasseva arahatte patiṭṭhāsi. Tena vuttaṃ apadāne –",
  "atk-s0508a1:1466": "“Padumuttarabuddhassa, lokajeṭṭhassa tādino;",
  "atk-s0508a1:1467": "Tiṇatthare nisinnassa, upasantassa tādino.",
  "atk-s0508a1:1468": "“Naḷamālaṃ gahetvāna, bandhitvā bījaniṃ ahaṃ;",
  "atk-s0508a1:1469": "Buddhassa upanāmesiṃ, dvipadindassa tādino.",
  "atk-s0508a1:1470": "“Paṭiggahetvā sabbaññū, bījaniṃ lokanāyako;",
  "atk-s0508a1:1471": "Mama saṅkappamaññāya, imaṃ gāthaṃ abhāsatha.",
  "atk-s0508a1:1472": "“Yathā me kāyo nibbāti, pariḷāho na vijjati;",
  "atk-s0508a1:1473": "Tatheva tividhaggīhi, cittaṃ tava vimuccatu.",
  "atk-s0508a1:1474": "“Sabbe devā samāgacchuṃ, ye keci vananissitā;",
  "atk-s0508a1:1475": "Sossāma buddhavacanaṃ, hāsayantañca dāyakaṃ.",
  "atk-s0508a1:1476": "“Nisinno bhagavā tattha, devasaṅghapurakkhato;",
  "atk-s0508a1:1477": "Dāyakaṃ sampahaṃsento, imā gāthā abhāsatha.",
  "atk-s0508a1:1478": "“Iminā bījanidānena, cittassa paṇidhīhi ca;",
  "atk-s0508a1:1479": "Subbato nāma nāmena, cakkavattī bhavissati.",
  "atk-s0508a1:1480": "“Tena kammāvasesena, sukkamūlena codito;",
  "atk-s0508a1:1481": "Māluto nāma nāmena, cakkavattī bhavissati.",
  "atk-s0508a1:1482": "“Iminā bījanidānena, sammānavipulena ca;",
  "atk-s0508a1:1483": "Kappasatasahassampi, duggatiṃ nupapajjati.",
  "atk-s0508a1:1484": "“Tiṃsakappasahassamhi, subbatā aṭṭhatiṃsa te;",
  "atk-s0508a1:1485": "Ekūnatiṃsasahasse, aṭṭha mālutanāmakā.",
  "atk-s0508a1:1486": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1487_0": "Arahatte pana patiṭṭhito “ayaṃ me arahattappattiyā aṅkusabhūtā”ti tameva gāthaṃ paccudāhāsi.",
  "atk-s0508a1:1487_1": "Sāyeva ca therassa aññābyākaraṇagāthā ahosi. Kuṭiovādena laddhavisesattā cassa kuṭivihārītveva samaññā ahosīti.",
  "atk-s0508a1:1488": "Dutiyakuṭivihārittheragāthāvaṇṇanā niṭṭhitā.",
  "atk-s0508a1:1489": "8. Ramaṇīyakuṭikattheragāthāvaṇṇanā",
  "atk-s0508a1:1490_0": "Ramaṇīyā me kuṭikāti āyasmato ramaṇīyakuṭikattherassa gāthā. Kā uppatti? Sopi kira",
  "atk-s0508a1:1490_1": "padumuttarassa bhagavato kāle kusalabījaropanaṃ katvā devamanussesu saṃsaranto ito",
  "atk-s0508a1:1490_2": "aṭṭhārasakappasatamatthake atthadassissa bhagavato kāle kulagehe nibbattitvā viññutaṃ",
  "atk-s0508a1:1490_3": "patto buddhārahaṃ āsanaṃ bhagavato adāsi. Pupphehi ca bhagavantaṃ pūjetvā pañcapatiṭṭhitena",
  "atk-s0508a1:1490_4": "vanditvā padakkhiṇaṃ katvā pakkāmi. Sesaṃ añjanavaniyattherassa vatthumhi vuttasadisameva.",
  "atk-s0508a1:1490_5": "Ayaṃ pana viseso – ayaṃ kira vuttanayena pabbajitvā katapubbakicco vajjiraṭṭhe aññatarasmiṃ",
  "atk-s0508a1:1490_6": "gāmakāvāse kuṭikāyaṃ viharati, sā hoti kuṭikā abhirūpā dassanīyā pāsādikā suparikammakatabhittibhūmikā",
  "atk-s0508a1:1490_7": "ārāmapokkharaṇirāmaṇeyyādisampannā muttājālasadisavālikākiṇṇabhūmibhāgā therassa",
  "atk-s0508a1:1490_8": "ca vattasampannatāya susammaṭṭhaṅgaṇatādinā bhiyyosomattāya ramaṇīyatarā hutvā tiṭṭhati.",
  "atk-s0508a1:1490_9": "So tattha viharanto vipassanaṃ paṭṭhapetvā nacirasseva arahatte patiṭṭhāsi. Tena vuttaṃ apadāne –",
  "atk-s0508a1:1491": "“Kānanaṃ vanamoggayha, appasaddaṃ nirākulaṃ;",
  "atk-s0508a1:1492": "Sīhāsanaṃ mayā dinnaṃ, atthadassissa tādino.",
  "atk-s0508a1:1493": "“Mālāhatthaṃ gahetvāna, katvā ca naṃ padakkhiṇaṃ;",
  "atk-s0508a1:1494": "Satthāraṃ payirupāsitvā, pakkāmiṃ uttarāmukho.",
  "atk-s0508a1:1495": "“Tena kammena dvipadinda, lokajeṭṭha narāsabha;",
  "atk-s0508a1:1496": "Sannibbāpemi attānaṃ, bhavā sabbe samūhatā.",
  "atk-s0508a1:1497": "“Aṭṭhārasakappasate, yaṃ dānamadadiṃ tadā;",
  "atk-s0508a1:1498": "Duggatiṃ nābhijānāmi, sīhāsanassidaṃ phalaṃ.",
  "atk-s0508a1:1499": "“Ito sattakappasate, sannibbāpakakhattiyo;",
  "atk-s0508a1:1500": "Sattaratanasampanno, cakkavattī mahabbalo.",
  "atk-s0508a1:1501": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1502_0": "Arahattaṃ pana patvā there tattha viharante kuṭikāya ramaṇīyabhāvato vihārapekkhakā",
  "atk-s0508a1:1502_1": "manussā tato tato āgantvā kuṭiṃ passanti. Athekadivasaṃ katipayā dhuttajātikā itthiyo",
  "atk-s0508a1:1502_2": "tattha gatā kuṭikāya ramaṇīyabhāvaṃ disvā, “ettha vasanto ayaṃ samaṇo siyā amhehi",
  "atk-s0508a1:1502_3": "ākaḍḍhanīyahadayo”ti adhippāyena – “ramaṇīyaṃ vo, bhante, vasanaṭṭhānaṃ. Mayampi",
  "atk-s0508a1:1502_4": "ramaṇīyarūpā paṭhamayobbane ṭhitā”ti vatvā itthikuttādīni dassetuṃ ārabhiṃsu. Thero",
  "atk-s0508a1:1502_5": "attano vītarāgabhāvaṃ pakāsento “ramaṇīyā me kuṭikā, saddhādeyyā manoramā”ti gāthaṃ abhāsi.",
  "atk-s0508a1:1503_0": "58. Tattha ramaṇīyā me kuṭikāti “ramaṇīyā te, bhante, kuṭikā”ti yaṃ tumhehi vuttaṃ,",
  "atk-s0508a1:1503_1": "taṃ saccaṃ. Ayaṃ mama vasanakuṭikā ramaṇīyā manuññarūpā, sā ca kho saddhādeyyā, “evarūpāya",
  "atk-s0508a1:1503_2": "manāpaṃ katvā pabbajitānaṃ dinnāya idaṃ nāma phalaṃ hotī”ti kammaphalāni saddahitvā",
  "atk-s0508a1:1503_3": "saddhāya dhammacchandena dātabbattā saddhādeyyā, na dhanena nibbattitā. Sayañca tathādinnāni",
  "atk-s0508a1:1503_4": "saddhādeyyāni passantānaṃ paribhuñjantānañca mano rametīti manoramā. Saddhādeyyattā",
  "atk-s0508a1:1503_5": "eva hi manoramā, saddhādīhi deyyadhammaṃ sakkaccaṃ abhisaṅkharitvā denti, saddhādeyyañca",
  "atk-s0508a1:1503_6": "paribhuñjantā sappurisā dāyakassa avisaṃvādanatthampi payogāsayasampannā honti, na",
  "atk-s0508a1:1503_7": "tumhehi cintitākārena payogāsayavipannāti adhippāyo. Na me attho kumārīhīti yasmā",
  "atk-s0508a1:1503_8": "sabbaso kāmehi vinivattitamānaso ahaṃ, tasmā na me attho kumārīhi. Kappiyakārakakammavasenapi",
  "atk-s0508a1:1503_9": "hi mādisānaṃ itthīhi payojanaṃ nāma natthi, pageva rāgavasena, tasmā na me attho",
  "atk-s0508a1:1503_10": "kumārīhīti. Kumāriggahaṇañcettha upalakkhaṇaṃ daṭṭhabbaṃ. Mādisassa nāma santike",
  "atk-s0508a1:1503_11": "evaṃ paṭipajjāhīti ayuttakārinīhi yāva aparaddhañca tumhehi samānajjhāsayānaṃ purato",
  "atk-s0508a1:1503_12": "ayaṃ kiriyā sobheyyāti dassento āha “yesaṃ attho tahiṃ gacchatha nāriyo”ti. Tattha",
  "atk-s0508a1:1503_13": "yesanti kāmesu avītarāgānaṃ. Atthoti payojanaṃ. Tahinti tattha tesaṃ santikaṃ. Nāriyoti",
  "atk-s0508a1:1503_14": "ālapanaṃ. Taṃ sutvā itthiyo maṅkubhūtā pattakkhandhā āgatamaggeneva gatā. Ettha ca",
  "atk-s0508a1:1503_15": "“na me attho kumārīhī”ti kāmehi anatthikabhāvavacaneneva therena arahattaṃ byākatanti daṭṭhabbaṃ.",
  "atk-s0508a1:1504": "Ramaṇīyakuṭikattheragāthāvaṇṇanā niṭṭhitā.",
  "atk-s0508a1:1505": "9. Kosalavihārittheragāthāvaṇṇanā",
  "atk-s0508a1:1506_0": "Saddhāyāhaṃ pabbajitoti āyasmato kosalavihārittherassa gāthā. Kā uppatti? Ayampi",
  "atk-s0508a1:1506_1": "kira padumuttarassa bhagavato kāle kusalabījaṃ ropetvā taṃ taṃ puññaṃ akāsi. Sesaṃ",
  "atk-s0508a1:1506_2": "añjanavaniyattheravatthusadisameva. Ayaṃ pana viseso – ayaṃ kira vuttanayena pabbajitvā",
  "atk-s0508a1:1506_3": "katapubbakicco kosalaraṭṭhe aññatarasmiṃ gāme ekaṃ upāsakakulaṃ nissāya araññe viharati,",
  "atk-s0508a1:1506_4": "taṃ so upāsako rukkhamūle vasantaṃ disvā kuṭikaṃ kāretvā adāsi. Thero kuṭikāyaṃ viharanto",
  "atk-s0508a1:1506_5": "āvāsasappāyena samādhānaṃ labhitvā vipassanaṃ ussukkāpetvā nacirasseva arahattaṃ",
  "atk-s0508a1:1506_6": "pāpuṇi. Tena vuttaṃ apadāne –",
  "atk-s0508a1:1507": "“Himavantassāvidūre, vasāmi paṇṇasanthare;",
  "atk-s0508a1:1508": "Ghāsesu gedhamāpanno, seyyasīlo cahaṃ tadā.",
  "atk-s0508a1:1509": "“Khaṇantālukalambāni, biḷālitakkalāni ca;",
  "atk-s0508a1:1510": "Kolaṃ bhallātakaṃ billaṃ, āhatvā paṭiyāditaṃ.",
  "atk-s0508a1:1511": "“Padumuttaro lokavidū, āhutīnaṃ paṭiggaho;",
  "atk-s0508a1:1512": "Mama saṅkappamaññāya, āgacchi mama santikaṃ.",
  "atk-s0508a1:1513": "“Upāgataṃ mahānāgaṃ, devadevaṃ narāsabhaṃ;",
  "atk-s0508a1:1514": "Biḷāliṃ paggahetvāna, pattamhi okiriṃ ahaṃ.",
  "atk-s0508a1:1515": "“Paribhuñji mahāvīro, tosayanto mamaṃ tadā;",
  "atk-s0508a1:1516": "Paribhuñjitvāna sabbaññū, imaṃ gāthaṃ abhāsatha.",
  "atk-s0508a1:1517": "“Sakaṃ cittaṃ pasādetvā, biḷāliṃ me adā tuvaṃ;",
  "atk-s0508a1:1518": "Kappānaṃ satasahassaṃ, duggatiṃ nupapajjasi.",
  "atk-s0508a1:1519": "“Carimaṃ vattate mayhaṃ, bhavā sabbe samūhatā;",
  "atk-s0508a1:1520": "Dhāremi antimaṃ dehaṃ, sammāsambuddhasāsane.",
  "atk-s0508a1:1521": "“Catupaññāsito kappe, sumekhaliya savhayo;",
  "atk-s0508a1:1522": "Sattaratanasampanno, cakkavattī mahabbalo.",
  "atk-s0508a1:1523": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1524": "Arahattaṃ pana patvā vimuttisukhappaṭisaṃvedanena uppannapītivegena udānento “saddhāyāhaṃ pabbajito”ti gāthaṃ abhāsi.",
  "atk-s0508a1:1525_0": "59. Tattha saddhāyāti bhagavato vesāliṃ upagamane ānubhāvaṃ disvā, “ekantaniyyānikaṃ",
  "atk-s0508a1:1525_1": "idaṃ sāsanaṃ, tasmā addhā imāya paṭipattiyā jarāmaraṇato muccissāmī”ti uppannasaddhāvasena",
  "atk-s0508a1:1525_2": "pabbajito pabbajjaṃ upagato. Araññe me kuṭikā katāti tassā pabbajjāya anurūpavasena",
  "atk-s0508a1:1525_3": "araññe vasato me kuṭikā katā, pabbajjānurūpaṃ āraññako hutvā vūpakaṭṭho viharāmīti",
  "atk-s0508a1:1525_4": "dasseti. Tenāha “appamatto ca ātāpī, sampajāno patissato”ti. Araññavāsaladdhena kāyavivekena",
  "atk-s0508a1:1525_5": "jāgariyaṃ anuyuñjanto tattha satiyā avippavāsena appamatto, āraddhavīriyatāya ātāpī,",
  "atk-s0508a1:1525_6": "pubbabhāgiyasatisampajaññapāripūriyā vipassanaṃ vaḍḍhetvā arahattādhigamena paññāsativepullappattiyā",
  "atk-s0508a1:1525_7": "accantameva sampajāno patissato viharāmīti attho. Appamattabhāvādikittane cassa idameva",
  "atk-s0508a1:1525_8": "aññābyākaraṇaṃ ahosi kosalaraṭṭhe ciranivāsibhāvena pana kosalavihārīti samaññā jātāti.",
  "atk-s0508a1:1526": "Kosalavihārittheragāthāvaṇṇanā niṭṭhitā.",
  "atk-s0508a1:1527": "10. Sīvalittheragāthāvaṇṇanā",
  "atk-s0508a1:1528_0": "Te me ijjhiṃsu saṅkappāti āyasmato sīvalittherassa gāthā. Kā uppatti? Ayampi padumuttarassa",
  "atk-s0508a1:1528_1": "bhagavato kāle heṭṭhā vuttanayena vihāraṃ gantvā parisapariyante ṭhito dhammaṃ suṇanto",
  "atk-s0508a1:1528_2": "satthāraṃ ekaṃ bhikkhuṃ lābhīnaṃ aggaṭṭhāne ṭhapentaṃ disvā “mayāpi anāgate evarūpena",
  "atk-s0508a1:1528_3": "bhavituṃ vaṭṭatī”ti dasabalaṃ nimantetvā sattāhaṃ satthu bhikkhusaṅghassa ca mahādānaṃ",
  "atk-s0508a1:1528_4": "datvā “bhagavā ahaṃ iminā adhikārakammena aññaṃ sampattiṃ na patthemi, anāgate pana",
  "atk-s0508a1:1528_5": "ekabuddhassa sāsane ahampi tumhehi so etadagge ṭhapitabhikkhu viya lābhīnaṃ aggo",
  "atk-s0508a1:1528_6": "bhaveyya”nti patthanaṃ akāsi. Satthā anantarāyaṃ disvā – “ayaṃ te patthanā anāgate",
  "atk-s0508a1:1528_7": "gotamabuddhassa santike samijjhissatī”ti byākaritvā pakkāmi. Sopi kulaputto yāvajīvaṃ",
  "atk-s0508a1:1528_8": "kusalaṃ katvā devamanussesu saṃsaranto vipassībuddhakāle bandhumatīnagarato avidūre",
  "atk-s0508a1:1528_9": "ekasmiṃ gāmake paṭisandhiṃ gaṇhi. Tasmiṃ samaye bandhumatīnagaravāsino raññā saddhiṃ",
  "atk-s0508a1:1528_10": "sākacchitvā dasabalassa dānaṃ denti. Te ekadivasaṃ sabbeva ekato hutvā dānaṃ dentā",
  "atk-s0508a1:1528_11": "“kiṃ nu kho amhākaṃ dānamukhe natthī”ti madhuñca guḷadadhiñca na addasaṃsu. Te “yato",
  "atk-s0508a1:1528_12": "kutoci āharissāmā”ti janapadato nagarapavisanamagge purisaṃ ṭhapesuṃ. Tadā esa kulaputto",
  "atk-s0508a1:1528_13": "attano gāmato guḷadadhivārakaṃ gahetvā, “kiñcideva āharissāmī”ti nagaraṃ gacchanto,",
  "atk-s0508a1:1528_14": "“mukhaṃ dhovitvā dhotahatthapādo pavisissāmī”ti phāsukaṭṭhānaṃ olokento naṅgalasīsamattaṃ",
  "atk-s0508a1:1528_15": "nimmakkhikaṃ daṇḍakamadhuṃ disvā “puññena me idaṃ uppanna”nti gahetvā nagaraṃ pāvisi.",
  "atk-s0508a1:1528_16": "Nāgarehi ṭhapitapuriso taṃ disvā, “bho purisa, kassimaṃ āharasī”ti pucchi. “Na kassaci,",
  "atk-s0508a1:1528_17": "sāmi, vikkiṇituṃ pana me idaṃ ābhata”nti. “Tena hi, bho, idaṃ kahāpaṇaṃ gahetvā etaṃ",
  "atk-s0508a1:1528_18": "madhuñca guḷadadhiñca dehī”ti. So cintesi – “idaṃ na bahumūlaṃ, ayañca ekappahāreneva",
  "atk-s0508a1:1528_19": "bahuṃ deti, vīmaṃsituṃ vaṭṭatī”ti. Tato naṃ “nāhaṃ ekena kahāpaṇena demī”ti āha.",
  "atk-s0508a1:1528_20": "“Yadi evaṃ dve gahetvā dehī”ti. “Dvīhipi na demī”ti. Etenupāyena vaḍḍhetvā sahassaṃ pāpuṇi.",
  "atk-s0508a1:1529_0": "So cintesi – “ativaḍḍhituṃ na vaṭṭati, hotu tāva iminā kattabbakiccaṃ pucchissāmī”ti.",
  "atk-s0508a1:1529_1": "Atha naṃ āha – “idaṃ na bahuṃ agghanakaṃ, tvañca bahuṃ desi, kena kammena idaṃ gaṇhāsī”ti.",
  "atk-s0508a1:1529_2": "“Idha, bho, nagaravāsino raññā saddhiṃ paṭivirujjhitvā vipassīdasabalassa dānaṃ dentā",
  "atk-s0508a1:1529_3": "idaṃ dvayaṃ dānamukhe apassantā pariyesanti, sace idaṃ dvayaṃ na labhissanti, nāgarānaṃ",
  "atk-s0508a1:1529_4": "parājayo bhavissati, tasmā sahassaṃ katvā gaṇhāmī”ti. “Kiṃ panetaṃ nāgarānameva vaṭṭati,",
  "atk-s0508a1:1529_5": "aññesaṃ dātuṃ na vaṭṭatī”ti. “Yassa kassaci dātuṃ avāritameta”nti. “Atthi pana koci",
  "atk-s0508a1:1529_6": "nāgarānaṃ dāne ekadivasaṃ sahassaṃ dātā”ti? “Natthi, sammā”ti. “Imesaṃ pana dvinnaṃ",
  "atk-s0508a1:1529_7": "sahassagghanakabhāvaṃ jānāsī”ti? “Āma, jānāmī”ti. “Tena hi gaccha, nāgarānaṃ ācikkha",
  "atk-s0508a1:1529_8": "‘eko puriso imāni dve mūlena na deti sahattheneva dātukāmo, tumhe imesaṃ dvinnaṃ",
  "atk-s0508a1:1529_9": "kāraṇā nibbitakkā hothā’ti, tvaṃ pana me imasmiṃ dānamukhe jeṭṭhakabhāvassa kāyasakkhī",
  "atk-s0508a1:1529_10": "hohī”ti. So paribbayatthaṃ gahitamāsakena pañcakaṭukaṃ gahetvā cuṇṇaṃ katvā dadhito",
  "atk-s0508a1:1529_11": "kañjiyaṃ gahetvā tattha madhupaṭalaṃ pīḷetvā pañcakaṭukacuṇṇena yojetvā ekasmiṃ paduminipatte",
  "atk-s0508a1:1529_12": "pakkhipitvā taṃ saṃvidahitvā ādāya dasabalassa avidūraṭṭhāne nisīdi mahājanena āhariyamānassa",
  "atk-s0508a1:1529_13": "sakkārassa avidūre attano pattavāraṃ olokayamāno, so okāsaṃ ñatvā satthu santikaṃ",
  "atk-s0508a1:1529_14": "gantvā bhagavā ayaṃ uppannaduggatapaṇṇākāro, imaṃ me anukampaṃ paṭicca paṭiggaṇhathāti.",
  "atk-s0508a1:1529_15": "Satthā tassa anukampaṃ paṭicca catumahārājadattiyena selamayapattena taṃ paṭiggahetvā",
  "atk-s0508a1:1529_16": "yathā aṭṭhasaṭṭhiyā bhikkhusatasahassassa diyyamānaṃ na khīyati, evaṃ adhiṭṭhāsi.",
  "atk-s0508a1:1529_17": "So kulaputto niṭṭhitabhattakiccaṃ bhagavantaṃ abhivādetvā ekamantaṃ ṭhito āha – “diṭṭho",
  "atk-s0508a1:1529_18": "me, bhagavā, ajja bandhumatīnagaravāsikehi tumhākaṃ sakkāro āhariyamāno, ahampi imassa",
  "atk-s0508a1:1529_19": "kammassa nissandena nibbattanibbattabhave lābhaggayasaggappatto bhaveyya”nti. Satthā,",
  "atk-s0508a1:1529_20": "“evaṃ hotu, kulaputtā”ti vatvā tassa ca nagaravāsīnañca bhattānumodanaṃ katvā pakkāmi.",
  "atk-s0508a1:1530_0": "Sopi kulaputto yāvajīvaṃ kusalaṃ katvā devamanussesu saṃsaranto imasmiṃ buddhuppāde",
  "atk-s0508a1:1530_1": "suppavāsāya rājadhītāya kucchimhi paṭisandhiṃ gaṇhi. Paṭisandhiggahaṇato paṭṭhāya",
  "atk-s0508a1:1530_2": "sāyaṃ pātañca paṇṇākārasatāni sakaṭenādāya suppavāsāya upanīyanti. Atha naṃ puññavīmaṃsanatthaṃ",
  "atk-s0508a1:1530_3": "hatthena bījapacchiṃ phusāpenti. Ekekabījato salākasatampi salākasahassampi niggacchati.",
  "atk-s0508a1:1530_4": "Ekekakarīsakhette paṇṇāsampi saṭṭhipi sakaṭappamāṇāni uppajjanti. Koṭṭhe pūraṇakālepi",
  "atk-s0508a1:1530_5": "koṭṭhadvāraṃ hatthena phusāpenti. Rājadhītāya puññena gaṇhantānaṃ gahitagahitaṭṭhānaṃ",
  "atk-s0508a1:1530_6": "puna pūrati. Paripuṇṇabhattabhājanatopi “rājadhītāya puñña”nti vatvā yassa kassaci",
  "atk-s0508a1:1530_7": "dentānaṃ yāva na ukkaḍḍhanti, na tāva bhattaṃ khīyati, dārake kucchigateyeva sattavassāni atikkamiṃsu.",
  "atk-s0508a1:1531_0": "Gabbhe pana paripakke sattāhaṃ mahādukkhaṃ anubhosi. Sā sāmikaṃ āmantetvā, “pure",
  "atk-s0508a1:1531_1": "maraṇā jīvamānāva dānaṃ dassāmī”ti satthu santikaṃ pesesi – “gaccha, imaṃ pavattiṃ",
  "atk-s0508a1:1531_2": "satthu ārocetvā satthāraṃ nimantehi, yañca satthā vadeti, taṃ sādhukaṃ upalakkhetvā",
  "atk-s0508a1:1531_3": "āgantvā mayhaṃ kathehī”ti. So gantvā tassā sāsanaṃ bhagavato ārocesi. Satthā, “sukhinī",
  "atk-s0508a1:1531_4": "hotu suppavāsā koliyadhītā arogā, arogaṃ puttaṃ vijāyatū”ti āha. Rājā taṃ sutvā bhagavantaṃ",
  "atk-s0508a1:1531_5": "abhivādetvā attano gāmābhimukho pāyāsi. Tassa pure āgamanāyeva suppavāsāya kucchito",
  "atk-s0508a1:1531_6": "dhamakaraṇā udakaṃ viya gabbho nikkhami, parivāretvā nisinnajano assumukhova hasituṃ",
  "atk-s0508a1:1531_7": "āraddho tuṭṭhapahaṭṭho mahājano rañño sāsanaṃ ārocetuṃ agamāsi.",
  "atk-s0508a1:1532_0": "Rājā tesaṃ āgamanaṃ disvāva, “dasabalena kathitakathā nipphannā bhavissati maññe”ti",
  "atk-s0508a1:1532_1": "cintesi. So āgantvā satthu sāsanaṃ rājadhītāya ārocesi. Rājadhītā tayā nimantitaṃ",
  "atk-s0508a1:1532_2": "jīvitabhattameva maṅgalabhattaṃ bhavissati, gaccha sattāhaṃ dasabalaṃ nimantehīti.",
  "atk-s0508a1:1532_3": "Rājā tathā akāsi. Sattāhaṃ buddhappamukhassa saṅghassa mahādānaṃ pavattayiṃsu. Dārako",
  "atk-s0508a1:1532_4": "sabbesaṃ ñātīnaṃ santattaṃ cittaṃ nibbāpento jātoti sīvalidārakotvevassa nāmaṃ akaṃsu.",
  "atk-s0508a1:1532_5": "So sattavassāni gabbhe vasitattā jātakālato paṭṭhāya sabbakammakkhamo ahosi. Dhammasenāpati",
  "atk-s0508a1:1532_6": "sāriputto sattame divase tena saddhiṃ kathāsallāpaṃ akāsi. Satthāpi dhammapade gāthaṃ abhāsi –",
  "atk-s0508a1:1533": "“Yomaṃ palipathaṃ duggaṃ, saṃsāraṃ mohamaccagā;",
  "atk-s0508a1:1534": "Tiṇṇo pāraṅgato jhāyī, anejo akathaṃkathī;",
  "atk-s0508a1:1535": "Anupādāya nibbuto, tamahaṃ brūmi brāhmaṇa”nti. ;",
  "atk-s0508a1:1536_0": "Atha naṃ thero evamāha – “kiṃ pana tayā evarūpaṃ dukkharāsiṃ anubhavitvā pabbajituṃ",
  "atk-s0508a1:1536_1": "na vaṭṭatī”ti? “Labhamāno pabbajeyyaṃ, bhante”ti. Suppavāsā naṃ dārakaṃ therena saddhiṃ",
  "atk-s0508a1:1536_2": "kathentaṃ disvā “kiṃ nu kho me putto dhammasenāpatinā saddhiṃ kathetī”ti theraṃ upasaṅkamitvā",
  "atk-s0508a1:1536_3": "pucchi – “mayhaṃ putto tumhehi saddhiṃ kiṃ katheti, bhante”ti? “Attanā anubhūtaṃ",
  "atk-s0508a1:1536_4": "gabbhavāsadukkhaṃ kathetvā, ‘tumhehi anuññāto pabbajissāmī’ti vadatī”ti. “Sādhu,",
  "atk-s0508a1:1536_5": "bhante, pabbājetha na”nti. Thero taṃ vihāraṃ netvā tacapañcakakammaṭṭhānaṃ datvā",
  "atk-s0508a1:1536_6": "pabbājento “sīvali, na tuyhaṃ aññena ovādena kammaṃ atthi, tayā satta vassāni anubhūtadukkhameva",
  "atk-s0508a1:1536_7": "paccavekkhāhī”ti. “Bhante, pabbājanameva tumhākaṃ bhāro, yaṃ pana mayā kātuṃ sakkā,",
  "atk-s0508a1:1536_8": "tamahaṃ jānissāmī”ti. So pana paṭhamakesavaṭṭiyā ohāraṇakkhaṇeyeva sotāpattiphale",
  "atk-s0508a1:1536_9": "patiṭṭhāsi, dutiyāya ohāraṇakkhaṇe sakadāgāmiphale, tatiyāya anāgāmiphale sabbesaṃyeva",
  "atk-s0508a1:1536_10": "pana kesānaṃ oropanañca arahattasacchikiriyā ca apacchā apurimā ahosi. Tassa pabbajitadivasato",
  "atk-s0508a1:1536_11": "paṭṭhāya bhikkhusaṅghassa cattāro paccayā yāvaticchakaṃ uppajjanti. Evaṃ ettha vatthu samuṭṭhitaṃ.",
  "atk-s0508a1:1537_0": "Aparabhāge satthā sāvatthiṃ agamāsi. Thero satthāraṃ abhivādetvā, “bhante, mayhaṃ",
  "atk-s0508a1:1537_1": "puññaṃ vīmaṃsissāmi, pañca me bhikkhusatāni dethā”ti āha. “Gaṇha sīvalī”ti. So pañcasate",
  "atk-s0508a1:1537_2": "bhikkhū gahetvā himavantābhimukhaṃ gacchanto aṭavimaggaṃ gacchati, tassa paṭhamaṃ",
  "atk-s0508a1:1537_3": "diṭṭhanigrodhe adhivatthā devatā sattadivasāni dānaṃ adāsi. Iti so –",
  "atk-s0508a1:1538": "“Nigrodhaṃ paṭhamaṃ passi, dutiyaṃ paṇḍavapabbataṃ;",
  "atk-s0508a1:1539": "Tatiyaṃ aciravatiyaṃ, catutthaṃ varasāgaraṃ.",
  "atk-s0508a1:1540": "“Pañcamaṃ himavantaṃ so, chaṭṭhaṃ chaddantupāgami;",
  "atk-s0508a1:1541": "Sattamaṃ gandhamādanaṃ, aṭṭhamaṃ atha revata”nti.",
  "atk-s0508a1:1542_0": "Sabbaṭṭhānesu satta satta divasāneva dānaṃ adaṃsu. Gandhamādanapabbate pana nāgadattadevarājā",
  "atk-s0508a1:1542_1": "nāma sattasu divasesu ekadivase khīrapiṇḍapātaṃ adāsi, ekadivase sappipiṇḍapātaṃ.",
  "atk-s0508a1:1542_2": "Bhikkhusaṅgho āha – “imassa devarañño neva dhenuyo duyhamānā paññāyanti, na dadhinimmathanaṃ,",
  "atk-s0508a1:1542_3": "kuto te devarāja idaṃ uppajjatī”ti. “Bhante kassapadasabalassa kāle khīrasalākabhattadānassetaṃ",
  "atk-s0508a1:1542_4": "phala”nti devarājā āha. Aparabhāge satthā khadiravaniyarevatassa paccuggamanaṃ aṭṭhuppattiṃ",
  "atk-s0508a1:1542_5": "katvā theraṃ attano sāsane lābhaggayasaggappattānaṃ aggaṭṭhāne ṭhapesi.",
  "atk-s0508a1:1543_0": "Evaṃ lābhaggayasaggappattassa pana imassa therassa arahattappattiṃ ekacce ācariyā",
  "atk-s0508a1:1543_1": "evaṃ vadanti – “heṭṭhā vuttanayena dhammasenāpatinā ovāde dinne yaṃ mayā kātuṃ sakkā,",
  "atk-s0508a1:1543_2": "tamahaṃ jānissāmīti pabbajitvā vipassanākammaṭṭhānaṃ gahetvā taṃ divasaṃyeva aññataraṃ",
  "atk-s0508a1:1543_3": "vivittaṃ kuṭikaṃ disvā taṃ pavisitvā mātukucchismiṃ satta vassāni attanā anubhūtaṃ",
  "atk-s0508a1:1543_4": "dukkhaṃ anussaritvā tadanusārena atītānāgate tassa avekkhantassa ādittā viya tayo",
  "atk-s0508a1:1543_5": "bhavā upaṭṭhahiṃsu. Ñāṇassa paripākaṃ gatattā vipassanāvīthiṃ otari, tāvadeva maggappaṭipāṭiyā",
  "atk-s0508a1:1543_6": "sabbepi āsave khepento arahattaṃ pāpuṇī”ti. Ubhayathāpi therassa arahattappattiyeva",
  "atk-s0508a1:1543_7": "pakāsitā. Thero pana pabhinnapaṭisambhido chaḷabhiñño ahosi. Tena vuttaṃ apadāne –",
  "atk-s0508a1:1544": "“Varuṇo nāma nāmena, devarājā ahaṃ tadā;",
  "atk-s0508a1:1545": "Upaṭṭhahesiṃ sambuddhaṃ, sayoggabalavāhano.",
  "atk-s0508a1:1546": "“Nibbute lokanāthamhi, atthadassīnaruttame;",
  "atk-s0508a1:1547": "Tūriyaṃ sabbamādāya, agamaṃ bodhimuttamaṃ.",
  "atk-s0508a1:1548": "“Vāditena ca naccena, sammatāḷasamāhito;",
  "atk-s0508a1:1549": "Sammukhā viya sambuddhaṃ, upaṭṭhiṃ bodhimuttamaṃ.",
  "atk-s0508a1:1550": "“Upaṭṭhahitvā taṃ bodhiṃ, dharaṇīruhapādapaṃ;",
  "atk-s0508a1:1551": "Pallaṅkaṃ ābhujitvāna, tattha kālaṅkato ahaṃ.",
  "atk-s0508a1:1552": "“Sakakammābhiraddhohaṃ, pasanno bodhimuttame;",
  "atk-s0508a1:1553": "Tena cittappasādena, nimmānaṃ upapajjahaṃ.",
  "atk-s0508a1:1554": "“Saṭṭhitūriyasahassāni, parivārenti maṃ sadā;",
  "atk-s0508a1:1555": "Manussesu ca devesu, vattamānaṃ bhavābhave.",
  "atk-s0508a1:1556": "“Tividhaggī nibbutā mayhaṃ, bhavā sabbe samūhatā;",
  "atk-s0508a1:1557": "Dhāremi antimaṃ dehaṃ, sammāsambuddhasāsane.",
  "atk-s0508a1:1558": "“Subāhū nāma nāmena, catuttiṃsāsu khattiyā;",
  "atk-s0508a1:1559": "Sattaratanasampannā, pañcakappasate ito.",
  "atk-s0508a1:1560": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1561": "Arahattaṃ pana patvā vimuttisukhapaṭisaṃvedanena pītivegena udānento “te me ijjhiṃsu saṅkappā”ti gāthaṃ abhāsi.",
  "atk-s0508a1:1562_0": "60. Tattha te me ijjhiṃsu saṅkappā, yadattho pāvisiṃ kuṭiṃ, vijjāvimuttiṃ paccesanti",
  "atk-s0508a1:1562_1": "ye pubbe mayā kāmasaṅkappādīnaṃ samucchedakarā nekkhammasaṅkappādayo abhipatthitāyeva",
  "atk-s0508a1:1562_2": "“kadā nu khvāhaṃ tadāyatanaṃ upasampajja viharissāmi, yadariyā etarahi upasampajja",
  "atk-s0508a1:1562_3": "viharantī”ti, vimuttādhippāyasaññitā vimuttiṃ uddissa saṅkappā manorathā abhiṇhaso",
  "atk-s0508a1:1562_4": "appamattā yadattho yaṃpayojano yesaṃ nipphādanatthaṃ kuṭiṃ suññāgāraṃ vipassituṃ",
  "atk-s0508a1:1562_5": "pāvisiṃ tisso vijjā phalavimuttiñca paccesanto, gavesanto te me ijjhiṃsu te sabbeva",
  "atk-s0508a1:1562_6": "idāni mayhaṃ ijjhiṃsu samijjhiṃsu, nipphannakusalasaṅkappo paripuṇṇamanoratho jātoti",
  "atk-s0508a1:1562_7": "attho. Tesaṃ samiddhabhāvaṃ dassetuṃ “mānānusayamujjaha”nti vuttaṃ. Yasmā mānānusayamujjahaṃ",
  "atk-s0508a1:1562_8": "pajahiṃ samucchindiṃ, tasmā te me saṅkappā ijjhiṃsūti yojanā. Mānānusaye hi pahīne",
  "atk-s0508a1:1562_9": "appahīno nāma anusayo natthi, arahattañca adhigatameva hotīti mānānusayappahānaṃ",
  "atk-s0508a1:1562_10": "yathāvuttasaṅkappasamiddhiyā kāraṇaṃ katvā vuttaṃ.",
  "atk-s0508a1:1563": "Sīvalittheragāthāvaṇṇanā niṭṭhitā.",
  "atk-s0508a1:1564": "Chaṭṭhavaggavaṇṇanā niṭṭhitā.",
  "atk-s0508a1:1565": "7. Sattamavaggo",
  "atk-s0508a1:1566": "1. Vappattheragāthāvaṇṇanā",
  "atk-s0508a1:1567_0": "Passati passoti āyasmato vappattherassa gāthā. Kā uppatti? So kira padumuttarassa",
  "atk-s0508a1:1567_1": "bhagavato kāle haṃsavatīnagare kulagehe nibbattitvā viññutaṃ patto “asuko ca asuko",
  "atk-s0508a1:1567_2": "ca thero satthu paṭhamaṃ dhammapaṭiggāhakā ahesu”nti thomanaṃ sutvā bhagavantaṃ upasaṅkamitvā",
  "atk-s0508a1:1567_3": "patthanaṃ paṭṭhapesi – “ahampi bhagavā anāgate tādisassa sammāsambuddhassa paṭhamaṃ",
  "atk-s0508a1:1567_4": "dhammapaṭiggāhakānaṃ aññataro bhaveyya”nti, satthu santike saraṇagamanañca pavedesi.",
  "atk-s0508a1:1567_5": "So yāvajīvaṃ puññāni katvā tato cuto devamanussesuyeva saṃsaranto imasmiṃ buddhuppāde",
  "atk-s0508a1:1567_6": "kapilavatthusmiṃ vāseṭṭhassa nāma brāhmaṇassa putto hutvā nibbatti, vappotissa nāmaṃ",
  "atk-s0508a1:1567_7": "ahosi. So asitena isinā “siddhatthakumāro sabbaññū bhavissatī”ti byākato koṇḍaññappamukhehi",
  "atk-s0508a1:1567_8": "brāhmaṇaputtehi saddhiṃ gharāvāsaṃ pahāya tāpasapabbajjaṃ pabbajitvā “tasmiṃ sabbaññutaṃ",
  "atk-s0508a1:1567_9": "patte tassa santike dhammaṃ sutvā amataṃ pāpuṇissāmī”ti uruvelāyaṃ viharantaṃ mahāsattaṃ",
  "atk-s0508a1:1567_10": "chabbassāni padhānaṃ padahantaṃ upaṭṭhahitvā oḷārikāhāraparibhogena nibbijjitvā isipatanaṃ",
  "atk-s0508a1:1567_11": "gato. Abhisambujjhitvā satthārā sattasattāhāni vītināmetvā isipatanaṃ gantvā dhammacakke",
  "atk-s0508a1:1567_12": "pavattite pāṭipadadivase sotāpattiphale patiṭṭhito pañcamiyaṃ pakkhassa aññāsikoṇḍaññādīhi",
  "atk-s0508a1:1567_13": "saddhiṃ arahattaṃ pāpuṇi. Tena vuttaṃ apadāne –",
  "atk-s0508a1:1568": "“Ubhinnaṃ devarājūnaṃ, saṅgāmo samupaṭṭhito;",
  "atk-s0508a1:1569": "Ahosi samupabyūḷho, mahāghoso avattatha.",
  "atk-s0508a1:1570": "“Padumuttaro lokavidū, āhutīnaṃ paṭiggaho;",
  "atk-s0508a1:1571": "Antalikkhe ṭhito satthā, saṃvejesi mahājanaṃ.",
  "atk-s0508a1:1572": "“Sabbe devā attamanā, nikkhittakavacāvudhā;",
  "atk-s0508a1:1573": "Sambuddhaṃ abhivādetvā, ekaggāsiṃsu tāvade.",
  "atk-s0508a1:1574": "“Mayhaṃ saṅkappamaññāya, vācāsabhimudīrayi;",
  "atk-s0508a1:1575": "Anukampako lokavidū, nibbāpesi mahājanaṃ.",
  "atk-s0508a1:1576": "“Paduṭṭhacitto manujo, ekapāṇaṃ viheṭhayaṃ;",
  "atk-s0508a1:1577": "Tena cittappadosena, apāyaṃ upapajjati.",
  "atk-s0508a1:1578": "“Saṅgāmasīse nāgova, bahū pāṇe viheṭhayaṃ;",
  "atk-s0508a1:1579": "Nibbāpetha sakaṃ cittaṃ, mā haññittho punappunaṃ.",
  "atk-s0508a1:1580": "“Dvinnampi yakkharājūnaṃ, senā sā vimhitā ahu;",
  "atk-s0508a1:1581": "Saraṇañca upāgacchuṃ, lokajeṭṭhaṃ sutādinaṃ.",
  "atk-s0508a1:1582": "“Saññāpetvāna janataṃ, padamuddhari cakkhumā;",
  "atk-s0508a1:1583": "Pekkhamānova devehi, pakkāmi uttarāmukho.",
  "atk-s0508a1:1584": "“Paṭhamaṃ saraṇaṃ gacchiṃ, dvipadindassa tādino;",
  "atk-s0508a1:1585": "Kappānaṃ satasahassaṃ, duggatiṃ nupapajjahaṃ.",
  "atk-s0508a1:1586": "“Mahādundubhināmā ca, soḷasāsuṃ rathesabhā;",
  "atk-s0508a1:1587": "Tiṃsakappasahassamhi, rājāno cakkavattino.",
  "atk-s0508a1:1588": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1589_0": "Arahattaṃ pana patvā attanā paṭiladdhasampattiṃ paccavekkhaṇamukhena satthu guṇamahantataṃ",
  "atk-s0508a1:1589_1": "paccavekkhitvā “īdisaṃ nāma satthāraṃ bāhulikādivādena samudācarimha. Aho puthujjanabhāvo",
  "atk-s0508a1:1589_2": "nāma andhakaraṇo acakkhukaraṇo ariyabhāvoyeva cakkhukaraṇo”ti dassento “passati passo”ti gāthaṃ abhāsi.",
  "atk-s0508a1:1590_0": "61. Tattha passati passoti passati sammādiṭṭhiyā dhamme aviparītaṃ jānāti bujjhatīti",
  "atk-s0508a1:1590_1": "passo, dassanasampanno ariyo, so passantaṃ aviparītadassāviṃ “ayaṃ aviparītadassāvī”ti",
  "atk-s0508a1:1590_2": "passati paññācakkhunā dhammādhammaṃ yathāsabhāvato jānāti. Na kevalaṃ passantameva,",
  "atk-s0508a1:1590_3": "atha kho apassantañca passati, yo paññācakkhuvirahito dhamme yathāsabhāvato na passati,",
  "atk-s0508a1:1590_4": "tampi apassantaṃ puthujjanaṃ “andho vatāyaṃ bhavaṃ acakkhuko”ti attano paññācakkhunā",
  "atk-s0508a1:1590_5": "passati. Apassanto apassantaṃ, passantañca na passatīti apassanto paññācakkhurahito",
  "atk-s0508a1:1590_6": "andhabālo tādisaṃ andhabālaṃ ayaṃ dhammādhammaṃ yathāsabhāvato na passatīti yathā",
  "atk-s0508a1:1590_7": "apassantaṃ na passati na jānāti, evaṃ attano paññācakkhunā dhammādhammaṃ yathāsabhāvato",
  "atk-s0508a1:1590_8": "passantañca paṇḍitaṃ “ayaṃ evaṃvidho”ti na passati na jānāti, tasmā ahampi pubbe",
  "atk-s0508a1:1590_9": "dassanarahito sakalaṃ ñeyyaṃ hatthāmalakaṃ viya passantaṃ bhagavantaṃ apassantampi",
  "atk-s0508a1:1590_10": "pūraṇādiṃ yathāsabhāvato na passiṃ, idāni pana buddhānubhāvena sampanno ubhayepi",
  "atk-s0508a1:1590_11": "yathāsabhāvato passāmīti sevitabbāsevitabbesu attano aviparītapaṭipattiṃ dasseti.",
  "atk-s0508a1:1591": "Vappattheragāthāvaṇṇanā niṭṭhitā.",
  "atk-s0508a1:1592": "2. Vajjiputtattheragāthāvaṇṇanā",
  "atk-s0508a1:1593_0": "Ekakā mayaṃ araññeti āyasmato vajjiputtattherassa gāthā. Kā uppatti? Ayampi purimabuddhesu",
  "atk-s0508a1:1593_1": "katādhikāro tattha tattha bhave vivaṭṭūpanissayaṃ puññaṃ upacinanto ito ekanavute",
  "atk-s0508a1:1593_2": "kappe vipassissa bhagavato kāle kulagehe nibbattitvā viññutaṃ patto ekadivasaṃ vipassiṃ",
  "atk-s0508a1:1593_3": "bhagavantaṃ disvā pasannamānaso nāgapupphakesarehi pūjaṃ akāsi. So tena puññakammena",
  "atk-s0508a1:1593_4": "devamanussesu saṃsaranto imasmiṃ buddhuppāde amaccakule nibbatti, vajjiputtotissa",
  "atk-s0508a1:1593_5": "nāmaṃ ahosi. So bhagavato vesāligamane buddhānubhāvaṃ disvā paṭiladdhasaddho pabbajitvā",
  "atk-s0508a1:1593_6": "katapubbakicco kammaṭṭhānaṃ gahetvā vesāliyā avidūre aññatarasmiṃ vanasaṇḍe viharati.",
  "atk-s0508a1:1593_7": "Tena ca samayena vesāliyaṃ ussavo ahosi. Tattha tattha naccagītavāditaṃ pavattati,",
  "atk-s0508a1:1593_8": "mahājano haṭṭhatuṭṭho ussavasampattiṃ paccanubhoti, taṃ sutvā so bhikkhu ayoniso",
  "atk-s0508a1:1593_9": "ummujjanto vivekaṃ vajjamāno kammaṭṭhānaṃ vissajjetvā attano anabhiratiṃ pakāsento –",
  "atk-s0508a1:1594": "“Ekakā mayaṃ araññe viharāma, apaviddhaṃva vanasmiṃ dārukaṃ;",
  "atk-s0508a1:1595": "Etādisikāya rattiyā, ko su nāma amhehi pāpiyo”ti. – gāthamāha;",
  "atk-s0508a1:1596_0": "Taṃ sutvā vanasaṇḍe adhivatthā devatā taṃ bhikkhuṃ anukampamānā “yadipi, tvaṃ bhikkhu,",
  "atk-s0508a1:1596_1": "araññavāsaṃ hīḷento vadasi, vivekakāmā pana viddasuno taṃ bahu maññantiyevā”ti imamatthaṃ dassentī –",
  "atk-s0508a1:1597": "“Ekako tvaṃ araññe viharasi, apaviddhaṃva vanasmiṃ dārukaṃ;",
  "atk-s0508a1:1598": "Tassa te bahukā pihayanti, nerayikā viya saggagāmina”nti. –",
  "atk-s0508a1:1599_0": "Gāthaṃ vatvā, “kathañhi nāma tvaṃ, bhikkhu, niyyānike sammāsambuddhassa sāsane pabbajitvā",
  "atk-s0508a1:1599_1": "aniyyānikaṃ vitakkaṃ vitakkessasī”ti santajjentī saṃvejesi. Evaṃ so bhikkhu tāya",
  "atk-s0508a1:1599_2": "devatāya saṃvejito kasābhihato viya bhadro assājānīyo vipassanāvīthiṃ otaritvā nacirasseva",
  "atk-s0508a1:1599_3": "vipassanaṃ ussukkāpetvā arahattaṃ pāpuṇi. Tena vuttaṃ apadāne –",
  "atk-s0508a1:1600": "“Suvaṇṇavaṇṇaṃ sambuddhaṃ, sataraṃsiṃva bhāṇumaṃ;",
  "atk-s0508a1:1601": "Obhāsentaṃ disā sabbā, uḷurājaṃva pūritaṃ.",
  "atk-s0508a1:1602": "“Purakkhataṃ sāvakehi, sāgareheva medaniṃ;",
  "atk-s0508a1:1603": "Nāgaṃ paggayha reṇūhi, vipassissābhiropayiṃ.",
  "atk-s0508a1:1604": "“Ekanavutito kappe, yaṃ reṇumabhiropayiṃ;",
  "atk-s0508a1:1605": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:1606": "“Paṇṇatālīsito kappe, reṇu nāmāsi khattiyo;",
  "atk-s0508a1:1607": "Sattaratanasampanno, cakkavattī mahabbalo.",
  "atk-s0508a1:1608": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1609": "Arahattaṃ pana patvā “ayaṃ me arahattappattiyā aṅkuso jāto”ti attano devatāya ca vuttanayaṃ saṃkaḍḍhitvā –",
  "atk-s0508a1:1610": "62.",
  "atk-s0508a1:1611": "“Ekakā mayaṃ araññe viharāma, apaviddhaṃva vanasmiṃ dārukaṃ;",
  "atk-s0508a1:1612": "Tassa me bahukā pihayanti, nerayikā viya saggagāmina”nti. –",
  "atk-s0508a1:1613": "Gāthaṃ abhāsi.",
  "atk-s0508a1:1614_0": "Tassattho – anapekkhabhāvena vane chaḍḍitadārukkhaṇḍaṃ viya yadipi mayaṃ ekakā ekākino",
  "atk-s0508a1:1614_1": "asahāyā imasmiṃ araññe viharāma, evaṃ viharato pana tassa me bahukā pihayanti maṃ",
  "atk-s0508a1:1614_2": "bahū atthakāmarūpā kulaputtā abhipatthenti, “aho vatassa mayampi vajjiputtatthero",
  "atk-s0508a1:1614_3": "viya gharabandhanaṃ pahāya araññe vihareyyāmā”ti. Yathā kiṃ? Nerayikā viya saggagāminaṃ,",
  "atk-s0508a1:1614_4": "yathā nāma nerayikā attano pāpakammena niraye nibbattasattā saggagāmīnaṃ saggūpagāmīnaṃ",
  "atk-s0508a1:1614_5": "pihayanti – “aho vata mayampi nirayadukkhaṃ pahāya saggasukhaṃ paccanubhaveyyāmā”ti",
  "atk-s0508a1:1614_6": "evaṃsampadamidanti attho. Ettha ca attani garubahuvacanappayogassa icchitabbattā",
  "atk-s0508a1:1614_7": "“ekakā mayaṃ viharāmā”ti puna tassa atthassa ekattaṃ sandhāya “tassa me”ti ekavacanappayogo",
  "atk-s0508a1:1614_8": "kato. “Tassa me”, “saggagāmina”nti ca ubhayampi ‘pihayantī’ti padaṃ apekkhitvā upayogatthe",
  "atk-s0508a1:1614_9": "sampadānaniddeso daṭṭhabbo. Taṃ abhipatthentīti ca tādise araññavāsādiguṇe abhipatthentā",
  "atk-s0508a1:1614_10": "nāma hontīti katvā vuttaṃ. Tassa meti vā tassa mama santike guṇeti adhippāyo.",
  "atk-s0508a1:1615": "Vajjiputtattheragāthāvaṇṇanā niṭṭhitā.",
  "atk-s0508a1:1616": "3. Pakkhattheragāthāvaṇṇanā",
  "atk-s0508a1:1617_0": "Cutā patantīti āyasmato pakkhattherassa gāthā. Kā uppatti? Sopi purimabuddhesu katādhikāro",
  "atk-s0508a1:1617_1": "tattha tattha bhave puññāni karonto ito ekanavute kappe yakkhasenāpati hutvā vipassiṃ",
  "atk-s0508a1:1617_2": "bhagavantaṃ disvā pasannamānaso dibbavatthena pūjaṃ akāsi. So tena puññakammena devamanussesu",
  "atk-s0508a1:1617_3": "saṃsaranto imasmiṃ buddhuppāde sakkesu devadahanigame sākiyarājakule nibbatti, “sammodakumāro”tissa",
  "atk-s0508a1:1617_4": "nāmaṃ ahosi. Athassa daharakāle vātarogena pādā na vahiṃsu. So katipayaṃ kālaṃ pīṭhasappī",
  "atk-s0508a1:1617_5": "viya vicari. Tenassa pakkhoti samaññā jātā. Pacchā arogakālepi tatheva naṃ sañjānanti,",
  "atk-s0508a1:1617_6": "so bhagavato ñātisamāgame pāṭihāriyaṃ disvā paṭiladdhasaddho pabbajitvā katapubbakicco",
  "atk-s0508a1:1617_7": "kammaṭṭhānaṃ gahetvā araññe viharati. Athekadivasaṃ gāmaṃ piṇḍāya pavisituṃ gacchanto",
  "atk-s0508a1:1617_8": "antarāmagge aññatarasmiṃ rukkhamūle nisīdi. Tasmiñca samaye aññataro kulalo maṃsapesiṃ",
  "atk-s0508a1:1617_9": "ādāya ākāsena gacchati, taṃ bahū kulalā anupatitvā pātesuṃ. Pātitaṃ maṃsapesiṃ eko",
  "atk-s0508a1:1617_10": "kulalo aggahesi. Taṃ añño acchinditvā gaṇhi, taṃ disvā thero “yathāyaṃ maṃsapesi,",
  "atk-s0508a1:1617_11": "evaṃ kāmā nāma bahusādhāraṇā bahudukkhā bahupāyāsā”ti – kāmesu ādīnavaṃ nekkhamme",
  "atk-s0508a1:1617_12": "ca ānisaṃsaṃ paccavekkhitvā vipassanaṃ paṭṭhapetvā “anicca”ntiādinā manasikaronto",
  "atk-s0508a1:1617_13": "piṇḍāya caritvā katabhattakicco divāṭṭhāne nisīditvā vipassanaṃ vaḍḍhetvā arahattaṃ",
  "atk-s0508a1:1617_14": "pāpuṇi. Tena vuttaṃ apadāne –",
  "atk-s0508a1:1618": "“Vipassī nāma bhagavā, lokajeṭṭho narāsabho;",
  "atk-s0508a1:1619": "Aṭṭhasaṭṭhisahassehi, pāvisi bandhumaṃ tadā.",
  "atk-s0508a1:1620": "“Nagarā abhinikkhamma, agamaṃ dīpacetiyaṃ;",
  "atk-s0508a1:1621": "Addasaṃ virajaṃ buddhaṃ, āhutīnaṃ paṭiggahaṃ.",
  "atk-s0508a1:1622": "“Cullāsītisahassāni, yakkhā mayhaṃ upantike;",
  "atk-s0508a1:1623": "Upaṭṭhahanti sakkaccaṃ, indaṃva tidasā gaṇā.",
  "atk-s0508a1:1624": "“Bhavanā abhinikkhamma, dussaṃ paggayhahaṃ tadā;",
  "atk-s0508a1:1625": "Sirasā abhivādesiṃ, tañcādāsiṃ mahesino.",
  "atk-s0508a1:1626": "“Aho buddho aho dhammo, aho no satthu sampadā;",
  "atk-s0508a1:1627": "Buddhassa ānubhāvena, vasudhāyaṃ pakampatha.",
  "atk-s0508a1:1628": "“Tañca acchariyaṃ disvā, abbhutaṃ lomahaṃsanaṃ;",
  "atk-s0508a1:1629": "Buddhe cittaṃ pasādemi, dvipadindamhi tādine.",
  "atk-s0508a1:1630": "“Sohaṃ cittaṃ pasādetvā, dussaṃ datvāna satthuno;",
  "atk-s0508a1:1631": "Saraṇañca upāgacchiṃ, sāmacco saparijjano.",
  "atk-s0508a1:1632": "“Ekanavutito kappe, yaṃ kammamakariṃ tadā;",
  "atk-s0508a1:1633": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:1634": "“Ito pannarase kappe, soḷasāsuṃ suvāhanā;",
  "atk-s0508a1:1635": "Sattaratanasampanno, cakkavattī mahabbalā.",
  "atk-s0508a1:1636": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1637": "Arahattaṃ pana patvā yadeva saṃvegavatthuṃ aṅkusaṃ katvā vipassanaṃ vaḍḍhetvā aññā adhigatā, tassa saṃkittanamukhena aññaṃ byākaronto “cutā patantī”ti gāthaṃ abhāsi.",
  "atk-s0508a1:1638_0": "63. Tattha cutāti bhaṭṭhā. Patantīti anupatanti. Patitāti cavanavasena bhūmiyaṃ patitā,",
  "atk-s0508a1:1638_1": "ākāse vā sampatanavasena patitā. Giddhāti gedhaṃ āpannā. Punarāgatāti punadeva upagatā.",
  "atk-s0508a1:1638_2": "Ca-saddo sabbattha yojetabbo. Idaṃ vuttaṃ hoti – patanti anupatanti ca idha kulalā,",
  "atk-s0508a1:1638_3": "itarassa mukhato cutā ca maṃsapesi, cutā pana sā bhūmiyaṃ patitā ca, giddhā gedhaṃ",
  "atk-s0508a1:1638_4": "āpannā sabbeva kulalā punarāgatā. Yathā cime kulalā, evaṃ saṃsāre paribbhamantā sattā",
  "atk-s0508a1:1638_5": "ye kusaladhammato cutā, te patanti nirayādīsu, evaṃ patitā ca, sampattibhave ṭhitā",
  "atk-s0508a1:1638_6": "tattha kāmasukhānuyogavasena kāmabhave rūpārūpabhavesu ca bhavanikantivasena giddhā",
  "atk-s0508a1:1638_7": "ca punarāgatā bhavato aparimuttattā tena tena bhavagāminā kammena taṃ taṃ bhavasaññitaṃ",
  "atk-s0508a1:1638_8": "dukkhaṃ āgatā eva, evaṃbhūtā ime sattā. Mayā pana kataṃ kiccaṃ pariññādibhedaṃ soḷasavidhampi",
  "atk-s0508a1:1638_9": "kiccaṃ kataṃ, na dāni taṃ kātabbaṃ atthi. Rataṃ rammaṃ ramitabbaṃ ariyehi sabbasaṅkhatavinissaṭaṃ",
  "atk-s0508a1:1638_10": "nibbānaṃ rataṃ abhirataṃ rammaṃ. Tena ca sukhenanvāgataṃ sukhaṃ phalasamāpattisukhena",
  "atk-s0508a1:1638_11": "anuāgataṃ upagataṃ accantasukhaṃ nibbānaṃ, sukhena vā sukhāpaṭipadābhūtena vipassanāsukhena",
  "atk-s0508a1:1638_12": "maggasukhena ca anvāgataṃ phalasukhaṃ nibbānasukhañcāti attho veditabbo.",
  "atk-s0508a1:1639": "Pakkhattheragāthāvaṇṇanā niṭṭhitā.",
  "atk-s0508a1:1640": "4. Vimalakoṇḍaññattheragāthāvaṇṇanā",
  "atk-s0508a1:1641_0": "Dumavhayāya uppannoti vimalakoṇḍaññattherassa gāthā. Kā uppatti? Ayampi purimabuddhesu",
  "atk-s0508a1:1641_1": "katādhikāro tattha tattha bhave vivaṭṭūpanissayaṃ puññaṃ upacinanto ito ekanavute",
  "atk-s0508a1:1641_2": "kappe vipassissa bhagavato kāle vibhavasampanne kule nibbattitvā viññutaṃ patto ekadivasaṃ",
  "atk-s0508a1:1641_3": "vipassiṃ bhagavantaṃ mahatiyā parisāya parivutaṃ dhammaṃ desentaṃ disvā pasannamānaso",
  "atk-s0508a1:1641_4": "catūhi suvaṇṇapupphehi pūjesi. Bhagavā tassa pasādasaṃvaḍḍhanatthaṃ tathārūpaṃ iddhābhisaṅkhāraṃ",
  "atk-s0508a1:1641_5": "abhisaṅkhāresi, yathā suvaṇṇābhā sakalaṃ taṃ padesaṃ ottharati. Taṃ disvā bhiyyosomattāya",
  "atk-s0508a1:1641_6": "pasannamānaso hutvā bhagavantaṃ vanditvā taṃ nimittaṃ gahetvā attano gehaṃ gantvā",
  "atk-s0508a1:1641_7": "buddhārammaṇaṃ pītiṃ avijahanto kenaci rogena kālaṃ katvā tusitesu upapanno aparāparaṃ",
  "atk-s0508a1:1641_8": "puññāni katvā devamanussesu saṃsaranto imasmiṃ buddhuppāde rājānaṃ bimbisāraṃ paṭicca",
  "atk-s0508a1:1641_9": "ambapāliyā kucchimhi paṭisandhiṃ gaṇhi. Rājā hi bimbisāro taruṇakāle ambapāliyā rūpasampattiṃ",
  "atk-s0508a1:1641_10": "sutvā sañjātābhilāso katipayamanussaparivāro aññātakavesena vesāliṃ gantvā ekarattiṃ",
  "atk-s0508a1:1641_11": "tāya saṃvāsaṃ kappesi. Tadā ayaṃ tassā kucchimhi paṭisandhiṃ aggahesi. Sā ca gabbhassa",
  "atk-s0508a1:1641_12": "patiṭṭhitabhāvaṃ tassa ārocesi. Rājāpi attānaṃ jānāpetvā dātabbayuttakaṃ datvā pakkāmi.",
  "atk-s0508a1:1641_13": "Sā gabbhassa paripākamanvāya puttaṃ vijāyi, “vimalo”tissa nāmaṃ ahosi, pacchā vimalakoṇḍaññoti",
  "atk-s0508a1:1641_14": "paññāyittha. So vayappatto bhagavato vesāligamane buddhānubhāvaṃ disvā pasannamānaso",
  "atk-s0508a1:1641_15": "pabbajitvā katapubbakicco vipassanaṃ paṭṭhapetvā nacirasseva arahattaṃ pāpuṇi. Tena vuttaṃ apadāne –",
  "atk-s0508a1:1642": "“Vipassī nāma bhagavā, lokajeṭṭho narāsabho;",
  "atk-s0508a1:1643": "Nisinno janakāyassa, desesi amataṃ padaṃ.",
  "atk-s0508a1:1644": "“Tassāhaṃ dhammaṃ sutvāna, dvipadinnassa tādino;",
  "atk-s0508a1:1645": "Soṇṇapupphāni cattāri, buddhassa abhiropayiṃ.",
  "atk-s0508a1:1646": "“Suvaṇṇacchadanaṃ āsi, yāvatā parisā tadā;",
  "atk-s0508a1:1647": "Buddhābhā ca suvaṇṇābhā, āloko vipulo ahu.",
  "atk-s0508a1:1648": "“Udaggacitto sumano, vedajāto katañjalī;",
  "atk-s0508a1:1649": "Vittisañjanano tesaṃ, diṭṭhadhammasukhāvaho.",
  "atk-s0508a1:1650": "“Āyācitvāna sambuddhaṃ, vanditvāna ca subbataṃ;",
  "atk-s0508a1:1651": "Pāmojjaṃ janayitvāna, sakaṃ bhavanupāgamiṃ.",
  "atk-s0508a1:1652": "“Bhavane upaviṭṭhohaṃ, buddhaseṭṭhaṃ anussariṃ;",
  "atk-s0508a1:1653": "Tena cittappasādena, tusitaṃ upapajjahaṃ.",
  "atk-s0508a1:1654": "“Ekanavutito kappe, yaṃ pupphamabhiropayiṃ;",
  "atk-s0508a1:1655": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:1656": "“Soḷasāsiṃsu rājāno, nemisammatanāmakā;",
  "atk-s0508a1:1657": "Tetālīse ito kappe, cakkavattī mahabbalā.",
  "atk-s0508a1:1658": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1659": "Arahattaṃ pana patvā aññāpadesena aññaṃ byākaronto “dumavhayāyā”ti gāthaṃ abhāsi.",
  "atk-s0508a1:1660_0": "64. Tattha dumavhayāyāti dumena ambena avhātabbāya, ambapāliyāti attho. Ādhāre cetaṃ",
  "atk-s0508a1:1660_1": "bhummavacanaṃ. Uppannoti tassā kucchiyaṃ uppanno uppajjamāno ca. Jāto paṇḍaraketunāti",
  "atk-s0508a1:1660_2": "dhavalavatthadhajattā “paṇḍaraketū”ti paññātena bimbisāraraññā hetubhūtena jāto,",
  "atk-s0508a1:1660_3": "taṃ paṭicca nibbattoti attho. Uppannoti vā paṭhamābhinibbattidassanaṃ. Tato hi jātoti",
  "atk-s0508a1:1660_4": "abhijātidassanaṃ. Vijāyanakālato paṭṭhāya hi loke jātavohāro. Ettha ca “dumavhayāya",
  "atk-s0508a1:1660_5": "uppanno”ti iminā attukkaṃsanabhāvaṃ apaneti, anekapatiputtānampi visesādhigamasambhavañca",
  "atk-s0508a1:1660_6": "dīpeti. “Jāto paṇḍaraketunā”ti iminā viññātapitikadassanena paravambhanaṃ apaneti.",
  "atk-s0508a1:1660_7": "Ketuhāti mānappahāyī. Māno hi uṇṇatilakkhaṇattā ketu viyāti ketu. Tathā hi so “ketukamyatāpaccupaṭṭhāno”ti",
  "atk-s0508a1:1660_8": "vuccati. Ketunāyevāti paññāya eva. Paññā hi anavajjadhammesu accuggataṭṭhena mārasenappamaddanena",
  "atk-s0508a1:1660_9": "pubbaṅgamaṭṭhena ca ariyānaṃ dhajā nāma. Tenāha “dhammo hi isinaṃ dhajo”ti. Mahāketuṃ",
  "atk-s0508a1:1660_10": "padhaṃsayīti mahāvisayatāya mahantā, seyyamānajātimānādibhedato bahavo ca mānappakārā,",
  "atk-s0508a1:1660_11": "itare ca kilesadhammā samussitaṭṭhena ketu etassāti mahāketu māro pāpimā. Taṃ balavidhamanavisayātikkamanavasena",
  "atk-s0508a1:1660_12": "abhibhavi nibbisevanaṃ akāsīti. “Mahāketuṃ padhaṃsayī”ti attānaṃ paraṃ viya dassento",
  "atk-s0508a1:1660_13": "aññāpadesena arahattaṃ byākāsi.",
  "atk-s0508a1:1661": "Vimalakoṇḍaññattheragāthāvaṇṇanā niṭṭhitā.",
  "atk-s0508a1:1662": "5. Ukkhepakatavacchattheragāthāvaṇṇanā",
  "atk-s0508a1:1663_0": "Ukkhepakatavacchassāti āyasmato ukkhepakatavacchattherassa gāthā. Kā uppatti? Sopi",
  "atk-s0508a1:1663_1": "kira purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto",
  "atk-s0508a1:1663_2": "ito catunavute kappe siddhatthassa bhagavato kāle kulagehe nibbattitvā viññutaṃ patto",
  "atk-s0508a1:1663_3": "satthāraṃ uddissa māḷaṃ karontassa pūgassa ekatthambhaṃ alabhantassa thambhaṃ datvā",
  "atk-s0508a1:1663_4": "sahāyakiccaṃ akāsi. So tena puññakammena devaloke nibbattitvā aparāparaṃ puññāni",
  "atk-s0508a1:1663_5": "katvā devamanussesu saṃsaranto imasmiṃ buddhuppāde sāvatthiyaṃ aññatarassa brāhmaṇassa",
  "atk-s0508a1:1663_6": "putto hutvā nibbatti, vacchotissa gottato āgatanāmaṃ. So satthu santike dhammaṃ sutvā",
  "atk-s0508a1:1663_7": "paṭiladdhasaddho pabbajitvā kosalaraṭṭhe gāmakāvāse vasanto āgatāgatānaṃ bhikkhūnaṃ",
  "atk-s0508a1:1663_8": "santike dhammaṃ pariyāpuṇāti. “Ayaṃ vinayo idaṃ suttantaṃ ayaṃ abhidhammo”ti pana",
  "atk-s0508a1:1663_9": "paricchedaṃ na jānāti. Athekadivasaṃ āyasmantaṃ dhammasenāpatiṃ pucchitvā yathāparicchedaṃ",
  "atk-s0508a1:1663_10": "sabbaṃ sallakkhesi. Dhammasaṅgītiyā pubbepi piṭakādisamaññā pariyattisaddhamme vavatthitā",
  "atk-s0508a1:1663_11": "eva, yato bhikkhūnaṃ vinayadharādivohāro. So tepiṭakaṃ buddhavacanaṃ uggaṇhanto paripucchanto",
  "atk-s0508a1:1663_12": "tattha vutte rūpārūpadhamme sallakkhetvā vipassanaṃ paṭṭhapetvā sammasanto nacirasseva",
  "atk-s0508a1:1663_13": "arahattaṃ pāpuṇi. Tena vuttaṃ apadāne –",
  "atk-s0508a1:1664": "“Siddhatthassa bhagavato, mahāpūgagaṇo ahu;",
  "atk-s0508a1:1665": "Saraṇaṃ gatā ca te buddhaṃ, saddahanti tathāgataṃ.",
  "atk-s0508a1:1666": "“Sabbe saṅgamma mantetvā, māḷaṃ kubbanti satthuno;",
  "atk-s0508a1:1667": "Ekatthambhaṃ alabhantā, vicinanti brahāvane.",
  "atk-s0508a1:1668": "“Tehaṃ araññe disvāna, upagamma gaṇaṃ tadā;",
  "atk-s0508a1:1669": "Añjaliṃ paggahetvāna, paṭipucchiṃ gaṇaṃ ahaṃ.",
  "atk-s0508a1:1670": "“Te me puṭṭhā viyākaṃsu, sīlavanto upāsakā;",
  "atk-s0508a1:1671": "Māḷaṃ mayaṃ kattukāmā, ekatthambho na labbhati.",
  "atk-s0508a1:1672": "“Ekatthambhaṃ mamaṃ detha, ahaṃ dassāmi satthuno;",
  "atk-s0508a1:1673": "Āharissāmahaṃ thambhaṃ, appossukkā bhavantu te.",
  "atk-s0508a1:1674": "“Te me thambhaṃ pavecchiṃsu, pasannā tuṭṭhamānasā;",
  "atk-s0508a1:1675": "Tato paṭinivattitvā, agamaṃsu sakaṃ gharaṃ.",
  "atk-s0508a1:1676": "“Aciraṃ gate pūgagaṇe, thambhaṃ ahāsahaṃ tadā;",
  "atk-s0508a1:1677": "Haṭṭho haṭṭhena cittena, paṭhamaṃ ussapesahaṃ.",
  "atk-s0508a1:1678": "“Tena cittappasādena, vimānaṃ upapajjahaṃ;",
  "atk-s0508a1:1679": "Ubbiddhaṃ bhavanaṃ mayhaṃ, sattabhūmaṃ samuggataṃ.",
  "atk-s0508a1:1680": "“Vajjamānāsu bherīsu, paricāremahaṃ sadā;",
  "atk-s0508a1:1681": "Pañcapaññāsakappamhi, rājā āsiṃ yasodharo.",
  "atk-s0508a1:1682": "“Tatthāpi bhavanaṃ mayhaṃ, sattabhūmaṃ samuggataṃ;",
  "atk-s0508a1:1683": "Kūṭāgāravarūpetaṃ, ekatthambhaṃ manoramaṃ.",
  "atk-s0508a1:1684": "“Ekavīsatikappamhi, udeno nāma khattiyo;",
  "atk-s0508a1:1685": "Tatrāpi bhavanaṃ mayhaṃ, sattabhūmaṃ samuggataṃ.",
  "atk-s0508a1:1686": "“Yaṃ yaṃ yonupapajjāmi, devattaṃ atha mānusaṃ;",
  "atk-s0508a1:1687": "Anubhomi sukhaṃ sabbaṃ, ekatthambhassidaṃ phalaṃ.",
  "atk-s0508a1:1688": "“Catunnavutito kappe, yaṃ thambhamadadaṃ tadā;",
  "atk-s0508a1:1689": "Duggatiṃ nābhijānāmi, ekatthambhassidaṃ phalaṃ.",
  "atk-s0508a1:1690": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1691_0": "Arahattaṃ pana patvā katakiccattā akilāsubhāve ṭhito attano santikaṃ upagatānaṃ gahaṭṭhapabbajitānaṃ",
  "atk-s0508a1:1691_1": "anukampaṃ upādāya tepiṭakaṃ buddhavacanaṃ vīmaṃsitvā dhammaṃ desesi. Desento ca ekadivasaṃ",
  "atk-s0508a1:1691_2": "attānaṃ paraṃ viya katvā dassento –",
  "atk-s0508a1:1692": "65.",
  "atk-s0508a1:1693": "“Ukkhepakatavacchassa, saṅkalitaṃ bahūhi vassehi;",
  "atk-s0508a1:1694": "Taṃ bhāsati gahaṭṭhānaṃ, sunisinno uḷārapāmojjo”ti. – gāthaṃ abhāsi;",
  "atk-s0508a1:1695_0": "Tattha ukkhepakatavacchassāti kataukkhepavacchassa, bhikkhuno santike visuṃ visuṃ",
  "atk-s0508a1:1695_1": "uggahitaṃ vinayapadesaṃ suttapadesaṃ abhidhammapadesañca yathāparicchedaṃ vinayasuttābhidhammānaṃyeva",
  "atk-s0508a1:1695_2": "upari khipitvā sajjhāyanavasena tattha tattheva pakkhipitvā ṭhitavacchenāti attho",
  "atk-s0508a1:1695_3": "karaṇatthe hi idaṃ sāmivacanaṃ. Saṅkalitaṃ bahūhi vassehīti bahukehi saṃvaccharehi",
  "atk-s0508a1:1695_4": "sampiṇḍanavasena hadaye ṭhapitaṃ. “Saṅkhalita”ntipi pāṭho, saṅkhalitaṃ viya kataṃ",
  "atk-s0508a1:1695_5": "ekābaddhavasena vācuggataṃ kataṃ. Yaṃ buddhavacananti vacanaseso. Tanti taṃ pariyattidhammaṃ",
  "atk-s0508a1:1695_6": "bhāsati katheti. Gahaṭṭhānanti tesaṃ yebhuyyatāya vuttaṃ. Sunisinnoti tasmiṃ dhamme",
  "atk-s0508a1:1695_7": "sammā niccalo nisinno, lābhasakkārādiṃ apaccāsīsanto kevalaṃ vimuttāyatanasīseyeva",
  "atk-s0508a1:1695_8": "ṭhatvā kathetīti attho. Tenāha “uḷārapāmojjo”ti phalasamāpattisukhavasena dhammadesanāvaseneva",
  "atk-s0508a1:1695_9": "ca uppannauḷārapāmojjoti. Vuttañhetaṃ –",
  "atk-s0508a1:1696_0": "“Yathā yathāvuso bhikkhu, yathāsutaṃ yathāpariyattaṃ dhammaṃ vitthārena paresaṃ deseti",
  "atk-s0508a1:1696_1": "tathā tathā so tasmiṃ dhamme labhati atthavedaṃ, labhati dhammavedaṃ, labhati dhammūpasaṃhitaṃ pāmojja”ntiādi.",
  "atk-s0508a1:1697": "Ukkhepakatavacchattheragāthāvaṇṇanā niṭṭhitā.",
  "atk-s0508a1:1698": "6. Meghiyattheragāthāvaṇṇanā",
  "atk-s0508a1:1699_0": "Anusāsi mahāvīroti āyasmato meghiyattherassa gāthā. Kā uppatti? Ayampi purimabuddhesu",
  "atk-s0508a1:1699_1": "katādhikāro tattha tattha bhave kusalabījāni ropento ito ekanavute kappe vipassissa",
  "atk-s0508a1:1699_2": "bhagavato kāle kulagehe nibbattitvā viññutaṃ pāpuṇi. Tasmiñca samaye vipassī bhagavā",
  "atk-s0508a1:1699_3": "buddhakiccassa pariyosānamāgamma āyusaṅkhāraṃ ossajji. Tena pathavīkampādīsu uppannesu",
  "atk-s0508a1:1699_4": "mahājano bhītatasito ahosi. Atha naṃ vessavaṇo mahārājā tamatthaṃ vibhāvetvā samassāsesi.",
  "atk-s0508a1:1699_5": "Taṃ sutvā mahājano saṃvegappatto ahosi. Tatthāyaṃ kulaputto buddhānubhāvaṃ sutvā",
  "atk-s0508a1:1699_6": "satthari sañjātagāravabahumāno uḷāraṃ pītisomanassaṃ paṭisaṃvedesi. So tena puññakammena",
  "atk-s0508a1:1699_7": "devamanussesu saṃsaranto imasmiṃ buddhuppāde kapilavatthusmiṃ sākiyarājakule nibbatti,",
  "atk-s0508a1:1699_8": "tassa meghiyoti nāmaṃ ahosi. So vayappatto satthu santike pabbajitvā bhagavantaṃ",
  "atk-s0508a1:1699_9": "upaṭṭhahanto bhagavati jālikāyaṃ viharante kimikālāya nadiyā tīre ramaṇīyaṃ ambavanaṃ",
  "atk-s0508a1:1699_10": "disvā tattha viharitukāmo dve vāre bhagavatā vāretvā tatiyavāraṃ vissajjito tattha",
  "atk-s0508a1:1699_11": "gantvā micchāvitakkamakkhikāhi khajjamāno cittasamādhiṃ alabhitvā satthu santikaṃ",
  "atk-s0508a1:1699_12": "gantvā tamatthaṃ ārocesi. Athassa bhagavā “aparipakkāya, meghiya, cetovimuttiyā pañca",
  "atk-s0508a1:1699_13": "dhammā paripākāya saṃvattantī”tiādinā ovādaṃ adāsi. So tasmiṃ ovāde ṭhatvā vipassanaṃ",
  "atk-s0508a1:1699_14": "vaḍḍhetvā arahattaṃ pāpuṇi. Tena vuttaṃ apadāne –",
  "atk-s0508a1:1700": "“Yadā vipassī lokaggo, āyusaṅkhāramossaji;",
  "atk-s0508a1:1701": "Pathavī sampakampittha, medanī jalamekhalā.",
  "atk-s0508a1:1702": "“Otataṃ vitataṃ mayhaṃ, suvicittavaṭaṃsakaṃ;",
  "atk-s0508a1:1703": "Bhavanampi pakampittha, buddhassa āyusaṅkhaye.",
  "atk-s0508a1:1704": "“Tāso mayhaṃ samuppanno, bhavane sampakampite;",
  "atk-s0508a1:1705": "Uppādo nu kimatthāya, āloko vipulo ahu.",
  "atk-s0508a1:1706": "“Vessavaṇo idhāgamma, nibbāpesi mahājanaṃ;",
  "atk-s0508a1:1707": "Pāṇabhūte bhayaṃ natthi, ekaggā hotha saṃvutā.",
  "atk-s0508a1:1708": "“Aho buddho aho dhammo, aho no satthu sampadā;",
  "atk-s0508a1:1709": "Yasmiṃ uppajjamānamhi, pathavī sampakampati.",
  "atk-s0508a1:1710": "“Buddhānubhāvaṃ kittetvā, kappaṃ saggamhi modahaṃ;",
  "atk-s0508a1:1711": "Avasesesu kappesu, kusalaṃ caritaṃ mayā.",
  "atk-s0508a1:1712": "“Ekanavutito kappe, yaṃ saññamalabhiṃ tadā;",
  "atk-s0508a1:1713": "Duggatiṃ nābhijānāmi, buddhasaññāyidaṃ phalaṃ.",
  "atk-s0508a1:1714": "“Ito cuddasakappamhi, rājā āsiṃ patāpavā;",
  "atk-s0508a1:1715": "Samito nāma nāmena, cakkavattī mahabbalo.",
  "atk-s0508a1:1716": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1717": "Arahattaṃ pana patvā satthu sammukhā ovādaṃ labhitvā “mayā arahattaṃ adhigata”nti aññaṃ byākaronto –",
  "atk-s0508a1:1718": "66.",
  "atk-s0508a1:1719": "“Anusāsi mahāvīro, sabbadhammāna pāragū;",
  "atk-s0508a1:1720": "Tassāhaṃ dhammaṃ sutvāna, vihāsiṃ santike sato;",
  "atk-s0508a1:1721": "Tisso vijjā anuppattā, kataṃ buddhassa sāsana”nti. – gāthaṃ abhāsi;",
  "atk-s0508a1:1722_0": "Tattha anusāsīti “aparipakkāya, meghiya, cetovimuttiyā pañca dhammā paripākāya saṃvattantī”tiādinā",
  "atk-s0508a1:1722_1": "ovadi anusiṭṭhiṃ adāsi. Mahāvīroti mahāvikkanto, vīriyapāramipāripūriyā caturaṅgasamannāgatavīriyādhiṭṭhānena",
  "atk-s0508a1:1722_2": "anaññasādhāraṇacatubbidhasammappadhānasampattiyā ca mahāvīriyoti attho. Sabbadhammāna",
  "atk-s0508a1:1722_3": "pāragūti sabbesañca ñeyyadhammānaṃ pāraṃ pariyantaṃ ñāṇagamanena gato adhigatoti",
  "atk-s0508a1:1722_4": "sabbadhammāna pāragū, sabbaññūti attho. Sabbesaṃ vā saṅkhatadhammānaṃ pārabhūtaṃ",
  "atk-s0508a1:1722_5": "nibbānaṃ sayambhūñāṇena gato adhigatoti sabbadhammāna pāragū. Tassāhaṃ dhammaṃ sutvānāti",
  "atk-s0508a1:1722_6": "tassa buddhassa bhagavato sāmukkaṃsikaṃ taṃ catusaccadhammaṃ suṇitvā. Vihāsiṃ santiketi",
  "atk-s0508a1:1722_7": "ambavane micchāvitakkehi upadduto cālikā vihāraṃ gantvā satthu samīpeyeva vihāsiṃ.",
  "atk-s0508a1:1722_8": "Satoti satimā, samathavipassanābhāvanāya appamattoti attho. Ahanti idaṃ yathā “anusāsī”ti",
  "atk-s0508a1:1722_9": "ettha “ma”nti evaṃ “vijjā anuppattā, kataṃ buddhassa sāsana”nti ettha “mayā”ti pariṇāmetabbaṃ.",
  "atk-s0508a1:1722_10": "“Kataṃ buddhassa sāsana”nti ca iminā yathāvuttaṃ vijjāttayānuppattimeva satthu ovādapaṭikaraṇabhāvadassanena",
  "atk-s0508a1:1722_11": "pariyāyantarena pakāseti. Sīlakkhandhādiparipūraṇameva hi satthu sāsanakāritā.",
  "atk-s0508a1:1723": "Meghiyattheragāthāvaṇṇanā niṭṭhitā.",
  "atk-s0508a1:1724": "7. Ekadhammasavanīyattheragāthāvaṇṇanā",
  "atk-s0508a1:1725_0": "Kilesā jhāpitā mayhanti āyasmato ekadhammasavanīyattherassa gāthā. Kā uppatti? So",
  "atk-s0508a1:1725_1": "kira padumuttarassa bhagavato kāle rukkhadevatā hutvā nibbatto katipaye bhikkhū maggamūḷhe",
  "atk-s0508a1:1725_2": "mahāraññe vicarante disvā anukampamāno attano bhavanato otaritvā te samassāsetvā",
  "atk-s0508a1:1725_3": "bhojetvā yathādhippetaṭṭhānaṃ pāpesi. So tena puññakammena devamanussesu saṃsaranto",
  "atk-s0508a1:1725_4": "kassape bhagavati loke uppajjitvā katabuddhakicce parinibbute tasmiṃ kāle bārāṇasirājā",
  "atk-s0508a1:1725_5": "kikī nāma ahosi. Tasmiṃ kālaṅkate tassa puthuvindarājā nāma putto āsi. Tassa putto",
  "atk-s0508a1:1725_6": "susāmo nāma. Tassa putto kikībrahmadatto nāma hutvā rajjaṃ kārento sāsane antarahite",
  "atk-s0508a1:1725_7": "dhammassavanaṃ alabhanto, “yo dhammaṃ deseti, tassa sahassaṃ dammī”ti ghosāpetvā",
  "atk-s0508a1:1725_8": "ekampi dhammakathikaṃ alabhanto, “mayhaṃ pitupitāmahādīnaṃ kāle dhammo saṃvattati,",
  "atk-s0508a1:1725_9": "dhammakathikā sulabhā ahesuṃ. Idāni pana catuppadikagāthāmattampi kathento dullabho.",
  "atk-s0508a1:1725_10": "Yāva dhammasaññā na vinassati, tāvadeva pabbajissāmī”ti rajjaṃ pahāya himavantaṃ",
  "atk-s0508a1:1725_11": "uddissa gacchantaṃ sakko devarājā āgantvā, “aniccā vata saṅkhārā”ti gāthāya dhammaṃ",
  "atk-s0508a1:1725_12": "kathetvā nivattesi. So nivattitvā bahuṃ puññaṃ katvā devamanussesu saṃsaranto imasmiṃ",
  "atk-s0508a1:1725_13": "buddhuppāde setabyanagare seṭṭhikule nibbattitvā vayappatto bhagavati setabyanagare",
  "atk-s0508a1:1725_14": "siṃsapāvane viharante satthāraṃ upasaṅkamitvā vanditvā ekamantaṃ nisīdi. Tassa satthā",
  "atk-s0508a1:1725_15": "ajjhāsayaṃ oloketvā, “aniccā vata saṅkhārā”ti imāya gāthāya dhammaṃ desesi. Tassa",
  "atk-s0508a1:1725_16": "tattha katādhikāratāya so aniccasaññāya pākaṭataraṃ hutvā upaṭṭhitāya paṭiladdhasaṃvego",
  "atk-s0508a1:1725_17": "pabbajitvā dhammasammasanaṃ paṭṭhapetvā dukkhasaññaṃ anattasaññañca manasikaronto",
  "atk-s0508a1:1725_18": "vipassanaṃ ussukkāpetvā arahattaṃ pāpuṇi. Tena vuttaṃ apadāne –",
  "atk-s0508a1:1726": "“Padumuttarabuddhassa, sāvakā vanacārino;",
  "atk-s0508a1:1727": "Vippanaṭṭhā brahāraññe, andhāva anusuyyare.",
  "atk-s0508a1:1728": "“Anussaritvā sambuddhaṃ, padumuttaranāyakaṃ;",
  "atk-s0508a1:1729": "Tassa te munino puttā, vippanaṭṭhā mahāvane.",
  "atk-s0508a1:1730": "“Bhavanā oruhitvāna, agamiṃ bhikkhusantikaṃ;",
  "atk-s0508a1:1731": "Tesaṃ maggañca ācikkhiṃ, bhojanañca adāsahaṃ.",
  "atk-s0508a1:1732": "“Tena kammena dvipadinda, lokajeṭṭha narāsabha;",
  "atk-s0508a1:1733": "Jātiyā sattavassohaṃ, arahattamapāpuṇiṃ.",
  "atk-s0508a1:1734": "“Sacakkhū nāma nāmena, dvādasa cakkavattino;",
  "atk-s0508a1:1735": "Sattaratanasampannā, pañcakappasate ito.",
  "atk-s0508a1:1736": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1737": "Tassa ekeneva dhammassavanena nipphannakiccattā ekadhammasavanīyotveva samaññā ahosi. So arahā hutvā aññaṃ byākaronto –",
  "atk-s0508a1:1738": "67.",
  "atk-s0508a1:1739": "“Kilesā jhāpitā mayhaṃ, bhavā sabbe samūhatā;",
  "atk-s0508a1:1740": "Vikkhīṇo jātisaṃsāro, natthi dāni punabbhavo”ti. – gāthaṃ abhāsi;",
  "atk-s0508a1:1741_0": "Tattha kilesāti yasmiṃ santāne uppannā, taṃ kilesenti vibādhenti upatāpenti vāti",
  "atk-s0508a1:1741_1": "kilesā, rāgādayo. Jhāpitāti indagginā viya rukkhagacchādayo ariyamaggañāṇagginā samūlaṃ",
  "atk-s0508a1:1741_2": "daḍḍhā. Mayhanti mayā, mama santāne vā. Bhavā sabbe samūhatāti kāmakammabhavādayo",
  "atk-s0508a1:1741_3": "sabbe bhavā samugghāṭitā kilesānaṃ jhāpitattā. Sati hi kilesavaṭṭe kammavaṭṭena bhavitabbaṃ.",
  "atk-s0508a1:1741_4": "Kammabhavānaṃ samūhatattā eva ca upapattibhavāpi samūhatā eva anuppattidhammatāya",
  "atk-s0508a1:1741_5": "āpāditattā. Vikkhīṇo jātisaṃsāroti jātiādiko –",
  "atk-s0508a1:1742": "“Khandhānañca paṭipāṭi, dhātuāyatanāna ca;",
  "atk-s0508a1:1743": "Abbocchinnaṃ vattamānā, saṃsāroti pavuccatī”ti. –",
  "atk-s0508a1:1744_0": "Vuttalakkhaṇo saṃsāro visesato khīṇo, tasmā natthi dāni punabbhavo. Yasmā āyatiṃ",
  "atk-s0508a1:1744_1": "punabbhavo natthi, tasmā vikkhīṇo jātisaṃsāro. Tasmā ca punabbhavo natthi, yasmā",
  "atk-s0508a1:1744_2": "bhavā sabbe samūhatāti āvattetvā vattabbaṃ. Atha vā vikkhīṇo jātisaṃsāro, tato eva",
  "atk-s0508a1:1744_3": "natthi dāni punabbhavoti yojetabbaṃ.",
  "atk-s0508a1:1745": "Ekadhammasavanīyattheragāthāvaṇṇanā niṭṭhitā.",
  "atk-s0508a1:1746": "8. Ekudāniyattheragāthāvaṇṇanā",
  "atk-s0508a1:1747_0": "Adhicetaso appamajjatoti āyasmato ekudāniyattherassa gāthā. Kā uppatti? Ayampi purimabuddhesu",
  "atk-s0508a1:1747_1": "katādhikāro tattha tattha bhave vivaṭṭūpanissayaṃ puññaṃ upacinanto atthadassissa",
  "atk-s0508a1:1747_2": "bhagavato kāle yakkhasenāpati hutvā nibbatto satthari parinibbute, “alābhā vata me,",
  "atk-s0508a1:1747_3": "dulladdhaṃ vata me, yohaṃ satthudharamānakāle dānādipuññaṃ kātuṃ nālattha”nti paridevasokamāpanno",
  "atk-s0508a1:1747_4": "ahosi. Atha naṃ sāgaro nāma satthu sāvako sokaṃ vinodetvā satthu thūpapūjāyaṃ niyojesi.",
  "atk-s0508a1:1747_5": "So pañca vassāni thūpaṃ pūjetvā tato cuto tena puññena devamanussesu eva saṃsaranto",
  "atk-s0508a1:1747_6": "kassapassa bhagavato kāle kulagehe nibbattitvā viññutaṃ patto kālena kālaṃ satthu",
  "atk-s0508a1:1747_7": "santikaṃ upasaṅkami. Tasmiñca samaye satthā “adhicetaso”ti gāthāya sāvake abhiṇhaṃ",
  "atk-s0508a1:1747_8": "ovadi. So taṃ sutvā saddhājāto pabbaji. Pabbajitvā ca pana tameva gāthaṃ punappunaṃ",
  "atk-s0508a1:1747_9": "parivatteti. So tattha vīsativassasahassāni samaṇadhammaṃ karonto ñāṇassa aparipakkattā",
  "atk-s0508a1:1747_10": "visesaṃ nibbattetu nāsakkhi. Tato pana cuto devaloke nibbattitvā aparāparaṃ sugatīsuyeva",
  "atk-s0508a1:1747_11": "saṃsaranto imasmiṃ buddhuppāde sāvatthiyaṃ vibhavasampannassa brāhmaṇassa putto hutvā",
  "atk-s0508a1:1747_12": "nibbatto viññutaṃ patvā jetavanapaṭiggahaṇasamaye buddhānubhāvaṃ disvā paṭiladdhasaddho",
  "atk-s0508a1:1747_13": "pabbajitvā katapubbakicco araññe viharanto satthu santikaṃ agamāsi. Tasmiñca samaye",
  "atk-s0508a1:1747_14": "satthā āyasmantaṃ sāriputtaṃ attano avidūre adhicittamanuyuttaṃ disvā “adhicetaso”ti",
  "atk-s0508a1:1747_15": "imaṃ udānaṃ udānesi. Taṃ sutvā ayaṃ cirakālaṃ bhāvanāya araññe viharantopi kālena",
  "atk-s0508a1:1747_16": "kālaṃ tameva gāthaṃ udāneti, tenassa ekudāniyoti samaññā udapādi. So athekadivasaṃ",
  "atk-s0508a1:1747_17": "cittekaggataṃ labhitvā vipassanaṃ vaḍḍhetvā arahattaṃ pāpuṇi. Tena vuttaṃ apadāne –",
  "atk-s0508a1:1748": "“Atthadassimhi sugate, nibbute samanantarā;",
  "atk-s0508a1:1749": "Yakkhayoniṃ upapajjiṃ, yasaṃ patto cahaṃ tadā.",
  "atk-s0508a1:1750": "“Dulladdhaṃ vata me āsi, duppabhātaṃ duruṭṭhitaṃ;",
  "atk-s0508a1:1751": "Yaṃ me bhoge vijjamāne, parinibbāyi cakkhumā.",
  "atk-s0508a1:1752": "“Mama saṅkappamaññāya, sāgaro nāma sāvako;",
  "atk-s0508a1:1753": "Mamuddharitukāmo so, āgacchi mama santikaṃ.",
  "atk-s0508a1:1754": "“Kiṃ nu socasi mā bhāyi, cara dhammaṃ sumedhasa;",
  "atk-s0508a1:1755": "Anuppadinnā buddhena, sabbesaṃ bījasampadā.",
  "atk-s0508a1:1756": "“Yo ce pūreyya sambuddhaṃ, tiṭṭhantaṃ lokanāyakaṃ;",
  "atk-s0508a1:1757": "Dhātuṃ sāsapamattampi, nibbutassāpi pūjaye.",
  "atk-s0508a1:1758": "“Same cittappasādamhi, samaṃ puññaṃ mahaggataṃ;",
  "atk-s0508a1:1759": "Tasmā thūpaṃ karitvāna, pūjehi jinadhātuyo.",
  "atk-s0508a1:1760": "“Sāgarassa vaco sutvā, buddhathūpaṃ akāsahaṃ;",
  "atk-s0508a1:1761": "Pañcavasse paricariṃ, munino thūpamuttamaṃ.",
  "atk-s0508a1:1762": "“Tena kammena dvipadinda, lokajeṭṭha narāsabha;",
  "atk-s0508a1:1763": "Sampattiṃ anubhotvāna, arahattamapāpuṇiṃ.",
  "atk-s0508a1:1764": "“Bhūripaññā ca cattāro, sattakappasate ito;",
  "atk-s0508a1:1765": "Sattaratanasampannā, cakkavattī mahabbalā.",
  "atk-s0508a1:1766": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1767": "Arahattaṃ pana patvā vimuttisukhena viharanto ekadivasaṃ āyasmatā dhammabhaṇḍāgārikena paṭibhānaṃ vīmaṃsituṃ, “āvuso, mayhaṃ dhammaṃ bhaṇāhī”ti ajjhiṭṭho cirakālaparicitattā –",
  "atk-s0508a1:1768": "68.",
  "atk-s0508a1:1769": "“Adhicetaso appamajjato, munino monapathesu sikkhato;",
  "atk-s0508a1:1770": "Sokā na bhavanti tādino, upasantassa sadā satīmato”ti. –",
  "atk-s0508a1:1771": "Imameva gāthaṃ abhāsi.",
  "atk-s0508a1:1772_0": "Tattha adhicetasoti adhicittavato, sabbacittānaṃ adhikena arahattaphalacittena samannāgatassāti",
  "atk-s0508a1:1772_1": "attho. Appamajjatoti nappamajjato, appamādena anavajjadhammesu sātaccakiriyāya samannāgatassāti",
  "atk-s0508a1:1772_2": "vuttaṃ hoti. Muninoti “yo munāti ubho loke, muni tena pavuccatī”ti evaṃ ubhayalokamunanena",
  "atk-s0508a1:1772_3": "vā, monaṃ vuccati ñāṇaṃ, tena arahattaphalapaññāsaṅkhātena monena samannāgatatāya",
  "atk-s0508a1:1772_4": "vā khīṇāsavo muni nāma, tassa munino. Monapathesu sikkhatoti arahattañāṇasaṅkhātassa",
  "atk-s0508a1:1772_5": "monassa pathesu upāyamaggesu sattatiṃsabodhipakkhiyadhammesu, tīsu vā sikkhāsu sikkhato.",
  "atk-s0508a1:1772_6": "Idañca pubbabhāgapaṭipadaṃ gahetvā vuttaṃ. Pariniṭṭhitasikkho hi arahā, tasmā evaṃ",
  "atk-s0508a1:1772_7": "sikkhato, imāya sikkhāya munibhāvaṃ pattassa muninoti evamettha attho daṭṭhabbo.",
  "atk-s0508a1:1772_8": "Yasmā cetadevaṃ tasmā heṭṭhimamaggaphalacittānaṃ vasena adhicetaso, catusaccasambodhipaṭipattiyaṃ",
  "atk-s0508a1:1772_9": "appamādavasena appamajjato, aggamaggañāṇasamannāgamena muninoti evametesaṃ padānaṃ",
  "atk-s0508a1:1772_10": "attho yujjatiyeva. Atha vā “appamajjato sikkhato” padhānahetū akkhātāti daṭṭhabbā.",
  "atk-s0508a1:1772_11": "Tasmā appamajjanahetu sikkhanahetu ca adhicetasoti attho.",
  "atk-s0508a1:1773_0": "Sokā na bhavanti tādinoti tādisassa khīṇāsavamunino abbhantare iṭṭhaviyogādivatthukā",
  "atk-s0508a1:1773_1": "sokā cittasantāpā na honti. Atha vā tādilakkhaṇappattassa asekkhamunino sokā na bhavantīti.",
  "atk-s0508a1:1773_2": "Upasantassāti rāgādīnaṃ accantūpasamena upasantassa. Sadā satīmatoti sativepullappattiyā",
  "atk-s0508a1:1773_3": "niccakālaṃ satiyā avirahitassa.",
  "atk-s0508a1:1774_0": "Ettha ca “adhicetaso”ti iminā adhicittasikkhā, “appamajjato”ti iminā adhisīlasikkhā,",
  "atk-s0508a1:1774_1": "“munino monapathesu sikkhato”ti etehi adhipaññāsikkhā. “Munino”ti vā etena adhipaññāsikkhā,",
  "atk-s0508a1:1774_2": "“monapathesu sikkhato”ti etena tāsaṃ lokuttarasikkhānaṃ pubbabhāgapaṭipadā, “sokā",
  "atk-s0508a1:1774_3": "na bhavantī”tiādīhi sikkhāpāripūriyā ānisaṃsā pakāsitāti veditabbaṃ ayameva ca therassa",
  "atk-s0508a1:1774_4": "aññābyākaraṇagāthā ahosi.",
  "atk-s0508a1:1775": "Ekudāniyattheragāthāvaṇṇanā niṭṭhitā.",
  "atk-s0508a1:1776": "9. Channattheragāthāvaṇṇanā",
  "atk-s0508a1:1777_0": "Sutvāna dhammaṃ mahato mahārasanti āyasmato channattherassa gāthā. Kā uppatti? Ayampi",
  "atk-s0508a1:1777_1": "purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto",
  "atk-s0508a1:1777_2": "siddhatthassa bhagavato kāle kulagehe nibbattitvā viññutaṃ patto ekadivasaṃ siddhatthaṃ",
  "atk-s0508a1:1777_3": "bhagavantaṃ aññataraṃ rukkhamūlaṃ upagacchantaṃ disvā pasannacitto mudusamphassaṃ",
  "atk-s0508a1:1777_4": "paṇṇasantharaṃ santharitvā adāsi. Pupphehi ca samantato okiritvā pūjaṃ akāsi. So",
  "atk-s0508a1:1777_5": "tena puññakammena devaloke nibbattitvā punapi aparāparaṃ puññāni katvā sugatīsuyeva",
  "atk-s0508a1:1777_6": "saṃsaranto amhākaṃ bhagavato kāle suddhodanamahārājassa gehe dāsiyā kucchimhi nibbatti,",
  "atk-s0508a1:1777_7": "channotissa nāmaṃ ahosi, bodhisattena sahajāto. So satthu ñātisamāgame paṭiladdhasaddho",
  "atk-s0508a1:1777_8": "pabbajitvā bhagavati pemena, “amhākaṃ buddho, amhākaṃ dhammo”ti mamattaṃ uppādetvā",
  "atk-s0508a1:1777_9": "sinehaṃ chindituṃ asakkonto samaṇadhammaṃ akatvā satthari parinibbute satthārā āṇattavidhinā",
  "atk-s0508a1:1777_10": "katena brahmadaṇḍena santajjito saṃvegappatto hutvā sinehaṃ chinditvā vipassanto",
  "atk-s0508a1:1777_11": "nacireneva arahattaṃ pāpuṇi. Tena vuttaṃ apadāne –",
  "atk-s0508a1:1778": "“Siddhatthassa bhagavato, adāsiṃ paṇṇasantharaṃ;",
  "atk-s0508a1:1779": "Samantā upahārañca, kusumaṃ okiriṃ ahaṃ.",
  "atk-s0508a1:1780": "“Pāsādevaṃ guṇaṃ rammaṃ, anubhomi mahārahaṃ;",
  "atk-s0508a1:1781": "Mahagghāni ca pupphāni, sayanebhisavanti me.",
  "atk-s0508a1:1782": "“Sayanehaṃ tuvaṭṭāmi, vicitte pupphasanthate;",
  "atk-s0508a1:1783": "Pupphavuṭṭhi ca sayane, abhivassati tāvade.",
  "atk-s0508a1:1784": "“Catunnavutito kappe, adāsiṃ paṇṇasantharaṃ;",
  "atk-s0508a1:1785": "Duggatiṃ nābhijānāmi, santharassa idaṃ phalaṃ.",
  "atk-s0508a1:1786": "“Tiṇasantharakā nāma, sattete cakkavattino;",
  "atk-s0508a1:1787": "Ito te pañcame kappe, uppajjiṃsu janādhipā.",
  "atk-s0508a1:1788": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1789": "Arahattaṃ pana patvā vimuttisukhasantappito pītivegavissaṭṭhaṃ udānaṃ udānento –",
  "atk-s0508a1:1790": "69.",
  "atk-s0508a1:1791": "“Sutvāna dhammaṃ mahato mahārasaṃ,",
  "atk-s0508a1:1792": "Sabbaññutaññāṇavarena desitaṃ;",
  "atk-s0508a1:1793": "Maggaṃ papajjiṃ amatassa pattiyā,",
  "atk-s0508a1:1794": "So yogakkhemassa pathassa kovido”ti. – gāthaṃ abhāsi;",
  "atk-s0508a1:1795_0": "Tattha sutvānāti suṇitvā, sotena gahetvā ohitasoto sotadvārānusārena upadhāretvā.",
  "atk-s0508a1:1795_1": "Dhammanti catusaccadhammaṃ. Mahatoti bhagavato. Bhagavā hi mahantehi uḷāratamehi",
  "atk-s0508a1:1795_2": "sīlādiguṇehi samannāgatattā, sadevakena lokena visesato mahanīyatāya ca “mahā”ti",
  "atk-s0508a1:1795_3": "vuccati, yā tassa mahāsamaṇoti samaññā jātā. Nissakkavacanañcetaṃ “mahato dhammaṃ",
  "atk-s0508a1:1795_4": "sutvānā”ti. Mahārasanti vimuttirasassa dāyakattā uḷārarasaṃ. Sabbaññutaññāṇavarena",
  "atk-s0508a1:1795_5": "desitanti sabbaṃ jānātīti sabbaññū, tassa bhāvo sabbaññutā. Ñāṇameva varaṃ, ñāṇesu",
  "atk-s0508a1:1795_6": "vā varanti ñāṇavaraṃ, sabbaññutā ñāṇavaraṃ etassāti sabbaññutaññāṇavaro, bhagavā.",
  "atk-s0508a1:1795_7": "Tena sabbaññutaññāṇasaṅkhātaaggañāṇena vā karaṇabhūtena desitaṃ kathitaṃ dhammaṃ",
  "atk-s0508a1:1795_8": "sutvānāti yojanā. Yaṃ panettha vattabbaṃ, taṃ paramatthadīpaniyaṃ itivuttakavaṇṇanāyaṃ",
  "atk-s0508a1:1795_9": "vuttanayena veditabbaṃ. Magganti aṭṭhaṅgikaṃ ariyamaggaṃ. Papajjinti paṭipajjiṃ.",
  "atk-s0508a1:1795_10": "Amatassa pattiyāti nibbānassa adhigamāya upāyabhūtaṃ paṭipajjinti yojanā. Soti so",
  "atk-s0508a1:1795_11": "bhagavā. Yogakkhemassa pathassa kovidoti catūhi yogehi anupaddutassa nibbānassa yo",
  "atk-s0508a1:1795_12": "patho, tassa kovido tattha sukusalo. Ayañhettha attho – bhagavato catusaccadesanaṃ",
  "atk-s0508a1:1795_13": "sutvā amatādhigamūpāyamaggaṃ ahaṃ paṭipajjiṃ paṭipajjanamaggaṃ mayā kataṃ, so eva",
  "atk-s0508a1:1795_14": "pana bhagavā sabbathā yogakkhemassa pathassa kovido, parasantāne vā paramanesu kusalo,",
  "atk-s0508a1:1795_15": "yassa saṃvidhānamāgamma ahampi maggaṃ paṭipajjinti. Ayameva ca therassa aññābyākaraṇagāthā ahosīti.",
  "atk-s0508a1:1796": "Channattheragāthāvaṇṇanā niṭṭhitā.",
  "atk-s0508a1:1797": "10. Puṇṇattheragāthāvaṇṇanā",
  "atk-s0508a1:1798_0": "Sīlamevāti āyasmato puṇṇattherassa gāthā. Kā uppatti? Sopi purimabuddhesu katādhikāro",
  "atk-s0508a1:1798_1": "tattha tattha bhave vivaṭṭūpanissayaṃ kusalaṃ upacinanto ito ekanavute kappe buddhasuññe",
  "atk-s0508a1:1798_2": "loke brāhmaṇakule nibbattitvā vayappatto brāhmaṇasippesu nipphattiṃ gantvā kāmesu",
  "atk-s0508a1:1798_3": "ādīnavaṃ disvā gharāvāsaṃ pahāya tāpasapabbajjaṃ pabbajitvā himavantappadese paṇṇakuṭiṃ",
  "atk-s0508a1:1798_4": "katvā vāsaṃ kappesi. Tassa vasanaṭṭhānassa avidūre ekasmiṃ pabbhāre paccekabuddho",
  "atk-s0508a1:1798_5": "ābādhiko hutvā parinibbāyi, tassa parinibbānasamaye mahā āloko ahosi. Taṃ disvā so,",
  "atk-s0508a1:1798_6": "“kathaṃ nu kho ayaṃ āloko uppanno”ti vīmaṃsanavasena ito cito ca āhiṇḍanto pabbhāre",
  "atk-s0508a1:1798_7": "paccekasambuddhaṃ parinibbutaṃ disvā gandhadārūni saṃkaḍḍhitvā sarīraṃ jhāpetvā gandhodakena",
  "atk-s0508a1:1798_8": "upasiñci. Tattheko devaputto antalikkhe ṭhatvā evamāha – “sādhu, sādhu, sappurisa,",
  "atk-s0508a1:1798_9": "bahuṃ tayā puññaṃ pasavantena pūritaṃ sugatisaṃvattaniyaṃ kammaṃ tena tvaṃ sugatīsuyeva",
  "atk-s0508a1:1798_10": "uppajjissasi, ‘puṇṇo’ti ca te nāmaṃ bhavissatī”ti. So tena puññakammena devamanussesu",
  "atk-s0508a1:1798_11": "saṃsaranto imasmiṃ buddhuppāde sunāparantajanapade suppārakapaṭṭane gahapatikule",
  "atk-s0508a1:1798_12": "nibbatti, puṇṇotissa nāmaṃ ahosi. So vayappatto vāṇijjavasena mahatā satthena saddhiṃ",
  "atk-s0508a1:1798_13": "sāvatthiṃ gato. Tena ca samayena bhagavā sāvatthiyaṃ viharati. Atha so sāvatthivāsīhi",
  "atk-s0508a1:1798_14": "upāsakehi saddhiṃ vihāraṃ gato satthu santike dhammaṃ sutvā paṭiladdhasaddho pabbajitvā",
  "atk-s0508a1:1798_15": "vattapaṭivattehi ācariyupajjhāye ārādhento vihāsi. So ekadivasaṃ satthāraṃ upasaṅkamitvā,",
  "atk-s0508a1:1798_16": "“sādhu maṃ, bhante bhagavā, saṃkhittena ovādena ovadatu, yamahaṃ sutvā sunāparantajanapade",
  "atk-s0508a1:1798_17": "vihareyya”nti āha. Tassa bhagavā, “santi kho, puṇṇa, cakkhuviññeyyā rūpā”tiādinā",
  "atk-s0508a1:1798_18": "ovādaṃ datvā sīhanādaṃ nadāpetvā vissajjesi. So bhagavantaṃ vanditvā sunāparantajanapadaṃ",
  "atk-s0508a1:1798_19": "gantvā suppārakapaṭṭane viharanto samathavipassanaṃ ussukkāpetvā tisso vijjā sacchākāsi.",
  "atk-s0508a1:1798_20": "Tena vuttaṃ apadāne –",
  "atk-s0508a1:1799": "“Pabbhārakūṭaṃ nissāya, sayambhū aparājito;",
  "atk-s0508a1:1800": "Ābādhiko ca so buddho, vasati pabbatantare.",
  "atk-s0508a1:1801": "“Mama assamasāmantā, panādo āsi tāvade;",
  "atk-s0508a1:1802": "Buddhe nibbāyamānamhi, āloko udapajjatha.",
  "atk-s0508a1:1803": "“Yāvatā vanasaṇḍasmiṃ, acchakokataracchakā;",
  "atk-s0508a1:1804": "Vāḷā ca kesarī sabbe, abhigajjiṃsu tāvade.",
  "atk-s0508a1:1805": "“Uppātaṃ tamahaṃ disvā, pabbhāraṃ agamāsahaṃ;",
  "atk-s0508a1:1806": "Tatthaddasāsiṃ sambuddhaṃ, nibbutaṃ aparājitaṃ.",
  "atk-s0508a1:1807": "“Suphullaṃ sālarājaṃva, sataraṃsiṃva uggataṃ;",
  "atk-s0508a1:1808": "Vītaccikaṃva aṅgāraṃ, nibbutaṃ aparājitaṃ.",
  "atk-s0508a1:1809": "“Tiṇaṃ kaṭṭhañca pūretvā, citakaṃ tatthakāsahaṃ;",
  "atk-s0508a1:1810": "Citakaṃ sukataṃ katvā, sarīraṃ jhāpayiṃ ahaṃ.",
  "atk-s0508a1:1811": "“Sarīraṃ jhāpayitvāna, gandhatoyaṃ samokiriṃ;",
  "atk-s0508a1:1812": "Antalikkhe ṭhito yakkho, nāmamaggahi tāvade.",
  "atk-s0508a1:1813": "“Yaṃ pūritaṃ tayā kiccaṃ, sayambhussa mahesino;",
  "atk-s0508a1:1814": "Puṇṇako nāma nāmena, sadā hohi tuvaṃ mune.",
  "atk-s0508a1:1815": "“Tamhā kāyā cavitvāna, devalokaṃ agacchahaṃ;",
  "atk-s0508a1:1816": "Tattha dibbamayo gandho, antalikkhā pavassati.",
  "atk-s0508a1:1817": "“Tatrāpi nāmadheyyaṃ me, puṇṇakoti ahū tadā;",
  "atk-s0508a1:1818": "Devabhūto manusso vā, saṅkappaṃ pūrayāmahaṃ.",
  "atk-s0508a1:1819": "“Idaṃ pacchimakaṃ mayhaṃ, carimo vattate bhavo;",
  "atk-s0508a1:1820": "Idhāpi puṇṇako nāma, nāmadheyyaṃ pakāsati.",
  "atk-s0508a1:1821": "“Tosayitvāna sambuddhaṃ, gotamaṃ sakyapuṅgavaṃ;",
  "atk-s0508a1:1822": "Sabbāsave pariññāya, viharāmi anāsavo.",
  "atk-s0508a1:1823": "“Ekanavutito kappe, yaṃ kammamakariṃ tadā;",
  "atk-s0508a1:1824": "Duggatiṃ nābhijānāmi, tanukiccassidaṃ phalaṃ.",
  "atk-s0508a1:1825": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1826_0": "Arahattaṃ pana patvā thero bahū manusse sāsane abhippasādesi. Yato pañcasatamattā",
  "atk-s0508a1:1826_1": "purisā upāsakattaṃ pañcasatamattā ca itthiyo upāsikābhāvaṃ paṭivedesuṃ. So tattha",
  "atk-s0508a1:1826_2": "rattacandanena candanamāḷaṃ nāma gandhakuṭiṃ kārāpetvā, “satthā pañcahi bhikkhusatehi",
  "atk-s0508a1:1826_3": "saddhiṃ māḷaṃ paṭicchatū”ti bhagavantaṃ pupphadūtena nimantesi. Bhagavā ca iddhānubhāvena",
  "atk-s0508a1:1826_4": "tattakehi bhikkhūhi saddhiṃ tattha gantvā candanamāḷaṃ paṭiggahetvā aruṇe anuṭṭhiteyeva",
  "atk-s0508a1:1826_5": "paccāgamāsi. Thero aparabhāge parinibbānasamaye aññaṃ byākaronto –",
  "atk-s0508a1:1827": "70.",
  "atk-s0508a1:1828": "“Sīlameva idha aggaṃ, paññavā pana uttamo;",
  "atk-s0508a1:1829": "Manussesu ca devesu, sīlapaññāṇato jaya”nti. – gāthaṃ abhāsi;",
  "atk-s0508a1:1830_0": "Tattha sīlanti sīlanaṭṭhena sīlaṃ, patiṭṭhānaṭṭhena samādhānaṭṭhena cāti attho. Sīlañhi",
  "atk-s0508a1:1830_1": "sabbaguṇānaṃ patiṭṭhā, tenāha – “sīle patiṭṭhāya naro sapañño”ti. Samādahati ca taṃ",
  "atk-s0508a1:1830_2": "kāyavācāavippakiṇṇaṃ karotīti attho. Tayidaṃ sīlameva aggaṃ sabbaguṇānaṃ mūlabhāvato",
  "atk-s0508a1:1830_3": "pamukhabhāvato ca. Yathāha – “tasmātiha, tvaṃ bhikkhu, ādimeva visodhehi kusalesu",
  "atk-s0508a1:1830_4": "dhammesu. Ko cādi kusalānaṃ dhammānaṃ sīlañca suvisuddha”nti, “pātimokkhanti mukhametaṃ",
  "atk-s0508a1:1830_5": "pamukhameta”nti ca ādi. Idhāti nipātamattaṃ. Paññavāti ñāṇasampanno. So uttamo seṭṭho",
  "atk-s0508a1:1830_6": "pavaroti puggalādhiṭṭhānāya gāthāya paññāyayeva seṭṭhabhāvaṃ dasseti. Paññuttarā",
  "atk-s0508a1:1830_7": "hi kusalā dhammā. Idāni taṃ sīlapaññānaṃ aggaseṭṭhabhāvaṃ kāraṇato dasseti “manussesu",
  "atk-s0508a1:1830_8": "ca devesu, sīlapaññāṇato jaya”nti ca. Sīlapaññāṇahetu paṭipakkhajayo kāmakilesajayo hotīti attho.",
  "atk-s0508a1:1831": "Puṇṇattheragāthāvaṇṇanā niṭṭhitā.",
  "atk-s0508a1:1832": "Sattamavaggavaṇṇanā niṭṭhitā.",
  "atk-s0508a1:1833": "8. Aṭṭhamavaggo",
  "atk-s0508a1:1834": "1. Vacchapālattheragāthāvaṇṇanā",
  "atk-s0508a1:1835_0": "Susukhumanipuṇatthadassināti āyasmato vacchapālattherassa gāthā. Kā uppatti? Ayampi",
  "atk-s0508a1:1835_1": "purimabuddhesu katādhikāro tattha tattha bhave puññāni ācinanto devamanussesu saṃsaranto",
  "atk-s0508a1:1835_2": "ito ekanavute kappe brāhmaṇakule nibbattitvā brāhmaṇasippesu nipphattiṃ gantvā aggiṃ",
  "atk-s0508a1:1835_3": "paricaranto ekadivasaṃ mahatiyā kaṃsapātiyā pāyāsaṃ ādāya dakkhiṇeyyaṃ pariyesanto",
  "atk-s0508a1:1835_4": "vipassiṃ bhagavantaṃ ākāse caṅkamantaṃ disvā acchariyabbhutacittajāto bhagavantaṃ",
  "atk-s0508a1:1835_5": "abhivādetvā dātukāmataṃ dassesi. Paṭiggahesi bhagavā anukampaṃ upādāya. So tena puññakammena",
  "atk-s0508a1:1835_6": "devamanussesu saṃsaranto imasmiṃ buddhuppāde rājagahe vibhavasampannassa brāhmaṇassa",
  "atk-s0508a1:1835_7": "putto hutvā nibbatti, vacchapālotissa nāmaṃ ahosi. So bimbisārasamāgame uruvelakassapattherena",
  "atk-s0508a1:1835_8": "iddhipāṭihāriyaṃ dassetvā satthu paramanipaccakāre kate taṃ disvā paṭiladdhasaddho",
  "atk-s0508a1:1835_9": "pabbajitvā sattāhapabbajito eva vipassanaṃ vaḍḍhetvā chaḷabhiñño ahosi. Tena vuttaṃ apadāne –",
  "atk-s0508a1:1836": "“Suvaṇṇavaṇṇo sambuddho, bāttiṃsavaralakkhaṇo;",
  "atk-s0508a1:1837": "Pavanā abhinikkhanto, bhikkhusaṅghapurakkhato.",
  "atk-s0508a1:1838": "“Mahaccā kaṃsapātiyā, vaḍḍhetvā pāyasaṃ ahaṃ;",
  "atk-s0508a1:1839": "Āhutiṃ yiṭṭhukāmo so, upanesiṃ baliṃ ahaṃ.",
  "atk-s0508a1:1840": "“Bhagavā tamhi samaye, lokajeṭṭho narāsabho;",
  "atk-s0508a1:1841": "Caṅkamaṃ susamārūḷho, ambare anilāyane.",
  "atk-s0508a1:1842": "“Tañca acchariyaṃ disvā, abbhutaṃ lomahaṃsanaṃ;",
  "atk-s0508a1:1843": "Ṭhapayitvā kaṃsapātiṃ, vipassiṃ abhivādayiṃ.",
  "atk-s0508a1:1844": "“Tuvaṃ devosi sabbaññū, sadeve sahamānuse;",
  "atk-s0508a1:1845": "Anukampaṃ upādāya, paṭiggaṇha mahāmuni.",
  "atk-s0508a1:1846": "“Paṭiggahesi bhagavā, sabbaññū lokanāyako;",
  "atk-s0508a1:1847": "Mama saṅkappamaññāya, satthā loke mahāmuni.",
  "atk-s0508a1:1848": "“Ekanavutito kappe, yaṃ dānamadadiṃ tadā;",
  "atk-s0508a1:1849": "Duggatiṃ nābhijānāmi, pāyāsassa idaṃ phalaṃ.",
  "atk-s0508a1:1850": "“Ekatālīsito kappe, buddho nāmāsi khattiyo;",
  "atk-s0508a1:1851": "Sattaratanasampanno, cakkavattī mahabbalo.",
  "atk-s0508a1:1852": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1853": "Arahattaṃ pana patvā sukheneva attanā nibbānassa adhigatabhāvaṃ vibhāvento –",
  "atk-s0508a1:1854": "71.",
  "atk-s0508a1:1855": "“Susukhumanipuṇatthadassinā, matikusalena nivātavuttinā;",
  "atk-s0508a1:1856": "Saṃsevitavuddhasīlinā, nibbānaṃ na hi tena dullabha”nti. –",
  "atk-s0508a1:1857": "Imaṃ gāthaṃ abhāsi.",
  "atk-s0508a1:1858_0": "Tattha susukhumanipuṇatthadassināti ativiya duddasaṭṭhena sukhume, saṇhaṭṭhena nipuṇe",
  "atk-s0508a1:1858_1": "saccapaṭiccasamuppādādiatthe aniccatādiṃ oropetvā passatīti susukhumanipuṇatthadassī,",
  "atk-s0508a1:1858_2": "tena. Matikusalenāti matiyā paññāya kusalena chekena, “evaṃ pavattamānassa paññā",
  "atk-s0508a1:1858_3": "vaḍḍhati, evaṃ na vaḍḍhatī”ti dhammavicayasambojjhaṅgapaññāya uppādane kusalena.",
  "atk-s0508a1:1858_4": "Nivātavuttināti sabrahmacārīsu nivātanīcavattanasīlena, vuḍḍhesu navesu ca yathānurūpapaṭipattinā.",
  "atk-s0508a1:1858_5": "Saṃsevitavuddhasīlināti saṃsevitaṃ āciṇṇaṃ vuddhasīlaṃ saṃsevitavuddhasīlaṃ, taṃ",
  "atk-s0508a1:1858_6": "yassa atthi, tena saṃsevitavuddhasīlinā. Atha vā saṃsevitā upāsitā vuddhasīlino etenāti",
  "atk-s0508a1:1858_7": "saṃsevitavuddhasīlī, tena. Hītisaddo hetuattho. Yasmā yo nivātavutti saṃsevitavuddhasīlī",
  "atk-s0508a1:1858_8": "matikusalo susukhumanipuṇatthadassī ca, tasmā nibbānaṃ na tassa dullabhanti attho.",
  "atk-s0508a1:1858_9": "Nivātavuttitāya hi saṃsevitavuddhasīlitāya ca paṇḍitā taṃ ovaditabbaṃ anusāsitabbaṃ",
  "atk-s0508a1:1858_10": "maññanti, tesañca ovāde ṭhito sayaṃ matikusalatāya susukhumanipuṇatthadassitāya ca",
  "atk-s0508a1:1858_11": "vipassanāya kammaṃ karonto nacirasseva nibbānaṃ adhigacchatīti, ayameva ca therassa",
  "atk-s0508a1:1858_12": "aññābyākaraṇagāthā ahosīti.",
  "atk-s0508a1:1859": "Vacchapālattheragāthāvaṇṇanā niṭṭhitā.",
  "atk-s0508a1:1860": "2. Ātumattheragāthāvaṇṇanā",
  "atk-s0508a1:1861_0": "Yathā kaḷīro susu vaḍḍhitaggoti āyasmato ātumattherassa gāthā. Kā uppatti? Sopi purimabuddhesu",
  "atk-s0508a1:1861_1": "katādhikāro tattha tattha bhave vivaṭṭūpanissayaṃ puññaṃ ācinanto ito ekanavute kappe",
  "atk-s0508a1:1861_2": "kulagehe nibbattitvā viññutaṃ patto vipassiṃ bhagavantaṃ antaravīthiyaṃ gacchantaṃ",
  "atk-s0508a1:1861_3": "disvā pasannamānaso gandhodakena gandhacuṇṇena ca pūjaṃ akāsi. So tena puññakammena",
  "atk-s0508a1:1861_4": "devaloke nibbatto aparāparaṃ sugatīsuyeva saṃsaranto kassapassa bhagavato sāsane",
  "atk-s0508a1:1861_5": "pabbajitvā samaṇadhammaṃ akāsi, ñāṇassa pana aparipakkattā visesaṃ nibbattetuṃ nāsakkhi.",
  "atk-s0508a1:1861_6": "Atha imasmiṃ buddhuppāde sāvatthiyaṃ seṭṭhiputto hutvā nibbatti, ātumotissa nāmaṃ",
  "atk-s0508a1:1861_7": "ahosi. Tassa vayappattassa mātā “puttassa me bhariyaṃ ānessāmā”ti ñātakehi sammantesi.",
  "atk-s0508a1:1861_8": "So taṃ upadhāretvā hetusampattiyā codiyamāno “kiṃ mayhaṃ gharāvāsena, idāneva pabbajissāmī”ti",
  "atk-s0508a1:1861_9": "bhikkhūnaṃ santikaṃ gantvā pabbaji. Pabbajitampi naṃ mātā uppabbājetukāmā nānānayehi",
  "atk-s0508a1:1861_10": "palobheti. So tassā avasaraṃ adatvā attano ajjhāsayaṃ pakāsento –",
  "atk-s0508a1:1862": "72.",
  "atk-s0508a1:1863": "“Yathā kaḷīro susu vaḍḍhitaggo, dunnikkhamo hoti pasākhajāto;",
  "atk-s0508a1:1864": "Evaṃ ahaṃ bhariyāyānītāya, anumañña maṃ pabbajitomhi dānī”ti. –",
  "atk-s0508a1:1865": "Gāthaṃ abhāsi.",
  "atk-s0508a1:1866_0": "Tattha kaḷīroti aṅkuro, idha pana vaṃsaṅkuro adhippeto. Susūti taruṇo. Vaḍḍhitaggoti",
  "atk-s0508a1:1866_1": "pavaḍḍhitasākho. Susuvaḍḍhitaggoti vā suṭṭhu vaḍḍhitasākho sañjātapattasākho. Dunnikkhamoti",
  "atk-s0508a1:1866_2": "veḷugumbato nikkhāmetuṃ nīharituṃ asakkuṇeyyo. Pasākhajātoti jātapasākho, sākhānampi",
  "atk-s0508a1:1866_3": "pabbe pabbe uppannaanusākho. Evaṃ ahaṃ bhariyāyānītāyāti yathā vaṃso vaḍḍhitaggo",
  "atk-s0508a1:1866_4": "vaṃsantaresu saṃsaṭṭha sākhāpasākho veḷugumbato dunnīharaṇīyo hoti, evaṃ ahampi bhariyāya",
  "atk-s0508a1:1866_5": "mayhaṃ ānītāya puttadhītādivasena vaḍḍhitaggo āsattivasena gharāvāsato dunnīharaṇīyo",
  "atk-s0508a1:1866_6": "bhaveyyaṃ. Yathā pana vaṃsakaḷīro asañjātasākhabandho veḷugumbato sunīharaṇīyova",
  "atk-s0508a1:1866_7": "hoti, evaṃ ahampi asañjātaputtadārādibandho sunīharaṇīyo homi, tasmā anānītāya eva",
  "atk-s0508a1:1866_8": "bhariyāya anumañña maṃ attanāva maṃ anujānāpetvā. Pabbajitomhi dānīti, “idāni pana",
  "atk-s0508a1:1866_9": "pabbajito amhi, sādhu suṭṭhū”ti attano nekkhammābhiratiṃ pakāsesi, atha vā “anumañña",
  "atk-s0508a1:1866_10": "maṃ pabbajitomhi dānī”ti mātu katheti. Ayañhettha attho – yadipi tāya pubbe nānumataṃ,",
  "atk-s0508a1:1866_11": "idāni pana pabbajito amhi, tasmā anumañña anujānāhi maṃ samaṇabhāveyeva ṭhātuṃ, nāhaṃ",
  "atk-s0508a1:1866_12": "tayā nivattanīyoti. Evaṃ pana kathento yathāṭhitova vipassanaṃ vaḍḍhetvā maggapaṭipāṭiyā",
  "atk-s0508a1:1866_13": "kilese khepetvā chaḷabhiñño ahosi. Tena vuttaṃ apadāne –",
  "atk-s0508a1:1867": "“Nisajja pāsādavare, vipassiṃ addasaṃ jinaṃ;",
  "atk-s0508a1:1868": "Kakudhaṃ vilasantaṃva, sabbaññuṃ tamanāsakaṃ.",
  "atk-s0508a1:1869": "“Pāsādassāvidūre ca, gacchati lokanāyako;",
  "atk-s0508a1:1870": "Pabhā niddhāvate tassa, yathā ca sataraṃsino.",
  "atk-s0508a1:1871": "“Gandhodakañca paggayha, buddhaseṭṭhaṃ samokiriṃ;",
  "atk-s0508a1:1872": "Tena cittappasādena, tattha kālaṅkato ahaṃ.",
  "atk-s0508a1:1873": "“Ekanavutito kappe, yaṃ gandhodakamākiriṃ;",
  "atk-s0508a1:1874": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:1875": "“Ekatiṃse ito kappe, sugandho nāma khattiyo;",
  "atk-s0508a1:1876": "Sattaratanasampanno, cakkavattī mahabbalo.",
  "atk-s0508a1:1877": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1878": "Chaḷabhiñño pana hutvā mātaraṃ āpucchitvā tassā pekkhantiyāyeva ākāsena pakkāmi. So arahattappattiyā uttarikālampi antarantarā tameva gāthaṃ paccudāhāsi.",
  "atk-s0508a1:1879_0": "Tattha “pabbajitomhī”ti imināpadesena ayampi therassa aññābyākaraṇagāthā ahosi attano",
  "atk-s0508a1:1879_1": "santāne rāgādimalassa pabbājitabhāvadīpanato. Tenāha bhagavā – “pabbājayamattano",
  "atk-s0508a1:1879_2": "malaṃ, tasmā ‘pabbajito’ti vuccatī”ti.",
  "atk-s0508a1:1880": "Ātumattheragāthāvaṇṇanā niṭṭhitā.",
  "atk-s0508a1:1881": "3. Māṇavattheragāthāvaṇṇanā",
  "atk-s0508a1:1882_0": "Jiṇṇañca disvā dukhitañca byādhitanti āyasmato māṇavattherassa gāthā. Kā uppatti?",
  "atk-s0508a1:1882_1": "Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto",
  "atk-s0508a1:1882_2": "ito ekanavute kappe brāhmaṇakule nibbattitvā lakkhaṇadharo hutvā vipassissa bhagavato",
  "atk-s0508a1:1882_3": "abhijātiyā lakkhaṇāni pariggahetvā pubbanimittāni sāvetvā, “ekaṃsena ayaṃ buddho",
  "atk-s0508a1:1882_4": "bhavissatī”ti byākaritvā nānānayehi thometvā abhivādetvā padakkhiṇaṃ katvā pakkāmi.",
  "atk-s0508a1:1882_5": "So tena puññakammena sugatīsuyeva saṃsaranto imasmiṃ buddhuppāde sāvatthiyaṃ brāhmaṇamahāsālassa",
  "atk-s0508a1:1882_6": "gehe nibbattitvā yāva sattavassāni, tāva antoghareyeva vaḍḍhitvā sattame saṃvacchare",
  "atk-s0508a1:1882_7": "upanayanatthaṃ uyyānaṃ nīto antarāmagge jiṇṇāturamate disvā tesaṃ adiṭṭhapubbattā",
  "atk-s0508a1:1882_8": "te parijane pucchitvā jarārogamaraṇasabhāvaṃ sutvā sañjātasaṃvego tato anivattanto",
  "atk-s0508a1:1882_9": "vihāraṃ gantvā satthu santike dhammaṃ sutvā mātāpitaro anujānāpetvā pabbajitvā vipassanaṃ",
  "atk-s0508a1:1882_10": "paṭṭhapetvā nacirasseva arahattaṃ pāpuṇi. Tena vuttaṃ apadāne –",
  "atk-s0508a1:1883": "“Jāyamāne vipassimhi, nimittaṃ byākariṃ ahaṃ;",
  "atk-s0508a1:1884": "Nibbāpayiñca janataṃ, buddho loke bhavissati.",
  "atk-s0508a1:1885": "“Yasmiñca jāyamānasmiṃ, dasasahassi kampati;",
  "atk-s0508a1:1886": "So dāni bhagavā satthā, dhammaṃ deseti cakkhumā.",
  "atk-s0508a1:1887": "“Yasmiñca jāyamānasmiṃ, āloko vipulo ahu;",
  "atk-s0508a1:1888": "So dāni bhagavā satthā, dhammaṃ deseti cakkhumā.",
  "atk-s0508a1:1889": "“Yasmiñca jāyamānasmiṃ, saritāyo na sandayuṃ;",
  "atk-s0508a1:1890": "So dāni bhagavā satthā, dhammaṃ deseti cakkhumā.",
  "atk-s0508a1:1891": "“Yasmiñca jāyamānasmiṃ, avīcaggi na pajjali;",
  "atk-s0508a1:1892": "So dāni bhagavā satthā, dhammaṃ deseti cakkhumā.",
  "atk-s0508a1:1893": "“Yasmiñca jāyamānasmiṃ, pakkhisaṅgho na sañcari;",
  "atk-s0508a1:1894": "So dāni bhagavā satthā, dhammaṃ deseti cakkhumā.",
  "atk-s0508a1:1895": "“Yasmiñca jāyamānasmiṃ, vātakkhandho na vāyati;",
  "atk-s0508a1:1896": "So dāni bhagavā satthā, dhammaṃ deseti cakkhumā.",
  "atk-s0508a1:1897": "“Yasmiñca jāyamānasmiṃ, sabbaratanāni jotayuṃ;",
  "atk-s0508a1:1898": "So dāni bhagavā satthā, dhammaṃ deseti cakkhumā.",
  "atk-s0508a1:1899": "“Yasmiñca jāyamānasmiṃ, sattāsuṃ padavikkamā;",
  "atk-s0508a1:1900": "So dāni bhagavā satthā, dhammaṃ deseti cakkhumā.",
  "atk-s0508a1:1901": "“Jātamatto ca sambuddho, disā sabbā vilokayi;",
  "atk-s0508a1:1902": "Vācāsabhimudīresi, esā buddhāna dhammatā.",
  "atk-s0508a1:1903": "“Saṃvejayitvā janataṃ, thavitvā lokanāyakaṃ;",
  "atk-s0508a1:1904": "Sambuddhaṃ abhivādetvā, pakkāmiṃ pācināmukho.",
  "atk-s0508a1:1905": "“Ekanavutito kappe, yaṃ buddhamabhithomayiṃ;",
  "atk-s0508a1:1906": "Duggatiṃ nābhijānāmi, thomanāya idaṃ phalaṃ.",
  "atk-s0508a1:1907": "“Ito navutikappamhi, sammukhāthavikavhayo;",
  "atk-s0508a1:1908": "Sattaratanasampanno, cakkavattī mahabbalo.",
  "atk-s0508a1:1909": "“Pathavīdundubhi nāma, ekūnanavutimhito;",
  "atk-s0508a1:1910": "Sattaratanasampanno, cakkavattī mahabbalo.",
  "atk-s0508a1:1911": "“Aṭṭhāsītimhito kappe, obhāso nāma khattiyo;",
  "atk-s0508a1:1912": "Sattaratanasampanno, cakkavattī mahabbalo.",
  "atk-s0508a1:1913": "“Sattāsītimhito kappe, saritacchedanavhayo;",
  "atk-s0508a1:1914": "Sattaratanasampanno, cakkavattī mahabbalo.",
  "atk-s0508a1:1915": "“Agginibbāpano nāma, kappānaṃ chaḷasītiyā;",
  "atk-s0508a1:1916": "Sattaratanasampanno, cakkavattī mahabbalo.",
  "atk-s0508a1:1917": "“Gatipacchedano nāma, kappānaṃ pañcasītiyā;",
  "atk-s0508a1:1918": "Sattaratanasampanno, cakkavattī mahabbalo.",
  "atk-s0508a1:1919": "“Rājā vātasamo nāma, kappānaṃ cullasītiyā;",
  "atk-s0508a1:1920": "Sattaratanasampanno, cakkavattī mahabbalo.",
  "atk-s0508a1:1921": "“Ratanapajjalo nāma, kappānaṃ teasītiyā;",
  "atk-s0508a1:1922": "Sattaratanasampanno, cakkavattī mahabbalo.",
  "atk-s0508a1:1923": "“Padavikkamano nāma, kappānaṃ dveasītiyā;",
  "atk-s0508a1:1924": "Sattaratanasampanno, cakkavattī mahabbalo.",
  "atk-s0508a1:1925": "“Rājā vilokano nāma, kappānaṃ ekasītiyā;",
  "atk-s0508a1:1926": "Sattaratanasampanno, cakkavattī mahabbalo.",
  "atk-s0508a1:1927": "“Girasāroti nāmena, kappesītimhi khattiyo;",
  "atk-s0508a1:1928": "Sattaratanasampanno, cakkavattī mahabbalo.",
  "atk-s0508a1:1929": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1930": "Adhigatārahatto pana bhikkhūhi, “kena, tvaṃ āvuso, saṃvegena atidaharova samāno pabbajito”ti pucchito attano pabbajjānimittakittanāpadesena aññaṃ byākaronto –",
  "atk-s0508a1:1931": "73.",
  "atk-s0508a1:1932": "“Jiṇṇañca disvā dukhitañca byādhitaṃ, matañca disvā gatamāyusaṅkhayaṃ;",
  "atk-s0508a1:1933": "Tato ahaṃ nikkhamitūna pabbajiṃ, pahāya kāmāni manoramānī”ti. –",
  "atk-s0508a1:1934": "Gāthaṃ abhāsi.",
  "atk-s0508a1:1935_0": "Tattha jiṇṇanti jarāya abhibhūtaṃ, khaṇḍiccapāliccavalittacatādīhi samaṅgībhūtaṃ.",
  "atk-s0508a1:1935_1": "Dukhitanti dukkhappattaṃ. Byādhitanti gilānaṃ. Ettha ca “byādhita”nti vuttepi dukkhappattabhāvo",
  "atk-s0508a1:1935_2": "siddho, “dukhita”nti vacanaṃ tassa bāḷhagilānabhāvaparidīpanatthaṃ. Matanti kālaṅkataṃ,",
  "atk-s0508a1:1935_3": "yasmā kālaṅkato āyuno khayaṃ vayaṃ bhedaṃ gato nāma hoti, tasmā vuttaṃ “gatamāyusaṅkhaya”nti.",
  "atk-s0508a1:1935_4": "Tasmā jiṇṇabyādhimatānaṃ diṭṭhattā, “ime jarādayo nāma na imesaṃyeva, atha kho sabbasādhāraṇā,",
  "atk-s0508a1:1935_5": "tasmā ahampi jarādike anativatto”ti saṃviggattā. Nikkhamitūnāti nikkhamitvā, ayameva",
  "atk-s0508a1:1935_6": "vā pāṭho. Pabbajjādhippāyena gharato niggantvā. Pabbajinti satthu sāsane pabbajaṃ",
  "atk-s0508a1:1935_7": "upagato. Pahāya kāmāni manoramānīti iṭṭhakantādibhāvato avītarāgānaṃ mano ramentīti",
  "atk-s0508a1:1935_8": "manorame vatthukāme pajahitvā, tappaṭibaddhassa chandarāgassa ariyamaggena samucchindanena",
  "atk-s0508a1:1935_9": "nirapekkhabhāvena chaḍḍetvāti attho. Kāmānaṃ pahānakittanamukhena cetaṃ therassa",
  "atk-s0508a1:1935_10": "aññābyākaraṇaṃ ahosi. Māṇavakāle pabbajitattā imassa therassa māṇavotveva samaññā jātāti.",
  "atk-s0508a1:1936": "Māṇavattheragāthāvaṇṇanā niṭṭhitā.",
  "atk-s0508a1:1937": "4. Suyāmanattheragāthāvaṇṇanā",
  "atk-s0508a1:1938_0": "Kāmacchando ca byāpādoti āyasmato suyāmanattherassa gāthā. Kā uppatti? Ayampi purimabuddhesu",
  "atk-s0508a1:1938_1": "katādhikāro tattha tattha bhave puññāni upacinanto ito ekanavute kappe vipassissa",
  "atk-s0508a1:1938_2": "bhagavato kāle dhaññavatīnagare brāhmaṇakule nibbattitvā vayappatto brāhmaṇasippesu",
  "atk-s0508a1:1938_3": "nipphattiṃ patvā brāhmaṇamante vāceti. Tena ca samayena vipassī bhagavā mahatā bhikkhusaṅghena",
  "atk-s0508a1:1938_4": "saddhiṃ dhaññavatīnagaraṃ piṇḍāya paviṭṭho hoti. Taṃ disvā brāhmaṇo pasannacitto",
  "atk-s0508a1:1938_5": "attano gehaṃ netvā āsanaṃ paññāpetvā tassūpari pupphasanthāraṃ santharitvā adāsi,",
  "atk-s0508a1:1938_6": "satthari tattha nisinne paṇītena āhārena santappesi, bhuttāviñca pupphagandhena pūjesi.",
  "atk-s0508a1:1938_7": "Satthā anumodanaṃ vatvā pakkāmi. So tena puññakammena devaloke nibbattitvā aparāparaṃ",
  "atk-s0508a1:1938_8": "puññāni katvā devamanussesu saṃsaranto imasmiṃ buddhuppāde vesāliyaṃ aññatarassa",
  "atk-s0508a1:1938_9": "brāhmaṇassa putto hutvā nibbatti, suyāmanotissa nāmaṃ ahosi. So vayappatto tiṇṇaṃ",
  "atk-s0508a1:1938_10": "vedānaṃ pāragū paramanissamayutto hutvā gehavāsīnaṃ kāmūpabhogaṃ jigucchitvā jhānaninno",
  "atk-s0508a1:1938_11": "bhagavato vesāligamane paṭiladdhasaddho pabbajitvā khuraggeyeva arahattaṃ pāpuṇi.",
  "atk-s0508a1:1938_12": "Tena vuttaṃ apadāne –",
  "atk-s0508a1:1939": "“Nagare dhaññavatiyā, ahosiṃ brāhmaṇo tadā;",
  "atk-s0508a1:1940": "Lakkhaṇe itihāse ca, sanighaṇḍusakeṭubhe.",
  "atk-s0508a1:1941": "“Padako veyyākaraṇo, nimittakovido ahaṃ;",
  "atk-s0508a1:1942": "Mante ca sisse vācesiṃ, tiṇṇaṃ vedāna pāragū.",
  "atk-s0508a1:1943": "“Pañca uppalahatthāni, piṭṭhiyaṃ ṭhapitāni me;",
  "atk-s0508a1:1944": "Āhutiṃ yiṭṭhukāmohaṃ, pitumātusamāgame.",
  "atk-s0508a1:1945": "“Tadā vipassī bhagavā, bhikkhusaṅghapurakkhato;",
  "atk-s0508a1:1946": "Obhāsento disā sabbā, āgacchati narāsabho.",
  "atk-s0508a1:1947": "“Āsanaṃ paññapetvāna, nimantetvā mahāmuniṃ;",
  "atk-s0508a1:1948": "Santharitvāna taṃ pupphaṃ, abhinesiṃ sakaṃ gharaṃ.",
  "atk-s0508a1:1949": "“Yaṃ me atthi sake gehe, āmisaṃ paccupaṭṭhitaṃ;",
  "atk-s0508a1:1950": "Tāhaṃ buddhassa pādāsiṃ, pasanno sehi pāṇibhi.",
  "atk-s0508a1:1951": "“Bhuttāviṃ kālamaññāya pupphahatthamadāsahaṃ;",
  "atk-s0508a1:1952": "Anumoditvāna sabbaññū, pakkāmi uttarāmukho.",
  "atk-s0508a1:1953": "“Ekanavutito kappe, yaṃ pupphamadadiṃ tadā;",
  "atk-s0508a1:1954": "Duggatiṃ nābhijānāmi, pupphadānassidaṃ phalaṃ.",
  "atk-s0508a1:1955": "“Anantaraṃ ito kappe, rājāhuṃ varadassano;",
  "atk-s0508a1:1956": "Sattaratanasampanno, cakkavattī mahabbalo.",
  "atk-s0508a1:1957": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1958": "Arahattaṃ pana patvā nīvaraṇappahānakittanamukhena aññaṃ byākaronto –",
  "atk-s0508a1:1959": "74.",
  "atk-s0508a1:1960": "“Kāmacchando ca byāpādo, thinamiddhañca bhikkhuno;",
  "atk-s0508a1:1961": "Uddhaccaṃ vicikicchā ca, sabbasova na vijjatī”ti. – gāthaṃ abhāsi;",
  "atk-s0508a1:1962_0": "Tattha kāmacchandoti kāmesu chando, kāmo ca so chando cātipi kāmacchando, kāmarāgo.",
  "atk-s0508a1:1962_1": "Idha pana sabbopi rāgo kāmacchando aggamaggavajjhassāpi adhippetattā, tenāha “sabbasova",
  "atk-s0508a1:1962_2": "na vijjatī”ti. Sabbepi hi tebhūmakadhammā kāmanīyaṭṭhena kāmā, tattha pavatto rāgo",
  "atk-s0508a1:1962_3": "kāmacchando, tenāha bhagavā – “āruppe kāmacchandanīvaraṇaṃ paṭicca thinamiddhanīvaraṇaṃ",
  "atk-s0508a1:1962_4": "uddhaccanīvaraṇaṃ avijjānīvaraṇaṃ uppajjatī”ti byāpajjati cittaṃ pūtibhāvaṃ gacchati",
  "atk-s0508a1:1962_5": "etenāti byāpādo, “anatthaṃ me acarī”tiādinayappavatto āghāto. Thinaṃ cittassa akalyatā",
  "atk-s0508a1:1962_6": "anussāhasaṃhananaṃ, middhaṃ kāyassa akalyatā asattivighāto, tadubhayampi thinañca",
  "atk-s0508a1:1962_7": "middhañca thinamiddhaṃ, kiccāhārapaṭipakkhānaṃ ekatāya ekaṃ katvā vuttaṃ. Uddhatabhāvo",
  "atk-s0508a1:1962_8": "uddhaccaṃ, yena dhammena cittaṃ uddhataṃ hoti avūpasantaṃ, so cetaso vikkhepo uddhaccaṃ.",
  "atk-s0508a1:1962_9": "Uddhaccaggahaṇeneva cettha kiccāhārapaṭipakkhānaṃ samānatāya kukkuccampi gahitamevāti",
  "atk-s0508a1:1962_10": "daṭṭhabbaṃ. Taṃ pacchānutāpalakkhaṇaṃ. Yo hi katākatakusalākusalūpanissayo vippaṭisāro,",
  "atk-s0508a1:1962_11": "taṃ kukkuccaṃ. Vicikicchāti, “evaṃ nu kho na nu kho”ti saṃsayaṃ āpajjati, dhammasabhāvaṃ",
  "atk-s0508a1:1962_12": "vā vicinanto kicchati kilamati etāyāti vicikicchā, buddhādivatthuko saṃsayo. Sabbasoti",
  "atk-s0508a1:1962_13": "anavasesato. Na vijjatīti natthi, maggena samucchinnattā na upalabbhati. Idañca padadvayaṃ",
  "atk-s0508a1:1962_14": "paccekaṃ yojetabbaṃ ayañhettha yojanā – yassa bhikkhuno tena tena ariyamaggena samucchinnattā",
  "atk-s0508a1:1962_15": "kāmacchando ca byāpādo ca thinamiddhañca uddhaccakukkuccañca vicikicchā ca sabbasova",
  "atk-s0508a1:1962_16": "na vijjati, tassa na kiñci karaṇīyaṃ, katassa vā paticayoti aññāpadesena aññaṃ byākaroti.",
  "atk-s0508a1:1962_17": "Pañcasu hi nīvaraṇesu maggena samucchinnesu tadekaṭṭhatāya sabbepi kilesā samucchinnāyeva",
  "atk-s0508a1:1962_18": "honti. Tenāha – “sabbete bhagavanto pañca nīvaraṇe pahāya cetaso upakkilese”ti.",
  "atk-s0508a1:1963": "Suyāmanattheragāthāvaṇṇanā niṭṭhitā.",
  "atk-s0508a1:1964": "5. Susāradattheragāthāvaṇṇanā",
  "atk-s0508a1:1965_0": "Sādhu suvihitāna dassananti āyasmato susāradattherassa gāthā. Kā uppatti? So kira",
  "atk-s0508a1:1965_1": "padumuttarassa bhagavato kāle brāhmaṇakule nibbattitvā vijjāpadesu nipphattiṃ gantvā",
  "atk-s0508a1:1965_2": "kāmesu ādīnavaṃ disvā gharāvāsaṃ pahāya tāpasapabbajjaṃ pabbajitvā himavantappadese",
  "atk-s0508a1:1965_3": "araññāyatane assamaṃ kāretvā vihāsi. Atha naṃ anuggaṇhanto padumuttaro bhagavā bhikkhācāravelāyaṃ",
  "atk-s0508a1:1965_4": "upasaṅkami. So dūratova disvā pasannamānaso paccuggantvā pattaṃ gahetvā madhurāni",
  "atk-s0508a1:1965_5": "phalāni pakkhipitvā adāsi. Bhagavā taṃ paṭiggahetvā anumodanaṃ katvā pakkāmi. So",
  "atk-s0508a1:1965_6": "tena puññakammena devamanussesu saṃsaranto imasmiṃ buddhuppāde dhammasenāpatino ñātibrāhmaṇakule",
  "atk-s0508a1:1965_7": "nibbattitvā mandapaññattā susāradoti gahitanāmo aparabhāge dhammasenāpatissa santike",
  "atk-s0508a1:1965_8": "dhammaṃ sutvā paṭiladdhasaddho pabbajitvā vipassanaṃ vaḍḍhetvā arahattaṃ pāpuṇi.",
  "atk-s0508a1:1965_9": "Tena vuttaṃ apadāne –",
  "atk-s0508a1:1966": "“Ajjhāyako mantadharo, tiṇṇaṃ vedāna pāragū;",
  "atk-s0508a1:1967": "Himavantassāvidūre, vasāmi assame ahaṃ.",
  "atk-s0508a1:1968": "“Aggihuttañca me atthi, puṇḍarīkaphalāni ca;",
  "atk-s0508a1:1969": "Puṭake nikkhipitvāna, dumagge laggitaṃ mayā.",
  "atk-s0508a1:1970": "“Padumuttaro lokavidū, āhutīnaṃ paṭiggaho;",
  "atk-s0508a1:1971": "Mamuddharitukāmo so, bhikkhanto mamupāgami.",
  "atk-s0508a1:1972": "“Pasannacitto sumano, phalaṃ buddhassadāsahaṃ;",
  "atk-s0508a1:1973": "Vittisañjanano mayhaṃ, diṭṭhadhammasukhāvaho.",
  "atk-s0508a1:1974": "“Suvaṇṇavaṇṇo sambuddho, āhutīnaṃ paṭiggaho;",
  "atk-s0508a1:1975": "Antalikkhe ṭhito satthā, imaṃ gāthaṃ abhāsatha.",
  "atk-s0508a1:1976": "“Iminā phaladānena, cetanāpaṇidhīhi ca;",
  "atk-s0508a1:1977": "Kappānaṃ satasahassaṃ, duggatiṃ nupapajjasi.",
  "atk-s0508a1:1978": "“Teneva sukkamūlena, anubhotvāna sampadā;",
  "atk-s0508a1:1979": "Pattomhi acalaṃ ṭhānaṃ, hitvā jayaparājayaṃ.",
  "atk-s0508a1:1980": "“Ito sattasate kappe, rājā āsiṃ sumaṅgalo;",
  "atk-s0508a1:1981": "Sattaratanasampanno, cakkavattī mahabbalo.",
  "atk-s0508a1:1982": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:1983": "Arahattaṃ pana patvā sappurisūpanissayānisaṃsakittanāpadesena aññaṃ byākaronto –",
  "atk-s0508a1:1984": "75.",
  "atk-s0508a1:1985": "“Sādhu suvihitāna dassanaṃ, kaṅkhā chijjati buddhi vaḍḍhati;",
  "atk-s0508a1:1986": "Bālampi karonti paṇḍitaṃ, tasmā sādhu sataṃ samāgamo”ti. –",
  "atk-s0508a1:1987": "Gāthaṃ abhāsi.",
  "atk-s0508a1:1988_0": "Tattha sādhūti sundaraṃ, bhaddakanti attho. Suvihitāna dassananti suvihitānaṃ dassanaṃ.",
  "atk-s0508a1:1988_1": "Gāthāsukhatthaṃ anusvāralopo kato. Sīlādiguṇehi susaṃvihitattabhāvānaṃ parānuddayāya",
  "atk-s0508a1:1988_2": "suṭṭhu vihitadhammadesanānaṃ ariyānaṃ dassanaṃ sādhūti yojanā. “Dassana”nti nidassanamattaṃ",
  "atk-s0508a1:1988_3": "daṭṭhabbaṃ savanādīnampi bahukārattā. Vuttañhetaṃ bhagavatā –",
  "atk-s0508a1:1989_0": "“Ye te bhikkhū sīlasampannā samādhisampannā paññāsampannā vimuttisampannā vimuttiñāṇadassanasampannā",
  "atk-s0508a1:1989_1": "ovādakā viññāpakā sandassakā samādapakā samuttejakā sampahaṃsakā alaṃsamakkhātāro",
  "atk-s0508a1:1989_2": "saddhammassa, dassanampāhaṃ, bhikkhave, tesaṃ bhikkhūnaṃ bahūpakāraṃ vadāmi, savanaṃ…pe…",
  "atk-s0508a1:1989_3": "upasaṅkamanaṃ…pe… payirupāsanaṃ…pe… anussaraṇaṃ…pe… anupabbajjampāhaṃ, bhikkhave,",
  "atk-s0508a1:1989_4": "tesaṃ bhikkhūnaṃ bahūpakāraṃ vadāmī”ti.",
  "atk-s0508a1:1990_0": "Dassanamūlakattā vā itaresaṃ dassanamevettha vuttaṃ, kaṅkhā chijjatītiādi tattha",
  "atk-s0508a1:1990_1": "kāraṇavacanaṃ. Tādisānañhi kalyāṇamittānaṃ dassane sati viññujātiko atthakāmo kulaputto",
  "atk-s0508a1:1990_2": "te upasaṅkamati payirupāsati “kiṃ, bhante, kusalaṃ, kiṃ akusala”ntiādinā pañhaṃ pucchati.",
  "atk-s0508a1:1990_3": "Te cassa anekavihitesu kaṅkhāṭṭhānīyesu kaṅkhaṃ paṭivinodenti, tena vuttaṃ “kaṅkhā",
  "atk-s0508a1:1990_4": "chijjatī”ti. Yasmā ca te dhammadesanāya tesaṃ kaṅkhaṃ paṭivinodetvā pubbabhāge kammapathasammādiṭṭhiṃ",
  "atk-s0508a1:1990_5": "vipassanāsammādiṭṭhiñca uppādenti, tasmā tesaṃ buddhi vaḍḍhati. Yadā pana te vipassanaṃ",
  "atk-s0508a1:1990_6": "vaḍḍhetvā saccāni paṭivijjhanti, tadā soḷasavatthukā aṭṭhavatthukā ca vicikicchā",
  "atk-s0508a1:1990_7": "chijjati samucchijjati, nippariyāyena paññā buddhi vaḍḍhati. Bālyasamatikkamanato",
  "atk-s0508a1:1990_8": "te paṇḍitā honti. So tehi buddhiṃ vaḍḍheti, bālampi karonti paṇḍitanti. Tasmātiādi",
  "atk-s0508a1:1990_9": "nigamanaṃ, yasmā sādhūnaṃ dassanaṃ vuttanayena kaṅkhā chijjati buddhi vaḍḍhati, te",
  "atk-s0508a1:1990_10": "bālaṃ paṇḍitaṃ karonti, tasmā tena kāraṇena sādhu sundaraṃ sataṃ sappurisānaṃ ariyānaṃ",
  "atk-s0508a1:1990_11": "samāgamo, tehi samodhānaṃ sammā vaḍḍhananti attho.",
  "atk-s0508a1:1991": "Susāradattheragāthāvaṇṇanā niṭṭhitā.",
  "atk-s0508a1:1992": "6. Piyañjahattheragāthāvaṇṇanā",
  "atk-s0508a1:1993_0": "Uppatantesu nipateti āyasmato piyañjahattherassa gāthā. Kā uppatti? Sopi purimabuddhesu",
  "atk-s0508a1:1993_1": "katādhikāro tattha tattha bhave vivaṭṭūpanissayaṃ puññaṃ upacinanto ito ekanavute",
  "atk-s0508a1:1993_2": "kappe vipassissa bhagavato kāle himavante rukkhadevatā hutvā pabbatantare vasanto",
  "atk-s0508a1:1993_3": "devatāsamāgamesu appānubhāvatāya parisapariyante ṭhatvā dhammaṃ sutvā satthari paṭiladdhasaddho",
  "atk-s0508a1:1993_4": "ekadivasaṃ suvisuddhaṃ ramaṇīyaṃ gaṅgāyaṃ pulinappadesaṃ disvā satthu guṇe anussari",
  "atk-s0508a1:1993_5": "– “itopi suvisuddhā satthu guṇā anantā aparimeyyā cā”ti, evaṃ so satthu guṇe ārabbha",
  "atk-s0508a1:1993_6": "cittaṃ pasādetvā tena puññakammena devamanussesu saṃsaranto imasmiṃ buddhuppāde vesāliyaṃ",
  "atk-s0508a1:1993_7": "licchavirājakule nibbattitvā vayappatto yuddhasoṇḍo aparājitasaṅgāmo amittānaṃ piyahānikaraṇena",
  "atk-s0508a1:1993_8": "piyañjahoti paññāyittha. So satthu vesāligamane paṭiladdhasaddho pabbajitvā araññe",
  "atk-s0508a1:1993_9": "vasamāno vipassanaṃ vaḍḍhetvā arahattaṃ pāpuṇi. Tena vuttaṃ apadāne –",
  "atk-s0508a1:1994": "“Pabbate himavantamhi, vasāmi pabbatantare;",
  "atk-s0508a1:1995": "Pulinaṃ sobhanaṃ disvā, buddhaseṭṭhaṃ anussariṃ.",
  "atk-s0508a1:1996": "“Ñāṇe upanidhā natthi, saṅkhāraṃ natthi satthuno;",
  "atk-s0508a1:1997": "Sabbadhammaṃ abhiññāya, ñāṇena adhimuccati.",
  "atk-s0508a1:1998": "“Namo te purisājañña, namo te purisuttama;",
  "atk-s0508a1:1999": "Ñāṇena te samo natthi, yāvatā ñāṇamuttamaṃ.",
  "atk-s0508a1:2000": "“Ñāṇe cittaṃ pasādetvā, kappaṃ saggamhi modahaṃ;",
  "atk-s0508a1:2001": "Avasesesu kappesu, kusalaṃ caritaṃ mayā.",
  "atk-s0508a1:2002": "“Ekanavutito kappe, yaṃ saññamalabhiṃ tadā;",
  "atk-s0508a1:2003": "Duggatiṃ nābhijānāmi, ñāṇasaññāyidaṃ phalaṃ.",
  "atk-s0508a1:2004": "“Ito sattatikappamhi, eko pulinapupphiyo;",
  "atk-s0508a1:2005": "Sattaratanasampanno, cakkavattī mahabbalo.",
  "atk-s0508a1:2006": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2007": "Arahattaṃ pana patvā “andhaputhujjanānaṃ paṭipattito vidhurā ariyānaṃ paṭipattī”ti imassa atthassa dassanavasena aññaṃ byākaronto –",
  "atk-s0508a1:2008": "76.",
  "atk-s0508a1:2009": "“Uppatantesu nipate, nipatantesu uppate;",
  "atk-s0508a1:2010": "Vase avasamānesu, ramamānesu no rame”ti. – gāthaṃ abhāsi;",
  "atk-s0508a1:2011_0": "Tattha uppatantesūti uṇṇamantesu, sattesu mānuddhaccathambhasārambhādīhi attukkaṃsanena",
  "atk-s0508a1:2011_1": "anupasantesu. Nipateti nameyya, tesaññeva pāpadhammānaṃ parivajjanena nivātavutti",
  "atk-s0508a1:2011_2": "bhaveyya. Nipatantesūti oṇamantesu, hīnādhimuttikatāya kosajjena ca guṇato nihīyamānesu.",
  "atk-s0508a1:2011_3": "Uppateti uṇṇameyya, paṇītādhimuttikatāya vīriyārambhena ca guṇato ussukkeyya. Atha",
  "atk-s0508a1:2011_4": "vā uppatantesūti uṭṭhahantesu, kilesesu pariyuṭṭhānavasena sīsaṃ ukkhipantesu. Nipateti",
  "atk-s0508a1:2011_5": "paṭisaṅkhānabalena yathā te na uppajjanti, tathā anurūpapaccavekkhaṇāya nipateyya,",
  "atk-s0508a1:2011_6": "vikkhambheyya ceva samucchindeyya ca. Nipatantesūti paripatantesu, ayonisomanasikāresu",
  "atk-s0508a1:2011_7": "vīriyapayogamandatāya vā yathāraddhesu samathavipassanādhammesu hāya mānesu. Uppateti",
  "atk-s0508a1:2011_8": "yonisomanasikārena vīriyārambhasampadāya ca te upaṭṭhāpeyya uppādeyya vaḍḍheyya ca.",
  "atk-s0508a1:2011_9": "Vase avasamānesūti sattesu maggabrahmacariyavāsaṃ ariyavāsañca avasantesu sayaṃ taṃ",
  "atk-s0508a1:2011_10": "vāsaṃ vaseyyāti, ariyesu vā kilesavāsaṃ dutiyakavāsaṃ avasantesu yena vāsena te avasamānā",
  "atk-s0508a1:2011_11": "nāma honti, sayaṃ tathā vase. Ramamānesu no rameti sattesu kāmaguṇaratiyā kilesaratiyā",
  "atk-s0508a1:2011_12": "ramantesu sayaṃ tathā no rame naṃ rameyya, ariyesu vā nirāmisāya jhānādiratiyā ramamānesu",
  "atk-s0508a1:2011_13": "sayampi tathā rame, tato aññathā pana kadācipi no rame nābhirameyya vāti attho.",
  "atk-s0508a1:2012": "Piyañjahattheragāthāvaṇṇanā niṭṭhitā.",
  "atk-s0508a1:2013": "7. Hatthārohaputtattheragāthāvaṇṇanā",
  "atk-s0508a1:2014_0": "Idaṃ pure cittamacāri cārikanti āyasmato hatthārohaputtattherassa gāthā. Kā uppatti?",
  "atk-s0508a1:2014_1": "So kira purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto",
  "atk-s0508a1:2014_2": "vipassissa bhagavato kāle kulagehe nibbattitvā viññutaṃ patto ekadivasaṃ satthāraṃ",
  "atk-s0508a1:2014_3": "bhikkhusaṅghaparivutaṃ vihārato nikkhantaṃ disvā pasannacitto pupphehi pūjaṃ katvā",
  "atk-s0508a1:2014_4": "pañcapatiṭṭhitena vanditvā padakkhiṇaṃ katvā pakkāmi. So tena puññakammena devamanussesu",
  "atk-s0508a1:2014_5": "saṃsaranto imasmiṃ buddhuppāde sāvatthiyaṃ hatthārohakule nibbattitvā viññutaṃ patto",
  "atk-s0508a1:2014_6": "hatthisippe nipphattiṃ agamāsi. So ekadivasaṃ hatthiṃ sikkhāpento nadītīraṃ gantvā",
  "atk-s0508a1:2014_7": "hetusampattiyā codiyamāno “kiṃ mayhaṃ iminā hatthidamanena, attānaṃ damanameva vara”nti",
  "atk-s0508a1:2014_8": "cintetvā bhagavantaṃ upasaṅkamitvā dhammaṃ sutvā paṭiladdhasaddho pabbajitvāva cariyānukūlaṃ",
  "atk-s0508a1:2014_9": "kammaṭṭhānaṃ gahetvā vipassanāya kammaṃ karonto ciraparicayena kammaṭṭhānato bahiddhā",
  "atk-s0508a1:2014_10": "vidhāvantaṃ cittaṃ cheko hatthācariyo viya aṅkusena caṇḍamattavaravāraṇaṃ paṭisaṅkhānaaṅkusena",
  "atk-s0508a1:2014_11": "niggaṇhanto “idaṃ pure cittamacāri cārika”nti gāthaṃ abhāsi.",
  "atk-s0508a1:2015_0": "77. Tattha idanti vuccamānassa cittassa attapaccakkhatāya vuttaṃ. Pureti niggahakālato",
  "atk-s0508a1:2015_1": "pubbe. Acārīti vicari, anavaṭṭhitatāya nānārammaṇesu paribbhami. Cārikanti yathākāmacariyaṃ.",
  "atk-s0508a1:2015_2": "Tenāha “yenicchakaṃ yatthakāmaṃ yathāsukha”nti. Tanti taṃ cittaṃ. Ajjāti etarahi.",
  "atk-s0508a1:2015_3": "Niggahessāmīti niggaṇhissāmi, nibbisevanaṃ karissāmi. Yonisoti upāyena. Yathā kiṃ?",
  "atk-s0508a1:2015_4": "Hatthippabhinnaṃ viya aṅkusaggaho. Idaṃ vuttaṃ hoti – idaṃ mama cittaṃ nāma ito pubbe",
  "atk-s0508a1:2015_5": "rūpādīsu ārammaṇesu yena yena ramituṃ icchati, tassa tassa vasena yenicchakaṃ, yattha",
  "atk-s0508a1:2015_6": "yattha cassa kāmo, tassa tassa vasena yatthakāmaṃ, yathā yathā vicarantassa sukhaṃ",
  "atk-s0508a1:2015_7": "hoti, tatheva caraṇato yathāsukhaṃ dīgharattaṃ cārikaṃ acari, taṃ ajjapāhaṃ bhinnamadamattahatthiṃ",
  "atk-s0508a1:2015_8": "hatthācariyasaṅkhāto cheko aṅkusaggaho aṅkusena viya yonisomanasikārena niggahessāmi,",
  "atk-s0508a1:2015_9": "nāssa vītikkamituṃ dassāmīti. Evaṃ vadanto eva ca thero vipassanaṃ vaḍḍhetvā arahattaṃ",
  "atk-s0508a1:2015_10": "sacchākāsi. Tena vuttaṃ apadāne –",
  "atk-s0508a1:2016": "“Suvaṇṇavaṇṇo sambuddho, vipassī dakkhiṇāraho;",
  "atk-s0508a1:2017": "Purakkhato sāvakehi, ārāmā abhinikkhami.",
  "atk-s0508a1:2018": "“Disvānahaṃ buddhaseṭṭhaṃ, sabbaññuṃ tamanāsakaṃ;",
  "atk-s0508a1:2019": "Pasannacitto sumano, gaṇṭhipupphaṃ apūjayiṃ.",
  "atk-s0508a1:2020": "“Tena cittappasādena, dvipadindassa tādino;",
  "atk-s0508a1:2021": "Haṭṭho haṭṭhena cittena, puna vandiṃ tathāgataṃ.",
  "atk-s0508a1:2022": "“Ekanavutito kappe, yaṃ pupphamabhiropayiṃ;",
  "atk-s0508a1:2023": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:2024": "“Ekatālīsito kappe, caraṇo nāma khattiyo;",
  "atk-s0508a1:2025": "Sattaratanasampanno, cakkavattī mahabbalo.",
  "atk-s0508a1:2026": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2027": "Ayameva ca therassa aññābyākaraṇagāthā ahosīti.",
  "atk-s0508a1:2028": "Hatthārohaputtattheragāthāvaṇṇanā niṭṭhitā.",
  "atk-s0508a1:2029": "8. Meṇḍasirattheragāthāvaṇṇanā",
  "atk-s0508a1:2030_0": "Anekajātisaṃsāranti āyasmato meṇḍasirattherassa gāthā. Kā uppatti? Sopi kira purimabuddhesu",
  "atk-s0508a1:2030_1": "katādhikāro tattha tattha bhave vivaṭṭūpanissayāni puññāni karonto ito ekanavute",
  "atk-s0508a1:2030_2": "kappe brāhmaṇakule nibbattitvā vayappatto kāme pahāya isipabbajjaṃ pabbajitvā mahatā",
  "atk-s0508a1:2030_3": "isigaṇena saddhiṃ himavante vasanto satthāraṃ disvā pasannamānaso isigaṇena padumāni",
  "atk-s0508a1:2030_4": "āharāpetvā satthu pupphapūjaṃ katvā sāvake appamādapaṭipattiyaṃ ovaditvā kālaṃ katvā",
  "atk-s0508a1:2030_5": "devaloke nibbatto aparāparaṃ saṃsaranto imasmiṃ buddhuppāde sākete gahapatikule nibbatti,",
  "atk-s0508a1:2030_6": "tassa meṇḍasarikkhasīsatāya meṇḍasirotveva samaññā ahosi. So bhagavati sākete añjanavane",
  "atk-s0508a1:2030_7": "viharante satthāraṃ upasaṅkamitvā paṭiladdhasaddho pabbajitvā samathavipassanāsu",
  "atk-s0508a1:2030_8": "kammaṃ karonto chaḷabhiñño ahosi. Teva vuttaṃ apadāne –",
  "atk-s0508a1:2031": "“Himavantassāvidūre, gotamo nāma pabbato;",
  "atk-s0508a1:2032": "Nānārukkhehi sañchanno, mahābhūtagaṇālayo.",
  "atk-s0508a1:2033": "“Vemajjhamhi ca tassāsi, assamo abhinimmito;",
  "atk-s0508a1:2034": "Purakkhato sasissehi, vasāmi assame ahaṃ.",
  "atk-s0508a1:2035": "“Āyantu me sissagaṇā, padumaṃ āharantu me;",
  "atk-s0508a1:2036": "Buddhapūjaṃ karissāmi, dvipadindassa tādino.",
  "atk-s0508a1:2037": "“Evanti te paṭissutvā, padumaṃ āhariṃsu me;",
  "atk-s0508a1:2038": "Tathā nimittaṃ katvāhaṃ, buddhassa abhiropayiṃ.",
  "atk-s0508a1:2039": "“Sisse tadā samānetvā, sādhukaṃ anusāsahaṃ;",
  "atk-s0508a1:2040": "Mā kho tumhe pamajjittha, appamādo sukhāvaho.",
  "atk-s0508a1:2041": "“Evaṃ samanusāsitvā, te sisse vacanakkhame;",
  "atk-s0508a1:2042": "Appamādaguṇe yutto, tadā kālaṅkato ahaṃ.",
  "atk-s0508a1:2043": "“Ekanavutito kappe, yaṃ pupphamabhiropayiṃ;",
  "atk-s0508a1:2044": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:2045": "“Ekapaññāsakappamhi, rājā āsiṃ jaluttamo;",
  "atk-s0508a1:2046": "Sattaratanasampanno, cakkavattī mahabbalo.",
  "atk-s0508a1:2047": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2048": "So attano pubbenivāsaṃ anussaranto –",
  "atk-s0508a1:2049": "78.",
  "atk-s0508a1:2050": "“Anekajātisaṃsāraṃ, sandhāvissaṃ anibbisaṃ;",
  "atk-s0508a1:2051": "Tassa me dukkhajātassa, dukkhakkhandho aparaddho”ti. – gāthaṃ abhāsi;",
  "atk-s0508a1:2052_0": "Tattha anekajātisaṃsāranti anekajātisatasahassasaṅkhyaṃ idaṃ saṃsāravaṭṭaṃ, addhuno",
  "atk-s0508a1:2052_1": "adhippetattā accantasaṃyogekavacanaṃ. Sandhāvissanti saṃsariṃ, aparāparaṃ cavanuppajjanavasena",
  "atk-s0508a1:2052_2": "paribbhamiṃ. Anibbisanti tassa nivattakañāṇaṃ avindanto alabhanto. Tassa meti evaṃ",
  "atk-s0508a1:2052_3": "saṃsarantassa me. Dukkhajātassāti jātiādivasena uppannadukkhassa, tissannaṃ vā dukkhatānaṃ",
  "atk-s0508a1:2052_4": "vasena dukkhasabhāvassa. Dukkhakkhandhoti kammakilesavipākavaṭṭappakāro dukkharāsi.",
  "atk-s0508a1:2052_5": "Aparaddhoti arahattamaggappattito paṭṭhāya paribbhaṭṭho cuto na abhinibbattissati.",
  "atk-s0508a1:2052_6": "“Aparaṭṭho”ti vā pāṭho, apagatasamiddhito samucchinnakāraṇattā apagatoti attho. Idameva",
  "atk-s0508a1:2052_7": "ca therassa aññābyākaraṇaṃ ahosi.",
  "atk-s0508a1:2053": "Meṇḍasirattheragāthāvaṇṇanā niṭṭhitā.",
  "atk-s0508a1:2054": "9. Rakkhitattheragāthāvaṇṇanā",
  "atk-s0508a1:2055_0": "Sabbo rāgo pahīno meti āyasmato rakkhitattherassa gāthā. Kā uppatti? Ayaṃ kira padumuttarassa",
  "atk-s0508a1:2055_1": "bhagavato kāle kulagehe nibbattitvā viññutaṃ patto ekadivasaṃ satthu dhammadesanaṃ",
  "atk-s0508a1:2055_2": "sutvā pasannamānaso desanāñāṇaṃ ārabbha thomanaṃ akāsi. Satthā tassa cittappasādaṃ",
  "atk-s0508a1:2055_3": "oloketvā “ayaṃ ito satasahassakappamatthake gotamassa nāma sammāsambuddhassa rakkhito",
  "atk-s0508a1:2055_4": "nāma sāvako bhavissatī”ti byākāsi. So taṃ sutvā bhiyyosomattāya pasannamānaso aparāparaṃ",
  "atk-s0508a1:2055_5": "puññāni katvā devamanussesu saṃsaranto imasmiṃ buddhuppāde devadahanigame sākiyarājakule",
  "atk-s0508a1:2055_6": "nibbatti, rakkhitotissa nāmaṃ ahosi. So ye sākiyakoliyarājūhi bhagavato parivāratthāya",
  "atk-s0508a1:2055_7": "dinnā pañcasatarājakumārā pabbajitā, tesaṃ aññataro. Te pana rājakumārā na saṃvegena",
  "atk-s0508a1:2055_8": "pabbajitattā ukkaṇṭhābhibhūtā yadā satthārā kuṇāladahatīraṃ netvā kuṇālajātakadesanāya",
  "atk-s0508a1:2055_9": "itthīnaṃ dosavibhāvanena kāmesu ādīnavaṃ pakāsetvā kammaṭṭhāne niyojitā, tadā ayampi",
  "atk-s0508a1:2055_10": "kammaṭṭhānaṃ anuyuñjanto vipassanaṃ vaḍḍhetvā arahattaṃ pāpuṇi. Tena vuttaṃ apadāne –",
  "atk-s0508a1:2056": "“Padumuttaro nāma jino, lokajeṭṭho narāsabho;",
  "atk-s0508a1:2057": "Mahato janakāyassa, deseti amataṃ padaṃ.",
  "atk-s0508a1:2058": "“Tassāhaṃ vacanaṃ sutvā, vācāsabhimudīritaṃ;",
  "atk-s0508a1:2059": "Añjaliṃ paggahetvāna, ekaggo āsahaṃ tadā.",
  "atk-s0508a1:2060": "“Yathā samuddo udadhīnamaggo, nerū nagānaṃ pavaro siluccayo;",
  "atk-s0508a1:2061": "Tatheva ye cittavasena vattare, na buddhañāṇassa kalaṃ upenti te.",
  "atk-s0508a1:2062": "“Dhammavidhiṃ ṭhapetvāna, buddho kāruṇiko isi;",
  "atk-s0508a1:2063": "Bhikkhusaṅghe nisīditvā, imā gāthā abhāsatha.",
  "atk-s0508a1:2064": "“Yo so ñāṇaṃ pakittesi, buddhamhi lokanāyake;",
  "atk-s0508a1:2065": "Kappānaṃ satasahassaṃ, duggatiṃ na gamissati.",
  "atk-s0508a1:2066": "“Kilese jhāpayitvāna, ekaggo susamāhito;",
  "atk-s0508a1:2067": "Sobhito nāma nāmena, hessati satthu sāvako.",
  "atk-s0508a1:2068": "“Paññāse kappasahasse, sattevāsuṃ yasuggatā;",
  "atk-s0508a1:2069": "Sattaratanasampannā, cakkavattī mahabbalā.",
  "atk-s0508a1:2070": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2071": "Arahattaṃ pana patvā attano pahīnakilese paccavekkhanto “sabbo rāgo”ti gāthaṃ abhāsi.",
  "atk-s0508a1:2072_0": "79. Tattha “sabbo rāgo”ti kāmarāgādippabhedo sabbopi rāgo. Pahīnoti ariyamaggabhāvanāya",
  "atk-s0508a1:2072_1": "samucchedappahānavasena pahīno. Sabbo dosoti āghātavatthukādibhāvena anekabhedabhinno",
  "atk-s0508a1:2072_2": "sabbopi byāpādo. Samūhatoti maggena samugghāṭito. Sabbo me vigato mohoti “dukkhe",
  "atk-s0508a1:2072_3": "aññāṇa”ntiādinā vatthubhedena aṭṭhabhedo, saṃkilesavatthuvibhāgena anekavibhāgo sabbopi",
  "atk-s0508a1:2072_4": "moho maggena viddhaṃsitattā mayhaṃ vigato. Sītibhūtosmi nibbutoti evaṃ mūlakilesappahānena",
  "atk-s0508a1:2072_5": "tadekaṭṭhatāya saṃkilesānaṃ sammadeva paṭippassaddhattā anavasesakilesadarathapariḷāhābhāvato",
  "atk-s0508a1:2072_6": "sītibhāvaṃ patto, tato eva sabbaso kilesaparinibbānena parinibbuto ahaṃ asmi bhavāmīti aññaṃ byākāsi.",
  "atk-s0508a1:2073": "Rakkhitattheragāthāvaṇṇanā niṭṭhitā.",
  "atk-s0508a1:2074": "10. Uggattheragāthāvaṇṇanā",
  "atk-s0508a1:2075_0": "Yaṃ mayā pakataṃ kammanti āyasmato uggattherassa gāthā. Kā uppatti? Ayampi purimabuddhesu",
  "atk-s0508a1:2075_1": "katādhikāro tattha tattha bhave puññāni karonto ito ekatiṃse kappe sikhissa bhagavato",
  "atk-s0508a1:2075_2": "kāle kulagehe nibbattitvā viññutaṃ patto ekadivasaṃ sikhiṃ bhagavantaṃ passitvā pasannamānaso",
  "atk-s0508a1:2075_3": "ketakapupphehi pūjaṃ akāsi. So tena puññakammena devaloke nibbattitvā aparāparaṃ",
  "atk-s0508a1:2075_4": "sugatīsuyeva saṃsaranto imasmiṃ buddhuppāde kosalaraṭṭhe ugganigame seṭṭhiputto hutvā",
  "atk-s0508a1:2075_5": "nibbatti, uggotvevassa nāmaṃ ahosi. So viññutaṃ patto bhagavati tasmiṃ nigame bhaddārāme",
  "atk-s0508a1:2075_6": "viharante vihāraṃ gantvā satthu santike dhammaṃ sutvā paṭiladdhasaddho pabbajitvā",
  "atk-s0508a1:2075_7": "vipassanāya kammaṃ karonto nacirasseva arahattaṃ pāpuṇi. Tena vuttaṃ apadāne –",
  "atk-s0508a1:2076": "“Vinatānadiyā tīre, pilakkhu phalito ahu;",
  "atk-s0508a1:2077": "Tāhaṃ rukkhaṃ gavesanto, addasaṃ lokanāyakaṃ.",
  "atk-s0508a1:2078": "“Ketakaṃ pupphitaṃ disvā, vaṇṭe chetvānahaṃ tadā;",
  "atk-s0508a1:2079": "Buddhassa abhiropesiṃ, sikhino lokabandhuno.",
  "atk-s0508a1:2080": "“Yena ñāṇena pattosi, accutaṃ amataṃ padaṃ;",
  "atk-s0508a1:2081": "Taṃ ñāṇaṃ abhipūjemi, buddhaseṭṭha mahāmuni.",
  "atk-s0508a1:2082": "“Ñāṇamhi pūjaṃ katvāna, pilakkhumaddasaṃ ahaṃ;",
  "atk-s0508a1:2083": "Paṭiladdhomhi taṃ paññaṃ, ñāṇapūjāyidaṃ phalaṃ.",
  "atk-s0508a1:2084": "“Ekatiṃse ito kappe, yaṃ pupphamabhiropayiṃ;",
  "atk-s0508a1:2085": "Duggatiṃ nābhijānāmi, ñāṇapūjāyidaṃ phalaṃ.",
  "atk-s0508a1:2086": "“Ito terasakappamhi, dvādasāsuṃ phaluggatā;",
  "atk-s0508a1:2087": "Sattaratanasampannā, cakkavattī mahabbalā.",
  "atk-s0508a1:2088": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2089": "Arahattaṃ pana patvā attano vaṭṭūpacchedadīpanena aññaṃ byākaronto –",
  "atk-s0508a1:2090": "80.",
  "atk-s0508a1:2091": "“Yaṃ mayā pakataṃ kammaṃ, appaṃ vā yadi vā bahuṃ;",
  "atk-s0508a1:2092": "Sabbametaṃ parikkhīṇaṃ, natthi dāni punabbhavo”ti. – gāthaṃ abhāsi;",
  "atk-s0508a1:2093_0": "Tattha yaṃ mayā pakataṃ kammanti yaṃ kammaṃ tīhi kammadvārehi, chahi uppattidvārehi,",
  "atk-s0508a1:2093_1": "aṭṭhahi asaṃvaradvārehi, aṭṭhahi ca saṃvaradvārehi pāpādivasena dānādivasena cāti",
  "atk-s0508a1:2093_2": "anekehi pakārehi anādimati saṃsāre yaṃ mayā kataṃ upacitaṃ abhinibbattitaṃ vipākakammaṃ.",
  "atk-s0508a1:2093_3": "Appaṃ vā yadi vā bahunti tañca vatthucetanāpayogakilesādīnaṃ dubbalabhāvena appaṃ",
  "atk-s0508a1:2093_4": "vā, tesaṃ balavabhāvena abhiṇhapavattiyā ca bahuṃ vā. Sabbametaṃ parikkhīṇanti sabbameva",
  "atk-s0508a1:2093_5": "cetaṃ kammaṃ kammakkhayakarassa aggamaggassa adhigatattā parikkhayaṃ gataṃ, kilesavaṭṭappahānena",
  "atk-s0508a1:2093_6": "hi kammavaṭṭaṃ pahīnameva hoti vipākavaṭṭassa anuppādanato. Tenāha “natthi dāni punabbhavo”ti.",
  "atk-s0508a1:2093_7": "Āyatiṃ punabbhavābhinibbatti mayhaṃ natthīti attho. “Sabbampeta”ntipi pāṭho, sabbampi etanti padavibhāgo.",
  "atk-s0508a1:2094": "Uggattheragāthāvaṇṇanā niṭṭhitā.",
  "atk-s0508a1:2095": "Aṭṭhamavaggavaṇṇanā niṭṭhitā.",
  "atk-s0508a1:2096": "9. Navamavaggo",
  "atk-s0508a1:2097": "1. Samitiguttattheragāthāvaṇṇanā",
  "atk-s0508a1:2098_0": "Yaṃ mayā pakataṃ pāpanti āyasmato samitiguttattherassa gāthā. Kā uppatti? Sopi purimabuddhesu",
  "atk-s0508a1:2098_1": "katādhikāro tattha tattha bhave puññāni upacinanto vipassissa bhagavato kāle kulagehe",
  "atk-s0508a1:2098_2": "nibbattitvā viññutaṃ patto bhagavantaṃ passitvā pasannacitto jātisumanapupphehi pūjaṃ",
  "atk-s0508a1:2098_3": "akāsi. So tena puññakammena yattha yattha bhave nibbatti, tattha tattha kularūpaparivārasampadāya",
  "atk-s0508a1:2098_4": "aññe satte abhibhavitvā aṭṭhāsi. Ekasmiṃ pana attabhāve aññataraṃ paccekabuddhaṃ",
  "atk-s0508a1:2098_5": "piṇḍāya carantaṃ disvā “ayaṃ muṇḍako kuṭṭhī maññe, tenāyaṃ paṭicchādetvā vicaratī”ti",
  "atk-s0508a1:2098_6": "niṭṭhubhitvā pakkāmi. So tena kammena bahuṃ kālaṃ niraye paccitvā kassapassa bhagavato",
  "atk-s0508a1:2098_7": "kāle manussaloke nibbatto paribbājakapabbajjaṃ upagato ekaṃ sīlācārasampannaṃ upāsakaṃ",
  "atk-s0508a1:2098_8": "disvā dosantaro hutvā, “kuṭṭharogī bhaveyyāsī”ti akkosi, nhānatitthe ca manussehi",
  "atk-s0508a1:2098_9": "ṭhapitāni nhānacuṇṇāni dūsesi. So tena kammena puna niraye nibbattitvā bahūni vassāni",
  "atk-s0508a1:2098_10": "dukkhaṃ anubhavitvā imasmiṃ buddhuppāde sāvatthiyaṃ aññatarassa brāhmaṇassa putto",
  "atk-s0508a1:2098_11": "hutvā nibbatti, samitiguttotissa nāmaṃ ahosi. So vayappatto satthu dhammadesanaṃ",
  "atk-s0508a1:2098_12": "sutvā paṭiladdhasaddho pabbajitvā suvisuddhasīlo hutvā viharati. Tassa purimakammanissandena",
  "atk-s0508a1:2098_13": "kuṭṭharogo uppajji, tena tassa sarīrāvayavā yebhuyyena chinnabhinnā hutvā paggharanti.",
  "atk-s0508a1:2098_14": "So gilānasālāyaṃ vasati. Athekadivasaṃ dhammasenāpati gilānapucchaṃ gantvā tattha",
  "atk-s0508a1:2098_15": "tattha gilāne bhikkhū pucchanto taṃ bhikkhuṃ disvā “āvuso, yāvatā khandhappavatti",
  "atk-s0508a1:2098_16": "nāma, sabbaṃ dukkhameva vedanā. Khandhesu pana asantesuyeva natthi dukkha”nti vedanānupassanākammaṭṭhānaṃ",
  "atk-s0508a1:2098_17": "kathetvā agamāsi. So therassa ovāde ṭhatvā vipassanaṃ vaḍḍhetvā chaḷabhiññā sacchākāsi.",
  "atk-s0508a1:2098_18": "Tena vuttaṃ apadāne –",
  "atk-s0508a1:2099": "“Jāyantassa vipassissa, āloko vipulo ahu;",
  "atk-s0508a1:2100": "Pathavī ca pakampittha, sasāgarā sapabbatā.",
  "atk-s0508a1:2101": "“Nemittā ca viyākaṃsu, buddho loke bhavissati;",
  "atk-s0508a1:2102": "Aggo ca sabbasattānaṃ, janataṃ uddharissati.",
  "atk-s0508a1:2103": "“Nemittānaṃ suṇitvāna, jātipūjamakāsahaṃ;",
  "atk-s0508a1:2104": "Edisā pūjanā natthi, yādisā jātipūjanā.",
  "atk-s0508a1:2105": "“Saṅkharitvāna kusalaṃ, sakaṃ cittaṃ pasādayiṃ;",
  "atk-s0508a1:2106": "Jātipūjaṃ karitvāna, tattha kālaṅkato ahaṃ.",
  "atk-s0508a1:2107": "“Yaṃ yaṃ yonupapajjāmi, devattaṃ atha mānusaṃ;",
  "atk-s0508a1:2108": "Sabbe satte abhibhomi, jātipūjāyidaṃ phalaṃ.",
  "atk-s0508a1:2109": "“Dhātiyo maṃ upaṭṭhenti, mama cittavasānugā;",
  "atk-s0508a1:2110": "Na tā sakkonti kopetuṃ, jātipūjāyidaṃ phalaṃ.",
  "atk-s0508a1:2111": "“Ekanavutito kappe, yaṃ pūjamakariṃ tadā;",
  "atk-s0508a1:2112": "Duggatiṃ nābhijānāmi, jātipūjāyidaṃ phalaṃ.",
  "atk-s0508a1:2113": "“Supāricariyā nāma, catuttiṃsa janādhipā;",
  "atk-s0508a1:2114": "Ito tatiyakappamhi, cakkavattī mahabbalā.",
  "atk-s0508a1:2115": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2116": "Chaḷabhiñño pana hutvā pahīnakilesapaccavekkhaṇena etarahi anubhuyyamānarogavasena purimajātīsu attanā kataṃ pāpakammaṃ anussaritvā tassa idāni sabbaso pahīnabhāvaṃ vibhāvento –",
  "atk-s0508a1:2117": "81.",
  "atk-s0508a1:2118": "“Yaṃ mayā pakataṃ pāpaṃ, pubbe aññāsu jātisu;",
  "atk-s0508a1:2119": "Idheva taṃ vedanīyaṃ, vatthu aññaṃ na vijjatī”ti. – gāthaṃ abhāsi;",
  "atk-s0508a1:2120_0": "Tattha pāpanti akusalaṃ kammaṃ. Tañhi lāmakaṭṭhena pāpanti vuccati. Pubbeti purā.",
  "atk-s0508a1:2120_1": "Aññāsu jātisūti ito aññāsu jātīsu, aññesu attabhāvesu. Ayañhettha attho – yadipi",
  "atk-s0508a1:2120_2": "mayā imasmiṃ attabhāve na tādisaṃ pāpaṃ kataṃ atthi, idāni pana tassa sambhavoyeva",
  "atk-s0508a1:2120_3": "natthi. Yaṃ pana ito aññāsu jātīsu kataṃ atthi, idheva taṃ vedanīyaṃ, tañhi idheva",
  "atk-s0508a1:2120_4": "imasmiṃyeva attabhāve vedayitabbaṃ anubhavitabbaṃ phalaṃ, kasmā? Vatthu aññaṃ na",
  "atk-s0508a1:2120_5": "vijjatīti tassa kammassa vipaccanokāso añño khandhappabandho natthi, ime pana khandhā",
  "atk-s0508a1:2120_6": "sabbaso upādānānaṃ pahīnattā anupādāno viya jātavedo carimakacittanirodhena appaṭisandhikā",
  "atk-s0508a1:2120_7": "nirujjhantīti aññaṃ byākāsi.",
  "atk-s0508a1:2121": "Samitiguttattheragāthāvaṇṇanā niṭṭhitā.",
  "atk-s0508a1:2122": "2. Kassapattheragāthāvaṇṇanā",
  "atk-s0508a1:2123_0": "Yena yena subhikkhānīti āyasmato kassapattherassa gāthā. Kā uppatti? Ayaṃ kira padumuttarassa",
  "atk-s0508a1:2123_1": "bhagavato kāle brāhmaṇakule nibbattitvā tīsu vedesu aññesu ca brāhmaṇasippesu nipphattiṃ",
  "atk-s0508a1:2123_2": "gato, so ekadivasaṃ bhagavantaṃ disvā pasannamānaso sumanapupphehi pūjaṃ akāsi. Karonto",
  "atk-s0508a1:2123_3": "ca satthu samantato upari ca pupphamuṭṭhiyo khipi. Buddhānubhāvena pupphāni pupphāsanākārena",
  "atk-s0508a1:2123_4": "sattāhaṃ aṭṭhaṃsu. So taṃ acchariyaṃ disvā bhiyyosomattāya pasannamānaso ahosi. Aparāparaṃ",
  "atk-s0508a1:2123_5": "puññāni karonto kappasatasahassaṃ sugatīsuyeva saṃsaranto imasmiṃ buddhuppāde sāvatthiyaṃ",
  "atk-s0508a1:2123_6": "aññatarassa udiccabrāhmaṇassa putto hutvā nibbatti, kassapotissa nāmaṃ ahosi. Tassa",
  "atk-s0508a1:2123_7": "daharakāleyeva pitā kālamakāsi. Mātā taṃ paṭijaggati. So ekadivasaṃ jetavanaṃ gato",
  "atk-s0508a1:2123_8": "bhagavato dhammadesanaṃ sutvā hetusampannatāya tasmiṃyeva āsane sotāpanno hutvā mātu",
  "atk-s0508a1:2123_9": "santikaṃ gantvā anujānāpetvā pabbajito satthari vuṭṭhavasse pavāretvā janapadacārikaṃ",
  "atk-s0508a1:2123_10": "pakkante sayampi satthārā saddhiṃ gantukāmo āpucchituṃ mātu santikaṃ agamāsi. Mātā",
  "atk-s0508a1:2123_11": "vissajjentī ovādavasena –",
  "atk-s0508a1:2124": "82.",
  "atk-s0508a1:2125": "“Yena yena subhikkhāni, sivāni abhayāni ca;",
  "atk-s0508a1:2126": "Tena puttaka gacchassu, mā sokāpahato bhavā”ti. – gāthaṃ abhāsi;",
  "atk-s0508a1:2127_0": "Tattha yena yenāti yattha yattha. Bhummatthe hi etaṃ karaṇavacanaṃ, yasmiṃ yasmiṃ",
  "atk-s0508a1:2127_1": "disābhāgeti attho. Subhikkhānīti sulabhapiṇḍāni, raṭṭhānīti adhippāyo. Sivānīti khemāni",
  "atk-s0508a1:2127_2": "arogāni. Abhayānīti corabhayādīhi nibbhayāni, rogadubbhikkhabhayāni pana “subhikkhāni,",
  "atk-s0508a1:2127_3": "sivānī”ti padadvayeneva gahitāni. Tenāti tattha, tasmiṃ tasmiṃ disābhāgeti attho.",
  "atk-s0508a1:2127_4": "Puttakāti anukampantī taṃ ālapati. Māti paṭisedhatthe nipāto sokāpahatoti vuttaguṇarahitāni",
  "atk-s0508a1:2127_5": "raṭṭhāni gantvā dubbhikkhabhayādijanitena sokena upahato mā bhava māhosīti attho.",
  "atk-s0508a1:2127_6": "Taṃ sutvā thero, “mama mātā mayhaṃ sokarahitaṭṭhānagamanaṃ āsīsati, handa mayaṃ sabbaso",
  "atk-s0508a1:2127_7": "accantameva sokarahitaṃ ṭhānaṃ pattuṃ yutta”nti ussāhajāto vipassanaṃ paṭṭhapetvā",
  "atk-s0508a1:2127_8": "nacirasseva arahattaṃ pāpuṇi. Tena vuttaṃ apadāne –",
  "atk-s0508a1:2128": "“Ajjhāyako mantadharo, tiṇṇaṃ vedāna pāragū;",
  "atk-s0508a1:2129": "Abbhokāse ṭhito santo, addasaṃ lokanāyakaṃ.",
  "atk-s0508a1:2130": "“Sīhaṃ yathā vanacaraṃ, byaggharājaṃva nittasaṃ;",
  "atk-s0508a1:2131": "Tidhāpabhinnamātaṅgaṃ, kuñjaraṃva mahesinaṃ.",
  "atk-s0508a1:2132": "“Sereyakaṃ gahetvāna, ākāse ukkhipiṃ ahaṃ;",
  "atk-s0508a1:2133": "Buddhassa ānubhāvena, parivārenti sabbaso.",
  "atk-s0508a1:2134": "“Adhiṭṭhahi mahāvīro, sabbaññū lokanāyako;",
  "atk-s0508a1:2135": "Samantā pupphacchadanā, okiriṃsu narāsabhaṃ.",
  "atk-s0508a1:2136": "“Tato sā pupphakañcukā, antovaṇṭā bahimukhā;",
  "atk-s0508a1:2137": "Sattāhaṃ chadanaṃ katvā, tato antaradhāyatha.",
  "atk-s0508a1:2138": "“Tañca acchariyaṃ disvā, abbhutaṃ lomahaṃsanaṃ;",
  "atk-s0508a1:2139": "Buddhe cittaṃ pasādesiṃ, sugate lokanāyake.",
  "atk-s0508a1:2140": "“Tena cittappasādena, sukkamūlena codito;",
  "atk-s0508a1:2141": "Kappānaṃ satasahassaṃ, duggatiṃ nupapajjahaṃ.",
  "atk-s0508a1:2142": "“Pannarasasahassamhi, kappānaṃ pañcavīsati;",
  "atk-s0508a1:2143": "Vītamalāsanāmā ca, cakkavattī mahabbalā.",
  "atk-s0508a1:2144": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2145": "Arahattaṃ pana patvā “idameva mātu vacanaṃ arahattappattiyā aṅkusaṃ jāta”nti tameva gāthaṃ paccudāhāsi.",
  "atk-s0508a1:2146": "Kassapattheragāthāvaṇṇanā niṭṭhitā.",
  "atk-s0508a1:2147": "3. Sīhattheragāthāvaṇṇanā",
  "atk-s0508a1:2148_0": "Sīhappamatto viharāti āyasmato sīhattherassa gāthā. Kā uppatti? So kira purimabuddhesu",
  "atk-s0508a1:2148_1": "katādhikāro ito aṭṭhārasakappasatamatthake atthadassissa bhagavato kāle candabhāgāya",
  "atk-s0508a1:2148_2": "nadiyā tīre kinnarayoniyaṃ nibbattitvā pupphabhakkho pupphanivasano hutvā viharanto",
  "atk-s0508a1:2148_3": "ākāsena gacchantaṃ atthadassiṃ bhagavantaṃ disvā pasannacitto pūjetukāmo añjaliṃ",
  "atk-s0508a1:2148_4": "paggayha aṭṭhāsi. Bhagavā tassa ajjhāsayaṃ ñatvā ākāsato oruyha aññatarasmiṃ rukkhamūle",
  "atk-s0508a1:2148_5": "pallaṅkena nisīdi. Kinnaro candanasāraṃ ghaṃsitvā candanagandhena pupphehi ca pūjaṃ",
  "atk-s0508a1:2148_6": "katvā vanditvā padakkhiṇaṃ katvā pakkāmi. So tena puññakammena devamanussesu saṃsaranto",
  "atk-s0508a1:2148_7": "imasmiṃ buddhuppāde mallarājakule nibbatti, tassa sīhoti nāmaṃ ahosi. So bhagavantaṃ",
  "atk-s0508a1:2148_8": "disvā pasannamānaso vanditvā ekamantaṃ nisīdi. Satthā tassa ajjhāsayaṃ oloketvā dhammaṃ",
  "atk-s0508a1:2148_9": "kathesi. So dhammaṃ sutvā paṭiladdhasaddho pabbajitvā kammaṭṭhānaṃ gahetvā araññe",
  "atk-s0508a1:2148_10": "viharati. Tassa cittaṃ nānārammaṇe vidhāvati, ekaggaṃ na hoti, sakatthaṃ nipphādetuṃ",
  "atk-s0508a1:2148_11": "na sakkoti. Satthā taṃ disvā ākāse ṭhatvā –",
  "atk-s0508a1:2149": "83.",
  "atk-s0508a1:2150": "“Sīhappamatto vihara, rattindivamatandito;",
  "atk-s0508a1:2151": "Bhāvehi kusalaṃ dhammaṃ, jaha sīghaṃ samussaya”nti. –",
  "atk-s0508a1:2152": "Gāthāya ovadi. So gāthāvasāne vipassanaṃ vaḍḍhetvā arahattaṃ pāpuṇi. Tena vuttaṃ apadāne –",
  "atk-s0508a1:2153": "“Candabhāgānadītīre, ahosiṃ kinnaro tadā;",
  "atk-s0508a1:2154": "Pupphabhakkho cahaṃ āsiṃ, pupphanivasano tathā.",
  "atk-s0508a1:2155": "“Atthadassī tu bhagavā, lokajeṭṭho narāsabho;",
  "atk-s0508a1:2156": "Vipinaggena niyyāsi, haṃsarājāva ambare.",
  "atk-s0508a1:2157": "“Namo te purisājañña, cittaṃ te suvisodhitaṃ;",
  "atk-s0508a1:2158": "Pasannamukhavaṇṇosi, vippasannamukhindriyo.",
  "atk-s0508a1:2159": "“Orohitvāna ākāsā, bhūripañño sumedhaso;",
  "atk-s0508a1:2160": "Saṅghāṭiṃ pattharitvāna, pallaṅkena upāvisi.",
  "atk-s0508a1:2161": "“Vilīnaṃ candanādāya, agamāsiṃ jinantikaṃ;",
  "atk-s0508a1:2162": "Pasannacitto sumano, buddhassa abhiropayiṃ.",
  "atk-s0508a1:2163": "“Abhivādetvāna sambuddhaṃ, lokajeṭṭhaṃ narāsabhaṃ;",
  "atk-s0508a1:2164": "Pāmojjaṃ janayitvāna, pakkāmiṃ uttarāmukho.",
  "atk-s0508a1:2165": "“Aṭṭhārase kappasate, candanaṃ yaṃ apūjayiṃ;",
  "atk-s0508a1:2166": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:2167": "“Catuddase kappasate, ito āsiṃsu te tayo;",
  "atk-s0508a1:2168": "Rohaṇī nāma nāmena, cakkavattī mahabbalā.",
  "atk-s0508a1:2169": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2170_0": "Yā pana bhagavatā ovādavasena vuttā “sīhappamatto”ti gāthā, tattha sīhāti tassa therassa",
  "atk-s0508a1:2170_1": "ālapanaṃ. Appamatto viharāti satiyā avippavāsena pamādavirahito sabbiriyāpathesu",
  "atk-s0508a1:2170_2": "satisampajaññayutto hutvā viharāhi. Idāni taṃ appamādavihāraṃ saha phalena saṅkhepato",
  "atk-s0508a1:2170_3": "dassetuṃ “rattindiva”ntiādi vuttaṃ. Tassattho – rattibhāgaṃ divasabhāgañca “caṅkamena",
  "atk-s0508a1:2170_4": "nisajjāya āvaraṇīyehi dhammehi cittaṃ parisodhetī”ti vuttanayena catusammappadhānavasena",
  "atk-s0508a1:2170_5": "atandito akusīto āraddhavīriyo kusalaṃ samathavipassanādhammañca lokuttaradhammañca",
  "atk-s0508a1:2170_6": "bhāvehi uppādehi vaḍḍhehi ca, evaṃ bhāvetvā ca jaha sīghaṃ samussayanti tava samussayaṃ",
  "atk-s0508a1:2170_7": "attabhāvaṃ paṭhamaṃ tāva tappaṭibaddhachandarāgappahānena sīghaṃ nacirasseva pajaha,",
  "atk-s0508a1:2170_8": "evaṃbhūto ca pacchā carimakacittanirodhena anavasesato ca pajahissatīti. Arahattaṃ",
  "atk-s0508a1:2170_9": "pana patvā thero aññaṃ byākaronto tameva gāthaṃ paccudāhāsīti.",
  "atk-s0508a1:2171": "Sīhattheragāthāvaṇṇanā niṭṭhitā.",
  "atk-s0508a1:2172": "4. Nītattheragāthāvaṇṇanā",
  "atk-s0508a1:2173_0": "Sabbarattiṃ supitvānāti āyasmato nītattherassa gāthā. Kā uppatti? Ayaṃ kira padumuttarassa",
  "atk-s0508a1:2173_1": "bhagavato kāle sunando nāma brāhmaṇo hutvā anekasate brāhmaṇe mante vācento vājapeyyaṃ",
  "atk-s0508a1:2173_2": "nāma yaññaṃ yaji, bhagavā taṃ brāhmaṇaṃ anukampanto yaññaṭṭhānaṃ gantvā ākāse caṅkami.",
  "atk-s0508a1:2173_3": "Brāhmaṇo satthāraṃ disvā pasannamānaso sissehi pupphāni āharāpetvā ākāse khipitvā",
  "atk-s0508a1:2173_4": "pūjaṃ akāsi. Buddhānubhāvena taṃ ṭhānaṃ sakalañca nagaraṃ pupphapaṭavitānikaṃ viya",
  "atk-s0508a1:2173_5": "chāditaṃ ahosi. Mahājano satthari uḷāraṃ pītisomanassaṃ paṭisaṃvedesi. Sunandabrāhmaṇo",
  "atk-s0508a1:2173_6": "tena kusalamūlena devamanussesu saṃsaranto imasmiṃ buddhuppāde sāvatthiyaṃ aññatarassa",
  "atk-s0508a1:2173_7": "brāhmaṇassa putto hutvā nibbatti, nītotissa nāmaṃ ahosi. So viññutaṃ patto “ime samaṇā",
  "atk-s0508a1:2173_8": "sakyaputtiyā sukhasīlā sukhasamācārā subhojanāni bhuñjitvā nivātesu senāsanesu viharanti,",
  "atk-s0508a1:2173_9": "imesu pabbajitvā sukhena viharituṃ sakkā”ti sukhābhilāsāya pabbajitvāva satthu santike",
  "atk-s0508a1:2173_10": "kammaṭṭhānaṃ gahetvā katipāhameva manasikaritvā taṃ chaḍḍetvā yāvadatthaṃ udarāvadehakaṃ",
  "atk-s0508a1:2173_11": "bhuñjitvā divasabhāgaṃ saṅgaṇikārāmo tiracchānakathāya vītināmeti, rattibhāgepi thinamiddhābhibhūto",
  "atk-s0508a1:2173_12": "sabbarattiṃ supati. Satthā tassa hetuparipākaṃ oloketvā ovādaṃ dento –",
  "atk-s0508a1:2174": "84.",
  "atk-s0508a1:2175": "“Sabbarattiṃ supitvāna, divā saṅgaṇike rato;",
  "atk-s0508a1:2176": "Kudāssu nāma dummedho, dukkhassantaṃ karissatī”ti. – gāthaṃ abhāsi;",
  "atk-s0508a1:2177_0": "Tattha sabbarattinti sakalaṃ rattiṃ. Supitvānāti niddāyitvā, “rattiyā paṭhamaṃ yāmaṃ",
  "atk-s0508a1:2177_1": "caṅkamena nisajjāya āvaraṇīyehi dhammehi cittaṃ parisodhetī”tiādinā vuttaṃ jāgariyaṃ",
  "atk-s0508a1:2177_2": "ananuyuñjitvā kevalaṃ rattiyā tīsupi yāmesu niddaṃ okkamitvāti attho. Divāti divasaṃ,",
  "atk-s0508a1:2177_3": "sakalaṃ divasabhāganti attho. Saṅgaṇiketi tiracchānakathikehi kāyadaḷhibahulapuggalehi",
  "atk-s0508a1:2177_4": "sannisajjā saṅgaṇiko, tasmiṃ rato abhirato tattha avigatacchando “saṅgaṇike rato”ti",
  "atk-s0508a1:2177_5": "vutto “saṅgaṇikārato”tipi pāḷi. Kudāssu nāmāti kudā nāma. Assūti nipātamattaṃ, kasmiṃ",
  "atk-s0508a1:2177_6": "nāma kāleti attho. Dummedhoti nippañño. Dukkhassāti vaṭṭadukkhassa. Antanti pariyosānaṃ.",
  "atk-s0508a1:2177_7": "Accantameva anuppādaṃ kadā nāma karissati, edisassa dukkhassantakaraṇaṃ natthīti",
  "atk-s0508a1:2177_8": "attho. “Dummedha dukkhassantaṃ karissasī”tipi pāḷi.",
  "atk-s0508a1:2178": "Evaṃ pana satthārā gāthāya kathitāya thero saṃvegajāto vipassanaṃ paṭṭhapetvā nacirasseva arahattaṃ pāpuṇi. Tena vuttaṃ apadāne –",
  "atk-s0508a1:2179": "“Sunando nāma nāmena, brāhmaṇo mantapāragū;",
  "atk-s0508a1:2180": "Ajjhāyako yācayogo, vājapeyyaṃ ayājayi.",
  "atk-s0508a1:2181": "“Padumuttaro lokavidū, aggo kāruṇiko isi;",
  "atk-s0508a1:2182": "Janataṃ anukampanto, ambare caṅkamī tadā.",
  "atk-s0508a1:2183": "“Caṅkamitvāna sambuddho, sabbaññū lokanāyako;",
  "atk-s0508a1:2184": "Mettāya aphari satte, appamāṇe nirūpadhi.",
  "atk-s0508a1:2185": "“Vaṇṭe chetvāna pupphāni, brāhmaṇo mantapāragū;",
  "atk-s0508a1:2186": "Sabbe sisse samānetvā, ākāse ukkhipāpayi.",
  "atk-s0508a1:2187": "“Yāvatā nagaraṃ āsi, pupphānaṃ chadanaṃ tadā;",
  "atk-s0508a1:2188": "Buddhassa ānubhāvena, sattāhaṃ na vigacchatha.",
  "atk-s0508a1:2189": "“Teneva sukkamūlena, anubhotvāna sampadā;",
  "atk-s0508a1:2190": "Sabbāsave pariññāya, tiṇṇo loke visattikaṃ.",
  "atk-s0508a1:2191": "“Ekārase kappasate, pañcatiṃsāsu khattiyā;",
  "atk-s0508a1:2192": "Ambaraṃsasanāmā te, cakkavattī mahabbalā.",
  "atk-s0508a1:2193": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2194": "Arahattaṃ pana patvā thero aññaṃ byākaronto tameva gāthaṃ paccudāhāsi.",
  "atk-s0508a1:2195": "Nītattheragāthāvaṇṇanā niṭṭhitā.",
  "atk-s0508a1:2196": "5. Sunāgattheragāthāvaṇṇanā",
  "atk-s0508a1:2197_0": "Cittanimittassa kovidoti āyasmato sunāgattherassa gāthā. Kā uppatti? Ayampi purimabuddhesu",
  "atk-s0508a1:2197_1": "katādhikāro tattha tattha bhave vivaṭṭūpanissayaṃ kusalaṃ upacinanto ito ekattiṃse",
  "atk-s0508a1:2197_2": "kappe sikhissa bhagavato kāle brāhmaṇakule nibbattitvā vayappatto tiṇṇaṃ vedānaṃ",
  "atk-s0508a1:2197_3": "pāragū hutvā araññāyatane assame vasanto tīṇi brāhmaṇasahassāni mante vācesi. Athekadivasaṃ",
  "atk-s0508a1:2197_4": "tassa satthāraṃ disvā lakkhaṇāni upadhāretvā lakkhaṇamante parivattentassa, “īdisehi",
  "atk-s0508a1:2197_5": "lakkhaṇehi samannāgato anantajino anantañāṇo buddho bhavissatī”ti buddhañāṇaṃ ārabbha",
  "atk-s0508a1:2197_6": "uḷāro pasādo uppajji. So tena cittappasādena devaloke nibbatto aparāparaṃ devamanussesu",
  "atk-s0508a1:2197_7": "saṃsaranto imasmiṃ buddhuppāde nālakagāme aññatarassa brāhmaṇassa putto hutvā nibbatti,",
  "atk-s0508a1:2197_8": "sunāgotissa nāmaṃ ahosi. So dhammasenāpatissa gihisahāyo therassa santikaṃ gantvā",
  "atk-s0508a1:2197_9": "dhammaṃ sutvā dassanabhūmiyaṃ patiṭṭhito pabbajitvā vipassanaṃ paṭṭhapetvā arahattaṃ",
  "atk-s0508a1:2197_10": "pāpuṇi. Tena vuttaṃ apadāne –",
  "atk-s0508a1:2198": "“Himavantassāvidūre, vasabho nāma pabbato;",
  "atk-s0508a1:2199": "Tasmiṃ pabbatapādamhi, assamo āsi māpito.",
  "atk-s0508a1:2200": "“Tīṇi sissasahassāni, vācesiṃ brāhmaṇo tadā;",
  "atk-s0508a1:2201": "Saṃharitvāna te sisse, ekamantaṃ upāvisiṃ.",
  "atk-s0508a1:2202": "“Ekamantaṃ nisīditvā, brāhmaṇo mantapāragū;",
  "atk-s0508a1:2203": "Buddhavedaṃ gavesanto, ñāṇe cittaṃ pasādayiṃ.",
  "atk-s0508a1:2204": "“Tattha cittaṃ pasādetvā, nisīdiṃ paṇṇasanthare;",
  "atk-s0508a1:2205": "Pallaṅkaṃ ābhujitvāna, tattha kālaṅkato ahaṃ.",
  "atk-s0508a1:2206": "“Ekatiṃse ito kappe, yaṃ saññamalabhiṃ tadā;",
  "atk-s0508a1:2207": "Duggatiṃ nābhijānāmi, ñāṇasaññāyidaṃ phalaṃ.",
  "atk-s0508a1:2208": "“Sattavīsati kappamhi, rājā siridharo ahu;",
  "atk-s0508a1:2209": "Sattaratanasampanno, cakkavattī mahabbalo.",
  "atk-s0508a1:2210": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2211": "Arahattaṃ pana patvā bhikkhūnaṃ dhammadesanāpadesena aññaṃ byākaronto –",
  "atk-s0508a1:2212": "85.",
  "atk-s0508a1:2213": "“Cittanimittassa kovido, pavivekarasaṃ vijāniya;",
  "atk-s0508a1:2214": "Jhāyaṃ nipako patissato, adhigaccheyya sukhaṃ nirāmisa”nti. –",
  "atk-s0508a1:2215": "Gāthaṃ abhāsi.",
  "atk-s0508a1:2216_0": "Tattha cittanimittassa kovidoti bhāvanācittassa nimittaggahaṇe kusalo, “imasmiṃ samaye",
  "atk-s0508a1:2216_1": "cittaṃ paggahetabbaṃ, imasmiṃ sampahaṃsitabbaṃ, imasmiṃ ajjhupekkhitabba”nti evaṃ",
  "atk-s0508a1:2216_2": "paggahaṇādiyogyassa cittanimittassa gahaṇe cheko. Pavivekarasaṃ vijāniyāti kāyavivekasaṃvaḍḍhitassa",
  "atk-s0508a1:2216_3": "cittavivekassa rasaṃ sañjānitvā, vivekasukhaṃ anubhavitvāti attho. “Pavivekarasaṃ",
  "atk-s0508a1:2216_4": "pitvā”ti hi vuttaṃ. Jhāyanti paṭhamaṃ ārammaṇūpanijjhānena pacchā lakkhaṇūpanijjhānena",
  "atk-s0508a1:2216_5": "ca jhāyanto. Nipakoti kammaṭṭhānapariharaṇe kusalo. Patissatoti upaṭṭhitassati. Adhigaccheyya",
  "atk-s0508a1:2216_6": "sukhaṃ nirāmisanti evaṃ samathanimittādikosallena labbhe cittavivekasukhe patiṭṭhāya",
  "atk-s0508a1:2216_7": "sato sampajāno hutvā vipassanājhāneneva jhāyanto kāmāmisavaṭṭāmisehi asammissatāya",
  "atk-s0508a1:2216_8": "nirāmisaṃ nibbānasukhaṃ phalasukhañca adhigaccheyya samupagaccheyyāti attho.",
  "atk-s0508a1:2217": "Sunāgattheragāthāvaṇṇanā niṭṭhitā.",
  "atk-s0508a1:2218": "6. Nāgitattheragāthāvaṇṇanā",
  "atk-s0508a1:2219_0": "Ito bahiddhā puthuaññavādinanti āyasmato nāgitattherassa gāthā. Kā uppatti? Ayaṃ",
  "atk-s0508a1:2219_1": "kira padumuttarassa bhagavato kāle nārado nāma brāhmaṇo hutvā ekadivasaṃ māḷake nisinno",
  "atk-s0508a1:2219_2": "bhagavantaṃ bhikkhusaṅghena purakkhataṃ gacchantaṃ disvā pasannamānaso tīhi gāthāhi",
  "atk-s0508a1:2219_3": "abhitthavi. So tena puññakammena devaloke nibbattitvā aparāparaṃ puññāni katvā devamanussesu",
  "atk-s0508a1:2219_4": "saṃsaranto imasmiṃ buddhuppāde kapilavatthunagare sakyarājakule nibbatti, nāgitotissa",
  "atk-s0508a1:2219_5": "nāmaṃ ahosi. So bhagavati kapilavatthusmiṃ viharante madhupiṇḍikasuttaṃ sutvā paṭiladdhasaddho",
  "atk-s0508a1:2219_6": "pabbajitvā vipassanaṃ vaḍḍhetvā arahattaṃ pāpuṇi. Tena vuttaṃ apadāne –",
  "atk-s0508a1:2220": "“Visālamāḷe āsīno, addasaṃ lokanāyakaṃ;",
  "atk-s0508a1:2221": "Khīṇāsavaṃ balappattaṃ, bhikkhusaṅghapurakkhataṃ.",
  "atk-s0508a1:2222": "“Satasahassā tevijjā, chaḷabhiññā mahiddhikā;",
  "atk-s0508a1:2223": "Parivārenti sambuddhaṃ, ko disvā nappasīdati.",
  "atk-s0508a1:2224": "“Ñāṇe upanidhā yassa, na vijjati sadevake;",
  "atk-s0508a1:2225": "Anantañāṇaṃ sambuddhaṃ, ko disvā nappasīdati.",
  "atk-s0508a1:2226": "“Dhammakāyañca dīpentaṃ, kevalaṃ ratanākaraṃ;",
  "atk-s0508a1:2227": "Vikappetuṃ na sakkonti, ko disvā nappasīdati.",
  "atk-s0508a1:2228": "“Imāhi tīhi gāthāhi, nāradovhayavacchalo;",
  "atk-s0508a1:2229": "Padumuttaraṃ thavitvāna, sambuddhaṃ aparājitaṃ.",
  "atk-s0508a1:2230": "“Tena cittappasādena, buddhasanthavanena ca;",
  "atk-s0508a1:2231": "Kappānaṃ satasahassaṃ, duggatiṃ nupapajjahaṃ.",
  "atk-s0508a1:2232": "“Ito tiṃsakappasate, sumitto nāma khattiyo;",
  "atk-s0508a1:2233": "Sattaratanasampanno, cakkavattī mahabbalo.",
  "atk-s0508a1:2234": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2235": "Arahattaṃ pana patvā satthu avitathadesanataṃ dhammassa ca niyyānikataṃ nissāya sañjātapītisomanasso pītivegappavissaṭṭhaṃ udānaṃ udānento –",
  "atk-s0508a1:2236": "86.",
  "atk-s0508a1:2237": "“Ito bahiddhā puthuaññavādinaṃ, maggo na nibbānagamo yathā ayaṃ;",
  "atk-s0508a1:2238": "Itissu saṅghaṃ bhagavānusāsati, satthā sayaṃ pāṇitaleva dassaya”nti. –",
  "atk-s0508a1:2239": "Gāthaṃ abhāsi.",
  "atk-s0508a1:2240_0": "Tattha ito bahiddhāti imasmā buddhasāsanā bāhirake samaye, tenāha “puthuaññavādina”nti,",
  "atk-s0508a1:2240_1": "nānātitthiyānanti attho. Maggo na nibbānagamo yathā ayanti yathā ayaṃ ariyo aṭṭhaṅgiko",
  "atk-s0508a1:2240_2": "maggo ekaṃsena nibbānaṃ gacchatīti nibbānagamo, nibbānagāmī, evaṃ nibbānagamo maggo",
  "atk-s0508a1:2240_3": "titthiyasamaye natthi asammāsambuddhappaveditattā aññatitthiyavādassa. Tenāha bhagavā –",
  "atk-s0508a1:2241": "“Idheva, bhikkhave, samaṇo, idha dutiyo samaṇo, idha tatiyo samaṇo, idha catuttho samaṇo, suññā parappavādā samaṇebhi aññehī”ti.",
  "atk-s0508a1:2242_0": "Itīti evaṃ. Assūti nipātamattaṃ. Saṅghanti bhikkhusaṅghaṃ, ukkaṭṭhaniddesoyaṃ yathā",
  "atk-s0508a1:2242_1": "“satthā devamanussāna”nti. Saṅghanti vā samūhaṃ, veneyyajananti adhippāyo. Bhagavāti",
  "atk-s0508a1:2242_2": "bhāgyavantatādīhi kāraṇehi bhagavā, ayamettha saṅkhepo. Vitthāro pana paramatthadīpaniyaṃ",
  "atk-s0508a1:2242_3": "itivuttakavaṇṇanāyaṃ vuttanayena veditabbo. Satthāti diṭṭhadhammikasamparāyikaparamatthehi",
  "atk-s0508a1:2242_4": "yathārahaṃ anusāsatīti satthā. Sayanti sayameva. Ayañhettha attho – “sīlādikkhandhattayasaṅgaho",
  "atk-s0508a1:2242_5": "sammādiṭṭhiādīnaṃ aṭṭhannaṃ aṅgānaṃ vasena aṭṭhaṅgiko nibbānagāmī ariyamaggo yathā",
  "atk-s0508a1:2242_6": "mama sāsane atthi, evaṃ bāhirakasamaye maggo nāma natthī”ti sīhanādaṃ nadanto amhākaṃ",
  "atk-s0508a1:2242_7": "satthā bhagavā sayameva sayambhūñāṇena ñātaṃ, sayameva vā mahākaruṇāsañcodito hutvā",
  "atk-s0508a1:2242_8": "attano desanāvilāsasampattiyā hatthatale āmalakaṃ viya dassento bhikkhusaṅghaṃ veneyyajanataṃ",
  "atk-s0508a1:2242_9": "anusāsati ovadatīti.",
  "atk-s0508a1:2243": "Nāgitattheragāthāvaṇṇanā niṭṭhitā.",
  "atk-s0508a1:2244": "7. Paviṭṭhattheragāthāvaṇṇanā",
  "atk-s0508a1:2245_0": "Khandhā diṭṭhā yathābhūtanti āyasmato paviṭṭhattherassa gāthā. Kā uppatti? Ayampi",
  "atk-s0508a1:2245_1": "purimabuddhesu katādhikāro tattha tattha bhave vivaṭṭūpanissayaṃ puññaṃ karonto atthadassissa",
  "atk-s0508a1:2245_2": "bhagavato kāle kesavo nāma tāpaso hutvā ekadivasaṃ satthāraṃ upasaṅkamitvā dhammaṃ",
  "atk-s0508a1:2245_3": "sutvā pasannamānaso abhivādetvā añjaliṃ paggayha padakkhiṇaṃ katvā pakkāmi. So tena",
  "atk-s0508a1:2245_4": "puññakammena devaloke nibbattitvā aparāparaṃ puññāni katvā devamanussesu saṃsaranto",
  "atk-s0508a1:2245_5": "imasmiṃ buddhuppāde magadharaṭṭhe brāhmaṇakule uppajjitvā anukkamena viññutaṃ patto",
  "atk-s0508a1:2245_6": "nekkhammaninnajjhāsayatāya paribbājakapabbajjaṃ pabbajitvā tattha sikkhitabbaṃ sikkhitvā",
  "atk-s0508a1:2245_7": "vicaranto upatissakolitānaṃ buddhasāsane pabbajitabhāvaṃ sutvā “tepi nāma mahāpaññā",
  "atk-s0508a1:2245_8": "tattha pabbajitā, tadeva maññe seyyo”ti satthu santikaṃ gantvā dhammaṃ sutvā paṭiladdhasaddho",
  "atk-s0508a1:2245_9": "pabbaji. Tassa satthā vipassanaṃ ācikkhi. So vipassanaṃ ārabhitvā nacirasseva arahattaṃ",
  "atk-s0508a1:2245_10": "sacchākāsi. Tena vuttaṃ apadāne –",
  "atk-s0508a1:2246": "“Nārado iti me nāmaṃ, kesavo iti maṃ vidū;",
  "atk-s0508a1:2247": "Kusalākusalaṃ esaṃ, agamaṃ buddhasantikaṃ.",
  "atk-s0508a1:2248": "“Mettacitto kāruṇiko, atthadassī mahāmuni;",
  "atk-s0508a1:2249": "Assāsayanto satte so, dhammaṃ deseti cakkhumā.",
  "atk-s0508a1:2250": "“Sakaṃ cittaṃ pasādetvā, sire katvāna añjaliṃ;",
  "atk-s0508a1:2251": "Satthāraṃ abhivādetvā, pakkāmiṃ pācināmukho.",
  "atk-s0508a1:2252": "“Sattarase kappasate, rājā āsi mahīpati;",
  "atk-s0508a1:2253": "Amittatāpano nāma, cakkavattī mahabbalo.",
  "atk-s0508a1:2254": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2255": "Arahattaṃ pana patvā aññaṃ byākaronto –",
  "atk-s0508a1:2256": "87.",
  "atk-s0508a1:2257": "“Khandhā diṭṭhā yathābhūtaṃ, bhavā sabbe padālitā;",
  "atk-s0508a1:2258": "Vikkhīṇo jātisaṃsāro, natthi dāni punabbhavo”ti. – gāthaṃ abhāsi;",
  "atk-s0508a1:2259_0": "Tattha khandhāti pañcupādānakkhandhā, te hi vipassanupalakkhaṇato sāmaññalakkhaṇato",
  "atk-s0508a1:2259_1": "ca ñātapariññādīhi parijānanavasena vipassitabbā. Diṭṭhā yathābhūtanti vipassanāpaññāsahitāya",
  "atk-s0508a1:2259_2": "maggapaññāya “idaṃ dukkha”ntiādinā aviparītato diṭṭhā. Bhavā sabbe padālitāti kāmabhavādayo",
  "atk-s0508a1:2259_3": "sabbe kammabhavā upapattibhavā ca maggañāṇasatthena bhinnā viddhaṃsitā. Kilesapadālaneneva",
  "atk-s0508a1:2259_4": "hi kammopapattibhavā padālitā nāma honti. Tenāha “vikkhīṇo jātisaṃsāro, natthi dāni",
  "atk-s0508a1:2259_5": "punabbhavo”ti. Tassattho heṭṭhā vuttoyeva.",
  "atk-s0508a1:2260": "Paviṭṭhattheragāthāvaṇṇanā niṭṭhitā.",
  "atk-s0508a1:2261": "8. Ajjunattheragāthāvaṇṇanā",
  "atk-s0508a1:2262_0": "Asakkhiṃ vata attānanti āyasmato ajjunattherassa gāthā. Kā uppatti? Ayampi purimabuddhesu",
  "atk-s0508a1:2262_1": "katādhikāro tattha tattha bhave vivaṭṭūpanissayaṃ kusalaṃ upacinanto vipassissa bhagavato",
  "atk-s0508a1:2262_2": "kāle sīhayoniyaṃ nibbatto ekadivasaṃ araññe aññatarasmiṃ rukkhamūle nisinnaṃ satthāraṃ",
  "atk-s0508a1:2262_3": "disvā “ayaṃ kho imasmiṃ kāle sabbaseṭṭho purisasīho”ti pasannamānaso supupphitasālasākhaṃ",
  "atk-s0508a1:2262_4": "bhañjitvā satthāraṃ pūjesi. So tena puññakammena devamanussesu saṃsaranto imasmiṃ",
  "atk-s0508a1:2262_5": "buddhuppāde sāvatthiyaṃ seṭṭhikule nibbatti. Ajjunotissa nāmaṃ ahosi. So viññutaṃ",
  "atk-s0508a1:2262_6": "patto nigaṇṭhehi kataparicayo hutvā “evāhaṃ amataṃ adhigamissāmī”ti vivaṭṭajjhāsayatāya",
  "atk-s0508a1:2262_7": "daharakāleyeva nigaṇṭhesu pabbajitvā tattha sāraṃ alabhanto satthu yamakapāṭihāriyaṃ",
  "atk-s0508a1:2262_8": "disvā paṭiladdhasaddho sāsane pabbajitvā vipassanaṃ ārabhitvā nacirasseva arahā ahosi.",
  "atk-s0508a1:2262_9": "Tena vuttaṃ apadāne –",
  "atk-s0508a1:2263": "“Migarājā tadā āsiṃ, abhijāto sukesarī;",
  "atk-s0508a1:2264": "Giriduggaṃ gavesanto, addasaṃ lokanāyakaṃ.",
  "atk-s0508a1:2265": "“Ayaṃ nu kho mahāvīro, nibbāpeti mahājanaṃ;",
  "atk-s0508a1:2266": "Yaṃnūnāhaṃ upāseyyaṃ, devadevaṃ narāsabhaṃ.",
  "atk-s0508a1:2267": "“Sākhaṃ sālassa bhañjitvā, sakosaṃ pupphamāhariṃ;",
  "atk-s0508a1:2268": "Upagantvāna sambuddhaṃ, adāsiṃ pupphamuttamaṃ.",
  "atk-s0508a1:2269": "“Ekanavutito kappe, yaṃ pupphamabhiropayiṃ;",
  "atk-s0508a1:2270": "Duggatiṃ nābhijānāmi, pupphadānassidaṃ phalaṃ.",
  "atk-s0508a1:2271": "“Ito ca navame kappe, virocanasanāmakā;",
  "atk-s0508a1:2272": "Tayo āsiṃsu rājāno, cakkavattī mahabbalā.",
  "atk-s0508a1:2273": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2274": "Arahattaṃ pana patvā anuttarasukhādhigamasambhūtena pītivegena udānaṃ udānento –",
  "atk-s0508a1:2275": "88.",
  "atk-s0508a1:2276": "“Asakkhiṃ vata attānaṃ, uddhātuṃ udakā thalaṃ;",
  "atk-s0508a1:2277": "Vuyhamāno mahogheva, saccāni paṭivijjhaha”nti. – gāthaṃ abhāsi;",
  "atk-s0508a1:2278": "Tattha asakkhinti sakkosiṃ. Vatāti vimhaye nipāto. Ativimhayanīyañhetaṃ yadidaṃ saccapaṭivedho. Tenāha –",
  "atk-s0508a1:2279": "“Taṃ kiṃmaññatha, bhikkhave, katamaṃ nu kho dukkarataraṃ vā durabhisambhavataraṃ vā, yaṃ sattadhā bhinnassa vālassa koṭiyā koṭiṃ paṭivijjheyyā”tiādi ?",
  "atk-s0508a1:2280_0": "Attānanti niyakajjhattaṃ sandhāya vadati. Yo hi paro na hoti so attāti. Uddhātunti",
  "atk-s0508a1:2280_1": "uddharituṃ, “uddhaṭa”ntipi pāṭho. Udakāti saṃsāramahoghasaṅkhātā udakā. Thalanti",
  "atk-s0508a1:2280_2": "nibbānathalaṃ. Vuyhamāno mahoghevāti mahaṇṇave vuyhamāno viya. Idaṃ vuttaṃ hoti –",
  "atk-s0508a1:2280_3": "yathā nāma gambhīravitthate appatiṭṭhe mahati udakoghe vegasā vuyhamāno puriso kenaci",
  "atk-s0508a1:2280_4": "atthakāmena upanītaṃ phiyārittasampannaṃ daḷhanāvaṃ labhitvā sukheneva tato attānaṃ",
  "atk-s0508a1:2280_5": "uddharituṃ sakkuṇeyya pāraṃ pāpuṇeyya, evamevāhaṃ saṃsāramahoghe kilesābhisaṅkhāravegena",
  "atk-s0508a1:2280_6": "vuyhamāno satthārā upanītaṃ samathavipassanupetaṃ ariyamagganāvaṃ labhitvā tato attānaṃ",
  "atk-s0508a1:2280_7": "uddharituṃ nibbānathalaṃ pattuṃ aho asakkhinti. Yathā pana asakkhi, taṃ dassetuṃ",
  "atk-s0508a1:2280_8": "“saccāni paṭivijjhaha”nti āha. Yasmā ahaṃ dukkhādīni cattāri ariyasaccāni pariññāpahānasacchikiriyābhāvanāpaṭivedhena",
  "atk-s0508a1:2280_9": "paṭivijjhiṃ ariyamaggañāṇena aññāsiṃ, tasmā asakkhiṃ vata attānaṃ uddhātuṃ udakā thalanti yojanā.",
  "atk-s0508a1:2281": "Ajjunattheragāthāvaṇṇanā niṭṭhitā.",
  "atk-s0508a1:2282": "9. (Paṭhama) devasabhattheragāthāvaṇṇanā",
  "atk-s0508a1:2283_0": "Uttiṇṇā paṅkapalipāti āyasmato devasabhattherassa gāthā. Kā uppatti? Sopi purimabuddhesu",
  "atk-s0508a1:2283_1": "katādhikāro tattha tattha bhave vivaṭṭūpanissayaṃ puññaṃ upacinanto sikhissa bhagavato",
  "atk-s0508a1:2283_2": "kāle pārāvatayoniyaṃ nibbatto ekadivasaṃ satthāraṃ disvā pasannamānaso piyālaphalaṃ",
  "atk-s0508a1:2283_3": "upanesi. Satthā tassa pasādasaṃvaḍḍhanatthaṃ taṃ paribhuñji. So tena ativiya pasannacitto",
  "atk-s0508a1:2283_4": "hutvā kālena kālaṃ upasaṅkamitvā vanditvā cittaṃ pasādeti. So tena puññakammena devaloke",
  "atk-s0508a1:2283_5": "nibbatto aparāparaṃ puññāni katvā devamanussesu saṃsaranto imasmiṃ buddhuppāde aññatarassa",
  "atk-s0508a1:2283_6": "maṇḍalikarañño putto hutvā nibbatto taruṇakāleyeva rajje patiṭṭhito rajjasukhamanubhavanto",
  "atk-s0508a1:2283_7": "vuddho satthāraṃ upasaṅkami, tassa satthā dhammaṃ desesi. So dhammaṃ sutvā paṭiladdhasaddho",
  "atk-s0508a1:2283_8": "saṃvegajāto rajjaṃ pahāya pabbajitvā vipassanāya kammaṃ karonto nacirasseva arahattaṃ",
  "atk-s0508a1:2283_9": "pāpuṇi. Tena vuttaṃ apadāne –",
  "atk-s0508a1:2284": "“Pārāvato tadā āsiṃ, paraṃ anuparodhako;",
  "atk-s0508a1:2285": "Pabbhāre seyyaṃ kappemi, avidūre sikhisatthuno.",
  "atk-s0508a1:2286": "“Sāyaṃ pātañca passāmi, buddhaṃ lokagganāyakaṃ;",
  "atk-s0508a1:2287": "Deyyadhammo ca me natthi, dvipadindassa tādino.",
  "atk-s0508a1:2288": "“Piyālaphalamādāya, agamaṃ buddhasantikaṃ;",
  "atk-s0508a1:2289": "Paṭiggahesi bhagavā, lokajeṭṭho narāsabho.",
  "atk-s0508a1:2290": "“Tato paraṃ upādāya, paricāriṃ vināyakaṃ;",
  "atk-s0508a1:2291": "Tena cittappasādena, tattha kālaṅkato ahaṃ.",
  "atk-s0508a1:2292": "“Ekattiṃse ito kappe, yaṃ phalaṃ adadiṃ ahaṃ;",
  "atk-s0508a1:2293": "Duggatiṃ nābhijānāmi, phaladānassidaṃ phalaṃ.",
  "atk-s0508a1:2294": "“Ito pannarase kappe, tayo āsuṃ piyālino;",
  "atk-s0508a1:2295": "Sattaratanasampannā, cakkavattī mahabbalā.",
  "atk-s0508a1:2296": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2297": "Arahattaṃ pana patvā pahīnakilesapaccavekkhaṇavasena uppannasomanasso udānaṃ udānento –",
  "atk-s0508a1:2298": "89.",
  "atk-s0508a1:2299": "“Uttiṇṇā paṅkapalipā, pātālā parivajjitā;",
  "atk-s0508a1:2300": "Mutto oghā ca ganthā ca, sabbe mānā visaṃhatā”ti. – gāthaṃ abhāsi;",
  "atk-s0508a1:2301_0": "Tattha uttiṇṇāti uttaritā atikkantā. Paṅkapalipāti paṅkā ca palipā ca. Paṅko vuccati",
  "atk-s0508a1:2301_1": "pakatikaddamo. “Palipo”ti gambhīraputhulo mahākaddamo. Idha pana paṅko viyāti paṅko,",
  "atk-s0508a1:2301_2": "kāmarāgo asucibhāvāpādanena cittassa makkhanato. Palipo viyāti palipo, puttadārādivisayo",
  "atk-s0508a1:2301_3": "bahalo chandarāgo vuttanayena sammakkhanato duruttaraṇato ca. Te mayā anāgāmimaggena",
  "atk-s0508a1:2301_4": "sabbaso atikkantāti āha “uttiṇṇā paṅkapalipā”ti. Pātālāti pātāyālanti pātālā, mahāsamudde",
  "atk-s0508a1:2301_5": "ninnatarapadesā. Keci pana nāgabhavanaṃ “pātāla”nti vadanti. Idha pana agāhaduravaggāhaduruttaraṇaṭṭhena",
  "atk-s0508a1:2301_6": "pātālā viyāti pātālā, diṭṭhiyo. Te ca mayā paṭhamamaggādhigameneva sabbathā vajjitā",
  "atk-s0508a1:2301_7": "samucchinnāti āha “pātālā parivajjitā”ti mutto oghā ca ganthā cāti kāmoghādioghato",
  "atk-s0508a1:2301_8": "abhijjhākāyaganthādiganthato ca tena tena maggena mutto parimutto, puna anabhikiraṇaaganthanavasena",
  "atk-s0508a1:2301_9": "atikkantoti attho. Sabbe mānā visaṃhatāti navavidhāpi mānā aggamaggādhigamena visesato",
  "atk-s0508a1:2301_10": "saṅghātaṃ vināsaṃ āpāditā samucchinnā “mānavidhā hatā”ti keci paṭhanti, mānakoṭṭhāsāti",
  "atk-s0508a1:2301_11": "attho. “Mānavisā”ti apare, tesaṃ pana mānavisassa dukkhassa phalato mānavisāti attho daṭṭhabbo.",
  "atk-s0508a1:2302": "(Paṭhama) devasabhattheragāthāvaṇṇanā niṭṭhitā.",
  "atk-s0508a1:2303": "10. Sāmidattattheragāthāvaṇṇanā",
  "atk-s0508a1:2304_0": "Pañcakkhandhā pariññātāti āyasmato sāmidattattherassa gāthā. Kā uppatti? Ayampi purimabuddhesu",
  "atk-s0508a1:2304_1": "katādhikāro atthadassissa bhagavato kāle kulagehe nibbattitvā viññutaṃ patto satthari",
  "atk-s0508a1:2304_2": "parinibbute tassa thūpe pupphehi chattātichattaṃ katvā pūjaṃ akāsi. So tena puññakammena",
  "atk-s0508a1:2304_3": "devaloke nibbattitvā aparāparaṃ puññāni katvā devamanussesu saṃsaranto imasmiṃ buddhuppāde",
  "atk-s0508a1:2304_4": "rājagahe aññatarassa brāhmaṇassa putto hutvā nibbatti, sāmidattotissa nāmaṃ ahosi.",
  "atk-s0508a1:2304_5": "So anukkamena viññutaṃ patto buddhānubhāvaṃ sutvā upāsakehi saddhiṃ vihāraṃ gato",
  "atk-s0508a1:2304_6": "satthāraṃ dhammaṃ desentaṃ disvā pasannamānaso ekamantaṃ nisīdi. Satthā tassa ajjhāsayaṃ",
  "atk-s0508a1:2304_7": "oloketvā tathā dhammaṃ desesi, yathā saddhaṃ paṭilabhi saṃsāre ca saṃvegaṃ. So paṭiladdhasaddho",
  "atk-s0508a1:2304_8": "saṃvegajāto pabbajitvā ñāṇassa aparipakkattā katipayakālaṃ alasabahulī vihāsi. Puna",
  "atk-s0508a1:2304_9": "satthārā dhammadesanāya samuttejito vipassanāya kammaṭṭhānaṃ gahetvā tattha yuttappayutto",
  "atk-s0508a1:2304_10": "viharanto nacireneva arahattaṃ pāpuṇi. Tena vuttaṃ apadāne –",
  "atk-s0508a1:2305": "“Parinibbute bhagavati, atthadassīnaruttame;",
  "atk-s0508a1:2306": "Chattātichattaṃ kāretvā, thūpamhi abhiropayiṃ.",
  "atk-s0508a1:2307": "“Kālena kālamāgantvā, namassiṃ lokanāyakaṃ;",
  "atk-s0508a1:2308": "Pupphacchadanaṃ katvāna, chattamhi abhiropayiṃ.",
  "atk-s0508a1:2309": "“Sattarase kappasate, devarajjamakārayiṃ;",
  "atk-s0508a1:2310": "Manussattaṃ na gacchāmi, thūpapūjāyidaṃ phalaṃ.",
  "atk-s0508a1:2311": "“Kilesā jhāpitā mayhaṃ, bhavā sabbe samūhatā;",
  "atk-s0508a1:2312": "Nāgova bandhanaṃ chetvā, viharāmi anāsavo.",
  "atk-s0508a1:2313": "“Svāgataṃ vata me āsi, buddhaseṭṭhassa santike;",
  "atk-s0508a1:2314": "Tisso vijjā anuppattā, kataṃ buddhassa sāsana”nti.",
  "atk-s0508a1:2315": "So aparabhāge bhikkhūhi “kiṃ tayā, āvuso, uttarimanussadhammo adhigato”ti puṭṭho sāsanassa niyyānikabhāvaṃ attano ca dhammānudhammappaṭipattiṃ tesaṃ pavedento aññābyākaraṇavasena –",
  "atk-s0508a1:2316": "90.",
  "atk-s0508a1:2317": "“Pañcakkhandhā pariññātā, tiṭṭhanti chinnamūlakā;",
  "atk-s0508a1:2318": "Vikkhīṇo jātisaṃsāro, natthi dāni punabbhavo”ti. – gāthaṃ abhāsi;",
  "atk-s0508a1:2319_0": "Tattha pañcakkhandhā pariññātāti mayā ime pañcupādānakkhandhā “idaṃ dukkhaṃ, ettakaṃ",
  "atk-s0508a1:2319_1": "dukkhaṃ, na tato bhiyyo”ti tīhi pariññāhi paricchinditvā ñātā viditā paṭividdhā.",
  "atk-s0508a1:2319_2": "Tiṭṭhanti chinnamūlakāti tathā pariññātattāyeva mūlabhūtassa samudayassa sabbaso",
  "atk-s0508a1:2319_3": "pahīnattā te idāni yāva carimakacittanirodho tiṭṭhanti chinnamūlakā, carimakacittanirodhena",
  "atk-s0508a1:2319_4": "pana appaṭisandhikāva nirujjhanti. Tenāha – “vikkhīṇo jātisaṃsāro, natthi dāni punabbhavo”ti.",
  "atk-s0508a1:2319_5": "Tassattho heṭṭhā vuttoyeva.",
  "atk-s0508a1:2320": "Sāmidattattheragāthāvaṇṇanā niṭṭhitā.",
  "atk-s0508a1:2321": "Navamavaggavaṇṇanā niṭṭhitā.",
  "atk-s0508a1:2322": "10. Dasamavaggo",
  "atk-s0508a1:2323": "1. Paripuṇṇakattheragāthāvaṇṇanā",
  "atk-s0508a1:2324_0": "Na tathā mataṃ satarasanti āyasmato paripuṇṇakattherassa gāthā. Kā uppatti? Ayampi",
  "atk-s0508a1:2324_1": "purimabuddhesu katādhikāro dhammadassissa bhagavato kāle kulagehe nibbattitvā viññutaṃ",
  "atk-s0508a1:2324_2": "patto satthari parinibbute satthu cetiye pupphādīhi uḷāraṃ pūjaṃ akāsi. So tena puññakammena",
  "atk-s0508a1:2324_3": "devesu nibbattitvā aparāparaṃ puññāni katvā sugatīsuyeva saṃsaranto imasmiṃ buddhuppāde",
  "atk-s0508a1:2324_4": "kapilavatthusmiṃ sakyarājakule nibbattitvā viññutaṃ patto paripuṇṇavibhavatāya paripuṇṇakoti",
  "atk-s0508a1:2324_5": "paññāyittha. So vibhavasampannatāya sabbakālaṃ satarasaṃ nāma āhāraṃ paribhuñjanto",
  "atk-s0508a1:2324_6": "satthu missakāhāraparibhogaṃ sutvā “tāva sukhumālopi bhagavā nibbānasukhaṃ apekkhitvā",
  "atk-s0508a1:2324_7": "yathā tathā yāpeti, kasmā mayaṃ āhāragiddhā hutvā āhārasuddhikā bhavissāma, nibbānasukhameva",
  "atk-s0508a1:2324_8": "pana amhehi pariyesitabba”nti saṃsāre jātasaṃvego gharāvāsaṃ pahāya satthu santike",
  "atk-s0508a1:2324_9": "pabbajitvā bhagavatā kāyagatāsatikammaṭṭhāne niyojito tattha patiṭṭhāya paṭiladdhajhānaṃ",
  "atk-s0508a1:2324_10": "pādakaṃ katvā vipassanāya kammaṃ karonto vipassanaṃ vaḍḍhetvā arahattaṃ pāpuṇi. Tena vuttaṃ apadāne –",
  "atk-s0508a1:2325": "“Nibbute lokanāthamhi, dhammadassīnarāsabhe;",
  "atk-s0508a1:2326": "Āropesiṃ dhajatthambhaṃ, buddhaseṭṭhassa cetiye.",
  "atk-s0508a1:2327": "“Nisseṇiṃ māpayitvāna, thūpaseṭṭhaṃ samāruhiṃ;",
  "atk-s0508a1:2328": "Jātipupphaṃ gahetvāna, thūpamhi abhiropayiṃ.",
  "atk-s0508a1:2329": "“Aho buddho aho dhammo, aho no satthu sampadā;",
  "atk-s0508a1:2330": "Duggatiṃ nābhijānāmi, thūpapūjāyidaṃ phalaṃ.",
  "atk-s0508a1:2331": "“Catunnavutito kappe, thūpasīkhasanāmakā;",
  "atk-s0508a1:2332": "Soḷasāsiṃsu rājāno, cakkavattī mahabbalā.",
  "atk-s0508a1:2333": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2334": "Arahattaṃ pana patvā dhamme gāravabahumānena pītivegavissaṭṭhaṃ udānaṃ udānento “na tathā mataṃ satarasa”nti gāthaṃ abhāsi.",
  "atk-s0508a1:2335_0": "91. Tattha na tathā mataṃ satarasaṃ, sudhannaṃ yaṃ mayajja paribhuttanti tathāti",
  "atk-s0508a1:2335_1": "tena pakārena. Matanti abhimataṃ. Satarasanti satarasabhojanaṃ “satarasabhojanaṃ",
  "atk-s0508a1:2335_2": "nāma satapākasappiādīhi abhisaṅkhataṃ bhojana”nti vadanti. Atha vā anekattho satasaddo",
  "atk-s0508a1:2335_3": "“sataso sahassaso”tiādīsu viya. Tasmā yaṃ bhojanaṃ anekasūpaṃ anekabyañjanaṃ, taṃ",
  "atk-s0508a1:2335_4": "anekarasatāya “satarasa”nti vuccati, nānārasabhojananti attho. Sudhā eva annaṃ sudhābhojanaṃ",
  "atk-s0508a1:2335_5": "devānaṃ āhāro. Yaṃ mayajja paribhuttanti yaṃ mayā ajja anubhuttaṃ. “Yaṃ mayā paribhutta”nti",
  "atk-s0508a1:2335_6": "ca idaṃ “satarasaṃ sudhanna”nti etthāpi yojetabbaṃ. Idaṃ vuttaṃ hoti – yaṃ mayā ajja",
  "atk-s0508a1:2335_7": "etarahi nirodhasamāpattisamāpajjanavasena phalasamāpattisamāpajjanavasena ca accantameva",
  "atk-s0508a1:2335_8": "santaṃ paṇītaṃ nibbānasukhaṃ paribhuñjiyamānaṃ, taṃ yathā mataṃ abhimataṃ sambhāvitaṃ",
  "atk-s0508a1:2335_9": "tathā rājakāle mayā paribhuttaṃ satarasabhojanaṃ devattabhāve paribhuttaṃ sudhannañca",
  "atk-s0508a1:2335_10": "na mataṃ nābhimataṃ. Kasmā? Idañhi ariyanisevitaṃ nirāmisaṃ kilesānaṃ avatthubhūtaṃ,",
  "atk-s0508a1:2335_11": "taṃ pana puthujjanasevitaṃ sāmisaṃ kilesānaṃ vatthubhūtaṃ, taṃ imassa saṅkhampi kalampi",
  "atk-s0508a1:2335_12": "kalabhāgampi na upetīti. Idāni “yaṃ mayajja paribhutta”nti vuttadhammaṃ desento aparimitadassinā",
  "atk-s0508a1:2335_13": "gotamena, buddhena sudesito dhammo”ti āha. Tassattho – aparimitaṃ aparicchinnaṃ uppādavayābhāvato",
  "atk-s0508a1:2335_14": "santaṃ asaṅkhatadhātuṃ sayambhūñāṇena passī, aparimitassa anantāparimeyyassa ñeyyassa",
  "atk-s0508a1:2335_15": "dassāvīti tena aparimitadassinā gotamagottena sammāsambuddhena “khayaṃ virāgaṃ amataṃ",
  "atk-s0508a1:2335_16": "paṇīta”nti ca “madanimmadano pipāsavinayo” “sabbasaṅkhārasamatho”ti ca ādinā suṭṭhu",
  "atk-s0508a1:2335_17": "desito dhammo, nibbānaṃ mayā ajja paribhuttanti yojanā.",
  "atk-s0508a1:2336": "Paripuṇṇakattheragāthāvaṇṇanā niṭṭhitā.",
  "atk-s0508a1:2337": "2. Vijayattheragāthāvaṇṇanā",
  "atk-s0508a1:2338_0": "Yassāsavā parikkhīṇāti āyasmato vijayattherassa gāthā. Kā uppatti? Ayampi purimabuddhesu",
  "atk-s0508a1:2338_1": "katādhikāro piyadassissa bhagavato kāle vibhavasampanne kule nibbattitvā viññutaṃ",
  "atk-s0508a1:2338_2": "patto satthari parinibbute tassa thūpassa ratanakhacitaṃ vedikaṃ kāretvā tattha uḷāraṃ",
  "atk-s0508a1:2338_3": "vedikāmahaṃ kāresi. So tena puññakammena anekasate attabhāve maṇiobhāsena vicari.",
  "atk-s0508a1:2338_4": "Evaṃ devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbatti,",
  "atk-s0508a1:2338_5": "vijayotissa nāmaṃ ahosi. So vayappatto brāhmaṇavijjāsu nipphattiṃ gato tāpasapabbajjaṃ",
  "atk-s0508a1:2338_6": "pabbajitvā araññāyatane jhānalābhī hutvā viharanto buddhuppādaṃ sutvā uppannappasādo",
  "atk-s0508a1:2338_7": "satthu santikaṃ upasaṅkamitvā satthāraṃ vanditvā ekamantaṃ nisīdi. Tassa satthā dhammaṃ",
  "atk-s0508a1:2338_8": "desesi. So dhammaṃ sutvā pabbajitvā vipassanaṃ paṭṭhapetvā nacirasseva arahattaṃ",
  "atk-s0508a1:2338_9": "pāpuṇi. Tena vuttaṃ apadāne –",
  "atk-s0508a1:2339": "“Nibbute lokanāthamhi, piyadassīnaruttame;",
  "atk-s0508a1:2340": "Pasannacitto sumano, muttāvedimakāsahaṃ.",
  "atk-s0508a1:2341": "“Maṇīhi parivāretvā, akāsiṃ vedimuttamaṃ;",
  "atk-s0508a1:2342": "Vedikāya mahaṃ katvā, tattha kālaṅkato ahaṃ.",
  "atk-s0508a1:2343": "“Yaṃ yaṃ yonupapajjāmi, devattaṃ atha mānusaṃ;",
  "atk-s0508a1:2344": "Maṇī dhārenti ākāse, puññakammassidaṃ phalaṃ.",
  "atk-s0508a1:2345": "“Soḷasito kappasate, maṇippabhāsanāmakā;",
  "atk-s0508a1:2346": "Chattiṃsāsiṃsu rājāno, cakkavattī mahabbalā.",
  "atk-s0508a1:2347": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2348": "Arahattaṃ pana patvā aññaṃ byākaronto “yassāsavā parikkhīṇā”ti gāthaṃ abhāsi.",
  "atk-s0508a1:2349_0": "92. Tattha yassāsavā parikkhīṇāti yassa uttamapuggalassa kāmāsavādayo cattāro āsavā",
  "atk-s0508a1:2349_1": "sabbaso khīṇā ariyamaggena khepitā. Āhāre ca anissitoti yo ca āhāre taṇhādiṭṭhinissayehi",
  "atk-s0508a1:2349_2": "anissito agadhito anajjhāpanno, nidassanamattaṃ, āhārasīsenettha cattāropi paccayā",
  "atk-s0508a1:2349_3": "gahitāti daṭṭhabbaṃ. Paccayapariyāyo vā idha āhāra-saddo veditabbo. “Suññato animitto",
  "atk-s0508a1:2349_4": "cā”ti ettha appaṇihitavimokkhopi gahitoyeva, tīṇipi cetāni nibbānasseva nāmāni. Nibbānañhi",
  "atk-s0508a1:2349_5": "rāgādīnaṃ abhāvena suññaṃ, tehi vimuttañcāti suññatavimokkho, tathā rāgādinimittābhāvena",
  "atk-s0508a1:2349_6": "saṅkhāranimittābhāvena ca animittaṃ, tehi vimuttañcāti animittavimokkho, rāgādipaṇidhīnaṃ",
  "atk-s0508a1:2349_7": "abhāvena appaṇihitaṃ, tehi vimuttañcāti appaṇihito vimokkhoti vuccati. Phalasamāpattivasena",
  "atk-s0508a1:2349_8": "taṃ ārammaṇaṃ katvā viharantassa ayampi tividho vimokkho yassa gocaro, ākāseva sakuntānaṃ,",
  "atk-s0508a1:2349_9": "padaṃ tassa durannayanti yathā ākāse gacchantānaṃ sakuṇānaṃ “imasmiṃ ṭhāne pādehi",
  "atk-s0508a1:2349_10": "akkamitvā gatā, idaṃ ṭhānaṃ urena paharitvā gatā, idaṃ sīsena, idaṃ pakkhehī”ti na",
  "atk-s0508a1:2349_11": "sakkā ñātuṃ, evameva evarūpassa bhikkhuno “nirayapadādīsu iminā nāma padena gato”ti",
  "atk-s0508a1:2349_12": "ñāpetuñca na sakkāti.",
  "atk-s0508a1:2350": "Vijayattheragāthāvaṇṇanā niṭṭhitā.",
  "atk-s0508a1:2351": "3. Erakattheragāthāvaṇṇanā",
  "atk-s0508a1:2352_0": "Dukkhā kāmā erakāti āyasmato erakattherassa gāthā. Kā uppatti? Ayampi purimabuddhesu",
  "atk-s0508a1:2352_1": "katādhikāro tattha tattha bhave puññāni upacinanto siddhatthassa bhagavato kāle kulagehe",
  "atk-s0508a1:2352_2": "nibbattitvā viññutaṃ patto ekadivasaṃ satthāraṃ disvā pasannamānaso satthu kiñci",
  "atk-s0508a1:2352_3": "dātabbayuttakaṃ alabhanto “handāhaṃ kāyasāraṃ puññaṃ karissāmī”ti satthu gamanamaggaṃ",
  "atk-s0508a1:2352_4": "sodhetvā samaṃ akāsi. Satthā tena tathākataṃ maggaṃ paṭipajji. So tattha bhagavantaṃ",
  "atk-s0508a1:2352_5": "disvā pasannamānaso vanditvā añjaliṃ paggayha pasannacitto yāva dassanupacārasamatikkamā",
  "atk-s0508a1:2352_6": "buddhārammaṇaṃ pītiṃ avijahanto aṭṭhāsi. So tena puññakammena devaloke nibbatto aparāparaṃ",
  "atk-s0508a1:2352_7": "puññāni katvā sugatīsuyeva saṃsaranto imasmiṃ buddhuppāde sāvatthiyaṃ sambhāvanīyassa",
  "atk-s0508a1:2352_8": "kuṭumbiyassa putto hutvā nibbatti, erakotissa nāmaṃ ahosi abhirūpo dassanīyo pāsādiko",
  "atk-s0508a1:2352_9": "itikattabbatāsu paramena veyyattiyena samannāgato. Tassa mātāpitaro kulena rūpena",
  "atk-s0508a1:2352_10": "ācārena vayena kosallena ca anucchavikaṃ dārikaṃ ānetvā vivāhakammaṃ akaṃsu. So tāya",
  "atk-s0508a1:2352_11": "saddhiṃ saṃvāsena gehe vasanto pacchimabhavikattā kenacideva saṃvegavatthunā saṃsāre",
  "atk-s0508a1:2352_12": "saṃviggamānaso satthu santikaṃ gantvā dhammaṃ sutvā paṭiladdhasaddho pabbaji, tassa",
  "atk-s0508a1:2352_13": "satthā kammaṭṭhānaṃ adāsi. So kammaṭṭhānaṃ gahetvā katipayadivasātikkamena ukkaṇṭhābhibhūto",
  "atk-s0508a1:2352_14": "vihāsi. Atha satthā tassa cittappavattiṃ ñatvā ovādavasena “dukkhā kāmā erakā”ti",
  "atk-s0508a1:2352_15": "gāthaṃ abhāsi. So taṃ sutvā “ayuttaṃ mayā kataṃ, yohaṃ evarūpassa satthu santike",
  "atk-s0508a1:2352_16": "kammaṭṭhānaṃ gahetvā taṃ vissajjento micchāvitakkabahulo vihāsi”nti saṃvegajāto vipassanāya",
  "atk-s0508a1:2352_17": "yuttappayutto nacirasseva arahattaṃ pāpuṇi. Tena vuttaṃ apadāne –",
  "atk-s0508a1:2353": "“Uttaritvāna nadikaṃ, vanaṃ gacchati cakkhumā;",
  "atk-s0508a1:2354": "Tamaddasāsiṃ sambuddhaṃ, siddhatthaṃ varalakkhaṇaṃ.",
  "atk-s0508a1:2355": "“Kudālapiṭakamādāya, samaṃ katvāna taṃ pathaṃ;",
  "atk-s0508a1:2356": "Satthāraṃ abhivādetvā, sakaṃ cittaṃ pasādayiṃ.",
  "atk-s0508a1:2357": "“Catunnavutito kappe, yaṃ kammamakariṃ tadā;",
  "atk-s0508a1:2358": "Duggatiṃ nābhijānāmi, maggadānassidaṃ phalaṃ.",
  "atk-s0508a1:2359": "“Sattapaññāsakappamhi, eko āsiṃ janādhipo;",
  "atk-s0508a1:2360": "Nāmena suppabuddhoti, nāyako so narissaro.",
  "atk-s0508a1:2361": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2362": "Arahā pana hutvā aññaṃ byākaronto –",
  "atk-s0508a1:2363": "93.",
  "atk-s0508a1:2364": "“Dukkhā kāmā eraka, na sukhā kāmā eraka;",
  "atk-s0508a1:2365": "Yo kāme kāmayati, dukkhaṃ so kāmayati eraka;",
  "atk-s0508a1:2366": "Yo kāme na kāmayati, dukkhaṃ so na kāmayati erakā”ti. –",
  "atk-s0508a1:2367": "Tameva bhagavatā vuttagāthaṃ paccudāhāsi.",
  "atk-s0508a1:2368_0": "Tattha dukkhā kāmāti ime vatthukāmakilesakāmā dukkhavatthutāya vipariṇāmadukkhasaṃsāradukkhasabhāvato",
  "atk-s0508a1:2368_1": "ca, dukkhā dukkhamā dukkhanibbattikā. Vuttañhetaṃ – “appassādā kāmā bahudukkhā bahupāyāsā,",
  "atk-s0508a1:2368_2": "ādīnavo ettha bhiyyo”tiādi. Erakāti paṭhamaṃ tāva bhagavā taṃ ālapati, pacchā pana",
  "atk-s0508a1:2368_3": "thero attānaṃ nāmena kathesi. Na sukhā kāmāti kāmā nāmete jānantassa sukhā na honti,",
  "atk-s0508a1:2368_4": "ajānantassa pana sukhato upaṭṭhahanti. Yathāha – “yo sukhaṃ dukkhato adda, dukkhamaddakkhi",
  "atk-s0508a1:2368_5": "sallato”tiādi. Yo kāme kāmayati, dukkhaṃ so kāmayatīti yo satto kilesakāmena vatthukāme",
  "atk-s0508a1:2368_6": "kāmayati, tassa taṃ kāmanaṃ sampati sapariḷāhatāya, āyatiṃ apāyadukkhahetutāya ca",
  "atk-s0508a1:2368_7": "vaṭṭadukkhahetutāya ca dukkhaṃ. Vatthukāmā pana dukkhassa vatthubhūtā. Iti so dukkhasabhāvaṃ",
  "atk-s0508a1:2368_8": "dukkhanimittaṃ dukkhavatthuñca kāmayatīti vutto. Itaraṃ paṭipakkhavasena tamevatthaṃ",
  "atk-s0508a1:2368_9": "ñāpetuṃ vuttaṃ, tasmā tassattho vuttavipariyāyena veditabbo.",
  "atk-s0508a1:2369": "Erakattheragāthāvaṇṇanā niṭṭhitā.",
  "atk-s0508a1:2370": "4. Mettajittheragāthāvaṇṇanā",
  "atk-s0508a1:2371_0": "Namo hi tassa bhagavatoti āyasmato mettajittherassa gāthā. Kā uppatti? So kira anomadassissa",
  "atk-s0508a1:2371_1": "bhagavato kāle kulagehe nibbattitvā viññutaṃ patto sāsane abhippasanno hutvā bodhirukkhassa",
  "atk-s0508a1:2371_2": "iṭṭhakāhi vedikaṃ cinitvā sudhāparikammaṃ kāresi. Satthā tassa anumodanaṃ akāsi.",
  "atk-s0508a1:2371_3": "So tena puññakammena devaloke nibbattitvā aparāparaṃ puññāni katvā devamanussesu",
  "atk-s0508a1:2371_4": "saṃsaranto imasmiṃ buddhuppāde magadharaṭṭhe aññatarassa brāhmaṇassa putto hutvā",
  "atk-s0508a1:2371_5": "nibbatti, mettajītissa nāmaṃ ahosi. So vayappatto kāmesu ādīnavaṃ disvā tāpasapabbajjaṃ",
  "atk-s0508a1:2371_6": "pabbajitvā araññe viharanto buddhuppādaṃ sutvā pubbahetunā codiyamāno satthu santikaṃ",
  "atk-s0508a1:2371_7": "gantvā pavattinivattiyo ārabbha pañhaṃ pucchitvā satthārā pañhe vissajjite paṭiladdhasaddho",
  "atk-s0508a1:2371_8": "pabbajitvā vipassanaṃ paṭṭhapetvā arahattaṃ pāpuṇi. Tena vuttaṃ apadāne –",
  "atk-s0508a1:2372": "“Anomadassīmunino, bodhivedimakāsahaṃ;",
  "atk-s0508a1:2373": "Sudhāya piṇḍaṃ datvāna, pāṇikammaṃ akāsahaṃ.",
  "atk-s0508a1:2374": "“Disvā taṃ sukataṃ kammaṃ, anomadassī naruttamo;",
  "atk-s0508a1:2375": "Bhikkhusaṅghe ṭhito satthā, imā gāthā abhāsatha.",
  "atk-s0508a1:2376": "“Iminā sudhakammena, cetanāpaṇidhīhi ca;",
  "atk-s0508a1:2377": "Sampattiṃ anubhotvāna, dukkhassantaṃ karissati.",
  "atk-s0508a1:2378": "“Pasannamukhavaṇṇomhi, ekaggo susamāhito;",
  "atk-s0508a1:2379": "Dhāremi antimaṃ dehaṃ, sammāsambuddhasāsane.",
  "atk-s0508a1:2380": "“Ito kappasate āsiṃ, paripuṇṇe anūnake;",
  "atk-s0508a1:2381": "Rājā sabbaghano nāma, cakkavattī mahabbalo.",
  "atk-s0508a1:2382": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2383": "Arahattaṃ pana patvā satthāraṃ thomento –",
  "atk-s0508a1:2384": "94.",
  "atk-s0508a1:2385": "“Namo hi tassa bhagavato, sakyaputtassa sirīmato;",
  "atk-s0508a1:2386": "Tenāyaṃ aggappattena, aggadhammo sudesito”ti. – gāthaṃ abhāsi;",
  "atk-s0508a1:2387_0": "Tattha namoti namakkāro. Hīti nipātamattaṃ. Tassāti yo so bhagavā samattiṃsapāramiyo",
  "atk-s0508a1:2387_1": "pūretvā sabbakilese bhañjitvā anuttaraṃ sammāsambodhiṃ abhisambuddho, sakyarājassa",
  "atk-s0508a1:2387_2": "puttoti sakyaputto. Anaññasādhāraṇāya puññasampattiyā ca sambhāvito uttamāya rūpakāyasiriyā",
  "atk-s0508a1:2387_3": "dhammakāyasiriyā ca samannāgatattā sirīmā, tassa bhagavato sakyaputtassa sirīmato",
  "atk-s0508a1:2387_4": "namo atthu, taṃ namāmīti attho. Tenāti tena bhagavatā. Ayanti tassa dhammassa attano",
  "atk-s0508a1:2387_5": "paccakkhatāya vadati. Aggappattenāti aggaṃ sabbaññutaṃ, sabbehi vā guṇehi aggabhāvaṃ",
  "atk-s0508a1:2387_6": "seṭṭhabhāvaṃ pattena. Aggadhammoti aggo uttamo navavidhalokuttaro dhammo suṭṭhu aviparītaṃ desito paveditoti.",
  "atk-s0508a1:2388": "Mettajittheragāthāvaṇṇanā niṭṭhitā.",
  "atk-s0508a1:2389": "5. Cakkhupālattheragāthāvaṇṇanā",
  "atk-s0508a1:2390_0": "Andhohaṃ hatanettosmīti āyasmato cakkhupālattherassa gāthā. Kā uppatti? Sopi purimabuddhesu",
  "atk-s0508a1:2390_1": "katādhikāro tattha tattha bhave puññāni karonto siddhatthassa bhagavato kāle kulagehe",
  "atk-s0508a1:2390_2": "nibbattitvā viññutaṃ patto bhagavati parinibbute thūpamahe kayiramāne umāpupphaṃ",
  "atk-s0508a1:2390_3": "gahetvā thūpaṃ pūjesi. So tena puññakammena devaloke nibbattitvā aparāparaṃ puññāni",
  "atk-s0508a1:2390_4": "katvā devamanussesu saṃsaranto imasmiṃ buddhuppāde sāvatthiyaṃ mahāsuvaṇṇassa nāma",
  "atk-s0508a1:2390_5": "kuṭumbikassa putto hutvā nibbatti, tassa pāloti nāmamakaṃsu. Mātā tassa ādhāvitvā",
  "atk-s0508a1:2390_6": "paridhāvitvā vicaraṇakāle aññaṃ puttaṃ labhi. Tassa mātāpitaro cūḷapāloti nāmaṃ katvā",
  "atk-s0508a1:2390_7": "itaraṃ mahāpāloti vohariṃsu. Atha te vayappatte gharabandhanena bandhiṃsu. Tasmiṃ",
  "atk-s0508a1:2390_8": "samaye satthā sāvatthiyaṃ viharati jetavane. Tattha mahāpālo jetavanaṃ gacchantehi",
  "atk-s0508a1:2390_9": "upāsakehi saddhiṃ vihāraṃ gantvā satthu santike dhammaṃ sutvā paṭiladdhasaddho kuṭumbabhāraṃ",
  "atk-s0508a1:2390_10": "kaniṭṭhabhātikasseva bhāraṃ katvā sayaṃ pabbajitvā laddhūpasampado ācariyupajjhāyānaṃ",
  "atk-s0508a1:2390_11": "santike pañcavassāni vasitvā vuṭṭhavasso pavāretvā satthu santike kammaṭṭhānaṃ gahetvā",
  "atk-s0508a1:2390_12": "saṭṭhimatte sahāyabhikkhū labhitvā tehi saddhiṃ bhāvanānukūlaṃ vasanaṭṭhānaṃ pariyesanto",
  "atk-s0508a1:2390_13": "aññataraṃ paccantagāmaṃ nissāya gāmavāsikehi upāsakehi kāretvā dinnāya araññāyatane",
  "atk-s0508a1:2390_14": "paṇṇasālāya vasanto samaṇadhammaṃ karoti. Tassa akkhirogo uppanno. Vejjo bhesajjaṃ",
  "atk-s0508a1:2390_15": "sampādetvā adāsi. So vejjena vuttavidhānaṃ na paṭipajji. Tenassa rogo vaḍḍhi. So",
  "atk-s0508a1:2390_16": "“akkhirogavūpasamanato kilesarogavūpasamanameva mayhaṃ vara”nti akkhirogaṃ ajjhupekkhitvā",
  "atk-s0508a1:2390_17": "vipassanāyayeva yuttappayutto ahosi. Tassa bhāvanaṃ ussukkāpentassa apubbaṃ acarimaṃ",
  "atk-s0508a1:2390_18": "akkhīni ceva kilesā ca bhijjiṃsu. So sukkhavipassako arahā ahosi. Tena vuttaṃ apadāne –",
  "atk-s0508a1:2391": "“Nibbute lokamahite, āhutīnaṃ paṭiggahe;",
  "atk-s0508a1:2392": "Siddhatthamhi bhagavati, mahāthūpamaho ahu.",
  "atk-s0508a1:2393": "“Mahe pavattamānamhi, siddhatthassa mahesino;",
  "atk-s0508a1:2394": "Umāpupphaṃ gahetvāna, thūpamhi abhiropayiṃ.",
  "atk-s0508a1:2395": "“Catunnavutito kappe, yaṃ pupphamabhiropayiṃ;",
  "atk-s0508a1:2396": "Duggatiṃ nābhijānāmi, thūpapūjāyidaṃ phalaṃ.",
  "atk-s0508a1:2397": "“Ito ca navame kappe, somadevasanāmakā;",
  "atk-s0508a1:2398": "Pañcāsītisu rājāno, cakkavattī mahabbalā.",
  "atk-s0508a1:2399": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2400_0": "Atha there akkhirogena vihāre ohīne gāmaṃ piṇḍāya gate bhikkhū disvā upāsakā “kasmā",
  "atk-s0508a1:2400_1": "thero nāgato”ti pucchitvā tamatthaṃ sutvā sokābhibhūtā piṇḍapātaṃ upanetvā, “bhante,",
  "atk-s0508a1:2400_2": "kiñci mā cintayittha, idāni mayameva piṇḍapātaṃ ānetvā upaṭṭhahissāmā”ti tathā karonti.",
  "atk-s0508a1:2400_3": "Bhikkhū therassa ovāde ṭhatvā nacirasseva arahattaṃ patvā vuṭṭhavassā pavāretvā,",
  "atk-s0508a1:2400_4": "“satthāraṃ vandituṃ sāvatthiṃ gamissāma, bhante”ti āhaṃsu. Thero, “ahaṃ dubbalo acakkhuko,",
  "atk-s0508a1:2400_5": "maggo ca saupaddavo, mayā saddhiṃ gacchantānaṃ tumhākaṃ parissayo bhavissati, tumhe",
  "atk-s0508a1:2400_6": "paṭhamaṃ gacchatha, gantvā satthāraṃ mahāthere ca mama vandanāya vandatha, cūḷapālassa",
  "atk-s0508a1:2400_7": "mama pavattiṃ kathetvā kañci purisaṃ peseyyāthā”ti āha. Te punapi yācitvā gamanaṃ",
  "atk-s0508a1:2400_8": "alabhantā “sādhū”ti paṭissuṇitvā senāsanaṃ saṃsāmetvā upāsake āpucchitvā anukkamena",
  "atk-s0508a1:2400_9": "jetavanaṃ gantvā satthāraṃ mahāthere ca tassa vandanāya vanditvā dutiyadivase sāvatthiyaṃ",
  "atk-s0508a1:2400_10": "piṇḍāya caritvā cūḷapālassa taṃ pavattiṃ vatvā tena “ayaṃ, bhante, mayhaṃ bhāgineyyo",
  "atk-s0508a1:2400_11": "pālito nāma, imaṃ pesissāmī”ti vutte, “maggo saparissayo, na sakkā ekena gahaṭṭhena",
  "atk-s0508a1:2400_12": "gantuṃ, tasmā pabbājetabbo”ti taṃ pabbājetvā pesesuṃ. So anukkamena therassa santikaṃ",
  "atk-s0508a1:2400_13": "gantvā attānaṃ tassa orocetvā taṃ gahetvā āgacchanto antarāmagge aññatarassa gāmassa",
  "atk-s0508a1:2400_14": "sāmantā araññaṭṭhāne ekissā kaṭṭhahāriyā gāyantiyā saddaṃ sutvā paṭibaddhacitto hutvā",
  "atk-s0508a1:2400_15": "yaṭṭhikoṭiṃ vissajjetvā “tiṭṭhatha, bhante, muhuttaṃ yāvāhaṃ āgacchāmī”ti vatvā tassā",
  "atk-s0508a1:2400_16": "santikaṃ gantvā tattha sīlavipattiṃ pāpuṇi. Thero idānimeva itthiyā gītasaddo suto,",
  "atk-s0508a1:2400_17": "sāmaṇero ca cirāyati, nūna sīlavipattiṃ patto bhavissatī”ti cintesi. Sopi āgantvā",
  "atk-s0508a1:2400_18": "“gacchāma, bhante”ti āha. Thero “kiṃ pāpo jātosī”ti pucchi. Sāmaṇero tuṇhī hutvā",
  "atk-s0508a1:2400_19": "puna pucchitopi na kathesi. Thero “tādisena pāpena mayhaṃ yaṭṭhigahaṇakiccaṃ natthi,",
  "atk-s0508a1:2400_20": "gaccha tva”nti vatvā puna tena “bahuparissayo maggo, tumhe ca andhā, kathaṃ gamissathā”ti",
  "atk-s0508a1:2400_21": "vutte “bāla idheva me nipajjitvā marantassāpi aparāparaṃ parivattentassāpi tādisena",
  "atk-s0508a1:2400_22": "gamanaṃ nāma natthī”ti imamatthaṃ dassento –",
  "atk-s0508a1:2401": "95.",
  "atk-s0508a1:2402": "“Andhohaṃ hatanettosmi, kantāraddhānapakkhando;",
  "atk-s0508a1:2403": "Sayamānopi gacchissaṃ, na sahāyena pāpenā”ti. – gāthaṃ abhāsittha;",
  "atk-s0508a1:2404_0": "Tattha andhoti cakkhuvikalo. Hatanettoti vinaṭṭhacakkhuko, tena “payogavipattivasenāhaṃ",
  "atk-s0508a1:2404_1": "upahatanettatāya andho, na jaccandhabhāvenā”ti yathāvuttaṃ andhabhāvaṃ viseseti.",
  "atk-s0508a1:2404_2": "Atha vā “andho”ti idaṃ “andhe jiṇṇe mātāpitaro posetī”tiādīsu viya maṃsacakkhuvekalladīpanaṃ,",
  "atk-s0508a1:2404_3": "“sabbepime paribbājakā andhā acakkhukā” “andho ekacakkhu dvicakkhū”tiādīsu viya na",
  "atk-s0508a1:2404_4": "paññācakkhuvekalladīpananti dassetuṃ “hatanettosmī”ti vuttaṃ, tena mukhyameva andhabhāvaṃ",
  "atk-s0508a1:2404_5": "dasseti. Kantāraddhānapakkhandoti kantāre vivane dīghamaggaṃ anupaviṭṭho, na jātikantārādigahanaṃ",
  "atk-s0508a1:2404_6": "saṃsāraddhānaṃ paṭipannoti adhippāyo. Tādisañhi kantāraddhānaṃ ayaṃ thero samatikkamitvā",
  "atk-s0508a1:2404_7": "ṭhito, sayamānopīti sayantopi, pādesu avahantesu urena jaṇṇukāhi ca bhūmiyaṃ saṃsaranto",
  "atk-s0508a1:2404_8": "parivattentopi gaccheyyaṃ. Na sahāyena pāpenāti tādisena pāpapuggalena sahāyabhūtena",
  "atk-s0508a1:2404_9": "saddhiṃ na gacchissanti yojanā. Taṃ sutvā itaro saṃvegajāto “bhāriyaṃ vata mayā sāhasikakammaṃ",
  "atk-s0508a1:2404_10": "kata”nti bāhā paggayha kandanto vanasaṇḍaṃ pakkhando ca ahosi. Atha therassa sīlatejena",
  "atk-s0508a1:2404_11": "paṇḍukambalasilāsanaṃ uṇhākāraṃ dassesi. Tena sakko taṃ kāraṇaṃ ñatvā therassa santikaṃ",
  "atk-s0508a1:2404_12": "gantvā sāvatthigāmipurisaṃ viya attānaṃ ñāpetvā yaṭṭhikoṭiṃ gaṇhanto maggaṃ saṅkhipitvā",
  "atk-s0508a1:2404_13": "tadaheva sāyanhe sāvatthiyaṃ theraṃ netvā tattha jetavane cūḷapālitena kāritāya paṇṇasālāya",
  "atk-s0508a1:2404_14": "phalake nisīdāpetvā tassa sahāyavaṇṇena therassa āgatabhāvaṃ jānāpetvā pakkāmi; cūḷapālitopi",
  "atk-s0508a1:2404_15": "taṃ yāvajīvaṃ sakkaccaṃ upaṭṭhāsīti.",
  "atk-s0508a1:2405": "Cakkhupālattheragāthāvaṇṇanā niṭṭhitā.",
  "atk-s0508a1:2406": "6. Khaṇḍasumanattheragāthāvaṇṇanā",
  "atk-s0508a1:2407_0": "Ekapupphaṃ cajitvānāti āyasmato khaṇḍasumanattherassa gāthā. Kā uppatti? So kira",
  "atk-s0508a1:2407_1": "padumuttarassa bhagavato kāle kulagehe nibbattitvā viññutaṃ patto satthari parinibbute",
  "atk-s0508a1:2407_2": "tassa thūpassa samantato candanavedikāya parikkhipitvā mahantaṃ pūjaṃ akāsi. So tena",
  "atk-s0508a1:2407_3": "puññakammena devamanussesu uḷāraṃ sampattiṃ anubhavanto kassapassa bhagavato kāle",
  "atk-s0508a1:2407_4": "kuṭumbikakule nibbatto satthari parinibbute kanakathūpaṃ uddissa raññā pupphapūjāya",
  "atk-s0508a1:2407_5": "kayiramānāya pupphāni alabhanto ekaṃ khaṇḍasumanapupphaṃ disvā mahatā mūlena taṃ",
  "atk-s0508a1:2407_6": "kiṇitvā gaṇhanto cetiye pūjaṃ karonto uḷāraṃ pītisomanassaṃ uppādesi. So tena puññakammena",
  "atk-s0508a1:2407_7": "devaloke nibbattitvā asīti vassakoṭiyo saggasukhaṃ anubhavitvā imasmiṃ buddhuppāde",
  "atk-s0508a1:2407_8": "pāvāyaṃ mallarājakule nibbatti. Tassa jātakāle gehe khaṇḍasakkharā sumanapupphāni",
  "atk-s0508a1:2407_9": "ca uppannāni ahesuṃ. Tenassa khaṇḍasumanoti nāmamakaṃsu. So viññutaṃ patto bhagavati",
  "atk-s0508a1:2407_10": "pāvāyaṃ cundassa ambavane viharante upasaṅkamitvā dhammaṃ sutvā paṭiladdhasaddho",
  "atk-s0508a1:2407_11": "pabbajitvā vipassanāya kammaṃ karonto nacirasseva chaḷabhiñño ahosi. Tena vuttaṃ apadāne –",
  "atk-s0508a1:2408": "“Padumuttaro nāma jino, lokajeṭṭho narāsabho;",
  "atk-s0508a1:2409": "Jalitvā aggikkhandhova, sambuddho parinibbuto.",
  "atk-s0508a1:2410": "“Nibbute ca mahāvīre, thūpo vitthāriko ahu;",
  "atk-s0508a1:2411": "Dūratova upaṭṭhenti, dhātugehavaruttame.",
  "atk-s0508a1:2412": "“Pasannacitto, sumano, akaṃ candanavedikaṃ;",
  "atk-s0508a1:2413": "Dissati thūpakhandho ca, thūpānucchaviko tadā.",
  "atk-s0508a1:2414": "“Bhave nibbattamānamhi, devatte atha mānuse;",
  "atk-s0508a1:2415": "Omattaṃ me na passāmi, pubbakammassidaṃ phalaṃ.",
  "atk-s0508a1:2416": "“Pañcadasakappasate, ito aṭṭha janā ahuṃ;",
  "atk-s0508a1:2417": "Sabbe samattanāmā te cakkavattī mahabbalā.",
  "atk-s0508a1:2418": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2419": "Arahattaṃ pana patvā attano purimajātiṃ anussaranto tattha attano sumanapupphapariccāgassa saggasampattinimittakaṃ nibbānūpanissayatañca disvā udānavasena tamatthaṃ pakāsento –",
  "atk-s0508a1:2420": "96.",
  "atk-s0508a1:2421": "“Ekapupphaṃ cajitvāna, asīti vassakoṭiyo;",
  "atk-s0508a1:2422": "Saggesu paricāretvā, sesakenamhi nibbuto”ti. – gāthaṃ abhāsi;",
  "atk-s0508a1:2423_0": "Tattha ekapupphanti ekaṃ kusumaṃ, taṃ pana idha sumanapupphaṃ adhippetaṃ. Cajitvānāti",
  "atk-s0508a1:2423_1": "satthu thūpapūjākaraṇavasena pariccajitvā pariccāgahetu. Asīti vassakoṭiyoti manussagaṇanāya",
  "atk-s0508a1:2423_2": "vassānaṃ asīti koṭiyo, accantasaṃyoge cetaṃ upayogavacanaṃ, idañca chasu kāmasaggesu",
  "atk-s0508a1:2423_3": "dutiye aparāparuppattivasena vuttanti veditabbaṃ. Tasmā saggesūti tāvatiṃsasaṅkhāte",
  "atk-s0508a1:2423_4": "saggaloke, punappunaṃ uppajjanavasena hettha bahuvacanaṃ. Paricāretvāti rūpādīsu",
  "atk-s0508a1:2423_5": "ārammaṇesu indriyāni paricāretvā sukhaṃ anubhavitvā, devaccharāhi vā attānaṃ paricāretvā",
  "atk-s0508a1:2423_6": "upaṭṭhāpetvā. Sesakenamhi nibbutoti pupphapūjāya vasena pavattakusalacetanāsu bhavasampatti",
  "atk-s0508a1:2423_7": "dāyakakammato sesena yaṃ tattha vivaṭṭūpanissayabhūtaṃ, taṃ sandhāya vadati. Bahū",
  "atk-s0508a1:2423_8": "hi tattha pubbāparavasena pavattā cetanā. Sesakenāti vā tasseva kammassa vipākāvasesena",
  "atk-s0508a1:2423_9": "aparikkhīṇeyeva tasmiṃ kammavipāke nibbuto amhi, kilesaparinibbānena parinibbutosmi.",
  "atk-s0508a1:2423_10": "Etena yasmiṃ attabhāve ṭhatvā attanā arahattaṃ sacchikataṃ, sopi carimattabhāvo tassa",
  "atk-s0508a1:2423_11": "kammavipākoti dasseti. Yādisaṃ sandhāya aññatthāpi “tasseva kammassa vipākāvasesenā”ti vuttaṃ.",
  "atk-s0508a1:2424": "Khaṇḍasumanattheragāthāvaṇṇanā niṭṭhitā.",
  "atk-s0508a1:2425": "7. Tissattheragāthāvaṇṇanā",
  "atk-s0508a1:2426_0": "Hitvā satapalaṃ kaṃsanti āyasmato tissattherassa gāthā. Kā uppatti? Ayampi purimabuddhesu",
  "atk-s0508a1:2426_1": "katādhikāro vipassissa bhagavato kāle yānakārakule nibbattitvā viññutaṃ patto ekadivasaṃ",
  "atk-s0508a1:2426_2": "bhagavantaṃ disvā pasannamānaso candanakhaṇḍena phalakaṃ katvā bhagavato upanāmesi,",
  "atk-s0508a1:2426_3": "tañca bhagavā paribhuñji. So tena puññakammena devaloke nibbattitvā aparāparaṃ puññāni",
  "atk-s0508a1:2426_4": "katvā devamanussesu saṃsaranto imasmiṃ buddhuppāde roruvanagare rājakule nibbatti.",
  "atk-s0508a1:2426_5": "So vayappatto pitari kālaṅkate rajje patiṭṭhito bimbisārarañño adiṭṭhasahāyo hutvā",
  "atk-s0508a1:2426_6": "tassa maṇimuttāvatthādīni paṇṇākārāni pesesi. Tassa rājā bimbisāro puññavantataṃ",
  "atk-s0508a1:2426_7": "sutvā paṭipābhataṃ pesento cittapaṭe buddhacaritaṃ suvaṇṇapaṭṭe ca paṭiccasamuppādaṃ",
  "atk-s0508a1:2426_8": "likhāpetvā pesesi. So taṃ disvā purimabuddhesu katādhikāratāya pacchimabhavikatāya",
  "atk-s0508a1:2426_9": "ca cittapaṭe dassentaṃ buddhacaritaṃ suvaṇṇapaṭṭake likhitaṃ paṭiccasamuppādakkamañca",
  "atk-s0508a1:2426_10": "oloketvā pavattinivattiyo sallakkhetvā sāsanakkamaṃ hadaye ṭhapetvā sañjātasaṃvego",
  "atk-s0508a1:2426_11": "“diṭṭho mayā bhagavato veso, sāsanakkamo ca ekapadesena ñāto, bahudukkhā kāmā bahupāyāsā,",
  "atk-s0508a1:2426_12": "kiṃ dāni mayhaṃ gharāvāsenā”ti rajjaṃ pahāya kesamassuṃ ohāretvā kāsāyāni vatthāni",
  "atk-s0508a1:2426_13": "acchādento bhagavantaṃ uddissa pabbajitvā mattikāpattaṃ gahetvā rājā pukkusāti viya",
  "atk-s0508a1:2426_14": "mahājanassa paridevantasseva nagarato nikkhamitvā anukkamena rājagahaṃ gantvā tattha",
  "atk-s0508a1:2426_15": "sappasoṇḍikapabbhāre viharantaṃ bhagavantaṃ upasaṅkamitvā vanditvā ekamantaṃ nisīdi.",
  "atk-s0508a1:2426_16": "Satthā dhammaṃ desesi. So dhammadesanaṃ sutvā vipassanāya kammaṭṭhānaṃ gahetvā yuttappayutto",
  "atk-s0508a1:2426_17": "viharanto vipassanaṃ ussukkāpetvā arahattaṃ pāpuṇi. Tena vuttaṃ apadāne –",
  "atk-s0508a1:2427": "“Yānakāro pure āsiṃ, dārukamme susikkhito;",
  "atk-s0508a1:2428": "Candanaṃ phalakaṃ katvā, adāsiṃ lokabandhuno.",
  "atk-s0508a1:2429": "“Pabhāsati idaṃ byamhaṃ, suvaṇṇassa sunimmitaṃ;",
  "atk-s0508a1:2430": "Hatthiyānaṃ assayānaṃ, dibbayānaṃ upaṭṭhitaṃ.",
  "atk-s0508a1:2431": "“Pāsādā sivikā ceva, nibbattanti yadicchakaṃ;",
  "atk-s0508a1:2432": "Akkhubbhaṃ ratanaṃ mayhaṃ, phalakassa idaṃ phalaṃ.",
  "atk-s0508a1:2433": "“Ekanavutito kappe, phalakaṃ yamahaṃ dadiṃ;",
  "atk-s0508a1:2434": "Duggati nābhijānāmi, phalakassa idaṃ phalaṃ.",
  "atk-s0508a1:2435": "“Sattapaññāsakappamhi, caturo nimmitāvhayā;",
  "atk-s0508a1:2436": "Sattaratanasampannā, cakkavattī mahabbalā.",
  "atk-s0508a1:2437": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2438": "Arahattaṃ pana patvā udānavasena attano paṭipattiṃ kathento –",
  "atk-s0508a1:2439": "97.",
  "atk-s0508a1:2440": "“Hitvā satapalaṃ kaṃsaṃ, sovaṇṇaṃ satarājikaṃ;",
  "atk-s0508a1:2441": "Aggahiṃ mattikāpattaṃ, idaṃ dutiyābhisecana”nti. – gāthaṃ abhāsi;",
  "atk-s0508a1:2442_0": "Tattha hitvāti pariccajitvā. Satapalanti sataṃ palāni yassa, taṃ satapalaparimāṇaṃ.",
  "atk-s0508a1:2442_1": "Kaṃsanti thālaṃ. Sovaṇṇanti suvaṇṇamayaṃ. Satarājikanti bhittivicittatāya ca anekarūparājicittatāya",
  "atk-s0508a1:2442_2": "ca anekalekhāyuttaṃ. Aggahiṃ mattikāpattanti evarūpe mahārahe bhājane pubbe bhuñjitvā",
  "atk-s0508a1:2442_3": "buddhānaṃ ovādaṃ karonto “idānāhaṃ taṃ chaḍḍetvā mattikāmayapattaṃ aggahesiṃ, aho,",
  "atk-s0508a1:2442_4": "sādhu, mayā kataṃ ariyavataṃ anuṭhita”nti bhājanakittanāpadesena rajjapariccāgaṃ",
  "atk-s0508a1:2442_5": "pabbajjūpagamanañca anumodanto vadati. Tenāha “idaṃ dutiyābhisecana”nti. Paṭhamaṃ",
  "atk-s0508a1:2442_6": "rajjābhisecanaṃ upādāya idaṃ pabbajjūpagamanaṃ mama dutiyaṃ abhisecanaṃ. Tañhi rāgādīhi",
  "atk-s0508a1:2442_7": "saṃkiliṭṭhaṃ sāsaṅkaṃ saparisaṅkaṃ kammaṃ anatthasañhitaṃ dukkhapaṭibaddhaṃ nihīnaṃ,",
  "atk-s0508a1:2442_8": "idaṃ pana taṃvipariyāyato uttamaṃ paṇītanti adhippāyo.",
  "atk-s0508a1:2443": "Tissattheragāthāvaṇṇanā niṭṭhitā.",
  "atk-s0508a1:2444": "8. Abhayattheragāthāvaṇṇanā",
  "atk-s0508a1:2445_0": "Rūpaṃ disvā sati muṭṭhāti āyasmato abhayattherassa gāthā. Kā uppatti? Sopi purimabuddhesu",
  "atk-s0508a1:2445_1": "katādhikāro tattha tattha bhave vivaṭṭūpanissayaṃ puññaṃ upacinanto sumedhassa bhagavato",
  "atk-s0508a1:2445_2": "kāle kulagehe nibbattitvā viññutaṃ patto ekadivasaṃ sumedhaṃ bhagavantaṃ disvā pasannacitto",
  "atk-s0508a1:2445_3": "saḷalapupphehi pūjamakāsi. So tena puññakammena devesu nibbattitvā aparāparaṃ puññāni",
  "atk-s0508a1:2445_4": "katvā sugatīsuyeva saṃsaranto imasmiṃ buddhuppāde sāvatthiyaṃ brāhmaṇakule nibbattitvā",
  "atk-s0508a1:2445_5": "abhayoti laddhanāmo viññutaṃ patto hetusampattiyā codiyamāno ekadivasaṃ vihāraṃ gato",
  "atk-s0508a1:2445_6": "satthu dhammadesanaṃ sutvā paṭiladdhasaddho pabbajitvā katapubbakicco vipassanāya",
  "atk-s0508a1:2445_7": "kammaṃ karonto viharati. Athassa ekadivasaṃ gāmaṃ piṇḍāya paviṭṭhassa alaṅkatapaṭiyattaṃ",
  "atk-s0508a1:2445_8": "mātugāmaṃ disvā ayonisomanasikāravasena tassa rūpaṃ ārabbha chandarāgo uppajji, so",
  "atk-s0508a1:2445_9": "vihāraṃ pavisitvā “satiṃ vissajjitvā olokentassa rūpārammaṇe mayhaṃ kileso uppanno,",
  "atk-s0508a1:2445_10": "ayuttaṃ mayā kata”nti attano cittaṃ niggaṇhanto tāvadeva vipassanaṃ vaḍḍhetvā arahattaṃ",
  "atk-s0508a1:2445_11": "pāpuṇi. Tena vuttaṃ apadāne –",
  "atk-s0508a1:2446": "“Sumedho nāma nāmena, sayambhū aparājito;",
  "atk-s0508a1:2447": "Vivekamanubrūhanto, ajjhogahi mahāvanaṃ.",
  "atk-s0508a1:2448": "“Saḷalaṃ pupphitaṃ disvā, ganthitvāna vaṭaṃsakaṃ;",
  "atk-s0508a1:2449": "Buddhassa abhiropesiṃ, sammukhā lokanāyakaṃ.",
  "atk-s0508a1:2450": "“Tiṃsakappasahassamhi, yaṃ pupphamabhiropayiṃ;",
  "atk-s0508a1:2451": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:2452": "“Ūnavīse kappasate, soḷasāsuṃ sunimmitā;",
  "atk-s0508a1:2453": "Sattaratanasampannā, cakkavattī mahabbalā.",
  "atk-s0508a1:2454": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2455": "Arahattaṃ pana patvā attano kilesuppattinidassanena “kilese anuvattentassa vaṭṭadukkhato nattheva sīsukkhipanaṃ. Ahaṃ pana te nānuvatti”nti dassento –",
  "atk-s0508a1:2456": "98.",
  "atk-s0508a1:2457": "“Rūpaṃ disvā sati muṭṭhā, piyaṃ nimittaṃ manasikaroto;",
  "atk-s0508a1:2458": "Sārattacitto vedeti, tañca ajjhosa tiṭṭhati;",
  "atk-s0508a1:2459": "Tassa vaḍḍhanti āsavā, bhavamūlopagāmino”ti. – gāthaṃ abhāsi;",
  "atk-s0508a1:2460_0": "Tattha rūpanti rajjanīyaṃ rūpāyatanaṃ, taṃ panettha itthirūpaṃ adhippetaṃ. Disvāti",
  "atk-s0508a1:2460_1": "cakkhunā disvā, cakkhudvārānusārena nimittānubyañjanasallakkhaṇavasena taṃ gahetvā,",
  "atk-s0508a1:2460_2": "tassa tathāgahaṇahetūti attho. Sati muṭṭhāti asubhasabhāve kāye “asubha”ntveva pavattanasati",
  "atk-s0508a1:2460_3": "naṭṭhā. Yathā pana rūpaṃ disvā sati naṭṭhā, taṃ dassento āha “piyaṃ nimittaṃ manasikaroto”ti.",
  "atk-s0508a1:2460_4": "Yathāupaṭṭhitaṃ ārammaṇaṃ “subhaṃ sukha”ntiādinā piyanimittaṃ katvā ayonisomanasikārena",
  "atk-s0508a1:2460_5": "manasikaroto sati muṭṭhāti yojanā. Tathā bhūtova sārattacitto vedetīti suṭṭhu rattacitto",
  "atk-s0508a1:2460_6": "hutvā taṃ rūpārammaṇaṃ anubhavati abhinandati, abhinandanto pana tañca ajjhosa tiṭṭhati",
  "atk-s0508a1:2460_7": "ajjhosāya taṃ ārammaṇaṃ gilitvā pariniṭṭhapetvā vattati ceva, evaṃbhūtassa ca tassa",
  "atk-s0508a1:2460_8": "vaḍḍhanti āsavā bhavamūlopagāminoti bhavassa saṃsārassa mūlabhāvaṃ kāraṇabhāvaṃ upagamanasabhāvā",
  "atk-s0508a1:2460_9": "kāmāsavādayo cattāropi āsavā tassa puggalassa uparūpari vaḍḍhantiyeva, na hāyanti.",
  "atk-s0508a1:2460_10": "Mayhaṃ pana paṭisaṅkhāne ṭhatvā vipassanaṃ vaḍḍhetvā saccāni paṭivijjhantassa maggapaṭipāṭiyā",
  "atk-s0508a1:2460_11": "te cattāropi āsavā anavasesato pahīnā parikkhīṇāti adhippāyo.",
  "atk-s0508a1:2461": "Abhayattheragāthāvaṇṇanā niṭṭhitā.",
  "atk-s0508a1:2462": "9. Uttiyattheragāthāvaṇṇanā",
  "atk-s0508a1:2463_0": "Saddaṃ sutvā sati muṭṭhāti āyasmato uttiyattherassa gāthā. Kā uppatti? Ayampi purimabuddhesu",
  "atk-s0508a1:2463_1": "katādhikāro tattha tattha bhave vivaṭṭūpanissayaṃ puññaṃ upacinanto sumedhassa bhagavato",
  "atk-s0508a1:2463_2": "kāle kulagehe nibbattitvā viññutaṃ patto ekadivasaṃ satthāraṃ disvā pasannacitto",
  "atk-s0508a1:2463_3": "gonakādiatthataṃ sauttaracchadaṃ buddhārahaṃ pallaṅkaṃ gandhakuṭiyaṃ paññāpetvā adāsi.",
  "atk-s0508a1:2463_4": "So tena puññakammena devamanussesu saṃsaranto imasmiṃ buddhuppāde kapilavatthusmiṃ",
  "atk-s0508a1:2463_5": "sakyarājakule nibbatti, tassa uttiyoti nāmaṃ ahosi. So vayappatto satthu ñātisamāgame",
  "atk-s0508a1:2463_6": "buddhānubhāvaṃ disvā paṭiladdhasaddho pabbajitvā samaṇadhammaṃ karonto ekadivasaṃ",
  "atk-s0508a1:2463_7": "nāmaṃ piṇḍāya paviṭṭho antarāmagge mātugāmassa gītasaddaṃ sutvā ayonisomanasikāravasena",
  "atk-s0508a1:2463_8": "tattha chandarāge uppanne paṭisaṅkhānabalena taṃ vikkhambhetvā vihāraṃ pavisitvā",
  "atk-s0508a1:2463_9": "sañjātasaṃvego divāṭṭhāne nisīditvā tāvadeva vipassanaṃ vaḍḍhetvā arahattaṃ pāpuṇi.",
  "atk-s0508a1:2463_10": "Tena vuttaṃ apadāne –",
  "atk-s0508a1:2464": "“Sumedhassa bhagavato, lokajeṭṭhassa tādino;",
  "atk-s0508a1:2465": "Pallaṅko hi mayā dinno, sauttarasapacchado.",
  "atk-s0508a1:2466": "“Sattaratanasampanno, pallaṅko āsi so tadā;",
  "atk-s0508a1:2467": "Mama saṅkappamaññāya, nibbattati sadā mama.",
  "atk-s0508a1:2468": "“Tiṃsakappasahassamhi, pallaṅkamadadiṃ tadā;",
  "atk-s0508a1:2469": "Duggatiṃ nābhijānāmi, pallaṅkassa idaṃ phalaṃ.",
  "atk-s0508a1:2470": "“Vīsakappasahassamhi, suvaṇṇābhā tayo janā;",
  "atk-s0508a1:2471": "Sattaratanasampannā, cakkavattī mahabbalā.",
  "atk-s0508a1:2472": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2473": "Arahattaṃ pana patvā attano kilesuppattinidassanena “kilese ajigucchantassa natthi vaṭṭadukkhato sīsukkhipanaṃ, ahaṃ pana te jigucchimevā”ti dassento –",
  "atk-s0508a1:2474": "99.",
  "atk-s0508a1:2475": "“Saddaṃ sutvā sati muṭṭhā, piyaṃ nimittaṃ manasikaroto;",
  "atk-s0508a1:2476": "Sārattacitto vedeti, tañca ajjhosa tiṭṭhati;",
  "atk-s0508a1:2477": "Tassa vaḍḍhanti āsavā, saṃsāra upagāmino”ti. – gāthaṃ abhāsi;",
  "atk-s0508a1:2478": "Tattha saddanti rajjanīyaṃ saddārammaṇaṃ, saṃsāraupagāminoti –",
  "atk-s0508a1:2479": "“Khandhānañca paṭipāṭi, dhātuāyatanāna ca;",
  "atk-s0508a1:2480": "Abbocchinnaṃ vattamānā, saṃsāroti pavuccatī”ti. –",
  "atk-s0508a1:2481": "Evaṃ vuttasaṃsāravaṭṭakāraṇaṃ hutvā upagamentīti saṃsāraupagāmino, “saṃsārūpagāmino”ti vā pāṭho. Sesaṃ anantaragāthāya vuttanayameva.",
  "atk-s0508a1:2482": "Uttiyattheragāthāvaṇṇanā niṭṭhitā.",
  "atk-s0508a1:2483": "10. (Dutiya) devasabhattheragāthāvaṇṇanā",
  "atk-s0508a1:2484_0": "Sammappadhānasampannoti āyasmato devasabhattherassa gāthā. Kā uppatti? Ayampi purimabuddhesu",
  "atk-s0508a1:2484_1": "katādhikāro tattha tattha bhave vivaṭṭūpanissayaṃ kusalaṃ upacinanto sikhissa bhagavato",
  "atk-s0508a1:2484_2": "kāle kulagehe nibbattitvā viññutaṃ patto ekadivasaṃ sikhiṃ bhagavantaṃ disvā pasannamānaso",
  "atk-s0508a1:2484_3": "bandhujīvakapupphehi pūjaṃ akāsi. So tena puññakammena devamanussesu saṃsaranto imasmiṃ",
  "atk-s0508a1:2484_4": "buddhuppāde kapilavatthusmiṃ sakyarājakule nibbatti, tassa devasabhoti nāmaṃ ahosi.",
  "atk-s0508a1:2484_5": "So vayappatto cumbaṭakalahavūpasamanatthaṃ satthari āgate buddhānubhāvaṃ disvā pasannamānaso",
  "atk-s0508a1:2484_6": "saraṇesu patiṭṭhito puna nigrodhārāme satthari viharante satthāraṃ upasaṅkamitvā",
  "atk-s0508a1:2484_7": "paṭiladdhasaddho pabbajitvā katapubbakicco vipassanāya kammaṃ karonto nacirasseva",
  "atk-s0508a1:2484_8": "arahattaṃ pāpuṇi. Tena vuttaṃ apadāne –",
  "atk-s0508a1:2485": "“Candaṃva vimalaṃ suddhaṃ, vippasannamanāvilaṃ;",
  "atk-s0508a1:2486": "Nandībhavaparikkhīṇaṃ, tiṇṇaṃ loke visattikaṃ.",
  "atk-s0508a1:2487": "“Nibbāpayantaṃ janataṃ, tiṇṇaṃ tārayataṃ varaṃ;",
  "atk-s0508a1:2488": "Muniṃ vanamhi jhāyantaṃ, ekaggaṃ susamāhitaṃ.",
  "atk-s0508a1:2489": "“Bandhujīvakapupphāni, lagetvā suttakenahaṃ;",
  "atk-s0508a1:2490": "Buddhassa abhiropayiṃ, sikhino lokabandhuno.",
  "atk-s0508a1:2491": "“Ekatiṃse ito kappe, yaṃ kammamakariṃ tadā;",
  "atk-s0508a1:2492": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:2493": "“Ito sattamake kappe, manujindo mahāyaso;",
  "atk-s0508a1:2494": "Samantacakkhunāmāsi, cakkavattī mahabbalo.",
  "atk-s0508a1:2495": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2496": "Arahattaṃ pana patvā attanā adhigataṃ vimuttisukhaṃ nissāya uppannapītisomanasso udānavasena –",
  "atk-s0508a1:2497": "100.",
  "atk-s0508a1:2498": "“Sammappadhānasampanno, satipaṭṭhānagocaro;",
  "atk-s0508a1:2499": "Vimuttikusumasañchanno, parinibbissatyanāsavo”ti. – gāthaṃ abhāsi;",
  "atk-s0508a1:2500_0": "Tattha sammappadhānasampannoti sampannacatubbidhasammappadhāno, tehi kattabbakiccaṃ",
  "atk-s0508a1:2500_1": "sampādetvā ṭhitoti attho. Satipaṭṭhānagocaroti kāyānupassanādayo satipaṭṭhānā gocaro",
  "atk-s0508a1:2500_2": "pavattiṭṭhānaṃ etassāti satipaṭṭhānagocaro, catūsu satipaṭṭhānesu patiṭṭhitacittoti",
  "atk-s0508a1:2500_3": "attho. Guṇasobhena paramasugandhā vimuttiyeva kusumāni, tehi sabbaso sammadeva sañchanno",
  "atk-s0508a1:2500_4": "vibhūsito alaṅkatoti vimuttikusumasañchanno. Parinibbissatyanāsavoti evaṃ sammā paṭipajjanto",
  "atk-s0508a1:2500_5": "bhikkhu nacirasseva anāsavo hutvā parinibbissati saupādisesāya anupādisesāya ca nibbānadhātuyāti",
  "atk-s0508a1:2500_6": "attho. Idameva ca therassa aññābyākaraṇaṃ ahosi.",
  "atk-s0508a1:2501": "(Dutiya) devasabhattheragāthāvaṇṇanā niṭṭhitā.",
  "atk-s0508a1:2502": "Dasamavaggavaṇṇanā niṭṭhitā.",
  "atk-s0508a1:2503": "11. Ekādasamavaggo",
  "atk-s0508a1:2504": "1. Belaṭṭhānikattheragāthāvaṇṇanā",
  "atk-s0508a1:2505_0": "Hitvā gihittaṃ anavositattotiādikā āyasmato belaṭṭhānikattherassa gāthā. Kā uppatti?",
  "atk-s0508a1:2505_1": "Ayampi purimabuddhesu katādhikāro ito ekatiṃse kappe vessabhussa bhagavato kāle brāhmaṇakule",
  "atk-s0508a1:2505_2": "nibbattitvā vayappatto brāhmaṇasippesu nipphattiṃ gantvā gharāvāsaṃ pahāya isipabbajjaṃ",
  "atk-s0508a1:2505_3": "pabbajitvā isīhi parivuto vicaranto ekadivasaṃ vessabhuṃ bhagavantaṃ disvā pītisomanassajāto",
  "atk-s0508a1:2505_4": "satthu ñāṇasampattiṃ nissāya pasannamānaso ñāṇaṃ uddissa pupphehi pūjaṃ akāsi. So",
  "atk-s0508a1:2505_5": "tena puññakammena devamanussesu saṃsaranto imasmiṃ buddhuppāde sāvatthiyaṃ brāhmaṇakule",
  "atk-s0508a1:2505_6": "nibbattitvā belaṭṭhānikoti laddhanāmo viññutaṃ patto satthu dhammadesanaṃ sutvā paṭiladdhasaddho",
  "atk-s0508a1:2505_7": "pabbajitvā kammaṭṭhānaṃ gahetvā kosalaraṭṭhe araññe viharanto alaso kāyadaḷhibahulo",
  "atk-s0508a1:2505_8": "pharusavāco ahosi, samaṇadhamme cittaṃ na uppādesi. Atha naṃ bhagavā ñāṇaparipākaṃ oloketvā –",
  "atk-s0508a1:2506": "101.",
  "atk-s0508a1:2507": "“Hitvā gihittaṃ anavositatto, mukhanaṅgalī odariko kusīto;",
  "atk-s0508a1:2508": "Mahāvarāhova nivāpapuṭṭho, punappunaṃ gabbhamupeti mando”ti. –",
  "atk-s0508a1:2509_0": "Imāya obhāsagāthāya saṃvejesi. So satthāraṃ purato nisinnaṃ viya disvā tañca gāthaṃ",
  "atk-s0508a1:2509_1": "sutvā saṃvegajāto ñāṇassa paripākaṃ gatattā vipassanaṃ paṭṭhapetvā nacirasseva arahattaṃ",
  "atk-s0508a1:2509_2": "pāpuṇi. Tena vuttaṃ apadāne –",
  "atk-s0508a1:2510": "“Kaṇikāraṃva jotantaṃ, nisinnaṃ pabbatantare;",
  "atk-s0508a1:2511": "Obhāsentaṃ disā sabbā, osadhiṃ viya tārakaṃ.",
  "atk-s0508a1:2512": "“Tayo māṇavakā āsuṃ, sake sippe susikkhitā;",
  "atk-s0508a1:2513": "Khāribhāraṃ gahetvāna, anventi mama pacchato.",
  "atk-s0508a1:2514": "“Puṭake satta pupphāni, nikkhittāni tapassinā;",
  "atk-s0508a1:2515": "Gahetvā tāni ñāṇamhi, vessabhussābhiropayiṃ.",
  "atk-s0508a1:2516": "“Ekatiṃse ito kappe, yaṃ pupphamabhiropayiṃ;",
  "atk-s0508a1:2517": "Duggatiṃ nābhijānāmi, ñāṇapūjāyidaṃ phalaṃ.",
  "atk-s0508a1:2518": "“Ekūnatiṃsakappamhi, vipulābhasanāmako;",
  "atk-s0508a1:2519": "Sattaratanasampanno, cakkavattī mahabbalo.",
  "atk-s0508a1:2520": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2521": "Arahattaṃ pana patvā satthu ovādaṃ paṭipūjento byatirekamukhena ca aññaṃ byākaronto tameva gāthaṃ paccudāhāsi.",
  "atk-s0508a1:2522_0": "Tattha hitvā gihittanti gahaṭṭhabhāvaṃ pariccajitvā pabbajitvāti attho. Anavositattoti",
  "atk-s0508a1:2522_1": "anurūpaṃ avositatto, yadatthaṃ sāsane pabbajantassa anurūpapariññādīnaṃ atīritattā",
  "atk-s0508a1:2522_2": "apariyositabhāvo akatakaraṇīyoti attho. Atha vā anavositattoti anuavositasabhāvo,",
  "atk-s0508a1:2522_3": "visuddhīnaṃ maggānañca anupaṭipāṭiyā vasitabbavāsassa akatāvī, dasasu ariyavāsesu",
  "atk-s0508a1:2522_4": "avusitavāti attho. Mukhasaṅkhātaṃ naṅgalaṃ imassa atthīti mukhanaṅgalī. Naṅgalena",
  "atk-s0508a1:2522_5": "viya pathaviṃ paresu pharusavācappayogena attānaṃ khanantoti attho. Odarikoti udare",
  "atk-s0508a1:2522_6": "pasuto udaraposanatapparo. Kusītoti alaso, bhāvanaṃ ananuyuñjanto. Evaṃbhūtassa nipphattiṃ",
  "atk-s0508a1:2522_7": "dassento āha “mahāvarāhova nivāpapuṭṭho, punappunaṃ gabbhamupeti mando”ti. Tassattho",
  "atk-s0508a1:2522_8": "heṭṭhā vuttoyeva. Ettha ca yathā pabbajitvā anavositādisabhāvatāya punappunaṃ gabbhamupeti",
  "atk-s0508a1:2522_9": "mando, na evaṃ mādiso paṇḍito. Tabbiparītasabhāvatāya pana sammāpaṭipattiyā matthakaṃ",
  "atk-s0508a1:2522_10": "pāpitattā parinibbāyatīti byatirekamukhena aññaṃ byākāsīti daṭṭhabbanti.",
  "atk-s0508a1:2523": "Belaṭṭhānikattheragāthāvaṇṇanā niṭṭhitā.",
  "atk-s0508a1:2524": "2. Setucchattheragāthāvaṇṇanā",
  "atk-s0508a1:2525_0": "Mānena vañcitāseti āyasmato setucchattherassa gāthā. Kā uppatti? Ayampi purimabuddhesu",
  "atk-s0508a1:2525_1": "katādhikāro tattha tattha bhave vivaṭṭūpanissayaṃ puññaṃ upacinanto tissassa sammāsambuddhassa",
  "atk-s0508a1:2525_2": "kāle kulagehe nibbattitvā viññutaṃ patto ekadivasaṃ tissaṃ bhagavantaṃ disvā pasannamānaso",
  "atk-s0508a1:2525_3": "sumadhuraṃ panasaphalaṃ abhisaṅkhataṃ nāḷikerasāḷavaṃ adāsi. So tena puññakammena",
  "atk-s0508a1:2525_4": "devaloke nibbattitvā aparāparaṃ devamanussesu saṃsaranto imasmiṃ buddhuppāde aññatarassa",
  "atk-s0508a1:2525_5": "maṇḍalikarañño putto hutvā nibbatti, setucchotissa nāmaṃ ahosi. So pitari mate rajje",
  "atk-s0508a1:2525_6": "patiṭṭhito ussāhasattīnaṃ abhāvena rājakiccāni virādhento rajjaṃ parahatthagataṃ",
  "atk-s0508a1:2525_7": "katvā dukkhappattiyā saṃvegajāto janapadacārikaṃ carantaṃ bhagavantaṃ disvā upasaṅkamitvā",
  "atk-s0508a1:2525_8": "dhammaṃ sutvā paṭiladdhasaddho pabbajitvā parikammaṃ karonto tadaheva arahattaṃ pāpuṇi.",
  "atk-s0508a1:2525_9": "Tena vuttaṃ apadāne –",
  "atk-s0508a1:2526": "“Tissassa kho bhagavato, pubbe phalamadāsahaṃ;",
  "atk-s0508a1:2527": "Nāḷikerañca pādāsiṃ, khajjakaṃ abhisammataṃ.",
  "atk-s0508a1:2528": "“Buddhassa tamahaṃ datvā, tissassa tu mahesino;",
  "atk-s0508a1:2529": "Modāmahaṃ kāmakāmī, upapajjiṃ yamicchakaṃ.",
  "atk-s0508a1:2530": "“Dvenavute ito kappe, yaṃ dānamadadiṃ tadā;",
  "atk-s0508a1:2531": "Duggatiṃ nābhijānāmi, phaladānassidaṃ phalaṃ.",
  "atk-s0508a1:2532": "“Ito terasakappamhi, rājā indasamo ahu;",
  "atk-s0508a1:2533": "Sattaratanasampanno, cakkavattī mahabbalo.",
  "atk-s0508a1:2534": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2535": "Arahattaṃ pana patvā kilese garahanto –",
  "atk-s0508a1:2536": "102.",
  "atk-s0508a1:2537": "“Mānena vañcitāse, saṅkhāresu saṃkilissamānāse;",
  "atk-s0508a1:2538": "Lābhālābhena mathitā, samādhiṃ nādhigacchantī”ti. – gāthaṃ abhāsi;",
  "atk-s0508a1:2539_0": "Tattha mānena vañcitāseti “seyyohamasmī”tiādinayappavattena mānena attukkaṃsanaparavambhanādivasena",
  "atk-s0508a1:2539_1": "kusalabhaṇḍacchedanena vippaladdhā. Saṅkhāresu saṃkilissamānāseti ajjhattikabāhiresu",
  "atk-s0508a1:2539_2": "cakkhādīsu ceva rūpādīsu ca saṅkhatadhammesu saṃkilissamānā, “etaṃ mama, esohamasmi,",
  "atk-s0508a1:2539_3": "eso me attā”ti taṃnimittaṃ taṇhāgāhādivasena saṃkilesaṃ āpajjamānā. Lābhālābhena",
  "atk-s0508a1:2539_4": "mathitāti pattacīvarādīnañceva vatthādīnañca lābhena tesaṃyeva ca alābhena taṃnimittaṃ",
  "atk-s0508a1:2539_5": "uppannehi anunayapaṭighehi mathitā madditā abhibhūtā. Nidassanamattañcetaṃ avasiṭṭhalokadhammānampettha",
  "atk-s0508a1:2539_6": "saṅgaho daṭṭhabbo. Samādhiṃ nādhigacchantīti te evarūpā puggalā samādhiṃ samathavipassanāvasena",
  "atk-s0508a1:2539_7": "cittekaggataṃ kadācipi na vindanti na paṭilabhanti na pāpuṇanti samādhisaṃvattanikānaṃ",
  "atk-s0508a1:2539_8": "dhammānaṃ abhāvato, itaresañca bhāvato. Idhāpi yathā mānādīhi abhibhūtā aviddasuno",
  "atk-s0508a1:2539_9": "samādhiṃ nādhigacchanti, na evaṃ viddasuno. Te pana mādisā tehi anabhibhūtā samādhiṃ",
  "atk-s0508a1:2539_10": "adhigacchantevāti byatirekamukhena aññābyākaraṇanti veditabbaṃ.",
  "atk-s0508a1:2540": "Setucchattheragāthāvaṇṇanā niṭṭhitā.",
  "atk-s0508a1:2541": "3. Bandhurattheragāthāvaṇṇanā",
  "atk-s0508a1:2542_0": "Nāhaṃ etena atthikoti āyasmato bandhurattherassa gāthā. Kā uppatti? Ayampi purimabuddhesu",
  "atk-s0508a1:2542_1": "katādhikāro siddhatthassa bhagavato kāle aññatarassa rañño antepure gopako hutvā",
  "atk-s0508a1:2542_2": "ekadivasaṃ bhagavantaṃ saparisaṃ rājaṅgaṇena gacchantaṃ disvā pasannacitto kaṇaverapupphāni",
  "atk-s0508a1:2542_3": "gahetvā sasaṅghaṃ lokanāyakaṃ pūjesi. So tena puññakammena devaloke nibbattitvā aparāparaṃ",
  "atk-s0508a1:2542_4": "sugatīsuyeva saṃsaranto imasmiṃ buddhuppāde sīlavatīnagare seṭṭhiputto hutvā nibbatti,",
  "atk-s0508a1:2542_5": "bandhurotissa nāmaṃ ahosi. So viññutaṃ patto kenacideva karaṇīyena sāvatthiyaṃ gato",
  "atk-s0508a1:2542_6": "upāsakehi saddhiṃ vihāraṃ gato satthu dhammadesanaṃ sutvā paṭiladdhasaddho pabbajitvā",
  "atk-s0508a1:2542_7": "ñāṇassa paripākattā vipassanaṃ paṭṭhapetvā nacirasseva arahattaṃ pāpuṇi. Tena vuttaṃ apadāne –",
  "atk-s0508a1:2543": "“Siddhattho nāma bhagavā, lokajeṭṭho narāsabho;",
  "atk-s0508a1:2544": "Purakkhato sāvakehi, nagaraṃ paṭipajjatha.",
  "atk-s0508a1:2545": "“Rañño antepure āsiṃ, gopako abhisammato;",
  "atk-s0508a1:2546": "Pāsāde upaviṭṭhohaṃ, addasaṃ lokanāyakaṃ.",
  "atk-s0508a1:2547": "“Kaṇaveraṃ gahetvāna, bhikkhusaṅghe samokiriṃ;",
  "atk-s0508a1:2548": "Buddhassa visuṃ katvāna, tato bhiyyo samokiriṃ.",
  "atk-s0508a1:2549": "“Catunnavutito kappe, yaṃ pupphamabhipūjayiṃ;",
  "atk-s0508a1:2550": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:2551": "“Sattāsītimhito kappe, caturāsuṃ mahiddhikā;",
  "atk-s0508a1:2552": "Sattaratanasampannā, cakkavattī mahabbalā.",
  "atk-s0508a1:2553": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2554_0": "Arahattaṃ pana patvā kataññubhāve ṭhatvā attano upakārassa rañño paccupakāraṃ kātuṃ",
  "atk-s0508a1:2554_1": "sīlavatīnagaraṃ gantvā rañño dhammaṃ desento saccāni pakāsesi. Rājā saccapariyosāne",
  "atk-s0508a1:2554_2": "sotāpanno hutvā attano nagare sudassanaṃ nāma mahantaṃ vihāraṃ kāretvā therassa niyyātesi.",
  "atk-s0508a1:2554_3": "Mahālābhasakkāro ahosi. Thero vihāraṃ sabbañca lābhasakkāraṃ saṅghassa niyyātetvā",
  "atk-s0508a1:2554_4": "sayaṃ purimaniyāmeneva piṇḍāya caritvā yāpento katipāhaṃ tattha vasitvā sāvatthiṃ",
  "atk-s0508a1:2554_5": "gantukāmo ahosi. Bhikkhū, “bhante, tumhe idheva vasatha, sace paccayehi vekallaṃ,",
  "atk-s0508a1:2554_6": "mayaṃ taṃ paripūressāmā”ti āhaṃsu. Thero, “na mayhaṃ, āvuso, uḷārehi paccayehi attho",
  "atk-s0508a1:2554_7": "atthi, itarītarehi paccayehi yāpemi, dhammarasenevamhi titto”ti dassento –",
  "atk-s0508a1:2555": "103.",
  "atk-s0508a1:2556": "“Nāhaṃ etena atthiko, sukhito dhammarasena tappito;",
  "atk-s0508a1:2557": "Pitvā rasaggamuttamaṃ, na ca kāhāmi visena santhava”nti. –",
  "atk-s0508a1:2558": "Gāthaṃ abhāsi.",
  "atk-s0508a1:2559_0": "Tattha nāhaṃ etena atthikoti yena maṃ tumhe tappetukāmā “paripūressāmā”ti vadatha,",
  "atk-s0508a1:2559_1": "etena āmisalābhena paccayāmisarasena nāhaṃ atthiko, mayhaṃ etena attho natthi, santuṭṭhi",
  "atk-s0508a1:2559_2": "paramaṃ sukhanti itarītareheva paccayehi yāpemīti attho. Idāni tena anatthikabhāve",
  "atk-s0508a1:2559_3": "padhānakāraṇaṃ dassento āha “sukhito dhammarasena tappito”ti. Sattatiṃsabodhipakkhiyadhammarasena",
  "atk-s0508a1:2559_4": "ceva navavidhalokuttaradhammarasena ca tappito pīṇito sukhito uttamena sukhena suhitoti",
  "atk-s0508a1:2559_5": "attho. Pitvā rasaggamuttamanti sabbarasesu aggaṃ seṭṭhaṃ tatoyeva uttamaṃ yathāvuttaṃ",
  "atk-s0508a1:2559_6": "dhammarasaṃ pivitvā ṭhito, tenāha – “sabbarasaṃ dhammaraso jinātī”ti. Na ca kāhāmi",
  "atk-s0508a1:2559_7": "visena santhavanti evarūpaṃ rasuttamaṃ dhammarasaṃ pivitvā ṭhito visena visasadisena",
  "atk-s0508a1:2559_8": "visarasena santhavaṃ saṃsaggaṃ na karissāmi, tathākaraṇassa kāraṇaṃ natthīti attho.",
  "atk-s0508a1:2560": "Bandhurattheragāthāvaṇṇanā niṭṭhitā.",
  "atk-s0508a1:2561": "4. Khitakattheragāthāvaṇṇanā",
  "atk-s0508a1:2562_0": "Lahuko vata me kāyoti āyasmato khitakattherassa gāthā. Kā uppatti? Ayampi purimabuddhesu",
  "atk-s0508a1:2562_1": "katādhikāro tattha tattha bhave puññāni upacinanto padumuttarassa bhagavato kāle",
  "atk-s0508a1:2562_2": "yakkhasenāpati hutvā nibbatto ekadivasaṃ yakkhasamāgame nisinno satthāraṃ aññatarasmiṃ",
  "atk-s0508a1:2562_3": "rukkhamūle nisinnaṃ disvā upasaṅkamitvā satthāraṃ vanditvā ekamantaṃ nisīdi. Tassa",
  "atk-s0508a1:2562_4": "satthā dhammaṃ desesi. So dhammaṃ sutvā uḷāraṃ pītisomanassaṃ pavedento apphoṭento",
  "atk-s0508a1:2562_5": "uṭṭhahitvā satthāraṃ vanditvā padakkhiṇaṃ katvā pakkāmi. So tena puññakammena devamanussesu",
  "atk-s0508a1:2562_6": "saṃsaranto imasmiṃ buddhuppāde sāvatthiyaṃ brāhmaṇakule nibbatti, khitakotissa nāmaṃ",
  "atk-s0508a1:2562_7": "ahosi. So viññutaṃ patto mahāmoggallānattherassa mahiddhikabhāvaṃ sutvā “iddhimā",
  "atk-s0508a1:2562_8": "bhavissāmī”ti pubbahetunā codiyamāno pabbajitvā bhagavato santike kammaṭṭhānaṃ gahetvā",
  "atk-s0508a1:2562_9": "samathavipassanāsu kammaṃ karonto nacirasseva chaḷabhiñño ahosi. Tena vuttaṃ apadāne –",
  "atk-s0508a1:2563": "“Padumo nāma nāmena, dvipadindo narāsabho;",
  "atk-s0508a1:2564": "Pavanā abhinikkhamma, dhammaṃ deseti cakkhumā.",
  "atk-s0508a1:2565": "“Yakkhānaṃ samayo āsi, avidūre mahesino;",
  "atk-s0508a1:2566": "Yena kiccena sampattā, ajjhāpekkhiṃsu tāvade.",
  "atk-s0508a1:2567": "“Buddhassa giramaññāya, amatassa ca desanaṃ;",
  "atk-s0508a1:2568": "Pasannacitto sumano, apphoṭetvā upaṭṭhahiṃ.",
  "atk-s0508a1:2569": "“Suciṇṇassa phalaṃ passa, upaṭṭhānassa satthuno;",
  "atk-s0508a1:2570": "Tiṃsakappasahassesu, duggatiṃ nupapajjahaṃ.",
  "atk-s0508a1:2571": "“Ūnatiṃse kappasate, samalaṅkatanāmako;",
  "atk-s0508a1:2572": "Sattaratanasampanno, cakkavattī mahabbalo.",
  "atk-s0508a1:2573": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2574_0": "Arahattaṃ pana patvā savisesaṃ iddhīsu vasībhāvena anekavihitaṃ iddhividhaṃ paccanubhonto",
  "atk-s0508a1:2574_1": "iddhipāṭihāriyena anusāsanīpāṭihāriyena ca sattānaṃ anuggahaṃ karonto viharati. So",
  "atk-s0508a1:2574_2": "bhikkhūhi, “kathaṃ tvaṃ, āvuso, iddhi vaḷañjesī”ti puṭṭho tamatthaṃ ācikkhanto –",
  "atk-s0508a1:2575": "104.",
  "atk-s0508a1:2576": "“Lahuko vata me kāyo, phuṭṭho ca pītisukhena vipulena;",
  "atk-s0508a1:2577": "Tūlamiva eritaṃ mālutena, pilavatīva me kāyo”ti. –",
  "atk-s0508a1:2578": "Gāthaṃ abhāsi. “Udānavasenā”tipi vadantiyeva.",
  "atk-s0508a1:2579_0": "Tattha lahuko vata me kāyoti nīvaraṇādivikkhambhanena cuddasavidhena cittaparidamanena",
  "atk-s0508a1:2579_1": "caturiddhipādakabhāvanāya suṭṭhu ciṇṇavasībhāvena ca me rūpakāyo sallahuko vata,",
  "atk-s0508a1:2579_2": "yena dandhaṃ mahābhūtapaccayampi nāma imaṃ karajakāyaṃ cittavasena pariṇāmemīti adhippāyo.",
  "atk-s0508a1:2579_3": "Phuṭṭho ca pītisukhena vipulenāti sabbatthakameva pharantena mahatā uḷārena pītisahitena",
  "atk-s0508a1:2579_4": "sukhena phuṭṭho ca me kāyoti yojanā. Idañca yathā kāyo lahuko ahosi, taṃ dassanatthaṃ",
  "atk-s0508a1:2579_5": "vuttaṃ. Sukhasaññokkamanena hi saddhiṃyeva lahusaññokkamanaṃ hoti. Sukhassa pharaṇañcettha",
  "atk-s0508a1:2579_6": "taṃsamuṭṭhānarūpavasena daṭṭhabbaṃ kathaṃ pana catutthajjhānasamaṅgino pītisukhapharaṇaṃ,",
  "atk-s0508a1:2579_7": "samatikkantapītisukhañhi tanti ce? Saccametaṃ, idaṃ pana na catutthajjhānalakkhaṇavasena",
  "atk-s0508a1:2579_8": "vuttaṃ, atha kho pubbabhāgavasena. “Pītisukhenā”ti pana pītisahitasadisena sukhena,",
  "atk-s0508a1:2579_9": "upekkhā hi idha santasabhāvatāya ñāṇavisesayogato ca sukhanti adhippetaṃ. Tathā hi",
  "atk-s0508a1:2579_10": "vuttaṃ “sukhasaññañca lahusaññañca okkamatī”ti. Pādakajjhānārammaṇena rūpakāyārammaṇena",
  "atk-s0508a1:2579_11": "vā iddhicittena sahajātaṃ sukhasaññañca lahusaññañca okkamati pavisati phusati sampāpuṇātīti",
  "atk-s0508a1:2579_12": "ayampi tattha attho. Tathā cāha aṭṭhakathāyaṃ – “sukhasaññā nāma upekkhāsampayuttā",
  "atk-s0508a1:2579_13": "saññā. Upekkhā hi santaṃ sukhanti vuttaṃ sāyeva saññā nīvaraṇehi ceva vitakkādipaccanīkehi",
  "atk-s0508a1:2579_14": "ca vimuttattā lahusaññātipi veditabbā. Taṃ okkantassa panassa karajakāyopi tūlapicu",
  "atk-s0508a1:2579_15": "viya sallahuko hoti. So evaṃ vātakkhittatūlapicuno viya sallahukena dissamānena kāyena",
  "atk-s0508a1:2579_16": "brahmalokaṃ gacchatī”ti. Tenāha “tūlamiva eritaṃ mālutena, pilavatīva me kāyo”ti.",
  "atk-s0508a1:2579_17": "Tassattho – yadāhaṃ brahmalokaṃ aññaṃ vā iddhiyā gantukāmo homi, tadā mālutena vāyunā",
  "atk-s0508a1:2579_18": "eritaṃ cittaṃ tūlapicu viya ākāsaṃ laṅghantoyeva me kāyo hotīti.",
  "atk-s0508a1:2580": "Khitakattheragāthāvaṇṇanā niṭṭhitā.",
  "atk-s0508a1:2581": "5. Malitavambhattheragāthāvaṇṇanā",
  "atk-s0508a1:2582_0": "Ukkaṇṭhitoti āyasmato malitavambhattherassa gāthā. Kā uppatti? Ayaṃ kira padumuttarassa",
  "atk-s0508a1:2582_1": "bhagavato kāle himavantato avidūre aññatarasmiṃ jātassare sakuṇo hutvā nibbatti,",
  "atk-s0508a1:2582_2": "padumuttaro bhagavā taṃ anuggaṇhanto tattha gantvā jātassaratīre caṅkamati. Sakuṇo",
  "atk-s0508a1:2582_3": "bhagavantaṃ disvā pasannamānaso sare kumudāni gahetvā bhagavantaṃ pūjesi. So tena",
  "atk-s0508a1:2582_4": "puññakammena devamanussesu saṃsaranto imasmiṃ buddhuppāde kurukacchanagare aññatarassa",
  "atk-s0508a1:2582_5": "brāhmaṇassa putto hutvā nibbatti, malitavambhotissa nāmaṃ ahosi. So viññutaṃ patto",
  "atk-s0508a1:2582_6": "pacchābhūmahātheraṃ upasaṅkamitvā tassa santike dhammaṃ sutvā paṭiladdhasaddho pabbajitvā",
  "atk-s0508a1:2582_7": "vipassanāya kammaṃ karonto viharati. Tassa ca ayaṃ sabhāvo, yattha bhojanasappāyo",
  "atk-s0508a1:2582_8": "dullabho, itare sulabhā, tato na pakkamati. Yattha pana bhojanasappāyo sulabho, itare",
  "atk-s0508a1:2582_9": "dullabhā, tattha na vasati pakkamateva. Evaṃ viharanto ca hetusampannatāya mahāpurisajātikatāya",
  "atk-s0508a1:2582_10": "ca nacirasseva vipassanaṃ vaḍḍhetvā arahattaṃ pāpuṇi. Tena vuttaṃ apadāne –",
  "atk-s0508a1:2583": "“Himavantassāvidūre, mahājātassaro ahu;",
  "atk-s0508a1:2584": "Padumuppalasañchanno, puṇḍarīkasamotthaṭo.",
  "atk-s0508a1:2585": "“Kukuttho nāma nāmena, tatthāsiṃ sakuṇo tadā;",
  "atk-s0508a1:2586": "Sīlavā buddhisampanno, puññāpuññesu kovido.",
  "atk-s0508a1:2587": "“Padumuttaro lokavidū, āhutīnaṃ paṭiggaho;",
  "atk-s0508a1:2588": "Jātassarassāvidūre, sañcarittha mahāmuni.",
  "atk-s0508a1:2589": "“Jalajaṃ kumudaṃ chetvā, upanesiṃ mahesino;",
  "atk-s0508a1:2590": "Mama saṅkappamaññāya, paṭiggahi mahāmuni.",
  "atk-s0508a1:2591": "“Tañca dānaṃ daditvāna, sukkamūlena codito;",
  "atk-s0508a1:2592": "Kappānaṃ satasahassaṃ, duggatiṃ nupapajjahaṃ.",
  "atk-s0508a1:2593": "“Soḷaseto kappasate, āsuṃ varuṇanāmakā;",
  "atk-s0508a1:2594": "Aṭṭha ete janādhipā, cakkavattī mahabbalā.",
  "atk-s0508a1:2595": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2596": "Arahattaṃ pana patvā attano paṭipattiṃ paccavekkhitvā udānento –",
  "atk-s0508a1:2597": "105.",
  "atk-s0508a1:2598": "“Ukkaṇṭhitopi na vase, ramamānopi pakkame;",
  "atk-s0508a1:2599": "Na tvevānatthasaṃhitaṃ, vase vāsaṃ vicakkhaṇo”ti. – gāthaṃ abhāsi;",
  "atk-s0508a1:2600_0": "Tattha ukkaṇṭhitopi na vaseti yasmiṃ āvāse vasantassa me bhojanasappāyālābhena adhikusalesu",
  "atk-s0508a1:2600_1": "dhammesu ukkaṇṭhā anabhirati uppajjati, tattha ukkaṇṭhitopi vasāmiyeva itarasappāyalābhena",
  "atk-s0508a1:2600_2": "na pakkame na pakkamāmi. Na vaseti ettha na-kārenapi pakkametipadaṃ sambandhitabbaṃ.",
  "atk-s0508a1:2600_3": "Ramamānopi pakkameti yasmiṃ pana āvāse vasantassa me paccayavekallābhāvena natthi",
  "atk-s0508a1:2600_4": "ukkaṇṭhā, aññadatthu abhiramāmi, evaṃ abhiramamānopi avasesasappāyālābhena tato pakkame,",
  "atk-s0508a1:2600_5": "na vaseyyaṃ. Evaṃ paṭipajjantovāhaṃ nacirasseva sakatthaṃ paccupādinti. Ayañcettha",
  "atk-s0508a1:2600_6": "attapaṭipattipaccavekkhaṇāyaṃ yojanā. Parassa ovādadāne pana vaseyya na pakkameyyāti",
  "atk-s0508a1:2600_7": "vidhānavasena yojetabbaṃ. Na tvevānatthasaṃhitaṃ, vase vāsaṃ vicakkhaṇoti yasmiṃ",
  "atk-s0508a1:2600_8": "āvāse paccayā sulabhā, samaṇadhammo na pāripūriṃ gacchati, yasmiñca āvāse paccayā",
  "atk-s0508a1:2600_9": "dullabhā, samaṇadhammopi pāripūriṃ na gacchati, evarūpo āvāso idha anatthasaṃhito",
  "atk-s0508a1:2600_10": "nāma avaḍḍhisahitoti katvā. Evarūpaṃ vāsaṃ vicakkhaṇo viññujātiko sakatthaṃ paripūretukāmo",
  "atk-s0508a1:2600_11": "natveva vaseyya. Yattha pana pañcaṅgasamannāgato āvāso labbhati, sattapi sappāyā",
  "atk-s0508a1:2600_12": "labbhanti, tattheva vaseyyāti attho.",
  "atk-s0508a1:2601": "Malitavambhattheragāthāvaṇṇanā niṭṭhitā.",
  "atk-s0508a1:2602": "6. Suhemantattheragāthāvaṇṇanā",
  "atk-s0508a1:2603_0": "Sataliṅgassa atthassāti āyasmato suhemantattherassa gāthā. Kā uppatti? Ayampi purimabuddhesu",
  "atk-s0508a1:2603_1": "katādhikāro tattha tattha bhave vivaṭṭūpanissayaṃ puññaṃ upacinanto ito dvānavute",
  "atk-s0508a1:2603_2": "kappe tissassa bhagavato kāle vanacaro hutvā vane vasati, taṃ anuggahituṃ bhagavā",
  "atk-s0508a1:2603_3": "araññaṃ pavisitvā tassa āsanne ṭhāne aññatarasmiṃ rukkhamūle nisīdi. So bhagavantaṃ",
  "atk-s0508a1:2603_4": "disvā pasannacitto sugandhāni punnāgapupphāni ocinitvā bhagavantaṃ pūjesi. So tena",
  "atk-s0508a1:2603_5": "puññakammena devaloke nibbattitvā aparāparaṃ puññāni katvā devamanussesu saṃsaranto",
  "atk-s0508a1:2603_6": "imasmiṃ buddhuppāde pāriyantadese vibhavasampannassa brāhmaṇassa putto hutvā nibbatti,",
  "atk-s0508a1:2603_7": "suhemantotissa nāmaṃ ahosi. So viññutaṃ patto saṅkassanagare migadāye viharantaṃ",
  "atk-s0508a1:2603_8": "bhagavantaṃ upasaṅkamitvā dhammaṃ sutvā paṭiladdhasaddho pabbajitvā tepiṭako hutvā",
  "atk-s0508a1:2603_9": "vipassanaṃ paṭṭhapetvā nacirasseva chaḷabhiñño paṭisambhidāpatto ahosi. Tena vuttaṃ apadāne –",
  "atk-s0508a1:2604": "“Kānanaṃ vanamogayha, vasāmi luddako ahaṃ;",
  "atk-s0508a1:2605": "Punnāgaṃ pupphitaṃ disvā, buddhaseṭṭhaṃ anussariṃ.",
  "atk-s0508a1:2606": "“Taṃ pupphaṃ ocinitvāna, sugandhaṃ gandhitaṃ subhaṃ;",
  "atk-s0508a1:2607": "Thūpaṃ karitvā puline, buddhassa abhiropayiṃ.",
  "atk-s0508a1:2608": "“Dvenavute ito kappe, yaṃ pupphamabhipūjayiṃ;",
  "atk-s0508a1:2609": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:2610": "“Ekamhi navute kappe, eko āsiṃ tamonudo;",
  "atk-s0508a1:2611": "Sattaratanasampanno, cakkavattī mahabbalo.",
  "atk-s0508a1:2612": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2613_0": "Arahattaṃ pana patvā evaṃ cintesi – “mayā kho yaṃ sāvakena pattabbaṃ, taṃ anuppattaṃ,",
  "atk-s0508a1:2613_1": "yaṃnūnāhaṃ idāni bhikkhūnaṃ anuggahaṃ kareyya”nti. Evaṃ cintetvā pabhinnapaṭisambhidatāya",
  "atk-s0508a1:2613_2": "akilāsutāya ca attano santikaṃ upagate bhikkhū yathārahaṃ ovadanto anusāsanto kaṅkhaṃ",
  "atk-s0508a1:2613_3": "chindanto dhammaṃ kathento kammaṭṭhānaṃ niggumbaṃ nijjaṭaṃ katvā ācikkhanto viharati.",
  "atk-s0508a1:2613_4": "Athekadivasaṃ attano santikaṃ upagatānaṃ bhikkhūnaṃ viññūnañca puggalānaṃ visesaṃ ācikkhanto –",
  "atk-s0508a1:2614": "106.",
  "atk-s0508a1:2615": "“Sataliṅgassa atthassa, satalakkhaṇadhārino;",
  "atk-s0508a1:2616": "Ekaṅgadassī dummedho, satadassī ca paṇḍito”ti. – gāthaṃ abhāsi;",
  "atk-s0508a1:2617_0": "Tattha sataliṅgassāti līnamatthaṃ gamentīti liṅgāni, atthesu saddassa pavattinimittāni,",
  "atk-s0508a1:2617_1": "tāni pana sataṃ anekāni liṅgāni etassāti sataliṅgo. Anekattho hi idha satasaddo,",
  "atk-s0508a1:2617_2": "“sataṃ sahassa”ntiādīsu viya na saṅkhyāvisesattho tassa sataliṅgassa. Atthassāti",
  "atk-s0508a1:2617_3": "ñeyyassa, ñeyyañhi ñāṇena araṇīyato “attho”ti vuccati. So ca ekopi anekaliṅgo, yathā",
  "atk-s0508a1:2617_4": "“sakko purindado maghavā”ti, “paññā vijjā medhā ñāṇa”nti ca. Yena liṅgena pavattinimittena",
  "atk-s0508a1:2617_5": "tāvatiṃsādhipatimhi indasaddo pavatto, na tena tattha sakkādisaddā pavattā, atha",
  "atk-s0508a1:2617_6": "kho aññena. Tathā yena sammādiṭṭhimhi paññāsaddo pavatto, na tena vijjādisaddā. Tena",
  "atk-s0508a1:2617_7": "vuttaṃ “sataliṅgassa atthassā”ti.",
  "atk-s0508a1:2618_0": "Satalakkhaṇadhārinoti anekalakkhaṇavato. Lakkhīyati etenāti lakkhaṇaṃ, paccayabhāvino",
  "atk-s0508a1:2618_1": "atthassa attano phalaṃ paṭicca paccayabhāvo, tena hi so ayaṃ imassa kāraṇanti lakkhīyati.",
  "atk-s0508a1:2618_2": "So ca ekasseva atthassa anekappabhedo upalabbhati, tenāha “satalakkhaṇadhārino”ti.",
  "atk-s0508a1:2618_3": "Atha vā lakkhīyantīti lakkhaṇāni, tassa tassa atthassa saṅkhatatādayo pakāravisesā",
  "atk-s0508a1:2618_4": "te pana atthato avatthāvisesā veditabbā. Te ca pana tesaṃ aniccatādisāmaññalakkhaṇaṃ",
  "atk-s0508a1:2618_5": "liṅgenti ñāpentīti “liṅgānī”ti ca vuccanti. Tassime ākārā, yasmā ekassāpi atthassa",
  "atk-s0508a1:2618_6": "aneke upalabbhanti. Tena vuttaṃ “sataliṅgassa atthassa, satalakkhaṇadhārino”ti. Tenāha",
  "atk-s0508a1:2618_7": "āyasmā dhammasenāpati – “sabbe dhammā sabbākārena buddhassa bhagavato ñāṇamukhe āpāthaṃ āgacchantī”ti.",
  "atk-s0508a1:2619_0": "Ekaṅgadassī dummedhoti evaṃ anekaliṅge anekalakkhaṇe atthe yo tattha ekaṅgadassī",
  "atk-s0508a1:2619_1": "aputhupaññatāya ekaliṅgamattaṃ ekalakkhaṇamattañca disvā attanā diṭṭhameva “idameva",
  "atk-s0508a1:2619_2": "sacca”nti abhinivissa “moghamañña”nti itaraṃ paṭikkhipati, hatthidassanakaandho viya",
  "atk-s0508a1:2619_3": "ekaṅgagāhī dummedho duppañño tattha vijjamānānaṃyeva pakāravisesānaṃ ajānanato micchā",
  "atk-s0508a1:2619_4": "abhinivisanato ca. Satadassī ca paṇḍitoti paṇḍito pana tattha vijjamāne anekepi pakāre",
  "atk-s0508a1:2619_5": "attano paññācakkhunā sabbaso passati. Yo vā tattha labbhamāne aneke paññācakkhunā",
  "atk-s0508a1:2619_6": "attanāpi passati, aññesampi dasseti pakāseti, so paṇḍito vicakkhaṇo atthesu kusalo",
  "atk-s0508a1:2619_7": "nāmāti. Evaṃ thero ukkaṃsagataṃ attano paṭisambhidāsampattiṃ bhikkhūnaṃ vibhāvesi.",
  "atk-s0508a1:2620": "Suhemantattheragāthāvaṇṇanā niṭṭhitā.",
  "atk-s0508a1:2621": "7. Dhammasavattheragāthāvaṇṇanā",
  "atk-s0508a1:2622_0": "Pabbajiṃ tulayitvānāti āyasmato dhammasavattherassa gāthā. Kā uppatti? Ayaṃ kira",
  "atk-s0508a1:2622_1": "padumuttarassa bhagavato kāle suvaccho nāma brāhmaṇo hutvā tiṇṇaṃ vedānaṃ pāragū",
  "atk-s0508a1:2622_2": "gharāvāse dosaṃ disvā tāpasapabbajjaṃ pabbajitvā araññāyatane pabbatantare assamaṃ",
  "atk-s0508a1:2622_3": "kāretvā bahūhi tāpasehi saddhiṃ vasi. Athassa kusalabījaṃ ropetukāmo padumuttaro",
  "atk-s0508a1:2622_4": "bhagavā assamasamīpe ākāse ṭhatvā iddhipāṭihāriyaṃ dassesi. So taṃ disvā pasannamānaso",
  "atk-s0508a1:2622_5": "pūjetukāmo nāgapupphāni ocināpesi. Satthā, “alaṃ imassa tāpasassa ettakaṃ kusalabīja”nti",
  "atk-s0508a1:2622_6": "pakkāmi. So pupphāni gahetvā satthu gamanamaggaṃ okiritvā cittaṃ pasādento añjaliṃ",
  "atk-s0508a1:2622_7": "paggayha aṭṭhāsi. So tena puññakammena devaloke nibbattitvā aparāparaṃ sugatīsuyeva",
  "atk-s0508a1:2622_8": "saṃsaranto imasmiṃ buddhuppāde magadharaṭṭhe brāhmaṇakule nibbattitvā dhammasavoti",
  "atk-s0508a1:2622_9": "laddhanāmo viññutaṃ patto hetusampattiyā codiyamāno gharāvāse ādīnavaṃ pabbajjāya",
  "atk-s0508a1:2622_10": "ānisaṃsañca disvā dakkhiṇāgirismiṃ viharantaṃ bhagavantaṃ upasaṅkamitvā dhammaṃ sutvā",
  "atk-s0508a1:2622_11": "paṭiladdhasaddho pabbajitvā vipassanāya kammaṃ karonto nacirasseva arahattaṃ pāpuṇi.",
  "atk-s0508a1:2622_12": "Tena vuttaṃ apadāne –",
  "atk-s0508a1:2623": "“Suvaccho nāma nāmena, brāhmaṇo mantapāragū;",
  "atk-s0508a1:2624": "Purakkhato sasissehi, vasate pabbatantare.",
  "atk-s0508a1:2625": "“Padumuttaro nāma jino, āhutīnaṃ paṭiggaho;",
  "atk-s0508a1:2626": "Mamuddharitukāmo so, āgacchi mama santikaṃ.",
  "atk-s0508a1:2627": "“Vehāsamhi caṅkamati, dhūpāyati jalate tathā;",
  "atk-s0508a1:2628": "Hāsaṃ mamaṃ viditvāna, pakkāmi pācināmukho.",
  "atk-s0508a1:2629": "“Tañca acchariyaṃ disvā, abbhutaṃ lomahaṃsanaṃ;",
  "atk-s0508a1:2630": "Nāgapupphaṃ gahetvāna, gatamaggamhi okiriṃ.",
  "atk-s0508a1:2631": "“Satasahassito kappe, yaṃ pupphaṃ okiriṃ ahaṃ;",
  "atk-s0508a1:2632": "Tena cittappasādena, duggatiṃ nupapajjahaṃ.",
  "atk-s0508a1:2633": "“Ekatiṃse kappasate, rājā āsi mahāraho;",
  "atk-s0508a1:2634": "Sattaratanasampanno, cakkavattī mahabbalo.",
  "atk-s0508a1:2635": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2636": "Arahattaṃ pana patvā attano paṭipattiṃ paccavekkhitvā somanassappatto udānavasena –",
  "atk-s0508a1:2637": "107.",
  "atk-s0508a1:2638": "“Pabbajiṃ tulayitvāna, agārasmānagāriyaṃ;",
  "atk-s0508a1:2639": "Tisso vijjā anuppattā, kataṃ buddhassa sāsana”nti. – gāthaṃ abhāsi;",
  "atk-s0508a1:2640_0": "Tattha pabbajiṃ tulayitvānāti “sambādho gharāvāso rajāpatho”tiādinā gharāvāse, “appassādā",
  "atk-s0508a1:2640_1": "kāmā bahudukkhā bahupāyāsā”tiādinā kāmesu ādīnavaṃ tappaṭipakkhato nekkhamme ca ānisaṃsaṃ",
  "atk-s0508a1:2640_2": "tulabhūtāya paññāya vicāretvā vīmaṃsitvāti attho. Sesaṃ heṭṭhā vuttanayameva. Idameva",
  "atk-s0508a1:2640_3": "ca therassa aññābyākaraṇaṃ ahosīti.",
  "atk-s0508a1:2641": "Dhammasavattheragāthāvaṇṇanā niṭṭhitā.",
  "atk-s0508a1:2642": "8. Dhammasavapituttheragāthāvaṇṇanā",
  "atk-s0508a1:2643_0": "Sa vīsavassasatikoti āyasmato dhammasavapituttherassa gāthā. Kā uppatti? Ayampi purimabuddhesu",
  "atk-s0508a1:2643_1": "katādhikāro buddhasuññe loke kulagehe nibbattitvā viññutaṃ patto bhūtagaṇe nāma pabbate",
  "atk-s0508a1:2643_2": "viharantaṃ paccekasambuddhaṃ disvā pasannamānaso tiṇasūlapupphehi pūjaṃ akāsi. So",
  "atk-s0508a1:2643_3": "tena puññakammena devaloke nibbattitvā aparāparaṃ sugatīsuyeva saṃsaranto imasmiṃ",
  "atk-s0508a1:2643_4": "buddhuppāde magadharaṭṭhe brāhmaṇakule nibbattitvā viññutaṃ patto dārapariggahaṃ",
  "atk-s0508a1:2643_5": "katvā dhammasavaṃ nāma puttaṃ labhitvā tasmiṃ pabbajite sayampi vīsavassasatiko hutvā,",
  "atk-s0508a1:2643_6": "“mama putto tāva taruṇo pabbaji, atha kasmā nāhaṃ pabbajissāmī”ti sañjātasaṃvego",
  "atk-s0508a1:2643_7": "satthu santikaṃ gantvā dhammaṃ sutvā pabbajitvā vipassanaṃ paṭṭhapetvā nacirasseva",
  "atk-s0508a1:2643_8": "arahattaṃ sacchākāsi. Tena vuttaṃ apadāne –",
  "atk-s0508a1:2644": "“Himavantassāvidūre, bhūtagaṇo nāma pabbato;",
  "atk-s0508a1:2645": "Vasateko jino tattha, sayambhū lokanissaṭo.",
  "atk-s0508a1:2646": "“Tiṇasūlaṃ gahetvāna, buddhassa abhiropayiṃ;",
  "atk-s0508a1:2647": "Ekūnasatasahassaṃ, kappaṃ na vinipātiko.",
  "atk-s0508a1:2648": "“Ito ekādase kappe, ekosiṃ dharaṇīruho;",
  "atk-s0508a1:2649": "Sattaratanasampanno, cakkavattī mahabbalo.",
  "atk-s0508a1:2650": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2651": "Arahattaṃ pana patvā attano paṭipattiṃ paccavekkhitvā sañjātasomanasso udānento –",
  "atk-s0508a1:2652": "108.",
  "atk-s0508a1:2653": "“Sa vīsavassasatiko, pabbajiṃ anagāriyaṃ;",
  "atk-s0508a1:2654": "Tisso vijjā anuppattā, kataṃ buddhassa sāsana”nti. – gāthaṃ abhāsi;",
  "atk-s0508a1:2655_0": "Tattha sa vīsavassasatikoti so vīsaṃvassasatiko, so ahaṃ jātiyā vīsādhikavassasatiko",
  "atk-s0508a1:2655_1": "samāno. Pabbajinti pabbajjaṃ upagacchiṃ. Sesaṃ vuttanayameva. Idameva ca imassa therassa",
  "atk-s0508a1:2655_2": "aññābyākaraṇaṃ ahosi.",
  "atk-s0508a1:2656": "Dhammasavapituttheragāthāvaṇṇanā niṭṭhitā.",
  "atk-s0508a1:2657": "9. Saṅgharakkhitattheragāthāvaṇṇanā",
  "atk-s0508a1:2658_0": "Na nūnāyaṃ paramahitānukampinoti āyasmato saṅgharakkhitattherassa gāthā. Kā uppatti?",
  "atk-s0508a1:2658_1": "Sopi purimabuddhesu katādhikāro tattha tattha bhave puññāni upacinanto ito catunavute",
  "atk-s0508a1:2658_2": "kappe kulagehe nibbattitvā viññutaṃ patto ekadivasaṃ pabbatapāde vasante satta paccekasambuddhe",
  "atk-s0508a1:2658_3": "disvā pasannamānaso kadambapupphāni gahetvā pūjesi. So tena puññakammena devaloke",
  "atk-s0508a1:2658_4": "nibbattitvā aparāparaṃ puññāni katvā sugatīsuyeva saṃsaranto imasmiṃ buddhuppāde",
  "atk-s0508a1:2658_5": "sāvatthiyaṃ ibbhakule nibbatti, tassa saṅgharakkhitoti nāmaṃ ahosi. So viññutaṃ patto",
  "atk-s0508a1:2658_6": "paṭiladdhasaddho pabbajitvā kammaṭṭhānaṃ gahetvā aññataraṃ bhikkhuṃ sahāyaṃ katvā",
  "atk-s0508a1:2658_7": "araññe viharati. Therassa vasanaṭṭhānato avidūre vanagumbe ekā migī vijāyitvā taruṇaṃ",
  "atk-s0508a1:2658_8": "chāpaṃ rakkhantī chātajjhattāpi puttasinehena dūre gocarāya na gacchati, āsanne ca",
  "atk-s0508a1:2658_9": "tiṇodakassa alābhena kilamati. Taṃ disvā thero, “aho vatāyaṃ loko taṇhābandhanabaddho",
  "atk-s0508a1:2658_10": "mahādukkhaṃ anubhavati, na taṃ chindituṃ sakkotī”ti saṃvegajāto tameva aṅkusaṃ katvā",
  "atk-s0508a1:2658_11": "vipassanaṃ vaḍḍhetvā arahattaṃ pāpuṇi. Tena vuttaṃ apadāne –",
  "atk-s0508a1:2659": "“Himavantassāvidūre, kukkuṭo nāma pabbato;",
  "atk-s0508a1:2660": "Tamhi pabbatapādamhi, satta buddhā vasanti te.",
  "atk-s0508a1:2661": "“Kadambaṃ pupphitaṃ disvā, dīparājaṃva uggataṃ;",
  "atk-s0508a1:2662": "Ubho hatthehi paggayha, satta buddhe samokiriṃ.",
  "atk-s0508a1:2663": "“Catunnavutito kappe, yaṃ pupphamabhiropayiṃ;",
  "atk-s0508a1:2664": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:2665": "“Dvenavute ito kappe, sattāsuṃ pupphanāmakā;",
  "atk-s0508a1:2666": "Sattaratanasampannā, cakkavattī mahabbalā.",
  "atk-s0508a1:2667": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2668": "Arahattaṃ pana patvā attano dutiyakaṃ bhikkhuṃ micchāvitakkabahulaṃ viharantaṃ ñatvā tameva migiṃ upamaṃ karitvā taṃ ovadanto –",
  "atk-s0508a1:2669": "109.",
  "atk-s0508a1:2670": "“Na nūnāyaṃ paramahitānukampino, rahogato anuvigaṇeti sāsanaṃ;",
  "atk-s0508a1:2671": "Tathāhayaṃ viharati pākatindriyo, migī yathā taruṇajātikā vane”ti. –",
  "atk-s0508a1:2672": "Gāthaṃ abhāsi.",
  "atk-s0508a1:2673_0": "Tattha na nūnāyanti na-iti paṭisedhe nipāto. Nūnāti parivitakke. Nūna ayanti padacchedo.",
  "atk-s0508a1:2673_1": "Paramahitānukampinoti paramaṃ ativiya, paramena vā anuttarena hitena satte anukampanasīlassa",
  "atk-s0508a1:2673_2": "bhagavato. Rahogatoti rahasi gato, suññāgāragato kāyavivekayuttoti attho. Anuvigaṇetīti",
  "atk-s0508a1:2673_3": "ettha “na nūnā”ti padadvayaṃ ānetvā sambandhitabbaṃ “nānuvigaṇeti nūnā”ti, na cintesi",
  "atk-s0508a1:2673_4": "maññe, “nānuyuñjatī”ti takkemīti attho. Sāsananti paṭipattisāsanaṃ, catusaccakammaṭṭhānabhāvananti",
  "atk-s0508a1:2673_5": "adhippāyo. Tathā hīti teneva kāraṇena, satthu sāsanassa ananuyuñjanato eva. Ayanti",
  "atk-s0508a1:2673_6": "ayaṃ bhikkhu. Pākatindriyoti manacchaṭṭhānaṃ indriyānaṃ yathāsakaṃ visayesu vissajjanato",
  "atk-s0508a1:2673_7": "sabhāvabhūtaindriyo, asaṃvutacakkhudvārādikoti attho. Yassa taṇhāsaṅgassa acchinnatāya",
  "atk-s0508a1:2673_8": "so bhikkhu pākatindriyo viharati, tassa upamaṃ dassento “migī yathā taruṇajātikā",
  "atk-s0508a1:2673_9": "vane”ti āha. Yathā ayaṃ taruṇasabhāvā migī puttasnehassa acchinnatāya vane dukkhaṃ",
  "atk-s0508a1:2673_10": "anubhavati, na taṃ ativattati, evamayampi bhikkhu saṅgassa acchinnatāya pākatindriyo",
  "atk-s0508a1:2673_11": "viharanto vaṭṭadukkhaṃ nātivattatīti adhippāyo. “Taruṇavijātikā”ti vā pāṭho. Abhinavappasutā",
  "atk-s0508a1:2673_12": "bālavacchāti attho. Taṃ sutvā so bhikkhu sañjātasaṃvego vipassanaṃ vaḍḍhetvā nacirasseva arahattaṃ pāpuṇi.",
  "atk-s0508a1:2674": "Saṅgharakkhitattheragāthāvaṇṇanā niṭṭhitā.",
  "atk-s0508a1:2675": "10. Usabhattheragāthāvaṇṇanā",
  "atk-s0508a1:2676_0": "Nagā nagaggesu susaṃvirūḷhāti āyasmato usabhattherassa gāthā. Kā uppati? Ayampi purimabuddhesu",
  "atk-s0508a1:2676_1": "katādhikāro tattha tattha bhave vivaṭṭūpanissayāni puññāni karonto ito ekatiṃse kappe",
  "atk-s0508a1:2676_2": "sikhissa bhagavato kāle devaputto hutvā nibbatto ekadivasaṃ satthāraṃ disvā pasannamānaso",
  "atk-s0508a1:2676_3": "dibbapupphehi pūjaṃ akāsi. Sā pupphapūjā sattāhaṃ pupphamaṇḍapākārena aṭṭhāsi. Devamanussānaṃ",
  "atk-s0508a1:2676_4": "mahāsamāgamo ahosi. So tena puññakammena devamanussesu saṃsaranto imasmiṃ buddhuppāde",
  "atk-s0508a1:2676_5": "kosalaraṭṭhe ibbhakule nibbatti, tassa usabhoti nāmaṃ ahosi. So viññutaṃ patto jetavanapaṭiggahaṇe",
  "atk-s0508a1:2676_6": "satthari laddhappasādo pabbajitvā katapubbakicco araññe pabbatapāde viharati. Tena",
  "atk-s0508a1:2676_7": "ca samayena pāvusakālameghe abhippavuṭṭhe pabbatasikharesu rukkhagacchalatāya ghanapaṇṇasaṇḍino",
  "atk-s0508a1:2676_8": "honti. Athekadivasaṃ thero leṇato nikkhamitvā taṃ vanarāmaṇeyyakaṃ pabbatarāmaṇeyyakañca",
  "atk-s0508a1:2676_9": "disvā yonisomanasikāravasena “imepi nāma rukkhādayo acetanā utusampattiyā vaḍḍhiṃ",
  "atk-s0508a1:2676_10": "pāpuṇanti, atha kasmā nāhaṃ utusappāyaṃ labhitvā guṇehi vaḍḍhiṃ pāpuṇissāmī”ti cintento –",
  "atk-s0508a1:2677": "110.",
  "atk-s0508a1:2678": "“Nagā nagaggesu susaṃvirūḷhā, udaggameghena navena sittā;",
  "atk-s0508a1:2679": "Vivekakāmassa araññasaññino, janeti bhiyyo usabhassa kalyata”nti. –",
  "atk-s0508a1:2680": "Gāthaṃ abhāsi.",
  "atk-s0508a1:2681_0": "Tattha nagāti rukkhā, “nāgā”ti keci vadanti, nāgarukkhāti attho. Nagaggesūti pabbatasikharesu.",
  "atk-s0508a1:2681_1": "Susaṃvirūḷhāti suṭṭhu samantato virūḷhamūlā hutvā parito upari ca sammadeva sañjātasākhaggapallavappasākhāti",
  "atk-s0508a1:2681_2": "attho. Udaggameghena navena sittāti paṭhamuppannena uḷārena mahatā pāvusameghena",
  "atk-s0508a1:2681_3": "abhippavuṭṭhā. Vivekakāmassāti kilesavivittaṃ cittavivekaṃ icchantassa, araññavāsena",
  "atk-s0508a1:2681_4": "tāva kāyaviveko laddho, idāni upadhivivekādhigamassa nissayabhūto cittaviveko laddhabboti",
  "atk-s0508a1:2681_5": "taṃ patthayamānassa, jāgariyaṃ anuyuñjantassāti attho, tenāha “araññasaññino”ti.",
  "atk-s0508a1:2681_6": "Araññavāso nāma satthārā vaṇṇito thomito. So ca kho yāvadeva samathavipassanābhāvanāpāripūriyā,",
  "atk-s0508a1:2681_7": "tasmā sā mayā hatthagatā kātabbāti evaṃ araññagatasaññino nekkhammasaṅkappabahulassāti",
  "atk-s0508a1:2681_8": "attho. Janetīti uppādenti, puthutte hi idaṃ ekavacanaṃ. Keci pana “janentī”ti paṭhanti.",
  "atk-s0508a1:2681_9": "Bhiyyoti uparūpari. Usabhassāti attānameva paraṃ viya vadati. Kalyatanti kalyabhāvaṃ",
  "atk-s0508a1:2681_10": "cittassa kammaññataṃ bhāvanāyogyataṃ. Svāyamattho heṭṭhā vuttoyeva. Evaṃ thero imaṃ",
  "atk-s0508a1:2681_11": "gāthaṃ vadantoyeva vipassanaṃ ussukkāpetvā arahattaṃ pāpuṇi. Tena vuttaṃ apadāne –",
  "atk-s0508a1:2682": "“Devaputto ahaṃ santo, pūjayiṃ sikhināyakaṃ;",
  "atk-s0508a1:2683": "Mandāravena pupphena, buddhassa abhiropayiṃ.",
  "atk-s0508a1:2684": "“Sattāhaṃ chadanaṃ āsi, dibbaṃ mālaṃ tathāgate;",
  "atk-s0508a1:2685": "Sabbe janā samāgantvā, namassiṃsu tathāgataṃ.",
  "atk-s0508a1:2686": "“Ekatiṃse ito kappe, yaṃ pupphamabhipūjayiṃ;",
  "atk-s0508a1:2687": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:2688": "“Ito ca dasame kappe, rājāhosiṃ jutindharo;",
  "atk-s0508a1:2689": "Sattaratanasampanno, cakkavattī mahabbalo.",
  "atk-s0508a1:2690": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2691": "Ayameva ca therassa aññābyākaraṇagāthā ahosīti.",
  "atk-s0508a1:2692": "Usabhattheragāthāvaṇṇanā niṭṭhitā.",
  "atk-s0508a1:2693": "Ekādasamavaggavaṇṇanā niṭṭhitā.",
  "atk-s0508a1:2694": "12. Dvādasamavaggo",
  "atk-s0508a1:2695": "1. Jentattheragāthāvaṇṇanā",
  "atk-s0508a1:2696_0": "Duppabbajjaṃ ve duradhivāsā gehāti āyasmato jentattherassa gāthā. Kā uppatti? Ayampi",
  "atk-s0508a1:2696_1": "purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto",
  "atk-s0508a1:2696_2": "sikhissa bhagavato kāle devaputto hutvā nibbatti. So ekadivasaṃ satthāraṃ disvā pasannacitto",
  "atk-s0508a1:2696_3": "kiṃkirātapupphehi pūjaṃ akāsi. So tena puññakammena devamanussesu saṃsaranto imasmiṃ",
  "atk-s0508a1:2696_4": "buddhuppāde magadharaṭṭhe jentagāme ekassa maṇḍalikarājassa putto hutvā nibbatti,",
  "atk-s0508a1:2696_5": "jentotissa nāmaṃ ahosi. So viññutaṃ patto daharakāleyeva hetusampattiyā codiyamāno",
  "atk-s0508a1:2696_6": "pabbajjāninnamānaso hutvā puna cintesi – “pabbajjā nāma dukkarā, gharāpi durāvāsā,",
  "atk-s0508a1:2696_7": "dhammo ca gambhīro, bhogā ca duradhigamā, kiṃ nu kho kattabba”nti evaṃ pana cintābahulo",
  "atk-s0508a1:2696_8": "hutvā vicaranto ekadivasaṃ satthu santikaṃ gantvā dhammaṃ suṇi. Sutakālato paṭṭhāya",
  "atk-s0508a1:2696_9": "pabbajjābhirato hutvā satthu santike pabbajitvā kammaṭṭhānaṃ gahetvā vipassanaṃ vaḍḍhetvā",
  "atk-s0508a1:2696_10": "sukhāya paṭipadāya khippābhiññāya arahattaṃ sacchākāsi. Tena vuttaṃ apadāne –",
  "atk-s0508a1:2697": "“Devaputto ahaṃ santo, pūjayiṃ sikhināyakaṃ;",
  "atk-s0508a1:2698": "Kakkārupupphaṃ paggayha, buddhassa abhiropayiṃ.",
  "atk-s0508a1:2699": "“Ekatiṃse ito kappe, yaṃ pupphamabhiropayiṃ;",
  "atk-s0508a1:2700": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:2701": "“Ito ca navame kappe, rājā sattuttamo ahuṃ;",
  "atk-s0508a1:2702": "Sattaratanasampanno, cakkavattī mahabbalo.",
  "atk-s0508a1:2703": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2704_0": "Arahattaṃ pana patvā attano paṭipattiṃ paccavekkhanto, “asakkhiṃ vatāhaṃ ādito mayhaṃ",
  "atk-s0508a1:2704_1": "uppannavitakkaṃ chinditu”nti somanassajāto vitakkassa uppannākāraṃ tassa ca sammadeva",
  "atk-s0508a1:2704_2": "chinnataṃ dassento –",
  "atk-s0508a1:2705": "111.",
  "atk-s0508a1:2706": "“Duppabbajjaṃ ve duradhivāsā gehā, dhammo gambhīro duradhigamā bhogā;",
  "atk-s0508a1:2707": "Kicchā vutti no itarītareneva, yuttaṃ cintetuṃ satatamaniccata”nti. –",
  "atk-s0508a1:2708": "Gāthaṃ abhāsi.",
  "atk-s0508a1:2709_0": "Tattha duppabbajjanti appaṃ vā mahantaṃ vā bhogakkhandhañceva ñātiparivaṭṭañca pahāya",
  "atk-s0508a1:2709_1": "imasmiṃ sāsane uraṃ datvā pabbajanassa dukkarattā dukkhaṃ pabbajanaṃ, dukkarā pabbajjāti",
  "atk-s0508a1:2709_2": "duppabbajjaṃ. Veti nipātamattaṃ, daḷhattho vā “pabbajjā dukkhā”ti. Gehañce āvaseyyaṃ,",
  "atk-s0508a1:2709_3": "duradhivāsā gehā, yasmā gehaṃ adhivasantena raññā rājakiccaṃ, issarena issarakiccaṃ,",
  "atk-s0508a1:2709_4": "gahapatinā gahapatikiccaṃ kattabbaṃ hoti, parijano ceva samaṇabrāhmaṇā ca saṅgahetabbā,",
  "atk-s0508a1:2709_5": "tasmiṃ tasmiñca kattabbe kariyamānepi gharāvāso chiddaghaṭo viya mahāsamuddo viya",
  "atk-s0508a1:2709_6": "ca duppūro, tasmā gehā nāmete adhivasituṃ āvasituṃ dukkhā dukkarāti katvā duradhivāsā",
  "atk-s0508a1:2709_7": "durāvāsāti. Pabbajjañce anutiṭṭheyyaṃ dhammo gambhīro, yadatthā pabbajjā, so pabbajitena",
  "atk-s0508a1:2709_8": "adhigantabbo paṭivedhasaddhammo gambhīro, gambhīrañāṇagocarattā duddaso, duppaṭivijjho",
  "atk-s0508a1:2709_9": "dhammassa gambhīrabhāvena duppaṭivijjhattā. Gehañce āvaseyyaṃ, duradhigamā bhogā",
  "atk-s0508a1:2709_10": "yehi vinā na sakkā gehaṃ āvasituṃ, te bhogā dukkhena kasirena adhigantabbatāya duradhigamā.",
  "atk-s0508a1:2709_11": "Evaṃ sante gharāvāsaṃ pahāya pabbajjaṃyeva anutiṭṭheyyaṃ, evampi kicchā vutti no",
  "atk-s0508a1:2709_12": "itarītarena idha imasmiṃ buddhasāsane itarītarena yathāladdhena paccayena amhākaṃ",
  "atk-s0508a1:2709_13": "vutti jīvikā kicchā dukkhā, gharāvāsānaṃ duradhivāsatāya bhogānañca duradhigamatāya",
  "atk-s0508a1:2709_14": "gehe itarītarena paccayena yāpetabbatāya kicchā kasirā vutti amhākaṃ, tattha kiṃ",
  "atk-s0508a1:2709_15": "kātuṃ vaṭṭatīti? Yuttaṃ cintetuṃ satatamaniccataṃ sakalaṃ divasaṃ pubbarattāpararattañca",
  "atk-s0508a1:2709_16": "tebhūmakadhammajātaṃ aniccatanti, tato uppādavayavantato ādiantavantato tāvakālikato",
  "atk-s0508a1:2709_17": "ca na niccanti “anicca”nti cintetuṃ vipassituṃ yuttaṃ. Aniccānupassanāya siddhāya",
  "atk-s0508a1:2709_18": "itarānupassanā sukheneva sijjhantīti aniccānupassanāva ettha vuttā, aniccassa dukkhānattatānaṃ",
  "atk-s0508a1:2709_19": "abyabhicaraṇato sāsanikassa sukhaggahaṇato ca. Tenāha – “yadaniccaṃ taṃ dukkhaṃ,",
  "atk-s0508a1:2709_20": "yaṃ dukkhaṃ tadanattā”ti, “yaṃ kiñci samudayadhammaṃ, sabbaṃ taṃ nirodhadhammaṃ”,",
  "atk-s0508a1:2709_21": "“vayadhammā saṅkhārā”ti ca tadaminā evaṃ aññamaññaṃ paṭipakkhavasena aparāparaṃ uppanne",
  "atk-s0508a1:2709_22": "vitakke niggahetvā aniccatāmukhena vipassanaṃ ārabhitvā idāni katakicco jātoti dasseti.",
  "atk-s0508a1:2709_23": "Tena vuttaṃ “attano paṭipatti”ntiādi. Idameva therassa aññābyākaraṇaṃ ahosi.",
  "atk-s0508a1:2710": "Jentattheragāthāvaṇṇanā niṭṭhitā.",
  "atk-s0508a1:2711": "2. Vacchagottattheragāthāvaṇṇanā",
  "atk-s0508a1:2712_0": "Tevijjohaṃ mahājhāyīti āyasmato vacchagottattherassa gāthā. Kā uppatti? Ayampi purimabuddhesu",
  "atk-s0508a1:2712_1": "katādhikāro tattha tattha bhave vivaṭṭūpanissayaṃ kusalabījaṃ ropento vipassissa",
  "atk-s0508a1:2712_2": "bhagavato kāle bandhumatīnagare kulagehe nibbattitvā viññutaṃ patto ekadivasaṃ raññā",
  "atk-s0508a1:2712_3": "nāgarehi ca saddhiṃ buddhapūjaṃ katvā tato paraṃ devamanussesu saṃsaranto imasmiṃ",
  "atk-s0508a1:2712_4": "buddhuppāde rājagahe vibhavasampannassa brāhmaṇassa putto hutvā nibbatti, tassa vacchagottatāya",
  "atk-s0508a1:2712_5": "vacchagottotveva samaññā ahosi. So viññutaṃ patvā brāhmaṇavijjāsu nipphattiṃ gato",
  "atk-s0508a1:2712_6": "vimuttiṃ gavesanto tattha sāraṃ adisvā paribbājakapabbajjaṃ pabbajitvā vicaranto",
  "atk-s0508a1:2712_7": "satthāraṃ upasaṅkamitvā pañhaṃ pucchitvā tasmiṃ vissajjite pasannamānaso satthu santike",
  "atk-s0508a1:2712_8": "pabbajitvā vipassanāya kammaṃ karonto nacirasseva chaḷabhiñño ahosi. Tena vuttaṃ apadāne –",
  "atk-s0508a1:2713": "“Udentaṃ sataraṃsiṃva, pītaraṃsiṃva bhāṇumaṃ;",
  "atk-s0508a1:2714": "Pannarase yathā candaṃ, niyyantaṃ lokanāyakaṃ.",
  "atk-s0508a1:2715": "“Aṭṭhasaṭṭhisahassāni, sabbe khīṇāsavā ahuṃ;",
  "atk-s0508a1:2716": "Parivāriṃsu sambuddhaṃ, dvipadindaṃ narāsabhaṃ.",
  "atk-s0508a1:2717": "“Sammajjitvāna taṃ vīthiṃ, niyyante lokanāyake;",
  "atk-s0508a1:2718": "Ussāpesiṃ dhajaṃ tattha, vippasannena cetasā.",
  "atk-s0508a1:2719": "“Ekanavutito kappe, yaṃ dhajaṃ abhiropayiṃ;",
  "atk-s0508a1:2720": "Duggatiṃ nābhijānāmi, dhajadānassidaṃ phalaṃ.",
  "atk-s0508a1:2721": "“Ito catutthake kappe, rājāhosiṃ mahabbalo;",
  "atk-s0508a1:2722": "Sabbākārena sampanno, sudhajo iti vissuto.",
  "atk-s0508a1:2723": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2724": "Chaḷabhiñño pana hutvā attano paṭipattiṃ paccavekkhitvā somanassajāto udānavasena –",
  "atk-s0508a1:2725": "112.",
  "atk-s0508a1:2726": "“Tevijjohaṃ mahājhāyī, cetosamathakovido;",
  "atk-s0508a1:2727": "Sadattho me anuppatto, kataṃ buddhassa sāsana”nti. – gāthaṃ abhāsi;",
  "atk-s0508a1:2728_0": "Tattha tevijjohanti yadipi maṃ pubbe tiṇṇaṃ vedānaṃ pāraṃ gatattā “brāhmaṇo tevijjo”ti",
  "atk-s0508a1:2728_1": "sañjānanti, taṃ pana samaññāmattaṃ vedesu vijjākiccassa abhāvato. Idāni pana pubbenivāsañāṇādīnaṃ",
  "atk-s0508a1:2728_2": "tissannaṃ vijjānaṃ adhigatattā paramatthato tevijjo ahaṃ, mahantassa anavasesassa",
  "atk-s0508a1:2728_3": "samudayapakkhiyassa kilesagaṇassa jhāpanato, mahantena maggaphalajhānena mahantassa",
  "atk-s0508a1:2728_4": "uḷārassa paṇītassa nibbānassa jhāyanato ca mahājhāyī. Cetosamathakovidoti cittasaṅkhobhakarānaṃ",
  "atk-s0508a1:2728_5": "saṃkilesadhammānaṃ vūpasamanena cetaso samādahane kusalo. Etena tevijjabhāvassa kāraṇamāha.",
  "atk-s0508a1:2728_6": "Samādhikosallasahitena hi āsavakkhayena tevijjatā, na kevalena. Sadatthoti sakattho",
  "atk-s0508a1:2728_7": "ka-kārassāyaṃ da-kāro kato “anuppattasadattho”tiādīsu viya. “Sadattho”ti ca arahattaṃ",
  "atk-s0508a1:2728_8": "veditabbaṃ. Tañhi attapaṭibandhaṭṭhena attānaṃ avijahanaṭṭhena attano paramatthaṭṭhena",
  "atk-s0508a1:2728_9": "attano atthattā “sakattho”ti vuccati. Svāyaṃ sadattho me mayā anuppatto adhigato.",
  "atk-s0508a1:2728_10": "Etena yathāvuttaṃ mahājhāyibhāvaṃ sikhāpattaṃ katvā dasseti. Sesaṃ vuttanayameva.",
  "atk-s0508a1:2729": "Vacchagottattheragāthāvaṇṇanā niṭṭhitā.",
  "atk-s0508a1:2730": "3. Vanavacchattheragāthāvaṇṇanā",
  "atk-s0508a1:2731_0": "Acchodikā puthusilāti āyasmato vanavacchattherassa gāthā. Kā uppatti? Ayampi purimabuddhesu",
  "atk-s0508a1:2731_1": "katādhikāro tattha tattha bhave vivaṭṭūpanissayaṃ kusalabījaṃ ropento vipassissa",
  "atk-s0508a1:2731_2": "bhagavato kāle kulagehe nibbattitvā viññutaṃ patto parassa kammaṃ katvā jīvanto kassaci",
  "atk-s0508a1:2731_3": "aparādhaṃ katvā maraṇabhayena tajjito palāyanto antarāmagge bodhirukkhaṃ disvā pasannamānaso",
  "atk-s0508a1:2731_4": "tassa mūlaṃ sammajjitvā piṇḍibandhehi asokapupphehi pūjaṃ katvā vanditvā bodhiṃ abhimukho",
  "atk-s0508a1:2731_5": "namassamāno pallaṅkena nisinno māretuṃ āgate paccatthike disvā tesu cittaṃ akopetvā",
  "atk-s0508a1:2731_6": "bodhiṃ eva āvajjento sataporise papāte papati. So tena puññakammena devaloke nibbattitvā",
  "atk-s0508a1:2731_7": "aparāparaṃ puññāni katvā devamanussesu saṃsaranto imasmiṃ buddhuppāde rājagahe vibhavasampannassa",
  "atk-s0508a1:2731_8": "brāhmaṇassa putto hutvā nibbatti, “vaccho”tissa nāmaṃ ahosi. So vayappatto bimbisārasamāgame",
  "atk-s0508a1:2731_9": "paṭiladdhasaddho pabbajitvā arahattaṃ pāpuṇi. Tena vuttaṃ apadāne –",
  "atk-s0508a1:2732": "“Parakammāyane yutto, aparādhaṃ akāsahaṃ;",
  "atk-s0508a1:2733": "Vanantaṃ abhidhāvissaṃ, bhayaverasamappito.",
  "atk-s0508a1:2734": "“Pupphitaṃ pādapaṃ disvā, piṇḍibandhaṃ sunimmitaṃ;",
  "atk-s0508a1:2735": "Tambapupphaṃ gahetvāna, bodhiyaṃ okiriṃ ahaṃ.",
  "atk-s0508a1:2736": "“Sammajjitvāna taṃ bodhiṃ, pāṭaliṃ pādaputtamaṃ;",
  "atk-s0508a1:2737": "Pallaṅkaṃ ābhujitvāna, bodhimūle upāvisiṃ.",
  "atk-s0508a1:2738": "“Gatamaggaṃ gavesantā, āgacchuṃ mama santikaṃ;",
  "atk-s0508a1:2739": "Te ca disvānahaṃ tattha, āvajjiṃ bodhimuttamaṃ.",
  "atk-s0508a1:2740": "“Vanditvāna ahaṃ bodhiṃ, vippasannena cetasā;",
  "atk-s0508a1:2741": "Anekatāle papatiṃ, giridugge bhayānake.",
  "atk-s0508a1:2742": "“Ekanavutito kappe, yaṃ pupphamabhiropayiṃ;",
  "atk-s0508a1:2743": "Duggatiṃ nābhijānāmi, bodhipūjāyidaṃ phalaṃ.",
  "atk-s0508a1:2744": "“Ito ca tatiye kappe, rājā susaññato ahaṃ;",
  "atk-s0508a1:2745": "Sattaratanasampanno, cakkavattī mahabbalo.",
  "atk-s0508a1:2746": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2747_0": "Arahattaṃ pana patvā vivekābhiratiyā vaneyeva vasi, tena vanavacchoti samaññā udapādi.",
  "atk-s0508a1:2747_1": "Atha kadāci thero ñātijanānuggahatthaṃ rājagahaṃ gato tattha ñātakehi upaṭṭhiyamāno",
  "atk-s0508a1:2747_2": "katipāhaṃ vasitvā gamanākāraṃ sandasseti. Taṃ ñātakā, “bhante, amhākaṃ anuggahatthaṃ",
  "atk-s0508a1:2747_3": "dhuravihāre vasatha, mayaṃ upaṭṭhahissāmā”ti yāciṃsu. Thero tesaṃ pabbatarāmaṇeyyakittanāpadesena",
  "atk-s0508a1:2747_4": "vivekābhiratiṃ nivedento –",
  "atk-s0508a1:2748": "113.",
  "atk-s0508a1:2749": "“Acchodikā puthusilā, gonaṅgulamigāyutā;",
  "atk-s0508a1:2750": "Ambusevālasañchannā, te selā ramayanti ma”nti. – gāthaṃ abhāsi;",
  "atk-s0508a1:2751_0": "Tattha acchodikāti acchaṃ abahalaṃ sukhumaṃ udakaṃ etesūti “acchodakā”ti vattabbe",
  "atk-s0508a1:2751_1": "liṅgavipallāsena acchodikā”ti vuttaṃ. Etena tesaṃ udakasampattiṃ dasseti. Puthusilāti",
  "atk-s0508a1:2751_2": "puthulā vitthatā mudusukhasamphassā silā etesūti puthusilā. Etena nisajjanaṭṭhānasampattiṃ",
  "atk-s0508a1:2751_3": "dasseti. Gunnaṃ viya naṅgulaṃ naṅguṭṭhaṃ etesanti gonaṅgulā, kāḷamakkaṭā, “pakatimakkaṭā”tipi",
  "atk-s0508a1:2751_4": "vadantiyeva. Gonaṅgulehi ca pasadādikehi migehi ca tahaṃ tahaṃ vicarantehi āyutā",
  "atk-s0508a1:2751_5": "missitāti gonaṅgulamigāyutā. Etena tesaṃ amanussūpacāritāya araññalakkhaṇūpetataṃ",
  "atk-s0508a1:2751_6": "dasseti. Ambusevālasañchannāti pasavanato satataṃ paggharamānasalilatāya tahaṃ tahaṃ",
  "atk-s0508a1:2751_7": "udakasevālasañchāditā. Te selā ramayanti manti yatthāhaṃ vasāmi; te edisā selā pabbatā",
  "atk-s0508a1:2751_8": "vivekābhiratiyā maṃ ramayanti, tasmā tatthevāhaṃ gacchāmīti adhippāyo. Idameva ca",
  "atk-s0508a1:2751_9": "therassa aññābyākaraṇaṃ ahosi.",
  "atk-s0508a1:2752": "Vanavacchattheragāthāvaṇṇanā niṭṭhitā.",
  "atk-s0508a1:2753": "4. Adhimuttattheragāthāvaṇṇanā",
  "atk-s0508a1:2754_0": "Kāyaduṭṭhullagarunoti āyasmato adhimuttattherassa gāthā. Kā uppatti? So kira padumuttarassa",
  "atk-s0508a1:2754_1": "bhagavato kāle brāhmaṇakule nibbattitvā viññutaṃ patto brāhmaṇavijjāsu nipphattiṃ",
  "atk-s0508a1:2754_2": "gato kāmesu ādīnavaṃ disvā gharāvāsaṃ pahāya tāpasapabbajjaṃ pabbajitvā araññe viharanto",
  "atk-s0508a1:2754_3": "buddhuppādaṃ sutvā manussūpacāraṃ upagantvā satthāraṃ bhikkhusaṅghaparivutaṃ gacchantaṃ",
  "atk-s0508a1:2754_4": "disvā pasannamānaso attano vākacīraṃ satthu pādamūle patthari. Satthā tassa ajjhāsayaṃ",
  "atk-s0508a1:2754_5": "ñatvā tasmiṃ aṭṭhāsi. Tattha ṭhitaṃ bhagavantaṃ kāḷānusārena gandhena pūjetvā “samuddharasimaṃ",
  "atk-s0508a1:2754_6": "loka”ntiādikāhi dasahi gāthāhi abhitthavi. Taṃ satthā “anāgate ito satasahassakappamatthake",
  "atk-s0508a1:2754_7": "gotamassa nāma sammāsambuddhassa sāsane pabbajitvā chaḷabhiñño bhavissatī”ti byākaritvā",
  "atk-s0508a1:2754_8": "pakkāmi. So tena puññakammena devaloke nibbattitvā tato yāvāyaṃ buddhuppādo, tāva",
  "atk-s0508a1:2754_9": "devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbattitvā",
  "atk-s0508a1:2754_10": "adhimuttoti laddhanāmo viññutaṃ patto brāhmaṇavijjāsu nipphattiṃ gantvā tattha sāraṃ",
  "atk-s0508a1:2754_11": "apassanto pacchimabhavikattā nissaraṇaṃ gavesanto jetavanapaṭiggahaṇe buddhānubhāvaṃ",
  "atk-s0508a1:2754_12": "disvā paṭiladdhasaddho satthu santike pabbajitvā vipassanaṃ paṭṭhapetvā nacirasseva",
  "atk-s0508a1:2754_13": "arahattaṃ pāpuṇi. Tena vuttaṃ apadāne –",
  "atk-s0508a1:2755": "“Kaṇikāraṃva jalitaṃ, dīparukkhaṃva ujjalaṃ;",
  "atk-s0508a1:2756": "Osadhiṃva virocantaṃ, vijjutaṃ gagane yathā.",
  "atk-s0508a1:2757": "“Asambhītaṃ anuttāsiṃ, migarājaṃva kesariṃ;",
  "atk-s0508a1:2758": "Ñāṇālokaṃ pakāsentaṃ, maddantaṃ titthiye gaṇe.",
  "atk-s0508a1:2759": "“Uddharantaṃ imaṃ lokaṃ, chindantaṃ sabbasaṃsayaṃ;",
  "atk-s0508a1:2760": "Gajjantaṃ migarājaṃva, addasaṃ lokanāyakaṃ.",
  "atk-s0508a1:2761": "“Jaṭājinadharo āsiṃ, brahā uju patāpavā;",
  "atk-s0508a1:2762": "Vākacīraṃ gahetvāna, pādamūle apatthariṃ.",
  "atk-s0508a1:2763": "“Kāḷānusāriyaṃ gayhaṃ, anulimpiṃ tathāgataṃ;",
  "atk-s0508a1:2764": "Sambuddhamanulimpetvā, santhaviṃ lokanāyakaṃ.",
  "atk-s0508a1:2765": "“Samuddharasimaṃ lokaṃ, oghatiṇṇa mahāmuni;",
  "atk-s0508a1:2766": "Ñāṇālokena jotesi, nāvaṭaṃ ñāṇamuttamaṃ.",
  "atk-s0508a1:2767": "“Dhammacakkaṃ pavattesi, maddase paratitthiye;",
  "atk-s0508a1:2768": "Usabho jitasaṅgāmo, sampakampesi medaniṃ.",
  "atk-s0508a1:2769": "“Mahāsamudde ūmiyo, velantamhi pabhijjare;",
  "atk-s0508a1:2770": "Tatheva tava ñāṇamhi, sabbadiṭṭhī pabhijjare.",
  "atk-s0508a1:2771": "“Sukhumacchikajālena, saramhi sampatānite;",
  "atk-s0508a1:2772": "Antojālīkatā pāṇā, pīḷitā honti tāvade.",
  "atk-s0508a1:2773": "“Tatheva titthiyā loke, puthupāsaṇḍanissitā;",
  "atk-s0508a1:2774": "Antoñāṇavare tuyhaṃ, parivattanti mārisa.",
  "atk-s0508a1:2775": "“Patiṭṭhā vuyhataṃ oghe, tvañhi nātho abandhunaṃ;",
  "atk-s0508a1:2776": "Bhayaṭṭitānaṃ saraṇaṃ, muttitthīnaṃ parāyaṇaṃ.",
  "atk-s0508a1:2777": "“Ekavīro asadiso, mettākaruṇasañcayo;",
  "atk-s0508a1:2778": "Asamo susamo santo, vasī tādī jitañjayo.",
  "atk-s0508a1:2779": "“Dhīro vigatasammoho, anejo akathaṃkathī;",
  "atk-s0508a1:2780": "Tusito vantadososi, nimmalo saṃyato suci.",
  "atk-s0508a1:2781": "“Saṅgātigo hatamado, tevijjo tibhavantago;",
  "atk-s0508a1:2782": "Sīmātigo dhammagaru, gatattho hitavabbhuto.",
  "atk-s0508a1:2783": "“Tārako tvaṃ yathā nāvā, nidhīvassāsakārako;",
  "atk-s0508a1:2784": "Asambhīto yathā sīho, gajarājāva dappito.",
  "atk-s0508a1:2785": "“Thometvā dasagāthāhi, padumuttaraṃ mahāyasaṃ;",
  "atk-s0508a1:2786": "Vanditvā satthuno pāde, tuṇhī aṭṭhāsahaṃ tadā.",
  "atk-s0508a1:2787": "“Padumuttaro lokavidū, āhutīnaṃ paṭiggaho;",
  "atk-s0508a1:2788": "Bhikkhusaṅghe ṭhito satthā, imā gāthā abhāsatha.",
  "atk-s0508a1:2789": "“Yo me sīlañca ñāṇañca, saddhammañcāpi vaṇṇayi;",
  "atk-s0508a1:2790": "Tamahaṃ kittayissāmi, suṇātha mama bhāsato.",
  "atk-s0508a1:2791": "“Saṭṭhi kappasahassāni, devaloke ramissati;",
  "atk-s0508a1:2792": "Aññe devebhibhavitvā, issaraṃ kārayissati.",
  "atk-s0508a1:2793": "“So pacchā pabbajitvāna, sukkamūlena codito;",
  "atk-s0508a1:2794": "Gotamassa bhagavato, sāsane pabbajissati.",
  "atk-s0508a1:2795": "“Pabbajitvāna kāyena, pāpakammaṃ vivajjiya;",
  "atk-s0508a1:2796": "Sabbāsave pariññāya, nibbāyissatināsavo.",
  "atk-s0508a1:2797": "“Yathāpi megho thanayaṃ, tappeti medaniṃ imaṃ;",
  "atk-s0508a1:2798": "Tatheva tvaṃ mahāvīra, dhammena tappayī mamaṃ.",
  "atk-s0508a1:2799": "“Sīlaṃ paññañca dhammañca, thavitvā lokanāyakaṃ;",
  "atk-s0508a1:2800": "Pattomhi paramaṃ santiṃ, nibbānaṃ padamaccutaṃ.",
  "atk-s0508a1:2801": "“Aho nūna sa bhagavā, ciraṃ tiṭṭheyya cakkhumā;",
  "atk-s0508a1:2802": "Aññātañca vijāneyyuṃ, phuseyyuṃ amataṃ padaṃ.",
  "atk-s0508a1:2803": "“Ayaṃ me pacchimā jāti, bhavā sabbe samūhatā;",
  "atk-s0508a1:2804": "Sabbāsave pariññāya, viharāmi anāsavo.",
  "atk-s0508a1:2805": "“Satasahassito kappe, yaṃ buddhamabhithomayiṃ;",
  "atk-s0508a1:2806": "Duggatiṃ nābhijānāmi, kittanāya idaṃ phalaṃ.",
  "atk-s0508a1:2807": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2808": "Arahattaṃ pana patvā attanā saha vasante kāyadaḷhibahule bhikkhū ovadanto –",
  "atk-s0508a1:2809": "114.",
  "atk-s0508a1:2810": "“Kāyaduṭṭhullagaruno, hiyyamānamhi jīvite;",
  "atk-s0508a1:2811": "Sarīrasukhagiddhassa, kuto samaṇasādhutā”ti. – gāthaṃ abhāsi;",
  "atk-s0508a1:2812_0": "Tattha kāyaduṭṭhullagarunoti duṭṭhullaṃ asubhayogyatā, kāyassa duṭṭhullaṃ kāyaduṭṭhullaṃ,",
  "atk-s0508a1:2812_1": "kāyaduṭṭhullaṃ garu sambhāvitaṃ yassa so kāyaduṭṭhullagaru, anissaraṇappañño hutvā",
  "atk-s0508a1:2812_2": "kāyaposanappasuto kāyadaḷhibahuloti attho, tassa kāyaduṭṭhullagaruno. Hiyyamānamhi",
  "atk-s0508a1:2812_3": "jīviteti kunnadīnaṃ udakaṃ viya jīvitasaṅkhāre lahuso khīyamāne. Sarīrasukhagiddhassāti",
  "atk-s0508a1:2812_4": "paṇītāhārādīhi attano kāyassa sukhena gedhaṃ āpannassa. Kuto samaṇasādhutāti evarūpassa",
  "atk-s0508a1:2812_5": "puggalassa samaṇabhāvena sādhutā susamaṇatā kuto kena kāraṇena siyā, ekaṃsato pana",
  "atk-s0508a1:2812_6": "kāye jīvite ca nirapekkhassa itarītarasantosena santuṭṭhassa āraddhavīriyasseva samaṇasādhutāti adhippāyo.",
  "atk-s0508a1:2813": "Adhimuttattheragāthāvaṇṇanā niṭṭhitā.",
  "atk-s0508a1:2814": "5. Mahānāmattheragāthāvaṇṇanā",
  "atk-s0508a1:2815_0": "Esāvahiyyase pabbatenāti āyasmato mahānāmattherassa gāthā. Kā uppatti? Ayampi purimabuddhesu",
  "atk-s0508a1:2815_1": "katādhikāro tattha tattha bhave puññāni upacinanto sumedhassa bhagavato kāle brāhmaṇakule",
  "atk-s0508a1:2815_2": "nibbattitvā brāhmaṇavijjāsu nipphattiṃ gato gharāvāsaṃ pahāya aññatarāya nadiyā tīre",
  "atk-s0508a1:2815_3": "assamaṃ kāretvā sambahule brāhmaṇe mante vācento viharati. Athekadivasaṃ bhagavā",
  "atk-s0508a1:2815_4": "taṃ anuggaṇhituṃ tassa asamapadaṃ upagacchi. So bhagavantaṃ disvā pasannacitto āsanaṃ",
  "atk-s0508a1:2815_5": "paññāpetvā adāsi. Nisinne bhagavati sumadhuraṃ madhuṃ upanāmesi. Taṃ bhagavā paribhuñjitvā",
  "atk-s0508a1:2815_6": "heṭṭhā adhimuttattheravatthumhi vuttanayena anāgataṃ byākaritvā pakkāmi. So tena",
  "atk-s0508a1:2815_7": "puññakammena devaloke nibbattitvā aparāparaṃ sugatīsuyeva parivattento imasmiṃ buddhuppāde",
  "atk-s0508a1:2815_8": "sāvatthiyaṃ brāhmaṇakule nibbattitvā mahānāmoti laddhanāmo viññutaṃ patto bhagavato",
  "atk-s0508a1:2815_9": "santikaṃ upasaṅkamitvā dhammaṃ sutvā paṭiladdhasaddho pabbajitvā kammaṭṭhānaṃ gahetvā",
  "atk-s0508a1:2815_10": "nesādake nāma pabbate viharanto kilesapariyuṭṭhānaṃ vikkhambhetuṃ asakkonto “kiṃ",
  "atk-s0508a1:2815_11": "me iminā saṃkiliṭṭhacittassa jīvitenā”ti attabhāvaṃ nibbindanto uccaṃ pabbatasikharaṃ",
  "atk-s0508a1:2815_12": "abhiruhitvā “ito pātetvā taṃ māressāmī”ti attānaṃ paraṃ viya niddisanto –",
  "atk-s0508a1:2816": "115.",
  "atk-s0508a1:2817": "“Esāvahiyyase pabbatena, bahukuṭajasallakikena;",
  "atk-s0508a1:2818": "Nesādakena girinā, yasassinā paricchadenā”ti. – gāthaṃ abhāsi;",
  "atk-s0508a1:2819_0": "Tattha esāvahiyyaseti eso tvaṃ mahānāma avahiyyase parihāyasi. Pabbatenāti nivāsaṭṭhānabhūtena",
  "atk-s0508a1:2819_1": "iminā pabbatena. Bahukuṭajasallakikenāti bahūhi kuṭajehi indasālarukkhehi sallakīhi",
  "atk-s0508a1:2819_2": "indasālarukkhehi vā samannāgatena. Nesādakenāti evaṃnāmakena. Girināti selena. Selo",
  "atk-s0508a1:2819_3": "hi sandhisaṅkhātehi pabbehi ṭhitattā “pabbato”ti, pasavanādivasena jalassa, sārabhūtānaṃ",
  "atk-s0508a1:2819_4": "bhesajjādivatthūnañca giraṇato “girī”ti vuccati. Tadubhayatthasambhavato panettha",
  "atk-s0508a1:2819_5": "“pabbatenā”ti vatvā “girinā”ti ca vuttaṃ. Yasassināti sabbaguṇehi vissutena pakāsena.",
  "atk-s0508a1:2819_6": "Paricchadenāti nānāvidharukkhagacchalatāhi samantato channena, vasanaṭṭhānatāya vā",
  "atk-s0508a1:2819_7": "tuyhaṃ paricchadabhūtena. Ayañhettha adhippāyo – mahānāma, yadi kammaṭṭhānaṃ vissajjetvā",
  "atk-s0508a1:2819_8": "vitakkabahulo hosi, evaṃ tvaṃ iminā chāyūdakasampannena sappāyena nivāsanaṭṭhānabhūtena",
  "atk-s0508a1:2819_9": "nesādakagirinā parihāyasi, idānihaṃ taṃ ito pātetvā māressāmi, tasmā na labbhā vitakkavasikena",
  "atk-s0508a1:2819_10": "bhavitunti. Evaṃ thero attānaṃ santajjentoyeva vipassanaṃ ussukkāpetvā arahattaṃ",
  "atk-s0508a1:2819_11": "pāpuṇi. Tena vuttaṃ apadāne –",
  "atk-s0508a1:2820": "“Sindhuyā nadiyā tīre, sukato assamo mama;",
  "atk-s0508a1:2821": "Tattha vācemahaṃ sisse, itihāsaṃ salakkhaṇaṃ.",
  "atk-s0508a1:2822": "“Dhammakāmā vinītā te, sotukāmā susāsanaṃ;",
  "atk-s0508a1:2823": "Chaḷaṅge pāramippattā, sindhukūle vasanti te.",
  "atk-s0508a1:2824": "“Uppātagamane ceva, lakkhaṇesu ca kovidā;",
  "atk-s0508a1:2825": "Uttamatthaṃ gavesantā, vasanti vipine tadā.",
  "atk-s0508a1:2826": "“Sumedho nāma sambuddho, loke uppajji tāvade;",
  "atk-s0508a1:2827": "Amhākaṃ anukampanto, upāgacchi vināyako.",
  "atk-s0508a1:2828": "“Upāgataṃ mahāvīraṃ, sumedhaṃ lokanāyakaṃ;",
  "atk-s0508a1:2829": "Tiṇasanthārakaṃ katvā, lokajeṭṭhassadāsahaṃ.",
  "atk-s0508a1:2830": "“Vipināto madhuṃ gayha, buddhaseṭṭhassadāsahaṃ;",
  "atk-s0508a1:2831": "Sambuddho paribhuñjitvā, idaṃ vacanamabravi.",
  "atk-s0508a1:2832": "“Yo taṃ adāsi madhuṃ me, pasanno sehi pāṇibhi;",
  "atk-s0508a1:2833": "Tamahaṃ kittayissāmi, suṇātha mama bhāsato.",
  "atk-s0508a1:2834": "“Iminā madhudānena, tiṇasanthārakena ca;",
  "atk-s0508a1:2835": "Tiṃsa kappasahassāni, devaloke ramissati.",
  "atk-s0508a1:2836": "“Tiṃsakappasahassamhi, okkākakulasambhavo;",
  "atk-s0508a1:2837": "Gotamo nāma gottena, satthā loke bhavissati.",
  "atk-s0508a1:2838": "“Tassa dhammesu dāyādo, oraso dhammanimmito;",
  "atk-s0508a1:2839": "Sabbāsave pariññāya, nibbāyissatināsavo.",
  "atk-s0508a1:2840": "“Devalokā idhāgantvā, mātukucchiṃ upāgate;",
  "atk-s0508a1:2841": "Madhuvassaṃ pavassittha, chādayaṃ madhunā mahiṃ.",
  "atk-s0508a1:2842": "“Mayi nikkhantamattamhi, kucchiyā ca suduttarā;",
  "atk-s0508a1:2843": "Tatrāpi madhuvassaṃ me, vassate niccakālikaṃ.",
  "atk-s0508a1:2844": "“Agārā abhinikkhamma, pabbajiṃ anagāriyaṃ;",
  "atk-s0508a1:2845": "Lābhī annassa pānassa, madhudānassidaṃ phalaṃ.",
  "atk-s0508a1:2846": "“Sabbakāmasamiddhohaṃ, bhavitvā devamānuse;",
  "atk-s0508a1:2847": "Teneva madhudānena, pattomhi āsavakkhayaṃ.",
  "atk-s0508a1:2848": "“Vuṭṭhamhi deve caturaṅgule tiṇe, sampupphite dharaṇīruhe sañchanne;",
  "atk-s0508a1:2849": "Suññe ghare maṇḍaparukkhamūlake, vasāmi niccaṃ sukhito anāsavo.",
  "atk-s0508a1:2850": "“Majjhe mahante hīne ca, bhave sabbe atikkamiṃ;",
  "atk-s0508a1:2851": "Ajja me āsavā khīṇā, natthi dāni punabbhavo.",
  "atk-s0508a1:2852": "“Tiṃsakappasahassamhi, yaṃ dānamadadiṃ tadā;",
  "atk-s0508a1:2853": "Duggatiṃ nābhijānāmi, madhudānassidaṃ phalaṃ.",
  "atk-s0508a1:2854": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2855": "Ayameva ca therassa aññābyākaraṇagāthā ahosīti.",
  "atk-s0508a1:2856": "Mahānāmattheragāthāvaṇṇanā niṭṭhitā.",
  "atk-s0508a1:2857": "6. Pārāpariyattheragāthāvaṇṇanā",
  "atk-s0508a1:2858_0": "Chaphassāyatane hitvāti āyasmato pārāpariyattherassa gāthā. Kā uppatti? Ayampi purimabuddhesu",
  "atk-s0508a1:2858_1": "katādhikāro tattha tattha bhave puññāni upacinanto piyadassissa bhagavato kāle nesādayoniyaṃ",
  "atk-s0508a1:2858_2": "nibbattitvā tassa viññutaṃ pattassa vicaraṇaṭṭhāne aññatarasmiṃ vanasaṇḍe piyadassī",
  "atk-s0508a1:2858_3": "bhagavā taṃ anuggaṇhituṃ nirodhasamāpattiṃ samāpajjitvā nisīdi. So ca mige pariyesanto",
  "atk-s0508a1:2858_4": "taṃ ṭhānaṃ gato satthāraṃ disvā pasannamānaso bhagavantaṃ anto katvā kataṃ sākhāmaṇḍapaṃ",
  "atk-s0508a1:2858_5": "padumapupphehi kūṭāgārākārena sañchādetvā uḷāraṃ pītisomanassaṃ paṭisaṃvedento sattāhaṃ",
  "atk-s0508a1:2858_6": "namassamāno aṭṭhāsi. Divase divase ca milātamilātāni apanetvā abhinavehi chādesi.",
  "atk-s0508a1:2858_7": "Satthā sattāhassa accayena nirodhato vuṭṭhahitvā bhikkhusaṅghaṃ anussari. Tāvadeva",
  "atk-s0508a1:2858_8": "asītisahassamattā bhikkhū satthāraṃ parivāresuṃ. “Madhuradhammakathaṃ suṇissāmā”ti",
  "atk-s0508a1:2858_9": "devatā sannipatiṃsu, mahā samāgamo ahosi. Satthā anumodanaṃ karonto tassa devamanussesu",
  "atk-s0508a1:2858_10": "bhāviniṃ sampattiṃ imasmiṃ buddhuppāde sāvakabodhiñca byākaritvā pakkāmi. So tena",
  "atk-s0508a1:2858_11": "puññakammena devamanussesu saṃsaranto imasmiṃ buddhuppāde rājagahe brāhmaṇakule nibbattitvā",
  "atk-s0508a1:2858_12": "viññutaṃ patto tiṇṇaṃ vedānaṃ pāragū hutvā parāparagottatāya pārāpariyoti laddhasamañño",
  "atk-s0508a1:2858_13": "bahū brāhmaṇe mante vācento satthu rājagahagamane buddhānubhāvaṃ disvā paṭiladdhasaddho",
  "atk-s0508a1:2858_14": "pabbajitvā vipassanāya kammaṃ karonto nacirasseva arahattaṃ pāpuṇi. Tena vuttaṃ apadāne –",
  "atk-s0508a1:2859": "“Piyadassī nāma bhagavā, sayambhū lokanāyako;",
  "atk-s0508a1:2860": "Vivekakāmo sambuddho, samādhikusalo muni.",
  "atk-s0508a1:2861": "“Vanasaṇḍaṃ samoggayha, piyadassī mahāmuni;",
  "atk-s0508a1:2862": "Paṃsukūlaṃ pattharitvā, nisīdi purisuttamo.",
  "atk-s0508a1:2863": "“Migaluddo pure āsiṃ, araññe kānane ahaṃ;",
  "atk-s0508a1:2864": "Pasadaṃ migamesanto, āhiṇḍāmi ahaṃ tadā.",
  "atk-s0508a1:2865": "“Tatthaddasāsiṃ sambuddhaṃ, oghatiṇṇamanāsavaṃ;",
  "atk-s0508a1:2866": "Pupphitaṃ sālarājaṃva, sataraṃsiṃva uggataṃ.",
  "atk-s0508a1:2867": "“Disvānahaṃ devadevaṃ, piyadassiṃ mahāyasaṃ;",
  "atk-s0508a1:2868": "Jātassaraṃ samoggayha, padumaṃ āhariṃ tadā.",
  "atk-s0508a1:2869": "“Āharitvāna padumaṃ, satapattaṃ manoramaṃ;",
  "atk-s0508a1:2870": "Kūṭāgāraṃ karitvāna, chādayiṃ padumenahaṃ.",
  "atk-s0508a1:2871": "“Anukampako kāruṇiko, piyadassī mahāmuni;",
  "atk-s0508a1:2872": "Sattarattindivaṃ buddho, kūṭāgāre vasī jino.",
  "atk-s0508a1:2873": "“Purāṇaṃ chaḍḍayitvāna, navena chādayiṃ ahaṃ;",
  "atk-s0508a1:2874": "Añjaliṃ paggahetvāna, aṭṭhāsiṃ tāvade ahaṃ.",
  "atk-s0508a1:2875": "“Vuṭṭhahitvā samādhimhā, piyadassī mahāmuni;",
  "atk-s0508a1:2876": "Disaṃ anuvilokento, nisīdi lokanāyako.",
  "atk-s0508a1:2877": "“Tadā sudassano nāma, upaṭṭhāko mahiddhiko;",
  "atk-s0508a1:2878": "Cittamaññāya buddhassa, piyadassissa satthuno.",
  "atk-s0508a1:2879": "“Asītiyā sahassehi, bhikkhūhi parivārito;",
  "atk-s0508a1:2880": "Vanante sukhamāsīnaṃ, upesi lokanāyakaṃ.",
  "atk-s0508a1:2881": "“Yāvatā vanasaṇḍamhi, adhivatthā ca devatā;",
  "atk-s0508a1:2882": "Buddhassa cittamaññāya, sabbe sannipatuṃ tadā.",
  "atk-s0508a1:2883": "“Samāgatesu yakkhesu, kumbhaṇḍe saharakkhase;",
  "atk-s0508a1:2884": "Bhikkhusaṅghe ca sampatte, gāthā pabyāharī jino.",
  "atk-s0508a1:2885": "“Thomaṃ sattāhaṃ pūjesi, āvāsañca akāsi me;",
  "atk-s0508a1:2886": "Tamahaṃ kittayissāmi, suṇātha mama bhāsato.",
  "atk-s0508a1:2887": "“Sududdasaṃ sunipuṇaṃ, gambhīraṃ suppakāsitaṃ;",
  "atk-s0508a1:2888": "Ñāṇena kittayissāmi, suṇātha mama bhāsato.",
  "atk-s0508a1:2889": "“Catuddasāni kappāni, devarajjaṃ karissati;",
  "atk-s0508a1:2890": "Kūṭāgāraṃ mahantassa, padmapupphehi chāditaṃ.",
  "atk-s0508a1:2891": "“Ākāse dhārayissati, pupphakammassidaṃ phalaṃ;",
  "atk-s0508a1:2892": "Catubbīse kappasate, vokiṇṇaṃ saṃsarissati.",
  "atk-s0508a1:2893": "“Tattha pupphamayaṃ byamhaṃ, ākāse dhārayissati;",
  "atk-s0508a1:2894": "Yathā padumapattamhi, toyaṃ na upalimpati.",
  "atk-s0508a1:2895": "“Tathevīmassa ñāṇamhi, kilesā nopalimpare;",
  "atk-s0508a1:2896": "Manasā vinivaṭṭetvā, pañca nīvaraṇe ayaṃ.",
  "atk-s0508a1:2897": "“Cittaṃ janetvā nekkhamme, agārā pabbajissati;",
  "atk-s0508a1:2898": "Tato pupphamaye byamhe, dhārente nikkhamissati.",
  "atk-s0508a1:2899": "“Rukkhamūle vasantassa, nipakassa satīmato;",
  "atk-s0508a1:2900": "Tattha pupphamayaṃ byamhaṃ, matthake dhārayissati.",
  "atk-s0508a1:2901": "“Cīvaraṃ piṇḍapātañca, paccayaṃ sayanāsanaṃ;",
  "atk-s0508a1:2902": "Datvāna bhikkhusaṅghassa, nibbāyissatināsavo.",
  "atk-s0508a1:2903": "“Kūṭāgārena caratā, pabbajjaṃ abhinikkhamiṃ;",
  "atk-s0508a1:2904": "Rukkhamūle vasantampi, kūṭāgāraṃ dharīyati.",
  "atk-s0508a1:2905": "“Cīvare piṇḍapāte ca, cetanā me na vijjati;",
  "atk-s0508a1:2906": "Puññakammena saṃyutto, labhāmi pariniṭṭhitaṃ.",
  "atk-s0508a1:2907": "“Gaṇanāto asaṅkheyyā, kappakoṭī bahū mama;",
  "atk-s0508a1:2908": "Rittakā te atikkantā, pamuttā lokanāyakā.",
  "atk-s0508a1:2909": "“Aṭṭhārase kappasate, piyadassī vināyako;",
  "atk-s0508a1:2910": "Tamahaṃ payirupāsitvā, imaṃ yoniṃ upāgato.",
  "atk-s0508a1:2911": "“Idha passāmi sambuddhaṃ, anomaṃ nāma cakkhumaṃ;",
  "atk-s0508a1:2912": "Tamahaṃ upagantvāna, pabbajiṃ anagāriyaṃ.",
  "atk-s0508a1:2913": "“Dukkhassantakaro buddho, maggaṃ me desayī jino;",
  "atk-s0508a1:2914": "Tassa dhammaṃ suṇitvāna, pattomhi acalaṃ padaṃ.",
  "atk-s0508a1:2915": "“Tosayitvāna sambuddhaṃ, gotamaṃ sakyapuṅgavaṃ;",
  "atk-s0508a1:2916": "Sabbāsave pariññāya, viharāmi anāsavo.",
  "atk-s0508a1:2917": "“Aṭṭhārase kappasate, yaṃ buddhamabhipūjayiṃ;",
  "atk-s0508a1:2918": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:2919": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2920": "Arahattaṃ pana patvā attano paṭipattiṃ paccavekkhitvā sañjātasomanasso udānavasena –",
  "atk-s0508a1:2921": "116.",
  "atk-s0508a1:2922": "“Chaphassāyatane hitvā, guttadvāro susaṃvuto;",
  "atk-s0508a1:2923": "Aghamūlaṃ vamitvāna, patto me āsavakkhayo”ti. – gāthaṃ abhāsi;",
  "atk-s0508a1:2924_0": "Tattha chaphassāyatane hitvāti cakkhusamphassādīnaṃ channaṃ samphassānaṃ uppattiṭṭhānatāya",
  "atk-s0508a1:2924_1": "“phassāyatanānī”ti laddhanāmāni cakkhādīni cha ajjhattikāyatanāni tappaṭibaddhasaṃkilesappahānavasena",
  "atk-s0508a1:2924_2": "pahāya. Guttadvāro susaṃvutoti tato eva cakkhudvārādīnaṃ guttattā, tattha pavattanakānaṃ",
  "atk-s0508a1:2924_3": "abhijjhādīnaṃ pāpadhammānaṃ pavesananivāraṇena satikavāṭena suṭṭu pihitattā guttadvāro",
  "atk-s0508a1:2924_4": "susaṃvuto. Atha vā manacchaṭṭhānaṃ channaṃ dvārānaṃ vuttanayena rakkhitattā guttadvāro,",
  "atk-s0508a1:2924_5": "kāyādīhi suṭṭhu saññatattā susaṃvutoti evamettha attho veditabbo. Aghamūlaṃ vamitvānāti",
  "atk-s0508a1:2924_6": "aghassa vaṭṭadukkhassa mūlabhūtaṃ avijjābhavataṇhāsaṅkhātaṃ dosaṃ, sabbaṃ vā kilesadosaṃ",
  "atk-s0508a1:2924_7": "ariyamaggasaṅkhātavamanayogapānena uggiritvā santānato bahi katvā, bahikaraṇahetu",
  "atk-s0508a1:2924_8": "vā. Patto me āsavakkhayoti kāmāsavādayo āsavā ettha khīyanti, tesaṃ vā khayena pattabboti",
  "atk-s0508a1:2924_9": "āsavakkhayo, nibbānaṃ arahattañca. So āsavakkhayo patto adhigatoti udānavasena aññaṃ byākāsi.",
  "atk-s0508a1:2925": "Pārāpariyattheragāthāvaṇṇanā niṭṭhitā.",
  "atk-s0508a1:2926": "7. Yasattheragāthāvaṇṇanā",
  "atk-s0508a1:2927_0": "Suvilitto suvasanoti āyasmato yasattherassa gāthā. Kā uppatti? Ayampi purimabuddhesu",
  "atk-s0508a1:2927_1": "katādhikāro tattha tattha bhave vivaṭṭūpanissayāni puññāni upacinanto sumedhassa",
  "atk-s0508a1:2927_2": "bhagavato kāle mahānubhāvo nāgarājā hutvā buddhappamukhaṃ bhikkhusaṅghaṃ attano bhavanaṃ",
  "atk-s0508a1:2927_3": "netvā mahādānaṃ pavattesi. Bhagavantaṃ mahagghena ticīvarena acchādesi, ekamekañca",
  "atk-s0508a1:2927_4": "bhikkhuṃ mahaggheneva paccekadussayugena sabbena samaṇaparikkhārena acchādesi. So",
  "atk-s0508a1:2927_5": "tena puññakammena devamanussesu saṃsaranto siddhatthassa bhagavato kāle seṭṭhiputto",
  "atk-s0508a1:2927_6": "hutvā mahābodhimaṇḍaṃ sattahi ratanehi pūjesi. Kassapassa bhagavato kāle sāsane pabbajitvā",
  "atk-s0508a1:2927_7": "samaṇadhammaṃ akāsi. Evaṃ sugatīsuyeva saṃsaranto imasmiṃ amhākaṃ bhagavato kāle",
  "atk-s0508a1:2927_8": "bārāṇasiyaṃ mahāvibhavassa seṭṭhino putto hutvā nibbatti, yaso nāma nāmena paramasukhumālo.",
  "atk-s0508a1:2927_9": "“Tassa tayo pāsādā”ti sabbaṃ khandhake āgatanayena veditabbaṃ.",
  "atk-s0508a1:2928_0": "So pubbahetunā codiyamāno rattibhāge niddābhibhūtassa parijanassa vippakāraṃ disvā",
  "atk-s0508a1:2928_1": "sañjātasaṃvego suvaṇṇapādukārūḷhova gehato niggato devatāvivaṭena nagaradvārena nikkhamitvā",
  "atk-s0508a1:2928_2": "isipatanasamīpaṃ gato “upaddutaṃ vata, bho, upassaṭṭhaṃ vata, bho”ti āha. Tena samayena",
  "atk-s0508a1:2928_3": "bhagavatā isipatane viharantena tasseva anuggaṇhanatthaṃ abbhokāse caṅkamantena “ehi,",
  "atk-s0508a1:2928_4": "yasa, idaṃ anupaddutaṃ, idaṃ anupassaṭṭha”nti vutto, “anupaddutaṃ anupassaṭṭhaṃ kira",
  "atk-s0508a1:2928_5": "atthī”ti somanassajāto suvaṇṇapādukā oruyha bhagavantaṃ upasaṅkamitvā ekamantaṃ nisinno",
  "atk-s0508a1:2928_6": "satthārā anupubbikathaṃ kathetvā saccadesanāya katāya saccapariyosāne sotāpanno hutvā",
  "atk-s0508a1:2928_7": "gavesanatthaṃ āgatassa pitu bhagavatā saccadesanāya kariyamānāya arahattaṃ sacchākāsi.",
  "atk-s0508a1:2928_8": "Tena vuttaṃ apadāne –",
  "atk-s0508a1:2929": "“Mahāsamuddaṃ oggayha, bhavanaṃ me sunimmitaṃ;",
  "atk-s0508a1:2930": "Sunimmitā pokkharaṇī, cakkavākapakūjitā.",
  "atk-s0508a1:2931": "“Mandālakehi sañchannā, padumuppalakehi ca;",
  "atk-s0508a1:2932": "Nadī ca sandate tattha, supatitthā manoramā.",
  "atk-s0508a1:2933": "“Macchakacchapasañchannā, nānādijasamotthatā;",
  "atk-s0508a1:2934": "Mayūrakoñcābhirudā, kokilādīhi vagguhi.",
  "atk-s0508a1:2935": "“Pārevatā ravihaṃsā ca, cakkavākā nadīcarā;",
  "atk-s0508a1:2936": "Dindibhā sāḷikā cettha, pammakā jīvajīvakā.",
  "atk-s0508a1:2937": "“Haṃsā koñcāpi naditā, kosiyā piṅgalā bahū;",
  "atk-s0508a1:2938": "Sattaratanasampannā, maṇimuttikavālukā.",
  "atk-s0508a1:2939": "“Sabbasoṇṇamayā rukkhā, nānāgandhasameritā;",
  "atk-s0508a1:2940": "Ujjotenti divārattiṃ, bhavanaṃ sabbakālikaṃ.",
  "atk-s0508a1:2941": "“Saṭṭhitūriyasahassāni, sāyaṃ pāto pavajjare;",
  "atk-s0508a1:2942": "Soḷasitthisahassāni, parivārenti maṃ sadā.",
  "atk-s0508a1:2943": "“Abhinikkhamma bhavanā, sumedhaṃ lokanāyakaṃ;",
  "atk-s0508a1:2944": "Pasannacitto sumano, vandayiṃ taṃ mahāyasaṃ.",
  "atk-s0508a1:2945": "“Sambuddhaṃ abhivādetvā, sasaṅghaṃ taṃ nimantayiṃ;",
  "atk-s0508a1:2946": "Adhivāsesi so dhīro, sumedho lokanāyako.",
  "atk-s0508a1:2947": "“Mama dhammakathaṃ katvā, uyyojesi mahāmuni;",
  "atk-s0508a1:2948": "Sambuddhaṃ abhivādetvā, bhavanaṃ me upāgamiṃ.",
  "atk-s0508a1:2949": "“Āmantayiṃ parijanaṃ, sabbe sannipatātha vo;",
  "atk-s0508a1:2950": "Pubbaṇhasamayaṃ buddho, bhavanaṃ āgamissati.",
  "atk-s0508a1:2951": "“Lābhā amhaṃ suladdhaṃ no, ye vasāma tavantike;",
  "atk-s0508a1:2952": "Mayampi buddhaseṭṭhassa, pūjaṃ kassāma satthuno.",
  "atk-s0508a1:2953": "“Annaṃ pānaṃ paṭṭhapetvā, kālaṃ ārocayiṃ ahaṃ;",
  "atk-s0508a1:2954": "Vasīsatasahassehi, upesi lokanāyako.",
  "atk-s0508a1:2955": "“Pañcaṅgikehi tūriyehi, paccuggamanamakāsahaṃ;",
  "atk-s0508a1:2956": "Sabbasoṇṇamaye pīṭhe, nisīdi purisuttamo.",
  "atk-s0508a1:2957": "“Uparicchadanaṃ āsi, sabbasoṇṇamayaṃ tadā;",
  "atk-s0508a1:2958": "Bījaniyo pavāyanti, bhikkhusaṅghassa antare.",
  "atk-s0508a1:2959": "“Pahūtenannapānena, bhikkhusaṅghamatappayiṃ;",
  "atk-s0508a1:2960": "Paccekadussayugaḷe, bhikkhusaṅghassadāsahaṃ.",
  "atk-s0508a1:2961": "“Yaṃ vadanti sumedhoti, lokāhutipaṭiggahaṃ;",
  "atk-s0508a1:2962": "Bhikkhusaṅghe nisīditvā, imā gāthā abhāsatha.",
  "atk-s0508a1:2963": "“Yo me annena pānena, sabbe ime ca tappayiṃ;",
  "atk-s0508a1:2964": "Tamahaṃ kittayissāmi, suṇātha mama bhāsato.",
  "atk-s0508a1:2965": "“Aṭṭhārase kappasate, devaloke ramissati;",
  "atk-s0508a1:2966": "Sahassakkhattuṃ rājā ca, cakkavattī bhavissati.",
  "atk-s0508a1:2967": "“Upapajjati yaṃ yoniṃ, devattaṃ atha mānusaṃ;",
  "atk-s0508a1:2968": "Sabbadā sabbasovaṇṇaṃ, chadanaṃ dhārayissati.",
  "atk-s0508a1:2969": "“Tiṃsakappasahassamhi, okkākakulasambhavo;",
  "atk-s0508a1:2970": "Gotamo nāma gottena, satthā loke bhavissati.",
  "atk-s0508a1:2971": "“Tassa dhammesu dāyādo, oraso dhammanimmito;",
  "atk-s0508a1:2972": "Sabbāsave pariññāya, nibbāyissatināsavo.",
  "atk-s0508a1:2973": "“Bhikkhusaṅghe nisīditvā, sīhanādaṃ nadissati;",
  "atk-s0508a1:2974": "Citake chattaṃ dhārenti, heṭṭhā chattamhi ḍayhatha.",
  "atk-s0508a1:2975": "“Sāmaññaṃ me anuppattaṃ, kilesā jhāpitā mayā;",
  "atk-s0508a1:2976": "Maṇḍape rukkhamūle vā, santāpo me na vijjati.",
  "atk-s0508a1:2977": "“Tiṃsakappasahassamhi, yaṃ dānamadadiṃ tadā;",
  "atk-s0508a1:2978": "Duggatiṃ nābhijānāmi, sabbadānassidaṃ phalaṃ.",
  "atk-s0508a1:2979": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:2980_0": "Atha bhagavā āyasmantaṃ yasaṃ dakkhiṇaṃ bāhuṃ pasāretvā “ehi bhikkhū”ti āha. Vacanasamanantarameva",
  "atk-s0508a1:2980_1": "dvaṅgulamattakesamassu aṭṭhaparikkhāradharo vassasaṭṭhikatthero viya ahosi. So attano",
  "atk-s0508a1:2980_2": "paṭipattiṃ paccavekkhitvā udānento ehibhikkhubhāvappattito purimāvatthavasena –",
  "atk-s0508a1:2981": "117.",
  "atk-s0508a1:2982": "“Suvilitto suvasano, sabbābharaṇabhūsito;",
  "atk-s0508a1:2983": "Tisso vijjā ajjhagamiṃ, kataṃ buddhassa sāsana”nti. – gāthaṃ abhāsi;",
  "atk-s0508a1:2984_0": "Tattha suvilittoti sundarena kuṅkumacandanānulepanena vilittagatto. Suvasanoti suṭṭhu",
  "atk-s0508a1:2984_1": "mahagghakāsikavatthavasano. Sabbābharaṇabhūsitoti sīsūpagādīhi sabbehi ābharaṇehi",
  "atk-s0508a1:2984_2": "alaṅkato. Ajjhagaminti adhigacchiṃ. Sesaṃ vuttanayameva.",
  "atk-s0508a1:2985": "Yasattheragāthāvaṇṇanā niṭṭhitā.",
  "atk-s0508a1:2986": "8. Kimilattheragāthāvaṇṇanā",
  "atk-s0508a1:2987_0": "Abhisattova nipatatīti āyasmato kimilattherassa gāthā. Kā uppatti? Ayampi purimabuddhesu",
  "atk-s0508a1:2987_1": "katādhikāro tattha tattha bhave puññāni karonto kakusandhassa bhagavato kāle kulagehe",
  "atk-s0508a1:2987_2": "nibbattitvā viññutaṃ patto parinibbute satthari tassa dhātuyo uddissa saḷalamālāhi",
  "atk-s0508a1:2987_3": "maṇḍapākārena pūjaṃ akāsi. So tena puññakammena tāvatiṃse nibbattitvā aparāparaṃ",
  "atk-s0508a1:2987_4": "devamanussesu saṃsaranto imasmiṃ buddhuppāde kapilavatthunagare sākiyarājakule nibbatti,",
  "atk-s0508a1:2987_5": "kimilotissa nāmaṃ ahosi. So vayappatto bhogasampattiyā sampanno viharati. Tassa ñāṇaparipākaṃ",
  "atk-s0508a1:2987_6": "disvā saṃvegajananatthaṃ anupiyāyaṃ viharanto satthā paṭhamayobbane ṭhitaṃ dassanīyaṃ",
  "atk-s0508a1:2987_7": "itthirūpaṃ abhinimminitvā purato dassetvā puna anukkamena yathā jarārogavipattīhi",
  "atk-s0508a1:2987_8": "abhibhūtā dissati, tathā akāsi. Taṃ disvā kimilakumāro ativiya saṃvegaṃ pakāsento –",
  "atk-s0508a1:2988": "118.",
  "atk-s0508a1:2989": "“Abhisattova nipatati vayo, rūpaṃ aññamiva tatheva santaṃ;",
  "atk-s0508a1:2990": "Tasseva sato avippavasato, aññasseva sarāmi attāna”nti. –",
  "atk-s0508a1:2991": "Gāthaṃ abhāsi.",
  "atk-s0508a1:2992_0": "Tattha abhisattovāti “tvaṃ sīghaṃ gaccha mā tiṭṭhā”ti devehi anusiṭṭho āṇatto viya.",
  "atk-s0508a1:2992_1": "“Abhisaṭṭho vā”tipi pāṭho, “tvaṃ lahuṃ gacchā”ti kenaci abhilāsāpito viyāti attho.",
  "atk-s0508a1:2992_2": "Nipatatīti atipatati abhidhāvati na tiṭṭhati, khaṇe khaṇe khayavayaṃ pāpuṇātīti attho.",
  "atk-s0508a1:2992_3": "Vayoti bālyayobbanādiko sarīrassa avatthāviseso. Idha panassa yobbaññaṃ adhippetaṃ,",
  "atk-s0508a1:2992_4": "taṃ hissa abhipatantaṃ khīyantaṃ hutvā upaṭṭhitaṃ. Rūpanti rūpasampadāti vadati.",
  "atk-s0508a1:2992_5": "Rūpanti pana sarīraṃ “aṭṭhiñca paṭicca nhāruñca paṭicca maṃsañca paṭicca ākāso parivārito",
  "atk-s0508a1:2992_6": "rūpaṃtveva saṅkhaṃ gacchatī”tiādīsu viya. Aññamiva tatheva santanti idaṃ rūpaṃ yādisaṃ,",
  "atk-s0508a1:2992_7": "sayaṃ tatheva tenevākārena santaṃ vijjamānaṃ aññaṃ viya mayhaṃ upaṭṭhātīti adhippāyo.",
  "atk-s0508a1:2992_8": "“Tadeva santa”nti ca keci paṭhanti. Tasseva satoti tasseva me anaññassa sato samānassa.",
  "atk-s0508a1:2992_9": "Avippavasatoti na vippavasantassa, ciravippavāsena hi sato anaññampi aññaṃ viya upaṭṭhāti",
  "atk-s0508a1:2992_10": "idampi idha natthīti adhippāyo. Aññasseva sarāmi attānanti imaṃ mama attabhāvaṃ aññassa",
  "atk-s0508a1:2992_11": "sattassa viya sarāmi upadhāremi sañjānāmīti attho. Tassevaṃ aniccataṃ manasi karontassa",
  "atk-s0508a1:2992_12": "daḷhataro saṃvego udapādi, so saṃvegajāto satthāraṃ upasaṅkamitvā dhammaṃ sutvā paṭiladdhasaddho",
  "atk-s0508a1:2992_13": "pabbajitvā vipassanaṃ paṭṭhapetvā nacirasseva arahattaṃ pāpuṇi. Tena vuttaṃ apadāne –",
  "atk-s0508a1:2993": "“Nibbute kakusandhamhi, brāhmaṇamhi vusīmati;",
  "atk-s0508a1:2994": "Gahetvā saḷalaṃ mālaṃ, maṇḍapaṃ kārayiṃ ahaṃ.",
  "atk-s0508a1:2995": "“Tāvatiṃsaṃ gato santo, labhimha byamhamuttamaṃ;",
  "atk-s0508a1:2996": "Aññe devetirocāmi, puññakammassidaṃ phalaṃ.",
  "atk-s0508a1:2997": "“Divā vā yadi vā rattiṃ, caṅkamanto ṭhito cahaṃ;",
  "atk-s0508a1:2998": "Channo saḷalapupphehi, puññakammassidaṃ phalaṃ.",
  "atk-s0508a1:2999": "“Imasmiṃyeva kappamhi, yaṃ buddhamabhipūjayiṃ;",
  "atk-s0508a1:3000": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:3001": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3002": "Arahattaṃ pana patvāpi thero attano purimuppannaṃ aniccatāmanasikāraṃ vibhāvento tameva gāthaṃ paccudāhāsi. Tenetaṃ imassa therassa aññābyākaraṇampi ahosi.",
  "atk-s0508a1:3003": "Kimilattheragāthāvaṇṇanā niṭṭhitā.",
  "atk-s0508a1:3004": "9. Vajjiputtattheragāthāvaṇṇanā",
  "atk-s0508a1:3005_0": "Rukkhamūlagahanaṃ pasakkiyāti āyasmato vajjiputtattherassa gāthā. Kā uppatti? Ayampi",
  "atk-s0508a1:3005_1": "purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto",
  "atk-s0508a1:3005_2": "ito catunavute kappe ekaṃ paccekasambuddhaṃ bhikkhāya gacchantaṃ disvā pasannamānaso",
  "atk-s0508a1:3005_3": "kadaliphalāni adāsi. So tena puññakammena devaloke nibbattitvā aparāparaṃ puññāni",
  "atk-s0508a1:3005_4": "katvā devamanussesu saṃsaranto imasmiṃ buddhuppāde vesāliyaṃ licchavirājaputto hutvā",
  "atk-s0508a1:3005_5": "nibbatti, vajjirājaputtattā vajjiputtotveva cassa samaññā ahosi. So daharo hutvā",
  "atk-s0508a1:3005_6": "hatthisikkhādisikkhanakālepi hetusampannatāya nissaraṇajjhāsayova hutvā vicaranto",
  "atk-s0508a1:3005_7": "satthu dhammadesanākāle vihāraṃ gantvā parisapariyante nisinno dhammaṃ sutvā paṭiladdhasaddho",
  "atk-s0508a1:3005_8": "satthu santike pabbajitvā vipassanāya kammaṃ karonto nacirasseva chaḷabhiñño ahosi.",
  "atk-s0508a1:3005_9": "Tena vuttaṃ apadāne –",
  "atk-s0508a1:3006": "“Sahassaraṃsī bhagavā, sayambhū aparājito;",
  "atk-s0508a1:3007": "Vivekā vuṭṭhahitvāna, gocarāyābhinikkhami.",
  "atk-s0508a1:3008": "“Phalahattho ahaṃ disvā, upagacchiṃ narāsabhaṃ;",
  "atk-s0508a1:3009": "Pasannacitto sumano, avaṭaṃ adadiṃ phalaṃ.",
  "atk-s0508a1:3010": "“Catunnavutito kappe, yaṃ phalaṃ adadiṃ tadā;",
  "atk-s0508a1:3011": "Duggatiṃ nābhijānāmi, phaladānassidaṃ phalaṃ.",
  "atk-s0508a1:3012": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3013_0": "Chaḷabhiñño pana hutvā aparabhāge aciraparinibbute satthari dhammaṃ saṅgāyituṃ saṅketaṃ",
  "atk-s0508a1:3013_1": "katvā mahātheresu tattha tattha viharantesu ekadivasaṃ āyasmantaṃ ānandaṃ sekhaṃyeva",
  "atk-s0508a1:3013_2": "samānaṃ mahatiyā parisāya parivutaṃ dhammaṃ desentaṃ disvā tassa uparimaggādhigamāya ussāhaṃ janento –",
  "atk-s0508a1:3014": "119.",
  "atk-s0508a1:3015": "“Rukkhamūlagahanaṃ pasakkiya, nibbānaṃ hadayasmiṃ opiya;",
  "atk-s0508a1:3016": "Jhāya gotama mā ca pamādo, kiṃ te biḷibiḷikā karissatī”ti. –",
  "atk-s0508a1:3017": "Gāthaṃ abhāsi.",
  "atk-s0508a1:3018_0": "Tattha rukkhamūlagahananti rukkhamūlabhūtaṃ gahanaṃ, gahanañhi atthi, na rukkhamūlaṃ,",
  "atk-s0508a1:3018_1": "rukkhamūlañca atthi, na gahanaṃ, tesu rukkhamūlaggahaṇena ṭhānassa chāyāsampannatāya",
  "atk-s0508a1:3018_2": "vātātapaparissayābhāvaṃ dasseti. Gahanaggahaṇena nivātabhāvena vātaparissayābhāvaṃ",
  "atk-s0508a1:3018_3": "janasambādhābhāvañca dasseti, tadubhayena ca bhāvanāyogyataṃ. Pasakkiyāti upagantvā.",
  "atk-s0508a1:3018_4": "Nibbānaṃ hadayasmiṃ opiyāti “evaṃ mayā paṭipajjitvā nibbānaṃ adhigantabba”nti nibbutiṃ",
  "atk-s0508a1:3018_5": "hadaye ṭhapetvā citte karitvā. Jhāyāti lakkhaṇūpanijjhānena jhāya, vipassanābhāvanāsahitaṃ",
  "atk-s0508a1:3018_6": "maggabhāvanaṃ bhāvehi. Gotamāti dhammabhaṇḍāgārikaṃ gottena ālapati. Mā ca pamādoti",
  "atk-s0508a1:3018_7": "adhikusalesu dhammesu mā pamādaṃ āpajji. Idāni yādiso therassa pamādo, taṃ paṭikkhepavasena",
  "atk-s0508a1:3018_8": "dassento “kiṃ te biḷibiḷikā karissatī”ti āha. Tattha biḷibiḷikāti viḷiviḷikiriyā,",
  "atk-s0508a1:3018_9": "biḷibiḷīti saddapavatti yathā niratthakā, evaṃ biḷibiḷikāsadisā janapaññatti kiṃ",
  "atk-s0508a1:3018_10": "te karissati kīdisaṃ atthaṃ tuyhaṃ sādheti, tasmā janapaññattiṃ pahāya sadatthapasuto",
  "atk-s0508a1:3018_11": "hohīti ovādaṃ adāsi.",
  "atk-s0508a1:3019_0": "Taṃ sutvā aññehi vuttavisagandhavāyanavacanena saṃvegajāto bahudeva rattiṃ caṅkamena",
  "atk-s0508a1:3019_1": "vītināmento vipassanaṃ ussukkāpetvā senāsanaṃ pavisitvā mañcake nipannamattova arahattaṃ pāpuṇi.",
  "atk-s0508a1:3020": "Vajjiputtattheragāthāvaṇṇanā niṭṭhitā.",
  "atk-s0508a1:3021": "10. Isidattattheragāthāvaṇṇanā",
  "atk-s0508a1:3022_0": "Pañcakkhandhā pariññātāti āyasmato isidattattherassa gāthā. Kā uppatti? Ayampi purimabuddhesu",
  "atk-s0508a1:3022_1": "katādhikāro tattha tattha bhave vivaṭṭūpanissayaṃ puññaṃ upacinanto vipassissa bhagavato",
  "atk-s0508a1:3022_2": "kāle kulagehe nibbattitvā viññutaṃ patto ekadivasaṃ bhagavantaṃ rathiyaṃ gacchantaṃ",
  "atk-s0508a1:3022_3": "disvā pasannamānaso madhuraṃ āmodaphalaṃ adāsi. So tena puññakammena devaloke nibbattitvā",
  "atk-s0508a1:3022_4": "aparāparaṃ puññāni katvā devamanussesu saṃsaranto imasmiṃ buddhuppāde avantiraṭṭhe",
  "atk-s0508a1:3022_5": "vaḍḍhagāme aññatarassa satthavāhassa putto hutvā nibbatti, isidattotissa nāmaṃ ahosi.",
  "atk-s0508a1:3022_6": "So vayappatto macchikāsaṇḍe cittassa gahapatino adiṭṭhasahāyo hutvā tena buddhaguṇe",
  "atk-s0508a1:3022_7": "likhitvā pesitasāsanaṃ paṭilabhitvā sāsane sañjātappasādo therassa mahākaccānassa",
  "atk-s0508a1:3022_8": "santike pabbajitvā vipassanaṃ ārabhitvā nacirasseva chaḷabhiñño ahosi. Tena vuttaṃ apadāne –",
  "atk-s0508a1:3023": "“Suvaṇṇavaṇṇaṃ sambuddhaṃ, āhutīnaṃ paṭiggahaṃ;",
  "atk-s0508a1:3024": "Rathiyaṃ paṭipajjantaṃ, āmodamadadiṃ phalaṃ.",
  "atk-s0508a1:3025": "“Ekanavutito kappe, yaṃ phalaṃ adadiṃ tadā;",
  "atk-s0508a1:3026": "Duggatiṃ nābhijānāmi, phaladānassidaṃ phalaṃ.",
  "atk-s0508a1:3027": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3028_0": "Chaḷabhiñño pana hutvā “buddhupaṭṭhānaṃ gamissāmī”ti theraṃ āpucchitvā anukkamena",
  "atk-s0508a1:3028_1": "majjhimadesaṃ gantvā satthāraṃ upasaṅkamitvā vanditvā ekamantaṃ nisinno, “kacci,",
  "atk-s0508a1:3028_2": "bhikkhu, khamanīyaṃ, kacci yāpanīya”ntiādinā satthārā katapaṭisanthāro paṭivacanamukhena,",
  "atk-s0508a1:3028_3": "“bhagavā tumhākaṃ sāsanaṃ upagatakālato paṭṭhāya mayhaṃ sabbadukkhaṃ apagataṃ, sabbo",
  "atk-s0508a1:3028_4": "parissayo vūpasanto”ti pavedanavasena aññaṃ byākaronto –",
  "atk-s0508a1:3029": "120.",
  "atk-s0508a1:3030": "“Pañcakkhandhā pariññātā, tiṭṭhanti chinnamūlakā;",
  "atk-s0508a1:3031": "Dukkhakkhayo anuppatto, patto me āsavakkhayo”ti. – gāthaṃ abhāsi;",
  "atk-s0508a1:3032_0": "Tattha pañcakkhandhā pariññātāti pañcapi me upādānakkhandhā vipassanāpaññāsahitāya",
  "atk-s0508a1:3032_1": "maggapaññāya “idaṃ dukkhaṃ, ettakaṃ dukkhaṃ, na ito bhiyyo”ti sabbaso paricchijja",
  "atk-s0508a1:3032_2": "ñātā, na tesu kiñcipi pariññātabbaṃ atthīti adhippāyo. Tiṭṭhanti chinnamūlakāti sabbaso",
  "atk-s0508a1:3032_3": "pariññātattā eva tesaṃ avijjātaṇhādikassa mūlassa samucchinnattā ariyamaggena pahīnattā",
  "atk-s0508a1:3032_4": "yāvacarimacittanirodhā te tiṭṭhanti. Dukkhakkhayo anuppattoti chinnamūlakattāyeva",
  "atk-s0508a1:3032_5": "ca nesaṃ vaṭṭadukkhassa khayo parikkhayo anuppatto, nibbānaṃ adhigataṃ. Patto me",
  "atk-s0508a1:3032_6": "āsavakkhayoti kāmāsavādīnaṃ sabbesaṃ āsavānaṃ khayante abhigantabbatāya “āsavakkhayo”ti",
  "atk-s0508a1:3032_7": "laddhanāmaṃ arahattaṃ pattaṃ paṭiladdhanti attho. Keci pana antimāyaṃ samussayo”ti",
  "atk-s0508a1:3032_8": "paṭhanti. Nibbānassa adhigatattāyeva ayaṃ mama samussayo attabhāvo antimo sabbapacchimako,",
  "atk-s0508a1:3032_9": "natthi dāni punabbhavoti attho. Yaṃ pana tattha tattha avuttaṃ, taṃ heṭṭhā vuttanayattā uttānaṃyevāti.",
  "atk-s0508a1:3033": "Isidattattheragāthāvaṇṇanā niṭṭhitā.",
  "atk-s0508a1:3034": "Dvādasamavaggavaṇṇanā niṭṭhitā.",
  "atk-s0508a1:3035": "Niṭṭhitā ca paramatthadīpaniyaṃ theragāthāvaṇṇanāyaṃ",
  "atk-s0508a1:3036": "Vīsādhikasatattheragāthāpaṭimaṇḍitassa ekakanipātassa",
  "atk-s0508a1:3037": "Atthavaṇṇanā.",
  "atk-s0508a1:3038": "2. Dukanipāto",
  "atk-s0508a1:3039": "1. Paṭhamavaggo",
  "atk-s0508a1:3040": "1. Uttarattheragāthāvaṇṇanā",
  "atk-s0508a1:3041_0": "Dukanipāte natthi koci bhavo niccotiādikā āyasmato uttarattherassa gāthā. Kā uppatti?",
  "atk-s0508a1:3041_1": "Ayampi purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto",
  "atk-s0508a1:3041_2": "sumedhassa bhagavato kāle vijjādharo hutvā ākāsena vicarati. Tena ca samayena satthā",
  "atk-s0508a1:3041_3": "tassa anuggaṇhanatthaṃ vanantare aññatarasmiṃ rukkhamūle nisīdi chabbaṇṇabuddharaṃsiyo",
  "atk-s0508a1:3041_4": "vissajjento. So antalikkhena gacchanto bhagavantaṃ disvā pasannacitto ākāsato oruyha",
  "atk-s0508a1:3041_5": "suvisuddhehi vipulehi kaṇikārapupphehi bhagavantaṃ pūjesi, pupphāni buddhānubhāvena",
  "atk-s0508a1:3041_6": "satthu upari chattākārena aṭṭhaṃsu, so tena bhiyyosomattāya pasannacitto hutvā aparabhāge",
  "atk-s0508a1:3041_7": "kālaṃ katvā tāvatiṃse nibbattitvā uḷāraṃ dibbasampattiṃ anubhavanto yāvatāyukaṃ tattha",
  "atk-s0508a1:3041_8": "ṭhatvā tato cuto devamanussesu saṃsaranto imasmiṃ buddhuppāde rājagahe brāhmaṇamahāsālaputto",
  "atk-s0508a1:3041_9": "hutvā nibbatti, uttarotissa nāmaṃ ahosi. So viññutaṃ patto brāhmaṇavijjāsu nipphattiṃ",
  "atk-s0508a1:3041_10": "gantvā jātiyā rūpena vijjāya vayena sīlācārena ca lokassa sambhāvanīyo jāto. Tassa",
  "atk-s0508a1:3041_11": "taṃ sampattiṃ disvā vassakāro magadhamahāmatto attano dhītaraṃ dātukāmo hutvā attano",
  "atk-s0508a1:3041_12": "adhippāyaṃ pavedesi. So nissaraṇajjhāsayatāya taṃ paṭikkhipitvā kālena kālaṃ dhammasenāpatiṃ",
  "atk-s0508a1:3041_13": "payirupāsanto tassa santike dhammaṃ sutvā paṭiladdhasaddho pabbajitvā vattasampanno",
  "atk-s0508a1:3041_14": "hutvā theraṃ upaṭṭhahati.",
  "atk-s0508a1:3042_0": "Tena ca samayena therassa aññataro ābādho uppanno, tassa bhesajjatthāya uttaro sāmaṇero",
  "atk-s0508a1:3042_1": "pātova pattacīvaramādāya vihārato nikkhanto antarāmagge taḷākassa tīre pattaṃ ṭhapetvā",
  "atk-s0508a1:3042_2": "udakasamīpaṃ gantvā mukhaṃ dhovati. Atha aññataro umaṅgacoro ārakkhapurisehi anubaddho",
  "atk-s0508a1:3042_3": "aggadvāreneva nagarato nikkhamitvā palāyanto attanā gahitaṃ ratanabhaṇḍikaṃ sāmaṇerassa",
  "atk-s0508a1:3042_4": "patte pakkhipitvā palāyi. Sāmaṇero pattasamīpaṃ upagato. Coraṃ anubandhantā rājapurisā",
  "atk-s0508a1:3042_5": "sāmaṇerassa patte bhaṇḍikaṃ disvā, “ayaṃ coro, iminā coriyaṃ kata”nti sāmaṇeraṃ pacchābāhaṃ",
  "atk-s0508a1:3042_6": "bandhitvā vassakārassa brāhmaṇassa dassesuṃ. Vassakāro ca tadā rañño vinicchaye niyutto",
  "atk-s0508a1:3042_7": "hutvā chejjabhejjaṃ anusāsati. So “pubbe mama vacanaṃ nādiyi, suddhapāsaṇḍiyesu pabbajī”ti",
  "atk-s0508a1:3042_8": "ca baddhāghātattā kammaṃ asodhetvāva jīvantameva taṃ sūle uttāsesi.",
  "atk-s0508a1:3043_0": "Athassa bhagavā ñāṇaparipākaṃ oloketvā taṃ ṭhānaṃ gantvā vipphurantahatthanakhamaṇimayūkhasambhinnasitābhatāya",
  "atk-s0508a1:3043_1": "paggharantajātihiṅgulakasuvaṇṇarasadhāraṃ viya jālāguṇṭhitamudutalunadīghaṅgulihatthaṃ",
  "atk-s0508a1:3043_2": "uttarassa sīse ṭhapetvā, “uttara, idaṃ te purimakammassa phalaṃ uppannaṃ, tattha",
  "atk-s0508a1:3043_3": "tayā paccavekkhaṇabalena adhivāsanā kātabbā”ti vatvā ajjhāsayānurūpaṃ dhammaṃ desesi.",
  "atk-s0508a1:3043_4": "Uttaro amatābhisekasadisena satthu hatthasamphassena sañjātappasādasomanassatāya",
  "atk-s0508a1:3043_5": "uḷāraṃ pītipāmojjaṃ paṭilabhitvā yathāparicitaṃ vipassanāmaggaṃ samārūḷho ñāṇassa",
  "atk-s0508a1:3043_6": "paripākaṃ gatattā satthu ca desanāvilāsena tāvadeva maggapaṭipāṭiyā sabbakilese khepetvā",
  "atk-s0508a1:3043_7": "chaḷabhiñño ahosi. Tena vuttaṃ apadāne –",
  "atk-s0508a1:3044": "“Sumedho nāma sambuddho, bāttiṃsavaralakkhaṇo;",
  "atk-s0508a1:3045": "Vivekakāmo bhagavā, himavantamupāgami.",
  "atk-s0508a1:3046": "“Ajjhogāhetvā himavantaṃ, aggo kāruṇiko muni;",
  "atk-s0508a1:3047": "Pallaṅkaṃ ābhujitvāna, nisīdi parisuttamo.",
  "atk-s0508a1:3048": "“Vijjādharo tadā āsiṃ, antalikkhacaro ahaṃ;",
  "atk-s0508a1:3049": "Tisūlaṃ sugataṃ gayha, gacchāmi ambare tadā.",
  "atk-s0508a1:3050": "“Pabbatagge yathā aggi, puṇṇamāyeva candimā;",
  "atk-s0508a1:3051": "Vanaṃ obhāsate buddho, sālarājāva phullito.",
  "atk-s0508a1:3052": "“Vanaggā nikkhamitvāna, buddharaṃsībhidhāvare;",
  "atk-s0508a1:3053": "Naḷaggivaṇṇasaṅkāsā, disvā cittaṃ pasādayiṃ.",
  "atk-s0508a1:3054": "“Vicinaṃ addasaṃ pupphaṃ, kaṇikāraṃ devagandhikaṃ;",
  "atk-s0508a1:3055": "Tīṇi pupphāni ādāya, buddhaseṭṭhamapūjayiṃ.",
  "atk-s0508a1:3056": "“Buddhassa ānubhāvena, tīṇi pupphāni me tadā;",
  "atk-s0508a1:3057": "Uddhaṃvaṇṭā adhopattā, chāyaṃ kubbanti satthuno.",
  "atk-s0508a1:3058": "“Tena kammena sukatena, cetanāpaṇidhīhi ca;",
  "atk-s0508a1:3059": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:3060": "“Tattha me sukataṃ byamhaṃ, kaṇikārīti ñāyati;",
  "atk-s0508a1:3061": "Saṭṭhiyojanamubbedhaṃ, tiṃsayojanavitthataṃ.",
  "atk-s0508a1:3062": "“Sahassakaṇḍaṃ satabheṇḍu, dhajālu haritāmayaṃ;",
  "atk-s0508a1:3063": "Satasahassaniyyūhā, byamhe pātubhaviṃsu me.",
  "atk-s0508a1:3064": "“Soṇṇamayā maṇimayā, lohitaṅkamayāpi ca;",
  "atk-s0508a1:3065": "Phalikāpi ca pallaṅkā, yenicchakā yadicchakā.",
  "atk-s0508a1:3066": "“Mahārahañca sayanaṃ, tūlikā vikatīyutaṃ;",
  "atk-s0508a1:3067": "Uddhalomiñca ekantaṃ, bimbohanasamāyutaṃ.",
  "atk-s0508a1:3068": "“Bhavanā nikkhamitvāna, caranto devacārikaṃ;",
  "atk-s0508a1:3069": "Yathā icchāmi gamanaṃ, devasaṅghapurakkhato.",
  "atk-s0508a1:3070": "“Pupphassa heṭṭhā tiṭṭhāmi, uparicchadanaṃ mama;",
  "atk-s0508a1:3071": "Samantā yojanasataṃ, kaṇikārehi chāditaṃ.",
  "atk-s0508a1:3072": "“Saṭṭhitūriyasahassāni, sāyaṃ pātaṃ upaṭṭhahuṃ;",
  "atk-s0508a1:3073": "Parivārenti maṃ niccaṃ, rattindivamatanditā.",
  "atk-s0508a1:3074": "“Tattha naccehi gītehi, tāḷehi vāditehi ca;",
  "atk-s0508a1:3075": "Ramāmi khiḍḍā ratiyā, modāmi kāmakāmahaṃ.",
  "atk-s0508a1:3076": "“Tattha bhutvā pivitvā ca, modāmi tidase tadā;",
  "atk-s0508a1:3077": "Nārīgaṇehi sahito, modāmi byamhamuttame.",
  "atk-s0508a1:3078": "“Satānaṃ pañcakkhattuñca, devarajjamakārayiṃ;",
  "atk-s0508a1:3079": "Satānaṃ tīṇikkhattuñca, cakkavattī ahosahaṃ;",
  "atk-s0508a1:3080": "Padesarajjaṃ vipulaṃ, gaṇanāto asaṅkhiyaṃ.",
  "atk-s0508a1:3081": "“Bhave bhave saṃsaranto, mahābhogaṃ labhāmahaṃ;",
  "atk-s0508a1:3082": "Bhoge me ūnatā natthi, buddhapūjāyidaṃ phalaṃ.",
  "atk-s0508a1:3083": "“Duve bhave saṃsarāmi, devatte atha mānuse;",
  "atk-s0508a1:3084": "Aññaṃ gatiṃ na jānāmi, buddhapūjāyidaṃ phalaṃ.",
  "atk-s0508a1:3085": "“Duve kule pajāyāmi, khattiye cāpi brāhmaṇe;",
  "atk-s0508a1:3086": "Nīce kule na jānāmi, buddhapūjāyidaṃ phalaṃ.",
  "atk-s0508a1:3087": "“Hatthiyānaṃ assayānaṃ, sivikaṃ sandamānikaṃ;",
  "atk-s0508a1:3088": "Labhāmi sabbamevetaṃ, buddhapūjāyidaṃ phalaṃ.",
  "atk-s0508a1:3089": "“Dāsīgaṇaṃ dāsagaṇaṃ, nāriyo samalaṅkatā;",
  "atk-s0508a1:3090": "Labhāmi sabbamevetaṃ, buddhapūjāyidaṃ phalaṃ.",
  "atk-s0508a1:3091": "“Koseyyakambaliyāni, khomakappāsikāni ca;",
  "atk-s0508a1:3092": "Labhāmi sabbamevetaṃ, buddhapūjāyidaṃ phalaṃ.",
  "atk-s0508a1:3093": "“Navavatthaṃ navaphalaṃ, navaggarasabhojanaṃ;",
  "atk-s0508a1:3094": "Labhāmi sabbamevetaṃ, buddhapūjāyidaṃ phalaṃ.",
  "atk-s0508a1:3095": "“Imaṃ khāda imaṃ bhuñja, imamhi sayane saya;",
  "atk-s0508a1:3096": "Labhāmi sabbamevetaṃ, buddhapūjāyidaṃ phalaṃ.",
  "atk-s0508a1:3097": "“Sabbattha pūjito homi, yaso accuggato mama;",
  "atk-s0508a1:3098": "Mahāpakkho sadā homi, abhejjapariso sadā;",
  "atk-s0508a1:3099": "Ñātīnaṃ uttamo homi, buddhapūjāyidaṃ phalaṃ.",
  "atk-s0508a1:3100": "“Sītaṃ uṇhaṃ na jānāmi, pariḷāho na vijjati;",
  "atk-s0508a1:3101": "Atho cetasikaṃ dukkhaṃ, hadaye me na vijjati.",
  "atk-s0508a1:3102": "“Suvaṇṇavaṇṇo hutvāna, saṃsarāmi bhavābhave;",
  "atk-s0508a1:3103": "Vevaṇṇiyaṃ na jānāmi, buddhapūjāyidaṃ phalaṃ.",
  "atk-s0508a1:3104": "“Devalokā cavitvāna, sukkamūlena codito;",
  "atk-s0508a1:3105": "Sāvatthiyaṃ pure jāto, mahāsāle suaḍḍhake.",
  "atk-s0508a1:3106": "“Pañca kāmaguṇe hitvā, pabbajiṃ anagāriyaṃ;",
  "atk-s0508a1:3107": "Jātiyā sattavassohaṃ, arahattamapāpuṇiṃ.",
  "atk-s0508a1:3108": "“Upasampādayī buddho, guṇamaññāya cakkhumā;",
  "atk-s0508a1:3109": "Taruṇo pūjanīyohaṃ, buddhapūjāyidaṃ phalaṃ.",
  "atk-s0508a1:3110": "“Dibbacakkhu visuddhaṃ me, samādhikusalo ahaṃ;",
  "atk-s0508a1:3111": "Abhiññāpāramippatto, buddhapūjāyidaṃ phalaṃ.",
  "atk-s0508a1:3112": "“Paṭisambhidā anuppatto, iddhipādesu kovido;",
  "atk-s0508a1:3113": "Dhammesu pāramippatto, buddhapūjāyidaṃ phalaṃ.",
  "atk-s0508a1:3114": "“Tiṃsakappasahassamhi, yaṃ buddhamabhipūjayiṃ;",
  "atk-s0508a1:3115": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:3116": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3117_0": "Chaḷabhiñño puna hutvā sūlato uṭṭhahitvā parānuddayāya ākāse ṭhatvā pāṭihāriyaṃ dassesi.",
  "atk-s0508a1:3117_1": "Mahājano acchariyabbhutacittajāto ahosi. Tāvadevassa vaṇo saṃrūḷhi, so bhikkhūhi,",
  "atk-s0508a1:3117_2": "“āvuso, tādisaṃ dukkhaṃ anubhavanto kathaṃ tvaṃ vipassanaṃ anuyuñjituṃ asakkhī”ti",
  "atk-s0508a1:3117_3": "puṭṭho, “pageva me, āvuso, saṃsāre ādīnavo, saṅkhārānañca sabhāvo sudiṭṭho, evāhaṃ",
  "atk-s0508a1:3117_4": "tādisaṃ dukkhaṃ anubhavantopi asakkhiṃ vipassanaṃ vaḍḍhetvā visesaṃ adhigantu”nti dassento –",
  "atk-s0508a1:3118": "121.",
  "atk-s0508a1:3119": "“Natthi koci bhavo nicco, saṅkhārā vāpi sassatā;",
  "atk-s0508a1:3120": "Uppajjanti ca te khandhā, cavanti aparāparaṃ.",
  "atk-s0508a1:3121": "122.",
  "atk-s0508a1:3122": "“Etamādīnavaṃ ñatvā, bhavenamhi anatthiko;",
  "atk-s0508a1:3123": "Nissaṭo sabbakāmehi, patto me āsavakkhayo”ti. –",
  "atk-s0508a1:3124": "Imaṃ gāthādvayaṃ abhāsi.",
  "atk-s0508a1:3125_0": "Tattha natthi koci bhavo niccoti kammabhavo upapattibhavo kāmabhavo rūpabhavo arūpabhavo",
  "atk-s0508a1:3125_1": "saññībhavo asaññībhavo nevasaññīnāsaññībhavo ekavokārabhavo catuvokārabhavo pañcavokārabhavoti",
  "atk-s0508a1:3125_2": "evaṃbhedo, tatthāpi hīno majjhimo ukkaṭṭho dīghāyuko sukhabahulo vomissasukhadukkhoti",
  "atk-s0508a1:3125_3": "evaṃvibhāgo yokoci nicco dhuvo thiro apalokiyadhammo natthi taṃ taṃ kāraṇaṃ paṭicca",
  "atk-s0508a1:3125_4": "samuppannattā. Yasmā ca etadevaṃ, tasmā saṅkhārā vāpi sassatā natthīti yojanā. Paccayehi",
  "atk-s0508a1:3125_5": "saṅkhatattā “saṅkhārā”ti laddhanāme hi pañcakkhandhe upādāya bhavasamaññāya saṅkhārāva",
  "atk-s0508a1:3125_6": "hutvā sambhūtā jarāmaraṇena ca vipariṇamantīti asassatā vipariṇāmadhammā. Tathā hi",
  "atk-s0508a1:3125_7": "te “saṅkhārā”ti vuccanti. Tenāha uppajjanti ca te khandhā, cavanti aparāparanti.",
  "atk-s0508a1:3125_8": "Te bhavapariyāyena saṅkhārapariyāyena ca vuttā pañcakkhandhā yathāpaccayaṃ aparāparaṃ",
  "atk-s0508a1:3125_9": "uppajjanti, uppannā ca jarāya paripīḷitā hutvā cavanti paribhijjantīti attho. Etena",
  "atk-s0508a1:3125_10": "“bhavo, saṅkhārā”ti ca laddhavohārā pañcakkhandhā udayabbayasabhāvāti dasseti. Yasmā",
  "atk-s0508a1:3125_11": "tilakkhaṇaṃ āropetvā saṅkhāre sammasantassa tayopi bhavā ādittaṃ viya saṅkhate ādīnavaṃ",
  "atk-s0508a1:3125_12": "dosaṃ pageva vipassanāpaññāya jānitvā aniccalakkhaṇehi diṭṭhā saṅkhārā dukkhānattā",
  "atk-s0508a1:3125_13": "vibhūtatarā upaṭṭhahanti, tenāha bhagavā – “yadaniccaṃ taṃ dukkhaṃ, yaṃ dukkhaṃ tadanattā”ti.",
  "atk-s0508a1:3126_0": "Yasmā tilakkhaṇaṃ āropetvā saṅkhāre sammasantassa tayopi bhavā ādittaṃ viya agāraṃ",
  "atk-s0508a1:3126_1": "sappaṭibhayā upaṭṭhahanti, tasmā āha “bhavenamhi anatthiko”ti. Evaṃ pana sabbaso",
  "atk-s0508a1:3126_2": "bhavehi vinivattiyamānassa kāmesu apekkhāya lesopi na sambhavatiyeva, tenāha “nissaṭo",
  "atk-s0508a1:3126_3": "sabbakāmehī”ti, amhīti yojanā. Mānusehi viya dibbehipi kāmehi nivattitacittosmīti",
  "atk-s0508a1:3126_4": "attho. Patto me āsavakkhayoti yasmā evaṃ suparimajjitasaṅkhāro bhavesu suparidiṭṭhādīnavo",
  "atk-s0508a1:3126_5": "kāmesu ca anāsattamānaso tasmā sūlamatthake nisinnenāpi me mayā patto adhigato āsavakkhayo",
  "atk-s0508a1:3126_6": "nibbānaṃ arahattañcāti. Aññehi ca sabrahmacārīhi appattamānasehi tadadhigamāya ussāho",
  "atk-s0508a1:3126_7": "karaṇīyoti bhikkhūnaṃ ovādamadāsi.",
  "atk-s0508a1:3127": "Uttarattheragāthāvaṇṇanā niṭṭhitā.",
  "atk-s0508a1:3128": "2. Piṇḍolabhāradvājattheragāthāvaṇṇanā",
  "atk-s0508a1:3129_0": "Nayidaṃ anayenātiādikā āyasmato piṇḍolabhāradvājattherassa gāthā. Kā uppatti? Ayaṃ",
  "atk-s0508a1:3129_1": "kira padumuttarassa bhagavato kāle sīhayoniyaṃ nibbattitvā pabbataguhāyaṃ viharati.",
  "atk-s0508a1:3129_2": "Bhagavā tassa anuggahaṃ kātuṃ gocarāya pakkantakāle sayanaguhaṃ pavisitvā nirodhaṃ",
  "atk-s0508a1:3129_3": "samāpajjitvā nisīdi. Sīho gocaraṃ gahetvā nivatto guhādvāre bhagavantaṃ disvā haṭṭhatuṭṭho",
  "atk-s0508a1:3129_4": "jalajathalajapupphehi pūjaṃ katvā cittaṃ pasādento bhagavato ārakkhatthāya araññe",
  "atk-s0508a1:3129_5": "vāḷamige apanetuṃ tīsu velāsu sīhanādaṃ nadanto buddhagatāya satiyā aṭṭhāsi. Yathā",
  "atk-s0508a1:3129_6": "paṭhamadivasaṃ, evaṃ sattāhaṃ pūjesi. Bhagavā sattāhaccayena nirodhā vuṭṭhahitvā",
  "atk-s0508a1:3129_7": "“vattissati imassa ettako upanissayo”ti tassa passantasseva ākāsaṃ pakkhanditvā vihārameva",
  "atk-s0508a1:3129_8": "gato. Sīho pālileyyakahatthī viya buddhaviyogadukkhaṃ adhivāsetuṃ asakkonto kālaṃ",
  "atk-s0508a1:3129_9": "katvā haṃsavatīnagare mahābhogakule nibbattitvā vayappatto nagaravāsīhi saddhiṃ vihāraṃ",
  "atk-s0508a1:3129_10": "gato dhammadesanaṃ sutvā sattāhaṃ mahādānaṃ pavattetvā yāvajīvaṃ puññāni katvā aparāparaṃ",
  "atk-s0508a1:3129_11": "devamanussesu saṃsaranto amhākaṃ bhagavato kāle kosambiyaṃ rañño utenassa purohitaputto",
  "atk-s0508a1:3129_12": "hutvā nibbatti bhāradvājo nāma nāmena. So vayappatto tayo vede uggahetvā pañca māṇavakasatāni",
  "atk-s0508a1:3129_13": "mante vācento mahagghasabhāvena ananurūpācārattā tehi pariccajjanto rājagahaṃ gantvā",
  "atk-s0508a1:3129_14": "bhagavato bhikkhusaṅghassa ca lābhasakkāraṃ disvā sāsane pabbajitvā bhojane amattaññū",
  "atk-s0508a1:3129_15": "hutvā vicaranto satthārā upāyena mattaññutāya patiṭṭhāpito vipassanaṃ paṭṭhapetvā",
  "atk-s0508a1:3129_16": "nacirasseva chaḷabhiñño ahosi. Tena vuttaṃ apadāne –",
  "atk-s0508a1:3130": "“Migaluddo pure āsiṃ, vipine vicaraṃ tadā;",
  "atk-s0508a1:3131": "Addasaṃ virajaṃ buddhaṃ, sabbadhammāna pāraguṃ.",
  "atk-s0508a1:3132": "“Piyālaphalamādāya, buddhaseṭṭhassadāsahaṃ;",
  "atk-s0508a1:3133": "Puññakkhettassa vīrassa, pasanno sehi pāṇibhi.",
  "atk-s0508a1:3134": "“Ekatiṃse ito kappe, yaṃ phalaṃ adadiṃ tadā;",
  "atk-s0508a1:3135": "Duggatiṃ nābhijānāmi, phaladānassidaṃ phalaṃ.",
  "atk-s0508a1:3136": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3137_0": "Chaḷabhiñño pana hutvā “bhagavato sammukhā yaṃ sāvakehi pattabbaṃ, taṃ mayā patta”nti,",
  "atk-s0508a1:3137_1": "bhikkhusaṅghe ca “yassa magge vā phale vā kaṅkhā atthi, so maṃ pucchatū”ti sīhanādaṃ",
  "atk-s0508a1:3137_2": "nadi. Tena taṃ bhagavā, “etadaggaṃ, bhikkhave, mama sāvakānaṃ bhikkhūnaṃ sīhanādikānaṃ",
  "atk-s0508a1:3137_3": "yadidaṃ piṇḍolabhāradvājo”ti etadagge ṭhapesi. So ekadivasaṃ attano santikaṃ upagataṃ",
  "atk-s0508a1:3137_4": "gihikāle sahāyabhūtaṃ macchariṃ micchādiṭṭhibrāhmaṇaṃ anukampamāno tassa dānakathaṃ",
  "atk-s0508a1:3137_5": "kathetvā tena ca “ayaṃ mama dhanaṃ vināsetukāmo”ti bhakuṭiṃ katvāpi “tuyhaṃ ekabhattaṃ",
  "atk-s0508a1:3137_6": "demī”ti vutte, “taṃ saṅghassa dehi mā mayha”nti saṅghassa pariṇāmesi. Puna brāhmaṇena",
  "atk-s0508a1:3137_7": "“ayaṃ maṃ bahūnaṃ dāpetukāmo”ti appaccaye pakāsite dutiyadivasaṃ dhammasenāpatinā",
  "atk-s0508a1:3137_8": "saṅghagatāya dakkhiṇāya mahapphalabhāvappakāsanena taṃ pasādetvā, “ayaṃ brāhmaṇo",
  "atk-s0508a1:3137_9": "‘āhāragedhena maṃ dāne nīyojesī’ti maññati, āhārassa pana mayā sabbaso pariññātabhāvaṃ",
  "atk-s0508a1:3137_10": "na jānāti, handa naṃ jānāpemī”ti –",
  "atk-s0508a1:3138": "123.",
  "atk-s0508a1:3139": "“Nayidaṃ anayena jīvitaṃ, nāhāro hadayassa santiko;",
  "atk-s0508a1:3140": "Āhāraṭṭhitiko samussayo, iti disvāna carāmi esanaṃ.",
  "atk-s0508a1:3141": "124.",
  "atk-s0508a1:3142": "“Paṅkoti hi naṃ avedayuṃ, yāyaṃ vandanapūjanā kulesu;",
  "atk-s0508a1:3143": "Sukhumaṃ sallaṃ durubbahaṃ, sakkāro kāpurisena dujjaho”ti. –",
  "atk-s0508a1:3144": "Gāthādvayaṃ abhāsi.",
  "atk-s0508a1:3145_0": "Tattha nayidaṃ anayena jīvitanti idaṃ mama jīvitaṃ anayena añāyena veḷudānapupphadānādianesanāya",
  "atk-s0508a1:3145_1": "na hoti jīvitanikantiyā abhāvato. Nāhāro hadayassa santikoti āhāro ca āhariyamāno",
  "atk-s0508a1:3145_2": "maggaphalañāṇaṃ viya hadayassa cittassa santikaro na hoti, kevalaṃ pana sajjukaṃ",
  "atk-s0508a1:3145_3": "khudāpaṭighātamattaṃ karotīti adhippāyo. Atha vā nāhāro hadayassa santikoti āhāro",
  "atk-s0508a1:3145_4": "rasataṇhāvatthu me hadayassa santiko āsatto na hoti rasataṇhāya eva abhāvato. “Santike”tipi",
  "atk-s0508a1:3145_5": "paṭhanti. Yo hi āhāragiddho lābhasakkārappasuto vicarati, tassa āhāro hadayassa santike",
  "atk-s0508a1:3145_6": "nāma abhiṇhaṃ manasikātabbato. Yo pana pariññātāhāro, so tattha pahīnacchandarāgo,",
  "atk-s0508a1:3145_7": "na tassāhāro hadayassa santike nāma – “kathaṃ nu kho labheyya”ntiādimanasikaraṇasseva",
  "atk-s0508a1:3145_8": "abhāvato. Yadi hi jīvitanikanti āhārarasataṇhā ca natthi, atha kasmā piṇḍāya carasīti",
  "atk-s0508a1:3145_9": "anuyogaṃ manasi katvā āha “āhāraṭṭhitiko samussayo, iti disvāna carāmi esana”nti.",
  "atk-s0508a1:3145_10": "Āhāro bhojanaṃ ṭhiti ṭhānaṃ paccayo etassāti āhāraṭṭhitiko. “Āhārapaṭibaddhavuttiko",
  "atk-s0508a1:3145_11": "samussayo kāyo”iti disvāna evaṃ ñatvā imamatthaṃ buddhiyaṃ ṭhapetvā carāmi esanaṃ,",
  "atk-s0508a1:3145_12": "bhikkhāpariyesanaṃ karomīti attho.",
  "atk-s0508a1:3146_0": "Paccayanimittaṃ kulāni upasaṅkamanto tattha vandanapūjanāhi lābhasakkārehi ca bajjhatīti",
  "atk-s0508a1:3146_1": "evaṃ mādisesu na cintetabbanti dassento “paṅko”tigāthaṃ abhāsi. Tassattho – yā ayaṃ",
  "atk-s0508a1:3146_2": "paccayanimittaṃ upagatānaṃ pabbajitānaṃ kulesu gehavāsīsu pavattissati guṇasambhāvanā",
  "atk-s0508a1:3146_3": "pūjanā ca, yasmā taṃ abhāvitattānaṃ osīdāpanaṭṭhena malīnabhāvakaraṇena ca paṅko",
  "atk-s0508a1:3146_4": "kaddamoti buddhādayo avedayuṃ abbhaññāsuṃ pavedesuṃ vā, tasmā sā sappurisānaṃ bandhāya",
  "atk-s0508a1:3146_5": "na hoti sakkārāsāya pageva pahīnattā. Asappurisassa pana sakkārāsā duviññeyyasabhāvatāya",
  "atk-s0508a1:3146_6": "pīḷājananato anto tudanato uddharituṃ asakkuṇeyyato ca sukhumaṃ sallaṃ durubbahaṃ.",
  "atk-s0508a1:3146_7": "Tato eva tena sakkāro kāpurisena dujjaho durubbaheyyo tassa pahānapaṭipattiyā appaṭipajjanato,",
  "atk-s0508a1:3146_8": "sakkārāsāpahānena pahīno hotīti. Taṃ sutvā brāhmaṇo there abhippasanno ahosi.",
  "atk-s0508a1:3147": "Piṇḍolabhāradvājattheragāthāvaṇṇanā niṭṭhitā.",
  "atk-s0508a1:3148": "3. Valliyattheragāthāvaṇṇanā",
  "atk-s0508a1:3149_0": "Makkaṭo pañcadvārāyantiādikā āyasmato valliyattherassa gāthā. Kā uppatti? Ayampi",
  "atk-s0508a1:3149_1": "purimabuddhesu katādhikāro tattha tattha bhave puññāni upacinanto ito ekatiṃse kappe",
  "atk-s0508a1:3149_2": "kulagehe nibbattitvā viññutaṃ patto ekadivasaṃ kenacideva karaṇīyena araññaṃ gato",
  "atk-s0508a1:3149_3": "tattha nāradaṃ nāma paccekasambuddhaṃ rukkhamūle vasantaṃ disvā pasannamānaso naḷehi",
  "atk-s0508a1:3149_4": "sālaṃ katvā tiṇehi chādetvā adāsi. Caṅkamanaṭṭhānañcassa sodhetvā vālukā okiritvā",
  "atk-s0508a1:3149_5": "adāsi. So tena puññakammena devamanussesu saṃsaranto imasmiṃ buddhuppāde sāvatthiyaṃ",
  "atk-s0508a1:3149_6": "brāhmaṇamahāsālassa putto hutvā nibbatti, valliyotissa nāmaṃ ahosi. So vayappatto",
  "atk-s0508a1:3149_7": "yobbanamanuppatto indriyavasiko hutvā vicaranto kalyāṇamittasaṃsaggena bhagavantaṃ",
  "atk-s0508a1:3149_8": "upasaṅkamitvā dhammaṃ sutvā paṭiladdhasaddho pabbajitvā vipassanaṃ paṭṭhapetvā nacirasseva",
  "atk-s0508a1:3149_9": "arahattaṃ pāpuṇi. Tena vuttaṃ apadāne –",
  "atk-s0508a1:3150": "“Himavantassāvidūre, hārito nāma pabbato;",
  "atk-s0508a1:3151": "Sayambhū nārado nāma, rukkhamūle vasī tadā.",
  "atk-s0508a1:3152": "“Naḷāgāraṃ karitvāna, tiṇena chādayiṃ ahaṃ;",
  "atk-s0508a1:3153": "Caṅkamaṃ sodhayitvāna, sayambhussa adāsahaṃ.",
  "atk-s0508a1:3154": "“Tena kammena sukatena, cetanāpaṇidhīhi ca;",
  "atk-s0508a1:3155": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:3156": "“Tattha me sukataṃ byamhaṃ, naḷakuṭikanimmitaṃ;",
  "atk-s0508a1:3157": "Saṭṭhiyojanamubbedhaṃ, tiṃsayojanavitthataṃ.",
  "atk-s0508a1:3158": "“Catuddasesu kappesu, devaloke ramiṃ ahaṃ;",
  "atk-s0508a1:3159": "Ekasattatikkhattuñca, devarajjamakārayiṃ.",
  "atk-s0508a1:3160": "“Catuttiṃsatikkhattuñca, cakkavattī ahosahaṃ;",
  "atk-s0508a1:3161": "Padesarajjaṃ vipulaṃ, gaṇanāto asaṅkhiyaṃ.",
  "atk-s0508a1:3162": "“Dhammapāsādamāruyha, sabbākāravarūpamaṃ;",
  "atk-s0508a1:3163": "Yadicchakāhaṃ vihare, sakyaputtassa sāsane.",
  "atk-s0508a1:3164": "“Ekatiṃse ito kappe, yaṃ kammamakariṃ tadā;",
  "atk-s0508a1:3165": "Duggatiṃ nābhijānāmi, naḷakuṭiyidaṃ phalaṃ.",
  "atk-s0508a1:3166": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3167": "Arahattaṃ pana patvā puthujjanakāle attano cittassa rūpādiārammaṇesu yathākāmappavattiyā, idāni ariyamaggena niggahitabhāvassa ca vibhāvanena aññaṃ byākaronto –",
  "atk-s0508a1:3168": "125.",
  "atk-s0508a1:3169": "“Makkaṭo pañcadvārāyaṃ, kuṭikāyaṃ pasakkiya;",
  "atk-s0508a1:3170": "Dvārena anupariyeti, ghaṭṭayanto muhuṃ muhuṃ.",
  "atk-s0508a1:3171": "126.",
  "atk-s0508a1:3172": "“Tiṭṭha makkaṭa mā dhāvi, na hi te taṃ yathā pure;",
  "atk-s0508a1:3173": "Niggahītosi paññāya, neva dūraṃ gamissasī”ti. – gāthādvayaṃ abhāsi;",
  "atk-s0508a1:3174_0": "Tattha ghaṭṭayantoti attano lolabhāvena rukkhassa aññaṃ sākhaṃ muñcitvā aññassa gahaṇena",
  "atk-s0508a1:3174_1": "anekavāraṃ tattha rukkhaṃ cālento phalūpabhogamakkaṭo viya tena tena cakkhādidvārena",
  "atk-s0508a1:3174_2": "rūpādiārammaṇesu aññaṃ muñcitvā aññaṃ gaṇhanto cittasantānassa samādānavasena niccalaṃ",
  "atk-s0508a1:3174_3": "ṭhātuṃ appadānena abhikkhaṇaṃ ghaṭṭayanto cālento tasmiṃyeva rūpādiārammaṇe anuparivattati",
  "atk-s0508a1:3174_4": "yathākāmaṃ vicarati. Vattamānasamīpatāya cettha vattamānavacanaṃ. Evaṃ anupariyanto",
  "atk-s0508a1:3174_5": "ca tiṭṭha, makkaṭa, mā dhāvi tvaṃ, cittamakkaṭa, idāni tiṭṭha mā dhāvi, ito paṭṭhāya",
  "atk-s0508a1:3174_6": "te dhāvituṃ na sakkā, tasmā na hi te taṃ yathā pūre yasmā taṃ attabhāvagehaṃ pubbe",
  "atk-s0508a1:3174_7": "viya na te sevitaṃ pihitadvārabhāvato, kiñca niggahītosi paññāya sayañca idāni maggapaññāya",
  "atk-s0508a1:3174_8": "kilesābhisaṅkhārasaṅkhātānaṃ pādānaṃ chedanena accantikaṃ niggahaṃ pattosi, tasmā",
  "atk-s0508a1:3174_9": "neva dūraṃ gamissasi ito attabhāvato dūraṃ dutiyādiattabhāvaṃ neva gamissasi yāvacarimakacittaṃ",
  "atk-s0508a1:3174_10": "eva te gamananti dasseti. “Neto dūra”ntipi pāṭho, so evattho.",
  "atk-s0508a1:3175": "Valliyattheragāthāvaṇṇanā niṭṭhitā.",
  "atk-s0508a1:3176": "4. Gaṅgātīriyattheragāthāvaṇṇanā",
  "atk-s0508a1:3177_0": "Tiṇṇaṃ me tālapattānantiādikā āyasmato gaṅgātīriyattherassa gāthā. Kā uppatti? Ayaṃ",
  "atk-s0508a1:3177_1": "kira padumuttarassa bhagavato kāle kulagehe nibbattitvā viññutaṃ patto sāsane abhippasanno",
  "atk-s0508a1:3177_2": "hutvā bhikkhusaṅghassa pānīyamadāsi. So tena puññakammena devaloke nibbattitvā aparāparaṃ",
  "atk-s0508a1:3177_3": "puññāni katvā devamanussesu saṃsaranto imasmiṃ buddhuppāde sāvatthiyaṃ aññatarassa",
  "atk-s0508a1:3177_4": "gahapatissa putto hutvā nibbatti, “datto”tissa nāmaṃ ahosi. So vayappatto gharāvāsaṃ",
  "atk-s0508a1:3177_5": "vasanto agamanīyaṭṭhānabhāvaṃ ajānitvā vītikkamaṃ katvā puna agamanīyaṭṭhānabhāvaṃ",
  "atk-s0508a1:3177_6": "ñatvā saṃvegajāto pabbajitvā taṃ kammaṃ jigucchitvā lūkhapaṭipattiṃ anutiṭṭhanto",
  "atk-s0508a1:3177_7": "paṃsukūlacīvaraṃ chavasittasadisaṃ mattikāpattañca gahetvā gaṅgātīre tīhi tālapattehi",
  "atk-s0508a1:3177_8": "kuṭikaṃ katvā vihāsi, tenevassa gaṅgātīriyoti samaññā ahosi. So “arahattaṃ appatvā",
  "atk-s0508a1:3177_9": "na kenaci sallapissāmī”ti cittaṃ adhiṭṭhāya paṭhamaṃ saṃvaccharaṃ tuṇhībhūto vacībhedaṃ",
  "atk-s0508a1:3177_10": "akarontova vihāsi. Dutiye saṃvacchare gocaragāme aññatarāya itthiyā “mūgo nu kho",
  "atk-s0508a1:3177_11": "no”ti vīmaṃsitukāmāya patte khīraṃ āsiñcantiyā hatthavihāre katepi okirite, “alaṃ,",
  "atk-s0508a1:3177_12": "bhaginī”ti vācaṃ nicchari. Tatiye pana saṃvacchare antaravasseva ghaṭayanto vāyamanto",
  "atk-s0508a1:3177_13": "arahattaṃ pāpuṇi, tena vuttaṃ apadāne –",
  "atk-s0508a1:3178": "“Padumuttarabuddhassa, bhikkhusaṅghe anuttare;",
  "atk-s0508a1:3179": "Pasannacitto sumano, pānīghaṭamapūrayiṃ.",
  "atk-s0508a1:3180": "“Pabbatagge dumagge vā, ākāse vātha bhūmiyaṃ;",
  "atk-s0508a1:3181": "Yadā pānīyamicchāmi, khippaṃ nibbattate mama.",
  "atk-s0508a1:3182": "“Satasahassito kappe, yaṃ dānamadadiṃ tadā;",
  "atk-s0508a1:3183": "Duggatiṃ nābhijānāmi, dakadānassidaṃ phalaṃ.",
  "atk-s0508a1:3184": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3185": "Arahā pana hutvā attano pubbabhāgapaṭipattiyā vibhāvanamukhena aññaṃ byākaronto –",
  "atk-s0508a1:3186": "127.",
  "atk-s0508a1:3187": "“Tiṇṇaṃ me tālapattānaṃ, gaṅgātīre kuṭī katā;",
  "atk-s0508a1:3188": "Chavasittova me patto, paṃsukūlañca cīvaraṃ.",
  "atk-s0508a1:3189": "128.",
  "atk-s0508a1:3190": "“Dvinnaṃ antaravassānaṃ, ekā vācā me bhāsitā;",
  "atk-s0508a1:3191": "Tatiye antaravassamhi, tamokhandho padālito”ti. – gāthādvayaṃ abhāsi;",
  "atk-s0508a1:3192_0": "Tattha tiṇṇaṃ me tālapattānaṃ, gaṅgātīre kuṭī katāti tālarukkhato pahitehi tīhi tālapaṇṇehi",
  "atk-s0508a1:3192_1": "mayhaṃ vassanapariharaṇatthaṃ gaṅgāya nadiyā tīre kuṭikā katā. Tena attano senāsanasantosaṃ",
  "atk-s0508a1:3192_2": "dasseti. Vuttañhi dhammasenāpatinā –",
  "atk-s0508a1:3193": "“Pallaṅkena nisinnassa, jaṇṇuke nābhivassati;",
  "atk-s0508a1:3194": "Alaṃ phāsuvihārāya, pahitattassa bhikkhuno”ti. ;",
  "atk-s0508a1:3195_0": "“Tālapattīna”ntipi pāṭho, so evattho. Chavasittova me pattoti mayhaṃ patto chavasittasadiso,",
  "atk-s0508a1:3195_1": "matānaṃ khīrasecanakuṇḍasadisoti attho. Paṃsukūlañca cīvaranti cīvarañca me antaramaggasusānādīsu",
  "atk-s0508a1:3195_2": "chaḍḍitanantakehi kataṃ paṃsukūlaṃ. Padadvayena parikkhārasantosaṃ dasseti.",
  "atk-s0508a1:3196_0": "Dvinnaṃ antaravassānanti dvīsu antaravassesu pabbajitato arahattamappattasaṃvaccharesu.",
  "atk-s0508a1:3196_1": "Ekā vācā me bhāsitāti ekā, “alaṃ, bhaginī”ti khīrapaṭikkhepavācā eva mayā vuttā,",
  "atk-s0508a1:3196_2": "añño tattha vacībhedo nāhosi. Tena ukkaṃsagataṃ kāyavacīsaṃyamaṃ dasseti. Tatiye",
  "atk-s0508a1:3196_3": "antaravassamhīti tatiyassa saṃvaccharassa abbhantare, tasmiṃ aparipuṇṇeyeva. Tamokhandho",
  "atk-s0508a1:3196_4": "padālitoti aggamaggena tamokhandho bhinno, avijjānusayo samucchinnoti attho. Tena",
  "atk-s0508a1:3196_5": "tadekaṭṭhatāya sabbakilesānaṃ anavasesappahānaṃ vadati.",
  "atk-s0508a1:3197": "Gaṅgātīriyattheragāthāvaṇṇanā niṭṭhitā.",
  "atk-s0508a1:3198": "5. Ajinattheragāthāvaṇṇanā",
  "atk-s0508a1:3199_0": "Api ce hoti tevijjotiādikā āyasmato ajinattherassa gāthā. Kā uppatti? Ayampi purimabuddhesu",
  "atk-s0508a1:3199_1": "katādhikāro tattha tattha bhave puññāni upacinanto buddhasuññe loke kulagehe nibbattitvā",
  "atk-s0508a1:3199_2": "viññutaṃ patto kenacideva karaṇīyena araññaṃ gato tattha sucintitaṃ nāma paccekasambuddhaṃ",
  "atk-s0508a1:3199_3": "ābādhena pīḷitaṃ nisinnaṃ disvā upasaṅkamitvā vanditvā bhesajjatthāya pasannamānaso",
  "atk-s0508a1:3199_4": "ghatamaṇḍaṃ adāsi. So tena puññakammena devaloke nibbattitvā aparāparaṃ puññāni katvā",
  "atk-s0508a1:3199_5": "sugatīsuyeva saṃsaranto imasmiṃ buddhuppāde sāvatthiyaṃ aññatarassa daliddabrāhmaṇassa",
  "atk-s0508a1:3199_6": "gehe paṭisandhiṃ gaṇhi. Taṃ vijāyanakāle ajinacammena sampaṭicchiṃsu. Tenassa ajinotveva",
  "atk-s0508a1:3199_7": "nāmaṃ akaṃsu. So bhogasaṃvattaniyassa kammassa akatattā daliddakule nibbatto vayappattopi",
  "atk-s0508a1:3199_8": "appannapānabhojano hutvā vicaranto jetavanapaṭiggahaṇe buddhānubhāvaṃ disvā paṭiladdhasaddho",
  "atk-s0508a1:3199_9": "pabbajitvā vipassanāya kammaṃ karonto nacirasseva chaḷabhiñño ahosi. Tena vuttaṃ apadāne –",
  "atk-s0508a1:3200": "“Sucintitaṃ bhagavantaṃ, lokajeṭṭhaṃ narāsabhaṃ;",
  "atk-s0508a1:3201": "Upaviṭṭhaṃ mahāraññaṃ, vātābādhena pīḷitaṃ.",
  "atk-s0508a1:3202": "“Disvā cittaṃ pasādetvā, ghatamaṇḍamupānayiṃ;",
  "atk-s0508a1:3203": "Katattā ācitattā ca, gaṅgā bhāgīrathī ayaṃ.",
  "atk-s0508a1:3204": "“Mahāsamuddā cattāro, ghataṃ sampajjare mama;",
  "atk-s0508a1:3205": "Ayañca pathavī ghorā, appamāṇā asaṅkhiyā.",
  "atk-s0508a1:3206": "“Mama saṅkappamaññāya, bhavate madhusakkarā;",
  "atk-s0508a1:3207": "Cātuddīpā ime rukkhā, pādapā dharaṇīruhā.",
  "atk-s0508a1:3208": "“Mama saṅkappamaññāya, kapparukkhā bhavanti te;",
  "atk-s0508a1:3209": "Paññāsakkhattuṃ devindo, devarajjamakārayiṃ.",
  "atk-s0508a1:3210": "“Ekapaññāsakkhattuñca, cakkavattī ahosahaṃ;",
  "atk-s0508a1:3211": "Padesarajjaṃ vipulaṃ, gaṇanāto asaṅkhiyaṃ.",
  "atk-s0508a1:3212": "“Catunnavutito kappe, yaṃ dānamadadiṃ tadā;",
  "atk-s0508a1:3213": "Duggatiṃ nābhijānāmi, ghatamaṇḍassidaṃ phalaṃ.",
  "atk-s0508a1:3214": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3215_0": "Arahattaṃ pana patvāpi purimakammanissandena appalābhī appaññātova ahosi. Uddesabhattasalākabhattānipi",
  "atk-s0508a1:3215_1": "lāmakāneva pāpuṇanti. Kammaphaleneva ca naṃ puthujjanā bhikkhū sāmaṇerā ca “appaññāto”ti",
  "atk-s0508a1:3215_2": "avamaññanti. Thero te bhikkhū saṃvejento –",
  "atk-s0508a1:3216": "129.",
  "atk-s0508a1:3217": "“Api ce hoti tevijjo, maccuhāyī anāsavo;",
  "atk-s0508a1:3218": "Appaññātoti naṃ bālā, avajānanti ajānatā.",
  "atk-s0508a1:3219": "130.",
  "atk-s0508a1:3220": "“Yo ca kho annapānassa, lābhī hotīdha puggalo;",
  "atk-s0508a1:3221": "Pāpadhammopi ce hoti, so nesaṃ hoti sakkato”ti. –",
  "atk-s0508a1:3222": "Gāthādvayaṃ abhāsi.",
  "atk-s0508a1:3223_0": "Tattha apīti sambhāvane nipāto. Ceti parikappane. Hotīti bhavati. Tisso vijjā etassāti",
  "atk-s0508a1:3223_1": "tevijjo. Maccuṃ pajahatīti maccuhāyī. Kāmāsavādīnaṃ abhāvena anāsavo. Idaṃ vuttaṃ",
  "atk-s0508a1:3223_2": "hoti – dibbacakkhuñāṇaṃ pubbenivāsañāṇaṃ āsavakkhayañāṇanti imāsaṃ tissannaṃ vijjānaṃ",
  "atk-s0508a1:3223_3": "adhigatattā tevijjo tato eva sabbaso kāmāsavādīnaṃ parikkhīṇattā anāsavo āyatiṃ punabbhavassa",
  "atk-s0508a1:3223_4": "aggahaṇato maraṇābhāvena maccuhāyī yadipi hoti, evaṃ santepi appaññātoti naṃ bālā",
  "atk-s0508a1:3223_5": "avajānanti yassatthāya kulaputtā sammadeva agārasmā anagāriyaṃ pabbajanti, taṃ sadatthaṃ",
  "atk-s0508a1:3223_6": "anupāpuṇitvā ṭhitampi naṃ uttamaṃ purisaṃ “dhutavādo bahussuto dhammakathiko”ti uppannalābhassa",
  "atk-s0508a1:3223_7": "abhāvato “na paññāto na pākaṭo”ti bālā dummedhapuggalā avajānanti, kasmā? Ajānatā",
  "atk-s0508a1:3223_8": "ajānanakāraṇā guṇānaṃ ajānanameva tattha kāraṇanti dasseti.",
  "atk-s0508a1:3224_0": "Yathā ca guṇānaṃ ajānanato bālā lābhagarutāya sambhāvanīyampi avajānanti, evaṃ guṇānaṃ",
  "atk-s0508a1:3224_1": "ajānanato lābhagarutāya evaṃ avajānitabbampi sambhāventīti dassento dutiyaṃ gāthaṃ",
  "atk-s0508a1:3224_2": "āha. Tattha yoti aniyamavacanaṃ. Ca-saddo byatireke, tena yathāvuttapuggalato imassa",
  "atk-s0508a1:3224_3": "puggalassa vuccamānaṃyeva visesaṃ janeti. Khoti avadhāraṇe. Annapānassāti nidassanamattaṃ.",
  "atk-s0508a1:3224_4": "Lābhīti lābhavā. Idhāti imasmiṃ loke. Jarāmaraṇehi tassa tassa sattāvāsassa pūraṇato",
  "atk-s0508a1:3224_5": "galanato ca puggalo. Pāpadhammoti lāmakadhammo. Ayañhettha attho – yo pana puggalo",
  "atk-s0508a1:3224_6": "cīvarādipaccayamattasseva lābhī hoti, na jhānādīnaṃ, so pāpicchatāya dussīlabhāvena",
  "atk-s0508a1:3224_7": "hīnadhammopi samāno idha imasmiṃ loke bālānaṃ lābhagarutāya sakkato garukato hotīti.",
  "atk-s0508a1:3225": "Ajinattheragāthāvaṇṇanā niṭṭhitā.",
  "atk-s0508a1:3226": "6. Meḷajinattheragāthāvaṇṇanā",
  "atk-s0508a1:3227_0": "Yadāhaṃ dhammamassosintiādikā āyasmato meḷajinattherassa gāthā. Kā uppatti? Ayampi",
  "atk-s0508a1:3227_1": "purimabuddhesu katādhikāro tattha tattha bhave puññāni upacinanto sumedhassa bhagavato",
  "atk-s0508a1:3227_2": "kāle kulagehe nibbattitvā viññutaṃ patto ekadivasaṃ bhagavantaṃ piṇḍāya gacchantaṃ",
  "atk-s0508a1:3227_3": "disvā pasannamānaso madhuraṃ āmodaphalaṃ adāsi. So tena puññakammena devamanussesu",
  "atk-s0508a1:3227_4": "saṃsaranto imasmiṃ buddhuppāde bārāṇasiyaṃ khattiyakule nibbattitvā meḷajinoti laddhanāmo",
  "atk-s0508a1:3227_5": "vijjāsippesu nipphattiṃ gato paṇḍito byatto disāsu pākaṭo ahosi. So bhagavati bārāṇasiyaṃ",
  "atk-s0508a1:3227_6": "isipatane viharante vihāraṃ gantvā satthāraṃ upasaṅkamitvā dhammaṃ sutvā paṭiladdhasaddho",
  "atk-s0508a1:3227_7": "pabbajitvā vipassanaṃ paṭṭhapetvā tadaheva arahattaṃ pāpuṇi. Tena vuttaṃ apadāne –",
  "atk-s0508a1:3228": "“Sahassaraṃsī bhagavā, sayambhū aparājito;",
  "atk-s0508a1:3229": "Vivekā vuṭṭhahitvāna, gocarāyābhinikkhami.",
  "atk-s0508a1:3230": "“Phalahattho ahaṃ disvā, upagacchiṃ narāsabhaṃ;",
  "atk-s0508a1:3231": "Pasannacitto sumano, avaṭaṃ adadiṃ phalaṃ.",
  "atk-s0508a1:3232": "“Catunnavutito kappe, yaṃ phalaṃ adadiṃ tadā;",
  "atk-s0508a1:3233": "Duggatiṃ nābhijānāmi, phaladānassidaṃ phalaṃ.",
  "atk-s0508a1:3234": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3235": "Arahattaṃ pana patvā aparabhāge bhikkhūhi, “āvuso, kiṃ tayā uttarimanussadhammo adhigato”ti puṭṭho sīhanādaṃ nadanto –",
  "atk-s0508a1:3236": "131.",
  "atk-s0508a1:3237": "“Yadāhaṃ dhammamassosiṃ, bhāsamānassa satthuno;",
  "atk-s0508a1:3238": "Na kaṅkhamabhijānāmi, sabbaññū aparājite.",
  "atk-s0508a1:3239": "132.",
  "atk-s0508a1:3240": "“Satthavāhe mahāvīre, sārathīnaṃ varuttame;",
  "atk-s0508a1:3241": "Magge paṭipadāyaṃ vā, kaṅkhā mayhaṃ na vijjatī”ti. – gāthādvayaṃ abhāsi;",
  "atk-s0508a1:3242_0": "Tattha yadāti yasmiṃ kāle. Ahanti attānaṃ niddisati. Dhammanti catusaccadhammaṃ.",
  "atk-s0508a1:3242_1": "Assosinti suṇiṃ. Satthunoti diṭṭhadhammikādiatthehi veneyyānaṃ sāsanaṭṭhena satthuno.",
  "atk-s0508a1:3242_2": "Kaṅkhanti saṃsayaṃ. Saṅkhatamasaṅkhatañca anavasesato jānanaṭṭhena sabbaññū. Kutocipi",
  "atk-s0508a1:3242_3": "parājitā bhāvena aparājite. Veneyyasattānaṃ saṃsārakantārato nibbānaṃ paṭivāhanaṭṭhena",
  "atk-s0508a1:3242_4": "satthavāhe. Idaṃ vuttaṃ hoti – yato pabhuti ahaṃ satthuno dhammaṃ desentassa catusaccadhammaṃ",
  "atk-s0508a1:3242_5": "assosiṃ sotadvārānusārena upadhāresiṃ upalabhiṃ, tato paṭṭhāya anavasesasaṅkhatāsaṅkhatasammutidhammānaṃ",
  "atk-s0508a1:3242_6": "sayambhūñāṇena jānanato sabbaññū anāvaraṇadassāvimhi, pañcannampi mārānaṃ abhibhavanato",
  "atk-s0508a1:3242_7": "tehi aparājitattā sadevake loke appaṭihatadhammacakkattā ca aparājite, veneyyasattānaṃ",
  "atk-s0508a1:3242_8": "lobhakantārādito vāhanaṭṭhena satthavāhe, mahāvikkantatāya mahāvīre, aññehi duddamānaṃ",
  "atk-s0508a1:3242_9": "purisadammānaṃ saraṇato accantikena damathena damanato sārathīnaṃ pavarabhūte uttame",
  "atk-s0508a1:3242_10": "sammāsambuddhe, “buddho nu kho no nu kho”ti kaṅkhaṃ nābhijānāmi aparappaccayabhāvato.",
  "atk-s0508a1:3242_11": "Tathārūpe desite ariyamagge tadupādāyabhūtāya ca sīlādipaṭipadāya “niyyāniko nu kho",
  "atk-s0508a1:3242_12": "na nu kho”ti kaṅkhā vicikicchā na vijjati natthīti. Ettha ca ariyadhamme saṃsayābhāvakathanena",
  "atk-s0508a1:3242_13": "ariyasaṅghepi saṃsayābhāvo kathitoyevāti daṭṭhabbaṃ tattha patiṭṭhitassa anaññathābhāvatoti.",
  "atk-s0508a1:3243": "Meḷajinattheragāthāvaṇṇanā niṭṭhitā.",
  "atk-s0508a1:3244": "7. Rādhattheragāthāvaṇṇanā",
  "atk-s0508a1:3245_0": "Yathā agāraṃ ducchannantiādikā āyasmato rādhattherassa gāthā. Kā uppatti? Ayaṃ kira",
  "atk-s0508a1:3245_1": "padumuttarassa bhagavato kāle haṃsavatīnagare kulagehe nibbattitvā viññutaṃ patto",
  "atk-s0508a1:3245_2": "vihāraṃ gantvā satthāraṃ upasaṅkamitvā vanditvā ekamantaṃ nisinno satthārā ekaṃ bhikkhuṃ",
  "atk-s0508a1:3245_3": "paṭibhāneyyakānaṃ aggaṭṭhāne ṭhapiyamānaṃ disvā sayaṃ taṃ ṭhānantaraṃ patthetvā mahādānaṃ",
  "atk-s0508a1:3245_4": "pavattesi. Satthu uḷārañca pūjaṃ akāsi. So evaṃ katapaṇidhāno tato cuto tattha tattha",
  "atk-s0508a1:3245_5": "bhave puññāni upacinanto vipassissa bhagavato kāle kulagehe nibbattitvā viññutaṃ",
  "atk-s0508a1:3245_6": "patto ekadivasaṃ satthāraṃ piṇḍāya gacchantaṃ disvā pasannamānaso madhurāni ambaphalānī",
  "atk-s0508a1:3245_7": "adāsi. So tena puññakammena devaloke nibbattitvā aparāparaṃ puññāni katvā devamanussesu",
  "atk-s0508a1:3245_8": "saṃsaranto amhākaṃ bhagavato kāle rājagahe brāhmaṇakule nibbattitvā rādhoti laddhanāmo",
  "atk-s0508a1:3245_9": "vayappatto hutvā gharāvāsaṃ vasanto mahallakakāle puttadārehi apasādito, “kiṃ me",
  "atk-s0508a1:3245_10": "gharāvāsena, pabbajissāmī”ti vihāraṃ gantvā there bhikkhū upasaṅkamitvā pabbajjaṃ",
  "atk-s0508a1:3245_11": "yācitvā tehi “ayaṃ brāhmaṇo jiṇṇo na sakkoti vattapaṭivattaṃ pūretu”nti paṭikkhitto",
  "atk-s0508a1:3245_12": "satthu santikaṃ gantvā attano ajjhāsayaṃ pavedetvā satthārā upanissayasampattiṃ oloketvā",
  "atk-s0508a1:3245_13": "āṇattena dhammasenāpatinā pabbājito vipassanaṃ paṭṭhapetvā nacirasseva arahattaṃ",
  "atk-s0508a1:3245_14": "pāpuṇi. Tena vuttaṃ apadāne –",
  "atk-s0508a1:3246": "“Suvaṇṇavaṇṇaṃ sambuddhaṃ, āhutīnaṃ paṭiggahaṃ;",
  "atk-s0508a1:3247": "Rathiyaṃ paṭipajjantaṃ, pādaphalaṃ adāsahaṃ.",
  "atk-s0508a1:3248": "“Ekanavutito kappe, yaṃ phalaṃ adadiṃ tadā;",
  "atk-s0508a1:3249": "Duggatiṃ nābhijānāmi, phaladānassidaṃ phalaṃ.",
  "atk-s0508a1:3250": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3251_0": "Arahattaṃ pana patvā satthu santikāvacaro hutvā vicaranto satthu dhammadesanāpaṭibhānassa",
  "atk-s0508a1:3251_1": "paccayabhūtānaṃ paṭibhānajānanakānaṃ aggo jāto. Therassa hi diṭṭhisamudācārañca āgamma",
  "atk-s0508a1:3251_2": "dasabalassa navanavā dhammadesanā paṭibhāti. Tenāha bhagavā – “etadaggaṃ, bhikkhave,",
  "atk-s0508a1:3251_3": "mama sāvakānaṃ bhikkhūnaṃ paṭibhāneyyakānaṃ yadidaṃ rādho”ti. So ekadivasaṃ “ime",
  "atk-s0508a1:3251_4": "sattā abhāvanāya rāgena abhibhuyyanti, bhāvanāya sati taṃ natthī”ti bhāvanaṃ thomento",
  "atk-s0508a1:3251_5": "“yathā agāra”ntiādinā gāthādvayamāha.",
  "atk-s0508a1:3252_0": "133-4. Tattha agāranti yaṃkiñci gehaṃ. Ducchannanti viraḷacchannaṃ chiddāvachiddaṃ.",
  "atk-s0508a1:3252_1": "Samativijjhatīti vassavuṭṭhi vinivijjhati. Abhāvitanti taṃ agāraṃ vuṭṭhi viya bhāvanāya",
  "atk-s0508a1:3252_2": "rahitattā abhāvitaṃ cittaṃ. Rāgo samativijjhatīti na kevalaṃ rāgova dosamohamānādayopi",
  "atk-s0508a1:3252_3": "sabbakilesā tathārūpaṃ cittaṃ ativijjhantiyeva. Subhāvitanti samathavipassanābhāvanāhi",
  "atk-s0508a1:3252_4": "suṭṭhu bhāvitaṃ, evarūpaṃ cittaṃ succhannaṃ gehaṃ vuṭṭhi viya rāgādayo kilesā ativijjhituṃ na sakkontīti.",
  "atk-s0508a1:3253": "Rādhattheragāthāvaṇṇanā niṭṭhitā.",
  "atk-s0508a1:3254": "8. Surādhattheragāthāvaṇṇanā",
  "atk-s0508a1:3255_0": "Khīṇā hi mayhaṃ jātītiādikā āyasmato surādhattherassa gāthā. Kā uppatti? Ayampi purimabuddhesu",
  "atk-s0508a1:3255_1": "katādhikāro tattha tattha bhave puññāni upacinanto sikhissa bhagavato kāle kulagehe",
  "atk-s0508a1:3255_2": "nibbattitvā viññutaṃ patto ekadivasaṃ satthāraṃ disvā pasannamānaso mātuluṅgaphalaṃ",
  "atk-s0508a1:3255_3": "adāsi. So tena puññakammena devaloke nibbattitvā aparāparaṃ puññāni katvā sugatīsuyeva",
  "atk-s0508a1:3255_4": "saṃsaranto imasmiṃ buddhuppāde anantaraṃ vuttassa rādhattherassa kaniṭṭho hutvā nibbatti,",
  "atk-s0508a1:3255_5": "surādhotissa nāmaṃ ahosi. So jeṭṭhabhātari rādhe pabbajite sayampi pabbajitvā vipassanāya",
  "atk-s0508a1:3255_6": "kammaṃ karonto nacirasseva arahattaṃ pāpuṇi. Tena vuttaṃ apadāne –",
  "atk-s0508a1:3256": "“Kaṇikāraṃva jalitaṃ, puṇṇamāyeva candimaṃ;",
  "atk-s0508a1:3257": "Jalantaṃ dīparukkhaṃva, addasaṃ lokanāyakaṃ.",
  "atk-s0508a1:3258": "“Mātuluṅgaphalaṃ gayha, adāsiṃ satthuno ahaṃ;",
  "atk-s0508a1:3259": "Dakkhiṇeyyassa vīrassa, pasanno sehi pāṇibhi.",
  "atk-s0508a1:3260": "“Ekatiṃse ito kappe, yaṃ phalaṃ adadiṃ tadā;",
  "atk-s0508a1:3261": "Duggatiṃ nābhijānāmi, phaladānassidaṃ phalaṃ.",
  "atk-s0508a1:3262": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3263": "Arahattaṃ pana patvā sāsanassa niyyānikabhāvadassanatthaṃ aññaṃ byākaronto “khīṇā hī mayha”ntiādinā gāthādvayamāha.",
  "atk-s0508a1:3264_0": "135-6. Tattha khīṇāti khayaṃ pariyosānaṃ gatā. Jātīti bhavo bhavanibbatti vā. Vusitaṃ",
  "atk-s0508a1:3264_1": "jinasāsananti jinassa sammāsambuddhassa sāsanaṃ maggabrahmacariyaṃ vuṭṭhaṃ parivuṭṭhaṃ.",
  "atk-s0508a1:3264_2": "Pahīno jālasaṅkhātoti sattasantānassa ottharaṇato nissarituṃ appadānato ca “jālasaṅkhāto”ti",
  "atk-s0508a1:3264_3": "ca laddhanāmā diṭṭhi avijjā ca pahīnā maggena samucchinnā. Bhavanetti samūhatāti",
  "atk-s0508a1:3264_4": "kāmabhavādikassa bhavassa nayanato pavattanato bhavanettisaññitā taṇhā samugghāṭitā.",
  "atk-s0508a1:3264_5": "Yassatthāya pabbajitoti yassa atthāya yadatthaṃ ahaṃ agārasmā gehato anagāriyaṃ pabbajjaṃ",
  "atk-s0508a1:3264_6": "pabbajito upagato. So sabbesaṃ orambhāgiyuddhambhāgiyappabhedānaṃ saṃyojanānaṃ bandhanānaṃ",
  "atk-s0508a1:3264_7": "khayabhūto attho nibbānasaṅkhāto paramattho arahattasaṅkhāto sadattho ca mayā anuppatto adhigatoti attho.",
  "atk-s0508a1:3265": "Surādhattheragāthāvaṇṇanā niṭṭhitā.",
  "atk-s0508a1:3266": "9. Gotamattheragāthāvaṇṇanā",
  "atk-s0508a1:3267_0": "Sukhaṃ supantīti āyasmato gotamattherassa gāthā. Kā uppatti? Ayampi purimabuddhesu",
  "atk-s0508a1:3267_1": "katādhikāro tattha tattha bhave vivaṭṭūpanissayaṃ puññaṃ upacinanto vipassissa bhagavato",
  "atk-s0508a1:3267_2": "kāle kulagehe nibbattitvā viññutaṃ patto ekadivasaṃ bhagavantaṃ disvā pasannamānaso",
  "atk-s0508a1:3267_3": "āmodaphalamadāsi. Tena puññakammena devaloke nibbattitvā aparāparaṃ puññāni katvā",
  "atk-s0508a1:3267_4": "sugatīsuyeva saṃsaranto imasmiṃ buddhuppāde rājagahe brāhmaṇakule nibbattitvā gotamoti",
  "atk-s0508a1:3267_5": "laddhanāmo sattavassikakāle upanayanaṃ katvā ratanabhikkhaṃ caritvā sahassaṃ labhitvā",
  "atk-s0508a1:3267_6": "taṃ tādise ṭhāne ṭhapetvā vataṃ caranto soḷasasattarasavassuddesikakāle akalyāṇamittehi",
  "atk-s0508a1:3267_7": "kāmesu parinīyamāno ekissā rūpūpajīviniyā taṃ sahassabhaṇḍikaṃ datvā brahmacariyavināsaṃ",
  "atk-s0508a1:3267_8": "patvā tāya cassa brahmacārirūpaṃ disvā virattākāre dassite ekarattivāseneva nibbinnarūpo",
  "atk-s0508a1:3267_9": "attano brahmacariyanivāsaṃ dhanajāniñca saritvā “ayuttaṃ mayā kata”nti vippaṭisārī",
  "atk-s0508a1:3267_10": "ahosi. Satthā tassa hetusampattiṃ cittācārañca ñatvā tassa āsannaṭṭhāne attānaṃ dassesi.",
  "atk-s0508a1:3267_11": "So satthāraṃ disvā pasannamānaso upasaṅkami, tassa bhagavā dhammaṃ desesi. So dhammaṃ",
  "atk-s0508a1:3267_12": "sutvā paṭiladdhasaddho pabbajanto khuraggeyeva arahattaṃ pāpuṇi. Tena vuttaṃ apadāne –",
  "atk-s0508a1:3268": "“Suvaṇṇavaṇṇaṃ sambuddhaṃ, āhutīnaṃ paṭiggahaṃ;",
  "atk-s0508a1:3269": "Rathiyaṃ paṭipajjantaṃ, āmodamadadiṃ phalaṃ.",
  "atk-s0508a1:3270": "“Ekanavutito kappe, yaṃ phalaṃ adadiṃ tadā;",
  "atk-s0508a1:3271": "Duggatiṃ nābhijānāmi, phaladānassidaṃ phalaṃ.",
  "atk-s0508a1:3272": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3273_0": "Arahattaṃ pana patvā jhānasukhena phalasukhena vītināmentaṃ eko gihisahāyo upagantvā,",
  "atk-s0508a1:3273_1": "“āvuso, tayā ratanabhikkhāya laddhaṃ pabbajanto kiṃ akāsī”ti pucchi. Taṃ sutvā thero",
  "atk-s0508a1:3273_2": "“idaṃ nāma kata”nti anācikkhitvā mātugāme dosaṃ pakāsetvā attano vītarāgabhāvena",
  "atk-s0508a1:3273_3": "aññaṃ byākaronto “sukhaṃ supantī”tiādinā gāthādvayamāha.",
  "atk-s0508a1:3274_0": "137. Tattha sukhaṃ supanti munayo, ye itthīsu na bajjhareti ye itthīsu visayabhūtāsu",
  "atk-s0508a1:3274_1": "nimittabhūtāsu vā rāgabandhanena na bajjhanti, te munayo tapassino saṃyatindriyā",
  "atk-s0508a1:3274_2": "sukhaṃ supanti sukhaṃ viharanti, natthi tesaṃ dukkhanti adhippāyo. “Supantī”ti hi",
  "atk-s0508a1:3274_3": "nidassanamattametaṃ. Sadā ve rakkhitabbāsūti ekaṃsena sabbakālaṃ rakkhitabbāsu. Itthiyo",
  "atk-s0508a1:3274_4": "hi sattabhūmike nippurise pāsāde uparibhūmiyaṃ vasāpetvāpi, kucchiyaṃ pakkhipitvāpi",
  "atk-s0508a1:3274_5": "na sakkā rakkhituṃ, tasmā tā kiṭṭhādigāviyo viya sabbakālaṃ rakkhaṇīyā honti. Bahucittatāya",
  "atk-s0508a1:3274_6": "vā sāmikena vatthālaṅkārānuppadānādinā cittaññathattato sabbakālaṃ rakkhitabbā. Sarīrasabhāvaṃ",
  "atk-s0508a1:3274_7": "vā mālāgandhādīhi paṭicchādanavasena rakkhitabbacittatāya rakkhitabbāti. Yāsu saccaṃ",
  "atk-s0508a1:3274_8": "sudullabhanti yāsu saccavacanaṃ laddhuṃ na sakkā, itthiyo hi aggimpi pavisanti, visampi",
  "atk-s0508a1:3274_9": "khādanti, satthampi āharanti, ubbandhitvāpi kālaṃ karonti, na pana sacce ṭhātuṃ sakkonti.",
  "atk-s0508a1:3274_10": "Tasmā evarūpā itthiyo vajjetvā ṭhitā munayo sukhitā vatāti dasseti.",
  "atk-s0508a1:3275_0": "138. Idāni yassa appahīnattā evarūpāsu itthīsupi bajjhanti, tassa kāmassa attano",
  "atk-s0508a1:3275_1": "suppahīnataṃ accantaniṭṭhitatañca dassento dutiyaṃ gāthamāha. Vadhaṃ carimha te kāmāti",
  "atk-s0508a1:3275_2": "ambho kāma, tava vadhaṃ accantasamucchedaṃ ariyamaggena carimha, “vadhaṃ carimhase”tipi",
  "atk-s0508a1:3275_3": "pāṭho, vadhāya pahānāya maggabrahmacariyaṃ acarimhāti attho. Anaṇā dāni te mayanti",
  "atk-s0508a1:3275_4": "idāni aggamaggapattito paṭṭhāya iṇabhāvakarāya pahīnattā kāma te anaṇā mayaṃ, na",
  "atk-s0508a1:3275_5": "tuyhaṃ iṇaṃ dhārema. Avītarāgo hi rāgassa vase vattanato tassa iṇaṃ dhārento viya",
  "atk-s0508a1:3275_6": "hoti, vītarāgo pana taṃ atikkamitvā paramena cittissariyena samannāgato. Anaṇattā",
  "atk-s0508a1:3275_7": "eva gacchāma dāni nibbānaṃ, yattha gantvā na socati yasmiṃ nibbāne gamanahetu sabbaso",
  "atk-s0508a1:3275_8": "sokahetūnaṃ abhāvato na socati, taṃ anupādisesanibbānameva idāni gacchāma anupāpuṇāmāti attho.",
  "atk-s0508a1:3276": "Gotamattheragāthāvaṇṇanā niṭṭhitā.",
  "atk-s0508a1:3277": "10. Vasabhattheragāthāvaṇṇanā",
  "atk-s0508a1:3278_0": "Pubbe hanati attānanti āyasmato vasabhattherassa gāthā. Kā uppatti? Ayampi purimabuddhesu",
  "atk-s0508a1:3278_1": "katādhikāro tattha tattha bhave puññāni upacinanto buddhasuññe loke brāhmaṇakule",
  "atk-s0508a1:3278_2": "nibbattitvā vayappatto brāhmaṇānaṃ vijjāsippesu nipphattiṃ gantvā nekkhammajjhāsayatāya",
  "atk-s0508a1:3278_3": "gharāvāsaṃ pahāya tāpasapabbajjaṃ pabbajitvā cuddasasahassatāpasaparivāro himavantassa",
  "atk-s0508a1:3278_4": "avidūre samagge nāma pabbate assamaṃ kāretvā vasanto jhānābhiññāyo nibbattetvā tāpasānaṃ",
  "atk-s0508a1:3278_5": "ovādānusāsaniyo dento ekadivasaṃ evaṃ cintesi – “ahaṃ kho dāni imehi tāpasehi sakkato",
  "atk-s0508a1:3278_6": "garukato pūjito viharāmi, mayā pana pūjetabbo na upalabbhati, dukkho kho panāyaṃ",
  "atk-s0508a1:3278_7": "loke yadidaṃ agaruvāso”ti. Evaṃ pana cintetvā purimabuddhesu katādhikāratāya purimabuddhānaṃ",
  "atk-s0508a1:3278_8": "cetiye attanā kataṃ pūjāsakkāraṃ anussaritvā “yaṃnūnāhaṃ purimabuddhe uddissa pulinacetiyaṃ",
  "atk-s0508a1:3278_9": "katvā pūjaṃ kareyya”nti haṭṭhatuṭṭho iddhiyā pulinathūpaṃ suvaṇṇamayaṃ māpetvā suvaṇṇamayādīhi",
  "atk-s0508a1:3278_10": "tisahassamattehi pupphehi devasikaṃ pūjaṃ karonto yāvatāyukaṃ puññāni katvā aparihīnajjhāno",
  "atk-s0508a1:3278_11": "kālaṃ katvā brahmaloke nibbatto. Tatthapi yāvatāyukaṃ ṭhatvā tato cuto tāvatiṃse",
  "atk-s0508a1:3278_12": "nibbattitvā aparāparaṃ devamanussesu saṃsaranto imasmiṃ buddhuppāde vesāliyaṃ licchavirājakule",
  "atk-s0508a1:3278_13": "nibbattitvā vasabhoti laddhanāmo vayappatto bhagavato vesāligamane buddhānubhāvaṃ",
  "atk-s0508a1:3278_14": "disvā paṭiladdhasaddho pabbajitvā vipassanaṃ paṭṭhapetvā nacirasseva arahattaṃ pāpuṇi.",
  "atk-s0508a1:3278_15": "Tena vuttaṃ apadāne –",
  "atk-s0508a1:3279": "“Himavantassāvidūre, samaggo nāma pabbato;",
  "atk-s0508a1:3280": "Assamo sukato mayhaṃ, paṇṇasālā sumāpitā.",
  "atk-s0508a1:3281": "“Nārado nāma nāmena, jaṭilo uggatāpano;",
  "atk-s0508a1:3282": "Catuddasasahassāni, sissā paricaranti maṃ.",
  "atk-s0508a1:3283": "“Paṭisallīnako santo, evaṃ cintesahaṃ tadā;",
  "atk-s0508a1:3284": "Sabbo jano maṃ pūjeti, nāhaṃ pūjemi kiñcanaṃ.",
  "atk-s0508a1:3285": "“Na me ovādako atthi, vattā koci na vijjati;",
  "atk-s0508a1:3286": "Anācariyupajjhāyo, vane vāsaṃ upemahaṃ.",
  "atk-s0508a1:3287": "“Upāsamāno yamahaṃ, garucittaṃ upaṭṭhahe;",
  "atk-s0508a1:3288": "So me ācariyo natthi, vanavāso niratthako.",
  "atk-s0508a1:3289": "“Āyāgaṃ me gavesissaṃ, garuṃ bhāvaniyaṃ tathā;",
  "atk-s0508a1:3290": "Sāvassayo vasissāmi, na koci garahissati.",
  "atk-s0508a1:3291": "“Uttānakūlā nadikā, supatitthā manoramā;",
  "atk-s0508a1:3292": "Saṃsuddhapulinākiṇṇā, avidūre mamassamaṃ.",
  "atk-s0508a1:3293": "“Nadiṃ amarikaṃ nāma, upagantvānahaṃ tadā;",
  "atk-s0508a1:3294": "Saṃvaḍḍhayitvā pulinaṃ, akaṃ pulinacetiyaṃ.",
  "atk-s0508a1:3295": "“Ye te ahesuṃ sambuddhā, bhavantakaraṇā munī;",
  "atk-s0508a1:3296": "Tesaṃ etādiso thūpo, taṃ nimittaṃ karomahaṃ.",
  "atk-s0508a1:3297": "“Karitvā pulinaṃ thūpaṃ, sovaṇṇaṃ māpayiṃ ahaṃ;",
  "atk-s0508a1:3298": "Soṇṇakiṅkaṇipupphāni, sahasse tīṇi pūjayiṃ.",
  "atk-s0508a1:3299": "“Sāyapātaṃ namassāmi, vedajāto katañjalī;",
  "atk-s0508a1:3300": "Sammukhā viya sambuddhaṃ, vandiṃ pulinacetiyaṃ.",
  "atk-s0508a1:3301": "“Yadā kilesā jāyanti, vitakkā gehanissitā;",
  "atk-s0508a1:3302": "Sarāmi sukataṃ thūpaṃ, paccavekkhāmi tāvade.",
  "atk-s0508a1:3303": "“Upanissāya viharaṃ, satthavāhaṃ vināyakaṃ;",
  "atk-s0508a1:3304": "Kilese saṃvaseyyāsi, na yuttaṃ tava mārisa.",
  "atk-s0508a1:3305": "“Saha āvajjite thūpe, gāravaṃ hoti me tadā;",
  "atk-s0508a1:3306": "Kuvitakke vinodesiṃ, nāgo tuttaṭṭito yathā.",
  "atk-s0508a1:3307": "“Evaṃ viharamānaṃ maṃ, maccurājābhimaddatha;",
  "atk-s0508a1:3308": "Tattha kālaṅkato santo, brahmalokamagacchahaṃ.",
  "atk-s0508a1:3309": "“Yāvatāyuṃ vasitvāna, tidive upapajjahaṃ;",
  "atk-s0508a1:3310": "Asītikkhattuṃ devindo, devarajjamakārayiṃ.",
  "atk-s0508a1:3311": "“Satānaṃ tīṇikkhattuñca, cakkavattī ahosahaṃ;",
  "atk-s0508a1:3312": "Padesarajjaṃ vipulaṃ, gaṇanāto asaṅkhiyaṃ.",
  "atk-s0508a1:3313": "“Soṇṇakiṅkaṇipupphānaṃ, vipākaṃ anubhomahaṃ;",
  "atk-s0508a1:3314": "Dhātīsatasahassāni, parivārenti maṃ bhave.",
  "atk-s0508a1:3315": "“Thūpassa pariciṇṇattā, rajojallaṃ na limpati;",
  "atk-s0508a1:3316": "Gatte sedā na muccanti, suppabhāso bhavāmahaṃ.",
  "atk-s0508a1:3317": "“Aho me sukato thūpo, sudiṭṭhāmarikā nadī;",
  "atk-s0508a1:3318": "Thūpaṃ katvāna pulinaṃ, pattomhi acalaṃ padaṃ.",
  "atk-s0508a1:3319": "“Kusalaṃ kattukāmena, jantunā sāragāhinā;",
  "atk-s0508a1:3320": "Natthi khettaṃ akhettaṃ vā, paṭipattīva sādhakā.",
  "atk-s0508a1:3321": "“Yathāpi balavā poso, aṇṇavaṃtaritussahe;",
  "atk-s0508a1:3322": "Parittaṃ kaṭṭhamādāya, pakkhandeyya mahāsaraṃ.",
  "atk-s0508a1:3323": "“Imāhaṃ kaṭṭhaṃ nissāya, tarissāmi mahodadhiṃ;",
  "atk-s0508a1:3324": "Ussāhena vīriyena, tareyya udadhiṃ naro.",
  "atk-s0508a1:3325": "“Tatheva me kataṃ kammaṃ, parittaṃ thokakañca yaṃ;",
  "atk-s0508a1:3326": "Taṃ kammaṃ upanissāya, saṃsāraṃ samatikkamiṃ.",
  "atk-s0508a1:3327": "“Pacchime bhave sampatte, sukkamūlena codito;",
  "atk-s0508a1:3328": "Sāvatthiyaṃ pure jāto, mahāsāle suaḍḍhake.",
  "atk-s0508a1:3329": "“Saddhā mātā pitā mayhaṃ, buddhassa saraṇaṃ gatā;",
  "atk-s0508a1:3330": "Ubho diṭṭhapadā ete, anuvattanti sāsanaṃ.",
  "atk-s0508a1:3331": "“Bodhipapaṭikaṃ gayha, soṇṇathūpamakārayuṃ;",
  "atk-s0508a1:3332": "Sāyapātaṃ namassanti, sakyaputtassa sammukhā.",
  "atk-s0508a1:3333": "“Uposathamhi divase, soṇṇathūpaṃ vinīharuṃ;",
  "atk-s0508a1:3334": "Buddhassa vaṇṇaṃ kittentā, tiyāmaṃ vītināmayuṃ.",
  "atk-s0508a1:3335": "“Saha disvānahaṃ thūpaṃ, sariṃ pulinacetiyaṃ;",
  "atk-s0508a1:3336": "Ekāsane nisīditvā, arahattamapāpuṇiṃ.",
  "atk-s0508a1:3337": "“Gavesamāno taṃ vīraṃ, dhammasenāpatiddasaṃ;",
  "atk-s0508a1:3338": "Agārā nikkhamitvāna, pabbajiṃ tassa santike.",
  "atk-s0508a1:3339": "“Jātiyā sattavassena, arahattamapāpuṇiṃ;",
  "atk-s0508a1:3340": "Upasampādayī buddho, guṇamaññāya cakkhumā.",
  "atk-s0508a1:3341": "“Dārakeneva santena, kiriyaṃ niṭṭhitaṃ mayā;",
  "atk-s0508a1:3342": "Kataṃ me karaṇīyajja, sakyaputtassa sāsane.",
  "atk-s0508a1:3343": "“Sabbaverabhayātīto, sabbasaṅgātigo isi;",
  "atk-s0508a1:3344": "Sāvako te mahāvīra, soṇṇathūpassidaṃ phalaṃ.",
  "atk-s0508a1:3345": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3346_0": "Arahattaṃ pana patvā dāyakānuggahaṃ karonto tehi upanīte paccaye na paṭikkhipati,",
  "atk-s0508a1:3346_1": "yathāladdheyeva paribhuñjati. Taṃ puthujjanā “ayaṃ kāyadaḷhibahulo arakkhitacitto”ti",
  "atk-s0508a1:3346_2": "maññamānā avamaññanti. Thero taṃ agaṇentova viharati. Tassa pana avidūre aññataro",
  "atk-s0508a1:3346_3": "kuhakabhikkhu pāpiccho samāno appiccho viya santuṭṭho viya attānaṃ dassento lokaṃ",
  "atk-s0508a1:3346_4": "vañcento viharati. Mahājano taṃ arahantaṃ viya sambhāveti. Athassa sakko devānamindo",
  "atk-s0508a1:3346_5": "taṃ pavattiṃ ñatvā theraṃ upasaṅkamitvā, “bhante, kiṃ nāma kuhako karotī”ti pucchi.",
  "atk-s0508a1:3346_6": "Thero pāpicchaṃ garahanto –",
  "atk-s0508a1:3347": "139.",
  "atk-s0508a1:3348": "“Pubbe hanati attānaṃ, pacchā hanati so pare;",
  "atk-s0508a1:3349": "Suhataṃ hanti attānaṃ, vītaṃseneva pakkhimā.",
  "atk-s0508a1:3350": "140.",
  "atk-s0508a1:3351": "“Na brāhmaṇo bahivaṇṇo, antovaṇṇo hi brāhmaṇo;",
  "atk-s0508a1:3352": "Yasmiṃ pāpāni kammāni, sa ve kaṇho sujampatī”ti. – gāthādvayamāha;",
  "atk-s0508a1:3353_0": "Tattha pubbe hanati attānanti kuhakapuggalo attano kuhakavuttiyā lokaṃ vañcento pāpicchatādīhi",
  "atk-s0508a1:3353_1": "pāpadhammehi paṭhamameva attānaṃ hanati, attano kusalakoṭṭhāsaṃ vināseti. Pacchā",
  "atk-s0508a1:3353_2": "hanati so pareti so kuhako paṭhamaṃ tāva vuttanayena attānaṃ hantvā pacchā pare yehi",
  "atk-s0508a1:3353_3": "“ayaṃ bhikkhu pesalo ariyo”ti vā sambhāventehi kārā katā, te hanati tesaṃ kārāni",
  "atk-s0508a1:3353_4": "attani katāni amahapphalāni katvā paccayavināsanena vināseti. Satipi kuhakassa ubhayahanane",
  "atk-s0508a1:3353_5": "attahanane pana ayaṃ visesoti dassento āha suhataṃ hanti attānanti. So kuhako attānaṃ",
  "atk-s0508a1:3353_6": "hananto suhataṃ katvā hanti vināseti, yathā kiṃ? Vītaṃseneva pakkhimāti, vītaṃsoti",
  "atk-s0508a1:3353_7": "dīpakasakuṇo, tena. Pakkhimāti sākuṇiko. Yathā tena vītaṃsasakuṇena aññe sakuṇe vañcetvā",
  "atk-s0508a1:3353_8": "hananto attānaṃ idha lokepi hanati viññugarahasāvajjasabhāvādinā, samparāyaṃ pana",
  "atk-s0508a1:3353_9": "duggatiparikkilesena hanatiyeva, na pana te sakuṇe pacchā hantuṃ sakkoti, evaṃ kuhakopi",
  "atk-s0508a1:3353_10": "kohaññena lokaṃ vañcetvā idha lokepi attānaṃ hanati vippaṭisāraviññugarahādīhi, paralokepi",
  "atk-s0508a1:3353_11": "duggatiparikkilesehi, na pana te paccayadāyake apāyadukkhaṃ pāpeti. Apica kuhako",
  "atk-s0508a1:3353_12": "dakkhiṇāya amahapphalabhāvakaraṇeneva dāyakaṃ hanatīti vutto, na nipphalabhāvakaraṇena.",
  "atk-s0508a1:3353_13": "Vuttañhetaṃ bhagavatā – “dussīlassa manussabhūtassa dānaṃ datvā sahassaguṇā dakkhiṇā",
  "atk-s0508a1:3353_14": "pāṭikaṅkhitabbā”ti. Tenāha “suhataṃ hanti attāna”nti.",
  "atk-s0508a1:3354_0": "Evaṃ bāhiraparimajjanamatte ṭhitā puggalā suddhā nāma na honti, abbhantarasuddhiyā",
  "atk-s0508a1:3354_1": "eva pana suddhā hontīti dassento “na brāhmaṇo”ti dutiyaṃ gāthamāha. Tassattho – iriyāpathasaṇṭhapanādibahisampattimattena",
  "atk-s0508a1:3354_2": "brāhmaṇo na hoti. Sampattiattho hi idha vaṇṇa-saddo. Abbhantare pana sīlādisampattiyā",
  "atk-s0508a1:3354_3": "brāhmaṇo hoti, “bāhitapāpo brāhmaṇo”ti katvā. Tasmā “yasmiṃ pāpāni lāmakāni kammāni",
  "atk-s0508a1:3354_4": "saṃvijjanti, ekaṃsena so kaṇho nihīnapuggalo”ti sujampati, devānaminda, jānāhi. Taṃ",
  "atk-s0508a1:3354_5": "sutvā sakko kuhakabhikkhuṃ tajjetvā “dhamme vattāhī”ti ovaditvā sakaṭṭhānameva gato.",
  "atk-s0508a1:3355": "Vasabhattheragāthāvaṇṇanā niṭṭhitā.",
  "atk-s0508a1:3356": "Dukanipāte paṭhamavaggavaṇṇanā niṭṭhitā.",
  "atk-s0508a1:3357": "2. Dutiyavaggo",
  "atk-s0508a1:3358": "1. Mahācundattheragāthāvaṇṇanā",
  "atk-s0508a1:3359_0": "Sussūsāti āyasmato mahācundattherassa gāthā. Kā uppatti? Ayampi purimabuddhesu katādhikāro",
  "atk-s0508a1:3359_1": "tattha tattha bhave puññāni upacinanto vipassissa bhagavato kāle kumbhakārakule nibbattitvā",
  "atk-s0508a1:3359_2": "viññutaṃ patto kumbhakārakammena jīvanto ekadivasaṃ satthāraṃ disvā pasannamānaso",
  "atk-s0508a1:3359_3": "ekaṃ mattikāpattaṃ svābhisaṅkhataṃ katvā bhagavato adāsi. So tena puññakammena devamanussesu",
  "atk-s0508a1:3359_4": "saṃsaranto imasmiṃ buddhuppāde magadharaṭṭhe nālakagāme rūpasāriyā brāhmaṇiyā putto",
  "atk-s0508a1:3359_5": "sāriputtattherassa kaniṭṭhabhātā hutvā nibbatti, cundotissa nāmaṃ ahosi. So vayappatto",
  "atk-s0508a1:3359_6": "dhammasenāpatiṃ anupabbajitvā taṃ nissāya vipassanaṃ paṭṭhapetvā ghaṭento vāyamanto",
  "atk-s0508a1:3359_7": "nacirasseva chaḷabhiñño ahosi. Tena vuttaṃ apadāne –",
  "atk-s0508a1:3360": "“Nagare haṃsavatiyā, kumbhakāro ahosahaṃ;",
  "atk-s0508a1:3361": "Addasaṃ virajaṃ buddhaṃ, oghatiṇṇamanāsavaṃ.",
  "atk-s0508a1:3362": "“Sukataṃ mattikāpattaṃ, buddhaseṭṭhassadāsahaṃ;",
  "atk-s0508a1:3363": "Pattaṃ datvā bhagavato, ujubhūtassa tādino.",
  "atk-s0508a1:3364": "“Bhave nibbattamānohaṃ, soṇṇathāle labhāmahaṃ;",
  "atk-s0508a1:3365": "Rūpimaye ca sovaṇṇe, taṭṭike ca maṇīmaye.",
  "atk-s0508a1:3366": "“Pātiyo paribhuñjāmi, puññakammassidaṃ phalaṃ;",
  "atk-s0508a1:3367": "Yasānañca dhanānañca, aggabhūto ca homahaṃ.",
  "atk-s0508a1:3368": "“Yathāpi bhaddake khette, bījaṃ appampi ropitaṃ;",
  "atk-s0508a1:3369": "Sammādhāraṃ pavecchante, phalaṃ toseti kassakaṃ.",
  "atk-s0508a1:3370": "“Tathevidaṃ pattadānaṃ, buddhakhettamhi ropitaṃ;",
  "atk-s0508a1:3371": "Pītidhāre pavassante, phalaṃ maṃ tosayissati.",
  "atk-s0508a1:3372": "“Yāvatā khettā vijjanti, saṅghāpi ca gaṇāpi ca;",
  "atk-s0508a1:3373": "Buddhakhettasamo natthi, sukhado sabbapāṇinaṃ.",
  "atk-s0508a1:3374": "“Namo te purisājañña, namo te purisuttama;",
  "atk-s0508a1:3375": "Ekapattaṃ daditvāna, pattomhi acalaṃ padaṃ.",
  "atk-s0508a1:3376": "“Ekanavutito kappe, yaṃ pattamadadiṃ tadā;",
  "atk-s0508a1:3377": "Duggatiṃ nābhijānāmi, pattadānassidaṃ phalaṃ.",
  "atk-s0508a1:3378": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3379": "Chaḷabhiñño pana hutvā attanā paṭiladdhasampattiyā kāraṇabhūtaṃ garūpanissayaṃ vivekavāsañca kittento –",
  "atk-s0508a1:3380": "141.",
  "atk-s0508a1:3381": "“Sussūsā sutavaddhanī, sutaṃ paññāya vaddhanaṃ;",
  "atk-s0508a1:3382": "Paññāya atthaṃ jānāti, ñāto attho sukhāvaho.",
  "atk-s0508a1:3383": "142.",
  "atk-s0508a1:3384": "“Sevetha pantāni senāsanāni, careyya saṃyojanavippamokkhaṃ;",
  "atk-s0508a1:3385": "Sace ratiṃ nādhigaccheyya tattha, saṅghe vase rakkhitatto satīmā”ti. –",
  "atk-s0508a1:3386": "Gāthādvayaṃ abhāsi.",
  "atk-s0508a1:3387_0": "Tattha sussūsāti sotabbayuttassa sabbasutassa sotumicchā, garusannivāsopi. Diṭṭhadhammikādibhedañhi",
  "atk-s0508a1:3387_1": "atthaṃ sotumicchantena kalyāṇamitte upasaṅkamitvā vattakaraṇena payirupāsitvā yadā",
  "atk-s0508a1:3387_2": "te payirupāsanāya ārādhitacittā kañci upanisīditukāmā honti, atha ne upanisīditvā",
  "atk-s0508a1:3387_3": "adhigatāya sotumicchāya ohitasotena sotabbaṃ hotīti garusannivāsopi sussūsāhetutāya",
  "atk-s0508a1:3387_4": "“sussūsā”ti vuccati. Sā panāyaṃ sussūsā saccapaṭiccasamuppādādipaṭisaṃyuttaṃ sutaṃ",
  "atk-s0508a1:3387_5": "taṃsamaṅgino puggalassa vaḍḍheti brūhetīti sutavaddhanī, bāhusaccakārīti attho. Sutaṃ",
  "atk-s0508a1:3387_6": "paññāya vaddhananti yaṃ taṃ “sutadharo sutasannicayo”ti “idhekaccassa bahukaṃ sutaṃ",
  "atk-s0508a1:3387_7": "hoti suttaṃ geyyaṃ veyyākaraṇa”nti ca evamādinā nayena vuttaṃ bāhusaccaṃ, taṃ akusalappahānakusalādhigamanahetubhūtaṃ",
  "atk-s0508a1:3387_8": "paññaṃ vaddhetīti sutaṃ paññāya vaddhanaṃ, vuttañhetaṃ bhagavatā –",
  "atk-s0508a1:3388": "“Sutāvudho kho, bhikkhave, ariyasāvako akusalaṃ pajahati, kusalaṃ bhāveti, sāvajjaṃ pajahati, anavajjaṃ bhāveti, suddhaṃ attānaṃ pariharatī”ti.",
  "atk-s0508a1:3389_0": "Paññāya atthaṃ jānātīti bahussuto sutamayañāṇe ṭhito taṃ paṭipattiṃ paṭipajjanto",
  "atk-s0508a1:3389_1": "sutānusārena atthūpaparikkhāya dhammanijjhānena bhāvanāya ca lokiyalokuttarabhedaṃ",
  "atk-s0508a1:3389_2": "diṭṭhadhammādivibhāgaṃ dukkhādivibhāgañca atthaṃ yathābhūtaṃ pajānāti ca paṭivijjhati",
  "atk-s0508a1:3389_3": "ca, tenāha bhagavā –",
  "atk-s0508a1:3390": "“Sutassa yathāpariyattassa atthamaññāya dhammamaññāya dhammānudhammappaṭipanno hotī”ti.",
  "atk-s0508a1:3391_0": "“Dhatānaṃ dhammānaṃ atthaṃ upaparikkhati, atthaṃ upaparikkhato dhammā nijjhānaṃ khamanti,",
  "atk-s0508a1:3391_1": "dhammanijjhānakkhantiyā sati chando jāyati, chandajāto ussahati, ussahitvā tuleti,",
  "atk-s0508a1:3391_2": "tulayitvā padahati, pahitatto samāno kāyena ceva paramasaccaṃ sacchikaroti, paññāya",
  "atk-s0508a1:3391_3": "ca naṃ ativijjha passatī”ti ca.",
  "atk-s0508a1:3392": "Ñāto attho sukhāvahoti yathāvutto diṭṭhadhammikādiattho ceva dukkhādiattho ca yāthāvato ñāto adhigato lokiyalokuttarabhedaṃ sukhaṃ āvahati nipphādetīti attho.",
  "atk-s0508a1:3393_0": "Ṭhitāya bhāvanāpaññāya sutamatteneva na sijjhatīti tassā paṭipajjanavidhiṃ dassento",
  "atk-s0508a1:3393_1": "“sevetha…pe…vippamokkha”nti āha. Tattha sevetha pantāni senāsanānīti kāyavivekamāha.",
  "atk-s0508a1:3393_2": "Tena saṃyojanappahānassa ca vakkhamānattā vivekārahasseva vivekavāsoti sīlasaṃvarādayo",
  "atk-s0508a1:3393_3": "idha avuttasiddhā veditabbā. Careyya saṃyojanavippamokkhanti yathā saṃyojanehi cittaṃ",
  "atk-s0508a1:3393_4": "vippamuccati, tathā vipassanābhāvanaṃ maggabhāvanañca careyya paṭipajjeyyāti attho.",
  "atk-s0508a1:3393_5": "Sace ratiṃ nādhigaccheyya tatthāti tesu pantasenāsanesu yathāladdhesu adhikusaladhammesu",
  "atk-s0508a1:3393_6": "ca ratiṃ pubbenāparaṃ visesassa alābhato abhiratiṃ na labheyya, saṅghe bhikkhusamūhe",
  "atk-s0508a1:3393_7": "rakkhitatto kammaṭṭhānaparigaṇhanato rakkhitacitto chasu dvāresu satiārakkhāya upaṭṭhapanena",
  "atk-s0508a1:3393_8": "satimā vaseyya vihareyya, evaṃ viharantassa ca api nāma saṃyojanavippamokkho bhaveyyāti adhippāyo.",
  "atk-s0508a1:3394": "Mahācundattheragāthāvaṇṇanā niṭṭhitā.",
  "atk-s0508a1:3395": "2. Jotidāsattheragāthāvaṇṇanā",
  "atk-s0508a1:3396_0": "Ye kho teti āyasmato jotidāsattherassa gāthā. Kā uppatti? Ayampi purimabuddhesu katādhikāro",
  "atk-s0508a1:3396_1": "tattha tattha bhave puññāni upacinanto sikhissa bhagavato kāle kulagehe nibbattitvā",
  "atk-s0508a1:3396_2": "viññutaṃ patto ekadivasaṃ satthāraṃ piṇḍāya gacchantaṃ disvā pasannacitto kāsumārikaphalaṃ",
  "atk-s0508a1:3396_3": "adāsi. So tena puññakammena devamanussesu saṃsaranto imasmiṃ buddhuppāde pādiyatthajanapade",
  "atk-s0508a1:3396_4": "vibhavasampannassa brāhmaṇassa putto hutvā nibbatti, jotidāsotissa nāmaṃ ahosi. So",
  "atk-s0508a1:3396_5": "viññutaṃ patvā gharamāvasanto ekadivasaṃ mahākassapattheraṃ attano gāme piṇḍāya carantaṃ",
  "atk-s0508a1:3396_6": "disvā pasannacitto bhojetvā therassa santike dhammaṃ sutvā attano gāmasamīpe pabbate",
  "atk-s0508a1:3396_7": "mahantaṃ vihāraṃ kāretvā theraṃ tattha vāsetvā catūhi paccayehi upaṭṭhahanto therassa",
  "atk-s0508a1:3396_8": "dhammadesanāya paṭiladdhasaṃvego pabbajitvā vipassanāya kammaṃ karonto nacirasseva",
  "atk-s0508a1:3396_9": "chaḷabhiñño ahosi. Tena vuttaṃ apadāne –",
  "atk-s0508a1:3397": "“Kaṇikāraṃva jotantaṃ, nisinnaṃ pabbatantare;",
  "atk-s0508a1:3398": "Addasaṃ virajaṃ buddhaṃ, lokajeṭṭhaṃ narāsabhaṃ.",
  "atk-s0508a1:3399": "“Pasannacitto sumano, sire katvāna añjaliṃ;",
  "atk-s0508a1:3400": "Kāsumārikamādāya, buddhaseṭṭhassadāsahaṃ.",
  "atk-s0508a1:3401": "“Ekatiṃse ito kappe, yaṃ phalaṃ adadiṃ tadā;",
  "atk-s0508a1:3402": "Duggatiṃ nābhijānāmi, phaladānassidaṃ phalaṃ.",
  "atk-s0508a1:3403": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3404_0": "Chaḷabhiñño pana hutvā tīṇi piṭakāni uggahetvā visesato vinayapiṭake sukusalabhāvaṃ",
  "atk-s0508a1:3404_1": "patvā dasavassiko parisupaṭṭhāko ca hutvā bahūhi bhikkhūhi saddhiṃ bhagavantaṃ vandituṃ",
  "atk-s0508a1:3404_2": "sāvatthiṃ gacchanto antarāmagge addhānaparissamavinodanatthaṃ titthiyānaṃ ārāmaṃ",
  "atk-s0508a1:3404_3": "pavisitvā ekamantaṃ nisinno ekaṃ pañcatapaṃ tapantaṃ brāhmaṇaṃ disvā, “kiṃ, brāhmaṇa,",
  "atk-s0508a1:3404_4": "aññasmiṃ tapanīye aññaṃ tapatī”ti āha. Taṃ sutvā brāhmaṇo kupito, “bho, muṇḍaka,",
  "atk-s0508a1:3404_5": "kiṃ aññaṃ tapanīya”nti āha. Thero tassa –",
  "atk-s0508a1:3405": "“Kopo ca issā paraheṭhanā ca, māno ca sārambhamado pamādo;",
  "atk-s0508a1:3406": "Taṇhā avijjā bhavasaṅgatī ca, te tappanīyā na hi rūpakhandho”ti. –",
  "atk-s0508a1:3407_0": "Gāthāya dhammaṃ desesi. Taṃ sutvā so brāhmaṇo tasmiṃ titthiyārāme sabbe aññatitthiyā",
  "atk-s0508a1:3407_1": "ca therassa santike pabbajiṃsu. Thero tehi saddhiṃ sāvatthiṃ gantvā bhagavantaṃ vanditvā",
  "atk-s0508a1:3407_2": "katipāhaṃ tattha vasitvā attano jātibhūmiṃyeva gato dassanatthaṃ upagatesu ñātakesu",
  "atk-s0508a1:3407_3": "nānāladdhike yaññasuddhike ovadanto –",
  "atk-s0508a1:3408": "143.",
  "atk-s0508a1:3409": "“Ye kho te veṭhamissena, nānattena ca kammunā;",
  "atk-s0508a1:3410": "Manusse uparundhanti, pharusūpakkamā janā;",
  "atk-s0508a1:3411": "Tepi tattheva kīranti, na hi kammaṃ panassati.",
  "atk-s0508a1:3412": "144.",
  "atk-s0508a1:3413": "“Yaṃ karoti naro kammaṃ, kalyāṇaṃ yadi pāpakaṃ;",
  "atk-s0508a1:3414": "Tassa tasseva dāyādo, yaṃ yaṃ kammaṃ pakubbatī”ti. – gāthādvayaṃ abhāsi;",
  "atk-s0508a1:3415_0": "Tattha yeti aniyamuddeso. Teti aniyamato eva paṭiniddeso. Padadvayassāpi “janā”ti",
  "atk-s0508a1:3415_1": "iminā sambandho. Khoti nipātamattaṃ. Veṭhamissenāti varattakhaṇḍādinā sīsādīsu veṭhadānena.",
  "atk-s0508a1:3415_2": "“Vedhamissenā”tipi pāḷi, so evattho. Nānattena ca kammunāti hananaghātanahatthapādādicchedanena",
  "atk-s0508a1:3415_3": "khuddakaseḷadānādinā ca nānāvidhena parūpaghātakammena. Manusseti nidassanamattaṃ,",
  "atk-s0508a1:3415_4": "tasmā ye keci satteti adhippāyo. Uparundhantīti vibādhenti. Pharusūpakkamāti dāruṇapayogā,",
  "atk-s0508a1:3415_5": "kurūrakammantāti attho. Janāti sattā. Tepi tattheva kīrantīti te vuttappakārā puggalā",
  "atk-s0508a1:3415_6": "yāhi kammakāraṇāhi aññe bādhiṃsu. Tattheva tāsuyeva kāraṇāsu sayampi kīranti pakkhipīyanti,",
  "atk-s0508a1:3415_7": "tathārūpaṃyeva dukkhaṃ anubhavantīti attho. “Tatheva kīrantī”ti ca pāṭho, yathā sayaṃ",
  "atk-s0508a1:3415_8": "aññesaṃ dukkhaṃ akaṃsu, tatheva aññehi karīyanti, dukkhaṃ pāpīyantīti attho, kasmā?",
  "atk-s0508a1:3415_9": "Na hi kammaṃ panassati kammañhi ekantaṃ upacitaṃ vipākaṃ adatvā na vigacchati, avasesapaccayasamavāye",
  "atk-s0508a1:3415_10": "vipaccatevāti adhippāyo.",
  "atk-s0508a1:3416_0": "Idāni “na hi kammaṃ panassatī”ti saṅkhepato vuttamatthaṃ vibhajitvā sattānaṃ kammassakataṃ",
  "atk-s0508a1:3416_1": "vibhāvetuṃ “yaṃ karotī”ti gāthaṃ abhāsi. Tassattho yaṃ kammaṃ kalyāṇaṃ kusalaṃ, yadi",
  "atk-s0508a1:3416_2": "vā pāpakaṃ akusalaṃ satto karoti, karonto ca tattha yaṃ kammaṃ yathā phaladānasamatthaṃ",
  "atk-s0508a1:3416_3": "hoti, tathā pakubbati upacinoti. Tassa tasseva dāyādoti tassa tasseva kammaphalassa",
  "atk-s0508a1:3416_4": "gaṇhanato tena tena kammena dātabbavipākassa bhāgī hotīti attho. Tenāha bhagavā –",
  "atk-s0508a1:3416_5": "“kammassakā, māṇava, sattā kammadāyādā”tiādi. Imā gāthā sutvā therassa ñātakā kammassakatāyaṃ patiṭṭhahiṃsūti.",
  "atk-s0508a1:3417": "Jotidāsattheragāthāvaṇṇanā niṭṭhitā.",
  "atk-s0508a1:3418": "3. Heraññakānittheragāthāvaṇṇanā",
  "atk-s0508a1:3419_0": "Accayanti ahorattāti āyasmato heraññakānittherassa gāthā. Kā uppatti? Ayaṃ kira padumuttarassa",
  "atk-s0508a1:3419_1": "bhagavato kāle haṃsavatīnagare kulagehe nibbattitvā viññutaṃ patto paresaṃ bhatako",
  "atk-s0508a1:3419_2": "hutvā jīvanto ekadivasaṃ sujātassa nāma satthusāvakassa paṃsukūlaṃ pariyesantassa",
  "atk-s0508a1:3419_3": "upaḍḍhadussaṃ pariccaji. So tena puññakammena tāvatiṃsesu nibbattitvā aparāparaṃ",
  "atk-s0508a1:3419_4": "devamanussesu saṃsaranto imasmiṃ buddhuppāde kosalarañño gāmabhojakassa coravosāsakassa",
  "atk-s0508a1:3419_5": "putto hutvā nibbatti, heraññakānītissa nāmaṃ ahosi. So vayappatto pitu accayena raññā",
  "atk-s0508a1:3419_6": "tasmiṃyeva gāmabhojakaṭṭhāne ṭhapito jetavanapaṭiggahaṇe buddhānubhāvaṃ disvā paṭiladdhasaddho",
  "atk-s0508a1:3419_7": "attano kaniṭṭhassa taṃ ṭhānantaraṃ dāpetvā rājānaṃ āpucchitvā pabbajitvā vipassanaṃ",
  "atk-s0508a1:3419_8": "paṭṭhapetvā nacirasseva arahattaṃ pāpuṇi. Tena vuttaṃ apadāne –",
  "atk-s0508a1:3420": "“Padumuttarabhagavato, sujāto nāma sāvako;",
  "atk-s0508a1:3421": "Paṃsukūlaṃ gavesanto, saṅkāre carate tadā.",
  "atk-s0508a1:3422": "“Nagare haṃsavatiyā, paresaṃ bhatako ahaṃ;",
  "atk-s0508a1:3423": "Upaḍḍhadussaṃ datvāna, sirasā abhivādayiṃ.",
  "atk-s0508a1:3424": "“Tena kammena sukatena, cetanāpaṇidhīhi ca;",
  "atk-s0508a1:3425": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:3426": "“Tettiṃsakkhattuṃ devindo, devarajjamakārayiṃ;",
  "atk-s0508a1:3427": "Sattasattatikkhattuñca, cakkavattī ahosahaṃ.",
  "atk-s0508a1:3428": "“Padesarajjaṃ vipulaṃ, gaṇanāto asaṅkhiyaṃ;",
  "atk-s0508a1:3429": "Upaḍḍhadussadānena, modāmi akutobhayo.",
  "atk-s0508a1:3430": "“Icchamāno cahaṃ ajja, sakānanaṃ sapabbataṃ;",
  "atk-s0508a1:3431": "Khomadussehi chādeyyaṃ, aḍḍhadussassidaṃ phalaṃ.",
  "atk-s0508a1:3432": "“Satasahassito kappe, yaṃ dānamadadiṃ tadā;",
  "atk-s0508a1:3433": "Duggatiṃ nābhijānāmi, aḍḍhadussassidaṃ phalaṃ.",
  "atk-s0508a1:3434": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3435": "Arahattaṃ pana patvā attano kaniṭṭhabhātaraṃ tato kammato nivattetukāmo tasmiṃyeva kamme abhirataṃ disvā taṃ codento –",
  "atk-s0508a1:3436": "145.",
  "atk-s0508a1:3437": "“Accayanti ahorattā, jīvitaṃ uparujjhati;",
  "atk-s0508a1:3438": "Āyu khīyati maccānaṃ, kunnadīnaṃva odakaṃ.",
  "atk-s0508a1:3439": "146.",
  "atk-s0508a1:3440": "“Atha pāpāni kammāni, karaṃ bālo na bujjhati;",
  "atk-s0508a1:3441": "Pacchāssa kaṭukaṃ hoti, vipāko hissa pāpako”ti. –",
  "atk-s0508a1:3442": "Gāthādvayaṃ abhāsi.",
  "atk-s0508a1:3443_0": "Tattha accayantīti atikkamanti, lahuṃ lahuṃ apagacchantīti attho. Ahorattāti rattindivā.",
  "atk-s0508a1:3443_1": "Jīvitaṃ uparujjhatīti jīvitindriyañca khaṇikanirodhavasena nirujjhati. Vuttañhi “khaṇe",
  "atk-s0508a1:3443_2": "khaṇe, tvaṃ bhikkhu, jāyasi ca jiyyasi ca miyyasi ca cavasi ca upapajjasi cā”ti.",
  "atk-s0508a1:3443_3": "Āyu khīyati maccānanti maritabbasabhāvattā maccāti laddhanāmānaṃ imesaṃ sattānaṃ",
  "atk-s0508a1:3443_4": "āyu “yo ciraṃ jīvati, so vassasataṃ appaṃ vā bhiyyo”ti evaṃ paricchinnakālaparamāyu",
  "atk-s0508a1:3443_5": "khīyati khayañca sambhedañca gacchati, yathā kiṃ? Kunnadīnaṃva odakaṃ yathā nāma",
  "atk-s0508a1:3443_6": "kunnadīnaṃ pabbateyyānaṃ khuddakanadīnaṃ udakaṃ ciraṃ na tiṭṭhati, lahutaraṃ khīyati,",
  "atk-s0508a1:3443_7": "āgatamattaṃyeva vigacchati, evaṃ sattānaṃ āyu lahutaraṃ khīyati khayaṃ gacchati.",
  "atk-s0508a1:3443_8": "Ettha ca udakameva “odaka”nti vuttaṃ, yathā manoyeva mānasanti.",
  "atk-s0508a1:3444_0": "Atha pāpāni kammāni, karaṃ bālo na bujjhatīti evaṃ saṃsāre aniccepi samāne bālo lobhavasena",
  "atk-s0508a1:3444_1": "vā kodhavasena vā pāpāni kammāni karoti, karontopi na bujjhati, pāpaṃ karonto ca",
  "atk-s0508a1:3444_2": "“pāpaṃ karomī”ti abujjhanako nāma natthi, “imassa kammassa evarūpo dukkho vipāko”ti",
  "atk-s0508a1:3444_3": "pana ajānanato “na bujjhatī”ti vuttaṃ. Pacchāssa kaṭukaṃ hotīti yadipi pāpassa kammassa",
  "atk-s0508a1:3444_4": "āyūhanakkhaṇe “imassa kammassa evarūpo vipāko”ti na bujjhati, tato pacchā pana nirayādīsu",
  "atk-s0508a1:3444_5": "nibbattassa assa bālassa kaṭukaṃ aniṭṭhaṃ dukkhameva hoti. Vipāko hissa pāpako yasmā",
  "atk-s0508a1:3444_6": "assa pāpakammassa nāma vipāko pāpako nihīno aniṭṭho evāti. Imaṃ pana ovādaṃ sutvā",
  "atk-s0508a1:3444_7": "therassa kaniṭṭhabhātā rājānaṃ āpucchitvā pabbajitvā nacirasseva sadatthaṃ nipphādesi.",
  "atk-s0508a1:3445": "Heraññakānittheragāthāvaṇṇanā niṭṭhitā.",
  "atk-s0508a1:3446": "4. Somamittattheragāthāvaṇṇanā",
  "atk-s0508a1:3447_0": "Parittaṃ dārunti āyasmato somamittattherassa gāthā. Kā uppatti? Ayampi purimabuddhesu",
  "atk-s0508a1:3447_1": "katādhikāro tattha tattha bhave puññāni upacinanto sikhissa bhagavato kāle kulagehe",
  "atk-s0508a1:3447_2": "nibbattitvā viññutaṃ patto buddhaguṇe sutvā pasannamānaso ekadivasaṃ kiṃsukarukkhaṃ",
  "atk-s0508a1:3447_3": "pupphitaṃ disvā pupphāni gahetvā satthāraṃ uddissa ākāse khipitvā pūjesi. So tena",
  "atk-s0508a1:3447_4": "puññakammena devamanussesu saṃsaranto imasmiṃ buddhuppāde bārāṇasiyaṃ brāhmaṇakule",
  "atk-s0508a1:3447_5": "nibbattitvā somamittoti laddhanāmo tiṇṇaṃ vedānaṃ pāragū hutvā vimalena nāma therena",
  "atk-s0508a1:3447_6": "kataparicayattā abhiṇhaṃ tassa santikaṃ gacchanto dhammaṃ sutvā sāsane laddhappasādo",
  "atk-s0508a1:3447_7": "pabbajitvā laddhūpasampado vattapaṭivattaṃ pūrento vicarati. Vimalatthero pana kusīto",
  "atk-s0508a1:3447_8": "middhabahulo rattindivaṃ vītināmeti. Somamitto “kusītaṃ nāma nissāya ko guṇo”ti taṃ",
  "atk-s0508a1:3447_9": "pahāya mahākassapattheraṃ upasaṅkamitvā tassa ovāde ṭhatvā vipassanaṃ paṭṭhapetvā",
  "atk-s0508a1:3447_10": "nacirasseva arahatte patiṭṭhāsi. Tena vuttaṃ apadāne –",
  "atk-s0508a1:3448": "“Kiṃsukaṃ pupphitaṃ disvā, paggahetvāna añjaliṃ;",
  "atk-s0508a1:3449": "Buddhaseṭṭhaṃ saritvāna, ākāse abhipūjayiṃ.",
  "atk-s0508a1:3450": "“Tena kammena sukatena, cetanāpaṇidhīhi ca;",
  "atk-s0508a1:3451": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:3452": "“Ekatiṃse ito kappe, yaṃ kammamakariṃ tadā;",
  "atk-s0508a1:3453": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:3454": "“Kilesā jhāpitā mayhaṃ, bhavā sabbe samūhatā;",
  "atk-s0508a1:3455": "Nāgova bandhanaṃ chetvā, viharāmi anāsavo.",
  "atk-s0508a1:3456": "“Svāgataṃ vata me āsi, mama buddhassa santike;",
  "atk-s0508a1:3457": "Tisso vijjā anuppattā, kataṃ buddhassa sāsana”nti.",
  "atk-s0508a1:3458": "Arahattaṃ pana patvā vimalattheraṃ ovādena tajjento –",
  "atk-s0508a1:3459": "147.",
  "atk-s0508a1:3460": "“Parittaṃ dārumāruyha, yathā sīde mahaṇṇave;",
  "atk-s0508a1:3461": "Evaṃ kusītamāgamma, sādhujīvīpi sīdati;",
  "atk-s0508a1:3462": "Tasmā taṃ parivajjeyya, kusītaṃ hīnavīriyaṃ.",
  "atk-s0508a1:3463": "148.",
  "atk-s0508a1:3464": "“Pavivittehi ariyehi, pahitattehi jhāyibhi;",
  "atk-s0508a1:3465": "Niccaṃ āraddhavīriyehi, paṇḍitehi sahāvase”ti. – gāthādvayaṃ abhāsi;",
  "atk-s0508a1:3466_0": "Tattha parittaṃ dārumāruyha, yathā sīde mahaṇṇaveti pesalopi kulaputto kusītaṃ alasapuggalaṃ",
  "atk-s0508a1:3466_1": "nissāya sīdati saṃsāre patati, na tassa pāraṃ nibbānaṃ gacchati. Yasmā etadevaṃ,",
  "atk-s0508a1:3466_2": "tasmā taṃ adhikusaladhammavasena sīsaṃ anukkhipitvā kucchitaṃ sīdanato kusītaṃ vīriyārambhābhāvato",
  "atk-s0508a1:3466_3": "hīnavīriyaṃ puggalaṃ sabbathā vajjeyya, na tassa diṭṭhānugatiṃ āpajjeyyāti attho.",
  "atk-s0508a1:3467_0": "Evaṃ puggalādhiṭṭhānāya gāthāya kosajje ādīnavaṃ dassetvā idāni vīriyārambhe ānisaṃse",
  "atk-s0508a1:3467_1": "dassetuṃ “pavivittehī”tiādi vuttaṃ. Tassattho – ye pana kāyavivekasambhavena pavivittā,",
  "atk-s0508a1:3467_2": "tato eva kilesehi ārakattā ariyā, nibbānaṃ patipesitattatāya pahitattā ārammaṇūpanijjhānavasena",
  "atk-s0508a1:3467_3": "lakkhaṇūpanijjhānavasena ca jhāyino, sabbakālaṃ paggahitavīriyatāya āraddhavīriyā,",
  "atk-s0508a1:3467_4": "lokiyalokuttarabhedāya paññāya samannāgatattā paṇḍitā, tehiyeva saha āvaseyya sadatthaṃ",
  "atk-s0508a1:3467_5": "nipphādetukāmo saṃvaseyyāti. Taṃ sutvā vimalatthero saṃviggamānaso vipassanaṃ paṭṭhapetvā",
  "atk-s0508a1:3467_6": "sadatthaṃ ārādhesi. Svāyamattho parato āgamissati.",
  "atk-s0508a1:3468": "Somamittattheragāthāvaṇṇanā niṭṭhitā.",
  "atk-s0508a1:3469": "5. Sabbamittattheragāthāvaṇṇanā",
  "atk-s0508a1:3470_0": "Jano janamhi sambaddhoti āyasmato sabbamittattherassa gāthā. Kā uppatti? Ayampi purimabuddhesu",
  "atk-s0508a1:3470_1": "katādhikāro tattha tattha bhave puññāni upacinanto ito dvānavute kappe tissassa bhagavato",
  "atk-s0508a1:3470_2": "kāle nesādakule nibbattitvā vanacāriko hutvā vane mige vadhitvā maṃsaṃ khādanto jīvati.",
  "atk-s0508a1:3470_3": "Athassa bhagavā anuggaṇhanatthaṃ vasanaṭṭhānasamīpe tīṇi padacetiyāni dassetvā pakkāmi.",
  "atk-s0508a1:3470_4": "So atītakāle sammāsambuddhesu kataparicayattā cakkaṅkitāni disvā pasannamānaso koraṇḍapupphehi",
  "atk-s0508a1:3470_5": "pūjaṃ katvā tena puññakammena tāvatiṃsabhavane nibbattitvā aparāparaṃ sugatīsuyeva",
  "atk-s0508a1:3470_6": "saṃsaranto imasmiṃ buddhuppāde sāvatthinagare brāhmaṇakule nibbatti, sabbamittotissa",
  "atk-s0508a1:3470_7": "nāmaṃ ahosi. So viññutaṃ patto jetavanapaṭiggahaṇe buddhānubhāvaṃ disvā paṭiladdhasaddho",
  "atk-s0508a1:3470_8": "pabbajitvā kammaṭṭhānaṃ gahetvā araññe viharanto vassaṃ upagantvā vuṭṭhavasso bhagavantaṃ",
  "atk-s0508a1:3470_9": "vandituṃ sāvatthiṃ gacchanto antarāmagge māgavikehi oḍḍite pāse migapotakaṃ baddhaṃ",
  "atk-s0508a1:3470_10": "addasa. Mātā panassa migī pāsaṃ appaviṭṭhāpi puttasinehena dūraṃ na gacchati, maraṇabhayena",
  "atk-s0508a1:3470_11": "pāsasamīpampi na upagacchati migapotako ca bhīto ito cito ca parivattento karuṇaṃ",
  "atk-s0508a1:3470_12": "vilapati, taṃ disvā thero, “aho sattānaṃ snehahetukaṃ dukkha”nti gacchanto tato paraṃ",
  "atk-s0508a1:3470_13": "sambahule core ekaṃ purisaṃ jīvagāhaṃ gahetvā palālaveṇiyā sarīraṃ veṭhetvā jhāpente,",
  "atk-s0508a1:3470_14": "tañca mahāviravaṃ viravantaṃ disvā tadubhayaṃ nissāya sañjātasaṃvego tesaṃ corānaṃ suṇantānaṃyeva –",
  "atk-s0508a1:3471": "149.",
  "atk-s0508a1:3472": "“Jano janamhi sambaddho, janamevassito jano;",
  "atk-s0508a1:3473": "Jano janena heṭhīyati, heṭheti ca jano janaṃ.",
  "atk-s0508a1:3474": "150.",
  "atk-s0508a1:3475": "“Ko hi tassa janenattho, janena janitena vā;",
  "atk-s0508a1:3476": "Janaṃ ohāya gacchaṃ taṃ, heṭhayitvā bahuṃ jana”nti. – gāthādvayaṃ abhāsi;",
  "atk-s0508a1:3477_0": "Tattha janoti andhabālajano. Janamhīti aññe jane. Sambaddhoti taṇhābandhanena baddho.",
  "atk-s0508a1:3477_1": "“Ayaṃ me putto, mātā”tiādinā paṭibaddho. Ayameva vā pāṭho, “ime maṃ posenti, ahaṃ",
  "atk-s0508a1:3477_2": "ime nissāya jīvāmī”ti paṭibaddhacittoti attho. Janamevassito janoti “ayaṃ me putto,",
  "atk-s0508a1:3477_3": "dhītā”tiādinā aññameva janaṃ añño jano assito taṇhāya allīno pariggayha ṭhito. Jano",
  "atk-s0508a1:3477_4": "janena heṭhīyati, heṭheti ca jano jananti kammassakatāya yathābhūtāvabodhassa ca",
  "atk-s0508a1:3477_5": "abhāvato ajjhupekkhanaṃ akatvā lobhavasena yathā jano janaṃ assito, evaṃ dosavasena",
  "atk-s0508a1:3477_6": "jano janena heṭhīyati vibādhīyati. “Tayidaṃ mayhaṃva upari heṭhanaphalavasena paripatissatī”ti",
  "atk-s0508a1:3477_7": "ajānanto heṭheti ca jano janaṃ.",
  "atk-s0508a1:3478_0": "Ko hi tassa janenatthoti tassa aññajanassa aññena janena taṇhāvasena assitena dosavasena",
  "atk-s0508a1:3478_1": "heṭhitena vā ko attho. Janena janitena vāti mātāpitā hutvā tena aññena janena janitena",
  "atk-s0508a1:3478_2": "vā ko attho. Janaṃ ohāya gacchaṃ taṃ, heṭhayitvā bahuṃ jananti yasmā saṃsāre carato",
  "atk-s0508a1:3478_3": "janassa ayamevānurūpā paṭipatti, tasmā taṃ janaṃ, tassa ca bādhikā yā sā taṇhā ca,",
  "atk-s0508a1:3478_4": "yo ca so doso eva bahuṃ janaṃ bādhayitvā ṭhito, tañca ohāya sabbaso pahāya pariccajitvā",
  "atk-s0508a1:3478_5": "gacchaṃ, tehi anupaddutaṃ ṭhānaṃ gaccheyyaṃ pāpuṇeyyanti attho. Evaṃ pana vatvā thero",
  "atk-s0508a1:3478_6": "tāvadeva vipassanaṃ ussukkāpetvā arahattamapāpuṇi. Tena vuttaṃ apadāne –",
  "atk-s0508a1:3479": "“Vanakammiko pure āsiṃ, pitumātumatenahaṃ;",
  "atk-s0508a1:3480": "Pasumārena jīvāmi, kusalaṃ me na vijjati.",
  "atk-s0508a1:3481": "“Mama āsayasāmantā, tisso lokagganāyako;",
  "atk-s0508a1:3482": "Padāni tīṇi dassesi, anukampāya cakkhumā.",
  "atk-s0508a1:3483": "“Akkante ca pade disvā, tissanāmassa satthuno;",
  "atk-s0508a1:3484": "Haṭṭho haṭṭhena cittena, pade cittaṃ pasādayiṃ.",
  "atk-s0508a1:3485": "“Koraṇḍaṃ pupphitaṃ disvā, pādapaṃ dharaṇīruhaṃ;",
  "atk-s0508a1:3486": "Sakosakaṃ gahetvāna, padaseṭṭhamapūjayiṃ.",
  "atk-s0508a1:3487": "“Tena kammena sukatena, cetanāpaṇidhīhi ca;",
  "atk-s0508a1:3488": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:3489": "“Yaṃ yaṃ yonupapajjāmi, devattaṃ atha mānusaṃ;",
  "atk-s0508a1:3490": "Koraṇḍakachavi homi, suppabhāso bhavāmahaṃ.",
  "atk-s0508a1:3491": "“Dvenavute ito kappe, yaṃ kammamakariṃ tadā;",
  "atk-s0508a1:3492": "Duggatiṃ nābhijānāmi, padapūjāyidaṃ phalaṃ.",
  "atk-s0508a1:3493": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3494": "Te pana corā therassa santike dhammaṃ sutvā saṃvegajātā pabbajitvā dhammānudhammaṃ paṭipajjiṃsūti.",
  "atk-s0508a1:3495": "Sabbamittattheragāthāvaṇṇanā niṭṭhitā.",
  "atk-s0508a1:3496": "6. Mahākāḷattheragāthāvaṇṇanā",
  "atk-s0508a1:3497_0": "Kāḷī itthīti āyasmato mahākāḷattherassa gāthā. Kā uppatti? Ayampi purimabuddhesu",
  "atk-s0508a1:3497_1": "katādhikāro tattha tattha bhave puññāni upacinanto ito ekanavute kappe kulagehe nibbattitvā",
  "atk-s0508a1:3497_2": "viññutaṃ patto kenacideva karaṇīyena araññaṃ gato tattha aññatarassa rukkhassa sākhāya",
  "atk-s0508a1:3497_3": "olambamānaṃ paṃsukūlacīvaraṃ disvā “ariyaddhajo olambatī”ti pasannacitto kiṅkaṇipupphāni",
  "atk-s0508a1:3497_4": "gahetvā paṃsukūlaṃ pūjesi. So tena puññakammena devamanussesu saṃsaranto imasmiṃ",
  "atk-s0508a1:3497_5": "buddhuppāde setabyanagare satthavāhakule nibbattitvā mahākāḷoti laddhanāmo viññutaṃ",
  "atk-s0508a1:3497_6": "patvā gharāvāsaṃ vasanto pañcahi sakaṭasatehi bhaṇḍaṃ gahetvā vāṇijjavasena sāvatthiṃ",
  "atk-s0508a1:3497_7": "gato ekamantaṃ sakaṭasatthaṃ nivesetvā addhānaparissamaṃ vinodetvā attano parisāya",
  "atk-s0508a1:3497_8": "saddhiṃ nisinno sāyanhasamayaṃ gandhamālādihatthe upāsake jetavanaṃ gacchante disvā",
  "atk-s0508a1:3497_9": "sayampi tehi saddhiṃ vihāraṃ gantvā satthu santike dhammaṃ sutvā paṭiladdhasaddho",
  "atk-s0508a1:3497_10": "pabbajitvā sosānikaṅgaṃ adhiṭṭhāya susāne vasati. Athekadivasaṃ kāḷī nāma ekā itthī",
  "atk-s0508a1:3497_11": "chavaḍāhikā therassa kammaṭṭhānatthāya aciramatasarīraṃ ubho satthī bhinditvā ubho",
  "atk-s0508a1:3497_12": "ca bāhū bhinditvā sīsañca dadhithālakaṃ viya bhinditvā sabbaṃ aṅgapaccaṅgaṃ sambandhameva",
  "atk-s0508a1:3497_13": "katvā therassa oloketuṃ yogyaṭṭhāne ṭhapetvā ekamantaṃ nisīdi. Thero taṃ disvā attānaṃ ovadanto –",
  "atk-s0508a1:3498": "151.",
  "atk-s0508a1:3499": "“Kāḷī itthī brahatī dhaṅkarūpā, satthiñca bhetvā aparañca satthiṃ;",
  "atk-s0508a1:3500": "Bāhañca bhetvā aparañca bāhaṃ, sīsañca bhetvā dadhithālakaṃva;",
  "atk-s0508a1:3501": "Esā nisinnā abhisandahitvā.",
  "atk-s0508a1:3502": "152.",
  "atk-s0508a1:3503": "“Yo ve avidvā upadhiṃ karoti, punappunaṃ dukkhamupeti mando;",
  "atk-s0508a1:3504": "Tasmā pajānaṃ upadhiṃ na kayirā, māhaṃ puna bhinnasiro sayissa”nti. –",
  "atk-s0508a1:3505": "Gāthādvayaṃ abhāsi.",
  "atk-s0508a1:3506_0": "Tattha kāḷīti tassā nāmaṃ, kāḷavaṇṇattā vā evaṃ vuttaṃ. Brahatīti mahāsarīrā ārohapariṇāhavatī.",
  "atk-s0508a1:3506_1": "Dhaṅkarūpāti kāḷavaṇṇattā eva kākasadisarūpā. Satthiñca bhetvāti matasarīrassa satthiṃ",
  "atk-s0508a1:3506_2": "jaṇṇubhedanena bhañjitvā. Aparañca satthinti itarañca satthiṃ bhañjitvā. Bāhañca",
  "atk-s0508a1:3506_3": "bhetvāti bāhaṭṭhiñca aggabāhaṭṭhāneyeva bhañjitvā. Sīsañca bhetvā dadhithālakaṃvāti",
  "atk-s0508a1:3506_4": "matasarīrassa sīsaṃ bhinditvā bhinnattā eva leḍḍudaṇḍādīhi paggharantaṃ dadhithālakaṃ",
  "atk-s0508a1:3506_5": "viya, paggharantaṃ matthaluṅgaṃ katvāti attho. Esā nisinnā abhisandahitvāti chinnabhinnāvayavaṃ",
  "atk-s0508a1:3506_6": "matasarīraṃ te avayave yathāṭhāneyeva ṭhapanena sandahitvā sahitaṃ katvā maṃsāpaṇaṃ",
  "atk-s0508a1:3506_7": "pasārentī viya esā nisinnā.",
  "atk-s0508a1:3507_0": "Yo ve avidvā upadhiṃ karotīti yo imāya upaṭṭhāpitaṃ kammaṭṭhānaṃ disvāpi avidvā akusalo",
  "atk-s0508a1:3507_1": "kammaṭṭhānaṃ chaḍḍetvā ayonisomanasikārena kilesūpadhiṃ uppādeti, so mando mandapañño",
  "atk-s0508a1:3507_2": "saṃsārassa anativattanato punappunaṃ aparāparaṃ nirayādīsu dukkhaṃ upeti. Tasmā pajānaṃ",
  "atk-s0508a1:3507_3": "upadhiṃ na kayirāti tasmāti yasmā cetadevaṃ, tasmā. Pajānaṃ upadhinti “idha yaṃ dukkhaṃ",
  "atk-s0508a1:3507_4": "sambhotī”ti pajānanto yoniso manasikaronto kilesūpadhiṃ na kayirā na uppādeyya. Kasmā?",
  "atk-s0508a1:3507_5": "Māhaṃ puna bhinnasiro sayissanti yathayidaṃ matasarīraṃ bhinnasarīraṃ sayati, evaṃ",
  "atk-s0508a1:3507_6": "kilesūpadhīhi saṃsāre punappunaṃ uppattiyā kaṭasivaḍḍhako hutvā bhinnasiro ahaṃ mā",
  "atk-s0508a1:3507_7": "sayissanti. Evaṃ vadanto eva thero vipassanaṃ ussukkāpetvā arahattaṃ pāpuṇi. Tena vuttaṃ apadāne –",
  "atk-s0508a1:3508": "“Himavantassāvidūre, udaṅgaṇo nāma pabbato;",
  "atk-s0508a1:3509": "Tatthaddasaṃ paṃsukūlaṃ, dumaggamhi vilambitaṃ.",
  "atk-s0508a1:3510": "“Tīṇi kiṅkaṇipupphāni, ocinitvānahaṃ tadā;",
  "atk-s0508a1:3511": "Haṭṭho haṭṭhena cittena, paṃsukūlamapūjayiṃ.",
  "atk-s0508a1:3512": "“Tena kammena sukatena, cetanāpaṇidhīhi ca;",
  "atk-s0508a1:3513": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:3514": "“Ekanavutito kappe, yaṃ kammamakariṃ tadā;",
  "atk-s0508a1:3515": "Duggatiṃ nābhijānāmi, pūjitvā arahaddhajaṃ.",
  "atk-s0508a1:3516": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3517": "Mahākāḷattheragāthāvaṇṇanā niṭṭhitā.",
  "atk-s0508a1:3518": "7. Tissattheragāthāvaṇṇanā",
  "atk-s0508a1:3519_0": "Bahū sapatte labhatīti āyasmato tissattherassa gāthā. Kā uppatti? Ayampi purimabuddhesu",
  "atk-s0508a1:3519_1": "katādhikāro tattha tattha bhave vivaṭṭūpanissayaṃ puññaṃ upacinanto piyadassissa",
  "atk-s0508a1:3519_2": "bhagavato kāle brāhmaṇakule nibbattitvā viññutaṃ patto sippesu nipphattiṃ gantvā",
  "atk-s0508a1:3519_3": "kāmesu ādīnavaṃ disvā gharāvāsaṃ pahāya tāpasapabbajjaṃ pabbajitvā araññāyatane sālavane",
  "atk-s0508a1:3519_4": "assamaṃ kāretvā vasati. Bhagavā tassa anuggaṇhanatthaṃ assamassa avidūre sālavane",
  "atk-s0508a1:3519_5": "nirodhaṃ samāpajjitvā nisīdi. So assamato nikkhamitvā phalāphalatthāya gacchanto",
  "atk-s0508a1:3519_6": "bhagavantaṃ disvā pasannamānaso cattāro daṇḍe ṭhapetvā bhagavato upari pupphitāhi",
  "atk-s0508a1:3519_7": "sālasākhāhi sākhāmaṇḍapaṃ katvā sattāhaṃ navanavehi sālapupphehi bhagavantaṃ pūjento",
  "atk-s0508a1:3519_8": "aṭṭhāsi buddhārammaṇaṃ pītiṃ avijahanto. Satthā sattāhassa accayena nirodhato vuṭṭhahitvā",
  "atk-s0508a1:3519_9": "bhikkhusaṅghaṃ cintesi. Tāvadeva satasahassamattā khīṇāsavā satthāraṃ parivāresuṃ.",
  "atk-s0508a1:3519_10": "Bhagavā tassa bhāviniṃ sampattiṃ vibhāvento anumodanaṃ vatvā pakkāmi. So tena puññakammena",
  "atk-s0508a1:3519_11": "devaloke nibbattitvā aparāparaṃ sugatīsuyeva saṃsaranto imasmiṃ buddhuppāde rājagahe",
  "atk-s0508a1:3519_12": "brāhmaṇakule nibbattitvā tissoti laddhanāmo vayappatto tiṇṇaṃ vedānaṃ pāragū hutvā",
  "atk-s0508a1:3519_13": "pañcamattāni māṇavakasatāni mante vācento lābhaggayasaggappatto hutvā satthu rājagahagamane",
  "atk-s0508a1:3519_14": "buddhānubhāvaṃ disvā paṭiladdhasaddho pabbajitvā vipassanaṃ paṭṭhapetvā nacirasseva",
  "atk-s0508a1:3519_15": "arahattaṃ pāpuṇi. Tena vuttaṃ apadāne –",
  "atk-s0508a1:3520": "“Ajjhogāhetvā sālavanaṃ, sukato assamo mama;",
  "atk-s0508a1:3521": "Sālapupphehi sañchanno, vasāmi vipine tadā.",
  "atk-s0508a1:3522": "“Piyadassī ca bhagavā, sayambhū aggapuggalo;",
  "atk-s0508a1:3523": "Vivekakāmo sambuddho, sālavanamupāgami.",
  "atk-s0508a1:3524": "“Assamā abhinikkhamma, pavanaṃ agamāsahaṃ;",
  "atk-s0508a1:3525": "Mūlaphalaṃ gavesanto, āhiṇḍāmi vane tadā.",
  "atk-s0508a1:3526": "“Tatthaddasāsiṃ sambuddhaṃ, piyadassiṃ mahāyasaṃ;",
  "atk-s0508a1:3527": "Sunisinnaṃ samāpannaṃ, virocantaṃ mahāvane.",
  "atk-s0508a1:3528": "“Catudaṇḍe ṭhapetvāna, buddhassa uparī ahaṃ;",
  "atk-s0508a1:3529": "Maṇḍapaṃ sukataṃ katvā, sālapupphehi chādayiṃ.",
  "atk-s0508a1:3530": "“Sattāhaṃ dhārayitvāna, maṇḍapaṃ sālachāditaṃ;",
  "atk-s0508a1:3531": "Tattha cittaṃ pasādetvā, buddhaseṭṭhamavandahaṃ.",
  "atk-s0508a1:3532": "“Bhagavā tamhi samaye, vuṭṭhahitvā samādhito;",
  "atk-s0508a1:3533": "Yugamattaṃ pekkhamāno, nisīdi purisuttamo.",
  "atk-s0508a1:3534": "“Sāvako varuṇo nāma, piyadassissa satthuno;",
  "atk-s0508a1:3535": "Vasīsatasahassehi, upagacchi vināyakaṃ.",
  "atk-s0508a1:3536": "“Piyadassī ca bhagavā, lokajeṭṭho narāsabho;",
  "atk-s0508a1:3537": "Bhikkhusaṅghe nisīditvāna, sitaṃ pātukarī jino.",
  "atk-s0508a1:3538": "“Anuruddho upaṭṭhāko, piyadassissa satthuno;",
  "atk-s0508a1:3539": "Ekaṃsaṃ cīvaraṃ katvā, apucchittha mahāmuniṃ.",
  "atk-s0508a1:3540": "“Ko nu kho bhagavā hetu, sitakammassa satthuno;",
  "atk-s0508a1:3541": "Kāraṇe vijjamānamhi, satthā pātukare sitaṃ.",
  "atk-s0508a1:3542": "“Sattāhaṃ sālacchadanaṃ, yo me dhāresi māṇavo;",
  "atk-s0508a1:3543": "Tassa kammaṃ saritvāna, sitaṃ pātukariṃ ahaṃ.",
  "atk-s0508a1:3544": "“Anokāsaṃ na passāmi, yattha puññaṃ vipaccati;",
  "atk-s0508a1:3545": "Devaloke manusse vā, okāsova na sammati.",
  "atk-s0508a1:3546": "“Devaloke vasantassa, puññakammasamaṅgino;",
  "atk-s0508a1:3547": "Yāvatā parisā tassa, sālacchannā bhavissati.",
  "atk-s0508a1:3548": "“Tattha dibbehi naccehi, gītehi vāditehi ca;",
  "atk-s0508a1:3549": "Ramissati sadā santo, puññakammasamāhito.",
  "atk-s0508a1:3550": "“Yāvatā parisā tassa, gandhagandhī bhavissati;",
  "atk-s0508a1:3551": "Sālassa pupphavasso ca, pavassissati tāvade.",
  "atk-s0508a1:3552": "“Tato cutoyaṃ manujo, mānusaṃ āgamissati;",
  "atk-s0508a1:3553": "Idhāpi sālacchadanaṃ, sabbakālaṃ dharissati.",
  "atk-s0508a1:3554": "“Idha naccañca gītañca, sammatāḷasamāhitaṃ;",
  "atk-s0508a1:3555": "Parivāressanti maṃ niccaṃ, buddhapūjāyidaṃ phalaṃ.",
  "atk-s0508a1:3556": "“Uggacchante ca sūriye, sālavassaṃ pavassati;",
  "atk-s0508a1:3557": "Puññakammena saṃyuttaṃ, vassate sabbakālikaṃ.",
  "atk-s0508a1:3558": "“Aṭṭhārase kappasate, okkākakulasambhavo;",
  "atk-s0508a1:3559": "Gotamo nāma gottena, satthā loke bhavissati.",
  "atk-s0508a1:3560": "“Tassa dhammesu dāyādo, oraso dhammanimmito;",
  "atk-s0508a1:3561": "Sabbāsave pariññāya, nibbāyissatināsavo.",
  "atk-s0508a1:3562": "“Dhammaṃ abhisamentassa, sālacchannaṃ bhavissati;",
  "atk-s0508a1:3563": "Citake jhāyamānassa, chadanaṃ tattha hessati.",
  "atk-s0508a1:3564": "“Vipākaṃ kittayitvāna, piyadassī mahāmuni;",
  "atk-s0508a1:3565": "Parisāya dhammaṃ desesi, tappento dhammavuṭṭhiyā.",
  "atk-s0508a1:3566": "“Tiṃsakappāni devesu, devarajjamakārayiṃ;",
  "atk-s0508a1:3567": "Saṭṭhi ca sattakkhattuñca, cakkavattī ahosahaṃ.",
  "atk-s0508a1:3568": "“Devalokā idhāgantvā, labhāmi vipulaṃ sukhaṃ;",
  "atk-s0508a1:3569": "Idhāpi sālacchadanaṃ, maṇḍapassa idaṃ phalaṃ.",
  "atk-s0508a1:3570": "“Ayaṃ pacchimako mayhaṃ, carimo vattate bhavo;",
  "atk-s0508a1:3571": "Idhāpi sālacchadanaṃ, hessati sabbakālikaṃ.",
  "atk-s0508a1:3572": "“Mahāmuniṃ tosayitvā, gotamaṃ sakyapuṅgavaṃ;",
  "atk-s0508a1:3573": "Pattomhi acalaṃ ṭhānaṃ, hitvā jayaparājayaṃ.",
  "atk-s0508a1:3574": "“Aṭṭhārase kappasate, yaṃ buddhamabhipūjayiṃ;",
  "atk-s0508a1:3575": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:3576": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3577_0": "So arahattaṃ pana patvā visesato lābhaggayasaggappatto ahosi. Tattha keci puthujjanabhikkhū",
  "atk-s0508a1:3577_1": "therassa lābhasakkāraṃ disvā bālabhāvena asahanākāraṃ pavedesuṃ. Thero taṃ ñatvā",
  "atk-s0508a1:3577_2": "lābhasakkāre ādīnavaṃ tattha attano alaggabhāvañca pakāsento –",
  "atk-s0508a1:3578": "153.",
  "atk-s0508a1:3579": "“Bahū sapatte labhati, muṇḍo saṅghāṭipāruto;",
  "atk-s0508a1:3580": "Lābhī annassa pānassa, vatthassa sayanassa ca.",
  "atk-s0508a1:3581": "154.",
  "atk-s0508a1:3582": "“Etamādīnavaṃ ñatvā, sakkāresu mahabbhayaṃ;",
  "atk-s0508a1:3583": "Appalābho anavassuto, sato bhikkhu paribbaje”ti. –",
  "atk-s0508a1:3584": "Gāthādvayaṃ abhāsi.",
  "atk-s0508a1:3585_0": "Tassattho – sikhampi asesetvā muṇḍitakesatāya muṇḍo, chinditvā saṅghāṭitakāsāvadhāritāya",
  "atk-s0508a1:3585_1": "saṅghāṭipāruto, evaṃ vevaṇṇiyaṃ ajjhupagato parāyattavuttiko pabbajito sace annapānādīnaṃ",
  "atk-s0508a1:3585_2": "lābhī hoti, sopi bahū sapatte labhati, tassa usūyantā bahū sambhavanti. Tasmā etaṃ",
  "atk-s0508a1:3585_3": "evarūpaṃ lābhasakkāresu mahabbhayaṃ vipulabhayaṃ ādīnavaṃ dosaṃ viditvā appicchataṃ",
  "atk-s0508a1:3585_4": "santosañca hadaye ṭhapetvā anavajjuppādassāpi uppannassa lābhassa parivajjanena appalābho,",
  "atk-s0508a1:3585_5": "tato eva tattha taṇhāvassutābhāvena anavassuto, saṃsāre bhayassa ikkhanato bhinnakilesatāya",
  "atk-s0508a1:3585_6": "vā bhikkhu santuṭṭhiṭṭhānīyassa satisampajaññassa vasena sato hutvā paribbaje careyya",
  "atk-s0508a1:3585_7": "vihareyyāti. Taṃ sutvā te bhikkhū tāvadeva theraṃ khamāpesuṃ.",
  "atk-s0508a1:3586": "Tissattheragāthāvaṇṇanā niṭṭhitā.",
  "atk-s0508a1:3587": "8. Kimilattheragāthāvaṇṇanā",
  "atk-s0508a1:3588_0": "Pācīnavaṃsadāyamhītiādikā āyasmato kimilattherassa gāthā. Kā uppatti? Tassa pubbayogo",
  "atk-s0508a1:3588_1": "saṃveguppatti pabbajjā ca ekakanipāte “abhisatto”ti gāthāya saṃvaṇṇanāyaṃ vuttāyeva.",
  "atk-s0508a1:3588_2": "Tāya ca gāthāya therena attano visesādhigamassa kāraṇaṃ dassitaṃ. Idha pana adhigatavisesassa",
  "atk-s0508a1:3588_3": "attano āyasmatā ca anuruddhena āyasmatā ca nandiyena saha samaggavāso dassitoti veditabbaṃ.",
  "atk-s0508a1:3588_4": "Samaggavāsaṃ pana vasantā te yathā ca vasiṃsu, taṃ dassento –",
  "atk-s0508a1:3589": "155.",
  "atk-s0508a1:3590": "“Pācīnavaṃsadāyamhi, sakyaputtā sahāyakā;",
  "atk-s0508a1:3591": "Pahāyānappake bhoge, uñche pattāgate ratā.",
  "atk-s0508a1:3592": "156.",
  "atk-s0508a1:3593": "“Āraddhavīriyā pahitattā, niccaṃ daḷhaparakkamā;",
  "atk-s0508a1:3594": "Ramanti dhammaratiyā, hitvāna lokiyaṃ rati”nti. – gāthādvayaṃ abhāsi;",
  "atk-s0508a1:3595_0": "Tattha pācīnavaṃsadāyamhīti pācīnavaṃsanāmake rakkhitagopite sahaparicchede vane.",
  "atk-s0508a1:3595_1": "Tañhi vanaṃ gāmassa pācīnadisāyaṃ ṭhitattā vaṃsagumbaparikkhittattā ca “pācīnavaṃsadāyo”ti",
  "atk-s0508a1:3595_2": "vutto, vaṃsavanabhāvena vāti. Sakyaputtāti anuruddhattherādayo sakyarājakumārā. Sahāyakāti",
  "atk-s0508a1:3595_3": "saṃveguppattipabbajjāsamaṇadhammakaraṇasaṃvāsehi saha ayanato pavattanato sahāyakā.",
  "atk-s0508a1:3595_4": "Pahāyānappake bhogeti uḷārena puññānubhāvena adhigate kulaparamparāgate ca mahante",
  "atk-s0508a1:3595_5": "bhogakkhandhe chaḍḍetvā. “Sahāyānappake”tipi pāḷi. Uñche pattāgate ratāti uñchācariyāya",
  "atk-s0508a1:3595_6": "ābhatattā uñche patte āgatattā pattāgate pattapariyāpanne ratā abhiratā, saṅghabhattādiatirekalābhaṃ",
  "atk-s0508a1:3595_7": "paṭikkhipitvā jaṅghabalaṃ nissāya bhikkhācariyāya laddhena missakabhatteneva santuṭṭhāti attho.",
  "atk-s0508a1:3596_0": "Āraddhavīriyāti uttamatthassa adhigamāya āditova pageva sampāditavīriyā. Pahitattāti",
  "atk-s0508a1:3596_1": "ninnapoṇapabbhārabhāvena kālena kālaṃ samāpajjanena ca nibbānaṃ patipesitacittā.",
  "atk-s0508a1:3596_2": "Niccaṃ daḷhaparakkamāti vattapaṭipattīsu diṭṭhadhammasukhavihārānuyogena sabbakālaṃ",
  "atk-s0508a1:3596_3": "asithilaparakkamā. Ramanti dhammaratiyā, hitvāna lokiyaṃ ratinti loke viditatāya",
  "atk-s0508a1:3596_4": "lokapariyāpannatāya ca lokiyaṃ rūpārammaṇādiratiṃ pahāya maggapaññāya pajahitvā lokuttaradhammaratiyā",
  "atk-s0508a1:3596_5": "aggaphalanibbānābhiratiyā ca ramanti abhiramantīti.",
  "atk-s0508a1:3597": "Kimilattheragāthāvaṇṇanā niṭṭhitā.",
  "atk-s0508a1:3598": "9. Nandattheragāthāvaṇṇanā",
  "atk-s0508a1:3599_0": "Ayoniso manasikārāti āyasmato nandattherassa gāthā. Kā uppatti? Ayaṃ kira padumuttarassa",
  "atk-s0508a1:3599_1": "bhagavato kāle haṃsavatīnagare kulagehe nibbattitvā viññutaṃ patto bhagavato santike",
  "atk-s0508a1:3599_2": "dhammaṃ suṇanto satthāraṃ ekaṃ bhikkhuṃ indriyesu guttadvārānaṃ aggaṭṭhāne ṭhapentaṃ",
  "atk-s0508a1:3599_3": "disvā sayampi taṃ ṭhānantaraṃ patthento bhagavato bhikkhusaṅghassa ca pūjāsakkārabahulaṃ",
  "atk-s0508a1:3599_4": "mahādānaṃ pavattetvā, “ahampi anāgate tumhādisassa buddhassa evarūpo sāvako bhaveyya”nti",
  "atk-s0508a1:3599_5": "paṇidhānaṃ katvā tato paṭṭhāya devamanussesu saṃsaranto atthadassissa bhagavato kāle",
  "atk-s0508a1:3599_6": "vinatāya nāma nadiyā mahanto kacchapo hutvā nibbatto ekadivasaṃ satthāraṃ nadiyā",
  "atk-s0508a1:3599_7": "pāraṃ gantuṃ tīre ṭhitaṃ disvā sayaṃ bhagavantaṃ tāretukāmo satthu pādamūle nipajji.",
  "atk-s0508a1:3599_8": "Satthā tassa ajjhāsayaṃ oloketvā piṭṭhiṃ abhiruhi. So haṭṭhatuṭṭho vegena sotaṃ chindanto",
  "atk-s0508a1:3599_9": "sīghataraṃ paratīrameva pāpesi. Bhagavā tassa anumodanaṃ vadanto bhāviniṃ sampattiṃ kathetvā pakkāmi.",
  "atk-s0508a1:3600_0": "So tena puññakammena sugatīsuyeva saṃsaranto imasmiṃ buddhuppāde kapilavatthusmiṃ",
  "atk-s0508a1:3600_1": "suddhodanamahārājassa putto hutvā mahāpajāpatiyā gotamiyā kucchimhi nibbatti. Tassa",
  "atk-s0508a1:3600_2": "nāmaggahaṇadivase ñātisaṅghaṃ nandento jātoti nandotveva nāmaṃ akaṃsu. Tassa vayappattakāle",
  "atk-s0508a1:3600_3": "satthā pavattavaradhammacakko lokānuggahaṃ karonto kapilavatthuṃ gantvā ñātisamāgame",
  "atk-s0508a1:3600_4": "pokkharavassaṃ aṭṭhuppattiṃ katvā vessantarajātakaṃ kathetvā dutiyadivase piṇḍāya",
  "atk-s0508a1:3600_5": "paviṭṭho “uttiṭṭhe nappamajjeyyā”ti gāthāya pitaraṃ sotāpattiphale patiṭṭhāpetvā",
  "atk-s0508a1:3600_6": "nivesanaṃ gantvā “dhammaṃ care sucarita”nti gāthāya mahāpajāpatiṃ sotāpattiphale",
  "atk-s0508a1:3600_7": "rājānaṃ sakadāgāmiphale patiṭṭhāpetvā tatiye divase nandakumārassa abhisekanivesanappavesanavivāhamaṅgalesu",
  "atk-s0508a1:3600_8": "vattamānesu piṇḍāya pavisitvā nandakumārassa hatthe pattaṃ datvā maṅgalaṃ vatvā tassa",
  "atk-s0508a1:3600_9": "hatthato pattaṃ agahetvāva vihāraṃ gato taṃ pattahatthaṃ vihāraṃ āgataṃ anicchamānaṃyeva",
  "atk-s0508a1:3600_10": "pabbājetvā tathā pabbajitattāyeva anabhiratiyā pīḷitaṃ ñatvā upāyena tassa taṃ anabhiratiṃ",
  "atk-s0508a1:3600_11": "vinodesi. So yoniso paṭisaṅkhāya vipassanaṃ paṭṭhapetvā nacirasseva arahattaṃ pāpuṇi.",
  "atk-s0508a1:3600_12": "Tena vuttaṃ apadāne –",
  "atk-s0508a1:3601": "“Atthadassī tu bhagavā, sayambhū lokanāyako;",
  "atk-s0508a1:3602": "Vinatānadiyā tīraṃ, upāgacchi tathāgato.",
  "atk-s0508a1:3603": "“Udakā abhinikkhamma, kacchapo vārigocaro;",
  "atk-s0508a1:3604": "Buddhaṃ tāretukāmohaṃ, upesiṃ lokanāyakaṃ.",
  "atk-s0508a1:3605": "“Abhirūhatu maṃ buddho, atthadassī mahāmuni;",
  "atk-s0508a1:3606": "Ahaṃ taṃ tārayissāmi, dukkhassantakaro tuvaṃ.",
  "atk-s0508a1:3607": "“Mama saṅkappamaññāya, atthadassī mahāyaso;",
  "atk-s0508a1:3608": "Abhirūhitvā me piṭṭhiṃ, aṭṭhāsi lokanāyako.",
  "atk-s0508a1:3609": "“Yato sarāmi attānaṃ, yato pattosmi viññutaṃ;",
  "atk-s0508a1:3610": "Sukhaṃ me tādisaṃ natthi, phuṭṭhe pādatale yathā.",
  "atk-s0508a1:3611": "“Uttaritvāna sambuddho, atthadassī mahāyaso;",
  "atk-s0508a1:3612": "Naditīramhi ṭhatvāna, imā gāthā abhāsatha.",
  "atk-s0508a1:3613": "“Yāvatā vattate cittaṃ, gaṅgāsotaṃ tarāmahaṃ;",
  "atk-s0508a1:3614": "Ayañca kacchapo rājā, tāresi mama paññavā.",
  "atk-s0508a1:3615": "“Iminā buddhataraṇena, mettacittavatāya ca;",
  "atk-s0508a1:3616": "Aṭṭhārase kappasate, devaloke ramissati.",
  "atk-s0508a1:3617": "“Devalokā idhāgantvā, sukkamūlena codito;",
  "atk-s0508a1:3618": "Ekāsane nisīditvā, kaṅkhāsotaṃ tarissati.",
  "atk-s0508a1:3619": "“Yathāpi bhaddake khette, bījaṃ appampi ropitaṃ;",
  "atk-s0508a1:3620": "Sammādhāraṃ pavecchante, phalaṃ toseti kassakaṃ.",
  "atk-s0508a1:3621": "“Tathevidaṃ buddhakhettaṃ, sammāsambuddhadesitaṃ;",
  "atk-s0508a1:3622": "Sammādhāraṃ pavecchante, phalaṃ maṃ tosayissati.",
  "atk-s0508a1:3623": "“Padhānapahitattomhi, upasanto nirūpadhi;",
  "atk-s0508a1:3624": "Sabbāsave pariññāya, viharāmi anāsavo.",
  "atk-s0508a1:3625": "“Aṭṭhārase kappasate, yaṃ kammamakariṃ tadā;",
  "atk-s0508a1:3626": "Duggatiṃ nābhijānāmi, taraṇāya idaṃ phalaṃ.",
  "atk-s0508a1:3627": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3628_0": "Arahattaṃ pana patvā vimuttisukhaṃ anubhavanto “aho satthu upāyakosallaṃ, yenāhaṃ",
  "atk-s0508a1:3628_1": "bhavapaṅkato uddharitvā nibbānathale patiṭṭhāpito”ti attano pahīnasaṃkilesaṃ paṭiladdhañca",
  "atk-s0508a1:3628_2": "sukhaṃ paccavekkhitvā sañjātasomanasso udānavasena –",
  "atk-s0508a1:3629": "157.",
  "atk-s0508a1:3630": "“Ayoniso manasikārā, maṇḍanaṃ anuyuñjisaṃ;",
  "atk-s0508a1:3631": "Uddhato capalo cāsiṃ, kāmarāgena aṭṭito.",
  "atk-s0508a1:3632": "158.",
  "atk-s0508a1:3633": "“Upāyakusalenāhaṃ, buddhenādiccabandhunā;",
  "atk-s0508a1:3634": "Yoniso paṭipajjitvā, bhave cittaṃ udabbahi”nti. – gāthādvayaṃ abhāsi;",
  "atk-s0508a1:3635_0": "Tattha ayoniso manasikārāti anupāyamanasikārato asubhaṃ kāyaṃ subhato manasi karitvā",
  "atk-s0508a1:3635_1": "subhato manasikārahetu, asubhaṃ kāyaṃ subhasaññāyāti attho. Maṇḍananti hatthūpagādiābharaṇehi",
  "atk-s0508a1:3635_2": "ceva mālāgandhādīhi ca attabhāvassa alaṅkaraṇaṃ. Anuyuñjisanti anuyuñjiṃ, sarīrassa",
  "atk-s0508a1:3635_3": "vibhūsanappasuto ahosinti attho. Uddhatoti jātigottarūpayobbanamadādīhi uddhato avūpasantacitto.",
  "atk-s0508a1:3635_4": "Capaloti vanamakkaṭo viya anavaṭṭhitacittatāya lolo, kāyamaṇḍanavatthamaṇḍanādicāpalye",
  "atk-s0508a1:3635_5": "yuttatāya vā capalo ca. Āsinti ahosiṃ. Kāmarāgenāti vatthukāmesu chandarāgena aṭṭito",
  "atk-s0508a1:3635_6": "pīḷito vibādhito āsinti yojanā.",
  "atk-s0508a1:3636_0": "Upāyakusalenāti vineyyānaṃ damanūpāyacchekena kovidena buddhena bhagavatā hetubhūtena.",
  "atk-s0508a1:3636_1": "Hetuatthe hi etaṃ karaṇavacanaṃ. Paluṭṭhamakkaṭīdevaccharādassanena hi upakkitavādacodanāya",
  "atk-s0508a1:3636_2": "attano kāmarāgāpanayanaṃ sandhāya vadati. Bhagavā hi āyasmantaṃ nandattheraṃ paṭhamaṃ",
  "atk-s0508a1:3636_3": "janapadakalyāṇiṃ upādāya “yathāyaṃ makkaṭī, evaṃ kakuṭapādiniyo upādāya janapadakalyāṇī”ti",
  "atk-s0508a1:3636_4": "mahatiyā āṇiyā khuddakaṃ āṇiṃ nīharanto chaḍḍako viya, sinehapānena sarīraṃ kiledetvā",
  "atk-s0508a1:3636_5": "vamanavirecanehi dosaṃ nīharanto bhisakko viya ca kakuṭapādinidassanena janapadakalyāṇiyaṃ",
  "atk-s0508a1:3636_6": "virattacittaṃ kāretvā puna upakkitavādena kakuṭapādinīsupi cittaṃ virājetvā sammadeva",
  "atk-s0508a1:3636_7": "samathavipassanānuyogena ariyamagge patiṭṭhāpesi. Tena vuttaṃ “yoniso paṭipajjitvā,",
  "atk-s0508a1:3636_8": "bhave cittaṃ udabbahi”nti. Upāyena ñāyena sammadeva samathavipassanāya visuddhipaṭipadaṃ",
  "atk-s0508a1:3636_9": "paṭipajjitvā bhave saṃsārapaṅke nimuggañca me cittaṃ ariyamaggena hatthena uttāriṃ,",
  "atk-s0508a1:3636_10": "nibbānathale patiṭṭhāpesinti attho.",
  "atk-s0508a1:3637_0": "Imaṃ udānaṃ udānetvā thero punadivase bhagavantaṃ upasaṅkamitvā evamāha – “yaṃ me,",
  "atk-s0508a1:3637_1": "bhante, bhagavā pāṭibhogo pañcannaṃ accharāsatānaṃ paṭilābhāya kakuṭapādānaṃ, muñcāmahaṃ,",
  "atk-s0508a1:3637_2": "bhante, bhagavantaṃ etasmā paṭissavā”ti. Bhagavāpi, “yadeva kho te, nanda, anupādāya",
  "atk-s0508a1:3637_3": "āsavehi cittaṃ vimuttaṃ, athāhaṃ mutto etasmā paṭissavā”ti āha. Athassa bhagavā savisesaṃ",
  "atk-s0508a1:3637_4": "indriyesu guttadvārataṃ ñatvā taṃ guṇaṃ vibhāvento, “etadaggaṃ, bhikkhave, mama sāvakānaṃ",
  "atk-s0508a1:3637_5": "bhikkhūnaṃ indriyesu guttadvārānaṃ yadidaṃ nando”ti indriyesu guttadvārabhāvena aggaṭṭhāne",
  "atk-s0508a1:3637_6": "ṭhapesi. Thero hi “yamevāhaṃ indriyānaṃ asaṃvaraṃ nissāya imaṃ vippakāraṃ patto,",
  "atk-s0508a1:3637_7": "tamevāhaṃ suṭṭhu niggahessāmī”ti ussāhajāto balavahirottappo tattha ca katādhikārattā",
  "atk-s0508a1:3637_8": "indriyasaṃvare ukkaṃsapāramiṃ agamāsīti.",
  "atk-s0508a1:3638": "Nandattheragāthāvaṇṇanā niṭṭhitā.",
  "atk-s0508a1:3639": "10. Sirimattheragāthāvaṇṇanā",
  "atk-s0508a1:3640_0": "Pare ca naṃ pasaṃsantīti āyasmato sirimattherassa gāthā. Kā uppatti? Ayampi purimabuddhesu",
  "atk-s0508a1:3640_1": "katādhikāro tattha tattha bhave puññāni upacinanto padumuttarassa bhagavato pāramiyo",
  "atk-s0508a1:3640_2": "pūretvā tusitabhavane ṭhitakāle brāhmaṇakule nibbattitvā viññutaṃ patto tiṇṇaṃ vedānaṃ",
  "atk-s0508a1:3640_3": "pāragū sanighaṇḍukeṭubhānaṃ sakkharappabhedānaṃ itihāsapañcamānaṃ padako veyyākaraṇo",
  "atk-s0508a1:3640_4": "lokāyatamahāpurisalakkhaṇesu anavayo nekkhammajjhāsayatāya kāme pahāya tāpasapabbajjaṃ",
  "atk-s0508a1:3640_5": "pabbajitvā caturāsītisahassaparimāṇena tāpasagaṇena parivuto himavantappadese devatābhinimmite",
  "atk-s0508a1:3640_6": "assame jhānābhiññāyo nibbattetvā vasanto purimabuddhesu katādhikāratāya lakkhaṇamantesu",
  "atk-s0508a1:3640_7": "āgataniyāmena ca buddhaguṇe anussaritvā atīte buddhe uddissa aññatarasmiṃ nadīnivattane",
  "atk-s0508a1:3640_8": "pulinacetiyaṃ katvā pūjāsakkārābhirato ahosi. Taṃ disvā tāpasā, “kaṃ uddissa ayaṃ",
  "atk-s0508a1:3640_9": "pūjāsakkāro karīyatī”ti pucchiṃsu. So tesaṃ lakkhaṇamante āharitvā tattha āgatāni",
  "atk-s0508a1:3640_10": "mahāpurisalakkhaṇāni vibhajitvā tadanusārena attano bale ṭhatvā buddhaguṇe kittesi.",
  "atk-s0508a1:3640_11": "Taṃ sutvā tepi tāpasā pasannamānasā tato paṭṭhāya sammāsambuddhaṃ uddissa thūpapūjaṃ karontā viharanti.",
  "atk-s0508a1:3641_0": "Tena ca samayena padumuttarabodhisatto tusitakāyā cavitvā mātukucchiṃ okkanto hoti.",
  "atk-s0508a1:3641_1": "Carimabhave dvattiṃsa pubbanimittāni pāturahesuṃ, sabbe ca acchariyabbhūtadhammā.",
  "atk-s0508a1:3641_2": "Tāpaso tāni antevāsikānaṃ dassetvā bhiyyosomattāya sammāsambuddhesu tesaṃ pasādaṃ",
  "atk-s0508a1:3641_3": "vaḍḍhetvā kālaṃ katvā brahmaloke nibbattitvā tehi attano sarīrassa pūjāya karīyamānāya",
  "atk-s0508a1:3641_4": "dissamānarūpo āgantvā, “ahaṃ tumhākaṃ ācariyo brahmaloke nibbatto, tumhe appamattā",
  "atk-s0508a1:3641_5": "pulinacetiyapūjamanuyuñjatha, bhāvanāya ca yuttappayuttā hothā”ti vatvā brahmalokameva gato.",
  "atk-s0508a1:3642_0": "Evaṃ so devamanussesu saṃsaranto imasmiṃ buddhuppāde sāvatthiyaṃ gahapatikule nibbatti,",
  "atk-s0508a1:3642_1": "tassa jātadivasato paṭṭhāya tasmiṃ kule sirisampattiyā vaḍḍhamānattā sirimātveva",
  "atk-s0508a1:3642_2": "nāmaṃ akaṃsu. Tassa padasā gamanakāle kaniṭṭhabhātā nibbatti, tassa “ayaṃ siriṃ vaḍḍhento",
  "atk-s0508a1:3642_3": "jāto”ti sirivaḍḍhoti nāmaṃ akaṃsu. Te ubhopi jetavanappaṭiggahaṇe buddhānubhāvaṃ",
  "atk-s0508a1:3642_4": "disvā paṭiladdhasaddhā pabbajiṃsu. Tesu sirivaḍḍho na tāva uttarimanussadhammassa",
  "atk-s0508a1:3642_5": "lābhī ahosi, catunnaṃ paccayānaṃ lābhī, gahaṭṭhapabbajitānaṃ sakkato garukato, sirimatthero",
  "atk-s0508a1:3642_6": "pana pabbajitakālato paṭṭhāya tādisena kammacchiddena appalābhī ahosi bahujanāsambhāvito,",
  "atk-s0508a1:3642_7": "samathavipassanāsu kammaṃ karonto nacirasseva chaḷabhiñño ahosi. Tena vuttaṃ apadāne –",
  "atk-s0508a1:3643": "“Pabbate himavantamhi, devalo nāma tāpaso;",
  "atk-s0508a1:3644": "Tattha me caṅkamo āsi, amanussehi māpito.",
  "atk-s0508a1:3645": "“Jaṭābhārena bharito, kamaṇḍaludharo sadā;",
  "atk-s0508a1:3646": "Uttamatthaṃ gavesanto, vipinā nikkhamiṃ tadā.",
  "atk-s0508a1:3647": "“Cullāsītisahassāni, sissā mayhaṃ upaṭṭhahuṃ;",
  "atk-s0508a1:3648": "Sakakammābhipasutā, vasanti vipine tadā.",
  "atk-s0508a1:3649": "“Assamā abhinikkhamma, akaṃ pulinacetiyaṃ;",
  "atk-s0508a1:3650": "Nānāpupphaṃ samānetvā, taṃ cetiyamapūjayiṃ.",
  "atk-s0508a1:3651": "“Tattha cittaṃ pasādetvā, assamaṃ pavisāmahaṃ;",
  "atk-s0508a1:3652": "Sabbe sissā samāgantvā, etamatthaṃ pucchiṃsu maṃ.",
  "atk-s0508a1:3653": "“Pulinena kato thūpo, yaṃ tvaṃ deva namassasi;",
  "atk-s0508a1:3654": "Mayampi ñātumicchāma, puṭṭho ācikkha no tuvaṃ.",
  "atk-s0508a1:3655": "“Niddiṭṭhā nu mantapade, cakkhumanto mahāyasā;",
  "atk-s0508a1:3656": "Te kho ahaṃ namassāmi, buddhaseṭṭhe mahāyase.",
  "atk-s0508a1:3657": "“Kīdisā te mahāvīrā, sabbaññū lokanāyakā;",
  "atk-s0508a1:3658": "Kathaṃvaṇṇā kathaṃsīlā, kīdisā te mahāyasā.",
  "atk-s0508a1:3659": "“Bāttiṃsalakkhaṇā buddhā, cattālīsadijāpi ca;",
  "atk-s0508a1:3660": "Nettā gopakhumā tesaṃ, jiñjukā phalasannibhā.",
  "atk-s0508a1:3661": "“Gacchamānā ca te buddhā, yugamattañca pekkhare;",
  "atk-s0508a1:3662": "Na tesaṃ jāṇu nadati, sandhisaddo na suyyati.",
  "atk-s0508a1:3663": "“Gacchamānā ca sugatā, uddharantāva gacchare;",
  "atk-s0508a1:3664": "Paṭhamaṃ dakkhiṇaṃ pādaṃ, buddhānaṃ esa dhammatā.",
  "atk-s0508a1:3665": "“Asambhītā ca te buddhā, migarājāva kesarī;",
  "atk-s0508a1:3666": "Nevukkaṃsenti attānaṃ, no ca vambhenti pāṇinaṃ.",
  "atk-s0508a1:3667": "“Mānāvamānato muttā, samā sabbesu pāṇisu;",
  "atk-s0508a1:3668": "Anattukkaṃsakā buddhā, buddhānaṃ esa dhammatā.",
  "atk-s0508a1:3669": "“Uppajjantā ca sambuddhā, ālokaṃ dassayanti te;",
  "atk-s0508a1:3670": "Chappakāraṃ pakampenti, kevalaṃ vasudhaṃ imaṃ.",
  "atk-s0508a1:3671": "“Passanti nirayañcete, nibbāti nirayo tadā;",
  "atk-s0508a1:3672": "Pavassati mahāmegho, buddhānaṃ esa dhammatā.",
  "atk-s0508a1:3673": "“Īdisā te mahānāgā, atulā ca mahāyasā;",
  "atk-s0508a1:3674": "Vaṇṇato anatikkantā, appameyyā tathāgatā.",
  "atk-s0508a1:3675": "“Anumodiṃsu me vākyaṃ, sabbe sissā sagāravā;",
  "atk-s0508a1:3676": "Tathā ca paṭipajjiṃsu, yathāsatti yathābalaṃ.",
  "atk-s0508a1:3677": "“Paṭipūjenti pulinaṃ, sakakammābhilāsino;",
  "atk-s0508a1:3678": "Saddahantā mama vākyaṃ, buddhasakkatamānasā.",
  "atk-s0508a1:3679": "“Tadā cavitvā tusitā, devaputto mahāyaso;",
  "atk-s0508a1:3680": "Uppajji mātukucchimhi, dasasahassi kampatha.",
  "atk-s0508a1:3681": "“Assamassāvidūramhi, caṅkamamhi ṭhito ahaṃ;",
  "atk-s0508a1:3682": "Sabbe sissā samāgantvā, āgacchuṃ mama santike.",
  "atk-s0508a1:3683": "“Usabhova mahī nadati, migarājāva kūjati;",
  "atk-s0508a1:3684": "Susumārova saḷati, kiṃ vipāko bhavissati.",
  "atk-s0508a1:3685": "“Yaṃ pakittemi sambuddhaṃ, sikatāthūpasantike;",
  "atk-s0508a1:3686": "So dāni bhagavā satthā, mātukucchimupāgami.",
  "atk-s0508a1:3687": "“Tesaṃ dhammakathaṃ vatvā, kittayitvā mahāmuniṃ;",
  "atk-s0508a1:3688": "Uyyojetvā sake sisse, pallaṅkamābhujiṃ ahaṃ.",
  "atk-s0508a1:3689": "“Balañca vata me khīṇaṃ, byādhinā paramena taṃ;",
  "atk-s0508a1:3690": "Buddhaseṭṭhaṃ saritvāna, tattha kālaṅkato ahaṃ.",
  "atk-s0508a1:3691": "“Sabbe sissā samāgantvā, akaṃsu citakaṃ tadā;",
  "atk-s0508a1:3692": "Kaḷevarañca me gayha, citakaṃ abhiropayuṃ.",
  "atk-s0508a1:3693": "“Citakaṃ parivāretvā, sīse katvāna añjaliṃ;",
  "atk-s0508a1:3694": "Sokasallaparetā te, vikkandiṃsu samāgatā.",
  "atk-s0508a1:3695": "“Tesaṃ lālappamānānaṃ, agamaṃ citakaṃ tadā;",
  "atk-s0508a1:3696": "Ahaṃ ācariyo tumhaṃ, mā socittha sumedhasā.",
  "atk-s0508a1:3697": "“Sadatthe vāyameyyātha, rattindivamatanditā;",
  "atk-s0508a1:3698": "Mā vo pamattā ahuttha, khaṇo vo paṭipādito.",
  "atk-s0508a1:3699": "“Sake sissenusāsitvā, devalokaṃ punāgamiṃ;",
  "atk-s0508a1:3700": "Aṭṭhārasa ca kappāni, devaloke ramāmahaṃ.",
  "atk-s0508a1:3701": "“Satānaṃ pañcakkhattuñca, cakkavattī ahosahaṃ;",
  "atk-s0508a1:3702": "Anekasatakkhattuñca, devarajjamakārayiṃ.",
  "atk-s0508a1:3703": "“Avasesesu kappesu, vokiṇṇo saṃsariṃ ahaṃ;",
  "atk-s0508a1:3704": "Duggatiṃ nābhijānāmi, uppādassa idaṃ phalaṃ.",
  "atk-s0508a1:3705": "“Yathā komudike māse, bahū pupphanti pādapā;",
  "atk-s0508a1:3706": "Tathevāhampi samaye, pupphitomhi mahesinā.",
  "atk-s0508a1:3707": "“Vīriyaṃ me dhuradhorayhaṃ, yogakkhemādhivāhanaṃ;",
  "atk-s0508a1:3708": "Nāgova bandhanaṃ chetvā, viharāmi anāsavo.",
  "atk-s0508a1:3709": "“Satasahassito kappe, yaṃ buddhamabhikittayiṃ;",
  "atk-s0508a1:3710": "Duggatiṃ nābhijānāmi, kittanāya idaṃ phalaṃ.",
  "atk-s0508a1:3711": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3712_0": "Chaḷabhiññañhi samānaṃ āyasmantaṃ sirimattheraṃ “ariyo”ti ajānantā puthujjanā bhikkhū",
  "atk-s0508a1:3712_1": "sāmaṇerā ca appalābhitāya lokassa anabhigatabhāvena asambhāventā yaṃkiñci kathetvā",
  "atk-s0508a1:3712_2": "garahanti. Sirivaḍḍhattheraṃ pana paccayānaṃ lābhibhāvena lokassa sakkatagarukatabhāvato",
  "atk-s0508a1:3712_3": "sambhāventā pasaṃsanti. Thero “avaṇṇārahassa nāma vaṇṇabhaṇanaṃ, vaṇṇārahassa ca",
  "atk-s0508a1:3712_4": "avaṇṇabhaṇanaṃ assa puthujjanabhāvassa doso”ti puthujjanabhāvañca garahanto –",
  "atk-s0508a1:3713": "159.",
  "atk-s0508a1:3714": "“Pare ca naṃ pasaṃsanti, attā ce asamāhito;",
  "atk-s0508a1:3715": "Moghaṃ pare pasaṃsanti, attā hi asamāhito.",
  "atk-s0508a1:3716": "160.",
  "atk-s0508a1:3717": "“Pare ca naṃ garahanti, attā ce susamāhito;",
  "atk-s0508a1:3718": "Moghaṃ pare garahanti, attā hi susamāhito”ti.",
  "atk-s0508a1:3719": "– Gāthādvayamabhāsi.",
  "atk-s0508a1:3720_0": "Tattha pareti attato aññe pare nāma, idha pana paṇḍitehi aññe bālā pareti adhippetā.",
  "atk-s0508a1:3720_1": "Tesañhi ajānitvā apariyogāhetvā bhāsanato garahā viya pasaṃsāpi appamāṇabhūtā. Nanti",
  "atk-s0508a1:3720_2": "naṃ puggalaṃ. Pasaṃsantīti aviddasubhāvena taṇhāvipannatāya vā, atha vā abhūtaṃyeva",
  "atk-s0508a1:3720_3": "puggalaṃ “asuko bhikkhu jhānalābhī, ariyo”ti vā abhūtaguṇaropanena kittenti abhitthavanti.",
  "atk-s0508a1:3720_4": "Yo panettha ca-saddo, so attūpanayattho. Tena pare naṃ puggalaṃ pasaṃsanti ca, tañca",
  "atk-s0508a1:3720_5": "kho tesaṃ pasaṃsanamattaṃ, na pana tasmiṃ pasaṃsāya vatthu atthīti imamatthaṃ dasseti.",
  "atk-s0508a1:3720_6": "Attā ce asamāhitoti yaṃ puggalaṃ pare pasaṃsanti, so ce sayaṃ asamāhito maggasamādhinā",
  "atk-s0508a1:3720_7": "phalasamādhinā upacārappanāsamādhimatteneva vā na samāhito, samādhānassa paṭipakkhabhūtānaṃ",
  "atk-s0508a1:3720_8": "kilesānaṃ appahīnattā vikkhitto vibbhantacitto hoti ceti attho. “Asamāhito”ti ca",
  "atk-s0508a1:3720_9": "etena samādhinimittānaṃ guṇānaṃ abhāvaṃ dasseti. Moghanti bhāvanapuṃsakaniddeso “visamaṃ",
  "atk-s0508a1:3720_10": "candimasūriyā parivattantī”tiādīsu viya. Pare pasaṃsantīti ye taṃ asamāhitaṃ puggalaṃ",
  "atk-s0508a1:3720_11": "pasaṃsanti, te moghaṃ mudhā amūlakaṃ pasaṃsanti. Kasmā? Attā hi asamāhito yasmā tassa",
  "atk-s0508a1:3720_12": "puggalassa cittaṃ asamāhitaṃ, tasmāti attho.",
  "atk-s0508a1:3721_0": "Dutiyagāthāyaṃ garahantīti attano aviddasubhāvena dosantarāya vā ariyaṃ jhānalābhiñca",
  "atk-s0508a1:3721_1": "samānaṃ “asuko bhikkhu jāgariyaṃ nānuyuñjati antamaso goduhanamattampi kālaṃ kevalaṃ",
  "atk-s0508a1:3721_2": "kāyadaḷhibahulo niddārāmo bhassārāmo saṅgaṇikārāmo viharatī”tiādinā appaṭipajjamānatāvibhāvanena",
  "atk-s0508a1:3721_3": "vā guṇaparidhaṃsanena vā garahanti nindanti, upakkosanti vāti attho. Sesaṃ paṭhamagāthāya",
  "atk-s0508a1:3721_4": "vuttapariyāyena veditabbaṃ. Evaṃ therena imāhi gāthāhi attano nikkilesabhāve sirivaḍḍhassa",
  "atk-s0508a1:3721_5": "ca sakilesabhāve pakāsite taṃ sutvā sirivaḍḍho saṃvegajāto vipassanaṃ paṭṭhapetvā",
  "atk-s0508a1:3721_6": "nacirasseva sadatthaṃ paripūresi, garahakapuggalā ca theraṃ khamāpesuṃ.",
  "atk-s0508a1:3722": "Sirimattheragāthāvaṇṇanā niṭṭhitā.",
  "atk-s0508a1:3723": "Dutiyavaggavaṇṇanā niṭṭhitā.",
  "atk-s0508a1:3724": "3. Tatiyavaggo",
  "atk-s0508a1:3725": "1. Uttarattheragāthāvaṇṇanā",
  "atk-s0508a1:3726_0": "Khandhā mayā pariññātāti āyasmato uttarattherassa gāthā. Kā uppatti? Ayampi purimabuddhesu",
  "atk-s0508a1:3726_1": "katādhikāro tattha tattha bhave vivaṭṭūpanissayaṃ kusalaṃ upacinanto ito catunavute",
  "atk-s0508a1:3726_2": "kappe siddhatthassa bhagavato kāle kulagehe nibbattitvā viññutaṃ patto sāsane laddhappasādo",
  "atk-s0508a1:3726_3": "hutvā upāsakattaṃ paṭivedesi. So satthari parinibbute attano ñātake sannipātetvā",
  "atk-s0508a1:3726_4": "bahuṃ pūjāsakkāraṃ sambharitvā dhātupūjaṃ akāsi. So tena puññakammena devamanussesu",
  "atk-s0508a1:3726_5": "saṃsaranto imasmiṃ buddhuppāde sākete brāhmaṇakule nibbattitvā uttaroti laddhanāmo",
  "atk-s0508a1:3726_6": "vayappatto kenacideva karaṇīyena sāvatthiṃ gato kaṇḍambamūle kataṃ yamakapāṭihāriyaṃ",
  "atk-s0508a1:3726_7": "disvā pasīditvā puna kāḷakārāmasuttadesanāya abhivaḍḍhamānasaddho pabbajitvā satthārā",
  "atk-s0508a1:3726_8": "saddhiṃ rājagahaṃ gantvā upasampajjitvā tattheva vasanto vipassanaṃ paṭṭhapetvā nacirasseva",
  "atk-s0508a1:3726_9": "chaḷabhiñño ahosi. Tena vuttaṃ apadāne –",
  "atk-s0508a1:3727": "“Nibbute lokanāthamhi, siddhatthe lokanāyake;",
  "atk-s0508a1:3728": "Mama ñātī samānetvā, dhātupūjaṃ akāsahaṃ.",
  "atk-s0508a1:3729": "“Catunnavutito kappe, yaṃ dhātumabhipūjayiṃ;",
  "atk-s0508a1:3730": "Duggatiṃ nābhijānāmi, dhātupūjāyidaṃ phalaṃ.",
  "atk-s0508a1:3731": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3732_0": "Chaḷabhiñño pana hutvā satthari sāvatthiyaṃ viharante buddhupaṭṭhānatthaṃ rājagahato",
  "atk-s0508a1:3732_1": "sāvatthiṃ upagato bhikkhūhi “kiṃ, āvuso, pabbajjākiccaṃ tayā matthakaṃ pāpita”nti",
  "atk-s0508a1:3732_2": "puṭṭho aññaṃ byākaronto –",
  "atk-s0508a1:3733": "161.",
  "atk-s0508a1:3734": "“Khandhā mayā pariññātā, taṇhā me susamūhatā;",
  "atk-s0508a1:3735": "Bhāvitā mama bojjhaṅgā, patto me āsavakkhayo.",
  "atk-s0508a1:3736": "162.",
  "atk-s0508a1:3737": "“Sohaṃ khandhe pariññāya, abbahitvāna jāliniṃ;",
  "atk-s0508a1:3738": "Bhāvayitvāna bojjhaṅge, nibbāyissaṃ anāsavo”ti. – gāthādvayaṃ abhāsi;",
  "atk-s0508a1:3739_0": "Tattha khandhāti pañcupādānakkhandhā. Pariññātāti “idaṃ dukkhaṃ, na ito bhiyyo”ti",
  "atk-s0508a1:3739_1": "paricchijja ñātā bhāvitā. Tena dukkhassa ariyasaccassa pariññābhisamayamāha. Taṇhāti",
  "atk-s0508a1:3739_2": "tasati paritasatīti taṇhā. Susamūhatāti samugghāṭitā. Etena samudayasaccassa pahānābhisamayaṃ",
  "atk-s0508a1:3739_3": "vadati. Bhāvitā mama bojjhaṅgāti bodhisaṅkhātāya satiādidhammasāmaggiyā, taṃsamaṅgino",
  "atk-s0508a1:3739_4": "vā bodhisaṅkhātassa ariyapuggalassa aṅgāti bojjhaṅgā. Satidhammavicayavīriyapītipassaddhisamādhiupekkhāsaṅkhātā",
  "atk-s0508a1:3739_5": "maggapariyāpannā dhammā mayā bhāvitā uppāditā vaḍḍhitā. Bojjhaṅgaggahaṇeneva cettha",
  "atk-s0508a1:3739_6": "taṃsahacaritatāya sabbe maggadhammā, sabbe ca bodhipakkhiyadhammā gahitāti daṭṭhabbā.",
  "atk-s0508a1:3739_7": "Eteneva maggasaccassa bhāvanābhisamayaṃ dasseti. Patto me āsavakkhayoti kāmāsavādayo",
  "atk-s0508a1:3739_8": "āsavā khīyanti etthāti āsavakkhayoti laddhanāmo asaṅkhatadhammo mayā patto adhigato.",
  "atk-s0508a1:3739_9": "Etena nirodhasaccassa sacchikiriyābhisamayaṃ katheti. Ettāvatā attano saupādisesanibbānasampattiṃ dasseti.",
  "atk-s0508a1:3740_0": "Idāni pana anupādisesanibbānasampattiṃ dassento “soha”ntiādinā dutiyaṃ gāthamāha.",
  "atk-s0508a1:3740_1": "Tassattho – sohaṃ evaṃ vuttanayena khandhe pariññāya parijānitvā, tathā parijānanto",
  "atk-s0508a1:3740_2": "eva sakaattabhāvaparaattabhāvesu ajjhattikabāhirāyatanesu atītādibhedabhinnesu saṃsibbanākāraṃ",
  "atk-s0508a1:3740_3": "punappunaṃ pavattisaṅkhātaṃ jālaṃ etassa atthīti jālinīti laddhanāmaṃ taṇhaṃ abbahitvāna",
  "atk-s0508a1:3740_4": "mama cittasantānato uddharitvā, tathā naṃ uddharantoyeva vuttappabhede bojjhaṅge",
  "atk-s0508a1:3740_5": "bhāvayitvāna te bhāvanāpāripūriṃ pāpetvā tato eva anāsavo hutvā ṭhito idāni carimakacittanirodhena",
  "atk-s0508a1:3740_6": "anupādāno viya jātavedo nibbāyissaṃ parinibbāyissāmīti.",
  "atk-s0508a1:3741": "Uttarattheragāthāvaṇṇanā niṭṭhitā.",
  "atk-s0508a1:3742": "2. Bhaddajittheragāthāvaṇṇanā",
  "atk-s0508a1:3743_0": "Panādo nāma so rājāti āyasmato bhaddajittherassa gāthā. Kā uppatti? Ayaṃ kira padumuttarassa",
  "atk-s0508a1:3743_1": "bhagavato kāle brāhmaṇakule nibbattitvā viññutaṃ patto brāhmaṇānaṃ vijjāsippesu pāraṃ",
  "atk-s0508a1:3743_2": "gantvā kāme pahāya tāpasapabbajjaṃ pabbajitvā araññāyatane assamaṃ kāretvā vasanto",
  "atk-s0508a1:3743_3": "ekadivasaṃ satthāraṃ ākāsena gacchantaṃ disvā pasannamānaso añjaliṃ paggayha aṭṭhāsi.",
  "atk-s0508a1:3743_4": "Satthā tassa ajjhāsayaṃ ñatvā ākāsato otari. Otiṇṇassa pana bhagavato madhuñca bhisamuḷālañca",
  "atk-s0508a1:3743_5": "sappiñca khīrañca upanāmesi, tassa taṃ bhagavā anukampaṃ upādāya paṭiggahetvā anumodanaṃ",
  "atk-s0508a1:3743_6": "vatvā pakkāmi. So tena puññakammena tusite nibbatto tattha yāvatāyukaṃ ṭhatvā tato",
  "atk-s0508a1:3743_7": "aparāparaṃ sugatīsuyeva saṃsaranto vipassissa bhagavato kāle mahaddhano seṭṭhi hutvā",
  "atk-s0508a1:3743_8": "aṭṭhasaṭṭhibhikkhusahassaṃ bhojetvā ticīvarena acchādesi.",
  "atk-s0508a1:3744_0": "Evaṃ bahuṃ kusalaṃ katvā devaloke nibbattitvā tattha yāvatāyukaṃ ṭhatvā tato cavitvā",
  "atk-s0508a1:3744_1": "manussesu uppanno buddhasuññe loke pañca paccekabuddhasatāni catūhi paccayehi upaṭṭhahitvā",
  "atk-s0508a1:3744_2": "tato cuto rājakule nibbattitvā rajjaṃ anusāsanto puttaṃ paccekabodhiṃ adhigantvā",
  "atk-s0508a1:3744_3": "ṭhitaṃ upaṭṭhahitvā tassa parinibbutassa dhātuyo gahetvā cetiyaṃ katvā pūjesi. Evaṃ",
  "atk-s0508a1:3744_4": "tattha tattha tāni puññāni katvā imasmiṃ buddhuppāde bhaddiyanagare asītikoṭivibhavassa",
  "atk-s0508a1:3744_5": "bhaddiyaseṭṭhissa ekaputtako hutvā nibbatti, bhaddajītissa nāmaṃ ahosi. Tassa kira",
  "atk-s0508a1:3744_6": "issariyabhogaparivārādisampatti carimabhave bodhisattassa viya ahosi.",
  "atk-s0508a1:3745_0": "Tadā satthā sāvatthiyaṃ vassaṃ vasitvā bhaddajikumāraṃ saṅgaṇhituṃ mahatā bhikkhusaṅghena",
  "atk-s0508a1:3745_1": "saddhiṃ bhaddiyanagaraṃ gantvā jātiyāvane vasi tassa ñāṇaparipākaṃ āgamayamāno. Sopi",
  "atk-s0508a1:3745_2": "upari pāsāde nisinno sīhapañjaraṃ vivaritvā olokento bhagavato santike dhammaṃ sotuṃ",
  "atk-s0508a1:3745_3": "gacchantaṃ mahājanaṃ disvā “katthāyaṃ mahājano gacchatī”ti pucchitvā taṃ kāraṇaṃ",
  "atk-s0508a1:3745_4": "sutvā sayampi mahatā parivārena satthu santikaṃ gantvā dhammaṃ suṇanto sabbābharaṇapaṭimaṇḍitova",
  "atk-s0508a1:3745_5": "sabbakilese khepetvā arahattaṃ pāpuṇi. Tena vuttaṃ apadāne –",
  "atk-s0508a1:3746": "“Oggayha yaṃ pokkharaṇiṃ, nānākuñjarasevitaṃ;",
  "atk-s0508a1:3747": "Uddharāmi bhisaṃ tattha, ghāsahetu ahaṃ tadā.",
  "atk-s0508a1:3748": "“Bhagavā tamhi samaye, padumuttarasavhayo;",
  "atk-s0508a1:3749": "Rattambaradharo buddho, gacchate anilañjase.",
  "atk-s0508a1:3750": "“Dhunanto paṃsukūlāni, saddaṃ assosahaṃ tadā;",
  "atk-s0508a1:3751": "Uddhaṃ nijjhāyamānohaṃ, addasaṃ lokanāyakaṃ.",
  "atk-s0508a1:3752": "“Tattheva ṭhitako santo, āyāciṃ lokanāyakaṃ;",
  "atk-s0508a1:3753": "Madhuṃ bhisehi sahitaṃ, khīraṃ sappiṃ muḷālikaṃ.",
  "atk-s0508a1:3754": "“Paṭiggaṇhātu me buddho, anukampāya cakkhumā;",
  "atk-s0508a1:3755": "Tato kāruṇiko satthā, orohitvā mahāyaso.",
  "atk-s0508a1:3756": "“Paṭiggaṇhi mamaṃ bhikkhaṃ, anukampāya cakkhumā;",
  "atk-s0508a1:3757": "Paṭiggahetvā sambuddho, akā me anumodanaṃ.",
  "atk-s0508a1:3758": "“Sukhī hotu mahāpuñña, gati tuyhaṃ samijjhatu;",
  "atk-s0508a1:3759": "Iminā bhisadānena, labhassu vipulaṃ sukhaṃ.",
  "atk-s0508a1:3760": "“Idaṃ vatvāna sambuddho, jalajuttamanāmako;",
  "atk-s0508a1:3761": "Bhikkhamādāya sambuddho, ākāsenāgamā jino.",
  "atk-s0508a1:3762": "“Tato bhisaṃ gahetvāna, āgacchiṃ mama assamaṃ;",
  "atk-s0508a1:3763": "Bhisaṃ rukkhe laggetvāna, mama dānaṃ anussariṃ.",
  "atk-s0508a1:3764": "“Mahāvāto uṭṭhahitvā, sañcālesi vanaṃ tadā;",
  "atk-s0508a1:3765": "Ākāso abhinādittha, asanī ca phalī tadā.",
  "atk-s0508a1:3766": "“Tato me asanīpāto, matthake nipatī tadā;",
  "atk-s0508a1:3767": "Sohaṃ nisinnako santo, tattha kālaṅkato ahaṃ.",
  "atk-s0508a1:3768": "“Puññakammena saññutto, tusitaṃ upapajjahaṃ;",
  "atk-s0508a1:3769": "Kaḷevaraṃ me patitaṃ, devaloke ramāmahaṃ.",
  "atk-s0508a1:3770": "“Chaḷasītisahassāni, nāriyo samalaṅkatā;",
  "atk-s0508a1:3771": "Sāyaṃ pātaṃ upaṭṭhanti, bhisadānassidaṃ phalaṃ.",
  "atk-s0508a1:3772": "“Manussayonimāgantvā, sukhito homahaṃ tadā;",
  "atk-s0508a1:3773": "Bhoge me ūnatā natthi, bhisadānassidaṃ phalaṃ.",
  "atk-s0508a1:3774": "“Anukampitako tena, devadevena tādinā;",
  "atk-s0508a1:3775": "Sabbāsavā parikkhīṇā, natthi dāni punabbhavo.",
  "atk-s0508a1:3776": "“Satasahassito kappe, yaṃ bhisaṃ adadiṃ tadā;",
  "atk-s0508a1:3777": "Duggatiṃ nābhijānāmi, bhisadānassidaṃ phalaṃ.",
  "atk-s0508a1:3778": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3779_0": "Arahatte pana tena adhigate satthā bhaddiyaseṭṭhiṃ āmantesi – “tava putto alaṅkatapaṭiyatto",
  "atk-s0508a1:3779_1": "dhammaṃ suṇanto arahatte patiṭṭhāsi, tenassa idāneva pabbajituṃ yuttaṃ, no ce pabbajati,",
  "atk-s0508a1:3779_2": "parinibbāyissatī”ti. Seṭṭhi “na mayhaṃ puttassa daharasseva sato parinibbānena kiccaṃ",
  "atk-s0508a1:3779_3": "atthi, pabbājetha na”nti āha. Taṃ satthā pabbājetvā upasampādetvā tattha sattāhaṃ",
  "atk-s0508a1:3779_4": "vasitvā koṭigāmaṃ pāpuṇi, so ca gāmo gaṅgātīre. Koṭigāmavāsino buddhappamukhassa",
  "atk-s0508a1:3779_5": "bhikkhusaṅghassa mahādānaṃ pavattesuṃ. Bhaddajitthero satthārā anumodanāya āraddhamattāya",
  "atk-s0508a1:3779_6": "bahigāmaṃ gantvā “gaṅgātīre maggasamīpe satthu āgatakāle vuṭṭhahissāmī”ti samāpattiṃ",
  "atk-s0508a1:3779_7": "samāpajjitvā nisīdi. Mahātheresu āgacchantesupi avuṭṭhahitvā satthu āgatakāleyeva",
  "atk-s0508a1:3779_8": "vuṭṭhahi. Puthujjanabhikkhū, “ayaṃ adhunā pabbajito mahātheresu āgacchantesu mānatthaddho",
  "atk-s0508a1:3779_9": "hutvā na vuṭṭhāsī”ti ujjhāyiṃsu. Koṭigāmavāsino satthu bhikkhusaṅghassa ca bahū nāvāsaṅghāṭe",
  "atk-s0508a1:3779_10": "bandhiṃsu, satthā “handassa ānubhāvaṃ pakāsemī”ti nāvāsaṅghāṭe ṭhatvā, “kahaṃ, bhaddajī”ti",
  "atk-s0508a1:3779_11": "pucchi. Bhaddajitthero “esohaṃ, bhante”ti satthāraṃ upasaṅkamitvā añjaliṃ katvā aṭṭhāsi.",
  "atk-s0508a1:3779_12": "Satthā, “ehi, bhaddaji, amhehi saddhiṃ ekanāvaṃ abhiruhā”ti. So uppatitvā satthu",
  "atk-s0508a1:3779_13": "ṭhitanāvāyaṃ aṭṭhāsi. Satthā gaṅgāmajjhaṃ gatakāle, “bhaddaji, tayā mahāpanādarājakāle",
  "atk-s0508a1:3779_14": "ajjhāvuṭṭharatanapāsādo kaha”nti āha. “Imasmiṃ ṭhāne nimuggo”ti. “Tena hi, bhaddaji,",
  "atk-s0508a1:3779_15": "sabrahmacārīnaṃ kaṅkhaṃ chindā”ti. Tasmiṃ khaṇe thero satthāraṃ vanditvā iddhibalena",
  "atk-s0508a1:3779_16": "gantvā pāsādathūpikaṃ pādaṅgulantarena sannirumbhitvā pañcavīsatiyojanaṃ pāsādaṃ",
  "atk-s0508a1:3779_17": "gahetvā ākāse uppati, uppatanto ca paññāsa yojanāni pāsādaṃ udakato ukkhipi. Athassa",
  "atk-s0508a1:3779_18": "purimabhave ñātakā pāsādagatena lobhena macchakacchapamaṇḍūkā hutvā tasmiṃ pāsāde",
  "atk-s0508a1:3779_19": "uṭṭhahante parivattitvā udake patiṃsu. Satthā te patante disvā “ñātakā te, bhaddaji,",
  "atk-s0508a1:3779_20": "kilamantī”ti āha. Thero satthu vacanena pāsādaṃ vissajjesi. Pāsādo yathāṭhāne eva",
  "atk-s0508a1:3779_21": "patiṭṭhahi. Satthā pāraṅgato bhikkhūhi “kadā, bhante, bhaddajittherena ayaṃ pāsādo",
  "atk-s0508a1:3779_22": "ajjhāvuṭṭho”ti puṭṭho mahāpanādajātakaṃ kathetvā mahājanaṃ dhammāmataṃ pāyesi. Thero",
  "atk-s0508a1:3779_23": "pana attano ajjhāvuṭṭhapubbaṃ suvaṇṇapāsādaṃ dassetvā –",
  "atk-s0508a1:3780": "163.",
  "atk-s0508a1:3781": "“Panādo nāma so rājā, yassa yūpo suvaṇṇayo;",
  "atk-s0508a1:3782": "Tiriyaṃ soḷasubbedho, ubbhamāhu sahassadhā.",
  "atk-s0508a1:3783": "164.",
  "atk-s0508a1:3784": "“Sahassakaṇḍo satageṇḍu, dhajālu haritāmayo;",
  "atk-s0508a1:3785": "Anaccuṃ tattha gandhabbā, cha sahassāni sattadhā”ti. –",
  "atk-s0508a1:3786": "Dvīhi gāthāhi vaṇṇento aññaṃ byākāsi.",
  "atk-s0508a1:3787_0": "Tattha panādo nāma so rājāti atīte panādo nāma so rājā ahosīti attabhāvaantarahitatāya",
  "atk-s0508a1:3787_1": "attānaṃ paraṃ viya niddisati. So eva hi rajje ṭhitakālato paṭṭhāya sadā ussāhasampattiādinā",
  "atk-s0508a1:3787_2": "mahatā rājānubhāvena mahatā ca kittisaddena samannāgatattā “rājā mahāpanādo”ti paññāyittha.",
  "atk-s0508a1:3787_3": "Yassa yūpo suvaṇṇayoti yassa rañño ayaṃ yūpo pāsādo suvaṇṇamayo. Tiriyaṃ soḷasubbedhoti",
  "atk-s0508a1:3787_4": "vitthārato soḷasakaṇḍapātappamāṇo. So pana aḍḍhayojanamatto hoti. Ubbhāmāhu sahassadhāti",
  "atk-s0508a1:3787_5": "ubbhaṃ uccaṃ evamassa pāsādassa sahassadhā sahassakaṇḍappamāṇamāhu. So pana yojanato",
  "atk-s0508a1:3787_6": "pañcavīsatiyojanappamāṇo hoti. Keci panettha gāthāsukhatthaṃ “āhū”ti dīghaṃ kataṃ.",
  "atk-s0508a1:3787_7": "Āhu ahosīti atthaṃ vadanti.",
  "atk-s0508a1:3788_0": "Sahassakaṇḍoti sahassabhūmiko. Satageṇḍūti anekasataniyyūhako. Dhajālūti tattha tattha",
  "atk-s0508a1:3788_1": "niyyūhasikharādīsu patiṭṭhāpitehi yaṭṭhidhajapaṭākadhajādidhajehi sampanno. Haritāmayoti",
  "atk-s0508a1:3788_2": "cāmīkarasuvaṇṇamayo. Keci pana “haritajātimaṇisarikkhako”ti vadanti. Gandhabbāti",
  "atk-s0508a1:3788_3": "naṭā. Cha sahassāni sattadhāti chamattāni gandhabbasahassāni sattadhā tassa pāsādassa",
  "atk-s0508a1:3788_4": "sattasu ṭhānesu rañño abhiramāpanatthaṃ nacciṃsūti attho. Te evaṃ naccantāpi rājānaṃ",
  "atk-s0508a1:3788_5": "hāsetuṃ nāsakkhiṃsu. Atha sakko devarājā devanaṭe pesetvā samajjaṃ kāresi, tadā rājā hasīti.",
  "atk-s0508a1:3789": "Bhaddajittheragāthāvaṇṇanā niṭṭhitā.",
  "atk-s0508a1:3790": "3. Sobhitattheragāthāvaṇṇanā",
  "atk-s0508a1:3791_0": "Satimā paññavāti āyasmato sobhitattherassa gāthā. Kā uppatti? Ayampi purimabuddhesu",
  "atk-s0508a1:3791_1": "katādhikāro tattha tattha bhave puññāni upacinanto padumuttarassa bhagavato kāle",
  "atk-s0508a1:3791_2": "haṃsavatīnagare kulagehe nibbattitvā vayappatto satthu dhammadesanaṃ suṇanto satthāraṃ",
  "atk-s0508a1:3791_3": "ekaṃ bhikkhuṃ pubbenivāsañāṇalābhīnaṃ bhikkhūnaṃ aggaṭṭhāne ṭhapentaṃ disvā sayampi",
  "atk-s0508a1:3791_4": "taṃ ṭhānantaraṃ uddissa patthanaṃ katvā puññāni katvā sugatīsuyeva saṃsaranto sumedhassa",
  "atk-s0508a1:3791_5": "bhagavato kāle brāhmaṇakule nibbattitvā viññutaṃ patto brāhmaṇānaṃ vijjāsippesu nipphattiṃ",
  "atk-s0508a1:3791_6": "gantvā nekkhammādhimutto gharāvāsaṃ pahāya tāpasapabbajjaṃ pabbajitvā himavantassa",
  "atk-s0508a1:3791_7": "samīpe araññāyatane assamaṃ kāretvā vanamūlaphalāphalena yāpento buddhuppādaṃ sutvā",
  "atk-s0508a1:3791_8": "sabbattha ekarattivāseneva bhaddavatīnagare satthāraṃ upasaṅkamitvā pasannamānaso",
  "atk-s0508a1:3791_9": "“tuvaṃ satthā ca ketu cā”tiādīhi chahi gāthāhi abhitthavi, satthā cassa bhāviniṃ",
  "atk-s0508a1:3791_10": "sampattiṃ pakāsesi. So tena puññakammena devamanussesu saṃsaranto imasmiṃ buddhuppāde",
  "atk-s0508a1:3791_11": "sāvatthiyaṃ brāhmaṇakule nibbatti. Sobhitotissa nāmaṃ akaṃsu. So aparena samayena",
  "atk-s0508a1:3791_12": "satthu dhammadesanaṃ sutvā paṭiladdhasaddho pabbajitvā vipassanaṃ vaḍḍhetvā chaḷabhiñño",
  "atk-s0508a1:3791_13": "ahosi. Pubbenivāsañāṇe ciṇṇavasī ca ahosi. Tena vuttaṃ apadāne –",
  "atk-s0508a1:3792": "“Dakkhiṇe himavantassa, sukato assamo mama;",
  "atk-s0508a1:3793": "Uttamatthaṃ gavesanto, vasāmi vipine tadā.",
  "atk-s0508a1:3794": "“Lābhālābhena santuṭṭho, mūlena ca phalena ca;",
  "atk-s0508a1:3795": "Anvesanto ācariyaṃ, vasāmi ekako ahaṃ.",
  "atk-s0508a1:3796": "“Sumedho nāma sambuddho, loke uppajji tāvade;",
  "atk-s0508a1:3797": "Catusaccaṃ pakāseti, uddharanto mahājanaṃ.",
  "atk-s0508a1:3798": "“Nāhaṃ suṇomi sambuddhaṃ, napi me koci saṃsati;",
  "atk-s0508a1:3799": "Aṭṭhavasse atikkante, assosiṃ lokanāyakaṃ.",
  "atk-s0508a1:3800": "“Aggidāruṃ nīharitvā, sammajjitvāna assamaṃ;",
  "atk-s0508a1:3801": "Khāribhāraṃ gahetvāna, nikkhamiṃ vipinā ahaṃ.",
  "atk-s0508a1:3802": "“Ekarattiṃ vasantohaṃ, gāmesu nigamesu ca;",
  "atk-s0508a1:3803": "Anupubbena candavatiṃ, tadāhaṃ upasaṅkamiṃ.",
  "atk-s0508a1:3804": "“Bhagavā tamhi samaye, sumedho lokanāyako;",
  "atk-s0508a1:3805": "Uddharanto bahū satte, deseti amataṃ padaṃ.",
  "atk-s0508a1:3806": "“Janakāyamatikkamma, vanditvā jinasāgaraṃ;",
  "atk-s0508a1:3807": "Ekaṃsaṃ ajinaṃ katvā, santhaviṃ lokanāyakaṃ.",
  "atk-s0508a1:3808": "“Tuvaṃ satthā ca ketu ca, dhajo yūpo ca pāṇinaṃ;",
  "atk-s0508a1:3809": "Parāyano patiṭṭhā ca, dīpo ca dvipaduttamo.",
  "atk-s0508a1:3810": "“Nepuñño dassane vīro, tāresi janataṃ tuvaṃ;",
  "atk-s0508a1:3811": "Natthañño tārako loke, tavuttaritaro mune.",
  "atk-s0508a1:3812": "“Sakkā theve kusaggena, pametuṃ sāgaruttame;",
  "atk-s0508a1:3813": "Na tveva tava sabbaññu, ñāṇaṃ sakkā pametave.",
  "atk-s0508a1:3814": "“Tuladaṇḍe ṭhapetvāna, mahiṃ sakkā dharetave;",
  "atk-s0508a1:3815": "Natveva tava paññāya, pamāṇamatthi cakkhuma.",
  "atk-s0508a1:3816": "“Ākāso minituṃ sakkā, rajjuyā aṅgulena vā;",
  "atk-s0508a1:3817": "Natveva tava sabbaññu, sīlaṃ sakkā pametave.",
  "atk-s0508a1:3818": "“Mahāsamudde udakaṃ, ākāso ca vasundharā;",
  "atk-s0508a1:3819": "Parimeyyāni etāni, appameyyosi cakkhuma.",
  "atk-s0508a1:3820": "“Chahi gāthāhi sabbaññuṃ, kittayitvā mahāyasaṃ;",
  "atk-s0508a1:3821": "Añjaliṃ paggahetvāna, tuṇhī aṭṭhāsahaṃ tadā.",
  "atk-s0508a1:3822": "“Yaṃ vadanti sumedhoti, bhūripaññaṃ sumedhasaṃ;",
  "atk-s0508a1:3823": "Bhikkhusaṅghe nisīditvā, imā gāthā abhāsatha.",
  "atk-s0508a1:3824": "“Yo me ñāṇaṃ pakittesi, vippasannena cetasā;",
  "atk-s0508a1:3825": "Tamahaṃ kittayissāmi, suṇātha mama bhāsato.",
  "atk-s0508a1:3826": "“Sattasattati kappāni, devaloke ramissati;",
  "atk-s0508a1:3827": "Sahassakkhattuṃ devindo, devarajjaṃ karissati.",
  "atk-s0508a1:3828": "“Anekasatakkhattuñca, cakkavattī bhavissati;",
  "atk-s0508a1:3829": "Padesarajjaṃ vipulaṃ, gaṇanāto asaṅkhiyaṃ.",
  "atk-s0508a1:3830": "“Devabhūto manusso vā, puññakammasamāhito;",
  "atk-s0508a1:3831": "Anūnamanasaṅkappo, tikkhapañño bhavissati.",
  "atk-s0508a1:3832": "“Tiṃsakappasahassamhi, okkākakulasambhavo;",
  "atk-s0508a1:3833": "Gotamo nāma gottena, satthā loke bhavissati.",
  "atk-s0508a1:3834": "“Agārā abhinikkhamma, pabbajissatikiñcano;",
  "atk-s0508a1:3835": "Jātiyā sattavassena, arahattaṃ phusissati.",
  "atk-s0508a1:3836": "“Yato sarāmi attānaṃ, yato pattosmi sāsanaṃ;",
  "atk-s0508a1:3837": "Etthantare na jānāmi, cetanaṃ amanoramaṃ.",
  "atk-s0508a1:3838": "“Saṃsaritvā bhave sabbe, sampattānubhaviṃ ahaṃ;",
  "atk-s0508a1:3839": "Bhoge me ūnatā natthi, phalaṃ ñāṇassa thomane.",
  "atk-s0508a1:3840": "“Tiyaggī nibbutā mayhaṃ, bhavā sabbe samūhatā;",
  "atk-s0508a1:3841": "Sabbāsavā parikkhīṇā, natthi dāni punabbhavo.",
  "atk-s0508a1:3842": "“Tiṃsakappasahassamhi, yaṃ ñāṇamathaviṃ ahaṃ;",
  "atk-s0508a1:3843": "Duggatiṃ nābhijānāmi, phalaṃ ñāṇassa thomane.",
  "atk-s0508a1:3844": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3845_0": "So arahattaṃ pana patvā attano pubbenivāsaṃ anupaṭipāṭiyā anussaranto yāva asaññabhave",
  "atk-s0508a1:3845_1": "acittakapaṭisandhi, tāva addasa. Tato pañca kappasatāni cittappavattiṃ adisvā avasāneva",
  "atk-s0508a1:3845_2": "disvā “kimeta”nti āvajjento nayavasena “asaññabhavo bhavissatī”ti niṭṭhaṃ agamāsi.",
  "atk-s0508a1:3845_3": "Tenāha bhagavā – “atthi, bhikkhave, asaññasattā nāma dīghāyukā devā, tato cuto sobhito",
  "atk-s0508a1:3845_4": "idhūpapanno, so etaṃ bhavaṃ jānāti, sobhito anussaratī”ti. Evaṃ nayavasena anussarantassa",
  "atk-s0508a1:3845_5": "anussaraṇakosallaṃ disvā satthā theraṃ pubbenivāsaṃ anussarantānaṃ aggaṭṭhāne ṭhapesi.",
  "atk-s0508a1:3845_6": "Tato eva cāyaṃ āyasmā savisesaṃ attano pubbenivāsānussatiñāṇaṃ tassa ca paccayabhūtaṃ",
  "atk-s0508a1:3845_7": "paṭipattiṃ paccavekkhitvā somanassajāto tadatthadīpanaṃ udānaṃ udānento –",
  "atk-s0508a1:3846": "165.",
  "atk-s0508a1:3847": "“Satimā paññavā bhikkhu, āraddhabalavīriyo;",
  "atk-s0508a1:3848": "Pañca kappasatānāhaṃ, ekarattiṃ anussariṃ.",
  "atk-s0508a1:3849": "166.",
  "atk-s0508a1:3850": "“Cattāro satipaṭṭhāne, satta aṭṭha ca bhāvayaṃ;",
  "atk-s0508a1:3851": "Pañca kappasatānāhaṃ, ekarattiṃ anussari”nti. – gāthādvayaṃ abhāsi;",
  "atk-s0508a1:3852_0": "Tattha satimāti sayaṃ samudāgamanasampannāya satipaṭṭhānabhāvanāpāripūriyā sativepullappattiyā",
  "atk-s0508a1:3852_1": "ca satimā. Paññavāti chaḷabhiññāpāripūriyā paññāvepullappattiyā ca paññavā. Bhinnakilesatāya",
  "atk-s0508a1:3852_2": "bhikkhu. Saddhādibalānañceva catubbidhasammappadhānavīriyassa ca saṃsiddhipāripūriyā",
  "atk-s0508a1:3852_3": "āraddhabalavīriyo. Saddhādīnañhettha balaggahaṇena gahaṇaṃ satipi satiādīnaṃ balabhāve,",
  "atk-s0508a1:3852_4": "yathā “gobalibaddhā puññañāṇasambhārā”ti. Pañca kappasatānāhaṃ, ekarattiṃ anussarinti",
  "atk-s0508a1:3852_5": "ekarattiṃ viya anussariṃ. Viya-saddo hi idha luttaniddiṭṭho, etena pubbenivāsānussatiñāṇe",
  "atk-s0508a1:3852_6": "attano ñāṇavasībhāvaṃ dīpeti.",
  "atk-s0508a1:3853_0": "Idāni yāya paṭipattiyā attano satimantādibhāvo sātisayaṃ pubbenivāsañāṇañca siddhaṃ,",
  "atk-s0508a1:3853_1": "taṃ dassetuṃ “cattāro”tiādinā dutiyaṃ gāthamāha. Tattha cattāro satipaṭṭhāneti kāyānupassanādike",
  "atk-s0508a1:3853_2": "attano visayabhedena catubbidhe lokiyalokuttaramissake satisaṅkhāte satipaṭṭhāne.",
  "atk-s0508a1:3853_3": "Sattāti satta bojjhaṅge. Aṭṭhāti aṭṭha maggaṅgāni. Satipaṭṭhānesu hi suppatiṭṭhitacittassa",
  "atk-s0508a1:3853_4": "satta bojjhaṅgā bhāvanāpāripūriṃ gatā eva honti, tathā ariyo aṭṭhaṅgiko maggo. Tenāha",
  "atk-s0508a1:3853_5": "dhammasenāpati – “catūsu satipaṭṭhānesu suppatiṭṭhitacittā satta bojjhaṅge yathābhūtaṃ",
  "atk-s0508a1:3853_6": "bhāvetvā”tiādīhi sattakoṭṭhāsikesu sattatiṃsāya bodhipakkhiyadhammesu ekasmiṃ koṭṭhāse",
  "atk-s0508a1:3853_7": "bhāvanāpāripūriṃ gacchante itare agacchantā nāma natthīti. Bhāvayanti bhāvanāhetu.",
  "atk-s0508a1:3853_8": "Sesaṃ vuttanayameva.",
  "atk-s0508a1:3854": "Sobhitattheragāthāvaṇṇanā niṭṭhitā.",
  "atk-s0508a1:3855": "4. Valliyattheragāthāvaṇṇanā",
  "atk-s0508a1:3856_0": "Yaṃ kiccaṃ daḷhavīriyenātiādikā āyasmato valliyattherassa gāthā. Kā uppatti? Ayampi",
  "atk-s0508a1:3856_1": "purimabuddhesu katādhikāro tattha tattha bhave puññāni upacinanto sumedhassa bhagavato",
  "atk-s0508a1:3856_2": "kāle brāhmaṇakule nibbattitvā viññutaṃ patto vijjāsippesu nipphattiṃ gato asītikoṭivibhavaṃ",
  "atk-s0508a1:3856_3": "pahāya tāpasapabbajjaṃ pabbajitvā pabbatapāde araññāyatane ekissā nadiyā tīre assamaṃ",
  "atk-s0508a1:3856_4": "kāretvā viharanto attano anuggaṇhanatthaṃ upagataṃ satthāraṃ disvā pasannamānaso",
  "atk-s0508a1:3856_5": "ajinacammaṃ pattharitvā adāsi. Tattha nisinnaṃ bhagavantaṃ pupphehi ca candanena",
  "atk-s0508a1:3856_6": "ca pūjetvā ambaphalāni datvā pañcapatiṭṭhitena vandi. Tassa bhagavā nisinnāsanasampattiṃ",
  "atk-s0508a1:3856_7": "pakāsento anumodanaṃ vatvā pakkāmi. So tena puññakammena devamanussesu saṃsaranto",
  "atk-s0508a1:3856_8": "imasmiṃ buddhuppāde vesāliyaṃ brāhmaṇakule nibbattitvā “kaṇhamitto”ti laddhanāmo",
  "atk-s0508a1:3856_9": "vayappatto satthu vesāligamane buddhānubhāvaṃ disvā paṭiladdhasaddho mahākaccānattherassa",
  "atk-s0508a1:3856_10": "santike pabbaji. So mandapañño dandhaparakkamo ca hutvā ciraṃ kālaṃ viññuṃ sabrahmacāriṃ",
  "atk-s0508a1:3856_11": "nissāyeva vasati. Bhikkhū “yathā nāma valli rukkhādīsu kiñci anissāya vaḍḍhituṃ na",
  "atk-s0508a1:3856_12": "sakkoti, evamayampi kañci paṇḍitaṃ anissāya vaḍḍhituṃ na sakkotī”ti valliyotveva",
  "atk-s0508a1:3856_13": "samudācariṃsu. Aparabhāge pana veṇudattattheraṃ upasaṅkamitvā tassa ovāde ṭhatvā",
  "atk-s0508a1:3856_14": "sato sampajāno hutvā viharanto ñāṇassa paripākaṃ gatattā paṭipattikkamaṃ theraṃ pucchanto –",
  "atk-s0508a1:3857": "167.",
  "atk-s0508a1:3858": "“Yaṃ kiccaṃ daḷhavīriyena, yaṃ kiccaṃ boddhumicchatā;",
  "atk-s0508a1:3859": "Karissaṃ nāvarajjhissaṃ, passa vīriyaṃ parakkamaṃ.",
  "atk-s0508a1:3860": "168.",
  "atk-s0508a1:3861": "“Tvañca me maggamakkhāhi, añjasaṃ amatogadhaṃ;",
  "atk-s0508a1:3862": "Ahaṃ monena monissaṃ, gaṅgāsotova sāgara”nti. – gāthādvayaṃ abhāsi;",
  "atk-s0508a1:3863_0": "Tattha yaṃ kiccaṃ daḷhavīriyenāti daḷhena vīriyena thirena parakkamena, daḷhavīriyena",
  "atk-s0508a1:3863_1": "vā purisadhorayhena yaṃ kiccaṃ kātabbaṃ paṭipajjitabbaṃ. Yaṃ kiccaṃ boddhumicchatāti",
  "atk-s0508a1:3863_2": "cattāri ariyasaccāni nibbānameva vā boddhuṃ bujjhituṃ icchantena paṭivijjhitukāmena",
  "atk-s0508a1:3863_3": "yaṃ kiccaṃ karaṇīyaṃ. Karissaṃ nāvarajjhissanti tamahaṃ dāni karissaṃ na virādhessaṃ,",
  "atk-s0508a1:3863_4": "yathānusiṭṭhaṃ paṭipajjissāmi. Passa vīriyaṃ parakkamanti yathā paṭipajjamāne dhamme",
  "atk-s0508a1:3863_5": "vidhinā īraṇato “vīriyaṃ”, paraṃ paraṃ ṭhānaṃ akkamanato “parakkamo”ti ca laddhanāmaṃ",
  "atk-s0508a1:3863_6": "sammāvāyāmaṃ passa na saddhamevāti attano kattukāmataṃ dasseti.",
  "atk-s0508a1:3864_0": "Tvañcāti kammaṭṭhānadāyakaṃ kalyāṇamittaṃ ālapati. Meti mayhaṃ. Maggamakkhāhīti ariyamaggaṃ",
  "atk-s0508a1:3864_1": "kathehi, lokuttaramaggasampāpakaṃ catusaccakammaṭṭhānaṃ kathehīti attho. Añjasanti",
  "atk-s0508a1:3864_2": "ujukaṃ majjhimapaṭipadābhāvena antadvayassa anupagamanato. Amate nibbāne sampāpakabhāvena",
  "atk-s0508a1:3864_3": "patiṭṭhitattā amatogadhaṃ. Monenāti ñāṇena maggapaññāya. Monissanti jānissaṃ nibbānaṃ",
  "atk-s0508a1:3864_4": "paṭivijjhissaṃ pāpuṇissaṃ. Gaṅgāsotova sāgaranti yathā gaṅgāya soto sāgaraṃ samuddaṃ",
  "atk-s0508a1:3864_5": "avirajjhanto ekaṃsato ogāhati, evaṃ “ahaṃ kammaṭṭhānaṃ anuyuñjanto maggañāṇena nibbānaṃ",
  "atk-s0508a1:3864_6": "adhigamissāmi, tasmā taṃ kammaṭṭhānaṃ me ācikkhathā”ti theraṃ kammaṭṭhānaṃ yāci.",
  "atk-s0508a1:3865": "Taṃ sutvā veṇudattatthero tassa kammaṭṭhānaṃ adāsi. Sopi kammaṭṭhānaṃ anuyuñjanto nacirasseva vipassanaṃ ussukkāpetvā arahattaṃ pāpuṇi. Tena vuttaṃ apadāne –",
  "atk-s0508a1:3866": "“Pañca kāmaguṇe hitvā, piyarūpe manorame;",
  "atk-s0508a1:3867": "Asīti koṭiyo hitvā, pabbajiṃ anagāriyaṃ.",
  "atk-s0508a1:3868": "“Pabbajitvāna kāyena, pāpakammaṃ vivajjayiṃ;",
  "atk-s0508a1:3869": "Vacīduccaritaṃ hitvā, nadīkūle vasāmahaṃ.",
  "atk-s0508a1:3870": "“Ekakaṃ maṃ viharantaṃ, buddhaseṭṭho upāgami;",
  "atk-s0508a1:3871": "Nāhaṃ jānāmi buddhoti, akāsiṃ paṭisanthāraṃ.",
  "atk-s0508a1:3872": "“Karitvā paṭisanthāraṃ, nāmagottamapucchahaṃ;",
  "atk-s0508a1:3873": "Devatānusi gandhabbo, adu sakko purindado.",
  "atk-s0508a1:3874": "“Ko vā tvaṃ kassa vā putto, mahābrahmā idhāgato;",
  "atk-s0508a1:3875": "Virocesi disā sabbā, udayaṃ sūriyo yathā.",
  "atk-s0508a1:3876": "“Sahassārāni cakkāni, pāde dissanti mārisa;",
  "atk-s0508a1:3877": "Ko vā tvaṃ kassa vā putto, kathaṃ jānemu taṃ mayaṃ.",
  "atk-s0508a1:3878": "“Nāmagottaṃ pavedehi, saṃsayaṃ apanehi me;",
  "atk-s0508a1:3879": "Namhi devā na gandhabbo, namhi sakko purindado.",
  "atk-s0508a1:3880": "“Brahmabhāvo ca me natthi, etesaṃ uttamo ahaṃ;",
  "atk-s0508a1:3881": "Atīto visayaṃ tesaṃ, dālayiṃ kāmabandhanaṃ.",
  "atk-s0508a1:3882": "“Sabbe kilese jhāpetvā, patto sambodhimuttamaṃ;",
  "atk-s0508a1:3883": "Tassa vācaṃ suṇitvāhaṃ, idaṃ vacanamabraviṃ.",
  "atk-s0508a1:3884": "“Yadi buddhosi sabbaññū, nisīda tvaṃ mahāmune;",
  "atk-s0508a1:3885": "Tamahaṃ pūjayissāmi, dukkhassantakaro tuvaṃ.",
  "atk-s0508a1:3886": "“Pattharitvājinacammaṃ, adāsi satthuno ahaṃ;",
  "atk-s0508a1:3887": "Nisīdi tattha bhagavā, sīhova girigabbhare.",
  "atk-s0508a1:3888": "“Khippaṃ pabbatamāruyha, ambassa phalamaggahiṃ;",
  "atk-s0508a1:3889": "Sālakalyāṇikaṃ pupphaṃ, candanañca mahārahaṃ.",
  "atk-s0508a1:3890": "“Khippaṃ paggayha taṃ sabbaṃ, upetvā lokanāyakaṃ;",
  "atk-s0508a1:3891": "Phalaṃ buddhassa datvāna, sālapupphamapūjayiṃ.",
  "atk-s0508a1:3892": "“Candanaṃ anulimpitvā, avandiṃ satthuno ahaṃ;",
  "atk-s0508a1:3893": "Pasannacitto sumano, vipulāya ca pītiyā.",
  "atk-s0508a1:3894": "“Ajinamhi nisīditvā, sumedho lokanāyako;",
  "atk-s0508a1:3895": "Mama kammaṃ pakittesi, hāsayanto mamaṃ tadā.",
  "atk-s0508a1:3896": "“Iminā phaladānena, gandhamālehi cūbhayaṃ;",
  "atk-s0508a1:3897": "Pañcavīse kappasate, devaloke ramissati.",
  "atk-s0508a1:3898": "“Anūnamanasaṅkappo, vasavattī bhavissati;",
  "atk-s0508a1:3899": "Chabbīsatikappasate, manussattaṃ gamissati.",
  "atk-s0508a1:3900": "“Bhavissati cakkavattī, cāturanto mahiddhiko;",
  "atk-s0508a1:3901": "Vebhāraṃ nāma nagaraṃ, vissakammena māpitaṃ.",
  "atk-s0508a1:3902": "“Hessati sabbasovaṇṇaṃ, nānāratanabhūsitaṃ;",
  "atk-s0508a1:3903": "Eteneva upāyena, saṃsarissati so bhave.",
  "atk-s0508a1:3904": "“Sabbattha pūjito hutvā, devatte atha mānuse;",
  "atk-s0508a1:3905": "Pacchime bhave sampatte, brahmabandhu bhavissati.",
  "atk-s0508a1:3906": "“Agārā abhinikkhamma, anagārī bhavissati;",
  "atk-s0508a1:3907": "Abhiññāpāragū hutvā, nibbāyissatināsavo.",
  "atk-s0508a1:3908": "“Idaṃ vatvāna sambuddho, sumedho lokanāyako;",
  "atk-s0508a1:3909": "Mama nijjhāyamānassa, pakkāmi anilañjase.",
  "atk-s0508a1:3910": "“Tena kammena sukatena, cetanāpaṇidhīhi ca;",
  "atk-s0508a1:3911": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:3912": "“Tusitato cavitvāna, nibbattiṃ mātukucchiyaṃ;",
  "atk-s0508a1:3913": "Bhoge me ūnatā natthi, yamhi gabbhe vasāmahaṃ.",
  "atk-s0508a1:3914": "“Mātukucchigate mayi, annapānañca bhojanaṃ;",
  "atk-s0508a1:3915": "Mātuyā mama chandena, nibbattati yadicchakaṃ.",
  "atk-s0508a1:3916": "“Jātiyā pañcavassena, pabbajiṃ anagāriyaṃ;",
  "atk-s0508a1:3917": "Oropitamhi kesamhi, arahattamapāpuṇiṃ.",
  "atk-s0508a1:3918": "“Pubbakammaṃ gavesanto, orena nāddasaṃ ahaṃ;",
  "atk-s0508a1:3919": "Tiṃsakappasahassamhi, mama kammamanussariṃ.",
  "atk-s0508a1:3920": "“Namo te purisājañña, namo te purisuttama;",
  "atk-s0508a1:3921": "Tava sāsanamāgamma, pattomhi acalaṃ padaṃ.",
  "atk-s0508a1:3922": "“Tiṃsakappasahassamhi, yaṃ buddhamabhipūjayiṃ;",
  "atk-s0508a1:3923": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:3924": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3925": "Arahattaṃ pana patvā aññaṃ byākaronto thero imāyeva gāthā abhāsīti.",
  "atk-s0508a1:3926": "Valliyattheragāthāvaṇṇanā niṭṭhitā.",
  "atk-s0508a1:3927": "5. Vītasokattheragāthāvaṇṇanā",
  "atk-s0508a1:3928_0": "Kese me olikhissantītiādikā āyasmato vītasokattherassa gāthā. Kā uppatti? Ayampi",
  "atk-s0508a1:3928_1": "purimabuddhesu katādhikāro tattha tattha bhave puññāni upacinanto siddhatthassa bhagavato",
  "atk-s0508a1:3928_2": "kāle brāhmaṇakule nibbattitvā brāhmaṇānaṃ vijjāsippesu nipphattiṃ gato kāme pahāya",
  "atk-s0508a1:3928_3": "isipabbajjaṃ pabbajitvā mahatā isigaṇena parivuto araññe vasanto buddhuppādaṃ sutvā",
  "atk-s0508a1:3928_4": "haṭṭhatuṭṭho “udumbarapupphasadisā dullabhadassanā buddhā bhagavanto, idāneva upagantabbā”ti",
  "atk-s0508a1:3928_5": "mahatiyā parisāya saddhiṃ satthāraṃ daṭṭhuṃ gacchanto diyaḍḍhayojane sese byādhiko",
  "atk-s0508a1:3928_6": "hutvā buddhagatāya saññāya kālaṅkato devesu uppajjitvā aparāparaṃ devamanussesu saṃsaranto",
  "atk-s0508a1:3928_7": "imasmiṃ buddhuppāde aṭṭhārasavassādhikānaṃ dvinnaṃ vassasatānaṃ matthake dhammāsokarañño",
  "atk-s0508a1:3928_8": "kaniṭṭhabhātā hutvā nibbatti, tassa vītasokoti nāma ahosi. So vayappatto khattiyakumārehi",
  "atk-s0508a1:3928_9": "sikkhitabbavijjāsippesu nipphattiṃ gato giridattattheraṃ nissāya gihibhūto suttantapiṭake",
  "atk-s0508a1:3928_10": "abhidhammapiṭake ca visārado hutvā ekadivasaṃ massukammasamaye kappakassa hatthato",
  "atk-s0508a1:3928_11": "ādāsaṃ gahetvā kāyaṃ olokento valitapalitādīni disvā sañjātasaṃvego vipassanāya cittaṃ",
  "atk-s0508a1:3928_12": "otāretvā bhāvanaṃ ussukkāpetvā tasmiṃyeva āsane sotāpanno hutvā giridattattherassa",
  "atk-s0508a1:3928_13": "santike pabbajitvā nacirasseva arahattaṃ pāpuṇi. Tena vuttaṃ apadāne –",
  "atk-s0508a1:3929": "“Ajjhāyako mantadharo, tiṇṇaṃ vedāna pāragū;",
  "atk-s0508a1:3930": "Lakkhaṇe itihāse ca, sanighaṇḍusakeṭubhe.",
  "atk-s0508a1:3931": "“Nadīsotapaṭibhāgā, sissā āyanti me tadā;",
  "atk-s0508a1:3932": "Tesāhaṃ mante vācemi, rattindivamatandito.",
  "atk-s0508a1:3933": "“Siddhattho nāma sambuddho, loke uppajji tāvade;",
  "atk-s0508a1:3934": "Tamandhakāraṃ nāsetvā, ñāṇālokaṃ pavattayi.",
  "atk-s0508a1:3935": "“Mama aññataro sisso, sissānaṃ so kathesi me;",
  "atk-s0508a1:3936": "Sutvāna te etamatthaṃ, ārocesuṃ mamaṃ tadā.",
  "atk-s0508a1:3937": "“Buddho loke samuppanno, sabbaññū lokanāyako;",
  "atk-s0508a1:3938": "Tassānuvattati jano, lābho amhaṃ na vijjati.",
  "atk-s0508a1:3939": "“Adhiccuppattikā buddhā, cakkhumanto mahāyasā;",
  "atk-s0508a1:3940": "Yaṃnūnāhaṃ buddhaseṭṭhaṃ, passeyyaṃ lokanāyakaṃ.",
  "atk-s0508a1:3941": "“Ajinaṃ me gahetvāna, vākacīraṃ kamaṇḍaluṃ;",
  "atk-s0508a1:3942": "Assamā abhinikkhamma, sisse āmantayiṃ ahaṃ.",
  "atk-s0508a1:3943": "“Odumbarikapupphaṃva, candamhi sasakaṃ yathā;",
  "atk-s0508a1:3944": "Vāyasānaṃ yathā khīraṃ, dullabho lokanāyako.",
  "atk-s0508a1:3945": "“Buddho lokamhi uppanno, manussattampi dullabhaṃ;",
  "atk-s0508a1:3946": "Ubhosu vijjamānesu, savanañca sudullabhaṃ.",
  "atk-s0508a1:3947": "“Buddho loke samuppanno, cakkhuṃ lacchāma no bhavaṃ;",
  "atk-s0508a1:3948": "Etha sabbe gamissāma, sammāsambuddhasantikaṃ.",
  "atk-s0508a1:3949": "“Kamaṇḍaludharā sabbe, kharājinanivāsino;",
  "atk-s0508a1:3950": "Te jaṭābhārabharitā, nikkhamuṃ vipinā tadā.",
  "atk-s0508a1:3951": "“Yugamattaṃ pekkhamānā, uttamatthaṃ gavesino;",
  "atk-s0508a1:3952": "Āsattidosarahitā, asambhītāva kesarī.",
  "atk-s0508a1:3953": "“Appakiccā aloluppā, nipakā santavuttino;",
  "atk-s0508a1:3954": "Uñchāya caramānā te, buddhaseṭṭhamupāgamuṃ.",
  "atk-s0508a1:3955": "“Diyaḍḍhayojane sese, byādhi me upapajjatha;",
  "atk-s0508a1:3956": "Buddhaseṭṭhaṃ saritvāna, tattha kālaṅkato ahaṃ.",
  "atk-s0508a1:3957": "“Catunnavutito kappe, yaṃ saññamalabhiṃ tadā;",
  "atk-s0508a1:3958": "Duggatiṃ nābhijānāmi, buddhasaññāyidaṃ phalaṃ.",
  "atk-s0508a1:3959": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3960": "Arahattaṃ pana patvā aññaṃ byākaronto –",
  "atk-s0508a1:3961": "169.",
  "atk-s0508a1:3962": "“Kese me olikhissanti, kappako upasaṅkami;",
  "atk-s0508a1:3963": "Tato ādāsamādāya, sarīraṃ paccavekkhisaṃ.",
  "atk-s0508a1:3964": "170.",
  "atk-s0508a1:3965": "“Tuccho kāyo adissittha, andhakāre tamo byagā;",
  "atk-s0508a1:3966": "Sabbe coḷā samucchinnā, natthi dāni punabbhavo”ti. – gāthādvayaṃ abhāsi;",
  "atk-s0508a1:3967_0": "Tattha kese me olikhissanti, kappako upasaṅkamīti gihikāle massukammasamaye “mama",
  "atk-s0508a1:3967_1": "kese olikhissaṃ kappemī”ti kesādīnaṃ chedanādivasena kappanato kappako nhāpito maṃ",
  "atk-s0508a1:3967_2": "upagacchi. Tatoti kappakato. Sarīraṃ paccavekkhisanti sabbakāyike ādāse palitavalitamukhanimittādidassanamukhena",
  "atk-s0508a1:3967_3": "“abhibhūto vata jarāya me kāyo”ti jarābhibhūtaṃ attano sarīraṃ paccavekkhiṃ. Evaṃ",
  "atk-s0508a1:3967_4": "paccavekkhato ca tuccho kāyo adissittha niccadhuvasukhasabhāvādīhi ritto hutvā me",
  "atk-s0508a1:3967_5": "kāyo adissatha paññāyi. Kasmā? Andhakāre tamo byagā yena ayonisomanasikārasaṅkhātena",
  "atk-s0508a1:3967_6": "tamasā attano kāye andhagatā vijjamānampi asubhādisabhāvaṃ apassantā avijjamānaṃ",
  "atk-s0508a1:3967_7": "subhādiākāraṃ gaṇhanti, tasmiṃ andhakāre andhakaraṇaṭṭhāne kāye yonisomanasikārasaṅkhātena",
  "atk-s0508a1:3967_8": "ñāṇālokena avijjātamo vigato, tato eva sabbe coḷā samucchinnā corā viya kusalabhaṇḍacchedanato,",
  "atk-s0508a1:3967_9": "sādhūhi alātabbato asaṅgahetabbato saṅkārakūṭādīsu chaḍḍitapilotikakhaṇḍaṃ viya issarajanena",
  "atk-s0508a1:3967_10": "ariyajanena jigucchitabbatāya coḷā viyāti vā “coḷā”ti laddhanāmā kilesā samucchinnā.",
  "atk-s0508a1:3967_11": "Aggamaggena samugghāṭitattā eva ca nesaṃ natthi dāni punabbhavo āyatiṃ punabbhavābhinibbatti natthīti.",
  "atk-s0508a1:3968": "Vītasokattheragāthāvaṇṇanā niṭṭhitā.",
  "atk-s0508a1:3969": "6. Puṇṇamāsattheragāthāvaṇṇanā",
  "atk-s0508a1:3970_0": "Pañca nīvaraṇe hitvātiādikā āyasmato puṇṇamāsattherassa gāthā. Kā uppatti? Ayampi",
  "atk-s0508a1:3970_1": "purimabuddhesu katādhikāro tattha tattha bhave puññāni upacinanto tissassa bhagavato",
  "atk-s0508a1:3970_2": "kāle kulagehe nibbattitvā viññutaṃ patto ekadivasaṃ satthari araññe viharante paṃsukūlacīvaraṃ",
  "atk-s0508a1:3970_3": "dumasākhāya laggetvā gandhakuṭiṃ paviṭṭhe dhanuhattho gahanaṃ paviṭṭho satthu paṃsukūlaṃ",
  "atk-s0508a1:3970_4": "disvā pasannamānaso dhanuṃ nikkhipitvā buddhaguṇe anussaritvā paṃsukūlaṃ vandi. So",
  "atk-s0508a1:3970_5": "tena puññakammena devamanussesu saṃsaranto imasmiṃ buddhuppāde sāvatthiyaṃ kuṭumbiyakule",
  "atk-s0508a1:3970_6": "nibbatti. Tassa kira jātadivase tasmiṃ gehe sabbabhājanāni suvaṇṇaratanamayehi māsehi",
  "atk-s0508a1:3970_7": "paripuṇṇāneva ahesuṃ. Tenassa puṇṇamāsotveva nāmaṃ akaṃsu. So vayappatto dārapariggahaṃ",
  "atk-s0508a1:3970_8": "katvā ekasmiṃ putte uppanne gharāvāsaṃ pahāya pabbajitvā gāmakāvāse vasanto ghaṭento",
  "atk-s0508a1:3970_9": "vāyamanto chaḷabhiñño ahosi. Tena vuttaṃ apadāne –",
  "atk-s0508a1:3971": "“Tisso nāmāsi bhagavā, sayambhū aggapuggalo;",
  "atk-s0508a1:3972": "Paṃsukūlaṃ ṭhapetvāna, vihāraṃ pāvisī jino.",
  "atk-s0508a1:3973": "“Vinataṃ dhanumādāya, bhakkhatthāya cariṃ ahaṃ;",
  "atk-s0508a1:3974": "Maṇḍalaggaṃ gahetvāna, kānanaṃ pāvisiṃ ahaṃ.",
  "atk-s0508a1:3975": "“Tatthaddasaṃ paṃsukūlaṃ, dumagge laggitaṃ tadā;",
  "atk-s0508a1:3976": "Cāpaṃ tattheva nikkhippa, sire katvāna añjaliṃ.",
  "atk-s0508a1:3977": "“Pasannacitto sumano, vipulāya ca pītiyā;",
  "atk-s0508a1:3978": "Buddhaseṭṭhaṃ saritvāna, paṃsukūlaṃ avandahaṃ.",
  "atk-s0508a1:3979": "“Dvenavute ito kappe, paṃsukūlamavandahaṃ;",
  "atk-s0508a1:3980": "Duggatiṃ nābhijānāmi, vandanāya idaṃ phalaṃ.",
  "atk-s0508a1:3981": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:3982_0": "Chaḷabhiñño pana hutvā sāvatthiṃ upagantvā satthāraṃ vanditvā susāne vasati, tassa",
  "atk-s0508a1:3982_1": "ca acirāgatasseva sato putto kālamakāsi. Dārakamātā therassa āgatabhāvaṃ sutvā, “mā",
  "atk-s0508a1:3982_2": "idaṃ aputtakaṃ sāpateyyaṃ rājāno hareyyu”nti taṃ uppabbājetukāmā mahatā parivārena",
  "atk-s0508a1:3982_3": "therassa santikaṃ gantvā paṭisanthāraṃ katvā palobhetuṃ ārabhi. Thero attano vītarāgabhāvajānāpanatthaṃ",
  "atk-s0508a1:3982_4": "ākāse ṭhatvā attano paṭipattikittanamukhena tassā dhammaṃ desento –",
  "atk-s0508a1:3983": "171.",
  "atk-s0508a1:3984": "“Pañca nīvaraṇe hitvā, yogakkhemassa pattiyā;",
  "atk-s0508a1:3985": "Dhammādāsaṃ gahetvāna, ñāṇadassanamattano.",
  "atk-s0508a1:3986": "172.",
  "atk-s0508a1:3987": "“Paccavekkhiṃ imaṃ kāyaṃ, sabbaṃ santarabāhiraṃ;",
  "atk-s0508a1:3988": "Ajjhattañca bahiddhā ca, tuccho kāyo adissathā”ti. –",
  "atk-s0508a1:3989": "Gāthādvayaṃ abhāsi.",
  "atk-s0508a1:3990_0": "Tattha pañca nīvaraṇe hitvāti kāmacchandādike pañca nīvaraṇe pahāya jhānādhigamena",
  "atk-s0508a1:3990_1": "viddhaṃsetvā. Yogakkhemassa pattiyāti kāmayogādīhi catūhi yogehi khemassa anupaddutassa",
  "atk-s0508a1:3990_2": "nibbānassa adhigamāya. Dhammādāsanti dhammabhūtaṃ ādāsaṃ. Yathā hi ādāso olokentassa",
  "atk-s0508a1:3990_3": "rūpakāye guṇāguṇaṃ ādaṃseti, evaṃ vipassanāsaṅkhāto dhammānaṃ sāmaññavisesāvabodhanato",
  "atk-s0508a1:3990_4": "ñāṇadassanabhūto dhammādāso vipassantassa vodānasaṃkilesadhammavibhāvanena tappahānasādhanena",
  "atk-s0508a1:3990_5": "ca visesato nāmakāye guṇaṃ ādaṃseti. Tenāha –",
  "atk-s0508a1:3991": "“Dhammādāsaṃ gahetvāna, ñāṇadassanamattano;",
  "atk-s0508a1:3992": "Paccavekkhiṃ imaṃ kāyaṃ, sabbaṃ santarabāhira”nti. –",
  "atk-s0508a1:3993_0": "Imaṃ kāyaṃ dhammasamūhaṃ mama attabhāvaṃ ajjhattikabāhirāyatanabhāvato santarabāhiraṃ",
  "atk-s0508a1:3993_1": "sabbaṃ anavasesaṃ dhammādāsaṃ gahetvā “anicca”ntipi “dukkha”ntipi “anattā”tipi patiavekkhiṃ",
  "atk-s0508a1:3993_2": "ñāṇacakkhunā passiṃ. Evaṃ passatā ca mayā ajjhattañca bahiddhā cāti attano santāne",
  "atk-s0508a1:3993_3": "parasantāne ca tuccho kāyo adissatha niccasārādivirahito tuccho khandhapañcakasaṅkhāto",
  "atk-s0508a1:3993_4": "attabhāvakāyo ñāṇacakkhunā yāthāvato apassittha. Sakalampi hi khandhapañcakaṃ “avijjānivutassa,",
  "atk-s0508a1:3993_5": "bhikkhave, bālassa taṇhāsaṃyuttassa evamayaṃ kāyo samudāgato”tiādīsu “kāyo”ti vuccati.",
  "atk-s0508a1:3993_6": "“Adissathā”ti ca iminā yadeva kāye daṭṭhabbaṃ, taṃ diṭṭhaṃ, na dānissa kiñci mayā",
  "atk-s0508a1:3993_7": "passitabbaṃ atthīti katakiccataṃ dassento aññaṃ byākāsi. Evaṃ thero imāhi gāthāhi",
  "atk-s0508a1:3993_8": "purāṇadutiyikāya dhammaṃ desetvā taṃ saraṇesu ca sīlesu ca sampatiṭṭhāpetvā uyyojesi.",
  "atk-s0508a1:3994": "Puṇṇamāsattheragāthāvaṇṇanā niṭṭhitā.",
  "atk-s0508a1:3995": "7. Nandakattheragāthāvaṇṇanā",
  "atk-s0508a1:3996_0": "Yathāpi bhaddo ājaññoti āyasmato nandakattherassa gāthā. Kā uppatti? Ayampi purimabuddhesu",
  "atk-s0508a1:3996_1": "katādhikāro tattha tattha bhave puññāni karonto sikhissa bhagavato kāle paccantadese",
  "atk-s0508a1:3996_2": "uppajjitvā viññutaṃ patto vanacāriko hutvā vicaranto ekadivasaṃ satthu caṅkamanaṭṭhānaṃ",
  "atk-s0508a1:3996_3": "disvā pasannacitto vālukā okiri. So tena puññakammena devamanussesu saṃsaranto imasmiṃ",
  "atk-s0508a1:3996_4": "buddhuppāde campāyaṃ gahapatikule nibbatti, tassa nandakoti nāmaṃ akaṃsu. Jeṭṭhakabhātā",
  "atk-s0508a1:3996_5": "panassa bharato nāma. Tassa pubbayogo anantaravatthusmiṃ āvibhavissati. Te ubhopi",
  "atk-s0508a1:3996_6": "viññutaṃ patvā āyasmantaṃ soṇaṃ koḷivisaṃ pabbajitaṃ sutvā “soṇopi nāma tathāsukhumālo",
  "atk-s0508a1:3996_7": "pabbaji, kimaṅgaṃ pana maya”nti pabbajiṃsu. Tesu bharato nacirasseva vipassanaṃ vaḍḍhetvā",
  "atk-s0508a1:3996_8": "chaḷabhiñño ahosi. Nandako pana kilesānaṃ balavabhāvena tāva vipassanaṃ ussukkāpetuṃ",
  "atk-s0508a1:3996_9": "nāsakkhi, vipassanāya kammaṃ karoti eva. Athassa bharatatthero āsayaṃ ñatvā avassayo",
  "atk-s0508a1:3996_10": "bhavitukāmo taṃ pacchāsamaṇaṃ katvā vihārato nikkhamitvā maggasamīpe nisinno vipassanākathaṃ kathesi.",
  "atk-s0508a1:3997_0": "Tena ca samayena sakaṭasatthe gacchante eko sakaṭe yutto goṇo cikkhallaṭṭhāne sakaṭaṃ",
  "atk-s0508a1:3997_1": "uddharituṃ asakkonto paripati. Tato naṃ satthavāho sakaṭā mocetvā tiṇañca pānīyañca",
  "atk-s0508a1:3997_2": "datvā parissamaṃ apanetvā puna dhure yojesi. Tato goṇo vūpasantaparissamo laddhabalo",
  "atk-s0508a1:3997_3": "taṃ sakaṭaṃ cikkhallaṭṭhānato uddharitvā thale patiṭṭhāpesi. Atha bharatatthero nandakassa",
  "atk-s0508a1:3997_4": "“passasi no tvaṃ, āvuso nandaka, imassa kamma”nti taṃ nidassetvā tena “passāmī”ti",
  "atk-s0508a1:3997_5": "vutte “imamatthaṃ suṭṭhu upadhārehī”ti āha. Itaro “yathāyaṃ goṇo vūpasantaparissamo",
  "atk-s0508a1:3997_6": "paṅkaṭṭhānato bhāraṃ ubbahati, evaṃ mayāpi saṃsārapaṅkato attā uddharitabbo”ti tamevārammaṇaṃ",
  "atk-s0508a1:3997_7": "katvā vipassanāya kammaṃ karonto nacirasseva arahattaṃ pāpuṇi. Tena vuttaṃ apadāne –",
  "atk-s0508a1:3998": "“Migaluddo pure āsiṃ, araññe kānane ahaṃ;",
  "atk-s0508a1:3999": "Vātamigaṃ gavesanto, caṅkamaṃ addasaṃ ahaṃ.",
  "atk-s0508a1:4000": "“Ucchaṅgena pulinaṃ gayha, caṅkame okiriṃ ahaṃ;",
  "atk-s0508a1:4001": "Pasannacitto sumano, sugatassa sirīmato.",
  "atk-s0508a1:4002": "“Ekatiṃse ito kappe, pulinaṃ okiriṃ ahaṃ;",
  "atk-s0508a1:4003": "Duggatiṃ nābhijānāmi, pulinassa idaṃ phalaṃ.",
  "atk-s0508a1:4004": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4005": "Arahattaṃ pana patvā attano jeṭṭhabhātikassa bharatattherassa santike aññaṃ byākaronto –",
  "atk-s0508a1:4006": "173.",
  "atk-s0508a1:4007": "“Yathāpi bhaddo ājañño, khalitvā patitiṭṭhati;",
  "atk-s0508a1:4008": "Bhiyyo laddhāna saṃvegaṃ, adīno vahate dhuraṃ.",
  "atk-s0508a1:4009": "174.",
  "atk-s0508a1:4010": "“Evaṃ dassanasampannaṃ, sammāsambuddhasāvakaṃ;",
  "atk-s0508a1:4011": "Ājānīyaṃ maṃ dhāretha, puttaṃ buddhassa orasa”nti. – gāthādvayaṃ abhāsi;",
  "atk-s0508a1:4012_0": "Tattha bhiyyo laddhāna saṃvegaṃ, adīno vahate dhuranti “mayhaṃ jātibalavīriyānaṃ",
  "atk-s0508a1:4012_1": "ananucchavikametaṃ yadidaṃ āgatassa bhārassa avahana”nti saṃvegaṃ labhitvā adīno",
  "atk-s0508a1:4012_2": "adīnamānaso alīnacitto. “Alīno”ti vā pāṭho, so eva attho. Bhiyyo punappunaṃ bhiyyosomattāya",
  "atk-s0508a1:4012_3": "attano dhuraṃ bhāraṃ vahate ubbahati. Sesaṃ heṭṭhā ramaṇīyavihārittherassa gāthāvaṇṇanāyaṃ vuttanayameva.",
  "atk-s0508a1:4013": "Nandakattheragāthāvaṇṇanā niṭṭhitā.",
  "atk-s0508a1:4014": "8. Bharatattheragāthāvaṇṇanā",
  "atk-s0508a1:4015_0": "Ehi, nandaka, gacchāmāti āyasmato bharatattherassa gāthā. Kā uppatti? Ayaṃ kira anomadassissa",
  "atk-s0508a1:4015_1": "bhagavato kāle kulagehe nibbattitvā viññutaṃ patto ekadivasaṃ manuññadassanaṃ mudusukhasamphassaṃ",
  "atk-s0508a1:4015_2": "upāhanadvayaṃ gahetvā gacchanto satthāraṃ caṅkamantaṃ disvā pasannamānaso upāhanā",
  "atk-s0508a1:4015_3": "upanāmetvā, “abhiruhatu bhagavā upāhanā, yaṃ mama assa dīgharattaṃ hitāya sukhāyā”ti",
  "atk-s0508a1:4015_4": "āha. Abhiruhi bhagavā tassa anuggaṇhanatthaṃ upāhanā. So tena puññakammena devamanussesu",
  "atk-s0508a1:4015_5": "saṃsaranto imasmiṃ buddhuppāde campānagare gahapatikule nibbatti, bharatotissa nāmaṃ",
  "atk-s0508a1:4015_6": "ahosi. So viññutaṃ patto soṇattherassa pabbajitabhāvaṃ sutvā “sopi nāma pabbajī”ti",
  "atk-s0508a1:4015_7": "sañjātasaṃvego pabbajitvā katapubbakicco vipassanāya kammaṃ karonto nacirasseva chaḷabhiñño",
  "atk-s0508a1:4015_8": "ahosi. Tena vuttaṃ apadāne –",
  "atk-s0508a1:4016": "“Anomadassī bhagavā, lokajeṭṭho narāsabho;",
  "atk-s0508a1:4017": "Divāvihārā nikkhamma, pathamāruhi cakkhumā.",
  "atk-s0508a1:4018": "“Pānadhiṃ sukataṃ gayha, addhānaṃ paṭipajjahaṃ;",
  "atk-s0508a1:4019": "Tatthaddasāsiṃ sambuddhaṃ, pattikaṃ cārudassanaṃ.",
  "atk-s0508a1:4020": "“Sakaṃ cittaṃ pasādetvā, nīharitvāna pānadhiṃ;",
  "atk-s0508a1:4021": "Pādamūle ṭhapetvāna, idaṃ vacanamabraviṃ.",
  "atk-s0508a1:4022": "“Abhirūha mahāvīra, sugatinda vināyaka;",
  "atk-s0508a1:4023": "Ito phalaṃ labhissāmi, so me attho samijjhatu.",
  "atk-s0508a1:4024": "“Anomadassī bhagavā, lokajeṭṭho narāsabho;",
  "atk-s0508a1:4025": "Pānadhiṃ abhirūhitvā, idaṃ vacanamabravi.",
  "atk-s0508a1:4026": "“Yo pānadhiṃ me adāsi, pasanno sehi pāṇibhi;",
  "atk-s0508a1:4027": "Tamahaṃ kittayissāmi, suṇātha mama bhāsato.",
  "atk-s0508a1:4028": "“Buddhassa giramaññāya, sabbe devā samāgatā;",
  "atk-s0508a1:4029": "Udaggacittā sumanā, vedajātā katañjalī.",
  "atk-s0508a1:4030": "“Pānadhīnaṃ padānena, sukhitoyaṃ bhavissati;",
  "atk-s0508a1:4031": "Pañcapaññāsakkhattuñca, devarajjaṃ karissati.",
  "atk-s0508a1:4032": "“Sahassakkhattuṃ rājā ca, cakkavattī bhavissati;",
  "atk-s0508a1:4033": "Padesarajjaṃ vipulaṃ, gaṇanāto asaṅkhiyaṃ.",
  "atk-s0508a1:4034": "“Aparimeyye ito kappe, okkākakulasambhavo;",
  "atk-s0508a1:4035": "Gotamo nāma gottena, satthā loke bhavissati.",
  "atk-s0508a1:4036": "“Tassa dhammesu dāyādo, oraso dhammanimmito;",
  "atk-s0508a1:4037": "Sabbāsave pariññāya, nibbāyissatināsavo.",
  "atk-s0508a1:4038": "“Devaloke manusse vā, nibbattissati puññavā;",
  "atk-s0508a1:4039": "Devayānapaṭibhāgaṃ, yānaṃ paṭilabhissati.",
  "atk-s0508a1:4040": "“Pāsādā sivikā vayhaṃ, hatthino samalaṅkatā;",
  "atk-s0508a1:4041": "Rathā vājaññasaṃyuttā, sadā pātubhavanti me.",
  "atk-s0508a1:4042": "“Agārā nikkhamantopi, rathena nikkhamiṃ ahaṃ;",
  "atk-s0508a1:4043": "Kesesu chijjamānesu, arahattamapāpuṇiṃ.",
  "atk-s0508a1:4044": "“Lābhā mayhaṃ suladdhaṃ me, vāṇijjaṃ suppayojitaṃ;",
  "atk-s0508a1:4045": "Datvāna pānadhiṃ ekaṃ, pattomhi acalaṃ padaṃ.",
  "atk-s0508a1:4046": "“Aparimeyye ito kappe, yaṃ pānadhimadāsahaṃ;",
  "atk-s0508a1:4047": "Duggatiṃ nābhijānāmi, pānadhissa idaṃ phalaṃ.",
  "atk-s0508a1:4048": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4049_0": "Chaḷabhiñño pana hutvā attano kaniṭṭhabhātikena nandakattherena heṭṭhā vuttanayena",
  "atk-s0508a1:4049_1": "aññābyākaraṇe kate “idāni nandakopi arahā jāto, handa mayaṃ ubhopi satthu santikaṃ",
  "atk-s0508a1:4049_2": "gantvā vusitabrahmacariyataṃ nivedessāmāti uppannaṃ parivitakkaṃ nandakattherassa kathento –",
  "atk-s0508a1:4050": "175.",
  "atk-s0508a1:4051": "“Ehi nandaka gacchāma, upajjhāyassa santikaṃ;",
  "atk-s0508a1:4052": "Sīhanādaṃ nadissāma, buddhaseṭṭhassa sammukhā.",
  "atk-s0508a1:4053": "176.",
  "atk-s0508a1:4054": "“Yāya no anukampāya, amhe pabbājayī muni;",
  "atk-s0508a1:4055": "So no attho anuppatto, sabbasaṃyojanakkhayo”ti. – gāthādvayaṃ abhāsi;",
  "atk-s0508a1:4056_0": "Tattha nandakāti ālapanaṃ. Ehīti tassa attano santikakaraṇaṃ. Gacchāmāti tena attanā",
  "atk-s0508a1:4056_1": "ca ekajjhaṃ kātabbakiriyāvacanaṃ, upajjhāyassāti sammāsambuddhassa, sammāsambuddho",
  "atk-s0508a1:4056_2": "hi samantacakkhunā buddhacakkhunā ca sattānaṃ āsayānusayacaritādīnaṃ yathābhūtavilokanena",
  "atk-s0508a1:4056_3": "sadevakassa lokassa vajjāvajjaṃ upanijjhāyatīti visesato upajjhāyoti vattabbataṃ",
  "atk-s0508a1:4056_4": "arahati. Yadatthaṃ gamanaṃ, taṃ dassetuṃ “sīhanādaṃ nadissāma, buddhaseṭṭhassa sammukhā”ti",
  "atk-s0508a1:4056_5": "āha. Yathābhuccaguṇābhibyāhāratāya abhītanādabhāvato sīhanādaṃ buddhassa sammāsambuddhassa",
  "atk-s0508a1:4056_6": "tato eva sabbasattuttamatāya seṭṭhassa, buddhānaṃ vā sāvakabuddhādīnaṃ seṭṭhassa",
  "atk-s0508a1:4056_7": "sammukhā purato nadissāmāti attho.",
  "atk-s0508a1:4057_0": "Yathā pana sīhanādaṃ naditukāmo, taṃ dassento “yāyā”ti gāthamāha. Tattha yāyāti yadatthaṃ,",
  "atk-s0508a1:4057_1": "yāya yadatthānuppattiyāti attho. Noti amhākaṃ. Anukampāyāti anuggaṇhanena amhe dvepi",
  "atk-s0508a1:4057_2": "pabbājayi pabbājesi. Munīti bhagavā. So no attho anuppattoti so attho sabbesaṃ saṃyojanānaṃ",
  "atk-s0508a1:4057_3": "khayabhūtaṃ arahattaphalaṃ no amhehi anuppatto, adhigatoti attho.",
  "atk-s0508a1:4058": "Bharatattheragāthāvaṇṇanā niṭṭhitā.",
  "atk-s0508a1:4059": "9. Bhāradvājattheragāthāvaṇṇanā",
  "atk-s0508a1:4060_0": "Nadanti evaṃ sappaññāti āyasmato bhāradvājattherassa gāthā. Kā uppatti? Ayampi purimabuddhesu",
  "atk-s0508a1:4060_1": "katādhikāro tattha tattha bhave puññāni upacinanto ito ekatiṃse kappe kulagehe nibbattitvā",
  "atk-s0508a1:4060_2": "viññutaṃ patto ekadivasaṃ sumanaṃ nāma paccekabuddhaṃ piṇḍāya carantaṃ disvā pasannamānaso",
  "atk-s0508a1:4060_3": "paripakkaṃ vallikāraphalaṃ adāsi. So tena puññakammena devamanussesu saṃsaranto imasmiṃ",
  "atk-s0508a1:4060_4": "buddhuppāde rājagahe brāhmaṇakule nibbattitvā gottanāmena bhāradvājotveva paññāyittha.",
  "atk-s0508a1:4060_5": "So vayappatto gharāvāsaṃ vasanto ekaputtaṃ labhi. Tassa “kaṇhadinno”ti nāmaṃ akāsi.",
  "atk-s0508a1:4060_6": "Tassa viññutaṃ pattakāle “tāta, asukassa nāma ācariyassa santike sippaṃ sikkhitvā",
  "atk-s0508a1:4060_7": "ehī”ti taṃ takkasilaṃ pesesi. So gacchanto antarāmagge satthu sāvakaṃ aññataraṃ mahātheraṃ",
  "atk-s0508a1:4060_8": "kalyāṇamittaṃ labhitvā tassa santike dhammaṃ sutvā paṭiladdhasaddho pabbajitvā katapubbakicco",
  "atk-s0508a1:4060_9": "vipassanāya kammaṃ karonto nacirasseva arahattaṃ pāpuṇi. Tena vuttaṃ apadāne –",
  "atk-s0508a1:4061": "“Sumano nāma sambuddho, takkarāyaṃ vasī tadā;",
  "atk-s0508a1:4062": "Vallikāraphalaṃ gayha, sayambhussa adāsahaṃ.",
  "atk-s0508a1:4063": "“Ekatiṃse ito kappe, yaṃ phalaṃ adadiṃ tadā;",
  "atk-s0508a1:4064": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4065": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4066_0": "Athassa pitā bhāradvājo veḷuvane viharantaṃ bhagavantaṃ upasaṅkamitvā dhammaṃ sutvā",
  "atk-s0508a1:4066_1": "pabbajitvā nacirasseva arahattaṃ sacchākāsi. Atha putto satthāraṃ vandituṃ rājagahaṃ",
  "atk-s0508a1:4066_2": "āgato satthu santike nisinnaṃ pitaraṃ disvā tuṭṭhacitto “pitāpi kho me pabbajito,",
  "atk-s0508a1:4066_3": "kiṃ nu kho tena pabbajjākiccaṃ matthakaṃ pāpita”nti vīmaṃsanto khīṇāsavabhāvaṃ ñatvā",
  "atk-s0508a1:4066_4": "taṃ sīhanādaṃ nadāpetukāmo, “sādhu, kho tumhehi kataṃ pabbajantehi, pabbajjākiccaṃ",
  "atk-s0508a1:4066_5": "pana matthakaṃ pāpita”nti pucchi. Bhāradvājo puttassa adhigamaṃ dīpento –",
  "atk-s0508a1:4067": "177.",
  "atk-s0508a1:4068": "“Nadanti evaṃ sappaññā, sīhāva girigabbhare;",
  "atk-s0508a1:4069": "Vīrā vijitasaṅgāmā, jetvā māraṃ savāhanaṃ.",
  "atk-s0508a1:4070": "178.",
  "atk-s0508a1:4071": "“Satthā ca pariciṇṇo me, dhammo saṅgho ca pūjito;",
  "atk-s0508a1:4072": "Ahañca vitto sumano, puttaṃ disvā anāsava”nti. – gāthādvayaṃ abhāsi;",
  "atk-s0508a1:4073_0": "Tattha nadantīti yathābhuccaguṇābhibyāhāravasena abhītanādaṃ nadanti gajjanti. Evanti",
  "atk-s0508a1:4073_1": "idāni vattabbākāradassanaṃ. Sappaññāti aggamaggapaññādhigamena sabbapaññādhigamena",
  "atk-s0508a1:4073_2": "sabbapaññāvepullappattā. Vīrāti catubbidhasammappadhānavīriyasampannatāya vīrā, tato",
  "atk-s0508a1:4073_3": "eva anavasesasaṃkilesapakkhanimmathanena savāhanaṃ kilesamāraṃ abhisaṅkhāramāraṃ",
  "atk-s0508a1:4073_4": "devaputtamārañca jetvā sabbaso vijitasaṅgāmā nadanti sappaññāti sambandho.",
  "atk-s0508a1:4074_0": "Evaṃ vijetabbavijayena sīhanādaṃ dassetvā idāni ārādhetabbasamārādhanena icchitabbasiddhiyā",
  "atk-s0508a1:4074_1": "ca taṃ dassetuṃ, “satthā ca pariciṇṇo me”ti dutiyaṃ gāthamāha. Tattha satthā ca pariciṇṇo",
  "atk-s0508a1:4074_2": "meti mama satthā sammāsambuddho yathānusiṭṭhaṃ ovādānusāsanīkaraṇena mayā pariciṇṇo",
  "atk-s0508a1:4074_3": "upāsito, na dhammādhikaraṇaṃ visositoti adhippāyo. Dhammo saṅgho ca pūjitoti navavidhopi",
  "atk-s0508a1:4074_4": "lokuttaradhammo, yathāpaṭipattiyāgatamaggānuppattiyā sīladiṭṭhisāmaññagamanena ariyasaṅgho",
  "atk-s0508a1:4074_5": "ca mayā pūjito mānito. Ahañca vitto sumano, puttaṃ disvā anāsavanti mama puttaṃ anāsavaṃ",
  "atk-s0508a1:4074_6": "sabbaso khīṇāsavaṃ disvā dassanahetu ahampi vitto nirāmisāya pītiyā tuṭṭho, tatoyeva",
  "atk-s0508a1:4074_7": "nirāmisena somanassena sumano jātoti attho.",
  "atk-s0508a1:4075": "Bhāradvājattheragāthāvaṇṇanā niṭṭhitā.",
  "atk-s0508a1:4076": "10. Kaṇhadinnattheragāthāvaṇṇanā",
  "atk-s0508a1:4077_0": "Upāsitā sappurisāti āyasmato kaṇhadinnattherassa gāthā. Kā uppatti? Ayampi purimabuddhesu",
  "atk-s0508a1:4077_1": "katādhikāro tattha tattha bhave puññāni upacinanto ito catunavute kappe kulagehe",
  "atk-s0508a1:4077_2": "nibbattitvā viññutaṃ patto ekadivasaṃ sobhitaṃ nāma paccekabuddhaṃ disvā pasannacitto",
  "atk-s0508a1:4077_3": "punnāgapupphehi pūjaṃ akāsi. So tena puññakammena devamanussesu saṃsaranto imasmiṃ",
  "atk-s0508a1:4077_4": "buddhuppāde rājagahe brāhmaṇakule nibbattitvā kaṇhadinnoti laddhanāmo vayappatto",
  "atk-s0508a1:4077_5": "upanissayasampattiyā codiyamāno dhammasenāpatiṃ upasaṅkamitvā dhammaṃ sutvā paṭiladdhasaddho",
  "atk-s0508a1:4077_6": "pabbajitvā vipassanaṃ vaḍḍhetvā arahattaṃ pāpuṇi. Tena vuttaṃ apadāne –",
  "atk-s0508a1:4078": "“Sobhito nāma sambuddho, cittakūṭe vasī tadā;",
  "atk-s0508a1:4079": "Gahetvā giripunnāgaṃ, sayambhuṃ abhipūjayiṃ.",
  "atk-s0508a1:4080": "“Catunnavutito kappe, yaṃ buddhamabhipūjayiṃ;",
  "atk-s0508a1:4081": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:4082": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4083": "Arahattaṃ pana patvā aññaṃ byākaronto –",
  "atk-s0508a1:4084": "179.",
  "atk-s0508a1:4085": "“Upāsitā sappurisā, sutā dhammā abhiṇhaso;",
  "atk-s0508a1:4086": "Sutvāna paṭipajjissaṃ, añjasaṃ amatogadhaṃ.",
  "atk-s0508a1:4087": "180.",
  "atk-s0508a1:4088": "“Bhavarāgahatassa me sato, bhavarāgo puna me na vijjati;",
  "atk-s0508a1:4089": "Na cāhu na ca me bhavissati, na ca me etarahi vijjatī”ti. –",
  "atk-s0508a1:4090": "Gāthādvayaṃ abhāsi.",
  "atk-s0508a1:4091_0": "Tattha upāsitāti paricaritā paṭipattipayirupāsanāya payirupāsitā. Sappurisāti santehi",
  "atk-s0508a1:4091_1": "sīlādiguṇehi samannāgatā purisā, ariyapuggalā sāriputtattherādayo. Etena purimacakkadvayasampattimattano",
  "atk-s0508a1:4091_2": "dasseti. Na hi patirūpadesavāsena vinā sappurisūpanissayo sambhavati. Sutā dhammāti",
  "atk-s0508a1:4091_3": "saccapaṭiccasamuppādādipaṭisaṃyuttadhammā sotadvārānusārena upadhāritā. Etena attano",
  "atk-s0508a1:4091_4": "bāhusaccaṃ dassento pacchimacakkadvayasampattiṃ dasseti. Abhiṇhasoti bahuso na kālena",
  "atk-s0508a1:4091_5": "kālaṃ. Idañca padaṃ “upāsitā sappurisā”ti etthāpi yojetabbaṃ. Sutvāna paṭipajjissaṃ,",
  "atk-s0508a1:4091_6": "añjasaṃ amatogadhanti te dhamme sutvā tattha vuttarūpārūpadhamme salakkhaṇādito pariggahetvā",
  "atk-s0508a1:4091_7": "anukkamena vipassanaṃ vaḍḍhetvā amatogadhaṃ nibbānapatiṭṭhaṃ taṃsampāpakaṃ añjasaṃ",
  "atk-s0508a1:4091_8": "ariyaṃ aṭṭhaṅgikaṃ maggaṃ paṭipajjiṃ pāpuṇiṃ.",
  "atk-s0508a1:4092_0": "Bhavarāgahatassa me satoti bhavarāgena bhavataṇhāya anādimati saṃsāre hatassa upaddutassa",
  "atk-s0508a1:4092_1": "mama sato samānassa, aggamaggena vā hatabhavarāgassa. Bhavarāgo puna me na vijjatīti",
  "atk-s0508a1:4092_2": "tato eva puna idāni bhavarāgo me natthi. Na cāhu na me bhavissati, na ca me etarahi",
  "atk-s0508a1:4092_3": "vijjatīti yadipi pubbe puthujjanakāle sekkhakāle ca me bhavarāgo ahosi, aggamaggappattito",
  "atk-s0508a1:4092_4": "pana paṭṭhāya na cāhu na ca ahosi, āyatimpi na me bhavissati, etarahi adhunāpi na",
  "atk-s0508a1:4092_5": "ca me vijjati na ca upalabbhati, pahīnoti attho. Bhavarāgavacaneneva cettha tadekaṭṭhatāya",
  "atk-s0508a1:4092_6": "mānādīnampi abhāvo vuttoti sabbaso parikkhīṇabhavasaṃyojanataṃ dasseti.",
  "atk-s0508a1:4093": "Kaṇhadinnattheragāthāvaṇṇanā niṭṭhitā.",
  "atk-s0508a1:4094": "Tatiyavaggavaṇṇanā niṭṭhitā.",
  "atk-s0508a1:4095": "4. Catutthavaggo",
  "atk-s0508a1:4096": "1. Migasirattheragāthāvaṇṇanā",
  "atk-s0508a1:4097_0": "Yato ahaṃ pabbajitoti āyasmato migasirattherassa gāthā. Kā uppatti? Ayampi purimabuddhesu",
  "atk-s0508a1:4097_1": "katādhikāro tattha tattha bhave puññāni upacinanto kassapassa bhagavato kāle brāhmaṇakule",
  "atk-s0508a1:4097_2": "nibbattitvā viññutaṃ patto ekadivasaṃ satthāraṃ disvā pasannacitto kusaṭṭhakaṃ adāsi.",
  "atk-s0508a1:4097_3": "So tena puññakammena devamanussesu saṃsaranto imasmiṃ buddhuppāde kosalaraṭṭhe brāhmaṇakule",
  "atk-s0508a1:4097_4": "paṭisandhiṃ gahetvā migasiranakkhattena jātattā migasiroti laddhanāmo vayappatto",
  "atk-s0508a1:4097_5": "brāhmaṇānaṃ vijjāsippesu nipphattiṃ gato chavasīsamantaṃ nāma sikkhi, yaṃ parijappetvā",
  "atk-s0508a1:4097_6": "tivassamatthake matānampi sīsaṃ nakhena ākoṭetvā “ayaṃ satto asukaṭṭhāne nibbatto”ti jānāti.",
  "atk-s0508a1:4098_0": "So gharāvāsaṃ anicchanto paribbājakapabbajjaṃ pabbajitvā taṃ vijjaṃ nissāya lokena",
  "atk-s0508a1:4098_1": "sakkato garukato lābhī hutvā vicaranto sāvatthiṃ upagato satthu santikaṃ gantvā attano",
  "atk-s0508a1:4098_2": "ānubhāvaṃ pakāsento – “ahaṃ, bho gotama, matānaṃ nibbattaṭṭhānaṃ jānāmī”ti vatvā,",
  "atk-s0508a1:4098_3": "“kathaṃ pana tvaṃ jānāsī”ti vutte, “chavasīsāni āharāpetvā mantaṃ parijappetvā nakhena",
  "atk-s0508a1:4098_4": "sīsaṃ ākoṭento nirayādikaṃ tehi tehi nibbattaṭṭhānaṃ jānāmī”ti kathesi. Athassa bhagavā",
  "atk-s0508a1:4098_5": "parinibbutassa bhikkhuno sīsakapālaṃ āharāpetvā, “kathehi tāva tassa gatiṃ, yassidaṃ",
  "atk-s0508a1:4098_6": "sīsakapāla”nti āha. So taṃ kapālaṃ mantaṃ parijappetvā nakhena ākoṭetvā neva antaṃ",
  "atk-s0508a1:4098_7": "na koṭiṃ passati. Atha satthārā, “na sakkosi paribbājakā”ti vutte, “upaparikkhissāmi",
  "atk-s0508a1:4098_8": "tāvā”ti vatvā punappunaṃ parivattentopi na passateva. Bāhirakamantena hi khīṇāsavassa",
  "atk-s0508a1:4098_9": "gatiṃ kathaṃ jānissati, athassa matthakato kacchehi ca sedo mucci. So lajjitvā tuṇhībhūto",
  "atk-s0508a1:4098_10": "aṭṭhāsi. Satthā “kilamasi paribbājakā”ti āha. So “āma, kilamāmi, na imassa gatiṃ",
  "atk-s0508a1:4098_11": "jānāmi, tumhe pana jānāthā”ti. “Ahaṃ etaṃ jānāmi, ito uttaritarampi jānāmī”ti vatvā",
  "atk-s0508a1:4098_12": "“nibbānaṃ gato so”ti āha. Paribbājako “imaṃ vijjaṃ mayhaṃ dethā”ti āha. “Tena hi",
  "atk-s0508a1:4098_13": "pabbajā”ti vatvā taṃ pabbājetvā paṭhamaṃ samathakammaṭṭhāne niyojetvā jhānābhiññāsu",
  "atk-s0508a1:4098_14": "patiṭṭhitassa vipassanāya kammaṃ upadisi. So vipassanāya kammaṃ karonto nacirasseva",
  "atk-s0508a1:4098_15": "arahattaṃ pāpuṇi. Tena vuttaṃ apadāne –",
  "atk-s0508a1:4099": "“Kassapassa bhagavato, brāhmaṇassa vusīmato;",
  "atk-s0508a1:4100": "Pasannacitto sumano, kusaṭṭhakamadāsahaṃ.",
  "atk-s0508a1:4101": "“Imasmiṃyeva kappasmiṃ, kusaṭṭhakamadāsahaṃ;",
  "atk-s0508a1:4102": "Duggatiṃ nābhijānāmi, kusaṭṭhakassidaṃ phalaṃ.",
  "atk-s0508a1:4103": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4104": "Arahattaṃ pana patvā aññaṃ byākaronto –",
  "atk-s0508a1:4105": "181.",
  "atk-s0508a1:4106": "“Yato ahaṃ pabbajito, sammāsambuddhasāsane;",
  "atk-s0508a1:4107": "Vimuccamāno uggacchiṃ, kāmadhātuṃ upaccagaṃ.",
  "atk-s0508a1:4108": "182.",
  "atk-s0508a1:4109": "“Brahmuno pekkhamānassa, tato cittaṃ vimucci me;",
  "atk-s0508a1:4110": "Akuppā me vimuttīti, sabbasaṃyojanakkhayā”ti. – gāthādvayaṃ abhāsi;",
  "atk-s0508a1:4111_0": "Tattha yato ahaṃ pabbajito, sammāsambuddhasāsaneti yato pabhuti ahaṃ pabbajito buddhassa",
  "atk-s0508a1:4111_1": "bhagavato sāsane, pabbajitakālato paṭṭhāya. Vimuccamāno uggacchinti saṃkilesapakkhato",
  "atk-s0508a1:4111_2": "paṭhamaṃ tāva samathavipassanāhi vimuccamāno vodānadhammasavanena uṭṭhahiṃ. Evaṃ",
  "atk-s0508a1:4111_3": "uggacchanto kāmadhātuṃ upaccagaṃ anāgāmimaggena accantameva kāmadhātuṃ atikkamiṃ.",
  "atk-s0508a1:4112_0": "Brahmuno pekkhamānassa, tato cittaṃ vimucci meti sadevakassa lokassa aggabhūtattā",
  "atk-s0508a1:4112_1": "seṭṭhaṭṭhena brahmuno buddhassa bhagavato mahākaruṇāyogena “ayaṃ kulaputto mama sāsane",
  "atk-s0508a1:4112_2": "pabbajitvā kathaṃ nu kho paṭipajjatī”ti pekkhantassa tato anāgāmimaggādhigamato pacchā",
  "atk-s0508a1:4112_3": "aggamaggādhigamena mama cittaṃ sabbasaṃkilesato accantameva mucci. Akuppā me vimuttīti,",
  "atk-s0508a1:4112_4": "sabbasaṃyojanakkhayāti tathāvimuttacittattā eva sabbesaṃ saṃyojanānaṃ khayā parikkhayā",
  "atk-s0508a1:4112_5": "iti evaṃ akuppā me vimuttīti aññaṃ byākāsi.",
  "atk-s0508a1:4113": "Migasirattheragāthāvaṇṇanā niṭṭhitā.",
  "atk-s0508a1:4114": "2. Sivakattheragāthāvaṇṇanā",
  "atk-s0508a1:4115_0": "Aniccāni gahakānīti āyasmato sivakattherassa gāthā. Kā uppatti? Ayampi purimabuddhesu",
  "atk-s0508a1:4115_1": "katādhikāro tattha tattha bhave puññāni upacinanto vipassissa bhagavato kāle kulagehe",
  "atk-s0508a1:4115_2": "nibbattitvā viññutaṃ patto ekadivasaṃ bhagavantaṃ piṇḍāya carantaṃ passitvā pasannamānaso",
  "atk-s0508a1:4115_3": "pattaṃ ādāya kummāsassa pūretvā adāsi. So tena puññakammena devamanussesu saṃsaranto",
  "atk-s0508a1:4115_4": "imasmiṃ buddhuppāde rājagahe brāhmaṇakule nibbatti, sivakotissa nāmaṃ ahosi. So vayappatto",
  "atk-s0508a1:4115_5": "vijjāsippesu nipphattiṃ gato nekkhammajjhāsayatāya kāme pahāya paribbājakapabbajjaṃ",
  "atk-s0508a1:4115_6": "pabbajitvā vicaranto satthāraṃ upasaṅkamitvā dhammaṃ sutvā paṭiladdhasaddho pabbajitvā",
  "atk-s0508a1:4115_7": "vipassanāya kammaṃ karonto nacirasseva arahattaṃ pāpuṇi. Tena vuttaṃ apadāne –",
  "atk-s0508a1:4116": "“Esanāya carantassa, vipassissa mahesino;",
  "atk-s0508a1:4117": "Rittakaṃ pattaṃ disvāna, kummāsaṃ pūrayiṃ ahaṃ.",
  "atk-s0508a1:4118": "“Ekanavutito kappe, yaṃ bhikkhamadadiṃ tadā;",
  "atk-s0508a1:4119": "Duggatiṃ nābhijānāmi, kummāsassa idaṃ phalaṃ.",
  "atk-s0508a1:4120": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4121": "Arahattaṃ pana patvā aññaṃ byākaronto –",
  "atk-s0508a1:4122": "183.",
  "atk-s0508a1:4123": "“Aniccāni gahakāni, tattha tattha punappunaṃ;",
  "atk-s0508a1:4124": "Gahakāraṃ gavesanto, dukkhā jāti punappunaṃ.",
  "atk-s0508a1:4125": "184.",
  "atk-s0508a1:4126": "“Gahakāraka diṭṭhosi, puna gehaṃ na kāhasi;",
  "atk-s0508a1:4127": "Sabbā te phāsukā bhaggā, thūṇikā ca vidālitā;",
  "atk-s0508a1:4128": "Vimariyādikataṃ cittaṃ, idheva vidhamissatī”ti. – gāthādvayaṃ abhāsi;",
  "atk-s0508a1:4129_0": "Tattha aniccāni gahakāni, tattha tattha punappunanti tasmiṃ tasmiṃ bhave punappunaṃ",
  "atk-s0508a1:4129_1": "nibbattamānāni gahakāni attabhāvagehāni na nibbāni anavaṭṭhitāni ittarāni parittakālāni.",
  "atk-s0508a1:4129_2": "Gahakāraṃ gavesantoti imassa attabhāvagehassa kārakaṃ taṇhāvaḍḍhakiṃ pariyesanto",
  "atk-s0508a1:4129_3": "ettakaṃ kālaṃ anuvicarinti adhippāyo. Dukkhā jāti punappunanti idaṃ gahakārakagavesanassa",
  "atk-s0508a1:4129_4": "kāraṇavacanaṃ. Yasmā jarābyādhimaraṇamissatāya jāti nāmesā punappunaṃ upagantuṃ dukkhā,",
  "atk-s0508a1:4129_5": "na ca sā tasmiṃ adiṭṭhe nivattati, tasmā taṃ gavesanto vicarinti attho.",
  "atk-s0508a1:4130_0": "Gahakāraka diṭṭhosīti idāni pana yena so sakkā daṭṭhuṃ, tena ariyamaggañāṇacakkhunā",
  "atk-s0508a1:4130_1": "gahakāraka diṭṭho asi. Puna gehanti puna imasmiṃ saṃsāravaṭṭe attabhāvasaṅkhātaṃ",
  "atk-s0508a1:4130_2": "mama gehaṃ na kāhasi na karissasi. Sabbā te phāsukā bhaggāti tava sabbā anavasesakilesaphāsukā",
  "atk-s0508a1:4130_3": "mayā bhaggā. Thūṇikā ca vidālitāti idāni tayā kātabbassa attabhāvagehassa avijjāsaṅkhātā",
  "atk-s0508a1:4130_4": "kaṇṇikā ca bhinnā. Vimariyādikataṃ cittanti mama cittaṃ vigatantaṃ kataṃ, āyatiṃ",
  "atk-s0508a1:4130_5": "anuppattidhammataṃ āpāditaṃ. Tato eva idheva vidhamissati imasmiṃyeva bhave viddhaṃsissati,",
  "atk-s0508a1:4130_6": "carimakacittanirodhena nirujjhissatīti attho.",
  "atk-s0508a1:4131": "Sivakattheragāthāvaṇṇanā niṭṭhitā.",
  "atk-s0508a1:4132": "3. Upavāṇattheragāthāvaṇṇanā",
  "atk-s0508a1:4133_0": "Arahaṃ sugatoti āyasmato upavāṇattherassa gāthā. Kā uppatti? Ayaṃ kira padumuttarassa",
  "atk-s0508a1:4133_1": "bhagavato kāle daliddakule nibbattitvā viññutaṃ patto bhagavati parinibbute tassa",
  "atk-s0508a1:4133_2": "dhātuṃ gahetvā manussadevanāgagaruḷakumbhaṇḍayakkhagandhabbehi sattaratanamaye sattayojanike",
  "atk-s0508a1:4133_3": "thūpe kate tattha sudhotaṃ attano uttarāsaṅgaṃ veḷagge ābandhitvā dhajaṃ katvā pūjaṃ",
  "atk-s0508a1:4133_4": "akāsi. Taṃ gahetvā abhisammatako nāma yakkhasenāpati devehi cetiyapūjārakkhaṇatthaṃ",
  "atk-s0508a1:4133_5": "ṭhapito adissamānakāyo ākāse dhārento cetiyaṃ tikkhattuṃ padakkhiṇaṃ akāsi. So taṃ",
  "atk-s0508a1:4133_6": "disvā bhiyyosomattāya pasannamānaso ahosi. So tena puññakammena devamanussesu saṃsaranto",
  "atk-s0508a1:4133_7": "imasmiṃ buddhuppāde sāvatthiyaṃ brāhmaṇakule nibbattitvā upavāṇoti laddhanāmo vayappatto",
  "atk-s0508a1:4133_8": "jetavanapaṭiggahaṇe buddhānubhāvaṃ disvā paṭiladdhasaddho pabbajitvā vipassanāya",
  "atk-s0508a1:4133_9": "kammaṃ karonto arahattaṃ patvā chaḷabhiñño ahosi. Tena vuttaṃ apadāne –",
  "atk-s0508a1:4134": "“Padumuttaro nāma jino, sabbadhammāna pāragū;",
  "atk-s0508a1:4135": "Jalitvā aggikkhandhova, sambuddho parinibbuto.",
  "atk-s0508a1:4136": "“Mahājanā samāgamma, pūjayitvā tathāgataṃ;",
  "atk-s0508a1:4137": "Cittaṃ katvāna sugataṃ, sarīraṃ abhiropayuṃ.",
  "atk-s0508a1:4138": "“Sarīrakiccaṃ katvāna, dhātuṃ tattha samānayuṃ;",
  "atk-s0508a1:4139": "Sadevamanussā sabbe, buddhathūpaṃ akaṃsu te.",
  "atk-s0508a1:4140": "“Paṭhamā kañcanamayā, dutiyā ca maṇimayā;",
  "atk-s0508a1:4141": "Tatiyā rūpiyamayā, catutthī phalikāmayā.",
  "atk-s0508a1:4142": "“Tattha pañcamikā ceva, lohitaṅkamayā ahu;",
  "atk-s0508a1:4143": "Chaṭṭhā masāragallassa, sabbaṃ ratanamayūpari.",
  "atk-s0508a1:4144": "“Jaṅghā maṇimayā āsi, vedikā ratanāmayā;",
  "atk-s0508a1:4145": "Sabbasoṇṇamayo thūpo, uddhaṃ yojanamuggato.",
  "atk-s0508a1:4146": "“Devā tattha samāgantvā, ekato mantayuṃ tadā;",
  "atk-s0508a1:4147": "Mayampi thūpaṃ kassāma, lokanāthassa tādino.",
  "atk-s0508a1:4148": "“Dhātu āveṇikā natthi, sarīraṃ ekapiṇḍitaṃ;",
  "atk-s0508a1:4149": "Imamhi buddhathūpamhi, kassāma kañcukaṃ mayaṃ.",
  "atk-s0508a1:4150": "“Devā sattahi ratnehi, aññaṃ vaḍḍhesuṃ yojanaṃ;",
  "atk-s0508a1:4151": "Thūpo dviyojanubbedho, timiraṃ byapahanti so.",
  "atk-s0508a1:4152": "“Nāgā tattha samāgantvā, ekato mantayuṃ tadā;",
  "atk-s0508a1:4153": "Manussā ceva devā ca, buddhathūpaṃ akaṃsu te.",
  "atk-s0508a1:4154": "“Mā no pamattā assumha, appamattā sadevakā;",
  "atk-s0508a1:4155": "Mayampi thūpaṃ kassāma, lokanāthassa tādino.",
  "atk-s0508a1:4156": "“Indanīlaṃ mahānīlaṃ, atho jotirasaṃ maṇiṃ;",
  "atk-s0508a1:4157": "Ekato sannipātetvā, buddhathūpaṃ achādayuṃ.",
  "atk-s0508a1:4158": "“Sabbaṃ maṇimayaṃ āsi, yāvatā buddhacetiyaṃ;",
  "atk-s0508a1:4159": "Tiyojanasamubbedhaṃ, ālokakaraṇaṃ tadā.",
  "atk-s0508a1:4160": "“Garuḷā ca samāgantvā, ekato mantayuṃ tadā;",
  "atk-s0508a1:4161": "Manussā devanāgā ca, buddhapūjaṃ akaṃsu te.",
  "atk-s0508a1:4162": "“Mā no pamattā assumha, appamattā sadevakā;",
  "atk-s0508a1:4163": "Mayampi thūpaṃ kassāma, lokanāthassa tādino.",
  "atk-s0508a1:4164": "“Sabbaṃ maṇimayaṃ thūpaṃ, akaruṃ te ca kañcukaṃ;",
  "atk-s0508a1:4165": "Yojanaṃ tepi vaḍḍhesuṃ, āyataṃ buddhacetiyaṃ.",
  "atk-s0508a1:4166": "“Catuyojanamubbedho, buddhathūpo virocati;",
  "atk-s0508a1:4167": "Obhāseti disā sabbā, sataraṃsīva uggato.",
  "atk-s0508a1:4168": "“Kumbhaṇḍā ca samāgantvā, ekato mantayuṃ tadā;",
  "atk-s0508a1:4169": "Manussā ceva devā ca, nāgā ca garuḷā tathā.",
  "atk-s0508a1:4170": "“Paccekaṃ buddhaseṭṭhassa, akaṃsu thūpamuttamaṃ;",
  "atk-s0508a1:4171": "Mā no pamattā assumha, appamattā sadevakā.",
  "atk-s0508a1:4172": "“Mayampi thūpaṃ kassāma, lokanāthassa tādino;",
  "atk-s0508a1:4173": "Ratanehi chādessāma, āyataṃ buddhacetiyaṃ.",
  "atk-s0508a1:4174": "“Yojanaṃ tepi vaḍḍhesuṃ, āyataṃ buddhacetiyaṃ;",
  "atk-s0508a1:4175": "Pañcayojanamubbedho, thūpo obhāsate tadā.",
  "atk-s0508a1:4176": "“Yakkhā tattha samāgantvā, ekato mantayuṃ tadā;",
  "atk-s0508a1:4177": "Manussā devanāgā ca, garuḷā ca kumbhaṇḍakā.",
  "atk-s0508a1:4178": "“Paccekaṃ buddhaseṭṭhassa, akaṃsu thūpamuttamaṃ;",
  "atk-s0508a1:4179": "Mā no pamattā assumha, appamattā sadevakā.",
  "atk-s0508a1:4180": "“Mayampi thūpaṃ kassāma, lokanāthassa tādino;",
  "atk-s0508a1:4181": "Phalikā chādayissāma, āyataṃ buddhacetiyaṃ.",
  "atk-s0508a1:4182": "“Yojanaṃ tepi vaḍḍhesuṃ, āyataṃ buddhacetiyaṃ;",
  "atk-s0508a1:4183": "Chayojanikamubbedho, thūpo obhāsate tadā.",
  "atk-s0508a1:4184": "“Gandhabbā ca samāgantvā, ekato mantayuṃ tadā;",
  "atk-s0508a1:4185": "Manujā devatā nāgā, kumbhaṇḍā garuḷā tathā.",
  "atk-s0508a1:4186": "“Sabbe akaṃsu buddhathūpaṃ, mayamettha akārakā;",
  "atk-s0508a1:4187": "Mayampi thūpaṃ kassāma, lokanāthassa tādino.",
  "atk-s0508a1:4188": "“Vediyo satta katvāna, dhajaṃ chattaṃ akaṃsu te;",
  "atk-s0508a1:4189": "Sabbasoṇṇamayaṃ thūpaṃ, gandhabbā kārayuṃ tadā.",
  "atk-s0508a1:4190": "“Sattayojanamubbedho, thūpo obhāsate tadā;",
  "atk-s0508a1:4191": "Rattindivā na ñāyanti, āloko hoti sabbadā.",
  "atk-s0508a1:4192": "“Abhibhonti na tassābhā, candasūrā satārakā;",
  "atk-s0508a1:4193": "Samantā yojanasate, padīpopi na pajjali.",
  "atk-s0508a1:4194": "“Tena kālena ye keci, thūpaṃ pūjenti mānusā;",
  "atk-s0508a1:4195": "Na te thūpaṃ āruhanti, ambare ukkhipanti te.",
  "atk-s0508a1:4196": "“Devehi ṭhapito yakkho, abhisammatanāmako;",
  "atk-s0508a1:4197": "Dhajaṃ vā pupphadāmaṃ vā, abhiropeti uttariṃ.",
  "atk-s0508a1:4198": "“Na te passanti taṃ yakkhaṃ, dāmaṃ passanti gacchato;",
  "atk-s0508a1:4199": "Evaṃ passitvā gacchantā, sabbe gacchanti suggatiṃ.",
  "atk-s0508a1:4200": "“Viruddhā ye pāvacane, pasannā ye ca sāsane;",
  "atk-s0508a1:4201": "Pāṭihīraṃ daṭṭhukāmā, thūpaṃ pūjenti mānusā.",
  "atk-s0508a1:4202": "“Nagare haṃsavatiyā, ahosiṃ bhatako tadā;",
  "atk-s0508a1:4203": "Āmoditaṃ janaṃ disvā, evaṃ cintesahaṃ tadā.",
  "atk-s0508a1:4204": "“Uḷāro bhagavā neso, yassa dhātughare disaṃ;",
  "atk-s0508a1:4205": "Imā ca janatā tuṭṭhā, kāraṃ kubbaṃ na tappare.",
  "atk-s0508a1:4206": "“Ahampi kāraṃ kassāmi, lokanāthassa tādino;",
  "atk-s0508a1:4207": "Tassa dhammesu dāyādo, bhavissāmi anāgate.",
  "atk-s0508a1:4208": "“Sudhotaṃ rajakenāhaṃ, uttareyyaṃ paṭaṃ mama;",
  "atk-s0508a1:4209": "Veḷagge ālaggetvāna, dhajaṃ ukkhipimambare.",
  "atk-s0508a1:4210": "“Abhisammatako gayha, ambare hāsi me dhajaṃ;",
  "atk-s0508a1:4211": "Vāteritaṃ dhajaṃ disvā, bhiyyo hāsaṃ janesahaṃ.",
  "atk-s0508a1:4212": "“Tattha cittaṃ pasādetvā, samaṇaṃ upasaṅkamiṃ;",
  "atk-s0508a1:4213": "Taṃ bhikkhuṃ abhivādetvā, vipākaṃ pucchahaṃ dhaje.",
  "atk-s0508a1:4214": "“So me kathesi ānandī, pītisañjananaṃ mama;",
  "atk-s0508a1:4215": "Tassa dhajassa vipākaṃ, anubhossasi sabbadā.",
  "atk-s0508a1:4216": "“Hatthiassarathāpattī, senā ca caturaṅginī;",
  "atk-s0508a1:4217": "Parivāressanti taṃ niccaṃ, dhajadānassidaṃ phalaṃ.",
  "atk-s0508a1:4218": "“Saṭṭhitūriyasahassāni, bheriyo samalaṅkatā;",
  "atk-s0508a1:4219": "Parivāressanti taṃ niccaṃ, dhajadānassidaṃ phalaṃ.",
  "atk-s0508a1:4220": "“Chaḷasīti sahassāni, nāriyo samalaṅkatā;",
  "atk-s0508a1:4221": "Vicittavatthābharaṇā, āmukkamaṇikuṇḍalā.",
  "atk-s0508a1:4222": "“Aḷārapamhā hasulā, susaññā tanumajjhimā;",
  "atk-s0508a1:4223": "Parivāressanti taṃ niccaṃ, dhajadānassidaṃ phalaṃ.",
  "atk-s0508a1:4224": "“Tiṃsakappasahassāni, devaloke ramissasi;",
  "atk-s0508a1:4225": "Asītikkhattuṃ devindo, devarajjaṃ karissasi.",
  "atk-s0508a1:4226": "“Sahassakkhattuṃ rājā ca, cakkavattī bhavissati;",
  "atk-s0508a1:4227": "Padesarajjaṃ vipulaṃ, gaṇanāto asaṅkhiyaṃ.",
  "atk-s0508a1:4228": "“Kappasatasahassamhi, okkākakulasambhavo;",
  "atk-s0508a1:4229": "Gotamo nāma gottena, satthā loke bhavissati.",
  "atk-s0508a1:4230": "“Devalokā cavitvāna, sukkamūlena codito;",
  "atk-s0508a1:4231": "Puññakammena saññutto, brahmabandhu bhavissasi.",
  "atk-s0508a1:4232": "“Asītikoṭiṃ chaḍḍetvā, dāse kammakare bahū;",
  "atk-s0508a1:4233": "Gotamassa bhagavato, sāsane pabbajissasi.",
  "atk-s0508a1:4234": "“Ārādhayitvā sambuddhaṃ, gotamaṃ sakyapuṅgavaṃ;",
  "atk-s0508a1:4235": "Upavāṇoti nāmena, hessasi satthu sāvako.",
  "atk-s0508a1:4236": "“Satasahasse kataṃ kammaṃ, phalaṃ dassesi me idha;",
  "atk-s0508a1:4237": "Sumutto saravegova, kilese jhāpayiṃ mama.",
  "atk-s0508a1:4238": "“Cakkavattissa santassa, cātuddīpissarassa me;",
  "atk-s0508a1:4239": "Tīṇi yojanāni sāmantā, ussīyanti dhajā sadā.",
  "atk-s0508a1:4240": "“Satasahassito kappe, yaṃ kammamakariṃ tadā;",
  "atk-s0508a1:4241": "Duggatiṃ nābhijānāmi, dhajadānassidaṃ phalaṃ.",
  "atk-s0508a1:4242": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4243_0": "Athāyasmā upavāṇo bhagavato upaṭṭhāko ahosi. Tena ca samayena bhagavato vātābādho",
  "atk-s0508a1:4243_1": "uppajji. Therassa ca gihisahāyo devahito nāma brāhmaṇo sāvatthiyaṃ paṭivasati. So",
  "atk-s0508a1:4243_2": "theraṃ catūhi paccayehi pavedesi. Athāyasmā upavāṇo nivāsetvā pattacīvaramādāya tassa",
  "atk-s0508a1:4243_3": "brāhmaṇassa nivesanaṃ upagacchi. Brāhmaṇo “kenaci aññena payojanena thero āgato”ti",
  "atk-s0508a1:4243_4": "ñatvā, “vadeyyātha, bhante, kenattho”ti āha. Thero tassa brāhmaṇassa payojanaṃ ācikkhanto –",
  "atk-s0508a1:4244": "185.",
  "atk-s0508a1:4245": "“Arahaṃ sugato loke, vātehābādhiko muni;",
  "atk-s0508a1:4246": "Sace uṇhodakaṃ atthi, munino dehi brāhmaṇa.",
  "atk-s0508a1:4247": "186.",
  "atk-s0508a1:4248": "“Pūjito pūjaneyyānaṃ, sakkareyyāna sakkato;",
  "atk-s0508a1:4249": "Apacitopaceyyānaṃ, tassa icchāmi hātave”ti. – gāthādvayaṃ abhāsi;",
  "atk-s0508a1:4250_0": "Tassattho – yo imasmiṃ loke pūjaneyyānaṃ pūjetabbehi sakkādīhi devehi mahābrahmādīhi",
  "atk-s0508a1:4250_1": "ca brahmehi pūjito, sakkareyyānaṃ sakkātabbehi bimbisārakosalarājādīhi sakkato, apaceyyānaṃ",
  "atk-s0508a1:4250_2": "apacāyitabbehi mahesīhi khīṇāsavehi apacito, kilesehi ārakattādinā arahaṃ, sobhanagamanādinā",
  "atk-s0508a1:4250_3": "sugato sabbaññū muni mayhaṃ satthā devadevo sakkānaṃ atisakko brahmānaṃ atibrahmā,",
  "atk-s0508a1:4250_4": "so dāni vātehi vātahetu vātakkhobhanimittaṃ ābādhiko jāto. Sace, brāhmaṇa, uṇhodakaṃ",
  "atk-s0508a1:4250_5": "atthi, tassa vātābādhavūpasamanatthaṃ taṃ hātave upanetuṃ icchāmīti. Taṃ sutvā brāhmaṇo",
  "atk-s0508a1:4250_6": "uṇhodakaṃ tadanurūpaṃ vātārahañca bhesajjaṃ bhagavato upanāmesi. Tena ca satthu rogo",
  "atk-s0508a1:4250_7": "vūpasami. Tassa bhagavā anumodanaṃ akāsīti.",
  "atk-s0508a1:4251": "Upavāṇattheragāthāvaṇṇanā niṭṭhitā.",
  "atk-s0508a1:4252": "4. Isidinnattheragāthāvaṇṇanā",
  "atk-s0508a1:4253_0": "Diṭṭhā mayāti āyasmato isidinnattherassa gāthā. Kā uppatti? Ayampi purimabuddhesu",
  "atk-s0508a1:4253_1": "katādhikāro tattha tattha bhave puññāni karonto vipassissa bhagavato kāle kulagehe",
  "atk-s0508a1:4253_2": "nibbattitvā viññutaṃ patto bījaniṃ gahetvā bodhiyā pūjaṃ akāsi. So tena puññakammena",
  "atk-s0508a1:4253_3": "devamanussesu saṃsaranto imasmiṃ buddhuppāde sunāparantajanapade seṭṭhikule nibbattitvā",
  "atk-s0508a1:4253_4": "isidinnoti laddhanāmo vayappatto satthu candanamāḷapaṭiggahaṇe pāṭihāriyaṃ disvā",
  "atk-s0508a1:4253_5": "pasannamānaso satthāraṃ upasaṅkamitvā dhammaṃ sutvā sotāpanno hutvā agāraṃ ajjhāvasati.",
  "atk-s0508a1:4253_6": "Tassa hitānukampinī devatā taṃ codentī –",
  "atk-s0508a1:4254": "187.",
  "atk-s0508a1:4255": "“Diṭṭhā mayā dhammadharā upāsakā, kāmā aniccā iti bhāsamānā;",
  "atk-s0508a1:4256": "Sārattarattā maṇikuṇḍalesu, puttesu dāresu ca te apekkhā.",
  "atk-s0508a1:4257": "188.",
  "atk-s0508a1:4258": "“Addhā na jānanti yatodha dhammaṃ, kāmā aniccā iti cāpi āhu;",
  "atk-s0508a1:4259": "Rāgañca tesaṃ na balatthi chettuṃ, tasmā sitā puttadāraṃ dhanañcā”ti. –",
  "atk-s0508a1:4260": "Gāthādvayamabhāsi.",
  "atk-s0508a1:4261_0": "Tattha diṭṭhā mayā dhammadharā upāsakā, kāmā aniccā iti bhāsamānāti idhekacce pariyattidhammadharā",
  "atk-s0508a1:4261_1": "upāsakā mayā diṭṭhā, pariyattidhammadharattā eva “kāmā nāmete aniccā dukkhā vipariṇāmadhammā”ti",
  "atk-s0508a1:4261_2": "kāmesu ādīnavapaṭisaṃyuttaṃ dhammaṃ bhāsamānā, sayaṃ pana sārattarattā maṇikuṇḍalesu,",
  "atk-s0508a1:4261_3": "puttesu dāresu ca te apekkhāti sārattā hutvā bahalarāgarattā maṇīsu kuṇḍalesu ca,",
  "atk-s0508a1:4261_4": "maṇicitesu vā kuṇḍalesu, puttesu puttadhītāsu dāresu ca adhigatasnehā, aññaṃ bhaṇantā",
  "atk-s0508a1:4261_5": "aññaṃ karontā diṭṭhā mayāti attho.",
  "atk-s0508a1:4262_0": "Yatoti yasmā te upāsakā sārattarattā maṇikuṇḍalesu puttesu dāresu ca apekkhavanto,",
  "atk-s0508a1:4262_1": "tasmā idha imasmiṃ buddhasāsane dhammaṃ yāthāvato addhā ekaṃsena na jānanti. Evaṃ",
  "atk-s0508a1:4262_2": "bhūtā ca “kāmā aniccā”iti cāpi āhu ahosi, sattapakati vicittasabhāvāti adhippāyo.",
  "atk-s0508a1:4262_3": "Rāgañca tesaṃ na balatthi chettunti tesaṃ upāsakānaṃ yasmā rāgaṃ chettuṃ samucchindituṃ",
  "atk-s0508a1:4262_4": "tādisaṃ ñāṇabalaṃ natthi, tasmā tena kāraṇena sitā taṇhāvasena nissitā puttadāraṃ",
  "atk-s0508a1:4262_5": "dhanañca allīnā na vissajjentīti sabbametaṃ devatā taṃyeva upāsakaṃ uddissa aññāpadesena",
  "atk-s0508a1:4262_6": "kathesi. Taṃ sutvā upāsako saṃvegajāto pabbajitvā nacirasseva arahattaṃ pāpuṇi. Tena vuttaṃ apadāne –",
  "atk-s0508a1:4263": "“Vipassino bhagavato, bodhiyā pādaputtame;",
  "atk-s0508a1:4264": "Sumano bījaniṃ gayha, abījiṃ bodhimuttamaṃ.",
  "atk-s0508a1:4265": "“Ekanavutito kappe, abījiṃ bodhimuttamaṃ;",
  "atk-s0508a1:4266": "Duggatiṃ nābhijānāmi, bījanāya idaṃ phalaṃ.",
  "atk-s0508a1:4267": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4268": "Arahattaṃ pana patvā aññaṃ byākaronto imā eva gāthā abhāsīti.",
  "atk-s0508a1:4269": "Isidinnattheragāthāvaṇṇanā niṭṭhitā.",
  "atk-s0508a1:4270": "5. Sambulakaccānattheragāthāvaṇṇanā",
  "atk-s0508a1:4271_0": "Devo cāti āyasmato sambulakaccānattherassa gāthā. Kā uppatti? Ayampi purimabuddhesu",
  "atk-s0508a1:4271_1": "katādhikāro tattha tattha bhave puññāni karonto ito catunavutikappamatthake kulagehe",
  "atk-s0508a1:4271_2": "nibbattitvā viññutaṃ patto ekadivasaṃ sataraṃsiṃ nāma paccekabuddhaṃ nirodhā vuṭṭhahitvā",
  "atk-s0508a1:4271_3": "piṇḍāya carantaṃ disvā pasannamānaso tālaphalaṃ adāsi. So tena puññakammena devamanussesu",
  "atk-s0508a1:4271_4": "saṃsaranto imasmiṃ buddhuppāde magadharaṭṭhe gahapatikule nibbattitvā “sambulo”ti",
  "atk-s0508a1:4271_5": "laddhanāmo kaccānagottatāya sambulakaccānoti paññāyittha.",
  "atk-s0508a1:4272_0": "So vayappatto satthu santike dhammaṃ sutvā paṭiladdhasaddho pabbajitvā himavantasamīpe",
  "atk-s0508a1:4272_1": "bheravāya nāma pabbataguhāyaṃ vipassanāya kammaṃ karonto viharati. Athekadivasaṃ",
  "atk-s0508a1:4272_2": "mahā akālamegho satapaṭalasahassapaṭalo thanento gajjanto vijjullatā nicchārento",
  "atk-s0508a1:4272_3": "gaḷagaḷāyanto uṭṭhahitvā vassituṃ ārabhi, asaniyo phaliṃsu. Taṃ saddaṃ sutvā acchataracchuvanamahiṃsahatthiādayo",
  "atk-s0508a1:4272_4": "bhītatasitā bhītaravaṃ viraviṃsu. Thero pana āraddhavipassanattā kāye jīvite ca nirapekkho",
  "atk-s0508a1:4272_5": "vigatalomahaṃso taṃ acintento vipassanāyameva kammaṃ karonto ghammāpagamena utusappāyalābhena",
  "atk-s0508a1:4272_6": "samāhitacitto tāvadeva vipassanaṃ ussukkāpetvā saha abhiññāhi arahattaṃ pāpuṇi. Tena vuttaṃ apadāne –",
  "atk-s0508a1:4273": "“Sataraṃsī nāma bhagavā, sayambhū aparājito;",
  "atk-s0508a1:4274": "Vivekā vuṭṭhahitvāna, gocarāyābhinikkhami.",
  "atk-s0508a1:4275": "“Phalahattho ahaṃ disvā, upagacchiṃ narāsabhaṃ;",
  "atk-s0508a1:4276": "Pasannacitto sumano, tālaphalaṃ adāsahaṃ.",
  "atk-s0508a1:4277": "“Catunnavutito kappe, yaṃ phalaṃ adadiṃ tadā;",
  "atk-s0508a1:4278": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4279": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4280": "Arahattaṃ pana patvā attano paṭipattiṃ paccavekkhitvā somanassajāto udānavasena aññaṃ byākaronto –",
  "atk-s0508a1:4281": "189.",
  "atk-s0508a1:4282": "“Devo ca vassati, devo ca gaḷagaḷāyati,",
  "atk-s0508a1:4283": "Ekako cāhaṃ bherave bile viharāmi;",
  "atk-s0508a1:4284": "Tassa mayhaṃ ekakassa bherave bile viharato,",
  "atk-s0508a1:4285": "Natthi bhayaṃ vā chambhitattaṃ vā lomahaṃso vā.",
  "atk-s0508a1:4286": "190.",
  "atk-s0508a1:4287": "“Dhammatā mamesā yassa me, ekakassa bherave bile;",
  "atk-s0508a1:4288": "Viharato natthi bhayaṃ vā, chambhitattaṃ vā lomahaṃso vā”ti. –",
  "atk-s0508a1:4289": "Gāthādvayaṃ abhāsi.",
  "atk-s0508a1:4290_0": "Tattha devo ca vassati, devo ca gaḷagaḷāyatīti devo megho vassati ca, “gaḷagaḷā”ti",
  "atk-s0508a1:4290_1": "ca karonto gajjatīti attho. Gajjantassa hi anukaraṇametaṃ. Ekako cāhaṃ bherave bile",
  "atk-s0508a1:4290_2": "viharāmīti ahañca ekako asahāyo sappaṭibhayāyaṃ pabbataguhāyaṃ vasāmi, tassa mayhaṃ",
  "atk-s0508a1:4290_3": "evaṃbhūtassa me sato natthi bhayaṃ vā chambhitattaṃ vā lomahaṃso vāti cittutrāsasaññitaṃ",
  "atk-s0508a1:4290_4": "bhayaṃ vā taṃnimittakaṃ sarīrassa chambhitattaṃ vā lomahaṃsanamattaṃ vā natthi.",
  "atk-s0508a1:4291_0": "Kasmāti tattha kāraṇamāha “dhammatā mamesā”ti. Apariññātavatthukassa hi tattha appahīnacchandarāgatāya",
  "atk-s0508a1:4291_1": "bhayādinā bhavitabbaṃ, mayā pana sabbaso tattha pariññātaṃ, tattha ca chandarāgo",
  "atk-s0508a1:4291_2": "samucchinno, tasmā bhayādīnaṃ abhāvo dhammatā mamesā mama dhammasabhāvo esoti aññaṃ byākāsi.",
  "atk-s0508a1:4292": "Sambulakaccānattheragāthāvaṇṇanā niṭṭhitā.",
  "atk-s0508a1:4293": "6. Nitakattheragāthāvaṇṇanā",
  "atk-s0508a1:4294_0": "Kassa selūpamaṃ cittanti āyasmato nitakattherassa gāthā. Kā uppatti? Ayampi purimabuddhesu",
  "atk-s0508a1:4294_1": "katādhikāro tattha tattha bhave puññāni karonto vipassissa bhagavato kāle bandhumatīnagare",
  "atk-s0508a1:4294_2": "ārāmagopako hutvā jīvanto ekadivasaṃ bhagavantaṃ ākāsena gacchantaṃ disvā pasannamānaso",
  "atk-s0508a1:4294_3": "nāḷikeraphalaṃ dātukāmo ahosi. Satthā taṃ anuggaṇhanto ākāseyeva ṭhatvā paṭiggaṇhi.",
  "atk-s0508a1:4294_4": "So taṃ datvā uḷāraṃ pītisomanassaṃ paṭisaṃvedi. So tena puññakammena devamanussesu",
  "atk-s0508a1:4294_5": "saṃsaranto imasmiṃ buddhuppāde kosalaraṭṭhe brāhmaṇakule nibbattitvā nitakoti laddhanāmo",
  "atk-s0508a1:4294_6": "viññutaṃ patto satthu santike dhammaṃ sutvā paṭiladdhasaddho pabbajitvā kammaṭṭhānaṃ",
  "atk-s0508a1:4294_7": "gahetvā araññe viharanto ghaṭento arahattaṃ pāpuṇi. Tena vuttaṃ apadāne –",
  "atk-s0508a1:4295": "“Nagare bandhumatiyā, ārāmiko ahaṃ tadā;",
  "atk-s0508a1:4296": "Addasaṃ virajaṃ buddhaṃ, gacchantaṃ anilañjase.",
  "atk-s0508a1:4297": "“Nāḷikeraphalaṃ gayha, buddhaseṭṭhassadāsahaṃ;",
  "atk-s0508a1:4298": "Ākāse ṭhitako santo, paṭiggaṇhi mahāyaso.",
  "atk-s0508a1:4299": "“Vittisañjanano mayhaṃ, diṭṭhadhammasukhāvaho;",
  "atk-s0508a1:4300": "Phalaṃ buddhassa datvāna, vippasannena cetasā.",
  "atk-s0508a1:4301": "“Adhigacchiṃ tadā pītiṃ, vipulañca sukhuttamaṃ;",
  "atk-s0508a1:4302": "Uppajjateva ratanaṃ, nibbattassa tahiṃ tahiṃ.",
  "atk-s0508a1:4303": "“Ekanavutito kappe, yaṃ phalaṃ adadiṃ tadā;",
  "atk-s0508a1:4304": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4305": "“Dibbacakkhu visuddhaṃ me, samādhikusalo ahaṃ;",
  "atk-s0508a1:4306": "Abhiññāpāramippatto, phaladānassidaṃ phalaṃ.",
  "atk-s0508a1:4307": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4308_0": "Arahattaṃ pana patvā there phalasukhena nibbānasukhena viharante padhānapariggāhako",
  "atk-s0508a1:4308_1": "thero taṃ āraññāyatanaṃ gantvā tattha vasantānaṃ bhikkhūnaṃ pariggaṇhanatthaṃ “kassa",
  "atk-s0508a1:4308_2": "selūpama”ntiādinā paṭhamaṃ gāthamāha.",
  "atk-s0508a1:4309_0": "191. Tattha kassa selūpamaṃ cittaṃ, ṭhitaṃ nānupakampatīti imasmiṃ araññāyatane vasantesu",
  "atk-s0508a1:4309_1": "kassa bhikkhuno cittaṃ aggaphalādhigamena ekaghanasilāmayapabbatūpamaṃ sabbesaṃ iñjanānaṃ",
  "atk-s0508a1:4309_2": "abhāvato vasībhāvappattiyā ca ṭhitaṃ sabbehipi lokadhammehi nānukampati na vedhati.",
  "atk-s0508a1:4309_3": "Idānissa akampanākāraṃ saddhiṃ kāraṇena dassetuṃ “viratta”ntiādi vuttaṃ. Tattha virattaṃ",
  "atk-s0508a1:4309_4": "rajanīyesūti virāgasaṅkhātena ariyamaggena rajanīyesu rāguppattihetubhūtesu tebhūmakadhammesu",
  "atk-s0508a1:4309_5": "virattaṃ, tattha sabbaso samucchinnarāganti attho. Kuppanīyeti paṭighaṭṭhānīye, sabbasmimpi",
  "atk-s0508a1:4309_6": "āghātavatthusmiṃ. Na kuppatīti na dussati na vikāraṃ āpajjati. Yassevaṃ bhāvitaṃ",
  "atk-s0508a1:4309_7": "cittanti yassa ariyapuggalassa cittaṃ mano evaṃ vuttanayena tādibhāvena bhāvitaṃ,",
  "atk-s0508a1:4309_8": "kuto taṃ dukkhamessatīti taṃ puggalaṃ kuto sattato saṅkhārato vā dukkhaṃ upagamissati,",
  "atk-s0508a1:4309_9": "na tādisassa dukkhaṃ atthīti attho.",
  "atk-s0508a1:4310": "192. Evaṃ aniyamavasena pucchitamatthaṃ nitakatthero attūpanāyikaṃ katvā vissajjento “mama selūpamaṃ citta”ntiādinā dutiyagāthāya aññaṃ byākāsi. Taṃ vuttatthameva.",
  "atk-s0508a1:4311": "Nitakattheragāthāvaṇṇanā niṭṭhitā.",
  "atk-s0508a1:4312": "7. Soṇapoṭiriyaputtattheragāthāvaṇṇanā",
  "atk-s0508a1:4313_0": "Na tāva supituṃ hotīti āyasmato soṇassa poṭiriyaputtassa gāthā. Kā uppatti? Ayampi",
  "atk-s0508a1:4313_1": "purimabuddhesu katādhikāro sikhissa bhagavato kāle vanacaro hutvā jīvanto ekadivasaṃ",
  "atk-s0508a1:4313_2": "satthāraṃ disvā pasannacitto kurañjiyaphalaṃ satthuno adāsi. So tena puññakammena",
  "atk-s0508a1:4313_3": "devamanussesu saṃsaranto imasmiṃ buddhuppāde kapilavatthusmiṃ poṭiriyassa nāma gāmabhojakassa",
  "atk-s0508a1:4313_4": "putto hutvā nibbatti, soṇotissa nāmaṃ ahosi. So vayappatto bhaddiyassa sākiyarañño",
  "atk-s0508a1:4313_5": "senāpati ahosi. Atha bhaddiyarāje heṭṭhā vuttanayena pabbajite, senāpati “rājāpi",
  "atk-s0508a1:4313_6": "nāma pabbaji, kiṃ mayhaṃ gharāvāsenā”ti pabbaji? Pabbajitvā pana niddārāmo viharati,",
  "atk-s0508a1:4313_7": "na bhāvanamanuyuñjati. Taṃ bhagavā anupiyāyaṃ ambavane viharanto attano obhāsaṃ pharāpetvā",
  "atk-s0508a1:4313_8": "tenassa satiṃ janetvā imāya gāthāya taṃ ovadanto –",
  "atk-s0508a1:4314": "193.",
  "atk-s0508a1:4315": "“Na tāva supituṃ hoti, ratti nakkhattamālinī;",
  "atk-s0508a1:4316": "Paṭijaggitumevesā, ratti hoti vijānatā.",
  "atk-s0508a1:4317": "194.",
  "atk-s0508a1:4318": "“Hatthikkhandhāvapatitaṃ, kuñjaro ce anukkame;",
  "atk-s0508a1:4319": "Saṅgāme me mataṃ seyyo, yañce jīve parājito”ti. – gāthādvayaṃ abhāsi;",
  "atk-s0508a1:4320_0": "Tattha na tāva supituṃ hoti, ratti nakkhattamālinīti aṭṭhahi akkhaṇehi vajjitaṃ navamaṃ",
  "atk-s0508a1:4320_1": "khaṇaṃ labhitvā ṭhitassa viññujātikassa yāva na arahattaṃ hatthagataṃ hoti, tāva",
  "atk-s0508a1:4320_2": "ayaṃ nakkhattamālinī ratti supituṃ niddāyituṃ na hoti, supanassa kālo na hoti. Apica",
  "atk-s0508a1:4320_3": "kho paṭijaggitumevesā, ratti hoti vijānatāti esā ratti nāma manussānaṃ migapakkhīnañca",
  "atk-s0508a1:4320_4": "niddūpagamanena visesato nissaddavelābhūtā paṭipattiṃ attani sañjaggituṃ jāgariyānuyogamanuyuñjitumeva",
  "atk-s0508a1:4320_5": "vijānatā viññunā icchitā hotīti.",
  "atk-s0508a1:4321_0": "Taṃ sutvā soṇo saṃviggataramānaso hirottappaṃ paccupaṭṭhapetvā abbhokāsikaṅgaṃ adhiṭṭhāya",
  "atk-s0508a1:4321_1": "vipassanāya kammaṃ karonto “hatthikkhandhova patita”nti dutiyaṃ gāthamāha. Tattha",
  "atk-s0508a1:4321_2": "avapatitanti avamukhaṃ patitaṃ uddhaṃpādaṃ adhomukhaṃ patitaṃ. Kuñjaro ce anukkameti",
  "atk-s0508a1:4321_3": "kuñjaro anukkameyya ce. Idaṃ vuttaṃ hoti – yadāhaṃ hatthimāruhitvā saṅgāmaṃ paviṭṭho",
  "atk-s0508a1:4321_4": "hatthikkhandhato patito, tadāhaṃ saṅgāme tena hatthinā maddito mato ahosiṃ ce, taṃ",
  "atk-s0508a1:4321_5": "me maraṇaṃ seyyo, yañce idāni kilesehi parājito jīveyyaṃ, taṃ na seyyoti. Imaṃ gāthaṃ",
  "atk-s0508a1:4321_6": "vadantoyeva vipassanaṃ ussukkāpetvā arahattaṃ pāpuṇi. Tena vuttaṃ apadāne –",
  "atk-s0508a1:4322": "“Migaluddo pure āsiṃ, vipine vicaraṃ ahaṃ;",
  "atk-s0508a1:4323": "Addasaṃ virajaṃ buddhaṃ, sabbadhammāna pāraguṃ.",
  "atk-s0508a1:4324": "“Kurañjiyaphalaṃ gayha, buddhaseṭṭhassadāsahaṃ;",
  "atk-s0508a1:4325": "Puññakkhettassa tādino, pasanno sehi pāṇibhi.",
  "atk-s0508a1:4326": "“Ekatiṃse ito kappe, yaṃ phalaṃ adadiṃ tadā;",
  "atk-s0508a1:4327": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4328": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4329": "Arahattaṃ pana patvā “satthārā vuttaṃ, attanā vutta”nti ubhayañhi gāthaṃ “hatthikkhandhāvapatita”ntiādinā paccudāhāsi. Tena idameva aññābyākaraṇaṃ ahosīti.",
  "atk-s0508a1:4330": "Soṇapoṭiriyaputtattheragāthāvaṇṇanā niṭṭhitā.",
  "atk-s0508a1:4331": "8. Nisabhattheragāthāvaṇṇanā",
  "atk-s0508a1:4332_0": "Pañca kāmaguṇe hitvāti āyasmato nisabhattherassa gāthā. Kā uppatti? Ayampi purimabuddhesu",
  "atk-s0508a1:4332_1": "katādhikāro tattha tattha bhave puññāni upacinanto vipassissa bhagavato kāle kulagehe",
  "atk-s0508a1:4332_2": "nibbattitvā viññutaṃ patto ekadivasaṃ satthāraṃ piṇḍāya carantaṃ disvā pasannacitto",
  "atk-s0508a1:4332_3": "kapitthaphalamadāsi. So tena puññakammena sugatīsuyeva saṃsaranto imasmiṃ buddhuppāde",
  "atk-s0508a1:4332_4": "koliyajanapade kulagehe nibbattitvā nisabhoti laddhanāmo vayappatto sākiyakoliyānaṃ",
  "atk-s0508a1:4332_5": "saṅgāme buddhānubhāvaṃ disvā paṭiladdhasaddho pabbajitvā tadaheva arahattaṃ pāpuṇi.",
  "atk-s0508a1:4332_6": "Tena vuttaṃ apadāne –",
  "atk-s0508a1:4333": "“Suvaṇṇavaṇṇaṃ sambuddhaṃ, āhutīnaṃ paṭiggahaṃ;",
  "atk-s0508a1:4334": "Rathiyaṃ paṭipajjantaṃ, kapitthaṃ adadiṃ phalaṃ.",
  "atk-s0508a1:4335": "“Ekanavutito kappe, yaṃ phalaṃ adadiṃ tadā;",
  "atk-s0508a1:4336": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4337": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4338": "So arahattaṃ pana patvā attano sahāyabhikkhū pamādavihārena kālaṃ vītināmente disvā te ovadanto –",
  "atk-s0508a1:4339": "195.",
  "atk-s0508a1:4340": "“Pañca kāmaguṇe hitvā, piyarūpe manorame;",
  "atk-s0508a1:4341": "Saddhāya gharā nikkhamma, dukkhassantakaro bhave”ti. –",
  "atk-s0508a1:4342": "Paṭhamaṃ gāthaṃ abhāsi.",
  "atk-s0508a1:4343_0": "Tassattho – bālaputhujjanassa piyāyitabbasabhāvatāya piyarūpe manuññasabhāvatāya",
  "atk-s0508a1:4343_1": "manorame rūpādike pañca kāmaguṇe kāmakoṭṭhāse hitvā pahāya pariccajitvā kammaphalasaddhāya",
  "atk-s0508a1:4343_2": "ratanattayasaddhāya ca vasena gharā gharabandhanato nikkhamma nikkhamitvā pabbajjaṃ",
  "atk-s0508a1:4343_3": "upagato viññujātiko pabbajitakālato paṭṭhāya ghaṭento vāyamanto vaṭṭadukkhassa antakaro",
  "atk-s0508a1:4343_4": "bhave bhaveyyāti. Evaṃ te bhikkhū ovaditvā “ayaṃ pare eva saññāpento viharati, “sayaṃ",
  "atk-s0508a1:4343_5": "pana akārako’ti mā cintayitthā”ti tesaṃ attano paṭipannabhāvaṃ pakāsento –",
  "atk-s0508a1:4344": "196.",
  "atk-s0508a1:4345": "“Nābhinandāmi maraṇaṃ, nābhinandāmi jīvitaṃ;",
  "atk-s0508a1:4346": "Kālañca paṭikaṅkhāmi, sampajāno patissato”ti. –",
  "atk-s0508a1:4347_0": "Dutiyagāthāya aññaṃ byākāsi. Tattha nābhinandāmi maraṇanti maraṇaṃ na abhikaṅkhāmi.",
  "atk-s0508a1:4347_1": "Nābhinandāmi jīvitanti idaṃ pana tassa kāraṇavacanaṃ, yasmā nābhinandāmi jīvitaṃ,",
  "atk-s0508a1:4347_2": "tasmā nābhinandāmi maraṇanti. Yo hi āyatiṃ jātijarāmaraṇāya kilesābhisaṅkhāre ācinoti",
  "atk-s0508a1:4347_3": "upacinoti, so punabbhavābhinibbattiṃ abhinandanto nāntariyakatāya attano maraṇampi",
  "atk-s0508a1:4347_4": "abhinandati nāma kāraṇassa appahīnattā, khīṇāsavo pana sabbaso ācayagāmidhamme pahāya",
  "atk-s0508a1:4347_5": "apacayagāmidhamme patiṭṭhito pariññātavatthuko sabbaso jīvitaṃ anabhinandanto maraṇampi",
  "atk-s0508a1:4347_6": "anabhinandati nāma kāraṇassa eva suppahīnattā. Tenāha – “nābhinandāmi maraṇaṃ, nābhinandāmi",
  "atk-s0508a1:4347_7": "jīvita”nti. Yadi evaṃ khīṇāsavassa parinibbānābhikaṅkhā, yāva parinibbānā avaṭṭhānañca",
  "atk-s0508a1:4347_8": "kathanti āha “kālañca paṭikaṅkhāmi, sampajāno patissato”ti, kilesaparinibbāne siddhe",
  "atk-s0508a1:4347_9": "satipaññāvepullappattiyā sato sampajāno kevalaṃ khandhaparinibbānakālaṃ paṭikaṅkhāmi,",
  "atk-s0508a1:4347_10": "taṃ udikkhamāno āgamayamāno viharāmi, na pana me maraṇe jīvite vā abhinandanā atthi",
  "atk-s0508a1:4347_11": "arahattamaggeneva tassa samugghāṭitattāti.",
  "atk-s0508a1:4348": "Nisabhattheragāthāvaṇṇanā niṭṭhitā.",
  "atk-s0508a1:4349": "9. Usabhattheragāthāvaṇṇanā",
  "atk-s0508a1:4350_0": "Ambapallavasaṅkāsanti āyasmato usabhattherassa gāthā. Kā uppatti? Ayampi purimabuddhesu",
  "atk-s0508a1:4350_1": "katādhikāro tattha tattha bhave puññāni karonto sikhissa bhagavato kāle kulagehe",
  "atk-s0508a1:4350_2": "nibbattitvā viññutaṃ patto ekadivasaṃ satthāraṃ piṇḍāya carantaṃ disvā pasannamānaso",
  "atk-s0508a1:4350_3": "kosambaphalaṃ adāsi. So tena puññakammena devamanussesu saṃsaranto imasmiṃ buddhuppāde",
  "atk-s0508a1:4350_4": "kapilavatthusmiṃ sākiyarājakule nibbattitvā usabhoti laddhanāmo vayappatto satthu",
  "atk-s0508a1:4350_5": "ñātisamāgame buddhānubhāvaṃ disvā paṭiladdhasaddho pabbaji. So pabbajitakālato paṭṭhāya",
  "atk-s0508a1:4350_6": "samaṇadhammaṃ akatvā divā saṅgaṇikārāmo sakalarattiṃ niddāyamāno vītināmeti. So ekadivasaṃ",
  "atk-s0508a1:4350_7": "muṭṭhassati asampajāno niddaṃ okkanto supine kesamassuṃ ohāretvā ambapallavavaṇṇaṃ",
  "atk-s0508a1:4350_8": "cīvaraṃ pārupitvā hatthigīvāyaṃ nisīditvā nagaraṃ piṇḍāya paviṭṭhaṃ tattheva manusse",
  "atk-s0508a1:4350_9": "sampatte disvā lajjāya hatthikkhandhato oruyha attānaṃ disvā paṭibuddho, “īdisaṃ",
  "atk-s0508a1:4350_10": "nāma supinaṃ muṭṭhassatinā asampajānena niddāyamānena mayā diṭṭha”nti uppannasaṃvego",
  "atk-s0508a1:4350_11": "vipassanaṃ paṭṭhapetvā nacirasseva arahattaṃ pāpuṇi. Tena vuttaṃ apadāne –",
  "atk-s0508a1:4351": "“Kakudhaṃ vilasantaṃva, devadevaṃ narāsabhaṃ;",
  "atk-s0508a1:4352": "Rathiyaṃ paṭipajjantaṃ, kosambaṃ adadiṃ tadā.",
  "atk-s0508a1:4353": "“Ekatiṃse ito kappe, yaṃ phalaṃ adadiṃ tadā;",
  "atk-s0508a1:4354": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4355": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4356": "Atha thero yathādiṭṭhaṃ supinaṃ aṅkusaṃ katvā arahattassa adhigatattā tasseva supinassa kittanavasena aññaṃ byākaronto –",
  "atk-s0508a1:4357": "197.",
  "atk-s0508a1:4358": "“Ambapallavasaṅkāsaṃ, aṃse katvāna cīvaraṃ;",
  "atk-s0508a1:4359": "Nisinno hatthigīvāyaṃ, gāmaṃ piṇḍāya pāvisiṃ.",
  "atk-s0508a1:4360": "198.",
  "atk-s0508a1:4361": "“Hatthikkhandhato oruyha, saṃvegaṃ alabhiṃ tadā;",
  "atk-s0508a1:4362": "Sohaṃ ditto tadā santo, patto me āsavakkhayo”ti. – gāthādvayamāha;",
  "atk-s0508a1:4363_0": "Tattha ambapallavasaṅkāsaṃ, aṃse katvāna cīvaranti ambapallavākāraṃ pavāḷavaṇṇaṃ",
  "atk-s0508a1:4363_1": "cīvaraṃ khandhe karitvā uttarāsaṅgaṃ karitvā. Gāmanti attano rājadhāniṃ hatthikkhandhe",
  "atk-s0508a1:4363_2": "nisinno piṇḍāya pāvisiṃ, paviṭṭhamattova mahājanena olokiyamāno hatthikkhandhato",
  "atk-s0508a1:4363_3": "oruyha ṭhito paṭibujjhiṃ, pabuddhova saṃvegaṃ alabhiṃ tadā “muṭṭhassati asampajāno",
  "atk-s0508a1:4363_4": "hutvā niddāyokkamanena etaṃ jāta”nti. Apare pana “rājāva hutvā rattibhāge evarūpaṃ",
  "atk-s0508a1:4363_5": "supinaṃ disvā vibhātāya rattiyā hatthikkhandhaṃ āruyha nagaravīthiyaṃ caranto taṃ",
  "atk-s0508a1:4363_6": "supinaṃ saritvā hatthikkhandhato oruyha saṃvegaṃ labhitvā satthu santike pabbajitvā",
  "atk-s0508a1:4363_7": "arahattaṃ patvā udānaṃ udānento imā gāthā abhāsī”ti vadanti. Dittoti tasmiṃ rājakāle",
  "atk-s0508a1:4363_8": "jātimadabhogamadādiparidappito samāno saṃvegamalabhinti yojanā.",
  "atk-s0508a1:4364": "Usabhattheragāthāvaṇṇanā niṭṭhitā.",
  "atk-s0508a1:4365": "10. Kappaṭakurattheragāthāvaṇṇanā",
  "atk-s0508a1:4366_0": "Ayamiti kappaṭoti āyasmato kappaṭakurattherassa gāthā. Kā uppatti. Ayampi purimabuddhesu",
  "atk-s0508a1:4366_1": "katādhikāro tattha tattha bhave puññāni upacinanto vipassissa bhagavato kāle kulagehe",
  "atk-s0508a1:4366_2": "nibbattitvā viññutaṃ patto ekadivasaṃ bhagavantaṃ vinatāya nāma nadiyā tīre aññatarasmiṃ",
  "atk-s0508a1:4366_3": "rukkhamūle nisinnaṃ disvā pasannamānaso ketakapupphehi pūjaṃ akāsi. So tena puññakammena",
  "atk-s0508a1:4366_4": "devamanussesu saṃsaranto imasmiṃ buddhuppāde sāvatthiyaṃ duggatakule nibbattitvā",
  "atk-s0508a1:4366_5": "yāva vayappatti, tāva aññaṃ upāyaṃ ajānanto kappaṭakhaṇḍanivāsano sarāvahattho tattha",
  "atk-s0508a1:4366_6": "tattha kuraṃ pariyesanto vicari, tena kappaṭakurotveva paññāyittha. So vayappatto",
  "atk-s0508a1:4366_7": "tiṇaṃ vikkiṇitvā jīvikaṃ kappento ekadivasaṃ tiṇalāvanatthaṃ araññaṃ gato tattha",
  "atk-s0508a1:4366_8": "aññataraṃ khīṇāsavattheraṃ disvā taṃ upasaṅkamitvā vanditvā nisīdi. Tassa thero dhammaṃ",
  "atk-s0508a1:4366_9": "kathesi. So dhammaṃ sutvā paṭiladdhasaddho “kiṃ me imāya kicchajīvikāyā”ti pabbajitvā",
  "atk-s0508a1:4366_10": "attano nivatthakappaṭacoḷaṃ ekasmiṃ ṭhāne nikkhipi. Yadā cassa anabhirati uppajjati,",
  "atk-s0508a1:4366_11": "tadā taṃ kappaṭaṃ olokentassa anabhirati vigacchati, saṃvegaṃ paṭilabhi. Evaṃ karonto",
  "atk-s0508a1:4366_12": "sattakkhattuṃ uppabbaji. Tassa taṃ kāraṇaṃ bhikkhū bhagavato ārocesuṃ. Athekadivasaṃ",
  "atk-s0508a1:4366_13": "kappaṭakuro bhikkhu dhammasabhāyaṃ parisapariyante nisinno niddāyati, taṃ bhagavā codento –",
  "atk-s0508a1:4367": "199.",
  "atk-s0508a1:4368": "“Ayamiti kappaṭo kappaṭakuro, acchāya atibharitāya;",
  "atk-s0508a1:4369": "Amataghaṭikāyaṃ dhammakaṭamatto, katapadaṃ jhānāni ocetuṃ.",
  "atk-s0508a1:4370": "200.",
  "atk-s0508a1:4371": "“Mā kho tvaṃ kappaṭa pacālesi, mā tvaṃ upakaṇṇamhi tāḷessaṃ;",
  "atk-s0508a1:4372": "Na hi tvaṃ kappaṭa mattamaññāsi, saṅghamajjhamhi pacalāyamāno”ti. –",
  "atk-s0508a1:4373": "Gāthādvayaṃ abhāsi.",
  "atk-s0508a1:4374_0": "Tattha ayamiti kappaṭo kappaṭakuroti kappaṭakuro bhikkhu “ayaṃ mama kappaṭo, imaṃ",
  "atk-s0508a1:4374_1": "paridahitvā yathā tathā jīvāmī”ti evaṃ uppannamicchāvitakko acchāya atibharitāya",
  "atk-s0508a1:4374_2": "amataghaṭikāyaṃ mama amataghaṭe tahaṃ tahaṃ vassante “amatamadhigataṃ ahamanusāsāmi,",
  "atk-s0508a1:4374_3": "ahaṃ dhammaṃ desemi”. “Andhībhūtasmiṃ lokasmiṃ, āhañchaṃ amatadundubhi”ntiādinā ghosetvā",
  "atk-s0508a1:4374_4": "mayā dhammāmate pavassiyamāne katapadaṃ jhānāni ocetuṃ lokiyalokuttarajjhānāni upacetuṃ",
  "atk-s0508a1:4374_5": "bhāvetuṃ katapadaṃ kaṭamaggavihitabhāvanāmaggaṃ idaṃ mama sāsanaṃ, tathāpi dhammakaṭamatto",
  "atk-s0508a1:4374_6": "mama sāsanadhammato ukkaṇṭhacitto apagatamānaso kappaṭakuroti taṃ codetvā punapissa",
  "atk-s0508a1:4374_7": "sahoḍḍhaṃ coraṃ gaṇhanto viya pamādavihāraṃ dassento “mā kho tvaṃ, kappaṭa, pacālesī”ti gāthamāha.",
  "atk-s0508a1:4375_0": "Tattha mā kho tvaṃ, kappaṭa, pacālesīti tvaṃ, kappaṭakura, “mama dhammaṃ suṇissāmī”ti",
  "atk-s0508a1:4375_1": "nisīditvā mā kho pacālesi mā pacalāhi mā niddaṃ upagacchi. Mā tvaṃ upakaṇṇamhi tāḷessanti",
  "atk-s0508a1:4375_2": "taṃ niddāyamānaṃ upakaṇṇamhi kaṇṇasamīpe desanāhatthena ahaṃ mā patāḷessaṃ. Yathā",
  "atk-s0508a1:4375_3": "ito paraṃ kilesappahānāya ahaṃ taṃ na ovadeyyaṃ, tathā paṭipajjāhīti attho. Na hi",
  "atk-s0508a1:4375_4": "tvaṃ, kappaṭa, mattamaññāsīti tvaṃ, kappaṭa, saṅghamajjhamhi pacalāyamāno mattaṃ",
  "atk-s0508a1:4375_5": "pamāṇaṃ na vā maññasi, “ayamatidullabho khaṇo paṭiladdho, so mā upajjhagā”ti ettakampi",
  "atk-s0508a1:4375_6": "na jānāsi, passa yāva ca te aparaddhanti codesi.",
  "atk-s0508a1:4376_0": "Evaṃ bhagavatā dvīhi gāthāhi gāḷhaṃ taṃ niggayha codanāya katāya aṭṭhivedhaviddho",
  "atk-s0508a1:4376_1": "viya caṇḍagajo maggaṃ otaranto viya ca sañjātasaṃvego vipassanaṃ paṭṭhapetvā nacirasseva",
  "atk-s0508a1:4376_2": "arahattaṃ pāpuṇi. Tena vuttaṃ apadāne –",
  "atk-s0508a1:4377": "“Vinatānadiyā tīre, vihāsi purisuttamo;",
  "atk-s0508a1:4378": "Addasaṃ virajaṃ buddhaṃ, ekaggaṃ susamāhitaṃ.",
  "atk-s0508a1:4379": "“Madhugandhassa pupphena, ketakassa ahaṃ tadā;",
  "atk-s0508a1:4380": "Pasannacitto sumano, buddhaseṭṭhamapūjayiṃ.",
  "atk-s0508a1:4381": "“Ekanavutito kappe, yaṃ pupphamabhipūjayiṃ;",
  "atk-s0508a1:4382": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:4383": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4384": "Arahattaṃ pana patvā satthārā vuttagāthādvayameva attano arahattādhigamanassa aṅkusabhūtanti paccudāhāsi. Tenassa tadeva aññābyākaraṇaṃ ahosīti.",
  "atk-s0508a1:4385": "Kappaṭakurattheragāthāvaṇṇanā niṭṭhitā.",
  "atk-s0508a1:4386": "Catutthavaggavaṇṇanā niṭṭhitā.",
  "atk-s0508a1:4387": "5. Pañcamavaggo",
  "atk-s0508a1:4388": "1. Kumārakassapattheragāthāvaṇṇanā",
  "atk-s0508a1:4389_0": "Aho buddhā aho dhammāti āyasmato kumārakassapattherassa gāthā. Kā uppatti? Ayampi",
  "atk-s0508a1:4389_1": "purimabuddhesu katādhikāro tattha tattha bhave puññāni upacinanto padumuttarassa",
  "atk-s0508a1:4389_2": "bhagavato kāle brāhmaṇakule nibbattitvā viññutaṃ pāpuṇi. “Kulagehe”ti pana aṅguttaraṭṭhakathāyaṃ",
  "atk-s0508a1:4389_3": "vuttaṃ. So satthu santikaṃ gantvā dhammaṃ suṇanto satthāraṃ ekaṃ bhikkhuṃ cittakathikānaṃ",
  "atk-s0508a1:4389_4": "aggaṭṭhāne ṭhapentaṃ disvā sayampi taṃ ṭhānantaraṃ ākaṅkhanto paṇidhānaṃ katvā tadanurūpāni",
  "atk-s0508a1:4389_5": "puññāni karonto kassapassa bhagavato kāle samaṇadhammaṃ katvā sugatīsuyeva saṃsaranto",
  "atk-s0508a1:4389_6": "imasmiṃ buddhuppāde rājagahe seṭṭhidhītāya kucchimhi paṭisandhiṃ gaṇhi. Sā kira kumārikākāleyeva",
  "atk-s0508a1:4389_7": "pabbajitukāmā hutvā mātāpitaro yācitvā pabbajjaṃ alabhamānā kulagharaṃ gatāpi gabbhasaṇṭhitampi",
  "atk-s0508a1:4389_8": "ajānantī sāmikaṃ ārādhetvā tena anuññātā bhikkhunīsu pabbajitā. Tassā gabbhinibhāvaṃ",
  "atk-s0508a1:4389_9": "disvā bhikkhuniyo devadattaṃ pucchiṃsu. So “assamaṇī”ti āha. Puna dasabalaṃ pucchiṃsu.",
  "atk-s0508a1:4389_10": "Satthā upālittheraṃ paṭicchāpesi. Thero sāvatthinagaravāsīni kulāni visākhañca upāsikaṃ",
  "atk-s0508a1:4389_11": "pakkosāpetvā sarājikāya parisāya vinicchinanto “pure laddho gabbho, pabbajjā arogā”ti",
  "atk-s0508a1:4389_12": "āha. Satthā “suvinicchitaṃ adhikaraṇa”nti therassa sādhukāraṃ adāsi.",
  "atk-s0508a1:4390_0": "Sā bhikkhunī suvaṇṇabimbasadisaṃ puttaṃ vijāyi. Taṃ rājā pasenadikosalo posesi. “Kassapo”ti",
  "atk-s0508a1:4390_1": "cassa nāmaṃ akaṃsu. Aparabhāge alaṅkaritvā satthu santikaṃ netvā pabbājesi. Kumārakāle",
  "atk-s0508a1:4390_2": "pabbajitattā bhagavatā “kassapaṃ pakkosatha, idaṃ phalaṃ vā khādanīyaṃ vā kassapassa",
  "atk-s0508a1:4390_3": "dethā”ti vutte “katarakassapassā”ti. “Kumārakassapassā”ti. Evaṃ gahitanāmattā rañño",
  "atk-s0508a1:4390_4": "posāvanikaputtattā ca vuḍḍhakālepi kumārakassapotveva paññāyittha.",
  "atk-s0508a1:4391_0": "So pabbajitakālato paṭṭhāya vipassanāya ceva kammaṃ karoti, buddhavacanañca uggaṇhāti.",
  "atk-s0508a1:4391_1": "Atha tena saddhiṃ pabbatamatthake samaṇadhammaṃ katvā anāgāmī hutvā suddhāvāse nibbatto",
  "atk-s0508a1:4391_2": "mahābrahmā “vipassanāya mukhaṃ dassetvā maggaphalappattiyā upāyaṃ karissāmī”ti pañcadasa",
  "atk-s0508a1:4391_3": "pañhe abhisaṅkharitvā andhavane vasantassa therassa “ime pañhe satthāraṃ puccheyyāsī”ti",
  "atk-s0508a1:4391_4": "ācikkhitvā gato. So te pañhe bhagavantaṃ pucchi. Bhagavāpissa byākāsi. Thero satthārā",
  "atk-s0508a1:4391_5": "kathitaniyāmeneva te uggaṇhitvā vipassanaṃ gabbhaṃ gaṇhāpetvā arahattaṃ pāpuṇi. Tena vuttaṃ apadāne –",
  "atk-s0508a1:4392": "“Ito satasahassamhi, kappe uppajji nāyako;",
  "atk-s0508a1:4393": "Sabbalokahito vīro, padumuttaranāmako.",
  "atk-s0508a1:4394": "“Tadāhaṃ brāhmaṇo hutvā, vissuto vedapāragū;",
  "atk-s0508a1:4395": "Divāvihāraṃ vicaraṃ, addasaṃ lokanāyakaṃ.",
  "atk-s0508a1:4396": "“Catusaccaṃ pakāsentaṃ, bodhayantaṃ sadevakaṃ;",
  "atk-s0508a1:4397": "Vicittakathikānaggaṃ, vaṇṇayantaṃ mahājane.",
  "atk-s0508a1:4398": "“Tadā muditacittohaṃ, nimantetvā tathāgataṃ;",
  "atk-s0508a1:4399": "Nānārattehi vatthehi, alaṅkaritvāna maṇḍapaṃ.",
  "atk-s0508a1:4400": "“Nānāratanapajjotaṃ, sasaṅghaṃ bhojayiṃ tahiṃ;",
  "atk-s0508a1:4401": "Bhojayitvāna sattāhaṃ, nānaggarasabhojanaṃ.",
  "atk-s0508a1:4402": "“Nānācittehi pupphehi, pūjayitvā sasāvakaṃ;",
  "atk-s0508a1:4403": "Nipacca pādamūlamhi, taṃ ṭhāna patthayiṃ ahaṃ.",
  "atk-s0508a1:4404": "“Tadā munivaro āha, karuṇekarasāsayo;",
  "atk-s0508a1:4405": "Passathetaṃ dijavaraṃ, padumānanalocanaṃ.",
  "atk-s0508a1:4406": "“Pītipāmojjabahulaṃ, samuggatatanūruhaṃ;",
  "atk-s0508a1:4407": "Hāsamhitavisālakkhaṃ, mama sāsanalālasaṃ.",
  "atk-s0508a1:4408": "“Patitaṃ pādamūle me, ekāvatthasumānasaṃ;",
  "atk-s0508a1:4409": "Esa pattheti taṃ ṭhānaṃ, vicittakathikattanaṃ.",
  "atk-s0508a1:4410": "“Satasahassito kappe, okkākakulasambhavo;",
  "atk-s0508a1:4411": "Gotamo nāma gottena, satthā loke bhavissati.",
  "atk-s0508a1:4412": "“Tassa dhammesu dāyādo, oraso dhammanimmito;",
  "atk-s0508a1:4413": "Kumārakassapo nāma, hessati satthu sāvako.",
  "atk-s0508a1:4414": "“Vicittapupphadussānaṃ, ratanānañca vāhasā;",
  "atk-s0508a1:4415": "Vicittakathikānaṃ so, aggataṃ pāpuṇissati.",
  "atk-s0508a1:4416": "“Tena kammena sukatena, cetanāpaṇidhīhi ca;",
  "atk-s0508a1:4417": "Jahitvā mānusaṃ dehaṃ, tāvatiṃsamagacchahaṃ.",
  "atk-s0508a1:4418": "“Paribbhamaṃ bhavābhave, raṅgamajjhe yathā naṭo;",
  "atk-s0508a1:4419": "Sākhamigatrajo hutvā, migiyā kucchimokkamiṃ.",
  "atk-s0508a1:4420": "“Tadā mayi kucchigate, vajjhavāro upaṭṭhito;",
  "atk-s0508a1:4421": "Sākhena cattā me mātā, nigrodhaṃ saraṇaṃ gatā.",
  "atk-s0508a1:4422": "“Tena sā migarājena, maraṇā parimocitā;",
  "atk-s0508a1:4423": "Pariccajitvā sapāṇaṃ, mamevaṃ ovadī tadā.",
  "atk-s0508a1:4424": "“Nigrodhameva seveyya, na sākhamupasaṃvase;",
  "atk-s0508a1:4425": "Nigrodhasmiṃ mataṃ seyyo, yañce sākhamhi jīvitaṃ.",
  "atk-s0508a1:4426": "“Tenānusiṭṭhā migayūthapena, ahañca mātā ca tathetare ca;",
  "atk-s0508a1:4427": "Āgamma rammaṃ tusitādhivāsaṃ, gatā pavāsaṃ sagharaṃ yatheva.",
  "atk-s0508a1:4428": "“Puno kassapavīrassa, atthamentamhi sāsane;",
  "atk-s0508a1:4429": "Āruyha selasikharaṃ, yuñjitvā jinasāsanaṃ.",
  "atk-s0508a1:4430": "“Idānāhaṃ rājagahe, jāto seṭṭhikule ahuṃ;",
  "atk-s0508a1:4431": "Āpannasattā me mātā, pabbaji anagāriyaṃ.",
  "atk-s0508a1:4432": "“Sagabbhaṃ taṃ viditvāna, devadattamupānayuṃ;",
  "atk-s0508a1:4433": "So avoca vināsetha, pāpikaṃ bhikkhuniṃ imaṃ.",
  "atk-s0508a1:4434": "“Idānipi munindena, jinena anukampitā;",
  "atk-s0508a1:4435": "Sukhinī ajanī mayhaṃ, mātā bhikkhunupassaye.",
  "atk-s0508a1:4436": "“Taṃ viditvā mahīpālo, kosalo maṃ aposayi;",
  "atk-s0508a1:4437": "Kumāraparihānena, nāmenāhañca kassapo.",
  "atk-s0508a1:4438": "“Mahākassapamāgamma, ahaṃ kumārakassapo;",
  "atk-s0508a1:4439": "Vammikasadisaṃ kāyaṃ, sutvā buddhena desitaṃ.",
  "atk-s0508a1:4440": "“Tato cittaṃ vimucci me, anupādāya sabbaso;",
  "atk-s0508a1:4441": "Pāyāsiṃ damayitvāhaṃ, etadaggamapāpuṇiṃ.",
  "atk-s0508a1:4442": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4443": "Arahattaṃ pana patvā cittakathikabhāvena satthārā etadagge ṭhapito attano paṭipattiṃ paccavekkhitvā ratanattayaguṇavibhāvanamukhena aññaṃ byākaronto –",
  "atk-s0508a1:4444": "201.",
  "atk-s0508a1:4445": "“Aho buddhā aho dhammā, aho no satthu sampadā;",
  "atk-s0508a1:4446": "Yattha etādisaṃ dhammaṃ, sāvako sacchikāhiti.",
  "atk-s0508a1:4447": "202.",
  "atk-s0508a1:4448": "“Asaṅkheyyesu kappesu, sakkāyādhigatā ahū;",
  "atk-s0508a1:4449": "Tesamayaṃ pacchimako, carimoyaṃ samussayo;",
  "atk-s0508a1:4450": "Jātimaraṇasaṃsāro, natthi dāni punabbhavo”ti. – gāthādvayaṃ abhāsi;",
  "atk-s0508a1:4451_0": "Tattha ahoti acchariyatthe nipāto. Buddhāti sabbaññubuddhā, gāravavasena bahuvacanaṃ,",
  "atk-s0508a1:4451_1": "aho acchariyā sambuddhāti attho. Dhammāti pariyattidhammena saddhiṃ nava lokuttaradhammā.",
  "atk-s0508a1:4451_2": "Aho no satthu sampadāti amhākaṃ satthu dasabalassa aho sampattiyo. Yatthāti yasmiṃ",
  "atk-s0508a1:4451_3": "satthari brahmacariyavāsena. Etādisaṃ dhammaṃ, sāvako sacchikāhitīti etādisaṃ evarūpaṃ",
  "atk-s0508a1:4451_4": "suvisuddhajjhānābhiññāparivāraṃ anavasesakilesakkhayāvahaṃ santaṃ paṇītaṃ anuttaraṃ",
  "atk-s0508a1:4451_5": "dhammaṃ sāvakopi nāma sacchikarissati, tasmā evaṃvidhaguṇavisesādhigamahetubhūtā",
  "atk-s0508a1:4451_6": "aho acchariyā buddhā bhagavanto, acchariyā dhammaguṇā, acchariyā amhākaṃ satthu sampattiyoti",
  "atk-s0508a1:4451_7": "ratanattayassa guṇādhimuttiṃ pavedesīti. Dhammasampattikittaneneva hi saṅghasuppaṭipatti kittitā hotīti.",
  "atk-s0508a1:4452_0": "Evaṃ sādhāraṇavasena dassitaṃ dhammassa sacchikiriyaṃ idāni attupanāyikaṃ katvā dassento",
  "atk-s0508a1:4452_1": "“asaṅkheyyesū”ti gāthamāha. Tattha asaṅkheyyesūti gaṇanapathaṃ vītivattesu mahākappesu.",
  "atk-s0508a1:4452_2": "Sakkāyāti pañcupādānakkhandhā. Te hi paramatthato vijjamānadhammasamūhatāya “sakkāyā”ti",
  "atk-s0508a1:4452_3": "vuccanti. Ahūti nivattanūpāyassa anadhigatattā anapagatā ahesuṃ. Tesamayaṃ pacchimako",
  "atk-s0508a1:4452_4": "carimoyaṃ samussayoti yasmā ayaṃ sabbapacchimako, tato eva carimo, tasmā jātimaraṇasahito",
  "atk-s0508a1:4452_5": "khandhādipaṭipāṭisaññito saṃsāro idāni āyatiṃ punabbhavābhāvato punabbhavo natthi,",
  "atk-s0508a1:4452_6": "ayamantimā jātīti attho.",
  "atk-s0508a1:4453": "Kumārakassapattheragāthāvaṇṇanā niṭṭhitā.",
  "atk-s0508a1:4454": "2. Dhammapālattheragāthāvaṇṇanā",
  "atk-s0508a1:4455_0": "Yo have daharo bhikkhūti āyasmato dhammapālattherassa gāthā. Kā uppatti? Ayampi purimabuddhesu",
  "atk-s0508a1:4455_1": "katādhikāro tattha tattha bhave puññāni upacinanto atthadassissa bhagavato kāle kulagehe",
  "atk-s0508a1:4455_2": "nibbattitvā viññutaṃ patto kenacideva karaṇīyena vanantaṃ upagato satthāraṃ disvā",
  "atk-s0508a1:4455_3": "pasannamānaso pilakkhaphalamadāsi. So tena puññakammena devamanussesu saṃsaranto",
  "atk-s0508a1:4455_4": "imasmiṃ buddhuppāde satthari parinibbute avantiraṭṭhe brāhmaṇakule nibbattitvā dhammapāloti",
  "atk-s0508a1:4455_5": "laddhanāmo vayappatto takkasilaṃ gantvā sippaṃ uggahetvā paṭinivattento antarāmagge",
  "atk-s0508a1:4455_6": "ekasmiṃ vihāre aññataraṃ theraṃ disvā tassa santike dhammaṃ sutvā paṭiladdhasaddho",
  "atk-s0508a1:4455_7": "pabbajitvā vipassanaṃ vaḍḍhetvā chaḷabhiñño ahosi. Tena vuttaṃ apadāne –",
  "atk-s0508a1:4456": "“Vanantare buddhaṃ disvā, atthadassiṃ mahāyasaṃ;",
  "atk-s0508a1:4457": "Pasannacitto sumano, pilakkhassādadiṃ phalaṃ.",
  "atk-s0508a1:4458": "“Aṭṭhārase kappasate, yaṃ phalamadadiṃ tadā;",
  "atk-s0508a1:4459": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4460": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4461_0": "Chaḷabhiñño pana hutvā samāpattisukhena vītināmento ekadivasaṃ tasmiṃ vihāre dve",
  "atk-s0508a1:4461_1": "sāmaṇere rukkhagge pupphāni ocinante ārūḷhasākhāya bhaggāya patante disvā thero iddhānubhāvena",
  "atk-s0508a1:4461_2": "hatthena gahetvā arogeyeva bhūmiyaṃ ṭhapetvā tesaṃ sāmaṇerānaṃ dhammaṃ desento –",
  "atk-s0508a1:4462": "203.",
  "atk-s0508a1:4463": "“Yo have daharo bhikkhu, yuñjati buddhasāsane;",
  "atk-s0508a1:4464": "Jāgaro sa hi suttesu, amoghaṃ tassa jīvitaṃ.",
  "atk-s0508a1:4465": "204.",
  "atk-s0508a1:4466": "“Tasmā saddhañca sīlañca, pasādaṃ dhammadassanaṃ;",
  "atk-s0508a1:4467": "Anuyuñjetha medhāvī, saraṃ buddhāna sāsana”nti. – imā dve gāthā abhāsi;",
  "atk-s0508a1:4468_0": "Tattha yoti aniyamavacanaṃ. Haveti daḷhatthe nipāto. Daharoti taruṇo. Bhikkhatīti",
  "atk-s0508a1:4468_1": "bhikkhu. Yuñjatīti ghaṭati vāyamati. Jāgaroti jāgaraṇadhammasamannāgato. Suttesūti",
  "atk-s0508a1:4468_2": "supantesu. Idaṃ vuttaṃ hoti yo bhikkhu daharova samāno taruṇo “tathāhaṃ pacchā vuḍḍhakāle",
  "atk-s0508a1:4468_3": "jānissāmī”ti acintetvā buddhānaṃ sāsane appamādapaṭipattiyaṃ yuñjati samathavipassanābhāvanāya",
  "atk-s0508a1:4468_4": "yogaṃ karoti, so suttesu avijjāniddāya suttesu pamattesu saddhādijāgaradhammasamannāgamena",
  "atk-s0508a1:4468_5": "jāgaro, tato eva attahitaparahitapāripūriyā amoghaṃ avañjhaṃ tassa jīvitaṃ, yasmā",
  "atk-s0508a1:4468_6": "ca etadevaṃ, tasmā saddhañca “atthi kammaṃ atthi kammavipāko”tiādinayappavattaṃ kammaphalasaddhañca,",
  "atk-s0508a1:4468_7": "saddhūpanibandhattā sīlassa tadupanissayaṃ catupārisuddhisīlañca, “sammāsambuddho",
  "atk-s0508a1:4468_8": "bhagavā, svākhāto dhammo, suppaṭipanno saṅgho”ti evaṃ pavattaratanattayappasādañca,",
  "atk-s0508a1:4468_9": "vipassanāpaññāsahitāya maggapaññāya pariññādivasena catusaccadhammadassanañca medhāvī",
  "atk-s0508a1:4468_10": "dhammojapaññāya samannāgato bhikkhu buddhānaṃ sāsanaṃ ovādaṃ anusiṭṭhiṃ anussaranto",
  "atk-s0508a1:4468_11": "ādittampi attano sīsaṃ ajjhupekkhitvā anuyuñjetha, tattha anuyogaṃ ātappaṃ kareyyāti attho.",
  "atk-s0508a1:4469": "Dhammapālattheragāthāvaṇṇanā niṭṭhitā.",
  "atk-s0508a1:4470": "3. Brahmālittheragāthāvaṇṇanā",
  "atk-s0508a1:4471_0": "Kassindriyāni samathaṅgatānīti āyasmato brahmālittherassa gāthā. Kā uppatti? Ayampi",
  "atk-s0508a1:4471_1": "purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto",
  "atk-s0508a1:4471_2": "vipassissa bhagavato kāle kulagehe nibbattitvā viññutaṃ patto ekadivasaṃ satthāraṃ",
  "atk-s0508a1:4471_3": "piṇḍāya carantaṃ disvā pasannamānaso vanditvā pādaphalaṃ adāsi. Satthā anumodanaṃ",
  "atk-s0508a1:4471_4": "vatvā pakkāmi. So tena puññakammena devamanussesu saṃsaranto imasmiṃ buddhuppāde",
  "atk-s0508a1:4471_5": "kosalaraṭṭhe brāhmaṇakule nibbattitvā brahmālīti laddhanāmo viññutaṃ patto hetusampattiyā",
  "atk-s0508a1:4471_6": "codiyamāno saṃsāre sañjātasaṃvego tādisena kalyāṇamittasannissayena buddhasāsane",
  "atk-s0508a1:4471_7": "pabbajitvā patirūpakammaṭṭhānaṃ gahetvā araññe viharanto ñāṇassa paripākagatattā",
  "atk-s0508a1:4471_8": "nacirasseva vipassanaṃ vaḍḍhetvā chaḷabhiñño ahosi. Tena vuttaṃ apadāne –",
  "atk-s0508a1:4472": "“Suvaṇṇavaṇṇaṃ sambuddhaṃ, āhutīnaṃ paṭiggahaṃ;",
  "atk-s0508a1:4473": "Rathiyaṃ paṭipajjantaṃ, pādaphalaṃ adāsahaṃ.",
  "atk-s0508a1:4474": "“Ekanavutito kappe, yaṃ phalaṃ adadiṃ tadā;",
  "atk-s0508a1:4475": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4476": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4477": "Chaḷabhiñño pana hutvā maggasukhena phalasukhena vītināmento ekadivasaṃ padhānapariggāhakena therena tasmiṃ araññāyatane bhikkhū uddissa vuttaṃ padhānānuyogaṃ pariggaṇhanto –",
  "atk-s0508a1:4478": "205.",
  "atk-s0508a1:4479": "“Kassindriyāni samathaṅgatāni, assā yathā sārathinā sudantā;",
  "atk-s0508a1:4480": "Pahīnamānassa anāsavassa, devāpi kassa pihayanti tādino.",
  "atk-s0508a1:4481": "206.",
  "atk-s0508a1:4482": "“Mayhindriyāni samathaṅgatāni, assā yathā sārathinā sudantā;",
  "atk-s0508a1:4483": "Pahīnamānassa anāsavassa, devāpi mayhaṃ pihayanti tādino”ti. –",
  "atk-s0508a1:4484": "Gāthādvayaṃ abhāsi.",
  "atk-s0508a1:4485_0": "Tassattho – imasmiṃ araññāyatane vasantesu bhikkhūsu kassa bhikkhuno therassa vā",
  "atk-s0508a1:4485_1": "navassa vā majjhimassa vā chekena sārathinā sudantā assā viya manacchaṭṭhāni indriyāni",
  "atk-s0508a1:4485_2": "samathaṃ dantabhāvaṃ nibbisevanabhāvaṃ gatāni. Kassa navavidhampi mānaṃ pahāya ṭhitattā",
  "atk-s0508a1:4485_3": "pahīnamānassa catunnampi āsavānaṃ abhāvena anāsavassa iṭṭhādīsu tādilakkhaṇappattiyā",
  "atk-s0508a1:4485_4": "tādino devāpi pihayanti manussāpi sammāpaṭipattidassanādinā ca ādarena patthentīti.",
  "atk-s0508a1:4486_0": "Tattha ca gāthāyaṃ purimaḍḍhena anāgāmimaggādhigamo puṭṭho, anāgāminopi hi indriyāni",
  "atk-s0508a1:4486_1": "pahīnakāmarāgabyāpādatāya samathaṃ nibbisevanataṃ gatāni honti. Itarena arahattamaggapaṭilābho,",
  "atk-s0508a1:4486_2": "arahā hi “pahīnamāno anāsavo tādī”ti ca vuccati.",
  "atk-s0508a1:4487_0": "Athāyasmā brahmāli padhānapariggāhakena vuttaṃ “kassindriyānī”ti gāthaṃ paccanubhāsi.",
  "atk-s0508a1:4487_1": "Tadatthaṃ attūpanāyikavasena vissajjento “mayhindriyānī”tiādikāya dutiyagāthāya aññaṃ",
  "atk-s0508a1:4487_2": "byākāsi, tattha mayhindriyānīti mama cakkhādīni indriyāni. Sesaṃ vuttanayameva.",
  "atk-s0508a1:4488": "Brahmālittheragāthāvaṇṇanā niṭṭhitā.",
  "atk-s0508a1:4489": "4. Mogharājattheragāthāvaṇṇanā",
  "atk-s0508a1:4490_0": "Chavipāpaka cittabhaddakāti āyasmato mogharājattherassa gāthā. Kā uppatti? Ayampi",
  "atk-s0508a1:4490_1": "purimabuddhesu katādhikāro padumuttarassa bhagavato kāle kulagehe nibbattitvā viññutaṃ",
  "atk-s0508a1:4490_2": "patto ekadivasaṃ satthu santike dhammaṃ suṇanto satthāraṃ ekaṃ bhikkhuṃ lūkhacīvaradharānaṃ",
  "atk-s0508a1:4490_3": "aggaṭṭhāne ṭhapentaṃ disvā taṃ ṭhānantaraṃ ākaṅkhanto paṇidhānaṃ katvā tattha tattha",
  "atk-s0508a1:4490_4": "bhave puññāni karonto atthadassissa bhagavato kāle brāhmaṇakule nibbattitvā brāhmaṇānaṃ",
  "atk-s0508a1:4490_5": "vijjāsippesu nipphattiṃ gato brāhmaṇamāṇave vijjāsippāni sikkhāpento ekadivasaṃ atthadassiṃ",
  "atk-s0508a1:4490_6": "bhagavantaṃ bhikkhusaṅghaparivutaṃ gacchantaṃ disvā pasannamānaso pañcapatiṭṭhitena",
  "atk-s0508a1:4490_7": "vanditvā sirasi añjaliṃ katvā “yāvatā rūpino sattā”tiādinā chahi gāthāhi abhitthavitvā",
  "atk-s0508a1:4490_8": "bhājanaṃ pūretvā madhuṃ upanāmesi. Satthā madhuṃ paṭiggahetvā anumodanaṃ akāsi.",
  "atk-s0508a1:4491_0": "So tena puññakammena devamanussesu saṃsaranto kassapassa bhagavato kāle kaṭṭhavāhanassa",
  "atk-s0508a1:4491_1": "nāma rañño amacco hutvā tena satthu ānayanatthaṃ purisasahassena pesito satthu santikaṃ",
  "atk-s0508a1:4491_2": "gantvā dhammaṃ sutvā paṭiladdhasaddho pabbajitvā vīsativassasahassāni samaṇadhammaṃ",
  "atk-s0508a1:4491_3": "katvā tato cuto ekaṃ buddhantaraṃ sugatīsuyeva parivattento imasmiṃ buddhuppāde brāhmaṇakule",
  "atk-s0508a1:4491_4": "nibbattitvā mogharājāti laddhanāmo bāvarībrāhmaṇassa santike uggahitasippo saṃvegajāto",
  "atk-s0508a1:4491_5": "tāpasapabbajjaṃ pabbajitvā tāpasasahassaparivāro ajitādīhi saddhiṃ satthu santikaṃ",
  "atk-s0508a1:4491_6": "pesito tesaṃ pannarasamo hutvā pañhe pucchitvā pañhavissajjanapariyosāne arahattaṃ",
  "atk-s0508a1:4491_7": "pāpuṇi. Tena vuttaṃ apadāne –",
  "atk-s0508a1:4492": "“Atthadassī tu bhagavā, sayambhū aparājito;",
  "atk-s0508a1:4493": "Bhikkhusaṅghaparibyūḷho, rathiyaṃ paṭipajjatha.",
  "atk-s0508a1:4494": "“Sissehi samparivuto, gharamhā abhinikkhamiṃ;",
  "atk-s0508a1:4495": "Nikkhamitvānahaṃ tattha, addasaṃ lokanāyakaṃ.",
  "atk-s0508a1:4496": "“Abhivādiya sambuddhaṃ, sire katvāna añjaliṃ;",
  "atk-s0508a1:4497": "Sakaṃ cittaṃ pasādetvā, santhaviṃ lokanāyakaṃ.",
  "atk-s0508a1:4498": "“Yāvatā rūpino sattā, arūpī vā asaññino;",
  "atk-s0508a1:4499": "Sabbe te tava ñāṇamhi, anto honti samogadhā.",
  "atk-s0508a1:4500": "“Sukhumacchikajālena, udakaṃ yo parikkhipe;",
  "atk-s0508a1:4501": "Ye keci udake pāṇā, antojāle bhavanti te.",
  "atk-s0508a1:4502": "“Yesañca cetanā atthi, rūpino ca arūpino;",
  "atk-s0508a1:4503": "Sabbe te tava ñāṇamhi, anto honti samogadhā.",
  "atk-s0508a1:4504": "“Samuddharasimaṃ lokaṃ, andhakārasamākulaṃ;",
  "atk-s0508a1:4505": "Tava dhammaṃ suṇitvāna, kaṅkhāsotaṃ taranti te.",
  "atk-s0508a1:4506": "“Avijjānivute loke, andhakārena otthaṭe;",
  "atk-s0508a1:4507": "Tava ñāṇamhi jotante, andhakārā padhaṃsitā.",
  "atk-s0508a1:4508": "“Tuvaṃ cakkhūsi sabbesaṃ, mahātamapanūdano;",
  "atk-s0508a1:4509": "Tava dhammaṃ suṇitvāna, nibbāyati bahujjano.",
  "atk-s0508a1:4510": "“Puṭakaṃ pūrayitvāna, madhukhuddamaneḷakaṃ;",
  "atk-s0508a1:4511": "Ubho hatthehi paggayha, upanesiṃ mahesino.",
  "atk-s0508a1:4512": "“Paṭiggaṇhi mahāvīro, sahatthena mahā isi;",
  "atk-s0508a1:4513": "Bhuñjitvā tañca sabbaññū, vehāsaṃ nabhamuggami.",
  "atk-s0508a1:4514": "“Antalikkhe ṭhito satthā, atthadassī narāsabho;",
  "atk-s0508a1:4515": "Mama cittaṃ pasādento, imā gāthā abhāsatha.",
  "atk-s0508a1:4516": "“Yenidaṃ thavitaṃ ñāṇaṃ, buddhaseṭṭho ca thomito;",
  "atk-s0508a1:4517": "Tena cittappasādena, duggatiṃ so na gacchati.",
  "atk-s0508a1:4518": "“Catuddasañca khattuṃ so, devarajjaṃ karissati;",
  "atk-s0508a1:4519": "Pathabyā rajjaṃ aṭṭhasataṃ, vasudhaṃ āvasissati.",
  "atk-s0508a1:4520": "“Pañceva satakkhattuñca, cakkavattī bhavissati;",
  "atk-s0508a1:4521": "Padesarajjaṃ asaṅkheyyaṃ, mahiyā kārayissati.",
  "atk-s0508a1:4522": "“Ajjhāyako mantadharo, tiṇṇaṃ vedāna pāragū;",
  "atk-s0508a1:4523": "Gotamassa bhagavato, sāsane pabbajissati.",
  "atk-s0508a1:4524": "“Gambhīraṃ nipuṇaṃ atthaṃ, ñāṇena vicinissati;",
  "atk-s0508a1:4525": "Mogharājāti nāmena, hessati satthu sāvako.",
  "atk-s0508a1:4526": "“Tīhi vijjāhi sampannaṃ, katakiccamanāsavaṃ;",
  "atk-s0508a1:4527": "Gotamo satthavāhaggo, etadagge ṭhapessati.",
  "atk-s0508a1:4528": "“Hitvā mānusakaṃ yogaṃ, chetvāna bhavabandhanaṃ;",
  "atk-s0508a1:4529": "Sabbāsave pariññāya, viharāmi anāsavo.",
  "atk-s0508a1:4530": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4531_0": "Arahattaṃ pana patvā satthalūkhaṃ suttalūkhaṃ rajanalūkhanti visesena tividhenapi",
  "atk-s0508a1:4531_1": "lūkhena samannāgataṃ paṃsukūlaṃ dhāresi. Tena naṃ satthā lūkhacīvaradharānaṃ aggaṭṭhāne",
  "atk-s0508a1:4531_2": "ṭhapesi. Aparabhāge purimakammappaccayā parihārassa akaraṇato therassa sarīre daddupīḷakādīni",
  "atk-s0508a1:4531_3": "uppajjitvā vaḍḍhiṃsu. So “senāsanaṃ dussatī”ti hemantepi magadhakkhettesu palālasanthārāni",
  "atk-s0508a1:4531_4": "attharitvā seti. Taṃ ekadivasaṃ upaṭṭhānaṃ upasaṅkamitvā vanditvā ekamantaṃ nisinnaṃ",
  "atk-s0508a1:4531_5": "satthā paṭisanthāravasena “chavipāpakā”tiādinā paṭhamagāthāya pucchi.",
  "atk-s0508a1:4532_0": "207. Tattha chavipāpakāti daddukacchupīḷakāhi bhinnacchavibhāvato hīnacchavika duṭṭhacchavika.",
  "atk-s0508a1:4532_1": "Cittabhaddakāti anavasesakilesappahānena brahmavihārasevanāya ca bhaddacitta sundaracitta.",
  "atk-s0508a1:4532_2": "Mogharājāti tassa ālapanaṃ. Satataṃ samāhitoti aggaphalasamādhinā niccakālaṃ abhiṇhaṃ",
  "atk-s0508a1:4532_3": "samāhitamānaso. Hemantikasītakālarattiyoti hemantasamaye sītakālarattiyo. Accantasaṃyoge",
  "atk-s0508a1:4532_4": "cetaṃ upayogavacanaṃ. “Hemantikā sītakālarattiyo”tipi pāḷi. Tattha hemantikāti hemantogadhā",
  "atk-s0508a1:4532_5": "hemantapariyāpannāti attho. Bhikkhu tvaṃ sīti bhikkhu ko tvaṃ asi, evaṃbhūto paresu",
  "atk-s0508a1:4532_6": "tava senāsanaṃ katvā adentesu saṅghikañca senāsanaṃ apavisanto. Kathaṃ karissasīti",
  "atk-s0508a1:4532_7": "yathāvutte sītakāle kathaṃ attabhāvaṃ pavattesīti satthā pucchi. Evaṃ pana puṭṭho",
  "atk-s0508a1:4532_8": "thero satthu tamatthaṃ kathento –",
  "atk-s0508a1:4533": "208.",
  "atk-s0508a1:4534": "“Sampannasassā magadhā, kevalā iti me sutaṃ;",
  "atk-s0508a1:4535": "Palālacchannako seyyaṃ, yathaññe sukhajīvino”ti. – gāthamāha;",
  "atk-s0508a1:4536_0": "Tattha sampannasassāti nipphannasassā. Magadhāti magadharaṭṭhaṃ vadati. Magadhā nāma",
  "atk-s0508a1:4536_1": "jānapadino rājakumārā, tesaṃ nivāso ekopi janapado ruḷhīvasena “magadhā”tveva bahuvacanena",
  "atk-s0508a1:4536_2": "vuccati. Kevalāti anavasesā. Iti me sutanti evaṃ mayā sutaṃ. Tattha yo adiṭṭho padeso,",
  "atk-s0508a1:4536_3": "tassa vasena sutanti vuttaṃ. Tena edise kāle magadhesu yattha katthaci mayā vasituṃ",
  "atk-s0508a1:4536_4": "sakkāti dasseti. Palālacchannako seyyaṃ, yathaññe sukhajīvinoti yathā aññe sukhajīvino",
  "atk-s0508a1:4536_5": "bhikkhū senāsanasappāyaṃ laddhā sundarehi attharaṇapāvuraṇehi sukhena sayanti, evaṃ",
  "atk-s0508a1:4536_6": "ahampi palālasanthārameva heṭṭhā santharitvā upari tiriyañca palālacchadaneneva chāditasarīratāya",
  "atk-s0508a1:4536_7": "palālacchannako seyyaṃ sayiṃ, seyyaṃ kappesinti attano yathālābhasantosaṃ vibhāveti.",
  "atk-s0508a1:4537": "Mogharājattheragāthāvaṇṇanā niṭṭhitā.",
  "atk-s0508a1:4538": "5. Visākhapañcālaputtattheragāthāvaṇṇanā",
  "atk-s0508a1:4539_0": "Na ukkhipe no ca parikkhipe pareti āyasmato visākhassa pañcālaputtassa gāthā. Kā",
  "atk-s0508a1:4539_1": "uppatti? Ayampi purimabuddhesu katādhikāro tattha tattha bhave vivaṭṭūpanissayaṃ",
  "atk-s0508a1:4539_2": "puññaṃ upacinanto ito cuddase kappe paccantagāme daliddakule nibbattitvā viññutaṃ",
  "atk-s0508a1:4539_3": "patto ekadivasaṃ phalapariyesanaṃ carantehi tasmiṃ gāme manussehi saddhiṃ araññaṃ",
  "atk-s0508a1:4539_4": "gato tattha ekaṃ paccekabuddhaṃ disvā pasannamānaso valliphalaṃ adāsi. So tena puññakammena",
  "atk-s0508a1:4539_5": "devamanussesu saṃsaranto imasmiṃ buddhuppāde magadharaṭṭhe maṇḍalikarājakule nibbattitvā",
  "atk-s0508a1:4539_6": "visākhoti laddhanāmo pañcālarājadhītuyā puttabhāvato pacchā pañcālaputtoti paññāyittha.",
  "atk-s0508a1:4539_7": "So pitari mate rajjaṃ kārento satthari attano gāmasamīpagate satthu santikaṃ gantvā",
  "atk-s0508a1:4539_8": "dhammaṃ sutvā paṭiladdhasaddho pabbajitvā satthārā saddhiṃ sāvatthiṃ gato vipassanaṃ",
  "atk-s0508a1:4539_9": "paṭṭhapetvā nacirasseva chaḷabhiñño ahosi. Tena vuttaṃ apadāne –",
  "atk-s0508a1:4540": "“Sabbe janā samāgamma, agamiṃsu vanaṃ tadā;",
  "atk-s0508a1:4541": "Phalamanvesamānā te, alabhiṃsu phalaṃ tadā.",
  "atk-s0508a1:4542": "“Tatthaddasāsiṃ sambuddhaṃ, sayambhuṃ aparājitaṃ;",
  "atk-s0508a1:4543": "Pasannacitto sumano, valliphalamadāsahaṃ.",
  "atk-s0508a1:4544": "“Catuddase ito kappe, yaṃ phalamadadiṃ tadā;",
  "atk-s0508a1:4545": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4546": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4547_0": "Chaḷabhiñño pana hutvā thero ñātīnaṃ anukampāya jātibhūmiṃ agamāsi. Tattha manussā",
  "atk-s0508a1:4547_1": "theraṃ upasaṅkamitvā kālena kālaṃ dhammaṃ suṇantā ekadivasaṃ “katihi nu kho, bhante,",
  "atk-s0508a1:4547_2": "aṅgehi samannāgato dhammakathiko hotī”ti dhammakathikalakkhaṇaṃ pucchiṃsu. Thero",
  "atk-s0508a1:4547_3": "tesaṃ dhammakathikalakkhaṇaṃ kathento –",
  "atk-s0508a1:4548": "209.",
  "atk-s0508a1:4549": "“Na ukkhipe no ca parikkhipe pare, na okkhipe pāragataṃ na eraye;",
  "atk-s0508a1:4550": "Na cattavaṇṇaṃ parisāsu byāhare, anuddhato sammitabhāṇi subbato.",
  "atk-s0508a1:4551": "210.",
  "atk-s0508a1:4552": "“Susukhumanipuṇatthadassinā, matikusalena nivātavuttinā;",
  "atk-s0508a1:4553": "Saṃsevitabuddhasīlinā, nibbānaṃ na hi tena dullabha”nti. –",
  "atk-s0508a1:4554": "Gāthādvayaṃ abhāsi.",
  "atk-s0508a1:4555_0": "Tattha na ukkhipeti attānaṃ na ukkhipeyya, jātiādīhi bāhusaccādīhi ca attukkaṃsanaṃ",
  "atk-s0508a1:4555_1": "na kareyya. No ca parikkhipe pareti pare parapuggale teheva jātiādīhi no parikkhipe",
  "atk-s0508a1:4555_2": "paricchinditvā na khipeyya guṇaparidhaṃsanavasena vā na khipeyya. Na okkhipe pare",
  "atk-s0508a1:4555_3": "iccevaṃ sambandho. Pare ojjhāpanavasena na okkhipe heṭṭhato katvā pare na olokāpeyya,",
  "atk-s0508a1:4555_4": "na ojjhāpeyyāti attho. “Na ukkhipe”ti keci paṭhanti, so evattho. Pāragatanti saṃsārapāraṃ",
  "atk-s0508a1:4555_5": "viya vijjāya pāraṃ gataṃ khīṇāsavaṃ tevijjaṃ chaḷabhiññaṃ vā na eraye na ghaṭṭaye",
  "atk-s0508a1:4555_6": "na āsādeyya. Na cattavaṇṇaṃ parisāsu byāhareti attano vaṇṇaṃ guṇaṃ lābhasakkārasilokaṃ",
  "atk-s0508a1:4555_7": "nikāmayamāno khattiyaparisādīsu na bhāseyya. Anuddhatoti uddhaccarahito. Uddhatassa",
  "atk-s0508a1:4555_8": "hi vacanaṃ nādiyanti. Sammitabhāṇīti sammadeva mitabhāṇī, kālena sāpadesaṃ pariyantavatiṃ",
  "atk-s0508a1:4555_9": "atthasañhitameva vācaṃ bhāsanasīloti attho. Ito aññathā vadantassa vacanaṃ agahaṇīyaṃ",
  "atk-s0508a1:4555_10": "hoti. Subbatoti sundaravato sīlasampanno. “Siyā”ti kiriyāpadaṃ ānetvā yojetabbaṃ.",
  "atk-s0508a1:4556_0": "Evaṃ thero saṅkhepeneva dhammakathikalakkhaṇaṃ vatvā tesaṃ guṇānaṃ attani labbhamānataṃ",
  "atk-s0508a1:4556_1": "adhimuccitvā bhiyyosomattāya abhippasannaṃ mahājanaṃ ñatvā “evaṃvidhassa dhammakathikassa",
  "atk-s0508a1:4556_2": "vimuttāyatanasannissitassa na nibbānaṃ dullabhaṃ, atha kho sulabhamevā”ti dassento",
  "atk-s0508a1:4556_3": "“susukhumanipuṇatthadassinā”ti dutiyagāthamāha. Tassattho heṭṭhā vuttoyeva.",
  "atk-s0508a1:4557": "Visākhapañcālaputtattheragāthāvaṇṇanā niṭṭhitā.",
  "atk-s0508a1:4558": "6. Cūḷakattheragāthāvaṇṇanā",
  "atk-s0508a1:4559_0": "Nadanti morā susikhā supekhuṇāti āyasmato cūḷakattherassa gāthā. Kā uppatti? Ayampi",
  "atk-s0508a1:4559_1": "purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto",
  "atk-s0508a1:4559_2": "ito ekatiṃse kappe sikhissa bhagavato kāle kulagehe nibbattitvā viññutaṃ patto ekadivasaṃ",
  "atk-s0508a1:4559_3": "satthāraṃ disvā pasannamānaso chattapaṇṇiphalaṃ adāsi. So tena puññakammena devamanussesu",
  "atk-s0508a1:4559_4": "saṃsaranto imasmiṃ buddhuppāde rājagahe brāhmaṇakule nibbattitvā cūḷakoti laddhanāmo",
  "atk-s0508a1:4559_5": "vayappatto dhanapāladamane satthari laddhappasādo pabbajitvā samaṇadhammaṃ karonto",
  "atk-s0508a1:4559_6": "indasālaguhāyaṃ vasati, so ekadivasaṃ guhādvāre nisinno magadhakkhettaṃ olokesi.",
  "atk-s0508a1:4559_7": "Tasmiṃ khaṇe pāvusakālamegho gambhīramadhuranigghoso satapaṭalasahassapaṭalo añjana",
  "atk-s0508a1:4559_8": "sikharasannikāso nabhaṃ pūretvā pavassati, mayūrasaṅghā ca meghagajjitaṃ sutvā haṭṭhatuṭṭhā",
  "atk-s0508a1:4559_9": "kekāsaddaṃ muñcitvā tattha tattha padese naccantā vicaranti. Therassapi āvāsagabbhe",
  "atk-s0508a1:4559_10": "meghavātaphassehi apagatadhammattā passaddhakarajakāye kallataṃ patte utusappāyalābhena",
  "atk-s0508a1:4559_11": "cittaṃ ekaggaṃ ahosi, kammaṭṭhānavīthiṃ otari, so taṃ ñatvā kālasampadādikittanamukhena",
  "atk-s0508a1:4559_12": "attānaṃ bhāvanāya ussāhento –",
  "atk-s0508a1:4560": "211.",
  "atk-s0508a1:4561": "“Nadanti morā susikhā supekhuṇā, sunīlagīvā sumukhā sugajjino;",
  "atk-s0508a1:4562": "Susaddalā cāpi mahāmahī ayaṃ, subyāpitambu suvalāhakaṃ nabhaṃ.",
  "atk-s0508a1:4563": "212.",
  "atk-s0508a1:4564": "“Sukallarūpo sumanassa jhāyataṃ, sunikkamo sādhu subuddhasāsane;",
  "atk-s0508a1:4565": "Susukkasukkaṃ nipuṇaṃ sududdasaṃ, phusāhi taṃ uttamamaccutaṃ pada”nti. –",
  "atk-s0508a1:4566": "Dve gāthā abhāsi.",
  "atk-s0508a1:4567_0": "Tattha nadanti morā susikhā supekhuṇā, sunīlagīvā sumukhā sugajjinoti ete matthake",
  "atk-s0508a1:4567_1": "uṭṭhitāhi sundarāhi sikhāhi samannāgatattā susikhā, nānāvaṇṇehi anekehi sobhanehi",
  "atk-s0508a1:4567_2": "bhaddakapiñchehi samannāgatattā supekhuṇā, rājīvavaṇṇasaṅkāsāya sundarāya nīlavaṇṇāya",
  "atk-s0508a1:4567_3": "gīvāya samannāgatattā sunīlagīvā, sundaramukhatāya sumukhā, manuññavāditāya sugajjino,",
  "atk-s0508a1:4567_4": "morā sikhaṇḍino chajjasaṃvādī kekāsaddaṃ muñcantā nadanti ravanti. Susaddalā cāpi",
  "atk-s0508a1:4567_5": "mahāmahī ayanti ayañca mahāpathavī susaddalā sundaraharitatiṇā. Subyāpitambūti abhinavavuṭṭhiyā",
  "atk-s0508a1:4567_6": "tahaṃ tahaṃ vissandamānasalilatāya suṭṭhu byāpitajalā vitatajalā. “Susukkatambū”tipi",
  "atk-s0508a1:4567_7": "pāṭho, suvisuddhajalāti attho. Suvalāhakaṃ nabhanti idañca nabhaṃ ākāsaṃ nīluppaladalasannibhehi",
  "atk-s0508a1:4567_8": "samantato pūretvā ṭhitehi sundarehi valāhakehi meghehi suvalāhakaṃ.",
  "atk-s0508a1:4568_0": "Sukallarūpo sumanassa jhāyatanti idāni utusappāyalābhena suṭṭhu kallarūpo kammaniyasabhāvo",
  "atk-s0508a1:4568_1": "tvaṃ, nīvaraṇehi anajjhārūḷhacittatāya sundaramanassa yogāvacarassa yaṃ ārammaṇūpanijjhānavasena",
  "atk-s0508a1:4568_2": "lakkhaṇūpanijjhānavasena ca jhāyataṃ. Sunikkamo…pe… accutaṃ padanti evaṃ jhāyanto",
  "atk-s0508a1:4568_3": "ca sādhu subuddhassa sammāsambuddhassa sāsane sundaranikkamo hutvā suparisuddhasīlatāya",
  "atk-s0508a1:4568_4": "susukkaṃ, visuddhasabhāvatāya sabbassapi saṃkilesassa gocarabhāvānupagamanato sukkaṃ,",
  "atk-s0508a1:4568_5": "nipuṇañāṇagocaratāya nipuṇaṃ, paramagambhīratāya sududdasaṃ, paṇītabhāvena seṭṭhabhāvena",
  "atk-s0508a1:4568_6": "ca uttamaṃ, niccasabhāvatāya accutaṃ padaṃ taṃ nibbānaṃ phusāhi attapaccakkhakaraṇena",
  "atk-s0508a1:4568_7": "sammāpaṭipattiyā sacchikarohīti.",
  "atk-s0508a1:4569": "Evaṃ thero attānaṃ ovadantova utusappāyalābhena samāhitacitto vipassanaṃ ussukkāpetvā arahattaṃ pāpuṇi. Tena vuttaṃ apadāne –",
  "atk-s0508a1:4570": "“Kaṇikāraṃva jalitaṃ, puṇṇamāyeva candimaṃ;",
  "atk-s0508a1:4571": "Jalantaṃ dīparukkhaṃva, addasaṃ lokanāyakaṃ.",
  "atk-s0508a1:4572": "“Kadaliphalaṃ paggayha, adāsiṃ satthuno ahaṃ;",
  "atk-s0508a1:4573": "Pasannacitto sumano, vanditvāna apakkamiṃ.",
  "atk-s0508a1:4574": "“Ekatiṃse ito kappe, yaṃ phalamadadiṃ tadā;",
  "atk-s0508a1:4575": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4576": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4577": "Arahattaṃ pana patvā thero attano paṭipattiṃ paccavekkhitvā pītisomanassajāto “nadanti morā”tiādinā tāyeva gāthā paccudāhāsi. Tenassa idameva aññābyākaraṇaṃ ahosīti.",
  "atk-s0508a1:4578": "Cūḷakattheragāthāvaṇṇanā niṭṭhitā.",
  "atk-s0508a1:4579": "7. Anūpamattheragāthāvaṇṇanā",
  "atk-s0508a1:4580_0": "Nandamānāgataṃ cittāti āyasmato anūpamattherassa gāthā. Kā uppatti? Ayampi purimabuddhesu",
  "atk-s0508a1:4580_1": "katādhikāro tattha tattha bhave vivaṭṭūpanissayaṃ puññaṃ upacinanto ito ekatiṃse",
  "atk-s0508a1:4580_2": "kappe kulagehe nibbattitvā viññutaṃ patto ekadivasaṃ padumaṃ nāma paccekabuddhaṃ",
  "atk-s0508a1:4580_3": "piṇḍāya carantaṃ rathiyaṃ disvā pasannamānaso aṅkolapupphehi pūjesi. So tena puññakammena",
  "atk-s0508a1:4580_4": "devamanussesu saṃsaranto imasmiṃ buddhuppāde kosalaraṭṭhe ibbhakule nibbattitvā rūpasampattiyā",
  "atk-s0508a1:4580_5": "anūpamoti laddhanāmo vayappatto upanissayasampannatāya kāme pahāya pabbajitvā vipassanāya",
  "atk-s0508a1:4580_6": "kammaṃ karonto araññe viharati. Tassa cittaṃ bahiddhā rūpādiārammaṇesu vidhāvati.",
  "atk-s0508a1:4580_7": "Kammaṭṭhānaṃ parivaṭṭati. Thero vidhāvantaṃ cittaṃ niggaṇhanto –",
  "atk-s0508a1:4581": "213.",
  "atk-s0508a1:4582": "“Nandamānāgataṃ cittaṃ, sūlamāropamānakaṃ;",
  "atk-s0508a1:4583": "Tena teneva vajasi, yena sūlaṃ kaliṅgaraṃ.",
  "atk-s0508a1:4584": "214.",
  "atk-s0508a1:4585": "“Tāhaṃ cittakaliṃ brūmi, taṃ brūmi cittadubbhakaṃ;",
  "atk-s0508a1:4586": "Satthā te dullabho laddho, mānatthe maṃ niyojayī”ti. –",
  "atk-s0508a1:4587": "Imāhi dvīhi gāthāhi ovadi.",
  "atk-s0508a1:4588_0": "Tattha nandamānāgataṃ cittāti nandamāna abhinandamāna citta abhinandamānaṃ āgataṃ",
  "atk-s0508a1:4588_1": "uppannaṃ. Sūlamāropamānakanti dukkhuppattiṭṭhānatāya sūlasadisattā sūlaṃ taṃ taṃ",
  "atk-s0508a1:4588_2": "bhavaṃ kammakilesehi ettakaṃ kālaṃ āropiyamānaṃ. Tena teneva vajasi, yena sūlaṃ kaliṅgaranti",
  "atk-s0508a1:4588_3": "yattha yattha sūlasaṅkhātā bhavā kaliṅgarasaṅkhātā adhikuṭṭanakā kāmaguṇā ca tena",
  "atk-s0508a1:4588_4": "teneva, pāpacitta, vajasi, taṃ tadeva ṭhānaṃ upagacchasi, attano anatthaṃ na sallakkhesi.",
  "atk-s0508a1:4589_0": "Tāhaṃ cittakaliṃ brūmīti taṃ tasmā pamattabhāvato cittakaliṃ cittakālakaṇṇiṃ ahaṃ",
  "atk-s0508a1:4589_1": "kathayāmi. Punapi taṃ brūmi kathemi cittadubbhakaṃ cittasaṅkhātassa attano bahūpakārassa",
  "atk-s0508a1:4589_2": "santānassa anatthāvahanato cittadubbhiṃ. “Cittadubbhagā”tipi paṭhanti. Cittasaṅkhātaalakkhikaappapuññāti",
  "atk-s0508a1:4589_3": "attho. Kinti brūhīti ce? Āha “satthā te dullabho laddho, mānatthe maṃ niyojayī”ti.",
  "atk-s0508a1:4589_4": "Kappānaṃ asaṅkhyeyyampi nāma buddhasuñño loko hoti, satthari uppannepi manussattasaddhāpaṭilābhādayo",
  "atk-s0508a1:4589_5": "dullabhā eva, laddhesu ca tesu satthāpi dullabhoyeva hoti. Evaṃ dullabho satthā idāni",
  "atk-s0508a1:4589_6": "tayā laddho, tasmiṃ laddhe sampatipi anatthe ahite āyatiñca anatthāvahe dukkhāvahe",
  "atk-s0508a1:4589_7": "akusale maṃ mā niyojesīti. Evaṃ thero attano cittaṃ ovadanto eva vipassanaṃ vaḍḍhetvā",
  "atk-s0508a1:4589_8": "arahattaṃ pāpuṇi. Tena vuttaṃ apadāne –",
  "atk-s0508a1:4590": "“Padumo nāma sambuddho, cittakūṭe vasī tadā;",
  "atk-s0508a1:4591": "Disvāna taṃ ahaṃ buddhaṃ, sayambhuṃ aparājitaṃ.",
  "atk-s0508a1:4592": "“Aṅkolaṃ pupphitaṃ disvā, ocinitvānahaṃ tadā;",
  "atk-s0508a1:4593": "Upagantvāna sambuddhaṃ, pūjayiṃ padumaṃ jinaṃ.",
  "atk-s0508a1:4594": "“Ekatiṃse ito kappe, yaṃ pupphamabhipūjayiṃ;",
  "atk-s0508a1:4595": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:4596": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4597": "Anūpamattheragāthāvaṇṇanā niṭṭhitā.",
  "atk-s0508a1:4598": "8. Vajjitattheragāthāvaṇṇanā",
  "atk-s0508a1:4599_0": "Saṃsaraṃ dīghamaddhānanti āyasmato vajjitattherassa gāthā. Kā uppatti? Ayampi purimabuddhesu",
  "atk-s0508a1:4599_1": "katādhikāro tattha tattha bhave puññāni upacinanto ito pañcasaṭṭhime kappe ekasmiṃ",
  "atk-s0508a1:4599_2": "paccantagāme nibbattitvā viññutaṃ patto vanacarako hutvā vicaranto ekadivasaṃ upasantaṃ",
  "atk-s0508a1:4599_3": "nāma paccekabuddhaṃ pabbataguhāyaṃ viharantaṃ addasa. So tassa upasamaṃ disvā pasannamānaso",
  "atk-s0508a1:4599_4": "campakapupphena pūjaṃ akāsi. So tena puññakammena devamanussesu saṃsaranto imasmiṃ",
  "atk-s0508a1:4599_5": "buddhuppāde kosalaraṭṭhe ibbhakule nibbatto jātadivasato paṭṭhāya mātugāmahatthaṃ",
  "atk-s0508a1:4599_6": "gato rodati. Brahmalokato kira cavitvā idhāgato yasmā mātugāmasamphassaṃ na sahati,",
  "atk-s0508a1:4599_7": "tasmā mātugāmasamphassavajjanato vajjitotveva nāmaṃ jātaṃ. So vayappatto satthu yamakapāṭihāriyaṃ",
  "atk-s0508a1:4599_8": "disvā paṭiladdhasaddho pabbajitvā vipassanaṃ paṭṭhapetvā tadaheva chaḷabhiñño ahosi.",
  "atk-s0508a1:4599_9": "Tena vuttaṃ apadāne –",
  "atk-s0508a1:4600": "“Upasanto ca sambuddho, vasatī pabbatantare;",
  "atk-s0508a1:4601": "Ekacampakamādāya, upagacchiṃ naruttamaṃ.",
  "atk-s0508a1:4602": "“Pasannacitto sumano, paccekamunimuttamaṃ;",
  "atk-s0508a1:4603": "Ubho hatthehi paggayha, pūjayiṃ aparājitaṃ.",
  "atk-s0508a1:4604": "“Pañcasaṭṭhimhito kappe, yaṃ pupphamabhipūjayiṃ;",
  "atk-s0508a1:4605": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:4606": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4607": "Chaḷabhiñño pana hutvā attano pubbenivāsaṃ anussaritvā dhammasaṃvegena –",
  "atk-s0508a1:4608": "215.",
  "atk-s0508a1:4609": "“Saṃsaraṃ dīghamaddhānaṃ, gatīsu parivattisaṃ;",
  "atk-s0508a1:4610": "Apassaṃ ariyasaccāni, andhabhūto puthujjano.",
  "atk-s0508a1:4611": "216.",
  "atk-s0508a1:4612": "“Tassa me appamattassa, saṃsārā vinaḷīkatā;",
  "atk-s0508a1:4613": "Sabbā gatī samucchinnā, natthi dāni punabbhavo”ti. – dve gāthā abhāsi;",
  "atk-s0508a1:4614_0": "Tattha saṃsaranti saṃsaranto, tasmiṃ tasmiṃ bhave ādānanikkhepavasena aparāparaṃ",
  "atk-s0508a1:4614_1": "sandhāvanto. Dīghamaddhānanti cirakālaṃ anādimati saṃsāre aparimāṇakālaṃ. Gatīsūti",
  "atk-s0508a1:4614_2": "sukatadukkaṭānaṃ kammānaṃ vasena sugatiduggatīsu. Parivattisanti ghaṭīyantaṃ viya",
  "atk-s0508a1:4614_3": "paribbhamanto cavanupapajjanavasena aparāparaṃ parivattiṃ. Tassa pana parivattanassa",
  "atk-s0508a1:4614_4": "kāraṇamāha “apassaṃ ariyasaccāni, andhabhūto puthujjano”ti. Dukkhādīni cattāri ariyasaccāni",
  "atk-s0508a1:4614_5": "ñāṇacakkhunā apassanto appaṭivijjhanto, tato eva avijjandhatāya andhabhūto puthūnaṃ",
  "atk-s0508a1:4614_6": "jananādīhi kāraṇehi puthujjano honto gatīsu parivattisanti yojanā, tenevāha bhagavā –",
  "atk-s0508a1:4615": "“Catunnaṃ, bhikkhave, ariyasaccānaṃ ananubodhā appaṭivedhā evamidaṃ dīghamaddhānaṃ sandhāvitaṃ saṃsaritaṃ mamañceva tumhākañcā”ti.",
  "atk-s0508a1:4616_0": "Tassa mayhaṃ vuttanayena pubbe puthujjanasseva sato idāni satthārā dinnanayena appamattassa",
  "atk-s0508a1:4616_1": "appamādapaṭipattiyā samathavipassanābhāvanaṃ matthakaṃ pāpetvā ṭhitassa. Saṃsārā",
  "atk-s0508a1:4616_2": "vinaḷīkatāti saṃsaranti sattā etehīti “saṃsārā”ti laddhanāmā kammakilesā aggamaggena",
  "atk-s0508a1:4616_3": "samucchinnattā vigatanaḷā nimmūlā katā. Sabbā gatī samucchinnāti evaṃ kammakilesavaṭṭānaṃ",
  "atk-s0508a1:4616_4": "vinaḷīkatattā nirayādikā sabbāpi gatiyo sammadeva ucchinnā viddhaṃsitā, tato eva",
  "atk-s0508a1:4616_5": "natthi dāni āyatiṃ punabbhavoti idameva ca therassa aññābyākaraṇaṃ ahosīti.",
  "atk-s0508a1:4617": "Vajjitattheragāthāvaṇṇanā niṭṭhitā.",
  "atk-s0508a1:4618": "9. Sandhitattheragāthāvaṇṇanā",
  "atk-s0508a1:4619_0": "Assatthe haritobhāseti āyasmato sandhitattherassa gāthā. Kā uppatti? Ayampi purimabuddhesu",
  "atk-s0508a1:4619_1": "katādhikāro tattha tattha bhave puññāni upacinanto ito ekatiṃse kappe sikhissa bhagavato",
  "atk-s0508a1:4619_2": "kāle eko gopālako ahosi. So satthari parinibbute aññataraṃ theraṃ upasaṅkamitvā tassa",
  "atk-s0508a1:4619_3": "santike buddhaguṇapaṭisaṃyuttaṃ dhammaṃ sutvā pasannamānaso “kuhiṃ bhagavā”ti pucchitvā",
  "atk-s0508a1:4619_4": "parinibbutabhāvaṃ sutvā “evaṃ mahānubhāvā buddhāpi nāma aniccatāvasaṃ gacchanti,",
  "atk-s0508a1:4619_5": "aho saṅkhārā addhuvā”ti aniccasaññaṃ paṭilabhi. Taṃ thero bodhipūjāya ussāhesi. So",
  "atk-s0508a1:4619_6": "kālena kālaṃ bodhirukkhasamīpaṃ gantvā vipassanaṃ paṭṭhapetvā buddhaguṇe anussaranto",
  "atk-s0508a1:4619_7": "bodhiṃ vandati. So tena puññakammena devamanussesu saṃsaranto imasmiṃ buddhuppāde",
  "atk-s0508a1:4619_8": "kosalaraṭṭhe ibbhakule nibbattitvā sandhitoti laddhanāmo vayappatto aniccatāpaṭisaṃyuttaṃ",
  "atk-s0508a1:4619_9": "dhammakathaṃ sutvā saṃvegajāto pabbajitvā vipassanaṃ paṭṭhapetvā ñāṇassa paripākaṃ",
  "atk-s0508a1:4619_10": "gatattā nacirasseva chaḷabhiñño ahosi. So attano pubbenivāsaṃ anussaranto sikhissa",
  "atk-s0508a1:4619_11": "bhagavato kāle bodhivandanaṃ buddhānussatiṃ aniccasaññāpaṭilābhañca anussaritvā tadupanissayena",
  "atk-s0508a1:4619_12": "attano visesādhigamaṃ pakāsento –",
  "atk-s0508a1:4620": "217.",
  "atk-s0508a1:4621": "“Assatthe haritobhāse, saṃvirūḷhamhi pādape;",
  "atk-s0508a1:4622": "Ekaṃ buddhagataṃ saññaṃ, alabhitthaṃ patissato.",
  "atk-s0508a1:4623": "218.",
  "atk-s0508a1:4624": "“Ekatiṃse ito kappe, yaṃ saññamalabhiṃ tadā;",
  "atk-s0508a1:4625": "Tassā saññāya vāhasā, patto me āsavakkhayo”ti. –",
  "atk-s0508a1:4626": "Dve gāthā abhāsi.",
  "atk-s0508a1:4627_0": "Tattha assattheti assatthaṭṭhānīye, yvāyaṃ etarahi amhākaṃ bhagavato bodhirukkho",
  "atk-s0508a1:4627_1": "assattho, etassa ṭhāne tadā sikhissa bhagavato bodhirukkho puṇḍarīko ṭhitoti so assatthaṭṭhānīyatāya",
  "atk-s0508a1:4627_2": "“assatthe”ti vuttaṃ. Sattānaṃ assāsajananato vā. Apare pana “assattharukkhamūle nisīditvā",
  "atk-s0508a1:4627_3": "tadā buddhānussatiyā bhāvitattā thero ‘assatthe’ti avocā”ti vadanti. Haritobhāseti",
  "atk-s0508a1:4627_4": "haritehi sāramaṇivaṇṇehi obhāsamāne. Saṃvirūḷhamhīti suṭṭhu virūḷhe suppatiṭṭhite,",
  "atk-s0508a1:4627_5": "sughananicitapattapalāsapallavehi virūḷhasañchanneti ca vadanti. Pādapeti rukkhe.",
  "atk-s0508a1:4627_6": "Ekaṃ buddhagataṃ saññaṃ, alabhitthaṃ patissatoti buddhārammaṇaṃ ārammaṇassa ekajātiyattā",
  "atk-s0508a1:4627_7": "ekaṃ “itipi so bhagavā”tiādinayappavattaṃ buddhānussatisahagataṃ saññaṃ buddhaguṇānaṃ",
  "atk-s0508a1:4627_8": "patipatisaraṇato patissato hutvā alabhiṃ.",
  "atk-s0508a1:4628_0": "Kadā pana sā saññā laddhā, kīvatāya siddhāti āha “ekatiṃse ito kappe”tiādi. Ito bhaddakappato",
  "atk-s0508a1:4628_1": "uddhaṃ ārohanavasena ekatiṃse kappe. Yaṃ saññanti yaṃ buddhānussatisahagataṃ saññaṃ,",
  "atk-s0508a1:4628_2": "yaṃ vā buddhānaṃ aniccataṃ disvā tadanusārena sabbāsaṅkhāresu tadā aniccasaññaṃ alabhiṃ.",
  "atk-s0508a1:4628_3": "Tassā saññāya vāhasāti tassā yathāvuttāya saññāya kāraṇabhāvena taṃ upanissayaṃ katvā.",
  "atk-s0508a1:4628_4": "Patto me āsavakkhayoti idāni mayā āsavānaṃ khayo nirodho adhigatoti imāyeva ca imassa",
  "atk-s0508a1:4628_5": "therassa apadānagāthāpi. Yathāha –",
  "atk-s0508a1:4629": "“Assatthe haritobhāse…pe… patto me āsavakkhayo.",
  "atk-s0508a1:4630": "“Ito terasakappamhi, dhaniṭṭho nāma khattiyo;",
  "atk-s0508a1:4631": "Sattaratanasampanno, cakkavattī mahabbalo.",
  "atk-s0508a1:4632": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4633": "Sandhitattheragāthāvaṇṇanā niṭṭhitā.",
  "atk-s0508a1:4634": "Pañcamavaggavaṇṇanā niṭṭhitā.",
  "atk-s0508a1:4635": "Niṭṭhitā ca dukanipātavaṇṇanā.",
  "atk-s0508a1:4636": "3. Tikanipāto",
  "atk-s0508a1:4637": "1. Aṅgaṇikabhāradvājattheragāthāvaṇṇanā",
  "atk-s0508a1:4638_0": "Tikanipāte ayoni suddhimanvesanti āyasmato aṅgaṇikabhāradvājattherassa gāthā. Kā",
  "atk-s0508a1:4638_1": "uppatti? Ayampi purimabuddhesu katādhikāro tattha tattha bhave vivaṭṭūpanissayaṃ",
  "atk-s0508a1:4638_2": "puññaṃ upacinanto ito ekatiṃse kappe sikhissa bhagavato kāle kulagehe nibbattitvā",
  "atk-s0508a1:4638_3": "viññutaṃ patto ekadivasaṃ satthāraṃ piṇḍāya carantaṃ disvā pasannamānaso pañcapatiṭṭhitena",
  "atk-s0508a1:4638_4": "vanditvā añjaliṃ paggaṇhi. So tena puññakammena devamanussesu saṃsaranto imasmiṃ",
  "atk-s0508a1:4638_5": "buddhuppāde himavantasamīpe ukkaṭṭhe nāma nagare vibhavasampannassa brāhmaṇassa gehe",
  "atk-s0508a1:4638_6": "nibbattitvā aṅgaṇikabhāradvājoti laddhanāmo vayappatto vijjāsippesu nipphattiṃ gato",
  "atk-s0508a1:4638_7": "nekkhammajjhāsayatāya paribbājakapabbajjaṃ pabbajitvā amaraṃ tapaṃ caranto tattha",
  "atk-s0508a1:4638_8": "tattha vicaranto sammāsambuddhaṃ janapadacārikaṃ carantaṃ disvā pasannamānaso satthu",
  "atk-s0508a1:4638_9": "santike dhammaṃ sutvā taṃ micchātapaṃ pahāya sāsane pabbajitvā vipassanāya kammaṃ",
  "atk-s0508a1:4638_10": "karonto nacirasseva chaḷabhiñño ahosi. Tena vuttaṃ apadāne –",
  "atk-s0508a1:4639": "“Usabhaṃ pavaraṃ vīraṃ, vessabhuṃ vijitāvinaṃ;",
  "atk-s0508a1:4640": "Pasannacitto sumano, buddhaseṭṭhamavandahaṃ.",
  "atk-s0508a1:4641": "“Ekatiṃse ito kappe, yaṃ kammamakariṃ tadā;",
  "atk-s0508a1:4642": "Duggatiṃ nābhijānāmi, vandanāya idaṃ phalaṃ.",
  "atk-s0508a1:4643": "“Catuvīsatikappamhi, vikatānandanāmako;",
  "atk-s0508a1:4644": "Sattaratanasampanno, cakkavattī mahabbalo.",
  "atk-s0508a1:4645": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4646_0": "Chaḷabhiñño pana hutvā vimuttisukhena viharanto ñātīnaṃ anukampāya attano jātibhūmiṃ",
  "atk-s0508a1:4646_1": "gantvā bahū ñātake saraṇesu ca sīlesu ca patiṭṭhāpetvā tato nivattitvā kururaṭṭhe",
  "atk-s0508a1:4646_2": "kuṇḍiyassa nāma nigamassa avidūre araññe vasanto kenacideva karaṇīyena uggārāmaṃ",
  "atk-s0508a1:4646_3": "gato uttarāpathato āgatehi sandiṭṭhehi brāhmaṇehi samāgato tehi, “bho bhāradvāja,",
  "atk-s0508a1:4646_4": "kiṃ disvā brāhmaṇānaṃ samayaṃ pahāya imaṃ samayaṃ gaṇhī”ti pucchito tesaṃ ito buddhasāsanato",
  "atk-s0508a1:4646_5": "bahiddhā suddhi natthīti dassento –",
  "atk-s0508a1:4647": "219.",
  "atk-s0508a1:4648": "“Ayoni suddhimanvesaṃ, aggiṃ paricariṃ vane;",
  "atk-s0508a1:4649": "Suddhimaggaṃ ajānanto, akāsiṃ amaraṃ tapa”nti. – paṭhamaṃ gāthamāha;",
  "atk-s0508a1:4650_0": "Tattha ayonīti ayoniso anupāyena. Suddhinti saṃsārasuddhiṃ bhavanissaraṇaṃ. Anvesanti",
  "atk-s0508a1:4650_1": "gavesanto. Aggiṃ paricariṃ vaneti “ayaṃ suddhimaggo”ti adhippāyena araññāyatane aggihutasālāyaṃ",
  "atk-s0508a1:4650_2": "agyāgāraṃ katvā āhutiṃ paggaṇhanto aggidevaṃ paricariṃ vede vuttavidhinā pūjesiṃ.",
  "atk-s0508a1:4650_3": "Suddhimaggaṃ ajānanto, akāsiṃ amaraṃ tapanti suddhiyā nibbānassa maggaṃ ajānanto",
  "atk-s0508a1:4650_4": "aggiparicaraṇaṃ viya pañcatapatappanādiattakilamathānuyogaṃ “suddhimaggo”ti maññāya",
  "atk-s0508a1:4650_5": "akāsiṃ acariṃ paṭipajjiṃ.",
  "atk-s0508a1:4651_0": "Evaṃ thero assamato assamaṃ gacchanto viya vede vuttavidhinā aggiparicaraṇādinā anuṭṭhāya",
  "atk-s0508a1:4651_1": "suddhiyā appattabhāvena bahiddhā suddhiyā abhāvaṃ dassetvā idāni imasmiṃyeva sāsane",
  "atk-s0508a1:4651_2": "suddhi ca mayā adhigatāti dassento –",
  "atk-s0508a1:4652": "220.",
  "atk-s0508a1:4653": "“Taṃ sukhena sukhaṃ laddhaṃ, passa dhammasudhammataṃ;",
  "atk-s0508a1:4654": "Tisso vijjā anuppattā, kataṃ buddhassa sāsana”nti. – dutiyagāthamāha;",
  "atk-s0508a1:4655_0": "Tattha tanti yassatthāya suddhiṃ anvesanto tassa maggaṃ ajānanto aggiṃ paricariṃ",
  "atk-s0508a1:4655_1": "amaraṃ tapaṃ acariṃ, taṃ nibbānasukhaṃ sukhena samathavipassanāya sukhāya paṭipadāya",
  "atk-s0508a1:4655_2": "attakilamathānuyogaṃ anupagamma mayā laddhaṃ pattaṃ adhigataṃ. Passa dhammasudhammatanti",
  "atk-s0508a1:4655_3": "satthu sāsanadhammassa sudhammataṃ aviparītaniyyānikadhammasabhāvaṃ passa jānāhīti",
  "atk-s0508a1:4655_4": "dhammālapanavasena vadati, attānaṃ vā ālapati. Tassa laddhabhāvaṃ pana dassento –",
  "atk-s0508a1:4656": "“Tisso vijjā anuppattā, kataṃ buddhassa sāsana”nti. –",
  "atk-s0508a1:4657": "Āha, taṃ vuttatthameva. Evaṃ suddhiyā adhigatattā “ito paṭṭhāyāhaṃ paramatthato brāhmaṇo”ti dassento –",
  "atk-s0508a1:4658": "221.",
  "atk-s0508a1:4659": "“Brahmabandhu pure āsiṃ, idāni khomhi brāhmaṇo;",
  "atk-s0508a1:4660": "Tevijjo nhātakocamhi, sottiyo camhi vedagū”ti. – tatiyaṃ gāthamāha;",
  "atk-s0508a1:4661_0": "Tassattho – ito pubbe jātimattena brāhmaṇabhāvato brāhmaṇānaṃ samaññāya brahmabandhu",
  "atk-s0508a1:4661_1": "nāma āsiṃ. Bāhitapāpattā pana idāni kho arahattādhigamena paramatthato brāhmaṇo ca",
  "atk-s0508a1:4661_2": "amhi. Ito pubbe bhavasañcayakarānaṃ tissannaṃ vedasaṅkhātānaṃ vijjānaṃ ajjhayanena",
  "atk-s0508a1:4661_3": "samaññāmattena tevijjo nāma hutvā idāni bhavakkhayakarāya vijjāya vasena tissannaṃ",
  "atk-s0508a1:4661_4": "vijjānaṃ adhigatattā paramatthato tevijjo ca amhi. Tathā ito pubbe bhavassādagadhitāya",
  "atk-s0508a1:4661_5": "nhātakavatanipphattiyā samaññāmattena nhātako nāma hutvā idāni aṭṭhaṅgikamaggajalena",
  "atk-s0508a1:4661_6": "suvikkhālitakilesamalatāya paramatthato nhātako camhi. Ito pubbe avimuttabhavassādamantajjhānena",
  "atk-s0508a1:4661_7": "vohāramattato sottiyo nāma hutvā idāni suvimuttabhavassādadhammajjhānena paramatthato",
  "atk-s0508a1:4661_8": "sottiyo camhi. Ito pubbe appaṭinissaṭṭhapāpadhammānaṃ vedānaṃ gatamattena vedagū",
  "atk-s0508a1:4661_9": "nāma hutvā idāni vedasaṅkhātena maggañāṇena saṃsāramahoghassa vedassa catusaccassa",
  "atk-s0508a1:4661_10": "ca pāraṃ gatattā adhigatattā ñātattā paramatthato vedagū jātoti. Taṃ sutvā brāhmaṇā",
  "atk-s0508a1:4661_11": "sāsane uḷāraṃ pasādaṃ pavedesuṃ.",
  "atk-s0508a1:4662": "Aṅgaṇikabhāradvājattheragāthāvaṇṇanā niṭṭhitā.",
  "atk-s0508a1:4663": "2. Paccayattheragāthāvaṇṇanā",
  "atk-s0508a1:4664_0": "Pañcāhāhaṃ pabbajitoti āyasmato paccayattherassa gāthā. Kā uppatti? Ayampi purimabuddhesu",
  "atk-s0508a1:4664_1": "katādhikāro tattha tattha bhave puññāni upacinanto ito ekanavute kappe vipassissa",
  "atk-s0508a1:4664_2": "bhagavato kāle kulagehe nibbattitvā viññutaṃ patto ekadivasaṃ satthāraṃ vinatāya",
  "atk-s0508a1:4664_3": "nāma nadiyā tīre gacchantaṃ disvā pasannamānaso manuññadassanāni mahantāni udumbaraphalāni",
  "atk-s0508a1:4664_4": "ocinitvā upanāmesi. So tena puññakammena sugatīsuyeva saṃsaranto imasmiṃ bhaddakappe",
  "atk-s0508a1:4664_5": "kassape bhagavati loke uppajjitvā pavattavaradhammacakke veneyyajanānuggahaṃ karonte",
  "atk-s0508a1:4664_6": "tassa sāsane pabbajitvā vipassanaṃ paṭṭhapetvā bhāvanamanuyuñjanto ekadivasaṃ saṃsāradukkhaṃ cintetvā",
  "atk-s0508a1:4665_0": "Ativiya sañjātasaṃvego vihāre nisinno “arahattaṃ appatvā ito na nikkhamissāmī”ti",
  "atk-s0508a1:4665_1": "cittaṃ adhiṭṭhāya vāyamanto ñāṇassa aparipakkattā vipassanaṃ ussukkāpetuṃ nāsakkhi.",
  "atk-s0508a1:4665_2": "So kālaṅkatvā devamanussesu saṃsaranto imasmiṃ buddhuppāde rohitanagare khattiyakule",
  "atk-s0508a1:4665_3": "nibbattitvā paccayoti laddhanāmo vayappatto pitu accayena rajje patiṭṭhito ekadivasaṃ",
  "atk-s0508a1:4665_4": "mahārājabaliṃ kātuṃ ārabhi. Tattha mahājano sannipati. Tasmiṃ samāgame tassa pasādañjananatthaṃ",
  "atk-s0508a1:4665_5": "satthā mahājanassa pekkhantasseva ākāse vessavaṇena nimmite ratanamayakūṭāgāre ratanamayasīhāsane",
  "atk-s0508a1:4665_6": "nisīditvā dhammaṃ desesi. Mahato janakāyassa dhammābhisamayo ahosi. Taṃ dhammaṃ sutvā",
  "atk-s0508a1:4665_7": "paccayarājāpi rajjaṃ pahāya purimahetusañcodito pabbaji. So yathā kassapassa bhagavato",
  "atk-s0508a1:4665_8": "kāle paṭiññaṃ akāsi, evaṃ paṭiññaṃ katvā vihāraṃ pavisitvā vipassanaṃ vaḍḍhento ñāṇassa",
  "atk-s0508a1:4665_9": "paripākaṃ gatattā tāvadeva arahattaṃ pāpuṇi. Tena vuttaṃ apadāne –",
  "atk-s0508a1:4666": "“Vinatānadiyā tīre, vihāsi purisuttamo;",
  "atk-s0508a1:4667": "Addasaṃ virajaṃ buddhaṃ, ekaggaṃ susamāhitaṃ.",
  "atk-s0508a1:4668": "“Tasmiṃ pasannamānaso, kilesamaladhovane;",
  "atk-s0508a1:4669": "Udumbaraphalaṃ gayha, buddhaseṭṭhassadāsahaṃ.",
  "atk-s0508a1:4670": "“Ekanavutito kappe, yaṃ phalamadadiṃ tadā;",
  "atk-s0508a1:4671": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4672": "“Imamhi bhaddake kappe, saṃviggamānamānaso;",
  "atk-s0508a1:4673": "Kassapassa bhagavato, sāsane pabbajiṃ ahaṃ.",
  "atk-s0508a1:4674": "“Tathā pabbajito santo, bhāvanaṃ anuyuñjisaṃ;",
  "atk-s0508a1:4675": "Na vihārā nikkhamissaṃ, iti katvāna mānasaṃ.",
  "atk-s0508a1:4676": "“Uttamatthaṃ asampatto, na ca pattomhi tāvade;",
  "atk-s0508a1:4677": "Idāni pana ñāṇassa, paripākena nibbuto;",
  "atk-s0508a1:4678": "Pattomhi acalaṃ ṭhānaṃ, phusitvā accutaṃ padaṃ.",
  "atk-s0508a1:4679": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4680": "Arahattaṃ pana patvā attano paṭipattikittanamukhena aññaṃ byākaronto –",
  "atk-s0508a1:4681": "222.",
  "atk-s0508a1:4682": "“Pañcāhāhaṃ pabbajito, sekho appattamānaso;",
  "atk-s0508a1:4683": "Vihāraṃ me paviṭṭhassa, cetaso paṇidhī ahu.",
  "atk-s0508a1:4684": "223.",
  "atk-s0508a1:4685": "“Nāsissaṃ na pivissāmi, vihārato na nikkhame;",
  "atk-s0508a1:4686": "Napi passaṃ nipātessaṃ, taṇhāsalle anūhate.",
  "atk-s0508a1:4687": "224.",
  "atk-s0508a1:4688": "“Tassa mevaṃ viharato, passa vīriyaparakkamaṃ;",
  "atk-s0508a1:4689": "Tisso vijjā anuppattā, kataṃ buddhassa sāsana”nti. –",
  "atk-s0508a1:4690": "Imā tisso gāthā abhāsi.",
  "atk-s0508a1:4691_0": "Tattha pañcāhāhaṃ pabbajitoti pañcāho ahaṃ, pabbajito hutvā pañcāho, pabbajitadivasato",
  "atk-s0508a1:4691_1": "pañcamo aho niṭṭhitoti attho. Sekho appattamānasoti adhisīlasikkhādīnaṃ sikkhanato",
  "atk-s0508a1:4691_2": "sekho. Anavasesato mānaṃ siyati samucchindatīti mānaso, aggamaggo, taṃnibbattito",
  "atk-s0508a1:4691_3": "mānasato āgataṃ mānasaṃ, arahattaṃ, taṃ, so vā appatto etenāti appattamānaso. Vihāraṃ",
  "atk-s0508a1:4691_4": "me paviṭṭhassa, cetaso paṇidhī ahūti evaṃ sekhassa me vasanakavihāraṃ ovarakaṃ paviṭṭhassa",
  "atk-s0508a1:4691_5": "sato evarūpo idāni vuccamānākāro cetopaṇidhi ahosi, evaṃ mayā cittaṃ paṇihitanti attho.",
  "atk-s0508a1:4692_0": "Nāsissantiādinā cittapaṇidhiṃ dasseti. Tattha nāsissanti yaṃkiñci bhojanaṃ na bhuñjissaṃ",
  "atk-s0508a1:4692_1": "na bhuñjissāmi taṇhāsalle mama hadayagate anūhate anuddhateti evaṃ sabbapadesu yojetabbaṃ.",
  "atk-s0508a1:4692_2": "Na pivissāmīti yaṃkiñci pātabbaṃ na pivissāmi. Vihārato na nikkhameti imasmā idāni",
  "atk-s0508a1:4692_3": "mayā nisinnagabbhato na nikkhameyyaṃ. Napi passaṃ nipātessanti mama sarīrassa dvīsu",
  "atk-s0508a1:4692_4": "passesu ekampi passaṃ kāyakilamathavinodanatthaṃ na nipātessaṃ, ekapassenapi na nipajjissāmīti attho.",
  "atk-s0508a1:4693_0": "Tassa mevaṃ viharatoti tassa me evaṃ cittaṃ paṇidhāya daḷhavīriyādhiṭṭhānaṃ katvā",
  "atk-s0508a1:4693_1": "vipassanānuyogavasena viharato. Passa vīriyaparakkamanti vidhinā īrayitabbato “vīriyaṃ”",
  "atk-s0508a1:4693_2": "paraṃ ṭhānaṃ akkamanato “parakkamo”ti ca laddhanāmaṃ ussoḷhībhūtaṃ vāyāmaṃ passa",
  "atk-s0508a1:4693_3": "jānāhi. Yassa panānubhāvena mayā tisso vijjā anuppattā, kataṃ buddhassa sāsananti vuttatthameva.",
  "atk-s0508a1:4694": "Paccayattheragāthāvaṇṇanā niṭṭhitā.",
  "atk-s0508a1:4695": "3. Bākulattheragāthāvaṇṇanā",
  "atk-s0508a1:4696_0": "Yo pubbe karaṇīyānīti āyasmato bākulattherassa gāthā. Kā uppatti? Ayampi kira atīte",
  "atk-s0508a1:4696_1": "ito kappasatasahassādhikassa asaṅkhyeyyassa matthake anomadassissa bhagavato uppattito",
  "atk-s0508a1:4696_2": "puretarameva brāhmaṇakule nibbattitvā vayappatto tayo vede uggahetvā tattha sāraṃ",
  "atk-s0508a1:4696_3": "apassanto “samparāyikatthaṃ gavesissāmī”ti isipabbajjaṃ pabbajitvā pabbatapāde viharanto",
  "atk-s0508a1:4696_4": "pañcābhiññāaṭṭhasamāpattilābhī hutvā viharanto buddhuppādaṃ sutvā satthu santikaṃ",
  "atk-s0508a1:4696_5": "gantvā dhammaṃ sutvā saraṇesu patiṭṭhito satthu udarābādhe uppanne araññato bhesajjāni",
  "atk-s0508a1:4696_6": "āharitvā taṃ vūpasametvā tattha puññaṃ ārogyatthāya pariṇāmetvā tato cuto brahmaloke",
  "atk-s0508a1:4696_7": "nibbattitvā ekaṃ asaṅkhyeyyaṃ devamanussesu saṃsaranto padumuttarabuddhakāle haṃsavatīnagare",
  "atk-s0508a1:4696_8": "kulagehe nibbatto satthāraṃ ekaṃ bhikkhuṃ appābādhānaṃ aggaṭṭhāne ṭhapentaṃ disvā",
  "atk-s0508a1:4696_9": "sayaṃ taṃ ṭhānantaraṃ ākaṅkhanto paṇidhānaṃ katvā yāvajīvaṃ kusalaṃ upacinitvā sugatīsuyeva",
  "atk-s0508a1:4696_10": "saṃsaranto vipassissa bhagavato nibbattito puretarameva bandhumatīnagare brāhmaṇakule",
  "atk-s0508a1:4696_11": "nibbatto purimanayeneva isipabbajjaṃ pabbajitvā jhānābhiññālābhī hutvā pabbatapāde",
  "atk-s0508a1:4696_12": "vasanto buddhuppādaṃ sutvā satthu santikaṃ gantvā dhammaṃ sutvā saraṇesu patiṭṭhito",
  "atk-s0508a1:4696_13": "bhikkhūnaṃ tiṇapupphakaroge uppanne taṃ vūpasametvā tattha yāvatāyukaṃ ṭhatvā tato",
  "atk-s0508a1:4696_14": "cuto brahmaloke nibbattitvā ekanavutikappe devamanussesu saṃsaranto kassapassa bhagavato",
  "atk-s0508a1:4696_15": "kāle bārāṇasiyaṃ kulagehe nibbattitvā gharāvāsaṃ vasanto ekaṃ jiṇṇaṃ vinassamānaṃ",
  "atk-s0508a1:4696_16": "mahāvihāraṃ disvā tattha uposathāgārādikaṃ sabbaṃ āvasathaṃ kāretvā tattha bhikkhusaṅghassa",
  "atk-s0508a1:4696_17": "sabbaṃ bhesajjaṃ paṭiyādetvā yāvajīvaṃ kusalaṃ katvā ekaṃ buddhantaraṃ devamanussesu",
  "atk-s0508a1:4696_18": "saṃsaranto amhākaṃ bhagavato uppattito puretarameva kosambiyaṃ seṭṭhigehe nibbatti.",
  "atk-s0508a1:4696_19": "So arogabhāvāya mahāyamunāya nhāpiyamāno dhātiyā hatthato macchena gilito macche",
  "atk-s0508a1:4696_20": "kevaṭṭahatthagate bārāṇasiseṭṭhibhariyāya vikkiṇitvā gahite phāliyamānepi puññabalena",
  "atk-s0508a1:4696_21": "arogoyeva hutvā tāya puttoti gahetvā posiyamāno taṃ pavattiṃ sutvā janakehi mātāpitūhi",
  "atk-s0508a1:4696_22": "“ayaṃ amhākaṃ putto, detha no putta”nti anuyoge kate raññā “ubhayesampi sādhāraṇo",
  "atk-s0508a1:4696_23": "hotū”ti dvinnaṃ kulānaṃ dāyādabhāvena vinicchayaṃ katvā ṭhapitattā bākuloti laddhanāmo",
  "atk-s0508a1:4696_24": "vayappatto hutvā mahatiṃ sampattiṃ anubhavanto āsītiko hutvā satthu santike dhammaṃ",
  "atk-s0508a1:4696_25": "sutvā paṭiladdhasaddho pabbajitvā sattāhameva puthujjano ahosi, aṭṭhame aruṇe saha",
  "atk-s0508a1:4696_26": "paṭisambhidāhi arahattaṃ pāpuṇi. Tena vuttaṃ apadāne –",
  "atk-s0508a1:4697": "“Himavantassāvidūre, sobhito nāma pabbato;",
  "atk-s0508a1:4698": "Assamo sukato mayhaṃ, sakasissehi māpito.",
  "atk-s0508a1:4699": "“Maṇḍapā ca bahū tattha, pupphitā sindhuvārakā;",
  "atk-s0508a1:4700": "Kapitthā ca bahū tattha, pupphitā jīvajīvakā.",
  "atk-s0508a1:4701": "“Nigguṇḍiyo bahū tattha, badarāmalakāni ca;",
  "atk-s0508a1:4702": "Phārusakā alābū ca, puṇḍarīkā ca pupphitā.",
  "atk-s0508a1:4703": "“Āḷakā beluvā tattha, kadalī mātuluṅgakā;",
  "atk-s0508a1:4704": "Mahānāmā bahū tattha, ajjunā ca piyaṅgukā.",
  "atk-s0508a1:4705": "“Kosambā saḷalā nimbā, nigrodhā ca kapitthanā;",
  "atk-s0508a1:4706": "Ediso assamo mayhaṃ, sasissohaṃ tahiṃ vasiṃ.",
  "atk-s0508a1:4707": "“Anomadassī bhagavā, sayambhū lokanāyako;",
  "atk-s0508a1:4708": "Gavesaṃ paṭisallānaṃ, mamassamamupāgami.",
  "atk-s0508a1:4709": "“Upetamhi mahāvīre, anomadassimahāyase;",
  "atk-s0508a1:4710": "Khaṇena lokanāthassa, vātābādho samuṭṭhahi.",
  "atk-s0508a1:4711": "“Vicaranto araññamhi, addasaṃ lokanāyakaṃ;",
  "atk-s0508a1:4712": "Upagantvāna sambuddhaṃ, cakkhumantaṃ mahāyasaṃ.",
  "atk-s0508a1:4713": "“Iriyañcāpi disvāna, upalakkhesahaṃ tadā;",
  "atk-s0508a1:4714": "Asaṃsayañhi buddhassa, byādhi no udapajjatha.",
  "atk-s0508a1:4715": "“Khippaṃ assamamāgañchiṃ, mama sissāna santike;",
  "atk-s0508a1:4716": "Bhesajjaṃ kattukāmohaṃ, sisse āmantayiṃ tadā.",
  "atk-s0508a1:4717": "“Paṭissuṇitvāna me vākyaṃ, sissā sabbe sagāravā;",
  "atk-s0508a1:4718": "Ekajjhaṃ sannipatiṃsu, satthugāravatā mama.",
  "atk-s0508a1:4719": "“Khippaṃ pabbatamāruyha, sabbosadhamahāsahaṃ;",
  "atk-s0508a1:4720": "Pānīyayogaṃ katvāna, buddhaseṭṭhassadāsahaṃ.",
  "atk-s0508a1:4721": "“Paribhutte mahāvīre, sabbaññulokanāyake;",
  "atk-s0508a1:4722": "Khippaṃ vāto vūpasami, sugatassa mahesino.",
  "atk-s0508a1:4723": "“Passaddhaṃ darathaṃ disvā, anomadassī mahāyaso;",
  "atk-s0508a1:4724": "Sakāsane nisīditvā, imā gāthā abhāsatha.",
  "atk-s0508a1:4725": "“Yo me pādāsi bhesajjaṃ, byādhiñca samayī mama;",
  "atk-s0508a1:4726": "Tamahaṃ kittayissāmi, suṇātha mama bhāsato.",
  "atk-s0508a1:4727": "“Kappasatasahassāni, devaloke ramissati;",
  "atk-s0508a1:4728": "Vādite tūriye tattha, modissati sadā ayaṃ.",
  "atk-s0508a1:4729": "“Manussalokamāgantvā, sukkamūlena codito;",
  "atk-s0508a1:4730": "Sahassakkhattuṃ rājā ca, cakkavattī bhavissati.",
  "atk-s0508a1:4731": "“Pañcapaññāsakappamhi, anomo nāma khattiyo;",
  "atk-s0508a1:4732": "Cāturanto vijitāvī, jambumaṇḍassa issaro.",
  "atk-s0508a1:4733": "“Sattaratanasampanno, cakkavattī mahabbalo;",
  "atk-s0508a1:4734": "Tāvatiṃsepi khobhetvā, issaraṃ kārayissati.",
  "atk-s0508a1:4735": "“Devabhūto manusso vā, appābādho bhavissati;",
  "atk-s0508a1:4736": "Pariggahaṃ vivajjetvā, byādhiṃ loke tarissati.",
  "atk-s0508a1:4737": "“Aparimeyye ito kappe, okkākakulasambhavo;",
  "atk-s0508a1:4738": "Gotamo nāma gottena, satthā loke bhavissati.",
  "atk-s0508a1:4739": "“Tassa dhammesu dāyādo, oraso dhammanimmito;",
  "atk-s0508a1:4740": "Sabbāsave pariññāya, nibbāyissatināsavo.",
  "atk-s0508a1:4741": "“Kilese jhāpayitvāna, taṇhāsotaṃ tarissati;",
  "atk-s0508a1:4742": "Bākulo nāma nāmena, hessati satthu sāvako.",
  "atk-s0508a1:4743": "“Idaṃ sabbaṃ abhiññāya, gotamo sakyapuṅgavo;",
  "atk-s0508a1:4744": "Bhikkhusaṅghe nisīditvā, etadagge ṭhapessati.",
  "atk-s0508a1:4745": "“Anomadassī bhagavā, sayambhū lokanāyako;",
  "atk-s0508a1:4746": "Vivekānuvilokento, mamassamamupāgami.",
  "atk-s0508a1:4747": "“Upāgataṃ mahāvīraṃ, sabbaññuṃ lokanāyakaṃ;",
  "atk-s0508a1:4748": "Sabbosadhena tappesiṃ, pasanno sehi pāṇibhi.",
  "atk-s0508a1:4749": "“Tassa me sukataṃ kammaṃ, sukhette bījasampadā;",
  "atk-s0508a1:4750": "Khepetuṃ neva sakkomi, tadā hi sukataṃ mama.",
  "atk-s0508a1:4751": "“Lābhā mama suladdhaṃ me, yohaṃ addakkhi nāyakaṃ;",
  "atk-s0508a1:4752": "Tena kammāvasesena, pattomhi acalaṃ padaṃ.",
  "atk-s0508a1:4753": "“Sabbametaṃ abhiññāya, gotamo sakyapuṅgavo;",
  "atk-s0508a1:4754": "Bhikkhusaṅghe nisīditvā, etadagge ṭhapesi maṃ.",
  "atk-s0508a1:4755": "“Aparimeyye ito kappe, yaṃ kammamakariṃ tadā;",
  "atk-s0508a1:4756": "Duggatiṃ nābhijānāmi, bhesajjassa idaṃ phalaṃ.",
  "atk-s0508a1:4757": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4758_0": "Arahattaṃ pana patvā ekadivasaṃ satthārā attano sāvake paṭipāṭiyā ṭhānantare ṭhapentena",
  "atk-s0508a1:4758_1": "appābādhānaṃ aggaṭṭhāne ṭhapito so parinibbānasamaye saṅghamajjhe bhikkhūnaṃ ovādamukhena aññaṃ byākaronto –",
  "atk-s0508a1:4759": "225.",
  "atk-s0508a1:4760": "“Yo pubbe karaṇīyāni, pacchā so kātumicchati;",
  "atk-s0508a1:4761": "Sukhā so dhaṃsate ṭhānā, pacchā ca manutappati.",
  "atk-s0508a1:4762": "226.",
  "atk-s0508a1:4763": "“Yañhi kayirā tañhi vade, yaṃ na kayirā na taṃ vade;",
  "atk-s0508a1:4764": "Akarontaṃ bhāsamānaṃ, parijānanti paṇḍitā.",
  "atk-s0508a1:4765": "227.",
  "atk-s0508a1:4766": "“Susukhaṃ vata nibbānaṃ, sammāsambuddhadesitaṃ;",
  "atk-s0508a1:4767": "Asokaṃ virajaṃ khemaṃ, yattha dukkhaṃ nirujjhatī”ti. – gāthāttayamabhāsi;",
  "atk-s0508a1:4768_0": "Tattha yo pubbe karaṇīyāni, pacchā so kātumicchatīti yo puggalo pubbe puretaraṃ jarārogādīhi",
  "atk-s0508a1:4768_1": "anabhibhūtakāleyeva kātabbāni attano hitasukhāvahāni kammāni pamādavasena akatvā",
  "atk-s0508a1:4768_2": "pacchā so kātabbakālaṃ atikkamitvā kātuṃ icchati. Soti ca nipātamattaṃ. Tadā pana",
  "atk-s0508a1:4768_3": "jarārogādīhi abhibhūtattā kātuṃ na sakkoti, asakkonto ca sukhā so dhaṃsate ṭhānā,",
  "atk-s0508a1:4768_4": "pacchā ca manutappatīti so puggalo sukhā ṭhānā saggato nibbānato ca tadupāyassa anuppāditattā",
  "atk-s0508a1:4768_5": "parihāyanto “akataṃ me kalyāṇa”ntiādinā pacchā ca anutappati vippaṭisāraṃ āpajjati.",
  "atk-s0508a1:4768_6": "Ma-kāro padasandhikaro. Ahaṃ pana karaṇīyaṃ katvā eva tumhe evaṃ vadāmīti dassento",
  "atk-s0508a1:4768_7": "“yañhi kayirā”ti dutiyaṃ gāthamāha.",
  "atk-s0508a1:4769_0": "Tattha parijānantīti “ettako aya”nti paricchijja jānanti na bahuṃ maññantīti attho.",
  "atk-s0508a1:4769_1": "Sammāpaṭipattivasena hi yathāvādī tathākārī eva sobhati, na tato aññathā. Karaṇīyapariyāyena",
  "atk-s0508a1:4769_2": "sādhāraṇato vuttamatthaṃ idāni sarūpato dassetuṃ “susukhaṃ vatā”tiādinā tatiyaṃ gāthamāha.",
  "atk-s0508a1:4769_3": "Tassattho – sammā sāmaṃ sabbadhammānaṃ buddhattā sammāsambuddhena bhagavatā desitaṃ",
  "atk-s0508a1:4769_4": "sabbaso sokahetūnaṃ abhāvato asokaṃ vigatarāgādirajattā virajaṃ catūhi yogehi anupaddutattā",
  "atk-s0508a1:4769_5": "khemaṃ nibbānaṃ suṭṭhu sukhaṃ vata, kasmā? Yattha yasmiṃ nibbāne sakalaṃ vaṭṭadukkhaṃ",
  "atk-s0508a1:4769_6": "nirujjhati accantameva vūpasamatīti.",
  "atk-s0508a1:4770": "Bākulattheragāthāvaṇṇanā niṭṭhitā.",
  "atk-s0508a1:4771": "4. Dhaniyattheragāthāvaṇṇanā",
  "atk-s0508a1:4772_0": "Sukhañce jīvituṃ iccheti āyasmato dhaniyattherassa gāthā. Kā uppatti? Ayampi purimabuddhesu",
  "atk-s0508a1:4772_1": "katādhikāro tattha tattha bhave puññāni upacinanto sikhissa bhagavato kāle kulagehe",
  "atk-s0508a1:4772_2": "nibbattitvā viññutaṃ patto ekadivasaṃ satthāraṃ disvā pasannamānaso naḷamālāya pūjaṃ",
  "atk-s0508a1:4772_3": "akāsi. So tena puññakammena devamanussesu saṃsaranto imasmiṃ buddhuppāde rājagahe",
  "atk-s0508a1:4772_4": "kumbhakārakule nibbattitvā dhaniyoti laddhanāmo vayappatto kumbhakārakammena jīvati.",
  "atk-s0508a1:4772_5": "Tena ca samayena satthā dhaniyassa kumbhakārassa sālāyaṃ nisīditvā pukkusātissa kulaputtassa",
  "atk-s0508a1:4772_6": "chadhātuvibhaṅgasuttaṃ desesi. So taṃ sutvā katakicco ahosi. Dhaniyo tassa parinibbutabhāvaṃ",
  "atk-s0508a1:4772_7": "sutvā “niyyānikaṃ vata buddhasāsanaṃ, yattha ekarattiparicayenāpi vaṭṭadukkhato muñcituṃ",
  "atk-s0508a1:4772_8": "sakkā”ti paṭiladdhasaddho pabbajitvā kuṭimaṇḍanānuyutto viharanto kuṭikaraṇaṃ paṭicca",
  "atk-s0508a1:4772_9": "bhagavatā garahito saṅghike senāsane vasanto vipassanaṃ vaḍḍhetvā arahattaṃ pāpuṇi.",
  "atk-s0508a1:4772_10": "Tena vuttaṃ apadāne –",
  "atk-s0508a1:4773": "“Suvaṇṇavaṇṇaṃ sambuddhaṃ, āhutīnaṃ paṭiggahaṃ;",
  "atk-s0508a1:4774": "Vipinaggena gacchantaṃ, addasaṃ lokanāyakaṃ.",
  "atk-s0508a1:4775": "“Naḷamālaṃ gahetvāna, nikkhamanto ca tāvade;",
  "atk-s0508a1:4776": "Tatthaddasāsiṃ sambuddhaṃ, oghatiṇṇamanāsavaṃ.",
  "atk-s0508a1:4777": "“Pasannacitto sumano, naḷamālamapūjayiṃ;",
  "atk-s0508a1:4778": "Dakkhiṇeyyaṃ mahāvīraṃ, sabbalokānukampakaṃ.",
  "atk-s0508a1:4779": "“Ekatiṃse ito kappe, yaṃ mālamabhiropayiṃ;",
  "atk-s0508a1:4780": "Duggatiṃ nābhijānāmi, buddhapūjāyidaṃ phalaṃ.",
  "atk-s0508a1:4781": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4782": "Arahattaṃ pana patvā ye bhikkhū dhutaṅgasamādhānena attānaṃ ukkaṃsetvā saṅghabhattādiṃ sādiyante aññe bhikkhū avajānanti, tesaṃ ovādadānamukhena aññaṃ byākaronto –",
  "atk-s0508a1:4783": "228.",
  "atk-s0508a1:4784": "“Sukhañce jīvituṃ icche, sāmaññasmiṃ apekkhavā;",
  "atk-s0508a1:4785": "Saṅghikaṃ nātimaññeyya, cīvaraṃ pānabhojanaṃ.",
  "atk-s0508a1:4786": "229.",
  "atk-s0508a1:4787": "Sukhañce jīvituṃ icche, sāmaññasmiṃ apekkhavā;",
  "atk-s0508a1:4788": "Ahi mūsikasobbhaṃva, sevetha sayanāsanaṃ.",
  "atk-s0508a1:4789": "230.",
  "atk-s0508a1:4790": "Sukhañce jīvituṃ icche, sāmaññasmiṃ apekkhavā;",
  "atk-s0508a1:4791": "Itarītarena tusseyya, ekadhammañca bhāvaye”ti. – tisso gāthā abhāsi;",
  "atk-s0508a1:4792_0": "Tattha sukhañce jīvituṃ icche, sāmaññasmiṃ apekkhavāti sāmaññasmiṃ samaṇabhāve apekkhavā",
  "atk-s0508a1:4792_1": "sikkhāya tibbagāravo hutvā sukhaṃ jīvituṃ iccheyya ce, anesanaṃ pahāya sāmaññasukhena",
  "atk-s0508a1:4792_2": "sace jīvitukāmoti attho. Saṅghikaṃ nātimaññeyya, cīvaraṃ pānabhojananti saṅghato",
  "atk-s0508a1:4792_3": "ābhataṃ cīvaraṃ āhāraṃ na avamaññeyya, saṅghassa uppajjanakalābho nāma parisuddhuppādo",
  "atk-s0508a1:4792_4": "hotīti taṃ paribhuñjantassa ājīvapārisuddhisambhavena sāmaññasukhaṃ hatthagatamevāti",
  "atk-s0508a1:4792_5": "adhippāyo. Ahi mūsikasobbhaṃvāti ahi viya mūsikāya khatabilaṃ sevetha seveyya senāsanaṃ.",
  "atk-s0508a1:4792_6": "Yathā nāma sappo sayamattano āsayaṃ akatvā mūsikāya aññena vā kate āsaye vasitvā",
  "atk-s0508a1:4792_7": "yena kāmaṃ pakkamati, evamevaṃ bhikkhu sayaṃ senāsanakaraṇā saṃkilesaṃ anāpajjitvā",
  "atk-s0508a1:4792_8": "yattha katthaci vasitvā pakkameyyāti attho.",
  "atk-s0508a1:4793_0": "Idāni vutte avutte ca paccaye yathālābhasantoseneva sāmaññasukhaṃ hoti, na aññathāti",
  "atk-s0508a1:4793_1": "dassento āha “itarītarena tusseyyā”ti, yena kenaci hīnena vā paṇītena vā yathāladdhena",
  "atk-s0508a1:4793_2": "paccayena santosaṃ āpajjeyyāti attho. Ekadhammanti appamādabhāvaṃ, tañhi anuyuñjantassa",
  "atk-s0508a1:4793_3": "anavajjaṃ sabbaṃ lokiyasukhaṃ lokuttarasukhañca hatthagatameva hoti. Tenāha bhagavā",
  "atk-s0508a1:4793_4": "– “appamatto hi jhāyanto, pappoti vipulaṃ sukha”nti.",
  "atk-s0508a1:4794": "Dhaniyattheragāthāvaṇṇanā niṭṭhitā.",
  "atk-s0508a1:4795": "5. Mātaṅgaputtattheragāthāvaṇṇanā",
  "atk-s0508a1:4796_0": "Atisītanti āyasmato mātaṅgaputtattherassa gāthā. Kā uppatti? Ayaṃ kira padumuttarassa",
  "atk-s0508a1:4796_1": "bhagavato kāle himavantasamīpe mahato jātassarassa heṭṭhā mahati nāgabhavane mahānubhāvo",
  "atk-s0508a1:4796_2": "nāgarājā hutvā nibbatto ekadivasaṃ nāgabhavanato nikkhamitvā vicaranto satthāraṃ",
  "atk-s0508a1:4796_3": "ākāsena gacchantaṃ disvā pasannamānaso attano sīsamaṇinā pūjaṃ akāsi. So tena puññakammena",
  "atk-s0508a1:4796_4": "devamanussesu saṃsaranto imasmiṃ buddhuppāde kosalaraṭṭhe mātaṅgassa nāma kuṭumbikassa",
  "atk-s0508a1:4796_5": "putto hutvā nibbatto mātaṅgaputtotveva paññāyittha. So viññutaṃ patto alasajātiko",
  "atk-s0508a1:4796_6": "hutvā kiñci kammaṃ akaronto ñātakehi aññehi ca garahito “sukhajīvino ime samaṇā sakyaputtiyā”ti",
  "atk-s0508a1:4796_7": "sukhajīvitaṃ ākaṅkhanto bhikkhūhi kataparicayo hutvā satthāraṃ upasaṅkamitvā dhammaṃ",
  "atk-s0508a1:4796_8": "sutvā paṭiladdhasaddho pabbajitvā aññe bhikkhū iddhimante disvā iddhibalaṃ patthetvā",
  "atk-s0508a1:4796_9": "satthu santike kammaṭṭhānaṃ gahetvā bhāvanaṃ anuyuñjanto chaḷabhiñño ahosi. Tena vuttaṃ apadāne –",
  "atk-s0508a1:4797": "“Padumuttaro nāma jino, sabbadhammāna pāragū;",
  "atk-s0508a1:4798": "Vivekakāmo sambuddho, gacchate anilañjase.",
  "atk-s0508a1:4799": "“Avidūre himavantassa, mahājātassaro ahu;",
  "atk-s0508a1:4800": "Tattha me bhavanaṃ āsi, puññakammena saṃyutaṃ.",
  "atk-s0508a1:4801": "“Bhavanā abhinikkhamma, addasaṃ lokanāyakaṃ;",
  "atk-s0508a1:4802": "Indīvaraṃva jalitaṃ, ādittaṃva hutāsanaṃ.",
  "atk-s0508a1:4803": "“Vicinaṃ naddasaṃ pupphaṃ, pūjayissanti nāyakaṃ;",
  "atk-s0508a1:4804": "Sakaṃ cittaṃ pasādetvā, avandiṃ satthuno ahaṃ.",
  "atk-s0508a1:4805": "“Mama sīse maṇiṃ gayha, pūjayiṃ lokanāyakaṃ;",
  "atk-s0508a1:4806": "Imāya maṇipūjāya, vipāko hotu bhaddako.",
  "atk-s0508a1:4807": "“Padumuttaro lokavidū, āhutīnaṃ paṭiggaho;",
  "atk-s0508a1:4808": "Antalikkhe ṭhito satthā, imaṃ gāthaṃ abhāsatha.",
  "atk-s0508a1:4809": "“So te ijjhatu saṅkappo, labhassu vipulaṃ sukhaṃ;",
  "atk-s0508a1:4810": "Imāya maṇipūjāya, anubhohi mahāyasaṃ.",
  "atk-s0508a1:4811": "“Idaṃ vatvāna bhagavā, jalajuttamanāmako;",
  "atk-s0508a1:4812": "Agamāsi buddhaseṭṭho, yattha cittaṃ paṇīhitaṃ.",
  "atk-s0508a1:4813": "“Saṭṭhikappāni devindo, devarajjamakārayiṃ;",
  "atk-s0508a1:4814": "Anekasatakkhattuñca, cakkavattī ahosahaṃ.",
  "atk-s0508a1:4815": "“Pubbakammaṃ sarantassa, devabhūtassa me sato;",
  "atk-s0508a1:4816": "Maṇi nibbattate mayhaṃ, ālokakaraṇo mamaṃ.",
  "atk-s0508a1:4817": "“Chaḷasītisahassāni, nāriyo me pariggahā;",
  "atk-s0508a1:4818": "Vicittavatthābharaṇā, āmukkamaṇikuṇḍalā.",
  "atk-s0508a1:4819": "“Aḷārapamhā hasulā, susaññā tanumajjhimā;",
  "atk-s0508a1:4820": "Parivārenti maṃ niccaṃ, maṇipūjāyidaṃ phalaṃ.",
  "atk-s0508a1:4821": "“Soṇṇamayā maṇimayā, lohitaṅkamayā tathā;",
  "atk-s0508a1:4822": "Bhaṇḍā me sukatā honti, yadicchasi piḷandhanā.",
  "atk-s0508a1:4823": "“Kūṭāgārā gahā rammā, sayanañca mahārahaṃ;",
  "atk-s0508a1:4824": "Mama saṅkappamaññāya, nibbattanti yadicchakaṃ.",
  "atk-s0508a1:4825": "“Lābhā tesaṃ suladdhañca, ye labhanti upassutiṃ;",
  "atk-s0508a1:4826": "Puññakkhettaṃ manussānaṃ, osadhaṃ sabbapāṇinaṃ.",
  "atk-s0508a1:4827": "“Mayhampi sukataṃ kammaṃ, yohaṃ adakkhi nāyakaṃ;",
  "atk-s0508a1:4828": "Vinipātā pamuttomhi, pattomhi acalaṃ padaṃ.",
  "atk-s0508a1:4829": "“Yaṃ yaṃ yonūpapajjāmi, devattaṃ atha mānusaṃ;",
  "atk-s0508a1:4830": "Divasañceva rattiñca, āloko hoti me sadā.",
  "atk-s0508a1:4831": "“Tāyeva maṇipūjāya, anubhotvāna sampadā;",
  "atk-s0508a1:4832": "Ñāṇāloko mayā diṭṭho, pattomhi acalaṃ padaṃ.",
  "atk-s0508a1:4833": "“Satasahassito kappe, yaṃ maṇiṃ abhipūjayiṃ;",
  "atk-s0508a1:4834": "Duggatiṃ nābhijānāmi, maṇipūjāyidaṃ phalaṃ.",
  "atk-s0508a1:4835": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4836": "Chaḷabhiñño pana hutvā puggalādhiṭṭhānavasena kosajjaṃ garahanto attano ca vīriyārambhaṃ kittento –",
  "atk-s0508a1:4837": "231.",
  "atk-s0508a1:4838": "“Atisītaṃ atiuṇhaṃ, atisāyamidaṃ ahu;",
  "atk-s0508a1:4839": "Iti vissaṭṭhakammante, khaṇā accenti māṇave.",
  "atk-s0508a1:4840": "232.",
  "atk-s0508a1:4841": "“Yo ca sītañca uṇhañca, tiṇā bhiyyo na maññati;",
  "atk-s0508a1:4842": "Karaṃ purisakiccāni, so sukhā na vihāyati.",
  "atk-s0508a1:4843": "233.",
  "atk-s0508a1:4844": "“Dabbaṃ kusaṃ poṭakilaṃ, usīraṃ muñjapabbajaṃ;",
  "atk-s0508a1:4845": "Urasā panudissāmi, vivekamanubrūhaya”nti. – gāthāttayamāha;",
  "atk-s0508a1:4846_0": "Tattha atisītanti himapātavaddalādinā ativiya sītaṃ, idaṃ ahūti ānetvā sambandho.",
  "atk-s0508a1:4846_1": "Atiuṇhanti dhammaparitāpādinā ativiya uṇhaṃ, ubhayenapi utuvasena kosajjavatthumāha.",
  "atk-s0508a1:4846_2": "Atisāyanti divasassa pariṇatiyā atisāyaṃ, sāyaggahaṇeneva cettha pātopi saṅgayhati,",
  "atk-s0508a1:4846_3": "tadubhayena kālavasena kosajjavatthumāha. Itīti iminā pakārena. Etena “idha, bhikkhave,",
  "atk-s0508a1:4846_4": "bhikkhunā kammaṃ kattabbaṃ hotī”tiādinā vuttaṃ kosajjavatthuṃ saṅgaṇhāti. Vissaṭṭhakammanteti",
  "atk-s0508a1:4846_5": "pariccattayogakammante. Khaṇāti buddhuppādādayo brahmacariyavāsassa okāsā. Accentīti",
  "atk-s0508a1:4846_6": "atikkamanti. Māṇaveti satte. Tiṇā bhiyyo na maññatīti tiṇato upari na maññati, tiṇaṃ",
  "atk-s0508a1:4846_7": "viya maññati, sītuṇhāni abhibhavitvā attanā kattabbaṃ karoti. Karanti karonto. Purisakiccānīti",
  "atk-s0508a1:4846_8": "vīrapurisena kattabbāni attahitaparahitāni. Sukhāti sukhato, nibbānasukhatoti adhippāyo.",
  "atk-s0508a1:4846_9": "Tatiyagāthāya attho heṭṭhā vuttoyeva.",
  "atk-s0508a1:4847": "Mātaṅgaputtattheragāthāvaṇṇanā niṭṭhitā.",
  "atk-s0508a1:4848": "6. Khujjasobhitattheragāthāvaṇṇanā",
  "atk-s0508a1:4849_0": "Ye cittakathī bahussutāti āyasmato khujjasobhitattherassa gāthā. Kā uppatti? Ayaṃ",
  "atk-s0508a1:4849_1": "kira padumuttarassa bhagavato kāle kulagehe nibbattitvā viññutaṃ patto ekadivasaṃ",
  "atk-s0508a1:4849_2": "bhagavantaṃ mahatā bhikkhusaṅghena saddhiṃ gacchantaṃ disvā pasannamānaso dasahi",
  "atk-s0508a1:4849_3": "gāthāhi abhitthavi. So tena puññakammena devamanussesu saṃsaranto imasmiṃ buddhuppāde",
  "atk-s0508a1:4849_4": "pāṭaliputtanagare brāhmaṇakule nibbatti, “sobhito”tissa nāmaṃ ahosi. Thokaṃ khujjadhātukatāya",
  "atk-s0508a1:4849_5": "pana khujjasobhitotveva paññāyittha. So vayappatto satthari parinibbute ānandattherassa",
  "atk-s0508a1:4849_6": "santike pabbajitvā chaḷabhiñño ahosi. Tena vuttaṃ apadāne –",
  "atk-s0508a1:4850": "“Kakudhaṃ vilasantaṃva, devadevaṃ narāsabhaṃ;",
  "atk-s0508a1:4851": "Rathiyaṃ paṭipajjantaṃ, ko disvā na pasīdati.",
  "atk-s0508a1:4852": "“Tamandhakāraṃ nāsetvā, santāretvā bahuṃ janaṃ;",
  "atk-s0508a1:4853": "Ñāṇālokena jotantaṃ, ko disvā na pasīdati.",
  "atk-s0508a1:4854": "“Vasīsatasahassehi, nīyantaṃ lokanāyakaṃ;",
  "atk-s0508a1:4855": "Uddharantaṃ bahū satte, ko disvā na pasīdati.",
  "atk-s0508a1:4856": "“Āhanantaṃ dhammabheriṃ, maddantaṃ titthiye gaṇe;",
  "atk-s0508a1:4857": "Sīhanādaṃ vinadantaṃ, ko disvā na pasīdati.",
  "atk-s0508a1:4858": "“Yāvatā brahmalokato, āgantvāna sabrahmakā;",
  "atk-s0508a1:4859": "Pucchanti nipuṇe pañhe, ko disvā na pasīdati.",
  "atk-s0508a1:4860": "“Yassañjaliṃ karitvāna, āyācanti sadevakā;",
  "atk-s0508a1:4861": "Tena puññaṃ anubhonti, ko disvā na pasīdati.",
  "atk-s0508a1:4862": "“Sabbe janā samāgantvā, sampavārenti cakkhumaṃ;",
  "atk-s0508a1:4863": "Na vikampati ajjhiṭṭho, ko disvā na pasīdati.",
  "atk-s0508a1:4864": "“Nagaraṃ pavisato yassa, ravanti bheriyo bahū;",
  "atk-s0508a1:4865": "Vinadanti gajā mattā, ko disvā na pasīdati.",
  "atk-s0508a1:4866": "“Vīthiyā gacchato yassa, sabbābhā jotate sadā;",
  "atk-s0508a1:4867": "Abbhunnatā samā honti, ko disvā na pasīdati.",
  "atk-s0508a1:4868": "“Byāharantassa buddhassa, cakkavāḷampi suyyati;",
  "atk-s0508a1:4869": "Sabbe satte viññāpeti, ko disvā na pasīdati.",
  "atk-s0508a1:4870": "“Satasahassito kappe, yaṃ buddhamabhikittayiṃ;",
  "atk-s0508a1:4871": "Duggatiṃ nābhijānāmi, kittanāya idaṃ phalaṃ.",
  "atk-s0508a1:4872": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4873_0": "Chaḷabhiñño pana hutvā paṭhamamahāsaṅgītikāle rājagahe sattapaṇṇiguhāyaṃ sannipatitena",
  "atk-s0508a1:4873_1": "saṅghena “āyasmantaṃ ānandaṃ āmantehī”ti āṇatto pathaviyaṃ nimujjitvā therassa purato",
  "atk-s0508a1:4873_2": "uṭṭhahitvā saṅghassa sāsanaṃ ārocetvā sayaṃ puretaraṃ ākāsena gantvā sattapaṇṇiguhādvāraṃ",
  "atk-s0508a1:4873_3": "sampāpuṇi. Tena ca samayena mārassa mārakāyikānañca paṭisedhanatthaṃ devasaṅghena",
  "atk-s0508a1:4873_4": "pesitā aññatarā devatā sattapaṇṇiguhādvāre ṭhitā hoti, tassā khujjasobhito thero",
  "atk-s0508a1:4873_5": "attano āgamanaṃ kathento –",
  "atk-s0508a1:4874": "234.",
  "atk-s0508a1:4875": "“Ye cittakathī bahussutā, samaṇā pāṭaliputtavāsino;",
  "atk-s0508a1:4876": "Tesaññataroyamāyuvā, dvāre tiṭṭhati khujjasobhito”ti. – paṭhamaṃ gāthamāha;",
  "atk-s0508a1:4877_0": "Tattha cittakathīti vicittadhammakathikā, saṅkhipanaṃ, vitthāraṇaṃ gambhīrakaraṇaṃ",
  "atk-s0508a1:4877_1": "uttānīkaraṇaṃ kaṅkhāvinodanaṃ dhammapatiṭṭhāpananti evamādīhi nānānayehi paresaṃ",
  "atk-s0508a1:4877_2": "ajjhāsayānurūpaṃ dhammassa kathanasīlāti attho. Bahussutāti pariyattipaṭivedhabāhusaccapāripūriyā",
  "atk-s0508a1:4877_3": "bahussutā. Sabbaso samitapāpatāya samaṇā. Pāṭaliputtavāsino, tesaññataroti pāṭaliputtanagaravāsitāya",
  "atk-s0508a1:4877_4": "pāṭaliputtavāsino, tesaṃ aññataro, ayaṃ āyuvā dīghāyu āyasmā. Dvāre tiṭṭhatīti sattapaṇṇiguhāya",
  "atk-s0508a1:4877_5": "dvāre tiṭṭhati, saṅghassa anumatiyā pavisitunti attho. Taṃ sutvā sā devatā therassa",
  "atk-s0508a1:4877_6": "āgamanaṃ saṅghassa nivedentī –",
  "atk-s0508a1:4878": "235.",
  "atk-s0508a1:4879": "“Ye cittakathī…pe… dvāre tiṭṭhati māluterito”ti. – dutiyaṃ gāthamāha;",
  "atk-s0508a1:4880": "Tattha māluteritoti iddhicittajanitena vāyunā erito, iddhibalena āgatoti attho.",
  "atk-s0508a1:4881": "Evaṃ tāya devatāya niveditena saṅghena katokāso thero saṅghassa santikaṃ gacchanto –",
  "atk-s0508a1:4882": "236.",
  "atk-s0508a1:4883": "“Suyuddhena suyiṭṭhena, saṅgāmavijayena ca;",
  "atk-s0508a1:4884": "Brahmacariyānuciṇṇena, evāyaṃ sukhamedhatī”ti. –",
  "atk-s0508a1:4885": "Imāya tatiyagāthāya aññaṃ byākāsi.",
  "atk-s0508a1:4886_0": "Tattha suyuddhenāti pubbabhāge tadaṅgavikkhambhanappahānavasena kilesehi suṭṭhu yujjhanena.",
  "atk-s0508a1:4886_1": "Suyiṭṭhenāti antarantarā kalyāṇamittehi dinnasappāyadhammadānena. Saṅgāmavijayena",
  "atk-s0508a1:4886_2": "cāti samucchedappahānavasena sabbaso kilesābhisaṅkhāranimmathanena laddhasaṅgāmavijayena",
  "atk-s0508a1:4886_3": "ca. Brahmacariyānuciṇṇenāti anuciṇṇena aggamaggabrahmacariyena. Evāyaṃ sukhamedhatīti",
  "atk-s0508a1:4886_4": "evaṃ vuttappakārena ayaṃ khujjasobhito nibbānasukhaṃ phalasamāpattisukhañca edhati, anubhavatīti attho.",
  "atk-s0508a1:4887": "Khujjasobhitattheragāthāvaṇṇanā niṭṭhitā.",
  "atk-s0508a1:4888": "7. Vāraṇattheragāthāvaṇṇanā",
  "atk-s0508a1:4889_0": "Yodha koci manussesūti āyasmato vāraṇattherassa gāthā. Kā uppatti? Ayampi purimabuddhesu",
  "atk-s0508a1:4889_1": "katādhikāro tattha tattha bhave puññāni karonto ito dvānavute kappe tissassa bhagavato",
  "atk-s0508a1:4889_2": "uppattito puretarameva brāhmaṇakule nibbattitvā brāhmaṇānaṃ vijjāsippesu pāragū hutvā",
  "atk-s0508a1:4889_3": "isipabbajjaṃ pabbajitvā catupaṇṇāsasahassānaṃ antevāsikānaṃ mante vācento vasati.",
  "atk-s0508a1:4889_4": "Tena ca samayena tissassa bhagavato bodhisattabhūtassa tusitā kāyā cavitvā carimabhave",
  "atk-s0508a1:4889_5": "mātukucchiṃ okkamanena mahāpathavikampo ahosi. Taṃ disvā mahājano bhīto saṃviggo",
  "atk-s0508a1:4889_6": "naṃ isiṃ upasaṅkamitvā pathavikampanakāraṇaṃ pucchi. So “mahābodhisatto mātukucchiṃ",
  "atk-s0508a1:4889_7": "okkami, tenāyaṃ pathavikampo, tasmā mā bhāyathā”ti buddhuppādassa pubbanimittabhāvaṃ",
  "atk-s0508a1:4889_8": "kathetvā samassāsesi, buddhārammaṇañca pītiṃ paṭivedesi. So tena puññakammena devamanussesu",
  "atk-s0508a1:4889_9": "saṃsaranto imasmiṃ buddhuppāde kosalaraṭṭhe brāhmaṇakule nibbattitvā vāraṇoti laddhanāmo",
  "atk-s0508a1:4889_10": "vayappatto aññatarassa āraññakassa therassa santike dhammaṃ sutvā laddhappasādo pabbajitvā",
  "atk-s0508a1:4889_11": "samaṇadhammaṃ karoti. So ekadivasaṃ buddhupaṭṭhānaṃ gacchanto antarāmagge ahinakule",
  "atk-s0508a1:4889_12": "aññamaññaṃ kalahaṃ katvā kālaṅkate disvā “ime sattā aññamaññavirodhena jīvitakkhayaṃ",
  "atk-s0508a1:4889_13": "pattā”ti saṃviggamānaso hutvā bhagavato santikaṃ gato, tassa bhagavā cittācāraṃ ñatvā",
  "atk-s0508a1:4889_14": "tadanurūpameva ovādaṃ dento –",
  "atk-s0508a1:4890": "237.",
  "atk-s0508a1:4891": "“Yodha koci manussesu, parapāṇāni hiṃsati;",
  "atk-s0508a1:4892": "Asmā lokā paramhā ca, ubhayā dhaṃsate naro.",
  "atk-s0508a1:4893": "238.",
  "atk-s0508a1:4894": "“Yo ca mettena cittena, sabbapāṇānukampati;",
  "atk-s0508a1:4895": "Bahuñhi so pasavati, puññaṃ tādisako naro.",
  "atk-s0508a1:4896": "239.",
  "atk-s0508a1:4897": "“Subhāsitassa sikkhetha, samaṇūpāsanassa ca;",
  "atk-s0508a1:4898": "Ekāsanassa ca raho, cittavūpasamassā cā”ti. – tisso gāthā abhāsi;",
  "atk-s0508a1:4899_0": "Tattha yodha koci manussesūti idha manussesu yo koci khattiyo vā brāhmaṇo vā vesso",
  "atk-s0508a1:4899_1": "vā suddo vā gahaṭṭho vā pabbajito vā. Manussaggahaṇañcettha ukkaṭṭhasattanidassananti",
  "atk-s0508a1:4899_2": "daṭṭhabbaṃ. Parapāṇāni hiṃsatīti parasatte māreti vibādhati ca. Asmā lokāti idha",
  "atk-s0508a1:4899_3": "lokato. Paramhāti paralokato. Ubhayā dhaṃsateti ubhayato dhaṃsati, ubhayalokapariyāpannahitasukhato",
  "atk-s0508a1:4899_4": "parihāyatīti attho. Naroti satto.",
  "atk-s0508a1:4900_0": "Evaṃ parapīḷālakkhaṇaṃ pāpadhammaṃ dassetvā idāni parapīḷānivattilakkhaṇaṃ kusalaṃ",
  "atk-s0508a1:4900_1": "dhammaṃ dassento “yo ca mettenā”tiādinā dutiyaṃ gāthamāha. Tattha mettena cittenāti",
  "atk-s0508a1:4900_2": "mettāsampayuttena cittena appanāpattena itarītarena vā. Sabbapāṇānukampatīti sabbe",
  "atk-s0508a1:4900_3": "pāṇe attano orasaputte viya mettāyati. Bahuñhi so pasavati, puññaṃ tādisako naroti",
  "atk-s0508a1:4900_4": "so tathārūpo mettāvihārī puggalo bahuṃ mahantaṃ anappakaṃ kusalaṃ pasavati paṭilabhati adhigacchati.",
  "atk-s0508a1:4901_0": "Idāni taṃ sasambhāre samathavipassanādhamme niyojento “subhāsitassā”tiādinā tatiyaṃ",
  "atk-s0508a1:4901_1": "gāthamāha. Tattha subhāsitassa sikkhethāti appicchakathādibhedaṃ subhāsitaṃ pariyattidhammaṃ",
  "atk-s0508a1:4901_2": "savanadhāraṇaparipucchādivasena sikkheyya. Samaṇūpāsanassa cāti samitapāpānaṃ samaṇānaṃ",
  "atk-s0508a1:4901_3": "kalyāṇamittānaṃ upāsakānaṃ kālena kālaṃ upasaṅkamitvā payirupāsanañceva paṭipattiyā",
  "atk-s0508a1:4901_4": "tesaṃ samīpacariyañca sikkheyya. Ekāsanassa ca raho cittavūpasamassa cāti ekassa",
  "atk-s0508a1:4901_5": "asahāyassa kāyavivekaṃ anubrūhantassa raho kammaṭṭhānānuyogavasena āsanaṃ nisajjaṃ",
  "atk-s0508a1:4901_6": "sikkheyya. Evaṃ kammaṭṭhānaṃ anuyuñjanto bhāvanañca matthakaṃ pāpento samucchedavasena",
  "atk-s0508a1:4901_7": "kilesānaṃ cittassa vūpasamañca sikkheyya. Yāhi adhisīlasikkhādīhi kilesā accantameva",
  "atk-s0508a1:4901_8": "vūpasantā pahīnā honti, tā maggaphalasikkhā sikkhantassa accantameva cittaṃ vūpasantaṃ",
  "atk-s0508a1:4901_9": "nāma hotīti. Gāthāpariyosāne vipassanaṃ vaḍḍhetvā arahattaṃ pāpuṇi. Tena vuttaṃ apadāne –",
  "atk-s0508a1:4902": "“Ajjhogāhetvā himavaṃ, mante vācemahaṃ tadā;",
  "atk-s0508a1:4903": "Catupaññāsasahassāni, sissā mayhaṃ upaṭṭhahuṃ.",
  "atk-s0508a1:4904": "“Adhitā vedagū sabbe, chaḷaṅge pāramiṃ gatā;",
  "atk-s0508a1:4905": "Sakavijjāhupatthaddhā, himavante vasanti te.",
  "atk-s0508a1:4906": "“Cavitvā tusitā kāyā, devaputto mahāyaso;",
  "atk-s0508a1:4907": "Uppajji mātukucchismiṃ, sampajāno patissato.",
  "atk-s0508a1:4908": "“Sambuddhe upapajjante, dasasahassi kampatha;",
  "atk-s0508a1:4909": "Andhā cakkhuṃ alabhiṃsu, uppajjantamhi nāyake.",
  "atk-s0508a1:4910": "“Sabbākāraṃ pakampittha, kevalā vasudhā ayaṃ;",
  "atk-s0508a1:4911": "Nigghosasaddaṃ sutvāna, ubbijjiṃsu mahājanā.",
  "atk-s0508a1:4912": "“Sabbe janā samāgamma, āgacchuṃ mama santikaṃ;",
  "atk-s0508a1:4913": "Vasudhāyaṃ pakampittha, kiṃ vipāko bhavissati.",
  "atk-s0508a1:4914": "“Avacāsiṃ tadā tesaṃ, mā bhetha natthi vo bhayaṃ;",
  "atk-s0508a1:4915": "Visaṭṭhā hotha sabbepi, uppādoyaṃ suvatthiko.",
  "atk-s0508a1:4916": "“Aṭṭhahetūhi samphussa, vasudhāyaṃ pakampati;",
  "atk-s0508a1:4917": "Tathā nimittā dissanti, obhāso vipulo mahā.",
  "atk-s0508a1:4918": "“Asaṃsayaṃ buddhaseṭṭho, uppajjissati cakkhumā;",
  "atk-s0508a1:4919": "Saññāpetvāna janataṃ, pañcasīle kathesahaṃ.",
  "atk-s0508a1:4920": "“Sutvāna pañcasīlāni, buddhuppādañca dullabhaṃ;",
  "atk-s0508a1:4921": "Ubbegajātā sumanā, tuṭṭhahaṭṭhā ahaṃsu te.",
  "atk-s0508a1:4922": "“Dvenavute ito kappe, yaṃ nimittaṃ viyākariṃ;",
  "atk-s0508a1:4923": "Duggatiṃ nābhijānāmi, byākaraṇassidaṃ phalaṃ.",
  "atk-s0508a1:4924": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4925": "Vāraṇattheragāthāvaṇṇanā niṭṭhitā.",
  "atk-s0508a1:4926": "8. Vassikattheragāthāvaṇṇanā",
  "atk-s0508a1:4927_0": "Ekopi saddho medhāvīti āyasmato vassikattherassa gāthā. Kā uppatti? Ayampi purimabuddhesu",
  "atk-s0508a1:4927_1": "katādhikāro tattha tattha bhave puññāni karonto atthadassissa bhagavato kāle kulagehe",
  "atk-s0508a1:4927_2": "nibbattitvā viññutaṃ patto ekadivasaṃ satthāraṃ disvā pasannacitto pilakkhaphalāni",
  "atk-s0508a1:4927_3": "adāsi. So tena puññakammena devamanussesu saṃsaranto imasmiṃ buddhuppāde kosalaraṭṭhe",
  "atk-s0508a1:4927_4": "brāhmaṇakule nibbattitvā vassikoti laddhanāmo vayappatto satthu yamakapāṭihāriyaṃ",
  "atk-s0508a1:4927_5": "disvā paṭiladdhasaddho pabbajitvā samaṇadhammaṃ karonto ābādhiko ahosi. Atha naṃ",
  "atk-s0508a1:4927_6": "ñātakā vejjaparidiṭṭhena bhesajjavidhinā upaṭṭhahitvā arogamakaṃsu. So tamhā ābādhā",
  "atk-s0508a1:4927_7": "vuṭṭhito saṃvegajāto bhāvanaṃ ussukkāpetvā chaḷabhiñño ahosi. Tena vuttaṃ apadāne –",
  "atk-s0508a1:4928": "“Vanantare buddhaṃ disvā, atthadassiṃ mahāyasaṃ;",
  "atk-s0508a1:4929": "Pasannacitto sumano, pilakkhassa phalaṃ adā.",
  "atk-s0508a1:4930": "“Aṭṭhārase kappasate, yaṃ phalaṃ adadiṃ tadā;",
  "atk-s0508a1:4931": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4932": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4933_0": "Chaḷabhiñño pana hutvā ākāsena ñātakānaṃ santike gantvā ākāse ṭhito dhammaṃ desetvā",
  "atk-s0508a1:4933_1": "te saraṇesu sīlesu ca patiṭṭhāpesi. Tesu keci kālaṅkatā saraṇesu sīlesu ca patiṭṭhitattā",
  "atk-s0508a1:4933_2": "sagge nibbattiṃsu. Atha naṃ satthā buddhupaṭṭhānaṃ upagataṃ “kiṃ te, vassika, ñātīnaṃ",
  "atk-s0508a1:4933_3": "ārogya”nti pucchi. So ñātīnaṃ attanā kataṃ upakāraṃ satthu kathento –",
  "atk-s0508a1:4934": "240.",
  "atk-s0508a1:4935": "“Ekopi saddho medhāvī, assaddhānīdha ñātinaṃ;",
  "atk-s0508a1:4936": "Dhammaṭṭho sīlasampanno, hoti atthāya bandhunaṃ.",
  "atk-s0508a1:4937": "241.",
  "atk-s0508a1:4938": "“Niggayha anukampāya, coditā ñātayo mayā;",
  "atk-s0508a1:4939": "Ñātibandhavapemena, kāraṃ katvāna bhikkhusu.",
  "atk-s0508a1:4940": "242.",
  "atk-s0508a1:4941": "“Te abbhatītā kālaṅkatā, pattā te tidivaṃ sukhaṃ;",
  "atk-s0508a1:4942": "Bhātaro mayhaṃ mātā ca, modanti kāmakāmino”ti. –",
  "atk-s0508a1:4943": "Tisso gāthā abhāsi.",
  "atk-s0508a1:4944_0": "Tatthāyaṃ paṭhamagāthāya attho – yo kammaphalasaddhāya ca ratanattayasaddhāya ca",
  "atk-s0508a1:4944_1": "vasena saddho, tato eva kammassakatañāṇādiyogato medhāvī, satthu ovādadhamme navalokuttaradhamme",
  "atk-s0508a1:4944_2": "ca ṭhitattā dhammaṭṭho, ācārasīlassa maggasīlassa phalasīlassa ca vasena sīlasampanno,",
  "atk-s0508a1:4944_3": "so ekopi yathāvuttāya saddhāya abhāvena assaddhānaṃ idha imasmiṃ loke “amhākaṃ ime”ti",
  "atk-s0508a1:4944_4": "ñātabbaṭṭhena ñātīnaṃ, tathā pemabandhanena bandhanaṭṭhena “bandhū”ti ca laddhanāmānaṃ",
  "atk-s0508a1:4944_5": "bandhavānaṃ atthāya hitāya hotīti.",
  "atk-s0508a1:4945_0": "Evaṃ sādhāraṇato vuttamatthaṃ attūpanāyikaṃ katvā dassetuṃ “niggayhā”tiādinā itaragāthā",
  "atk-s0508a1:4945_1": "vuttā. Tattha niggayha anukampāya, coditā ñātayo mayāti idānipi duggatā kusalaṃ akatvā",
  "atk-s0508a1:4945_2": "āyatiṃ parikkilesaṃ puna mānubhavitthāti niggahetvā ñātayo mayā ovaditā. Ñātibandhavapemena",
  "atk-s0508a1:4945_3": "“amhākaṃ ayaṃ bandhavo”ti evaṃ pavattena pemena mama ovādaṃ atikkamituṃ asakkontā",
  "atk-s0508a1:4945_4": "kāraṃ katvāna bhikkhūsu pasannacittā hutvā cīvarādipaccayadānena ceva upaṭṭhānena",
  "atk-s0508a1:4945_5": "ca bhikkhūsu sakkārasammānaṃ katvā te abbhatītā kālaṅkatā hutvā imaṃ lokaṃ atikkantā.",
  "atk-s0508a1:4945_6": "Puna teti nipātamattaṃ. Tidivaṃ sukhanti devalokapariyāpannasukhaṃ, sukhaṃ vā iṭṭhaṃ",
  "atk-s0508a1:4945_7": "tidivaṃ adhigatā. “Ke pana te”ti āha. “Bhātaro mayhaṃ mātā ca, modanti kāmakāmino”ti.",
  "atk-s0508a1:4945_8": "Attanā yathākāmitavatthukāmasamaṅgino hutvā abhiramantīti attho.",
  "atk-s0508a1:4946": "Vassikattheragāthāvaṇṇanā niṭṭhitā.",
  "atk-s0508a1:4947": "9. Yasojattheragāthāvaṇṇanā",
  "atk-s0508a1:4948_0": "Kālapabbaṅgasaṅkāsoti āyasmato yasojattherassa gāthā. Kā uppatti? Ayampi purimabuddhesu",
  "atk-s0508a1:4948_1": "katādhikāro tattha tattha bhave puññāni upacinanto vipassissa bhagavato kāle ārāmagopakakule",
  "atk-s0508a1:4948_2": "nibbattitvā viññutaṃ patto ekadivasaṃ vipassiṃ bhagavantaṃ ākāsena gacchantaṃ disvā",
  "atk-s0508a1:4948_3": "pasannamānaso labujaphalaṃ adāsi.",
  "atk-s0508a1:4949_0": "So tena puññakammena devamanussesu saṃsaranto imasmiṃ buddhuppāde sāvatthinagaradvāre",
  "atk-s0508a1:4949_1": "kevaṭṭagāme pañcakulasatajeṭṭhakassa kevaṭṭassa putto hutvā nibbatti, yasojotissa",
  "atk-s0508a1:4949_2": "nāmaṃ akaṃsu. So vayappatto attano sahāyehi kevaṭṭaputtehi saddhiṃ macchagahaṇatthaṃ",
  "atk-s0508a1:4949_3": "aciravatiyaṃ nadiyaṃ jālaṃ khipi. Tattheko suvaṇṇavaṇṇo mahāmaccho antojālaṃ pāvisi.",
  "atk-s0508a1:4949_4": "Taṃ te rañño pasenadissa dassesuṃ. Rājā “imassa suvaṇṇavaṇṇassa macchassa vaṇṇakāraṇaṃ",
  "atk-s0508a1:4949_5": "bhagavā jānātī”ti macchaṃ gāhāpetvā bhagavato dassesi. Bhagavā “ayaṃ kassapassa sammāsambuddhassa",
  "atk-s0508a1:4949_6": "sāsane osakkamāne pabbajitvā micchā paṭipajjanto sāsanaṃ osakkāpetvā niraye nibbatto",
  "atk-s0508a1:4949_7": "ekaṃ buddhantaraṃ niraye paccitvā tato cuto aciravatiyaṃ maccho hutvā nibbatto”ti",
  "atk-s0508a1:4949_8": "vatvā tassa bhaginīnañca niraye nibbattabhāvaṃ, tassa bhātikattherassa parinibbutabhāvañca",
  "atk-s0508a1:4949_9": "teneva kathāpetvā imissā aṭṭhuppattiyā kapilasuttaṃ desesi.",
  "atk-s0508a1:4950_0": "Satthu desanaṃ sutvā yasojo saṃvegajāto saddhiṃ attano sahāyehi bhagavato santike",
  "atk-s0508a1:4950_1": "pabbajitvā patirūpe ṭhāne vasanto ekadivasaṃ sapariso bhagavantaṃ vandituṃ jetavanaṃ",
  "atk-s0508a1:4950_2": "agamāsi. Tassa āgamane senāsanapaññāpanādinā vihāre uccāsaddamahāsaddo ahosi. Taṃ",
  "atk-s0508a1:4950_3": "sutvā “bhagavā saparisaṃ yasojaṃ paṇāmesī”ti sabbaṃ udāne āgatanayena veditabbaṃ.",
  "atk-s0508a1:4950_4": "Paṇāmito pana āyasmā yasojo kasābhihato bhaddo assājānīyo viya saṃviggamānaso saddhiṃ",
  "atk-s0508a1:4950_5": "parisāya vaggumudāya nadiyā tīre vasanto ghaṭento vāyamanto vipassanaṃ vaḍḍhetvā",
  "atk-s0508a1:4950_6": "antovasseyeva chaḷabhiñño ahosi. Tena vuttaṃ apadāne –",
  "atk-s0508a1:4951": "“Nagare bandhumatiyā, ārāmiko ahaṃ tadā;",
  "atk-s0508a1:4952": "Addasaṃ virajaṃ buddhaṃ, gacchantaṃ anilañjase.",
  "atk-s0508a1:4953": "“Labujaṃ phalamādāya, buddhaseṭṭhassadāsahaṃ;",
  "atk-s0508a1:4954": "Ākāseva ṭhito santo, paṭiggaṇhi mahāyaso.",
  "atk-s0508a1:4955": "“Vittisañjānano mayhaṃ, diṭṭhadhammasukhāvaho;",
  "atk-s0508a1:4956": "Phalaṃ buddhassa datvāna, vippasannena cetasā.",
  "atk-s0508a1:4957": "“Adhigañchiṃ tadā pītiṃ, vipulaṃ sukhamuttamaṃ;",
  "atk-s0508a1:4958": "Uppajjateva ratanaṃ, nibbattassa tahiṃ tahiṃ.",
  "atk-s0508a1:4959": "“Ekanavutito kappe, yaṃ phalaṃ adadiṃ tadā;",
  "atk-s0508a1:4960": "Duggatiṃ nābhijānāmi, phaladānassidaṃ phalaṃ.",
  "atk-s0508a1:4961": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4962_0": "Chaḷabhiññaṃ pana samānaṃ saparisaṃ āyasmantaṃ yasojaṃ satthā pakkositvā āneñjasamāpattinā",
  "atk-s0508a1:4962_1": "paṭisanthāramakāsi. So sabbepi dhutaṅgadhamme samādāya vattati. Tenassa sarīraṃ kisaṃ",
  "atk-s0508a1:4962_2": "ahosi lūkhaṃ dubbaṇṇaṃ, taṃ bhagavā paramappicchatāya pasaṃsanto –",
  "atk-s0508a1:4963": "243.",
  "atk-s0508a1:4964": "“Kālapabbaṅgasaṅkāso, kiso dhamanisanthato;",
  "atk-s0508a1:4965": "Mattaññū annapānamhi, adīnamānaso naro”ti. – paṭhamaṃ gāthamāha;",
  "atk-s0508a1:4966_0": "Tattha kālapabbaṅgasaṅkāsoti maṃsūpacayavigamena kisadusaṇṭhitasarīrāvayavatāya dantilatāpabbasadisaṅgo,",
  "atk-s0508a1:4966_1": "tenāha “kiso dhamanisanthato”ti. Kisoti moneyyapaṭipadāpūraṇena kisasarīro. Dhamanisanthatoti",
  "atk-s0508a1:4966_2": "dhamanīhi santhatagatto appamaṃsalohitatāya pākaṭīhi kaṇḍarasirāhi vitatasarīro.",
  "atk-s0508a1:4966_3": "Mattaññūti pariyesanapaṭiggahaṇaparibhogavissajjanesu pamāṇaññū. Adīnamānasoti kosajjādīhi",
  "atk-s0508a1:4966_4": "anabhibhūtattā alīnacitto akusītavutti. Naroti puriso, porisassa dhurassa vahanato",
  "atk-s0508a1:4966_5": "porisalakkhaṇasampanno purisadhorayhoti adhippāyo.",
  "atk-s0508a1:4967": "Evaṃ thero satthārā pasaṭṭho pasaṭṭhabhāvānurūpaṃ attano adhivāsanakhantivīriyārambhavivekābhiratikittanamukhena bhikkhūnaṃ dhammaṃ kathento –",
  "atk-s0508a1:4968": "244.",
  "atk-s0508a1:4969": "“Phuṭṭho ḍaṃsehi makasehi, araññasmiṃ brahāvane;",
  "atk-s0508a1:4970": "Nāgo saṅgāmasīseva, sato tatrādhivāsaye.",
  "atk-s0508a1:4971": "245.",
  "atk-s0508a1:4972": "“Yathā brahmā tathā eko, yathā devo tathā duve;",
  "atk-s0508a1:4973": "Yathā gāmo tathā tayo, kolāhalaṃ tatuttari”nti. –",
  "atk-s0508a1:4974": "Imā dve gāthā abhāsi.",
  "atk-s0508a1:4975_0": "Tattha nāgo saṅgāmasīsevāti yathā nāma ājāneyyo hatthināgo yuddhamaṇḍale asisattitomarādippahāre",
  "atk-s0508a1:4975_1": "adhivāsetvā parasenaṃ viddhaṃseti, evaṃ bhikkhu araññasmiṃ brahāvane araññāniyaṃ",
  "atk-s0508a1:4975_2": "ḍaṃsādiparissaye sato sampajāno adhivāseyya, adhivāsetvā ca bhāvanābalena mārabalaṃ vidhameyya.",
  "atk-s0508a1:4976_0": "Yathā brahmāti yathā brahmā ekako cittappakoparahito jhānasukhena niccameva sukhito",
  "atk-s0508a1:4976_1": "viharati tathā ekoti bhikkhupi eko adutiyo vivekasukhamanubrūhento sukhaṃ viharati.",
  "atk-s0508a1:4976_2": "Ekassa sāmaññasukhaṃ paṇītanti hi vuttaṃ. Etena ekavihārī bhikkhu “brahmasamo”ti",
  "atk-s0508a1:4976_3": "ovādaṃ deti. Yathā devo tathā duveti yathā devānaṃ antarantarā cittappakopopi siyā,",
  "atk-s0508a1:4976_4": "tathā dvinnaṃ bhikkhūnaṃ sahavāse ghaṭṭanāpi bhaveyyāti sadutiyavāsena bhikkhu “devasamo”ti",
  "atk-s0508a1:4976_5": "vutto. Yathā gāmo tathā tayoti asmimeva pāṭhe tiṇṇaṃ bhikkhūnaṃ sahavāso gāmavāsasadiso",
  "atk-s0508a1:4976_6": "vivekavāso na hotīti adhippāyo. Kolāhalaṃ tatuttarinti tato tayato upari ca bahūnaṃ",
  "atk-s0508a1:4976_7": "saṃvāso kolāhalaṃ uccāsaddamahāsaddamahājanasannipātasadiso, tasmā ekavihārinā bhavitabbanti adhippāyoti.",
  "atk-s0508a1:4977": "Yasojattheragāthāvaṇṇanā niṭṭhitā.",
  "atk-s0508a1:4978": "10. Sāṭimattiyattheragāthāvaṇṇanā",
  "atk-s0508a1:4979_0": "Ahu tuyhaṃ pure saddhāti āyasmato sāṭimattiyattherassa gāthā. Kā uppatti? Ayampi",
  "atk-s0508a1:4979_1": "purimabuddhesu katādhikāro tattha tattha bhave puññāni upacinanto siddhatthassa bhagavato",
  "atk-s0508a1:4979_2": "kāle kulagehe nibbattitvā viññutaṃ patto ekadivasaṃ satthāraṃ disvā pasannamānaso",
  "atk-s0508a1:4979_3": "tālavaṇṭaṃ adāsi. So tena puññakammena devamanussesu saṃsaranto imasmiṃ buddhuppāde",
  "atk-s0508a1:4979_4": "magadharaṭṭhe brāhmaṇakule nibbattitvā sāṭimattiyoti laddhanāmo vayappatto hetusampannatāya",
  "atk-s0508a1:4979_5": "āraññakabhikkhūnaṃ santike pabbajitvā vipassanāya kammaṃ karonto chaḷabhiñño ahosi.",
  "atk-s0508a1:4979_6": "Tena vuttaṃ apadāne –",
  "atk-s0508a1:4980": "“Siddhatthassa bhagavato, tālavaṇṭamadāsahaṃ;",
  "atk-s0508a1:4981": "Sumanehi paṭicchannaṃ, dhārayāmi mahārahaṃ.",
  "atk-s0508a1:4982": "“Catunnavutito kappe, tālavaṇṭamadāsahaṃ;",
  "atk-s0508a1:4983": "Duggatiṃ nābhijānāmi, tālavaṇṭassidaṃ phalaṃ.",
  "atk-s0508a1:4984": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:4985_0": "Chaḷabhiñño pana hutvā bhikkhū ovadati anusāsati bahū ca satte dhammaṃ kathetvā saraṇesu",
  "atk-s0508a1:4985_1": "ca sīlesu ca patiṭṭhāpesi. Aññatarañca kulaṃ assaddhaṃ appasannaṃ saddhaṃ pasannaṃ",
  "atk-s0508a1:4985_2": "akāsi. Tena tasmiṃ kule manussā there abhippasannā ahesuṃ. Tatthekā dārikā abhirūpā",
  "atk-s0508a1:4985_3": "dassanīyā theraṃ piṇḍāya paviṭṭhaṃ sakkaccaṃ bhojanena parivisati. Athekadivasaṃ",
  "atk-s0508a1:4985_4": "māro “evaṃ imassa ayaso vaḍḍhissati, appatiṭṭho bhavissatī”ti cintetvā therassa rūpena",
  "atk-s0508a1:4985_5": "gantvā taṃ dārikaṃ hatthe aggahesi. Dārikā “nāyaṃ manussasamphasso”ti ca aññāsi,",
  "atk-s0508a1:4985_6": "hatthañca muñcāpesi. Taṃ disvā gharajano there appasādaṃ janesi. Punadivase thero",
  "atk-s0508a1:4985_7": "taṃ kāraṇaṃ anāvajjento taṃ gharaṃ agamāsi. Tattha manussā anādaraṃ akaṃsu. Thero",
  "atk-s0508a1:4985_8": "taṃ kāraṇaṃ āvajjento mārassa kiriyaṃ disvā “tassa gīvāyaṃ kukkurakuṇapaṃ paṭimuñcatū”ti",
  "atk-s0508a1:4985_9": "adhiṭṭhahitvā tassa mocanatthaṃ upagatena mārena atītadivase katakiriyaṃ kathāpetvā",
  "atk-s0508a1:4985_10": "taṃ tajjetvā vissajjesi. Taṃ disvā gharasāmiko “khamatha, bhante, accaya”nti khamāpetvā",
  "atk-s0508a1:4985_11": "“ajjatagge ahameva, bhante, tumhe upaṭṭhahāmī”ti āha. Thero tassa dhammaṃ kathento –",
  "atk-s0508a1:4986": "246.",
  "atk-s0508a1:4987": "“Ahu tuyhaṃ pure saddhā, sā te ajja na vijjati;",
  "atk-s0508a1:4988": "Yaṃ tuyhaṃ tuyhamevetaṃ, natthi duccaritaṃ mama.",
  "atk-s0508a1:4989": "247.",
  "atk-s0508a1:4990": "“Aniccā hi calā saddhā, evaṃ diṭṭhā hi sā mayā;",
  "atk-s0508a1:4991": "Rajjantipi virajjanti, tattha kiṃ jiyyate muni.",
  "atk-s0508a1:4992": "248.",
  "atk-s0508a1:4993": "“Paccati munino bhattaṃ, thokaṃ thokaṃ kule kule;",
  "atk-s0508a1:4994": "Piṇḍikāya carissāmi, atthi jaṅghabalaṃ mamā”ti. –",
  "atk-s0508a1:4995": "Tisso gāthā abhāsi.",
  "atk-s0508a1:4996_0": "Tattha ahu tuyhaṃ pure saddhā, sā te ajja na vijjatīti, upāsaka, ito pubbe tava mayi",
  "atk-s0508a1:4996_1": "“ayyo dhammacārī samacārī”tiādinā saddhā ahosi, sā saddhā te tava ajja idāni na upalabbhati.",
  "atk-s0508a1:4996_2": "Tasmā yaṃ tuyhaṃ tuyhamevetanti catupaccayadānaṃ, tuyhameva etaṃ hotu, na tena mayhaṃ",
  "atk-s0508a1:4996_3": "attho, sammā pasannacittena hi dānaṃ nāma dātabbanti adhippāyo. Atha vā yaṃ tuyhaṃ",
  "atk-s0508a1:4996_4": "tuyhamevetanti yaṃ tava mayi ajja agāravaṃ pavattaṃ, taṃ tuyhameva, tassa phalaṃ",
  "atk-s0508a1:4996_5": "tayā eva paccanubhavitabbaṃ, na mayāti attho. Natthi duccaritaṃ mamāti mama pana",
  "atk-s0508a1:4996_6": "duccaritaṃ nāma natthi maggeneva duccaritahetūnaṃ kilesānaṃ samucchinnattā.",
  "atk-s0508a1:4997_0": "Aniccā hi calā saddhāti yasmā pothujjanikā saddhā aniccā ekantikā na hoti, tato eva",
  "atk-s0508a1:4997_1": "calā assapiṭṭhe ṭhapitakumbhaṇḍaṃ viya, thusarāsimhi nikhātakhāṇukaṃ viya ca anavaṭṭhitā.",
  "atk-s0508a1:4997_2": "Evaṃ diṭṭhā hi sā mayāti evaṃ bhūtā ca sā saddhā mayā tayi diṭṭhā paccakkhato viditā.",
  "atk-s0508a1:4997_3": "Rajjantipi virajjantīti evaṃ tassā anavaṭṭhitattā eva ime sattā kadāci katthaci mittasanthavavasena",
  "atk-s0508a1:4997_4": "rajjanti sinehampi karonti, kadāci virajjanti virattacittā honti. Tattha kiṃ jiyyate",
  "atk-s0508a1:4997_5": "munīti tasmiṃ puthujjanānaṃ rajjane virajjane ca muni pabbajito kiṃ jiyyati, kā tassa hānīti attho.",
  "atk-s0508a1:4998_0": "“Sace mama paccaye na gaṇhatha, kathaṃ tumhe yāpethā”ti evaṃ mā cintayīti dassento",
  "atk-s0508a1:4998_1": "“paccatī”ti gāthamāha. Tassattho munino pabbajitassa bhattaṃ nāma kule kule anugharaṃ",
  "atk-s0508a1:4998_2": "divase divase thokaṃ thokaṃ paccate, na ca tuyhaṃ eva gehe. Piṇḍikāya carissāmi,",
  "atk-s0508a1:4998_3": "atthi jaṅghabalaṃ mamāti atthi me jaṅghabalaṃ, nāhaṃ obhaggajaṅgho na khañjo na ca",
  "atk-s0508a1:4998_4": "pādarogī, tasmā piṇḍikāya missakabhikkhāya carissāmi, “yathāpi bhamaro puppha”ntiādinā",
  "atk-s0508a1:4998_5": "satthārā vuttanayena piṇḍāya caritvā yāpessāmīti dasseti.",
  "atk-s0508a1:4999": "Sāṭimattiyattheragāthāvaṇṇanā niṭṭhitā.",
  "atk-s0508a1:5000": "11. Upālittheragāthāvaṇṇanā",
  "atk-s0508a1:5001_0": "Saddhāya abhinikkhammāti āyasmato upālittherassa gāthā. Kā uppatti? Ayampi padumuttarassa",
  "atk-s0508a1:5001_1": "bhagavato kāle haṃsavatīnagare kulaghare nibbatto ekadivasaṃ satthu dhammaṃ suṇanto",
  "atk-s0508a1:5001_2": "satthāraṃ ekaṃ bhikkhuṃ vinayadharānaṃ aggaṭṭhāne ṭhapentaṃ disvā adhikārakammaṃ",
  "atk-s0508a1:5001_3": "katvā taṃ ṭhānantaraṃ patthesi. So yāvajīvaṃ kusalaṃ katvā devamanussesu saṃsaranto",
  "atk-s0508a1:5001_4": "imasmiṃ buddhuppāde kappakagehe paṭisandhiṃ gaṇhi, upālītissa nāmaṃ akaṃsu. So vayappatto",
  "atk-s0508a1:5001_5": "anuruddhādīnaṃ channaṃ khattiyānaṃ pasādako hutvā tathāgate anupiyambavane viharante",
  "atk-s0508a1:5001_6": "pabbajanatthāya nikkhamantehi chahi khattiyehi saddhiṃ nikkhamitvā pabbaji. Tassa",
  "atk-s0508a1:5001_7": "pabbajjāvidhānaṃ pāḷiyaṃ āgatameva.",
  "atk-s0508a1:5002_0": "So pabbajitvā upasampanno satthu santike kammaṭṭhānaṃ gahetvā “mayhaṃ, bhante, araññavāsaṃ",
  "atk-s0508a1:5002_1": "anujānāthā”ti āha. Bhikkhu tava araññe vasantassa ekameva dhuraṃ vaḍḍhissati, amhākaṃ",
  "atk-s0508a1:5002_2": "pana santike vasantassa ganthadhurañca vipassanādhurañca paripūressatīti. Thero satthu",
  "atk-s0508a1:5002_3": "vacanaṃ sampaṭicchitvā vipassanāya kammaṃ karonto nacirasseva arahattaṃ pāpuṇi. Tena vuttaṃ apadāne –",
  "atk-s0508a1:5003": "“Nagare haṃsavatiyā, sujāto nāma brāhmaṇo;",
  "atk-s0508a1:5004": "Asītikoṭinicayo, pahūtadhanadhaññavā.",
  "atk-s0508a1:5005": "“Ajjhāyako mantadharo, tiṇṇaṃ vedāna pāragū;",
  "atk-s0508a1:5006": "Lakkhaṇe itihāse ca, sadhamme pāramiṃ gato.",
  "atk-s0508a1:5007": "“Paribbājā ekasikhā, gotamā buddhasāvakā;",
  "atk-s0508a1:5008": "Carakā tāpasā ceva, caranti mahiyā tadā.",
  "atk-s0508a1:5009": "“Tepi maṃ parivārenti, brāhmaṇo vissuto iti;",
  "atk-s0508a1:5010": "Bahujjano maṃ pūjeti, nāhaṃ pūjemi kiñcanaṃ.",
  "atk-s0508a1:5011": "“Pūjārahaṃ na passāmi, mānatthaddho ahaṃ tadā;",
  "atk-s0508a1:5012": "Buddhoti vacanaṃ natthi, tāva nuppajjate jino.",
  "atk-s0508a1:5013": "“Accayena ahorattaṃ, padumuttaranāmako;",
  "atk-s0508a1:5014": "Sabbaṃ tamaṃ vinodetvā, loke uppajji cakkhumā.",
  "atk-s0508a1:5015": "“Vitthārike bāhujaññe, puthubhūte ca sāsane;",
  "atk-s0508a1:5016": "Upāgami tadā buddho, nagaraṃ haṃsasavhayaṃ.",
  "atk-s0508a1:5017": "“Pitu atthāya so buddho, dhammaṃ desesi cakkhumā;",
  "atk-s0508a1:5018": "Tena kālena parisā, samantā yojanaṃ tadā.",
  "atk-s0508a1:5019": "“Sammato manujānaṃ so, sunando nāma tāpaso;",
  "atk-s0508a1:5020": "Yāvatā buddhaparisā, pupphehacchādayī tadā.",
  "atk-s0508a1:5021": "“Catusaccaṃ pakāsente, seṭṭhe ca pupphamaṇḍape;",
  "atk-s0508a1:5022": "Koṭisatasahassānaṃ, dhammābhisamayo ahu.",
  "atk-s0508a1:5023": "“Sattarattindivaṃ buddho, vassetvā dhammavuṭṭhiyo;",
  "atk-s0508a1:5024": "Aṭṭhame divase patte, sunandaṃ kittayī jino.",
  "atk-s0508a1:5025": "“Devaloke manusse vā, saṃsaranto ayaṃ bhave;",
  "atk-s0508a1:5026": "Sabbesaṃ pavaro hutvā, bhavesu saṃsarissati.",
  "atk-s0508a1:5027": "“Kappasatasahassamhi, okkākakulasambhavo;",
  "atk-s0508a1:5028": "Gotamo nāma gottena, satthā loke bhavissati.",
  "atk-s0508a1:5029": "“Tassa dhammesu dāyādo, oraso dhammanimmito;",
  "atk-s0508a1:5030": "Mantāṇiputto puṇṇoti, hessati satthu sāvako.",
  "atk-s0508a1:5031": "“Evaṃ kittayi sambuddho, sunandaṃ tāpasaṃ tadā;",
  "atk-s0508a1:5032": "Hāsayanto janaṃ sabbaṃ, dassayanto sakaṃ balaṃ.",
  "atk-s0508a1:5033": "“Katañjalī namassanti, sunandaṃ tāpasaṃ janā;",
  "atk-s0508a1:5034": "Buddhe kāraṃ karitvāna, sodhesi gatimattano.",
  "atk-s0508a1:5035": "“Tattha me ahu saṅkappo, sutvāna munino vacaṃ;",
  "atk-s0508a1:5036": "Ahampi kāraṃ kassāmi, yathā passāmi gotamaṃ.",
  "atk-s0508a1:5037": "“Evāhaṃ cintayitvāna, kiriyaṃ cintayiṃ mama;",
  "atk-s0508a1:5038": "Kyāhaṃ kammaṃ ācarāmi, puññakkhette anuttare.",
  "atk-s0508a1:5039": "“Ayañca pāṭhiko bhikkhu, sabbapāṭhissa sāsane;",
  "atk-s0508a1:5040": "Vinaye agganikkhitto, taṃ ṭhānaṃ patthaye ahaṃ.",
  "atk-s0508a1:5041": "“Idaṃ me amitaṃ bhogaṃ, akkhobhaṃ sāgarūpamaṃ;",
  "atk-s0508a1:5042": "Tena bhogena buddhassa, ārāmaṃ māpaye ahaṃ.",
  "atk-s0508a1:5043": "“Sobhanaṃ nāma ārāmaṃ, nagarassa puratthato;",
  "atk-s0508a1:5044": "Kiṇitvā satasahassena, saṅghārāmaṃ amāpayiṃ.",
  "atk-s0508a1:5045": "“Kūṭāgāre ca pāsāde, maṇḍape hammiye guhā;",
  "atk-s0508a1:5046": "Caṅkame sukate katvā, saṅghārāmaṃ amāpayiṃ.",
  "atk-s0508a1:5047": "“Jantāgharaṃ aggisālaṃ, atho udakamāḷakaṃ;",
  "atk-s0508a1:5048": "Nhānagharaṃ māpayitvā, bhikkhusaṅghassadāsahaṃ.",
  "atk-s0508a1:5049": "“Āsandiyo pīṭhake ca, paribhoge ca bhājane;",
  "atk-s0508a1:5050": "Ārāmikañca bhesajjaṃ, sabbametaṃ adāsahaṃ.",
  "atk-s0508a1:5051": "“Ārakkhaṃ paṭṭhapetvāna, pākāraṃ kārayiṃ daḷhaṃ;",
  "atk-s0508a1:5052": "Mā naṃ koci viheṭhesi, santacittāna tādinaṃ.",
  "atk-s0508a1:5053": "“Satasahassenāvāsaṃ, saṅghārāme amāpayiṃ;",
  "atk-s0508a1:5054": "Vepullaṃ taṃ māpayitvā, sambuddhaṃ upanāmayiṃ.",
  "atk-s0508a1:5055": "“Niṭṭhāpito mayārāmo, sampaṭiccha tuvaṃ muni;",
  "atk-s0508a1:5056": "Niyyādessāmi taṃ vīra, adhivāsehi cakkhuma.",
  "atk-s0508a1:5057": "“Padumuttaro lokavidū, āhutīnaṃ paṭiggaho;",
  "atk-s0508a1:5058": "Mama saṅkappamaññāya, adhivāsesi nāyako.",
  "atk-s0508a1:5059": "“Adhivāsanamaññāya, sabbaññussa mahesino;",
  "atk-s0508a1:5060": "Bhojanaṃ paṭiyādetvā, kālamārocayiṃ ahaṃ.",
  "atk-s0508a1:5061": "“Ārocitamhi kālamhi, padumuttaranāyako;",
  "atk-s0508a1:5062": "Khīṇāsavasahassehi, ārāmaṃ me upāgami.",
  "atk-s0508a1:5063": "“Nisinnaṃ kālamaññāya, annapānena tappayiṃ;",
  "atk-s0508a1:5064": "Bhuttāviṃ kālamaññāya, idaṃ vacanamabraviṃ.",
  "atk-s0508a1:5065": "“Kīto satasahassena, tattakeneva kārito;",
  "atk-s0508a1:5066": "Sobhano nāma ārāmo, sampaṭiccha tuvaṃ muni.",
  "atk-s0508a1:5067": "“Iminārāmadānena, cetanāpaṇidhīhi ca;",
  "atk-s0508a1:5068": "Bhave nibbattamānohaṃ, labhāmi mama patthitaṃ.",
  "atk-s0508a1:5069": "“Paṭiggahetvā sambuddho, saṅghārāmaṃ sumāpitaṃ;",
  "atk-s0508a1:5070": "Bhikkhusaṅghe nisīditvā, idaṃ vacanamabravi.",
  "atk-s0508a1:5071": "“Yo so buddhassa pādāsi, saṅghārāmaṃ sumāpitaṃ;",
  "atk-s0508a1:5072": "Tamahaṃ kittayissāmi, suṇātha mama bhāsato.",
  "atk-s0508a1:5073": "“Hatthī assā rathā pattī, senā ca caturaṅginī;",
  "atk-s0508a1:5074": "Parivāressantimaṃ niccaṃ, saṅghārāmassidaṃ phalaṃ.",
  "atk-s0508a1:5075": "“Saṭṭhi tūrasahassāni, bheriyo samalaṅkatā;",
  "atk-s0508a1:5076": "Parivāressantimaṃ niccaṃ, saṅghārāmassidaṃ phalaṃ.",
  "atk-s0508a1:5077": "“Chaḷasītisahassāni, nāriyo samalaṅkatā;",
  "atk-s0508a1:5078": "Vicittavatthābharaṇā, āmuttamaṇikuṇḍalā.",
  "atk-s0508a1:5079": "“Aḷārapamhā hasulā, susaññā tanumajjhimā;",
  "atk-s0508a1:5080": "Parivāressantimaṃ niccaṃ, saṅghārāmassidaṃ phalaṃ.",
  "atk-s0508a1:5081": "“Tiṃsakappasahassāni, devaloke ramissati;",
  "atk-s0508a1:5082": "Sahassakkhattuṃ devindo, devarajjaṃ karissati.",
  "atk-s0508a1:5083": "“Devarājena pattabbaṃ, sabbaṃ paṭilabhissati;",
  "atk-s0508a1:5084": "Anūnabhogo hutvāna, devarajjaṃ karissati.",
  "atk-s0508a1:5085": "“Sahassakkhattuṃ cakkavattī, rājā raṭṭhe bhavissati.",
  "atk-s0508a1:5086": "Pathabyā rajjaṃ vipulaṃ, gaṇanāto asaṅkhiyaṃ.",
  "atk-s0508a1:5087": "“Kappasatasahassamhi, okkākakulasambhavo;",
  "atk-s0508a1:5088": "Gotamo nāma gottena, satthā loke bhavissati.",
  "atk-s0508a1:5089": "“Tassa dhammesu dāyādo, oraso dhammanimmito;",
  "atk-s0508a1:5090": "Upāli nāma nāmena, hessati satthu sāvako.",
  "atk-s0508a1:5091": "“Vinaye pāramiṃ patvā, ṭhānāṭhāne ca kovido;",
  "atk-s0508a1:5092": "Jinasāsanaṃ dhārento, viharissatināsavo.",
  "atk-s0508a1:5093": "“Sabbametaṃ abhiññāya, gotamo sakyapuṅgavo;",
  "atk-s0508a1:5094": "Bhikkhusaṅghe nisīditvā, etadagge ṭhapessati.",
  "atk-s0508a1:5095": "“Aparimeyyupādāya, patthemi tava sāsanaṃ;",
  "atk-s0508a1:5096": "So me attho anuppatto, sabbasaṃyojanakkhayo.",
  "atk-s0508a1:5097": "“Yathā sūlāvuto poso, rājadaṇḍena tajjito;",
  "atk-s0508a1:5098": "Sūle sātaṃ avindanto, parimuttiṃva icchati.",
  "atk-s0508a1:5099": "“Tathevāhaṃ mahāvīra, bhavadaṇḍena tajjito;",
  "atk-s0508a1:5100": "Kammasūlāvuto santo, pipāsāvedanaṭṭito.",
  "atk-s0508a1:5101": "“Bhave sātaṃ na vindāmi, ḍayhanto tīhi aggibhi;",
  "atk-s0508a1:5102": "Parimuttiṃ gavesāmi, yathāpi rājadaṇḍito.",
  "atk-s0508a1:5103": "“Yathā visādo puriso, visena paripīḷito;",
  "atk-s0508a1:5104": "Agadaṃ so gaveseyya, visaghātāyupālanaṃ.",
  "atk-s0508a1:5105": "“Gavesamāno passeyya, agadaṃ visaghātakaṃ;",
  "atk-s0508a1:5106": "Taṃ pivitvā sukhī assa, visamhā parimuttiyā.",
  "atk-s0508a1:5107": "“Tathevāhaṃ mahāvīra, yathā visahato naro;",
  "atk-s0508a1:5108": "Sampīḷito avijjāya, saddhammāgadamesahaṃ.",
  "atk-s0508a1:5109": "“Dhammāgadaṃ gavesanto, addakkhiṃ sakyasāsanaṃ;",
  "atk-s0508a1:5110": "Aggaṃ sabbosadhānaṃ taṃ, sabbasallavinodanaṃ.",
  "atk-s0508a1:5111": "“Dhammosadhaṃ pivitvāna, visaṃ sabbaṃ samūhaniṃ;",
  "atk-s0508a1:5112": "Ajarāmaraṃ sītibhāvaṃ, nibbānaṃ phassayiṃ ahaṃ.",
  "atk-s0508a1:5113": "“Yathā bhūtaṭṭito poso, bhūtaggāhena pīḷito;",
  "atk-s0508a1:5114": "Bhūtavejjaṃ gaveseyya, bhūtasmā parimuttiyā.",
  "atk-s0508a1:5115": "“Gavesamāno passeyya, bhūtavijjāsu kovidaṃ;",
  "atk-s0508a1:5116": "Tassa so vihane bhūtaṃ, samūlañca vināsaye.",
  "atk-s0508a1:5117": "“Tathevāhaṃ mahāvīra, tamaggāhena pīḷito;",
  "atk-s0508a1:5118": "Ñāṇālokaṃ gavesāmi, tamato parimuttiyā.",
  "atk-s0508a1:5119": "“Athaddasaṃ sakyamuniṃ, kilesatamasodhanaṃ;",
  "atk-s0508a1:5120": "So me tamaṃ vinodesi, bhūtavejjova bhūtakaṃ.",
  "atk-s0508a1:5121": "“Saṃsārasotaṃ sañchindiṃ, taṇhāsotaṃ nivārayiṃ;",
  "atk-s0508a1:5122": "Bhavaṃ ugghāṭayiṃ sabbaṃ, bhūtavejjova mūlato.",
  "atk-s0508a1:5123": "“Garuḷo yathā opatati, pannagaṃ bhakkhamattano;",
  "atk-s0508a1:5124": "Samantā yojanasataṃ, vikkhobheti mahāsaraṃ.",
  "atk-s0508a1:5125": "“Pannagaṃ so gahetvāna, adhosīsaṃ viheṭhayaṃ;",
  "atk-s0508a1:5126": "Ādāya so pakkamati, yenakāmaṃ vihaṅgamo.",
  "atk-s0508a1:5127": "“Tathevāhaṃ mahāvīra, yathāpi garuḷo balī;",
  "atk-s0508a1:5128": "Asaṅkhataṃ gavesanto, dose vikkhālayiṃ ahaṃ.",
  "atk-s0508a1:5129": "“Diṭṭho ahaṃ dhammavaraṃ, santipadamanuttaraṃ;",
  "atk-s0508a1:5130": "Ādāya viharāmetaṃ, garuḷo pannagaṃ yathā.",
  "atk-s0508a1:5131": "“Āsāvatī nāma latā, jātā cittalatāvane;",
  "atk-s0508a1:5132": "Tassā vassasahassena, ekaṃ nibbattate phalaṃ.",
  "atk-s0508a1:5133": "“Taṃ devā payirupāsanti, tāvadūraphale sati;",
  "atk-s0508a1:5134": "Devānaṃ sā piyā evaṃ, āsāvatī latuttamā.",
  "atk-s0508a1:5135": "“Satasahassupādāya, tāhaṃ paricare muni;",
  "atk-s0508a1:5136": "Sāyaṃ pātaṃ namassāmi, devā āsāvatiṃ yathā.",
  "atk-s0508a1:5137": "“Avañjhā pāricariyā, amoghā ca namassanā;",
  "atk-s0508a1:5138": "Dūrāgatampi maṃ santaṃ, khaṇoyaṃ na virādhayi.",
  "atk-s0508a1:5139": "“Paṭisandhiṃ na passāmi, vicinanto bhave ahaṃ;",
  "atk-s0508a1:5140": "Nirūpadhi vippamutto, upasanto carāmahaṃ.",
  "atk-s0508a1:5141": "“Yathāpi padumaṃ nāma, sūriyaraṃsena pupphati;",
  "atk-s0508a1:5142": "Tathevāhaṃ mahāvīra, buddharaṃsena pupphito.",
  "atk-s0508a1:5143": "“Yathā balākayonimhi, na vijjati pumo sadā;",
  "atk-s0508a1:5144": "Meghesu gajjamānesu, gabbhaṃ gaṇhanti tā sadā.",
  "atk-s0508a1:5145": "“Cirampi gabbhaṃ dhārenti, yāva megho na gajjati;",
  "atk-s0508a1:5146": "Bhārato parimuccanti, yadā megho pavassati.",
  "atk-s0508a1:5147": "“Padumuttarabuddhassa, dhammameghena gajjato;",
  "atk-s0508a1:5148": "Saddena dhammameghassa, dhammagabbhaṃ agaṇhahaṃ.",
  "atk-s0508a1:5149": "“Satasahassupādāya, puññagabbhaṃ dharemahaṃ;",
  "atk-s0508a1:5150": "Nappamuccāmi bhārato, dhammamegho na gajjati.",
  "atk-s0508a1:5151": "“Yadā tuvaṃ sakyamuni, ramme kapilavatthave;",
  "atk-s0508a1:5152": "Gajjasi dhammameghena, bhārato parimuccahaṃ.",
  "atk-s0508a1:5153": "“Suññataṃ animittañca, tathāppaṇihitampi ca;",
  "atk-s0508a1:5154": "Caturo ca phale sabbe, dhammevaṃ vijanayiṃ ahaṃ.",
  "atk-s0508a1:5155": "“Aparimeyyupādāya, patthemi tava sāsanaṃ;",
  "atk-s0508a1:5156": "So me attho anuppatto, santipadamanuttaraṃ.",
  "atk-s0508a1:5157": "“Vinaye pāramiṃ patto, yathāpi pāṭhiko isi;",
  "atk-s0508a1:5158": "Na me samasamo atthi, dhāremi sāsanaṃ ahaṃ.",
  "atk-s0508a1:5159": "“Vinaye khandhake cāpi, tikacchede ca pañcake;",
  "atk-s0508a1:5160": "Ettha me vimati natthi, akkhare byañjanepi vā.",
  "atk-s0508a1:5161": "“Niggahe paṭikamme ca, ṭhānāṭhāne ca kovido;",
  "atk-s0508a1:5162": "Osāraṇe vuṭṭhāpane, sabbattha pāramiṃ gato.",
  "atk-s0508a1:5163": "“Vinaye khandhake vāpi, nikkhipitvā padaṃ ahaṃ;",
  "atk-s0508a1:5164": "Ubhato viniveṭhetvā, rasato osareyyahaṃ.",
  "atk-s0508a1:5165": "“Niruttiyā sukusalo, atthānatthe ca kovido;",
  "atk-s0508a1:5166": "Anaññātaṃ mayā natthi, ekaggo satthu sāsane.",
  "atk-s0508a1:5167": "“Rūpadakkho ahaṃ ajja, sakyaputtassa sāsane;",
  "atk-s0508a1:5168": "Kaṅkhaṃ sabbaṃ vinodemi, chindāmi sabbasaṃsayaṃ.",
  "atk-s0508a1:5169": "“Padaṃ anupadañcāpi, akkharañcāpi byañjanaṃ;",
  "atk-s0508a1:5170": "Nidāne pariyosāne, sabbattha kovido ahaṃ.",
  "atk-s0508a1:5171": "“Yathāpi rājā balavā, niggaṇhitvā parantape;",
  "atk-s0508a1:5172": "Vijinitvāna saṅgāmaṃ, nagaraṃ tattha māpaye.",
  "atk-s0508a1:5173": "“Pākāraṃ parikhañcāpi, esikaṃ dvārakoṭṭhakaṃ;",
  "atk-s0508a1:5174": "Aṭṭālake ca vividhe, kāraye nagare bahū.",
  "atk-s0508a1:5175": "“Siṅghāṭakaṃ caccarañca, suvibhattantarāpaṇaṃ;",
  "atk-s0508a1:5176": "Kārayeyya sabhaṃ tattha, atthānatthavinicchayaṃ.",
  "atk-s0508a1:5177": "“Nigghātatthaṃ amittānaṃ, chiddāchiddañca jānituṃ;",
  "atk-s0508a1:5178": "Balakāyassa rakkhāya, senāpaccaṃ ṭhapeti so.",
  "atk-s0508a1:5179": "“Ārakkhatthāya bhaṇḍassa, nidhānakusalaṃ naraṃ;",
  "atk-s0508a1:5180": "Mā me bhaṇḍaṃ vinassīti, bhaṇḍarakkhaṃ ṭhapeti so.",
  "atk-s0508a1:5181": "“Mamatto hoti yo rañño, vuddhiṃ yassa ca icchati;",
  "atk-s0508a1:5182": "Tassādhikaraṇaṃ deti, mittassa paṭipajjituṃ.",
  "atk-s0508a1:5183": "“Uppātesu nimittesu, lakkhaṇesu ca kovidaṃ;",
  "atk-s0508a1:5184": "Ajjhāyakaṃ mantadharaṃ, porohicce ṭhapeti so.",
  "atk-s0508a1:5185": "“Etehaṅgehi sampanno, khattiyoti pavuccati;",
  "atk-s0508a1:5186": "Sadā rakkhanti rājānaṃ, cakkavākova dukkhitaṃ.",
  "atk-s0508a1:5187": "“Tatheva tvaṃ mahāvīra, hatāmittova khattiyo;",
  "atk-s0508a1:5188": "Sadevakassa lokassa, dhammarājāti vuccati.",
  "atk-s0508a1:5189": "“Titthiye nihanitvāna, mārañcāpi sasenakaṃ;",
  "atk-s0508a1:5190": "Tamandhakāraṃ vidhamitvā, dhammanagaraṃ amāpayi.",
  "atk-s0508a1:5191": "“Sīlaṃ pākārakaṃ tattha, ñāṇaṃ te dvārakoṭṭhakaṃ;",
  "atk-s0508a1:5192": "Saddhā te esikā vīra, dvārapālo ca saṃvaro.",
  "atk-s0508a1:5193": "“Satipaṭṭhānamaṭṭālaṃ, paññā te caccaraṃ mune;",
  "atk-s0508a1:5194": "Iddhipādañca siṅghāṭaṃ, dhammavīthi sumāpitā.",
  "atk-s0508a1:5195": "“Suttantaṃ abhidhammañca, vinayañcāpi kevalaṃ;",
  "atk-s0508a1:5196": "Navaṅgaṃ buddhavacanaṃ, esā dhammasabhā tava.",
  "atk-s0508a1:5197": "“Suññataṃ animittañca, vihārañcappaṇīhitaṃ;",
  "atk-s0508a1:5198": "Āneñjañca nirodho ca, esā dhammakuṭī tava.",
  "atk-s0508a1:5199": "“Paññāya aggo nikkhitto, paṭibhāne ca kovido;",
  "atk-s0508a1:5200": "Sāriputtoti nāmena, dhammasenāpatī tava.",
  "atk-s0508a1:5201": "“Cutūpapātakusalo, iddhiyā pāramiṃ gato;",
  "atk-s0508a1:5202": "Kolito nāma nāmena, porohicco tavaṃ mune.",
  "atk-s0508a1:5203": "“Porāṇakavaṃsadharo, uggatejo durāsado;",
  "atk-s0508a1:5204": "Dhutavādīguṇenaggo, akkhadasso tavaṃ mune.",
  "atk-s0508a1:5205": "“Bahussuto dhammadharo, sabbapāṭhī ca sāsane;",
  "atk-s0508a1:5206": "Ānando nāma nāmena, dhammārakkho tavaṃ mune.",
  "atk-s0508a1:5207": "“Ete sabbe atikkamma, pamesi bhagavā mamaṃ;",
  "atk-s0508a1:5208": "Vinicchayaṃ me pādāsi, vinaye viññudesitaṃ.",
  "atk-s0508a1:5209": "“Yo koci vinaye pañhaṃ, pucchati buddhasāvako;",
  "atk-s0508a1:5210": "Tattha me cintanā natthi, taññevatthaṃ kathemahaṃ.",
  "atk-s0508a1:5211": "“Yāvatā buddhakhettamhi, ṭhapetvā taṃ mahāmuni;",
  "atk-s0508a1:5212": "Vinaye mādiso natthi, kuto bhiyyo bhavissati.",
  "atk-s0508a1:5213": "“Bhikkhusaṅghe nisīditvā, evaṃ gajjati gotamo;",
  "atk-s0508a1:5214": "Upālissa samo natthi, vinaye khandhakesu ca.",
  "atk-s0508a1:5215": "“Yāvatā buddhabhaṇitaṃ, navaṅgaṃ satthusāsanaṃ;",
  "atk-s0508a1:5216": "Vinayogadhaṃ taṃ sabbaṃ, vinayamūlapassino.",
  "atk-s0508a1:5217": "“Mama kammaṃ saritvāna, gotamo sakyapuṅgavo;",
  "atk-s0508a1:5218": "Bhikkhusaṅghe nisīditvā, etadagge ṭhapesi maṃ.",
  "atk-s0508a1:5219": "“Satasahassupādāya, imaṃ ṭhānaṃ apatthayiṃ;",
  "atk-s0508a1:5220": "So me attho anuppatto, vinaye pāramiṃ gato.",
  "atk-s0508a1:5221": "“Sakyānaṃ nandijanano, kappako āsahaṃ pure;",
  "atk-s0508a1:5222": "Vijahitvāna taṃ jātiṃ, putto jāto mahesino.",
  "atk-s0508a1:5223": "“Ito dutiyake kappe, añjaso nāma khattiyo;",
  "atk-s0508a1:5224": "Anantatejo amitayaso, bhūmipālo mahaddhano.",
  "atk-s0508a1:5225": "“Tassa rañño ahaṃ putto, candano nāma khattiyo;",
  "atk-s0508a1:5226": "Jātimadenupatthaddho, yasabhogamadena ca.",
  "atk-s0508a1:5227": "“Nāgasatasahassāni, sabbālaṅkārabhūsitā;",
  "atk-s0508a1:5228": "Tidhāpabhinnā mātaṅgā, parivārenti maṃ sadā.",
  "atk-s0508a1:5229": "“Sabalehi paretohaṃ, uyyānaṃ gantukāmako;",
  "atk-s0508a1:5230": "Āruyha sirikaṃ nāgaṃ, nagarā nikkhamiṃ tadā.",
  "atk-s0508a1:5231": "“Caraṇena ca sampanno, guttadvāro susaṃvuto;",
  "atk-s0508a1:5232": "Devalo nāma sambuddho, āgacchi purato mama.",
  "atk-s0508a1:5233": "“Pesetvā sirikaṃ nāgaṃ, buddhaṃ āsādayiṃ tadā;",
  "atk-s0508a1:5234": "Tato sañjātakopo so, nāgo nuddharate padaṃ.",
  "atk-s0508a1:5235": "“Nāgaṃ ruṇṇamanaṃ disvā, buddhe kodhaṃ akāsahaṃ;",
  "atk-s0508a1:5236": "Vihesayitvā sambuddhaṃ, uyyānaṃ agamāsahaṃ.",
  "atk-s0508a1:5237": "“Sātaṃ tattha na vindāmi, siro pajjalito yathā;",
  "atk-s0508a1:5238": "Pariḷāhena ḍayhāmi, macchova baḷisādako.",
  "atk-s0508a1:5239": "“Sasāgarantā pathavī, ādittā viya hoti me;",
  "atk-s0508a1:5240": "Pitu santikupāgamma, idaṃ vacanamabraviṃ.",
  "atk-s0508a1:5241": "“Āsīvisaṃva kupitaṃ, aggikkhandhaṃva āgataṃ;",
  "atk-s0508a1:5242": "Mattaṃva kuñjaraṃ dantiṃ, yaṃ sayambhumasādayiṃ.",
  "atk-s0508a1:5243": "“Āsādito mayā buddho, ghoro uggatapo jino;",
  "atk-s0508a1:5244": "Purā sabbe vinassāma, khamāpessāma taṃ muniṃ.",
  "atk-s0508a1:5245": "“No ce taṃ nijjhāpessāma, attadantaṃ samāhitaṃ;",
  "atk-s0508a1:5246": "Orena sattadivasā, raṭṭhaṃ me vidhamissati.",
  "atk-s0508a1:5247": "“Sumekhalo kosiyo ca, siggavo cāpi sattako;",
  "atk-s0508a1:5248": "Āsādayitvā isayo, duggatā te saraṭṭhakā.",
  "atk-s0508a1:5249": "“Yadā kuppanti isayo, saññatā brahmacārino;",
  "atk-s0508a1:5250": "Sadevakaṃ vināsenti, sasāgaraṃ sapabbataṃ.",
  "atk-s0508a1:5251": "“Tiyojanasahassamhi, purise sannipātayiṃ;",
  "atk-s0508a1:5252": "Accayaṃ desanatthāya, sayambhuṃ upasaṅkamiṃ.",
  "atk-s0508a1:5253": "“Allavatthā allasirā, sabbeva pañjalīkatā;",
  "atk-s0508a1:5254": "Buddhassa pāde nipatitvā, idaṃ vacanamabravuṃ.",
  "atk-s0508a1:5255": "“Khamassu tvaṃ mahāvīra, abhiyācati taṃ jano;",
  "atk-s0508a1:5256": "Pariḷāhaṃ vinodehi, mā no raṭṭhaṃ vināsaya.",
  "atk-s0508a1:5257": "“Sadevamānusā sabbe, sadānavā sarakkhasā;",
  "atk-s0508a1:5258": "Ayomayena kūṭena, siraṃ bhindeyyu me sadā.",
  "atk-s0508a1:5259": "“Dake aggi na saṇṭhāti, bījaṃ sele na rūhati;",
  "atk-s0508a1:5260": "Agade kimi na saṇṭhāti, kopo buddhe na jāyati.",
  "atk-s0508a1:5261": "“Yathā ca bhūmi acalā, appameyyo ca sāgaro;",
  "atk-s0508a1:5262": "Anantako ca ākāso, evaṃ buddhā akhobhiyā.",
  "atk-s0508a1:5263": "“Sadā khantā mahāvīrā, khamitā ca tapassino;",
  "atk-s0508a1:5264": "Khantānaṃ khamitānañca, gamanaṃ taṃ na vijjati.",
  "atk-s0508a1:5265": "“Idaṃ vatvāna sambuddho, pariḷāhaṃ vinodayaṃ;",
  "atk-s0508a1:5266": "Mahājanassa purato, nabhaṃ abbhuggamī tadā.",
  "atk-s0508a1:5267": "“Tena kammenahaṃ vīra, hīnattaṃ ajjhupāgato;",
  "atk-s0508a1:5268": "Samatikkamma taṃ jātiṃ, pāvisiṃ abhayaṃ puraṃ.",
  "atk-s0508a1:5269": "“Tadāpi maṃ mahāvīra, ḍayhamānaṃ susaṇṭhitaṃ;",
  "atk-s0508a1:5270": "Pariḷāhaṃ vinodesi, sayambhuñca khamāpayiṃ.",
  "atk-s0508a1:5271": "“Ajjāpi maṃ mahāvīra, ḍayhamānaṃ tihaggibhi;",
  "atk-s0508a1:5272": "Nibbāpesi tayo aggī, sītibhāvañca pāpayiṃ.",
  "atk-s0508a1:5273": "“Yesaṃ sotāvadhānatthi, suṇātha mama bhāsato;",
  "atk-s0508a1:5274": "Atthaṃ tuyhaṃ pavakkhāmi, yathā diṭṭhaṃ padaṃ mama.",
  "atk-s0508a1:5275": "“Sayambhuṃ taṃ vimānetvā, santacittaṃ samāhitaṃ;",
  "atk-s0508a1:5276": "Tena kammenahaṃ ajja, jātomhi nīcayoniyaṃ.",
  "atk-s0508a1:5277": "“Mā vo khaṇaṃ virādhetha, khaṇātītā hi socare;",
  "atk-s0508a1:5278": "Sadatthe vāyameyyātha, khaṇo vo paṭipādito.",
  "atk-s0508a1:5279": "“Ekaccānañca vamanaṃ, ekaccānaṃ virecanaṃ;",
  "atk-s0508a1:5280": "Visaṃ halāhalaṃ eke, ekaccānañca osadhaṃ.",
  "atk-s0508a1:5281": "“Vamanaṃ paṭipannānaṃ, phalaṭṭhānaṃ virecanaṃ;",
  "atk-s0508a1:5282": "Osadhaṃ phalalābhīnaṃ, puññakkhettaṃ gavesinaṃ.",
  "atk-s0508a1:5283": "“Sāsanena viruddhānaṃ, visaṃ halāhalaṃ yathā;",
  "atk-s0508a1:5284": "Āsīviso diṭṭhaviso, evaṃ jhāpeti taṃ naraṃ.",
  "atk-s0508a1:5285": "“Sakiṃ pītaṃ halāhalaṃ, uparundhati jīvitaṃ;",
  "atk-s0508a1:5286": "Sāsanena virujjhitvā, kappakoṭimhi ḍayhati.",
  "atk-s0508a1:5287": "“Khantiyā avihiṃsāya, mettacittavatāya ca;",
  "atk-s0508a1:5288": "Sadevakaṃ so tāreti, tasmā te avirādhiyā.",
  "atk-s0508a1:5289": "“Lābhālābhe na sajjanti, sammānanavimānane;",
  "atk-s0508a1:5290": "Pathavīsadisā buddhā, tasmā te na virādhiyā.",
  "atk-s0508a1:5291": "“Devadatte ca vadhake, core aṅgulimālake;",
  "atk-s0508a1:5292": "Rāhule dhanapāle ca, sabbesaṃ samako muni.",
  "atk-s0508a1:5293": "“Etesaṃ paṭigho natthi, rāgomesaṃ na vijjati;",
  "atk-s0508a1:5294": "Sabbesaṃ samako buddho, vadhakassorasassa ca.",
  "atk-s0508a1:5295": "“Panthe disvāna kāsāvaṃ, chaḍḍitaṃ mīḷhamakkhitaṃ;",
  "atk-s0508a1:5296": "Sirasmiṃ añjaliṃ katvā, vanditabbaṃ isiddhajaṃ.",
  "atk-s0508a1:5297": "“Abbhatītā ca ye buddhā, vattamānā anāgatā;",
  "atk-s0508a1:5298": "Dhajenānena sujjhanti, tasmā ete namassiyā.",
  "atk-s0508a1:5299": "“Satthukappaṃ suvinayaṃ, dhāremi hadayenahaṃ;",
  "atk-s0508a1:5300": "Namassamāno vinayaṃ, viharissāmi sabbadā.",
  "atk-s0508a1:5301": "“Vinayo āsayo mayhaṃ, vinayo ṭhānacaṅkamaṃ;",
  "atk-s0508a1:5302": "Kappemi vinaye vāsaṃ, vinayo mama gocaro.",
  "atk-s0508a1:5303": "“Vinaye pāramippatto, samathe cāpi kovido;",
  "atk-s0508a1:5304": "Upāli taṃ mahāvīra, pāde vandati satthuno.",
  "atk-s0508a1:5305": "“So ahaṃ vicarissāmi, gāmā gāmaṃ purā puraṃ;",
  "atk-s0508a1:5306": "Namassamāno sambuddhaṃ, dhammassa ca sudhammataṃ.",
  "atk-s0508a1:5307": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:5308_0": "Tattha hi naṃ satthā sayameva sakalaṃ vinayapiṭakaṃ uggaṇhāpesi. So aparabhāge bhārukacchakavatthuṃ",
  "atk-s0508a1:5308_1": "ajjukavatthuṃ kumārakassapavatthunti imāni tīṇi vatthūni vinicchayi. Satthā ekekasmiṃ",
  "atk-s0508a1:5308_2": "vinicchite sādhukāraṃ datvā tayopi vinicchaye aṭṭhuppattiṃ katvā theraṃ vinayadharānaṃ",
  "atk-s0508a1:5308_3": "aggaṭṭhāne ṭhapesi. So aparabhāge ekasmiṃ uposathadivase pātimokkhuddesasamaye bhikkhū ovadanto –",
  "atk-s0508a1:5309": "249.",
  "atk-s0508a1:5310": "“Saddhāya abhinikkhamma, navapabbajito navo;",
  "atk-s0508a1:5311": "Mitte bhajeyya kalyāṇe, suddhājīve atandite.",
  "atk-s0508a1:5312": "250.",
  "atk-s0508a1:5313": "“Saddhāya abhinikkhamma, navapabbajito navo;",
  "atk-s0508a1:5314": "Saṅghasmiṃ viharaṃ bhikkhu, sikkhetha vinayaṃ budho.",
  "atk-s0508a1:5315": "251.",
  "atk-s0508a1:5316": "“Saddhāya abhinikkhamma, navapabbajito navo;",
  "atk-s0508a1:5317": "Kappākappesu kusalo, careyya apurakkhato”ti. – tisso gāthā abhāsi;",
  "atk-s0508a1:5318_0": "Tattha saddhāyāti saddhānimittaṃ, na jīvikatthanti attho. Saddhāyāti vā kammaphalāni",
  "atk-s0508a1:5318_1": "ratanattayaguṇañca saddahitvā. Abhinikkhammāti gharāvāsato nikkhamitvā. Navapabbajitoti",
  "atk-s0508a1:5318_2": "navo hutvā pabbajito, paṭhamavaye eva pabbajito. Navoti sāsane sikkhāya abhinavo",
  "atk-s0508a1:5318_3": "daharo. Mitte bhajeyya kalyāṇe suddhājīve atanditeti “piyo garu bhāvanīyo”tiādinā",
  "atk-s0508a1:5318_4": "vuttalakkhaṇe kalyāṇamitte, micchājīvavivajjanena suddhājīve, āraddhavīriyatāya atandite",
  "atk-s0508a1:5318_5": "bhajeyya upasaṅkameyya, tesaṃ ovādānusāsanīpaṭiggahaṇavasena seveyya. Saṅghasmiṃ",
  "atk-s0508a1:5318_6": "viharanti saṅghe bhikkhusamūhe vattapaṭivattapūraṇavasena viharanto. Sikkhetha vinayaṃ",
  "atk-s0508a1:5318_7": "budhoti bodhañāṇatāsukusalo hutvā vinayapariyattiṃ sikkheyya. Vinayo hi sāsanassa",
  "atk-s0508a1:5318_8": "āyu, tasmiṃ ṭhite sāsanaṃ ṭhitaṃ hoti. “Buddho”ti ca paṭhanti, so evattho. Kappākappesūti",
  "atk-s0508a1:5318_9": "kappiyākappiyesu kusalo suttavasena suttānulomavasena ca nipuṇo cheko. Apurakkhatoti",
  "atk-s0508a1:5318_10": "na purakkhato taṇhādīhi kutoci purekkhāraṃ apaccāsīsanto hutvā vihareyya.",
  "atk-s0508a1:5319": "Upālittheragāthāvaṇṇanā niṭṭhitā.",
  "atk-s0508a1:5320": "12. Uttarapālattheragāthāvaṇṇanā",
  "atk-s0508a1:5321_0": "Paṇḍitaṃ vata maṃ santanti āyasmato uttarapālattherassa gāthā. Kā uppatti? Ayampi",
  "atk-s0508a1:5321_1": "purimabuddhesu katādhikāro tattha tattha bhave puññāni upacinanto vipassissa bhagavato",
  "atk-s0508a1:5321_2": "gamanamagge setuṃ kārāpesi. So tena puññakammena devamanussesu saṃsaranto imasmiṃ",
  "atk-s0508a1:5321_3": "buddhuppāde sāvatthiyaṃ brāhmaṇakule nibbattitvā uttarapāloti laddhanāmo vayappatto",
  "atk-s0508a1:5321_4": "yamakapāṭihāriyaṃ disvā paṭiladdhasaddho pabbajitvā samaṇadhammaṃ karoti. Tassa ekadivasaṃ",
  "atk-s0508a1:5321_5": "ayonisomanasikāravasena anubhūtārammaṇaṃ anussarantassa kāmarāgo uppajji. So tāvadeva",
  "atk-s0508a1:5321_6": "sahoḍḍhaṃ coraṃ gaṇhanto viya attano cittaṃ niggahetvā saṃvegajāto paṭipakkhamanasikārena",
  "atk-s0508a1:5321_7": "kilese vikkhambhetvā vipassanāya kammaṃ karonto bhāvanaṃ ussukkāpetvā arahattaṃ pāpuṇi.",
  "atk-s0508a1:5321_8": "Tena vuttaṃ apadāne –",
  "atk-s0508a1:5322": "“Vipassino bhagavato, caṅkamantassa sammukhā;",
  "atk-s0508a1:5323": "Pasannacitto sumano, setuṃ kārāpayiṃ ahaṃ.",
  "atk-s0508a1:5324": "“Ekanavutito kappe, yaṃ setuṃ kārayiṃ ahaṃ;",
  "atk-s0508a1:5325": "Duggatiṃ nābhijānāmi, setudānassidaṃ phalaṃ.",
  "atk-s0508a1:5326": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:5327": "Arahattaṃ pana patvā attano paṭipattiṃ paccavekkhitvā sīhanādaṃ nadanto –",
  "atk-s0508a1:5328": "252.",
  "atk-s0508a1:5329": "“Paṇḍitaṃ vata maṃ santaṃ, alamatthavicintakaṃ;",
  "atk-s0508a1:5330": "Pañca kāmaguṇā loke, sammohā pātayiṃsu maṃ.",
  "atk-s0508a1:5331": "253.",
  "atk-s0508a1:5332": "“Pakkhando māravisaye, daḷhasallasamappito;",
  "atk-s0508a1:5333": "Asakkhiṃ maccurājassa, ahaṃ pāsā pamuccituṃ.",
  "atk-s0508a1:5334": "254.",
  "atk-s0508a1:5335": "“Sabbe kāmā pahīnā me, bhavā sabbe padālitā;",
  "atk-s0508a1:5336": "Vikkhīṇo jātisaṃsāro, natthi dāni punabbhavo”ti. –",
  "atk-s0508a1:5337": "Tisso gāthā abhāsi.",
  "atk-s0508a1:5338_0": "Tattha paṇḍitaṃ vata maṃ santanti sutacintāmayāya paññāya vasena paññāsampannampi",
  "atk-s0508a1:5338_1": "nāma maṃ samānaṃ. Alamatthavicintakanti attano ca paresañca atthaṃ hitaṃ vicintetuṃ",
  "atk-s0508a1:5338_2": "samatthaṃ, alaṃ vā pariyattaṃ atthassa vicintakaṃ, kilesaviddhaṃsanasamatthaṃ atthadassinaṃ",
  "atk-s0508a1:5338_3": "vā, sabbametaṃ attano antimabhavikatāya thero vadati. Pañca kāmaguṇāti rūpādayo pañca",
  "atk-s0508a1:5338_4": "kāmakoṭṭhāsā. Loketi tesaṃ pavattiṭṭhānadassanaṃ. Sammohāti sammohanimittaṃ ayonisomanasikārahetu.",
  "atk-s0508a1:5338_5": "Sammohāti vā sammohanā sammohakarā. Pātayiṃsūti dhīrabhāvato pātesuṃ, lokato vā uttaritukāmaṃ",
  "atk-s0508a1:5338_6": "maṃ loke pātayiṃsūti attho.",
  "atk-s0508a1:5339_0": "Pakkhandoti anupaviṭṭho. Māravisayeti kilesavisaye kilesamārassa pavattiṭṭhāne, tassa",
  "atk-s0508a1:5339_1": "vasaṃ gatoti adhippāyo. Devaputtamārassa vā issariyaṭṭhāne taṃ anupavisitvā ṭhito.",
  "atk-s0508a1:5339_2": "Daḷhasallasamappitoti daḷhaṃ thiraṃ, daḷhena vā sallena samappito, rāgasallena hadayaṃ",
  "atk-s0508a1:5339_3": "āhacca viddho. Asakkhiṃ maccurājassa, ahaṃ pāsā pamuccitunti aggamaggasaṇḍāsena rāgādisallaṃ",
  "atk-s0508a1:5339_4": "anavasesato uddharantoyeva rāgabandhanasaṅkhātā maccurājassa pāsā ahaṃ parimuccituṃ",
  "atk-s0508a1:5339_5": "asakkhiṃ, tato attānaṃ pamocesiṃ.",
  "atk-s0508a1:5340_0": "Tato eva ca sabbe kāmā pahīnā me, bhavā sabbe padālitāti vatthārammaṇādibhedena anekabhedabhinnā",
  "atk-s0508a1:5340_1": "sabbe kilesakāmā ariyamaggena samucchedavasena mayā pahīnā. Kilesakāmesu hi pahīnesu",
  "atk-s0508a1:5340_2": "vatthukāmāpi pahīnā eva honti. Tathā kāmabhavakammabhavādayo bhavā sabbe maggañāṇāsinā",
  "atk-s0508a1:5340_3": "padālitā viddhaṃsitā. Kammabhavesu hi padālitesu upapattibhavā padālitā eva honti.",
  "atk-s0508a1:5340_4": "Evaṃ kammabhavānaṃ padālitattā eva vikkhīṇo jātisaṃsāro, natthi dāni punabbhavoti.",
  "atk-s0508a1:5340_5": "Tassattho heṭṭhā vuttoyeva. Idameva ca therassa aññābyākaraṇaṃ ahosi.",
  "atk-s0508a1:5341": "Uttarapālattheragāthāvaṇṇanā niṭṭhitā.",
  "atk-s0508a1:5342": "13. Abhibhūtattheragāthāvaṇṇanā",
  "atk-s0508a1:5343_0": "Suṇātha ñātayo sabbeti āyasmato abhibhūtattherassa gāthā. Kā uppatti? Ayampi purimabuddhesu",
  "atk-s0508a1:5343_1": "katādhikāro tattha tattha bhave puññāni upacinanto vessabhussa bhagavato kāle kulagehe",
  "atk-s0508a1:5343_2": "nibbattitvā viññutaṃ patto tādisena kalyāṇamittasannissayena sāsane abhippasanno",
  "atk-s0508a1:5343_3": "ahosi. So satthari parinibbute tassa dhātuṃ gahetuṃ mahājane ussāhaṃ karonte sayaṃ",
  "atk-s0508a1:5343_4": "sabbapaṭhamaṃ gandhodakena citakaṃ nibbāpesi. So tena puññakammena devamanussesu",
  "atk-s0508a1:5343_5": "saṃsaranto imasmiṃ buddhuppāde veṭhapuranagare rājakule nibbattitvā abhibhūtoti laddhanāmo",
  "atk-s0508a1:5343_6": "pitu accayena rajjaṃ kāreti. Tasmiñca samaye bhagavā janapadacārikaṃ caranto anupubbena",
  "atk-s0508a1:5343_7": "taṃ nagaraṃ pāpuṇi. Tato so rājā “bhagavā kira mama nagaraṃ anuppatto”ti sutvā satthu",
  "atk-s0508a1:5343_8": "santikaṃ gantvā dhammaṃ sutvā dutiyadivase mahādānaṃ pavattesi. Bhagavā bhuttāvī",
  "atk-s0508a1:5343_9": "tassa rañño ajjhāsayānurūpaṃ anumodanaṃ karontoyeva vitthārato dhammaṃ desesi. So",
  "atk-s0508a1:5343_10": "dhammaṃ sutvā laddhappasādo rajjaṃ pahāya pabbajitvā arahattaṃ sacchākāsi. Tena vuttaṃ apadāne –",
  "atk-s0508a1:5344": "“Dayhamāne sarīramhi, vessabhussa mahesino;",
  "atk-s0508a1:5345": "Gandhodakaṃ gahetvāna, citaṃ nibbāpayiṃ ahaṃ.",
  "atk-s0508a1:5346": "“Ekatiṃse ito kappe, citaṃ nibbāpayiṃ ahaṃ;",
  "atk-s0508a1:5347": "Duggatiṃ nābhijānāmi, gandhodakassidaṃ phalaṃ.",
  "atk-s0508a1:5348": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:5349_0": "Arahattaṃ pana patvā vimuttisukhena viharante tasmiṃ tassa ñātakā amaccā pārisajjā",
  "atk-s0508a1:5349_1": "nāgarā jānapadāti sabbe samāgantvā, “bhante, kasmā tvaṃ amhe anāthe katvā pabbajito”ti",
  "atk-s0508a1:5349_2": "parideviṃsu. Thero te ñātipamukhe manusse paridevante disvā tesaṃ attano pabbajjakāraṇavibhāvanamukhena dhammaṃ kathento –",
  "atk-s0508a1:5350": "255.",
  "atk-s0508a1:5351": "“Suṇātha ñātayo sabbe, yāvantettha samāgatā;",
  "atk-s0508a1:5352": "Dhammaṃ vo desayissāmi, dukkhā jāti punappunaṃ.",
  "atk-s0508a1:5353": "256.",
  "atk-s0508a1:5354": "“Ārambhatha nikkamatha, yuñjatha buddhasāsane;",
  "atk-s0508a1:5355": "Dhunātha maccuno senaṃ, naḷāgāraṃva kuñjaro.",
  "atk-s0508a1:5356": "257.",
  "atk-s0508a1:5357": "“Yo imasmiṃ dhammavinaye, appamatto vihassati;",
  "atk-s0508a1:5358": "Pahāya jātisaṃsāraṃ, dukkhassantaṃ karissatī”ti. – tisso gāthā abhāsi;",
  "atk-s0508a1:5359_0": "Tattha suṇāthāti nisāmetha, idāni mayā vuccamānaṃ ohitasotā sotadvārānusārena upadhārethāti",
  "atk-s0508a1:5359_1": "attho. Ñātayoti ñātī pamukhe katvā tesaṃ sabbesaṃ ālapanaṃ, tenāha “sabbe yāvantettha",
  "atk-s0508a1:5359_2": "samāgatā”ti, yāvanto yattakā ettha samāgame, etissaṃ vā mama pabbajjāya samāgatāti attho.",
  "atk-s0508a1:5360_0": "Idāni yaṃ sandhāya “suṇāthā”ti savanāṇattikavacanaṃ kataṃ, taṃ “dhammaṃ vo desayissāmī”ti",
  "atk-s0508a1:5360_1": "paṭijānitvā “dukkhā jāti punappuna”ntiādinā desetuṃ ārabhi. Tattha dukkhā jāti punappunanti",
  "atk-s0508a1:5360_2": "jāti nāmesā gabbhokkantimūlakādibhedassa jarādibhedassa ca anekavihitassa dukkhassa",
  "atk-s0508a1:5360_3": "adhiṭṭhānabhāvato dukkhā. Sā punappunaṃ pavattamānā ativiya dukkhā.",
  "atk-s0508a1:5361_0": "Tassā pana jātiyā samatikkamanatthaṃ ussāho karaṇīyoti dassento āha “ārambhathā”tiādi.",
  "atk-s0508a1:5361_1": "Tattha ārambhathāti ārambhadhātusaṅkhātaṃ vīriyaṃ karotha. Nikkamathāti kosajjapakkhato",
  "atk-s0508a1:5361_2": "nikkhantattā nikkamadhātusaṅkhātaṃ taduttariṃ vīriyaṃ karotha. Yuñjatha buddhasāsaneti",
  "atk-s0508a1:5361_3": "yasmā sīlasaṃvaro indriyesu guttadvāratā bhojane mattaññutā satisampajaññanti imesu",
  "atk-s0508a1:5361_4": "dhammesu patiṭṭhitānaṃ jāgariyānuyogavasena ārambhanikkamadhātuyo sampajjanti, tasmā",
  "atk-s0508a1:5361_5": "tathābhūtā samathavipassanāsaṅkhāte adhisīlasikkhādisaṅkhāte vā bhagavato sāsane",
  "atk-s0508a1:5361_6": "yuttappayuttā hotha. Dhunātha maccuno senaṃ, naḷāgāraṃva kuñjaroti evaṃ paṭipajjantā",
  "atk-s0508a1:5361_7": "ca tedhātuissarassa maccurājassa vasaṃ satte netīti tassa senāsaṅkhātaṃ abalaṃ dubbalaṃ",
  "atk-s0508a1:5361_8": "yathā nāma thāmabalūpapanno kuñjaro naḷehi kataṃ agāraṃ khaṇeneva viddhaṃseti, evameva",
  "atk-s0508a1:5361_9": "kilesagaṇaṃ dhunātha vidhamatha viddhaṃsethāti attho.",
  "atk-s0508a1:5362": "Evaṃ pana buddhasāsane ussāhaṃ karontassa ekaṃsiko jātidukkhassa samatikkamoti dassento “yo imasmi”ntiādinā tatiyaṃ gāthamāha. Taṃ suviññeyyameva.",
  "atk-s0508a1:5363": "Abhibhūtattheragāthāvaṇṇanā niṭṭhitā.",
  "atk-s0508a1:5364": "14. Gotamattheragāthāvaṇṇanā",
  "atk-s0508a1:5365_0": "Saṃsaranti āyasmato gotamattherassa gāthā. Kā uppatti? Ayaṃ kira purimabuddhesu katādhikāro",
  "atk-s0508a1:5365_1": "tattha tattha bhave puññāni karonto sikhimhi bhagavati parinibbute tassa citakaṃ",
  "atk-s0508a1:5365_2": "devamanussesu pūjentesu aṭṭhahi campakapupphehi citakaṃ pūjesi. So tena puññakammena",
  "atk-s0508a1:5365_3": "devamanussesu saṃsaranto imasmiṃ buddhuppāde sakyarājakule nibbattitvā gotamoti gottavaseneva",
  "atk-s0508a1:5365_4": "abhilakkhitanāmo vayappatto satthu ñātisamāgame paṭiladdhasaddho pabbajitvā vipassanāya",
  "atk-s0508a1:5365_5": "kammaṃ karonto chaḷabhiñño ahosi. Tena vuttaṃ apadāne –",
  "atk-s0508a1:5366": "“Jhāyamānassa bhagavato, sikhino lokabandhuno;",
  "atk-s0508a1:5367": "Aṭṭha campakapupphāni, citakaṃ abhiropayiṃ.",
  "atk-s0508a1:5368": "“Ekatiṃse ito kappe, yaṃ pupphamabhiropayiṃ;",
  "atk-s0508a1:5369": "Duggatiṃ nābhijānāmi, citapūjāyidaṃ phalaṃ.",
  "atk-s0508a1:5370": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:5371_0": "Chaḷabhiñño pana hutvā vimuttisukhena viharanto ekadivasaṃ ñātakehi “kasmā, bhante,",
  "atk-s0508a1:5371_1": "amhe pahāya pabbajito”ti puṭṭho saṃsāre attanā anubhūtadukkhañceva idāni adhigataṃ",
  "atk-s0508a1:5371_2": "nibbānasukhañca pakāsento –",
  "atk-s0508a1:5372": "258.",
  "atk-s0508a1:5373": "“Saṃsarañhi nirayaṃ agacchissaṃ, petalokamagamaṃ punappunaṃ;",
  "atk-s0508a1:5374": "Dukkhamamhipi tiracchānayoniyaṃ, nekadhā hi vusitaṃ ciraṃ mayā.",
  "atk-s0508a1:5375": "259.",
  "atk-s0508a1:5376": "“Mānusopi ca bhavobhirādhito, saggakāyamagamaṃ sakiṃ sakiṃ;",
  "atk-s0508a1:5377": "Rūpadhātusu arūpadhātusu, nevasaññisu asaññisuṭṭhitaṃ.",
  "atk-s0508a1:5378": "260.",
  "atk-s0508a1:5379": "“Sambhavā suviditā asārakā, saṅkhatā pacalitā saderitā;",
  "atk-s0508a1:5380": "Taṃ viditvā mahamahattasambhavaṃ, santimeva satimā samajjhaga”nti. –",
  "atk-s0508a1:5381": "Tīhi gāthāhi tesaṃ dhammaṃ desesi.",
  "atk-s0508a1:5382_0": "Tattha saṃsaranti anādimati saṃsāre saṃsaranto kammakilesehi pañcasu gatīsu cavanupapātavasena",
  "atk-s0508a1:5382_1": "aparāparaṃ saṃsarantoti attho. Hīti nipātamattaṃ. Nirayaṃ agacchissanti sañjīvādikaṃ",
  "atk-s0508a1:5382_2": "aṭṭhavidhaṃ mahānirayaṃ, kukkuḷādikaṃ soḷasavidhaṃ ussadanirayañca paṭisandhivasena",
  "atk-s0508a1:5382_3": "upagacchiṃ. “Punappuna”nti idaṃ idhāpi ānetabbaṃ. Petalokanti pettivisayaṃ, khuppipāsādibhedaṃ",
  "atk-s0508a1:5382_4": "petattabhāvanti attho. Agamanti paṭisandhivasena upagacchiṃ upapajjiṃ. Punappunanti",
  "atk-s0508a1:5382_5": "aparāparaṃ. Dukkhamamhipīti aññamaññaṃ tikhiṇakasāpatodābhighātādidukkhehi dussahāyapi.",
  "atk-s0508a1:5382_6": "Liṅgavipallāsena hetaṃ vuttaṃ “dukkhamamhipī”ti. Tiracchānayoniyanti migapakkhiādibhedāya",
  "atk-s0508a1:5382_7": "tiracchānayoniyaṃ. Nekadhā hīti oṭṭhagoṇagadrabhādivasena ceva kākabalākakulalādivasena",
  "atk-s0508a1:5382_8": "ca anekappakāraṃ anekavārañca ciraṃ dīghamaddhānaṃ mayā vusitaṃ niccaṃ utrastamānasatādivasena",
  "atk-s0508a1:5382_9": "dukkhaṃ anubhūtaṃ. Tiracchānayoniyaṃ nibbattasatto mahāmūḷhatāya cirataraṃ tattheva",
  "atk-s0508a1:5382_10": "aparāparaṃ parivattatīti dassanatthaṃ idha “cira”nti vuttaṃ.",
  "atk-s0508a1:5383_0": "Mānusopi ca bhavobhirādhitoti manussattabhāvopi mayā tādisena kusalakammunā samavāyena",
  "atk-s0508a1:5383_1": "abhirādhito sādhito adhigato. Kāṇakacchapopamasuttamettha udāharitabbaṃ. Saggakāyamagamaṃ",
  "atk-s0508a1:5383_2": "sakiṃ sakinti saggagatisaṅkhātaṃ kāmāvacaradevakāyaṃ sakiṃ sakiṃ kadāci kadāci upapajjanavasena",
  "atk-s0508a1:5383_3": "agacchiṃ. Rūpadhātusūti puthujjanabhavaggapariyosānesu rūpabhavesu arūpadhātusūti",
  "atk-s0508a1:5383_4": "arūpabhavesu. Nevasaññisu asaññisuṭṭhitanti rūpārūpadhātūsu ca na kevalaṃ saññīsu",
  "atk-s0508a1:5383_5": "eva, atha kho nevasaññīnāsaññīsu asaññīsu ca upapajja ṭhitaṃ mayāti ānetvā yojetabbaṃ.",
  "atk-s0508a1:5383_6": "Nevasaññiggahaṇena hettha nevasaññīnāsaññībhavo gahito. Yadipime dve bhavā rūpārūpadhātuggahaṇeneva",
  "atk-s0508a1:5383_7": "gayhanti, ye pana ito bāhirakā tattha niccasaññino bhavavimokkhasaññino ca, tesaṃ",
  "atk-s0508a1:5383_8": "tassā saññāya micchābhāvadassanatthaṃ visuṃ gahitāti daṭṭhabbaṃ.",
  "atk-s0508a1:5384_0": "Evaṃ dvīhi gāthāhi bhavamūlassa anupacchinnattā anādimati saṃsāre attano vaṭṭadukkhānubhavaṃ",
  "atk-s0508a1:5384_1": "dassetvā idāni tadupacchedena vivaṭṭasukhānubhavaṃ dassento “sambhavā”tiādinā tatiyaṃ",
  "atk-s0508a1:5384_2": "gāthamāha. Tattha sambhavāti bhavā. Kāmabhavādayo eva hi hetupaccayasamavāyena bhavantīti",
  "atk-s0508a1:5384_3": "idha sambhavāti vuttā. Suviditāti vipassanāpaññāsahitāya maggapaññāya suṭṭhu viditā.",
  "atk-s0508a1:5384_4": "Asārakātiādi tesaṃ viditākāradassanaṃ. Tattha asārakāti niccasārādisārarahitā. Saṅkhatāti",
  "atk-s0508a1:5384_5": "samecca sambhuyya paccayehi katā. Pacalitāti saṅkhatattā eva uppādajarādīhi pakārato",
  "atk-s0508a1:5384_6": "calitā anavaṭṭhitā. Saderitāti sadā sabbakālaṃ bhaṅgena eritā, ittarā bhaṅgagāmino",
  "atk-s0508a1:5384_7": "pabhaṅgunoti attho. Taṃ viditvā mahamattasambhavanti taṃ yathāvuttaṃ saṅkhatasabhāvaṃ",
  "atk-s0508a1:5384_8": "attasambhavaṃ attani sambhūtaṃ attāyattaṃ issarādivasena aparāyattaṃ pariññābhisamayavasena",
  "atk-s0508a1:5384_9": "ahaṃ viditvā tappaṭipakkhabhūtaṃ santimeva nibbānameva maggapaññāsatiyā satimā hutvā",
  "atk-s0508a1:5384_10": "samajjhagaṃ adhigacchiṃ ariyamaggabhāvanāya anuppattoti. Evaṃ thero ñātakānaṃ dhammadesanāmukhena aññaṃ byākāsi.",
  "atk-s0508a1:5385": "Gotamattheragāthāvaṇṇanā niṭṭhitā.",
  "atk-s0508a1:5386": "15. Hāritattheragāthāvaṇṇanā",
  "atk-s0508a1:5387_0": "Yo pubbe karaṇīyānīti āyasmato hāritattherassa gāthā. Kā uppatti? Ayampi padumuttarassa",
  "atk-s0508a1:5387_1": "bhagavato kāle kulagehe nibbattitvā viññutaṃ patto satthari parinibbute tassa citakapūjāya",
  "atk-s0508a1:5387_2": "kayiramānāya gandhena pūjaṃ akāsi. So tena puññakammena devamanussesu saṃsaranto",
  "atk-s0508a1:5387_3": "imasmiṃ buddhuppāde sāvatthiyaṃ brāhmaṇakule nibbattitvā hāritoti laddhanāmo vayappatto",
  "atk-s0508a1:5387_4": "jātimānaṃ nissāya aññe vasalavādena samudācarati. So bhikkhūnaṃ santikaṃ gantvā dhammaṃ",
  "atk-s0508a1:5387_5": "sutvā paṭiladdhasaddho pabbajitopi ciraparicitattā vasalasamudācāraṃ na vissajji.",
  "atk-s0508a1:5387_6": "Athekadivasaṃ satthu santike dhammaṃ sutvā sañjātasaṃvego vipassanaṃ paṭṭhapetvā",
  "atk-s0508a1:5387_7": "attano cittappavattiṃ upaparikkhanto mānuddhaccaviggahitataṃ disvā taṃ pahāya vipassanaṃ",
  "atk-s0508a1:5387_8": "ussukkāpetvā arahattaṃ pāpuṇi. Tena vuttaṃ apadāne –",
  "atk-s0508a1:5388": "“Citāsu kurumānāsu, nānāgandhe samāhaṭe;",
  "atk-s0508a1:5389": "Pasannacitto sumano, gandhamuṭṭhimapūjayiṃ.",
  "atk-s0508a1:5390": "“Satasahassito kappe, citakaṃ yamapūjayiṃ;",
  "atk-s0508a1:5391": "Duggatiṃ nābhijānāmi, citapūjāyidaṃ phalaṃ.",
  "atk-s0508a1:5392": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:5393": "Arahā pana hutvā vimuttisukhaṃ anubhavanto “yo pubbe karaṇīyānī”tiādinā tīhi gāthāhi bhikkhūnaṃ ovādadānamukhena aññaṃ byākāsi. Tāsaṃ attho heṭṭhā vuttoyeva.",
  "atk-s0508a1:5394": "Hāritattheragāthāvaṇṇanā niṭṭhitā.",
  "atk-s0508a1:5395": "16. Vimalattheragāthāvaṇṇanā",
  "atk-s0508a1:5396_0": "Pāpamitteti āyasmato vimalattherassa gāthā. Kā uppatti? Ayampi purimabuddhesu katādhikāro",
  "atk-s0508a1:5396_1": "tattha tattha bhave vivaṭṭūpanissayaṃ puññaṃ upacinanto padumuttarassa bhagavato",
  "atk-s0508a1:5396_2": "kāle kulagehe nibbattitvā viññutaṃ patto satthari parinibbute sādhukīḷanadivasesu",
  "atk-s0508a1:5396_3": "vītivattesu satthu sarīraṃ gahetvā upāsakesu jhāpanaṭṭhānaṃ gacchantesu satthu guṇe",
  "atk-s0508a1:5396_4": "āvajjitvā pasannamānaso sumanapupphehi pūjamakāsi. So tena puññakammena devamanussesu",
  "atk-s0508a1:5396_5": "saṃsaranto imasmiṃ buddhuppāde bārāṇasiyaṃ brāhmaṇakule nibbattitvā vimaloti laddhanāmo",
  "atk-s0508a1:5396_6": "vayappatto somamittattheraṃ nissāya sāsane pabbajitvā teneva ussāhito vipassanaṃ",
  "atk-s0508a1:5396_7": "paṭṭhapetvā nacirasseva arahattaṃ pāpuṇi. Tena vuttaṃ apadāne –",
  "atk-s0508a1:5397": "“Nīharante sarīramhi, vajjamānāsu bherisu;",
  "atk-s0508a1:5398": "Pasannacitto sumano, paṭṭipupphamapūjayiṃ.",
  "atk-s0508a1:5399": "“Satasahassito kappe, yaṃ pupphamabhipūjayiṃ;",
  "atk-s0508a1:5400": "Duggatiṃ nābhijānāmi, dehapūjāyidaṃ phalaṃ.",
  "atk-s0508a1:5401": "“Kilesā jhāpitā mayhaṃ…pe… kataṃ buddhassa sāsana”nti.",
  "atk-s0508a1:5402": "Arahattaṃ pana patvā attano sahāyassa bhikkhussa ovādaṃ dento –",
  "atk-s0508a1:5403": "264.",
  "atk-s0508a1:5404": "“Pāpamitte vivajjetvā, bhajeyyuttamapuggalaṃ;",
  "atk-s0508a1:5405": "Ovāde cassa tiṭṭheyya, patthento acalaṃ sukhaṃ.",
  "atk-s0508a1:5406": "265.",
  "atk-s0508a1:5407": "“Parittaṃ dārumāruyha, yathā sīde mahaṇṇave;",
  "atk-s0508a1:5408": "Evaṃ kusītamāgamma, sādhujīvīpi sīdati;",
  "atk-s0508a1:5409": "Tasmā taṃ parivajjeyya, kusītaṃ hīnavīriyaṃ.",
  "atk-s0508a1:5410": "266.",
  "atk-s0508a1:5411": "“Pavivittehi ariyehi, pahitattehi jhāyibhi;",
  "atk-s0508a1:5412": "Niccaṃ āraddhavīriyehi, paṇḍitehi sahāvase”ti. –",
  "atk-s0508a1:5413": "Tisso gāthā abhāsi.",
  "atk-s0508a1:5414_0": "Tattha pāpamitteti akalyāṇamitte asappurise hīnavīriye. Vivajjetvāti taṃ abhajanavasena",
  "atk-s0508a1:5414_1": "dūrato vajjetvā. Bhajeyyuttamapuggalanti sappurisaṃ paṇḍitaṃ kalyāṇamittaṃ ovādānusāsanīgahaṇavasena",
  "atk-s0508a1:5414_2": "seveyya. Ovāde cassa tiṭṭheyyāti assa kalyāṇamittassa ovāde anusiṭṭhiyaṃ yathānusiṭṭhaṃ",
  "atk-s0508a1:5414_3": "paṭipajjanavasena tiṭṭheyya. Patthentoti ākaṅkhanto. Acalaṃ sukhanti nibbānasukhaṃ",
  "atk-s0508a1:5414_4": "phalasukhañca. Tampi hi akuppabhāvato “acala”nti vuccati. Sesaṃ vuttatthameva.",
  "atk-s0508a1:5415": "Vimalattheragāthāvaṇṇanā niṭṭhitā.",
  "atk-s0508a1:5416": "Tikanipātavaṇṇanā niṭṭhitā.",
  "atk-s0508a1:5417": "Paṭhamo bhāgo niṭṭhito."
}