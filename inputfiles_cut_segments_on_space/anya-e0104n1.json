{
  "anya-e0104n1:0": "13. Abhiññāniddesavaṇṇanā",
  "anya-e0104n1:1": "Dibbasotadhātukathāvaṇṇanā",
  "anya-e0104n1:2_0": "400.Tatthāti dibbasotadhātuyā niddese. Abhiññāpāḷiyā hi niddesamukhena abhiññānaṁ",
  "anya-e0104n1:2_1": "nibbattanavidhi vidhīyati. Abhiññāsīsenettha abhiññāpāḷi vuttā. Tenāha “tato parāsu",
  "anya-e0104n1:2_2": "ca tīsu abhiññāsū”ti. Tato parāsūti ca satthuno desanākkamaṁ, attano ca uddesakkamaṁ",
  "anya-e0104n1:2_3": "sandhāya vuttaṁ, na paṭipattikkamaṁ. Na hi paṭipajjantā imināva kamena paṭipajjanti.",
  "anya-e0104n1:2_4": "Sabbatthāti dibbasotadhātupāḷiyaṁ, sesābhiññāpāḷiyañcāti sabbattha. Tatrāti vākyopaññāse",
  "anya-e0104n1:2_5": "nipātamattaṁ, tatra vā yathāvuttapāṭhe. Dibbasadisattāti dibbe bhavāti dibbā, devānaṁ",
  "anya-e0104n1:2_6": "sotadhātu, tāya dibbāya sadisattā. Idāni taṁ dibbasadisataṁ vibhāvetuṁ “devānaṁ hī”tiādi",
  "anya-e0104n1:2_7": "vuttaṁ. Tattha sucaritakammanibbattāti saddhābahulatāvisuddhadiṭṭhitānisaṁsadassāvitādisampattiyā",
  "anya-e0104n1:2_8": "suṭṭhu caritattā sucaritena devūpapattijanakena puññakammena nibbattā. Pittasemharuhirādīhīti",
  "anya-e0104n1:2_9": "ādi-saddena vātarogādīnaṁ saṅgaho. Apalibuddhāti anupaddutā. Pittādīhi anupaddutattā,",
  "anya-e0104n1:2_10": "kammassa ca uḷāratāya upakkilesavimutti veditabbā. Upakkilesadosarahitaṁ hi kammaṁ",
  "anya-e0104n1:2_11": "tiṇādidosarahitaṁ viya sassaṁ uḷāraphalaṁ anupakkiliṭṭhaṁ hoti. Kāraṇūpacārena cassa",
  "anya-e0104n1:2_12": "phalaṁ tathā voharīyati, yathā “sukkaṁ sukkavipāka”nti. Dūrepīti pi-saddena sukhumassāpi",
  "anya-e0104n1:2_13": "ārammaṇassa sampaṭicchanasamatthataṁ saṅgaṇhāti. Pasādasotadhātūti catumahābhūtānaṁ",
  "anya-e0104n1:2_14": "pasādalakkhaṇā sotadhātu.",
  "anya-e0104n1:3_0": "Vīriyārambhavaseneva ijjhanato sabbāpi kusalabhāvanā vīriyabhāvanā, padhānasaṅkhārasamannāgatā",
  "anya-e0104n1:3_1": "vā iddhipādabhāvanāpi visesato vīriyabhāvanā, tassā ānubhāvena nibbattā vīriyabhāvanābalanibbattā.",
  "anya-e0104n1:3_2": "Ñāṇamayā sotadhātu ñāṇasotadhātu. Tādisāyevāti upakkilesavimuttatāya, dūrepi sukhumassapi",
  "anya-e0104n1:3_3": "ārammaṇassa sampaṭicchanasamatthatāya ca taṁsadisā eva. Dibbavihāravasena paṭiladdhattāti",
  "anya-e0104n1:3_4": "dibbavihārasaṅkhātānaṁ catunnaṁ bhūmīnaṁ vasena paṭiladdhattā, iminā kāraṇavasenassā",
  "anya-e0104n1:3_5": "dibbabhāvamāha. Yaṁ cettha vattabbaṁ, taṁ heṭṭhā vuttameva. Dibbavihārasannissitattāti",
  "anya-e0104n1:3_6": "aṭṭhaṅgasamannāgamena ukkaṁsagataṁ pādakajjhānasaṅkhātaṁ dibbavihāraṁ sannissāya",
  "anya-e0104n1:3_7": "pavattattā, dibbavihārapariyāpannaṁ vā attanā sampayuttaṁ rūpāvacaracatutthajjhānaṁ",
  "anya-e0104n1:3_8": "nissayapaccayabhūtaṁ sannissitattāti evampettha attho daṭṭhabbo. Savanaṭṭhenāti saddagahaṇaṭṭhena.",
  "anya-e0104n1:3_9": "Yāthāvato hi saddūpaladdhi saddasabhāvāvabodho savanaṁ. Santesupi aññesu sabhāvadhāraṇādīsu",
  "anya-e0104n1:3_10": "dhātuatthesu attasuññatāsandassanatthā satthu dhātudesanāti āha “nijjīvaṭṭhena cā”ti.",
  "anya-e0104n1:3_11": "Sotadhātukiccaṁ saddasampaṭicchanaṁ, saddasanniṭṭhānapaccayatā ca.",
  "anya-e0104n1:4_0": "Ñāṇassa parisuddhi upakkilesavigamenevāti āha “nirupakkilesāyā”ti. Mānusikā manussa",
  "anya-e0104n1:4_1": "santakā, maṁsasotadhātu, dibbavidūrādivisayaggahaṇasaṅkhātena attano kiccavisesena",
  "anya-e0104n1:4_2": "atikkantaṁ mānusikaṁ etāyāti atikkantamānusikā. Tenāha “manussūpacāraṁ atikkamitvā",
  "anya-e0104n1:4_3": "saddasavanenā”ti. Tattha manussūpacāranti manussehi upacaritabbaṭṭhānaṁ, pakatiyā",
  "anya-e0104n1:4_4": "sotadvārena gahetabbaṁ visayanti adhippāyo. Tenāha “saddasavanenā”ti. Dibbeti devalokapariyāpanne.",
  "anya-e0104n1:4_5": "Te pana visesato devānaṁ kathā saddā hontīti āha “devānaṁ sadde”ti. Manussānaṁ eteti",
  "anya-e0104n1:4_6": "mānusā, te mānuse. Evaṁ devamanussasaddānaṁyeva gahitattā vuttaṁ “padesapariyādāna”nti,",
  "anya-e0104n1:4_7": "ekadesaggahaṇanti attho. Sadehasannissitā attano sarīre sannissitā. Nippadesapariyādānaṁ",
  "anya-e0104n1:4_8": "ṭhānabhedaggahaṇamukhena saviññāṇakādibhedabhinnassa saddassa anavasesena saṅgaṇhanato.",
  "anya-e0104n1:5_0": "Ayaṁ dibbasotadhātu. Parikammasamādhicittenāti parikammabhūtāveṇikasamādhicittena,",
  "anya-e0104n1:5_1": "dibbasotañāṇassa parikammavasena pavattakkhaṇikasamādhinā samāhitacittenāti attho.",
  "anya-e0104n1:5_2": "Parikammasamādhi nāma dibbasotadhātuyā upacārāvatthātipi vadanti. Sā pana nānāvajjanavasena",
  "anya-e0104n1:5_3": "vuttāti daṭṭhabbā. Sabboḷārikasaddadassanatthaṁ sīhādīnaṁ saddo paṭhamaṁ gahito.",
  "anya-e0104n1:5_4": "Tiyojanamatthakepi kira kesarasīhassa sīhanādasaddo suyyati. Ādi-saddena meghasaddabyagghasaddādīnaṁ",
  "anya-e0104n1:5_5": "saṅgaho daṭṭhabbo. Ettha ca yathā oḷārikasaddāvajjanaṁ yāvadeva sukhumasaddāvajjanūpāyadassanatthaṁ,",
  "anya-e0104n1:5_6": "tathā saddaggahaṇabhāvanābalena sukhumatarasaddaggahaṇasaṁsiddhito.",
  "anya-e0104n1:6_0": "Evaṁ āsannasaddaggahaṇānusārena dūradūratarasaddaggahaṇampi samijjhatīti dassetuṁ",
  "anya-e0104n1:6_1": "“puratthimāyadisāyā”tiādinā disāsambandhavasena saddānaṁ manasikāravidhi āraddho.",
  "anya-e0104n1:6_2": "Tattha saddanimittanti ñāṇuppattihetubhāvato saddo eva saddanimittaṁ, yo vā yathāvutto",
  "anya-e0104n1:6_3": "upādāyupādāya labbhamāno saddānaṁ oḷārikasukhumākāro, taṁ saddanimittaṁ. Tenevāha",
  "anya-e0104n1:6_4": "“saddānaṁ saddanimitta”nti. Yaṁ pana vuttaṁ “oḷārikānampi sukhumānampi saddānaṁ saddanimittaṁ",
  "anya-e0104n1:6_5": "manasi kātabba”nti, taṁ oḷārikasukhumasammatesupi oḷārikasukhumasabbhāvadassanatthaṁ.",
  "anya-e0104n1:6_6": "Tañca sabbaṁ sukhume ñāṇaparicayadassanatthaṁ daṭṭhabbaṁ. Saddanimittassa apaccuppannasabhāvattā",
  "anya-e0104n1:6_7": "“saddova saddanimitta”nti ayameva pakkho ñāyāgatoti keci, taṁ na oḷārikasukhumānaṁ",
  "anya-e0104n1:6_8": "saddānaṁ vaṇṇārammaṇena ñāṇena nīlapītādivaṇṇānaṁ viya tattheva gahetabbato. Oḷārikasukhumabhāvo",
  "anya-e0104n1:6_9": "cettha saddanimittanti adhippetanti. Tassāti yathāvuttena vidhinā paṭipajjantassa",
  "anya-e0104n1:6_10": "yogino. Te saddāti ye sabboḷārikato pabhuti āvajjantassa anukkamena sukhumasukhumā",
  "anya-e0104n1:6_11": "saddā āvajjitā, te. Pākatikacittassāpīti pādakajjhānasamāpajjanato pubbe pavattacittassāpi.",
  "anya-e0104n1:6_12": "Parikammasamādhicittassāti dibbasotadhātuyā uppādanatthaṁ pādakajjhānaṁ samāpajjitvā",
  "anya-e0104n1:6_13": "vuṭṭhitassa saddaṁ ārabbha parikammakaraṇavasena pavattakkhaṇikasamādhicittassa.",
  "anya-e0104n1:6_14": "Pubbepi ñāṇena parimadditattā ativiya pākaṭā hontīti sambandho.",
  "anya-e0104n1:7_0": "Tesu saddesūti ye parikammassa visayadassanatthaṁ bahū saddā vuttā, tesu saddesu.",
  "anya-e0104n1:7_1": "Aññataranti yatthassa parikammakaraṇavasena abhiṇhaṁ manasikāro pavatto, taṁ ekaṁ",
  "anya-e0104n1:7_2": "saddaṁ. Tato paranti tato appanuppattito paraṁ. Tasmiṁ soteti tasmiṁ ñāṇasote. Patito",
  "anya-e0104n1:7_3": "hotīti dibbasotadhātu antogadhā hoti appanācittassa uppattito pabhuti dibbasotañāṇalābhī",
  "anya-e0104n1:7_4": "nāma hoti, na dānissa tadatthaṁ bhāvanābhiyogo icchitabboti attho. Tanti dibbasotadhātuṁ.",
  "anya-e0104n1:7_5": "Thāmajātanti jātathāmaṁ daḷhabhāvappattaṁ. Vaḍḍhetabbaṁ pādakajjhānārammaṇaṁ. Kinti",
  "anya-e0104n1:7_6": "kittakanti āha “etthantare saddaṁ suṇāmīti ekaṅgulamattaṁ paricchinditvā”ti. Pādakajjhānassa",
  "anya-e0104n1:7_7": "hi ārammaṇabhūtaṁ kasiṇanimittaṁ “ettakaṁ ṭhānaṁ pharatū”ti manasi karitvā pādakajjhānaṁ",
  "anya-e0104n1:7_8": "samāpajjantassa kasiṇanimittaṁ tattakaṁ ṭhānaṁ pharitvā tiṭṭhati. So samāpattito",
  "anya-e0104n1:7_9": "vuṭṭhāya tattha gate sadde āvajjati, subhāvitabhāvanattā tattha aññataraṁ saddaṁ",
  "anya-e0104n1:7_10": "ārabbha uppannāvajjanānantaraṁ cattāri, pañca vā javanāni uppajjanti. Tesu pacchimaṁ",
  "anya-e0104n1:7_11": "iddhicittaṁ, itarassa punapi pādakajjhānaṁ samāpajjitabbameva. Tato eva hi pādakajjhānārammaṇena",
  "anya-e0104n1:7_12": "phuṭṭhokāsabbhantaragatepi sadde suṇātiyevāti sāsaṅkaṁ vadati. Ekaṅguladvaṅgulādiggahaṇañcettha",
  "anya-e0104n1:7_13": "sukhumasaddāpekkhāya kataṁ.",
  "anya-e0104n1:8_0": "Evaṁsuṇantovāti evaṁ paricchinditvā paricchinditvā savanena vasīkatābhiñño hutvā",
  "anya-e0104n1:8_1": "yathāvajjite sadde suṇanto eva. Pāṭiyekkanti ekajjhaṁ pavattamānepi te sadde paccekaṁ",
  "anya-e0104n1:8_2": "vatthubhedena vavatthapetukāmatāya sati.",
  "anya-e0104n1:9": "Dibbasotadhātukathāvaṇṇanā niṭṭhitā.",
  "anya-e0104n1:10": "Cetopariyañāṇakathāvaṇṇanā",
  "anya-e0104n1:11_0": "401.Pariyātīti sarāgādivibhāgena paricchijja jānāti. Tenāha “paricchindatīti attho”ti.",
  "anya-e0104n1:11_1": "Yesañhi dhātūnaṁ gati attho, buddhipi tesaṁ attho. “Parasattāna”nti ettha para-saddo",
  "anya-e0104n1:11_2": "aññatthoti āha “attānaṁ ṭhapetvā sesasattāna”nti, yathā hi yo paro na hoti, so attā.",
  "anya-e0104n1:11_3": "Yo attā na hoti, so paroti. Sattānanti cettha rūpādīsu sattāti sattā. Tassā pana",
  "anya-e0104n1:11_4": "paññattiyā saviññāṇakasantāne niruḷhattā nicchandarāgāpi sattātveva vuccanti, bhūtapubbagatiyā",
  "anya-e0104n1:11_5": "vā. “Pu”nti narakaṁ, tattha galanti papatantīti puggalā, pāpakārino. Itarepi saṁsāre",
  "anya-e0104n1:11_6": "saṁsārino taṁsabhāvānātivattanato puggalātveva vuccanti. Taṁtaṁsattanikāyassa vā",
  "anya-e0104n1:11_7": "tattha tattha upapattiyā pūraṇato, aniccatāvasena galanato ca puggalāti neruttā.",
  "anya-e0104n1:12_0": "Etañhīti ettha hi-saddo hetuattho. Yasmā “etaṁ cetopariyañāṇaṁ dibbacakkhuñāṇavasena",
  "anya-e0104n1:12_1": "ijjhatī”ti taṁ dibbacakkhuñāṇaṁ, etassa cetopariyañāṇassa uppādane parikammaṁ, tasmā",
  "anya-e0104n1:12_2": "tena cetopariyañāṇaṁ uppādetukāmena adhigatadibbacakkhuñāṇena bhikkhunāti evaṁ yojanā",
  "anya-e0104n1:12_3": "kātabbā. Hadayarūpanti na hadayavatthu, atha kho hadayamaṁsapesi. Yaṁ bahi kamalamakuḷasaṇṭhānaṁ,",
  "anya-e0104n1:12_4": "anto kosātakīphalasadisanti vuccati, tañhi nissāya dāni vuccamānaṁ lohitaṁ tiṭṭhati.",
  "anya-e0104n1:12_5": "Hadayavatthu pana imaṁ lohitaṁ nissāya pavattatīti. Kathaṁ pana dibbacakkhunā lohitassa",
  "anya-e0104n1:12_6": "vaṇṇadassanena arūpaṁ cittaṁ pariyesatīti āha “yadā hī”tiādi. Kathaṁ pana somanassasahagatādicittavuttiyā",
  "anya-e0104n1:12_7": "kammajassa lohitassa vividhavaṇṇabhāvāpattīti? Ko vā evamāha “kammajameva taṁ lohita”nti",
  "anya-e0104n1:12_8": "catusantatirūpassāpi tattha labbhamānattā. Tenevāha “idaṁ rūpaṁ somanassindriyasamuṭṭhāna”ntiādi.",
  "anya-e0104n1:12_9": "Evampi yaṁ tattha acittajaṁ, tassa yathāvuttavaṇṇabhedena na bhavitabbanti? Bhavitabbaṁ,",
  "anya-e0104n1:12_10": "sesatisantatirūpānaṁ tadanuvattanato. Yathā hi gamanādīsu cittajarūpāni utukammāhārasamuṭṭhānarūpehi",
  "anya-e0104n1:12_11": "anuvattīyanti, aññathā kāyassa desantaruppattiyeva na siyā, evamidhāpi cittajarūpaṁ",
  "anya-e0104n1:12_12": "sesatisantatirūpāni anuvattamānāni pavattanti. Pasādakodhavelāsu cakkhussa vaṇṇabhedāpattiyeva",
  "anya-e0104n1:12_13": "ca tadatthassa nidassanaṁ daṭṭhabbaṁ.",
  "anya-e0104n1:13_0": "Pariyesantenāti paṭhamaṁ tāva anumānato ñāṇaṁ pesetvā gavesantena. Cetopariyañāṇañhi",
  "anya-e0104n1:13_1": "uppādetukāmena yoginā heṭṭhā vuttanayena rūpāvacaracatutthajjhānaṁ aṭṭhaṅgasamannāgataṁ",
  "anya-e0104n1:13_2": "abhinīhārakkhamaṁ katvā dibbacakkhuñāṇassa lābhī samāno ālokaṁ vaḍḍhetvā dibbena",
  "anya-e0104n1:13_3": "cakkhunā parassa hadayamaṁsapesiṁ nissāya pavattamānassa lohitassa vaṇṇadassanena",
  "anya-e0104n1:13_4": "“idāni imassa cittaṁ somanassasahagata”nti vā “domanassasahagata”nti vā “upekkhāsahagata”nti",
  "anya-e0104n1:13_5": "vā nayaggāhavasenapi vavatthapetvā pādakajjhānaṁ samāpajjitvā vuṭṭhāya “imassa cittaṁ",
  "anya-e0104n1:13_6": "jānāmī”ti parikammaṁ kātabbaṁ. Kālasatampi kālasahassampi punappunaṁ pādakajjhānaṁ",
  "anya-e0104n1:13_7": "samāpajjitvā vuṭṭhāya tatheva paṭipajjitabbaṁ. Tassevaṁ dibbacakkhunā hadayalohitavaṇṇadassanādividhinā",
  "anya-e0104n1:13_8": "paṭipajjantassa idāni cetopariyañāṇaṁ uppajjissatīti yaṁ tadā pavattatīti vavatthāpitaṁ",
  "anya-e0104n1:13_9": "cittaṁ, taṁ ārammaṇaṁ katvā manodvārāvajjanaṁ uppajjati, tasmiṁ niruddhe cattāri,",
  "anya-e0104n1:13_10": "pañca vā javanāni javanti. Tesaṁ purimāni tīṇi, cattāri vā parikammādisamaññāni kāmāvacarāni,",
  "anya-e0104n1:13_11": "catutthaṁ, pañcamaṁ vā appanācittaṁ rūpāvacaracatutthajjhānikaṁ. Tattha yaṁ antena",
  "anya-e0104n1:13_12": "appanācittena saddhiṁ uppannaṁ ñāṇaṁ, idaṁ cetopariyañāṇaṁ. Tañhi yatthānena parikammaṁ",
  "anya-e0104n1:13_13": "kataṁ, taṁ parassa cittaṁ paccakkhato paṭivijjhantaṁ vibhāventameva hutvā pavattati",
  "anya-e0104n1:13_14": "rūpaṁ viya ca dibbacakkhuñāṇaṁ, saddaṁ viya ca dibbasotañāṇaṁ. Tato paraṁ pana kāmāvacaracittehi",
  "anya-e0104n1:13_15": "sarāgādivavatthāpanaṁ hoti nīlādivavatthāpanaṁ viya. Evamadhigatassa pana cetopariyañāṇassa",
  "anya-e0104n1:13_16": "thāmagamanavidhānampi adhigamanavidhānasadisamevāti taṁ dassetuṁ “tasmā tena…pe…",
  "anya-e0104n1:13_17": "thāmagataṁ kātabba”nti vuttaṁ.",
  "anya-e0104n1:14_0": "Evaṁ thāmagate hītiādi thāmagatānisaṁsadassanaṁ. Sabbampi kāmāvacaracittanti catupaṇṇāsavidhampi",
  "anya-e0104n1:14_1": "kāmāvacaracittaṁ. “Sabbampī”ti padaṁ “rūpāvacarārūpāvacaracitta”nti etthāpi ānetvā",
  "anya-e0104n1:14_2": "sambandhitabbaṁ. Tena pañcadasavidhampi rūpāvacaracittaṁ, dvādasavidhampi arūpāvacaracittanti",
  "anya-e0104n1:14_3": "vuttaṁ hoti. Pajānātīti sarāgādipakārehi jānāti, paccakkhato paṭivijjhatīti adhippāyo.",
  "anya-e0104n1:14_4": "Puthujjanavasenāyaṁ abhiññākathāti lokuttaraṁ cittaṁ idha anuddhaṭaṁ. Tampi hi uparimo,",
  "anya-e0104n1:14_5": "sadiso vā ariyo heṭṭhimassa, sadisassa ca cittampi pajānāti eva. Tenāha “anuttaraṁ",
  "anya-e0104n1:14_6": "vā citta”ntiādi. Saṅkamantoti ñāṇena upasaṅkamanto. Ekaccañhi cittaṁ ñatvā parikammena",
  "anya-e0104n1:14_7": "vinā tadaññaṁ cittaṁ jānanto “cittā cittaṁ saṅkamanto”ti vutto. Tenāha “vināpi hadayarūpadassanenā”ti.",
  "anya-e0104n1:14_8": "Hadayarūpadassanādividhānaṁ hi ādikammikavasena vuttaṁ. Tenāha “vuttampi ceta”ntiādi.",
  "anya-e0104n1:14_9": "Yattha katthacīti pañcavokārabhave, catuvokārabhavepi vā. Na kato abhiññānuyogasaṅkhāto",
  "anya-e0104n1:14_10": "abhiniveso etenāti akatābhiniveso, tassa, ādikammikassāti attho. Ayaṁ kathāti “ālokaṁ",
  "anya-e0104n1:14_11": "vaḍḍhetvā”tiādinā vuttaparikammakathā.",
  "anya-e0104n1:15_0": "Avasesanti vuttāvasesaṁ. Evaṁ avibhāgena vuttaṁ vibhāgato dassetuṁ “catubhūmakaṁ",
  "anya-e0104n1:15_1": "kusalābyākataṁ cittaṁ vītarāga”nti āha. Tañhi yonisomanasikārappaccayataṁhetukatāhi",
  "anya-e0104n1:15_2": "rāgena sampayogāsaṅkābhāvato “vītarāga”nti vattabbataṁ labhati. Sesākusalacittānaṁ",
  "anya-e0104n1:15_3": "rāgena sampayogābhāvato nattheva sarāgatā, taṁnimittakatāya pana siyā taṁsahitatālesoti",
  "anya-e0104n1:15_4": "nattheva vītarāgatāpīti dukavinimuttatāva yuttāti vuttaṁ “imasmiṁ duke saṅgahaṁ na",
  "anya-e0104n1:15_5": "gacchantī”ti. Yadi evaṁ padesikaṁ cetopariyañāṇaṁ āpajjatīti? Nāpajjati, dukantarapariyāpannattā",
  "anya-e0104n1:15_6": "tesaṁ. Ye pana “paṭipakkhabhāve asatipi sampayogābhāvo evettha pamāṇaṁ ekaccaabyākatānaṁ",
  "anya-e0104n1:15_7": "viyā”ti sesākusalacittānampi vītarāgataṁ paṭijānanti, te sandhāyāha “keci pana therā",
  "anya-e0104n1:15_8": "tānipi saṅgaṇhantī”ti. Sadosadukepi imināva nayena attho veditabbo.",
  "anya-e0104n1:16_0": "Pāṭipuggalikanayenāti āveṇikanayena, tadaññākusalacittesu viya lobhadosehi amissitassa",
  "anya-e0104n1:16_1": "mohasseva sabbhāvatoti attho. Akusalamūlasaṅkhātesu saha mohenevāti samohaṁ paṭhamanaye,",
  "anya-e0104n1:16_2": "dutiyanaye pana saheva mohenāti samohanti evaṁ uttarapurimapadāvadhāraṇato dvīsu",
  "anya-e0104n1:16_3": "nayesu bhedo veditabbo. Attanā sampayuttaṁ thinamiddhaṁ anuvattanavasena gataṁ pavattaṁ",
  "anya-e0104n1:16_4": "thinamiddhānugataṁ pañcavidhaṁ sasaṅkhārikākusalacittaṁ saṁkhittaṁ, ārammaṇe saṅkocanavasena",
  "anya-e0104n1:16_5": "pavattanato. Vuttanayena uddhaccānugataṁ veditabbaṁ, taṁ pana uddhaccasahagataṁ cittaṁ,",
  "anya-e0104n1:16_6": "yattha vā uddhaccaṁ paccayavisesena thāmajātaṁ hutvā pavattati. Kilesavikkhambhanasamatthatāya,",
  "anya-e0104n1:16_7": "vipulaphalatāya, dīghasantānatāya ca mahantabhāvaṁ gataṁ, mahantehi vā uḷāracchandavīriyacittapaññehi",
  "anya-e0104n1:16_8": "gataṁ paṭipannanti mahaggataṁ. Avasesanti parittaappamāṇaṁ. Attānaṁ uttarituṁ samatthehi",
  "anya-e0104n1:16_9": "saha uttarehīti sauttaraṁ. Uttiṇṇanti uttaraṁ, loke apariyāpannabhāvena lokato uttaranti",
  "anya-e0104n1:16_10": "lokuttaraṁ. Tato eva natthi etassa uttaranti anuttaraṁ. Upanijjhānalakkhaṇappattena",
  "anya-e0104n1:16_11": "samādhinā sammadeva āhitanti samāhitaṁ. Tadaṅgavimuttippattaṁ kāmāvacarakusalacittaṁ.",
  "anya-e0104n1:16_12": "Vikkhambhanavimuttippattaṁ mahaggatacittaṁ. Samucchedavimuttippattaṁ maggacittaṁ.",
  "anya-e0104n1:16_13": "Paṭippassaddhivimuttippattaṁ phalacittaṁ. Nissaraṇavimuttippattampi tadubhayameva.",
  "anya-e0104n1:16_14": "Kāmaṁ kānici paccavekkhaṇacittādīni nibbānārammaṇāni honti, nissaraṇavimuttippattāni",
  "anya-e0104n1:16_15": "pana na honti tādisakiccāyogato. Pāḷiyaṁ āgatasarāgādibhedavasena ceva tesaṁ antarabhedavasena ca sabbappakārampi.",
  "anya-e0104n1:17": "Cetopariyañāṇakathāvaṇṇanā niṭṭhitā.",
  "anya-e0104n1:18": "Pubbenivāsānussatiñāṇakathāvaṇṇanā",
  "anya-e0104n1:19_0": "402. Pubbenivāsaṁ anussarati, tassa vā anussaraṇaṁ pubbenivāsānussati, taṁ nissayādipaccayabhūtaṁ",
  "anya-e0104n1:19_1": "paṭicca uppajjanato “pubbenivāsānussatimhi yaṁ ñāṇaṁ, tadatthāyā”ti saṅkhepena vuttamatthaṁ",
  "anya-e0104n1:19_2": "vivaranto pubbenivāsaṁ tāva dassetvā tattha satiñāṇāni dassetuṁ “pubbenivāso”tiādimāha.",
  "anya-e0104n1:19_3": "Tattha “pubbe”ti idaṁ padaṁ “ekampi jāti”ntiādivacanato atītabhavavisayaṁ idhādhippetanti",
  "anya-e0104n1:19_4": "āha “atītajātīsū”ti nivāsa-saddo kammasādhano, khandhavinimutto ca nivasitadhammo",
  "anya-e0104n1:19_5": "natthīti āha “nivutthakkhandhā”ti. Nivutthatā cettha sasantāne pavattatā, tathābhūtā",
  "anya-e0104n1:19_6": "ca te anu anu bhūtā jātā pavattā tattha uppajjitvā vigatāva hontīti āha “nivutthāti",
  "anya-e0104n1:19_7": "ajjhāvutthā anubhūtā attano santāne uppajjitvā niruddhā”ti. Evaṁ sasantatipariyāpannadhammavasena",
  "anya-e0104n1:19_8": "nivāsa-saddassa atthaṁ vatvā idāni avisesena vattuṁ “nivutthadhammā vā nivutthā”ti",
  "anya-e0104n1:19_9": "vatvā taṁ vivarituṁ “gocaranivāsenā”tiādi vuttaṁ. Gocarabhūtāpi hi gocarāsevanāya",
  "anya-e0104n1:19_10": "āsevitā ārammaṇakaraṇavasena anubhūtā nivutthā nāma hontīti. Te pana duvidhā saparaviññāṇagocaratāyāti",
  "anya-e0104n1:19_11": "ubhayepi te dassetuṁ “attano”tiādi vuttaṁ.",
  "anya-e0104n1:20_0": "Tattha “attano viññāṇena viññātā”ti vatvā “paricchinnā”ti vacanaṁ ye te gocaranivāsena",
  "anya-e0104n1:20_1": "nivutthadhammā, te na kevalaṁ viññāṇena viññāṇamattā, atha kho yathā pubbe jātināmagottavaṇṇaliṅgāhārādivisesehi",
  "anya-e0104n1:20_2": "paricchedakārikāya paññāya paricchijja gahitā, tathevetaṁ ñāṇaṁ paricchijja gaṇhātīti",
  "anya-e0104n1:20_3": "imassa atthassa dīpanatthaṁ vuttaṁ. Paraviññāṇaviññātāpi vā nivutthāti sambandho.",
  "anya-e0104n1:20_4": "Na kevalaṁ attanova viññāṇena, atha kho paresaṁ viññāṇena viññātāpi vāti attho. Idhāpi",
  "anya-e0104n1:20_5": "“paricchinnā”ti padaṁ ānetvā sambandhitabbaṁ “paresampi vā viññāṇena viññātā paricchinnā”ti.",
  "anya-e0104n1:20_6": "Tassa ca gahaṇe payojanaṁ vuttanayeneva vattabbaṁ. Te ca kho yasmā abhītāsu eva jātīsu",
  "anya-e0104n1:20_7": "aññehi viññātā paricchinnā, te ca parinibbutāpi honti. Ye hi te viññātā, tesaṁ tadā",
  "anya-e0104n1:20_8": "vattamānasantānānusārena tesampi atīte pavatti ñāyatīti sikhāppattaṁ pubbenivāsānussatiñāṇassa",
  "anya-e0104n1:20_9": "visayabhūtaṁ pubbenivāsaṁ dassetuṁ “chinnavaṭumakānussaraṇādīsū”ti vuttaṁ. Chinnavaṭumakā",
  "anya-e0104n1:20_10": "sammāsambuddhā, tesaṁ anussaraṇā chinnavaṭumakānussaraṇaṁ. Ādi-saddena paccekasambuddhabuddhasāvakānussaraṇāni",
  "anya-e0104n1:20_11": "gayhantīti vadanti. Chinnavaṭumakā pana sabbeva anupādisesāya nibbānadhātuyā parinibbutā.",
  "anya-e0104n1:20_12": "Tesaṁ anussaraṇaṁ nāma tesaṁ paṭipattiyā anussaraṇaṁ, sā pana paṭipatti saṅkhepato",
  "anya-e0104n1:20_13": "chaḷārammaṇaggahaṇalakkhaṇāti tāni idha paraviññāṇaviññātaggahaṇena gahitāni, te",
  "anya-e0104n1:20_14": "panete sammāsambuddhānaṁyeva visayā, na aññesanti āha “te buddhānaṁyeva labbhantī”ti.",
  "anya-e0104n1:20_15": "Na hi atīte buddhā bhagavanto evaṁ vipassiṁsu, evaṁ maggaṁ bhāvesuṁ, evaṁ phalanibbānāni",
  "anya-e0104n1:20_16": "sacchākaṁsu, evaṁ veneyye vinesunti ettha sabbadā aññesaṁ ñāṇassa gati atthīti. Yāya",
  "anya-e0104n1:20_17": "satiyā pubbenivāsaṁ anussarati, sā pubbenivāsānussatīti ānetvā sambandhitabbaṁ.",
  "anya-e0104n1:21_0": "Anekavidhanti nānābhavayonigativiññāṇaṭṭhitisattāvāsādivasena bahuvidhaṁ. Pakārehīti",
  "anya-e0104n1:21_1": "nāmagottādiākārehi saddhiṁ, sahayoge cetaṁ karaṇavacanaṁ. Pavattitaṁ desanāvasena.",
  "anya-e0104n1:21_2": "Tenāha “saṁvaṇṇita”nti, vitthāritanti attho. “Nivāsa”nti antogadhabhedasāmaññavacanametanti",
  "anya-e0104n1:21_3": "te bhede byāpanicchāvasena saṅgahetvā dassento “tattha tattha nivutthasantāna”nti",
  "anya-e0104n1:21_4": "āha. Sāvakassevetaṁ anussaraṇaṁ, na satthunoti vuttaṁ “khandhapaṭipāṭivasena cutipaṭisandhivasena",
  "anya-e0104n1:21_5": "vā”ti. Khandhapaṭipāṭi khandhānaṁ anukkamo. Sā ca kho cutito paṭṭhāya uppaṭipāṭivasena.",
  "anya-e0104n1:21_6": "Keci panettha “iriyāpathapaṭipāṭi khandhapaṭipāṭī”ti vadanti. Anugantvā anugantvāti",
  "anya-e0104n1:21_7": "ñāṇagatiyā anugantvā anugantvā. Titthiyāti aññatitthiyā, te pana kammavādino kiriyavādino",
  "anya-e0104n1:21_8": "tāpasādayo. Ṭhapetvā aggasāvakamahāsāvake itare satthu sāvakā pakatisāvakā.",
  "anya-e0104n1:22_0": "Yasmā titthiyānaṁ brahmajālādīsu cattālīsāya eva saṁvaṭṭavivaṭṭānaṁ anussaraṇaṁ āgataṁ,",
  "anya-e0104n1:22_1": "tasmā “na tato para”nti vatvā taṁ kāraṇaṁ vadanto “dubbalapaññattā”tiādimāha, tena",
  "anya-e0104n1:22_2": "vipassanābhiyogo pubbenivāsānussatiñāṇassa visesakāraṇanti dasseti. Balavapaññattāti",
  "anya-e0104n1:22_3": "ettha nāmarūpaparicchedādiyeva paññāya balavakāraṇaṁ daṭṭhabbaṁ. Tañhettha nesaṁ",
  "anya-e0104n1:22_4": "sādhāraṇakāraṇaṁ. Ettakoti kappānaṁ lakkhaṁ, tadadhikaṁ ekaṁ, dve ca asaṅkhyeyyānīti",
  "anya-e0104n1:22_5": "kālavasena evaṁparimāṇo yathākkamaṁ tesaṁ mahāsāvakaaggasāvakapaccekabuddhānaṁ puññañāṇābhinīhāro",
  "anya-e0104n1:22_6": "sāvakapaccekabodhipāramitā samitā. Yadi bodhisambhārasambharaṇakālaparicchinno tesaṁ",
  "anya-e0104n1:22_7": "tesaṁ ariyānaṁ abhiññāñāṇavibhāgo, evaṁ sante buddhānampi visayaparicchedatā āpannāti",
  "anya-e0104n1:22_8": "āha “buddhānaṁ pana paricchedo nāma natthī”ti. “Yāvatakaṁ ñeyyaṁ, tāvatakaṁ ñāṇa”nti",
  "anya-e0104n1:22_9": "vacanato sabbaññutaññāṇassa viya buddhānaṁ abhiññāñāṇānampi visaye paricchedo nāma",
  "anya-e0104n1:22_10": "natthi. Tattha yaṁ yaṁ ñātuṁ icchanti, taṁ taṁ jānanti eva. Atha vā satipi kālaparicchede",
  "anya-e0104n1:22_11": "kāraṇūpāyakosallapariggahādinā sātisayattā mahābodhisambhārānaṁ paññāpāramitāya pavattiānubhāvassa",
  "anya-e0104n1:22_12": "paricchedo nāma natthi, kuto tannibbattānaṁ abhiññāñāṇānanti āha “buddhānaṁ pana",
  "anya-e0104n1:22_13": "paricchedo nāma natthī”ti. Atīte ettakāni kappānaṁ asaṅkhyeyyānīti evaṁ kālaparicchedo",
  "anya-e0104n1:22_14": "nāma natthi, anāgate anāgataṁsañāṇassa viya.",
  "anya-e0104n1:23_0": "Evaṁ channaṁ janānaṁ pubbenivāsānussaraṇaṁ kālavibhāgato dassetvā idāni ārammaṇaggahaṇato",
  "anya-e0104n1:23_1": "ānubhāvavisesato, pavattiākārato ca dassetuṁ “titthiyā cā”tiādi vuttaṁ. Cutipaṭisandhivasenāti",
  "anya-e0104n1:23_2": "attano, parassa vā tasmiṁ tasmiṁ attabhāve cutiṁ disvā antarā kiñci anāmasitvā paṭisandhiyā",
  "anya-e0104n1:23_3": "eva gahaṇavasena. Vuttamevatthaṁ byatirekato, anvayato ca vibhāvetuṁ “tesañhī”tiādi",
  "anya-e0104n1:23_4": "vuttaṁ. Pakatisāvakā cutipaṭisandhivasenapi saṅkamantīti ayamattho heṭṭhā vuttanayena",
  "anya-e0104n1:23_5": "“balavapaññattā”ti hetunā vibhāvetabbo, cutipaṭisandhivasena saṅkamanaṁ vemajjhadassane",
  "anya-e0104n1:23_6": "payojanābhāvato. Ñāṇabaladassanatthaṁ panettha vuttaṁ.",
  "anya-e0104n1:24_0": "Taṁ taṁ pākaṭamevāti yathā nāma saradasamaye ṭhitamajjhanhikavelāyaṁ caturatanike",
  "anya-e0104n1:24_1": "gehe cakkhumato purisassa rūpagataṁ supākaṭameva hotīti lokasiddhametaṁ, siyā pana",
  "anya-e0104n1:24_2": "tassa sukhumataratirohitādibhedassa rūpagatassa agocaratā. Nattheva buddhānaṁ ñātuṁ",
  "anya-e0104n1:24_3": "icchitassa ñeyyassa agocaratā, atha kho taṁ ñāṇālokena obhāsitaṁ hatthatale āmalakaṁ",
  "anya-e0104n1:24_4": "viya supākaṭaṁ suvibhūtameva hoti tathā ñeyyāvaraṇassa supahīnattā. Peyyālapāḷiṁ",
  "anya-e0104n1:24_5": "viya saṅkhipitvāti yathā peyyālapāḷiṁ paṭhantā “paṭhamaṁ jhānaṁ…pe… pañcamaṁ jhāna”nti",
  "anya-e0104n1:24_6": "ādipariyosānameva gaṇhantā saṅkhipitvā sajjhāyanti, na anupadaṁ, evaṁ anekāpi kappakoṭiyo",
  "anya-e0104n1:24_7": "saṅkhipitvā. Yaṁ yaṁ icchantīti yasmiṁ kappe, yasmiṁ bhave yaṁ yaṁ jānituṁ icchanti,",
  "anya-e0104n1:24_8": "tattha tattheva ñātuṁ icchite eva ñāṇena okkamantā. Sīhokkantavasena sīhagatipatanavasena",
  "anya-e0104n1:24_9": "ñāṇagatiyā gacchanti. Satadhā bhinnassa vāḷassa koṭiyā koṭipaṭipādanavasena katavālavedhaparicayassa.",
  "anya-e0104n1:24_10": "Sarabhaṅgasadisassāti sarabhaṅgabodhisattasadisassa. Lakkhaṭṭhānassa appattavasena",
  "anya-e0104n1:24_11": "na sajjati. Atikkamanapassagamanavasena na virajjhati.",
  "anya-e0104n1:25_0": "Khajjupanakappabhāsadisaṁ hutvā upaṭṭhātīti ñāṇassa ativiya appānubhāvatāya khajjotobhāsasamaṁ",
  "anya-e0104n1:25_1": "hutvā pubbenivāsānussatiñāṇaṁ upaṭṭhāti. Esa nayo sesesupi. Dīpappabhāsadisanti pākatikadīpālokasadisaṁ.",
  "anya-e0104n1:25_2": "Ukkāpabhā mahāummukāloko. Osadhitārakappabhāti ussannā pabhā etāya dhīyatīti osadhi,",
  "anya-e0104n1:25_3": "osadhīnaṁ vā anubalappadāyikattā osadhīti evaṁ laddhanāmāya tārakāya pabhā. Saradasūriyamaṇḍalasadisaṁ",
  "anya-e0104n1:25_4": "savisaye sabbaso andhakāravidhamanato.",
  "anya-e0104n1:26_0": "Yaṭṭhikoṭigamanaṁ viya khandhapaṭipāṭiyā amuñcanato. Kunnadīnaṁ atikkamanāya ekeneva",
  "anya-e0104n1:26_1": "rukkhadaṇḍena katasaṅkamo daṇḍakasetu. Catūhi, pañcahi vā janehi gantuṁ sakkuṇeyyo",
  "anya-e0104n1:26_2": "phalake attharitvā āṇiyo koṭṭetvā katasaṅkamo jaṅghasetu. Jaṅghasatthassa gamanayoggo",
  "anya-e0104n1:26_3": "saṅkamo jaṅghasetu jaṅghamaggo viya. Sakaṭassa gamanayoggo saṅkamo sakaṭasetu sakaṭamaggo",
  "anya-e0104n1:26_4": "viya. Mahatā jaṅghasatthena gantabbamaggo mahājaṅghamaggo. Bahūhi vīsāya vā tiṁsāya",
  "anya-e0104n1:26_5": "vā sakaṭehi ekajjhaṁ gantabbamaggo mahāsakaṭamaggo.",
  "anya-e0104n1:27": "Imasmiṁ pana adhikāreti “cittaṁ paññañca bhāvaya”nti cittasīsena sāvakassa niddiṭṭhasamādhibhāvanādhikāre.",
  "anya-e0104n1:28_0": "403.Tasmāti yasmā sāvakānaṁ pubbenivāsānussaraṇaṁ idhādhippetaṁ, tasmā. Evanti yathā",
  "anya-e0104n1:28_1": "te anussaranti, evaṁ anussaritukāmena. Heṭṭhā tīsu jhānesu yathārahaṁ pītisukhehi",
  "anya-e0104n1:28_2": "kāyacittānaṁ sampīnanāya “cattāri jhānāni samāpajjitvā”ti vuttaṁ, aññathā pādakajjhānameva",
  "anya-e0104n1:28_3": "samāpajjitabbaṁ siyā. Yāya nisajjāya nisinnassa anussaraṇārambho, sā idha sabbapacchimā",
  "anya-e0104n1:28_4": "nisajjā. Tato āsanapaññāpananti tato nisajjāya purimakaṁ āsanapaññāpanaṁ āvajjitabbanti",
  "anya-e0104n1:28_5": "sambandho. Esa nayo sesesupi. Bhojanakālotiādīsu kālasīsena tasmiṁ tasmiṁ kāle katakiccamāha.",
  "anya-e0104n1:28_6": "Cetiyaṅgaṇabodhiyaṅgaṇavandanakāloti cetiyaṅgaṇabodhiyaṅgaṇesu cetiyabodhīnaṁ vandanakālo.",
  "anya-e0104n1:28_7": "Sakalaṁ rattindivanti accantasaṁyoge upayogavacanaṁ.",
  "anya-e0104n1:29_0": "Kiñci kiccaṁ. Ettakenāti pādakajjhānasamāpajjanena. Pādakajjhānañhi satthakassa viya",
  "anya-e0104n1:29_1": "nisānasilā satipaññānampi nisitabhāvāvahaṁ. Yaṁ tassa, tā taṁ samāpajjanena paramanepakkappattā",
  "anya-e0104n1:29_2": "honti. Tenāha “dīpe jalite viya pākaṭaṁ hotī”ti, andhakāraṭṭhāneti adhippāyo. Purimabhaveti",
  "anya-e0104n1:29_3": "imassa bhavassa anantare purimasmiṁ bhave. Pavattitanāmarūpanti attano paccayehi",
  "anya-e0104n1:29_4": "pavattitanāmarūpaṁ. Tañca kho paṭhamaṁ rūpaṁ āvajjitvā nāmaṁ āvajjitabbaṁ. Paṭhamaṁ",
  "anya-e0104n1:29_5": "nāmaṁ āvajjitvā pacchā rūpanti apare. Pahotīti sakkoti. Paṇḍito nāma imissā abhiññābhāvanāya katādhikāro.",
  "anya-e0104n1:30_0": "“Aññaṁ uppanna”nti idaṁ aññasmā kammabhavā añño upapattibhavo uppannoti katvā vuttaṁ",
  "anya-e0104n1:30_1": "addhāpaccuppannantarabhāvato. Aññathā ekabhavepi aññamaññameva nāmarūpaṁ uppajjati,",
  "anya-e0104n1:30_2": "niruddhañca appaṭisandhikaṁ. Tenevāha –",
  "anya-e0104n1:31": "“Ye niruddhā marantassa, tiṭṭhamānassa vā idha;",
  "anya-e0104n1:32": "Sabbepi sadisā khandhā, gatā appaṭisandhikā”ti. ;",
  "anya-e0104n1:33": "Taṁ ṭhānanti taṁ nikkhepaṭṭhānaṁ. Āhundarikanti samantato, upari ca ghanasañchannaṁ sambādhaṭṭhānaṁ. Andhatamamivāti andhakāratimisā viya.",
  "anya-e0104n1:34_0": "Kūṭāgārakaṇṇikatthāyāti kūṭāgārassa kūṭatthāya. Kūṭāgārassa kaṇṇikā viya pubbenivāsānussatiñāṇaṁ,",
  "anya-e0104n1:34_1": "mahārukkho viya purimabhave cutikkhaṇe pavattanāmarūpaṁ, sākhāpalāsā viya tena sambandhaṁ",
  "anya-e0104n1:34_2": "imasmiṁ bhave paṭisandhicittaṁ, pharasudhārā viya parikammabhāvanā, kammārasālā viya",
  "anya-e0104n1:34_3": "pādakajjhānanti evaṁ upamāsaṁsandanaṁ veditabbaṁ. Kaṭṭhaphālakopamāpi “yathā nāma",
  "anya-e0104n1:34_4": "balavā puriso odanapacanādiatthaṁ mahantaṁ dāruṁ phālento tassa tacapheggumattaphālane",
  "anya-e0104n1:34_5": "pharasudhārāya vipannāya mahantaṁ dāruṁ phāletuṁ asakkonto dhuranikkhepaṁ akatvā”tiādinā",
  "anya-e0104n1:34_6": "vuttanayānusārena veditabbā. Tathā kesohārakūpamā.",
  "anya-e0104n1:35_0": "Pubbenivāsañāṇaṁnāma na hoti atītāsu jātīsu nivutthadhammārammaṇattābhāvā. Tanti",
  "anya-e0104n1:35_1": "pacchimanisajjato pabhuti yāva paṭisandhi pavattaṁ ñāṇaṁ pubbenivāsānussatiñāṇassa",
  "anya-e0104n1:35_2": "parikammabhāvena pavattasamādhinā sampayuttañāṇaṁ parikammasamādhiñāṇaṁ. Taṁ rūpāvacaraṁ",
  "anya-e0104n1:35_3": "sandhāya na yujjatīti taṁ tesaṁ vacanaṁ atītaṁsañāṇaṁ ce, rūpāvacaraṁ adhippetaṁ",
  "anya-e0104n1:35_4": "na yujjati parikammasamādhiñāṇassa kāmāvacarabhāvato. Na hi anantaracuticittassa",
  "anya-e0104n1:35_5": "orato pavattikkhandhe ārabbha rūpāvacaraṁ cittaṁ uppajjatīti pāḷiyaṁ, aṭṭhakathāyaṁ",
  "anya-e0104n1:35_6": "vā āgataṁ atthi. Yesaṁ javanānaṁ purimānīti yojanā. Yadā pana appanācittaṁ hoti,",
  "anya-e0104n1:35_7": "tadāssāti sambandho. Idaṁ pubbenivāsānussatiñāṇaṁ nāmāti kāmaṁ anantarassa bhavassa",
  "anya-e0104n1:35_8": "cutikkhaṇe pavattitanāmarūpaṁ ārammaṇaṁ katvā pavattañāṇaṁ dassitaṁ, taṁ pana nidassanamattaṁ",
  "anya-e0104n1:35_9": "daṭṭhabbaṁ ñāṇasāmaññassa jotitabhāvato. Yatheva hi tato nāmarūpato pabhuti sabbe",
  "anya-e0104n1:35_10": "atītā khandhā, khandhapaṭibaddhā ca sabbo pubbenivāso, evaṁ tassa paṭivijjhanavasena",
  "anya-e0104n1:35_11": "pavattañāṇaṁ pubbenivāsānussatiñāṇaṁ. Tenāha “tena ñāṇena sampayuttāya satiyā anekavihitaṁ",
  "anya-e0104n1:35_12": "pubbenivāsaṁ anussaratī”ti.",
  "anya-e0104n1:36_0": "404.Ekampi jātinti ekampi bhavaṁ. So hi ekakammanibbatto ādānanikkhepaparicchinno",
  "anya-e0104n1:36_1": "antogadhadhammappabhedo khandhappabandho idha jātīti adhippeto. Tenāha “ekampi…pe…",
  "anya-e0104n1:36_2": "khandhasantāna”nti. Parihāyamānoti khīyamāno vinassamāno. Kappoti asaṅkhyeyyakappo.",
  "anya-e0104n1:36_3": "So pana atthato kālo, tadā pavattamānasaṅkhāravasenassa parihāni veditabbā. Vaḍḍhamāno",
  "anya-e0104n1:36_4": "vivaṭṭakappoti etthāpi eseva nayo. Yo pana “kālaṁ khepetī”ti, “kālo ghasati bhūtāni,",
  "anya-e0104n1:36_5": "sabbāneva sahattanā”ti ca ādīsu kālassāpi khayo vuccati, so idha nādhippeto aniṭṭhappasaṅgato.",
  "anya-e0104n1:36_6": "Saṁvaṭṭanaṁ vinassanaṁ saṁvaṭṭo, saṁvaṭṭato uddhaṁ tathā ṭhāyī saṁvaṭṭaṭṭhāyī. Taṁmūlakattāti",
  "anya-e0104n1:36_7": "taṁpubbakattā. Vivaṭṭanaṁ nibbattanaṁ, vaḍḍhanaṁ vā vivaṭṭo.",
  "anya-e0104n1:37_0": "Tejosaṁvaṭṭo āposaṁvaṭṭo vāyosaṁvaṭṭoti evaṁ saṁvaṭṭasīmānukkamena saṁvaṭṭesu vattabbesu",
  "anya-e0104n1:37_1": "tathā avatvā “āposaṁvaṭṭotejosaṁvaṭṭovāyosaṁvaṭṭo”ti vacanaṁ saṁvaṭṭakamahābhūtadesanānupubbiyāti",
  "anya-e0104n1:37_2": "keci. Saṁvaṭṭānupubbiyāti apare. Āpena saṁvaṭṭo āposaṁvaṭṭo. Saṁvaṭṭasīmāti saṁvaṭṭamariyādā.",
  "anya-e0104n1:38": "Saṁvaṭṭatīti vinassati. Sadāti sabbakālaṁ, tīsupi saṁvaṭṭakālesūti attho.",
  "anya-e0104n1:39_0": "“Ekaṁ buddhakhetta”nti idha yaṁ sandhāya vuttaṁ, taṁ niyametvā dassetuṁ “buddhakhettaṁ",
  "anya-e0104n1:39_1": "nāma tividha”ntiādi vuttaṁ. Yattake ṭhāne tathāgatassa paṭisandhiñāṇānubhāvo puññaphalasamuttejito",
  "anya-e0104n1:39_2": "saraseneva pathavī vijambhati, taṁ sabbampi buddhaṅkurassa nibbattanakhettaṁ nāmāti",
  "anya-e0104n1:39_3": "āha “jātikhettaṁ dasasahassacakkavāḷapariyanta”nti. Ānubhāvo vattatīti idha iddhimā",
  "anya-e0104n1:39_4": "cetovasippatto āṇākhettapariyāpanne yattha katthaci cakkavāḷe ṭhatvā attano atthāya",
  "anya-e0104n1:39_5": "parittaṁ katvā tattheva aññaṁ cakkavāḷaṁ gatopi kataparitto eva hoti. Atha vā tattha",
  "anya-e0104n1:39_6": "ekacakkavāḷe ṭhatvā sabbasattānaṁ atthāya paritte kate āṇākhette sabbasattānaṁ abhisambhuṇātveva",
  "anya-e0104n1:39_7": "parittānubhāvo tattha devatāhi parittāṇāya sampaṭicchitabbato. Yaṁ visayakhettaṁ",
  "anya-e0104n1:39_8": "sandhāya ekasmiṁyeva khaṇe sarena abhiviññāpanaṁ, attano rūpadassanañca paṭijānantena",
  "anya-e0104n1:39_9": "bhagavatā “yāvatā vā pana ākaṅkheyyā”ti vuttaṁ. Yatthāti yasmiṁ anantāparimāṇe visayakhette.",
  "anya-e0104n1:39_10": "Yaṁ yaṁ tathāgato ākaṅkhati, taṁ taṁ jānāti ākaṅkhāmattapaṭibaddhavuttitāya buddhañāṇassa.",
  "anya-e0104n1:39_11": "Saṇṭhahantanti vivaṭṭamānaṁ jāyamānaṁ.",
  "anya-e0104n1:40": "405.Gokhāyitakamattesūti gohi khāditabbappamāṇesu. Yanti yasmiṁ samaye. Pupphaphalūpajīviniyo ca devatā brahmaloke nibbattantīti sambandho.",
  "anya-e0104n1:41_0": "Etesanti “vassūpajīvino”tiādinā vuttasattānaṁ. Tatthāti brahmaloke. So ca kho parittābhādibrahmaloko",
  "anya-e0104n1:41_1": "veditabbo. “Paṭiladdhajjhānavasenā”ti vatvā jhānappaṭilābhassa sambhavaṁ dassetuṁ",
  "anya-e0104n1:41_2": "“tadā hī”tiādi vuttaṁ. Lokaṁ byūhenti sampiṇḍentīti lokabyūhā. Te kira disvā manussā",
  "anya-e0104n1:41_3": "tattha tattha ṭhitāpi nisinnāpi saṁvegajātā, sambhamappattā ca hutvā tesaṁ āsanne",
  "anya-e0104n1:41_4": "ṭhāne sannipatanti. Sikhābandhassa muttatāya muttasirā. Ito cito ca vidhūyamānakesatāya",
  "anya-e0104n1:41_5": "vikiṇṇakesā. Lokavināsabhayena sokavantacittatāya ativiya virūpavesadhārino. Mārisāti",
  "anya-e0104n1:41_6": "devānaṁ piyasamudācāro. Kathaṁ panete kappavuṭṭhānaṁ jānantīti? Dhammatāya sañcoditāti",
  "anya-e0104n1:41_7": "ācariyā. Tādisanimittadassanenāti eke. Brahmadevatāhi uyyojitāti apare.",
  "anya-e0104n1:42_0": "Mettādīnīti mettāmanasikārādīni kāmāvacarapuññāni. Devaloketi kāmadevaloke. Devānaṁ",
  "anya-e0104n1:42_1": "kira sukhasamphassavātaggahaṇaparicayena vāyokasiṇe jhānāni sukheneva ijjhanti. Tena",
  "anya-e0104n1:42_2": "vuttaṁ “vāyokasiṇe parikammaṁ katvā jhānaṁ paṭilabhantī”ti. Tadaññe panāti āpāyike",
  "anya-e0104n1:42_3": "sandhāyāha. Tatthāti devaloke.",
  "anya-e0104n1:43_0": "Dutiyo sūriyoti dutiyaṁ sūriyamaṇḍalaṁ. Sattasūriyanti sattasūriyapātubhāvasuttaṁ.",
  "anya-e0104n1:43_1": "Pakatisūriyeti kappavuṭṭhānakālato pubbe uppannasūriyavimāne. Kappavuṭṭhānakāle pana",
  "anya-e0104n1:43_2": "yathā aññe kāmāvacaradevā, evaṁ sūriyadevaputtopi jhānaṁ nibbattetvā brahmalokaṁ",
  "anya-e0104n1:43_3": "upapajjati, sūriyamaṇḍalaṁ pana pabhassaratarañceva tejavantatarañca hutvā pavattati.",
  "anya-e0104n1:43_4": "Taṁ antaradhāyitvā aññameva uppajjatīti apare. Gaṅgā yamunā sarabhū aciravatī mahīti",
  "anya-e0104n1:43_5": "imā pañca mahānadiyo.",
  "anya-e0104n1:44": "Pabhavāti uppattiṭṭhānabhūtā. Haṁsapātanoti mandākinimāha.",
  "anya-e0104n1:45": "Na saṇṭhātīti na tiṭṭhati.",
  "anya-e0104n1:46_0": "Pariyādinnasinehanti parikkhīṇasinehaṁ. Yāya āpodhātuyā tattha tattha pathavīdhātu",
  "anya-e0104n1:46_1": "ābandhattā sampiṇḍatā hutvā tiṭṭhati, sā chasūriyapātubhāvena parikkhayaṁ gacchati.",
  "anya-e0104n1:46_2": "Yathā cidanti yathā ca idaṁ cakkavāḷaṁ. Evaṁ koṭisatasahassacakkavāḷānipīti vipattimahāmeghuppattito",
  "anya-e0104n1:46_3": "paṭṭhāya idha vuttaṁ sabbaṁ kappavuṭṭhānaṁ, taṁ tattha atidisati.",
  "anya-e0104n1:47_0": "Palujjitvāti chijjitvā. Saṅkhāragatanti bhūtupādāyappabhedaṁ saṅkhārajātaṁ. Sabbasaṅkhāraparikkhayāti",
  "anya-e0104n1:47_1": "jhāpetabbasaṅkhāraparikkhayā. Sayampi saṅkhāragataṁ samānaṁ indhanābhāvato chārikampi",
  "anya-e0104n1:47_2": "asesetvā niḍḍahitvā vūpasamatīti āha “sappi…pe… nibbāyatī”ti.",
  "anya-e0104n1:48_0": "406.Dīghassaaddhunoti saṁvaṭṭaṭṭhāyīasaṅkhyeyyakappasaṅkhātassa dīghassa kālassa",
  "anya-e0104n1:48_1": "accayena. Tālakkhandhādīti ādi-saddena sākasālādirukkhe saṅgaṇhāti. Ghanaṁ karotīti",
  "anya-e0104n1:48_2": "visarituṁ adatvā piṇḍitaṁ karoti. Tenāha “parivaṭuma”nti, vaṭṭabhāvena paricchinnaṁ.",
  "anya-e0104n1:48_3": "Tanti udakaṁ. Assāti vātassa. Vivaraṁ detīti yathā ghanaṁ karoti sampiṇḍeti, evaṁ",
  "anya-e0104n1:48_4": "tattha antaraṁ deti. Parikkhayamānanti pubbe yāva brahmalokā ekoghabhūtena vātena",
  "anya-e0104n1:48_5": "parisosiyamānatāya parikkhayaṁ gacchantaṁ. Brahmaloko pātubhavatīti yojanā. Brahmalokoti",
  "anya-e0104n1:48_6": "ca paṭhamajjhānabhūmimāha. Upari catukāmāvacaradevalokaṭṭhāneti yāmadevalokādīnaṁ",
  "anya-e0104n1:48_7": "catunnaṁ patiṭṭhānaṭṭhāne. Cātumahārājikatāvatiṁsabhavanānaṁ pana patiṭṭhānaṭṭhānāni",
  "anya-e0104n1:48_8": "pathavīsambandhatāya na tāva pātubhavanti.",
  "anya-e0104n1:49": "Rundhantīti yathā heṭṭhā na bhassati, evaṁ nirodhenti.",
  "anya-e0104n1:50_0": "“Paṭhamatarābhinibbattā”ti idaṁ āyukkhayassa sambhavadassanaṁ, tena dvinnaṁ, catunnaṁ,",
  "anya-e0104n1:50_1": "aṭṭhannaṁ vā kappānaṁ ādimhi nibbattāti dasseti. Tatoti ābhassarabrahmalokato. Parittābhaappamāṇābhāpi",
  "anya-e0104n1:50_2": "hi ābhassaraggahaṇeneva saṅgahaṁ gacchanti. “Te honti sayaṁpabhā antalikkhacarā”ti",
  "anya-e0104n1:50_3": "idaṁ upacārajjhānapuññassa mahānubhāvatāya vuttaṁ. Āluppakārakanti ālopaṁ katvā katvāti",
  "anya-e0104n1:50_4": "vadanti, āluppanaṁ vilopaṁ katvāti attho.",
  "anya-e0104n1:51": "Haṭṭhatuṭṭhāti ativiya haṭṭhā uppilāvitacittā. Nāmaṁ karontīti tathā voharanti.",
  "anya-e0104n1:52": "Sinerucakkavāḷahimavantapabbatāti ettha dīpasamuddāpīti vattabbaṁ. Tathā hi vakkhati “ninnaninnaṭṭhāne samuddā, samasamaṭṭhāne dīpā”ti. Thūpathūpāti unnatunnatā.",
  "anya-e0104n1:53_0": "Atimaññantīti atikkamitvā maññanti, hīḷentīti attho. Teneva nayenāti “ekacce vaṇṇavanto",
  "anya-e0104n1:53_1": "hontī”tiādinā vuttena nayeneva. Padālatāti evaṁnāmikā latājāti. Tassā kira pārāsavajāti",
  "anya-e0104n1:53_2": "gaḷocīti vadanti. Akaṭṭhe eva bhūmippadese paccanako akaṭṭhapāko. Akaṇoti kuṇḍakarahito.",
  "anya-e0104n1:54_0": "Sumanasaṅkhātajātipupphasadiso sumanajātipupphasadiso. Yo yo raso etassāti yaṁyaṁraso,",
  "anya-e0104n1:54_1": "odano, taṁ yaṁyaṁrasaṁ, yādisarasavantanti attho. Rasapathavī, bhūmipappaṭako, padālatā",
  "anya-e0104n1:54_2": "ca paribhuttā sudhāhāro viya khuddaṁ vinodetvā rasaharaṇīhi rasameva brūhentā tiṭṭhanti,",
  "anya-e0104n1:54_3": "na vatthuno sukhumabhāvena nissandā, sukhumabhāveneva gahaṇindhanameva ca honti.",
  "anya-e0104n1:54_4": "Odano pana paribhutto rasaṁ vaḍḍhentopi vatthuno oḷārikabhāvena nissandaṁ vissajjento",
  "anya-e0104n1:54_5": "passāvaṁ, kasaṭañca uppādetīti āha “tato pabhuti muttakarīsaṁ sañjāyatī”ti. Purimattabhāvesu",
  "anya-e0104n1:54_6": "pavattaupacārajjhānānubhāvena yāva sattasantāne kāmarāgavikkhambhanavego na samito,",
  "anya-e0104n1:54_7": "na tāva balavakāmarāgūpanissayāni itthipurisindriyāni pāturahesuṁ. Yadā panassa vicchinnatāya",
  "anya-e0104n1:54_8": "balavakāmarāgo laddhāvasaro ahosi, tadā tadupanissayāni tāni sattānaṁ attabhāvesu",
  "anya-e0104n1:54_9": "sañjāyiṁsu. Tena vuttaṁ “purisassa…pe… pātubhavatī”ti. Tenevāha “tatra suda”ntiādi.",
  "anya-e0104n1:55": "Alasajātikassāti sajjukameva taṇḍulaṁ aggahetvā paradivasassatthāya gahaṇena alasapakatikassa.",
  "anya-e0104n1:56": "Anutthunantīti anusocanti. Sammanneyyāmāti samanujāneyyāma. Noti amhesu. Sammāti sammadeva yathārahaṁ. Khīyitabbanti khīyanārahaṁ nindanīyaṁ. Garahitabbanti hīḷetabbaṁ.",
  "anya-e0104n1:57": "Ayameva bhagavā paṭibalo paggahaniggahaṁ kātunti yojanā. Rañjetīti saṅgahavatthūhi sammadeva rameti pīṇeti.",
  "anya-e0104n1:58": "Vivaṭṭaṭṭhāyīasaṅkhyeyyaṁ catusaṭṭhiantarakappasaṅgahaṁ. Vīsatiantarakappasaṅgahanti keci. Sesāsaṅkhyeyyāni kālato tena samappamāṇāneva.",
  "anya-e0104n1:59_0": "407.Mahādhārāhīti tālasālakkhandhappamāṇāhi mahatīhi khārudakadhārāhi. Samantatoti",
  "anya-e0104n1:59_1": "sabbaso. Pathavitoti pathaviyā heṭṭhimantato pabhuti. Tena hi khārudakena phuṭṭhaphuṭṭhā",
  "anya-e0104n1:59_2": "pathavīpabbatādayo udake pakkhittaloṇasakkharā viya vilīyanteva, tasmā pathavīsandhārudakena",
  "anya-e0104n1:59_3": "saddhiṁ ekūdakameva taṁ hotīti keci. Apare “pathavīsandhārakaṁ udakakkhandhañca udakasandhārakaṁ",
  "anya-e0104n1:59_4": "vāyukkhandhañca anavasesato vināsetvā sabbattha sayameva ekoghabhūtaṁ tiṭṭhatī”ti",
  "anya-e0104n1:59_5": "vadanti, taṁ yuttaṁ. Tayopi brahmaloketi parittābhaappamāṇābhaābhassarabrahmaloke,",
  "anya-e0104n1:59_6": "tayidaṁ “ayaṁ pana viseso”ti āraddhattā vuttaṁ, aññathā “chapi brahmaloke”ti vattabbaṁ",
  "anya-e0104n1:59_7": "siyā. Subhakiṇheti ukkaṭṭhaniddesena tatiyajjhānabhūmiyā upalakkhaṇaṁ. Parittāsubhaappamāṇāsubhepi",
  "anya-e0104n1:59_8": "hi āhacca udakaṁ tiṭṭhati. Heṭṭhā “ābhassare āhacca tiṭṭhatī”ti etthāpi eseva nayo.",
  "anya-e0104n1:59_9": "Tanti taṁ kappavināsakaudakaṁ. Udakānugatanti udakena anugataṁ phuṭṭhaṁ. Abhibhavitvāti vilīyāpetvā.",
  "anya-e0104n1:60": "Idamekaṁ asaṅkhyeyyanti idaṁ saṁvaṭṭasaṅkhātaṁ kappassa ekaṁ asaṅkhyeyyaṁ.",
  "anya-e0104n1:61_0": "408. Thūlaraje apagate eva pathavīnissitaṁ saṇharajaṁ apagacchatīti vuttaṁ “tato",
  "anya-e0104n1:61_1": "saṇharaja”nti. Samuṭṭhāpetīti sambandho. “Visamaṭṭhāne ṭhitamahārukkhe”ti idaṁ paṭhamaṁ",
  "anya-e0104n1:61_2": "samuṭṭhāpetabbataṁ sandhāya vuttaṁ.",
  "anya-e0104n1:62_0": "Cakkavāḷapabbatampi sinerupabbatampīti mahāpathaviyā viparivattaneneva viparivattitaṁ",
  "anya-e0104n1:62_1": "cakkavāḷapabbatampi sinerupabbatampi vāto ukkhipitvā ākāse khipati. Te cakkavāḷapabbatādayo.",
  "anya-e0104n1:62_2": "Abhihantvāti ghaṭṭetvā. Aññamaññanti ekissā lokadhātuyā cakkavāḷahimavantasineruṁ",
  "anya-e0104n1:62_3": "aññissā lokadhātuyā cakkavāḷādīhīti evaṁ aññamaññaṁ samāgamavasena ghaṭṭetvā. Sabbasaṅkhāragatanti",
  "anya-e0104n1:62_4": "pathavīsandhārakaudakaṁ, taṁsandhārakavātanti sabbaṁ saṅkhāragataṁ vināsetvā sayampi",
  "anya-e0104n1:62_5": "vinassati avaṭṭhānassa kāraṇābhāvato.",
  "anya-e0104n1:63_0": "409. Yadipi saṅkhārānaṁ ahetuko sarasanirodho vināsakābhāvato, santānanirodho pana",
  "anya-e0104n1:63_1": "hetuvirahito natthi yathā taṁ sattakāyesūti. Bhājanalokassāpi sahetukena vināsena",
  "anya-e0104n1:63_2": "bhavitabbanti hetuṁ pucchati “kiṁ kāraṇā evaṁ loko vinassatī”ti. Itaro yathā tattha",
  "anya-e0104n1:63_3": "nibbattanakasattānaṁ puññabalena paṭhamaṁ loko vivaṭṭati, evaṁ tesaṁ pāpabalena saṁvaṭṭatīti",
  "anya-e0104n1:63_4": "dassento “akusalamūlakāraṇā”ti āha. Yathā hi rāgadosamohānaṁ adhikabhāvena yathākkamaṁ",
  "anya-e0104n1:63_5": "rogantarakappo, satthantarakappo, dubbhikkhantarakappoti ime tividhā antarakappā",
  "anya-e0104n1:63_6": "vivaṭṭaṭṭhāyimhi asaṅkhyeyyakappe jāyanti, evamete yathāvuttā tayo saṁvaṭṭā rāgādīnaṁ",
  "anya-e0104n1:63_7": "adhikabhāveneva hontīti dassento “akusalamūlesu hī”tiādimāha. Ussannatareti ativiya",
  "anya-e0104n1:63_8": "ussanne. Dose ussannatare adhikataradosena viya tikkhatarena khārudakena vināso yuttoti",
  "anya-e0104n1:63_9": "vuttaṁ “dose ussannatare udakena vinassatī”ti. Pākaṭasattusadisassa dosassa aggisadisatā,",
  "anya-e0104n1:63_10": "apākaṭasattusadisassa rāgassa khārudakasadisatā ca yuttāti adhippāyena “dose ussannatare",
  "anya-e0104n1:63_11": "agginā, rāge ussannatare udakenā”ti kecivādassa adhippāyo veditabbo. Rāgo sattānaṁ",
  "anya-e0104n1:63_12": "bahulaṁ pavattatīti rāgavasena bahuso lokavināso.",
  "anya-e0104n1:64": "410. Evaṁ pasaṅgena saṁvaṭṭādike pakāsetvā idāni yathādhikataṁ nesaṁ anussaraṇākāraṁ dassetuṁ “pubbenivāsaṁ anussarantopī”tiādi āraddhaṁ.",
  "anya-e0104n1:65_0": "“Amumhi saṁvaṭṭakappe”ti idaṁ saṁvaṭṭakappassa ādito pāḷiyaṁ gahitattā vuttaṁ. Tatthāpi",
  "anya-e0104n1:65_1": "hi imassa katipayaṁ kālaṁ bhavādīsu saṁsaraṇaṁ upalabbhatīti. Saṁvaṭṭakappe vā vaṭṭamānesu",
  "anya-e0104n1:65_2": "bhavādīsu imassa upapatti ahosi, taṁdassanametaṁ daṭṭhabbaṁ. Atha vā amumhi saṁvaṭṭakappeti",
  "anya-e0104n1:65_3": "ettha vā-saddo luttaniddiṭṭho daṭṭhabbo, tena ca aniyamatthena itarāsaṅkhyeyyānampi",
  "anya-e0104n1:65_4": "saṅgaho siddho hoti. Bhave vātiādīsu kāmādibhave vā aṇḍajādiyoniyā vā devādi gatiyā",
  "anya-e0104n1:65_5": "vā nānattakāyanānattasaññīādiviññāṇaṭṭhitiyā vā sattāvāse vā khattiyādi sattanikāye",
  "anya-e0104n1:65_6": "vā. Āsinti ahosiṁ. Vaṇṇasampattiṁ vāti vā-saddena vaṇṇavipattiṁ vāti dasseti.",
  "anya-e0104n1:66": "Sālimaṁsodanāhāro vā gihikāle. Pavattaphalabhojano vā tāpasādikāle. Sāmisā gehassitā somanassādayo. Nirāmisā nekkhammassitā. Ādi-saddena vivekajasamādhijasukhādīnaṁ saṅgaho.",
  "anya-e0104n1:67_0": "“Amutrāsi”ntiādinā sabbaṁ yāvadicchakaṁ anussaraṇaṁ dassetvā idāni aññathā atthaṁ",
  "anya-e0104n1:67_1": "dassetuṁ “apicā”tiādi vuttaṁ. Tattha amutrāsinti sāmaññaniddesoyaṁ, byāpanicchālopo",
  "anya-e0104n1:67_2": "vā, amutra amutrāsinti vuttaṁ hoti. Anupubbena ārohantassa yāvadicchakaṁ anussaraṇanti",
  "anya-e0104n1:67_3": "ettha ārohantassāti paṭilomato ñāṇena pubbenivāsaṁ ārohantassa. Paccavekkhaṇanti",
  "anya-e0104n1:67_4": "anussaritānussaritassa paccavekkhaṇaṁ, na anussaraṇaṁ. Itīti vuttatthanidassanaṁ.",
  "anya-e0104n1:67_5": "Tañca kho yathārahato, na yathānupubbatoti dassento “nāmagottavasenā”tiādimāha. Vaṇṇādīhīti",
  "anya-e0104n1:67_6": "vaṇṇāhāravedayitāyuparicchedehi. Odātotīti ettha iti-saddo ādiattho, pakārattho vā,",
  "anya-e0104n1:67_7": "tena evamādi evaṁpakāranānattatoti dassitaṁ hoti.",
  "anya-e0104n1:68": "Pubbenivāsānussatiñāṇakathāvaṇṇanā niṭṭhitā.",
  "anya-e0104n1:69": "Cutūpapātañāṇakathāvaṇṇanā",
  "anya-e0104n1:70_0": "411.Cutiyāti cavane. Upapāteti upapajjane. Samīpatthe cetaṁ bhummavacanaṁ, cutikkhaṇasāmantā,",
  "anya-e0104n1:70_1": "upapattikkhaṇasāmantā cāti vuttaṁ hoti. Tathā hi vakkhati “ye pana āsannacutikā”tiādi.",
  "anya-e0104n1:70_2": "Dibbacakkhuñāṇeneva sattānaṁ cuti ca upapatti ca ñāyatīti āha “dibbacakkhuñāṇatthanti",
  "anya-e0104n1:70_3": "vuttaṁ hotī”ti. Dibbasadisattātiādīsu yaṁ vattabbaṁ, taṁ heṭṭhā vuttameva. Ayaṁ pana",
  "anya-e0104n1:70_4": "viseso – tattha “sotadhātū”ti padaṁ apekkhitvā itthiliṅgavasena vuttaṁ, idha napuṁsakaliṅgavasena",
  "anya-e0104n1:70_5": "vattabbaṁ. Tattha ca ālokapariggahena payojanaṁ natthi, idha atthīti vuttaṁ “ālokapariggahena",
  "anya-e0104n1:70_6": "mahājutikattāpi dibba”nti, kasiṇālokānuggahena pattabbattā, sayaṁ ñāṇālokapharaṇabhāvena",
  "anya-e0104n1:70_7": "ca mahājutikabhāvatoti attho. Mahājutikampi hi “dibba”nti vuccati “dibbamidaṁ byamha”ntiādīsu.",
  "anya-e0104n1:70_8": "Mahāgatikattāti mahanīyagamanattā, vimhayanīyapavattikattāti attho. Vimhayanīyā hissa",
  "anya-e0104n1:70_9": "pavatti tirokuṭṭādigatarūpadassanato. “Dibbasadisattā”ti ca hīnūpamādassanaṁ devatānaṁ",
  "anya-e0104n1:70_10": "dibbacakkhutopi imassa mahānubhāvattā. Tena dibbacakkhulābhāya yogino parikammakaraṇaṁ",
  "anya-e0104n1:70_11": "tappaṭipakkhābhibhavassa atthato tassa vijayicchā nāma hoti, dibbacakkhulābhī ca",
  "anya-e0104n1:70_12": "iddhimā devatānaṁ vacanaggahaṇakkhamanadhammadānavasena mahāmoggallānattherādayo",
  "anya-e0104n1:70_13": "viya dānaggahaṇalakkhaṇe, vohāre ca pavatteyyāti evaṁ vihāravijayicchāvohārajutigatisaṅkhātānaṁ",
  "anya-e0104n1:70_14": "atthānaṁ vasena imassa abhiññāñāṇassa dibbacakkhubhāvasiddhito. Saddavidū ca tesu",
  "anya-e0104n1:70_15": "eva atthesu divu-saddaṁ icchantīti vuttaṁ “taṁ sabbaṁ saddasatthānusārena veditabba”nti.",
  "anya-e0104n1:71_0": "Dassanaṭṭhenāti rūpadassanabhāvena. Cakkhunā hi sattā rūpaṁ passanti. Yathā maṁsacakkhu",
  "anya-e0104n1:71_1": "viññāṇādhiṭṭhitaṁ samavisamaṁ ācikkhantaṁ viya pavattati, na tathā idaṁ. Idaṁ pana",
  "anya-e0104n1:71_2": "sayameva tato sātisayaṁ cakkhukiccakārīti āha “cakkhukiccakaraṇena cakkhumivātipi",
  "anya-e0104n1:71_3": "cakkhū”ti. “Diṭṭhivisuddhihetuttā”ti saṅkhepato vuttamatthaṁ vivarituṁ “yo hī”tiādi",
  "anya-e0104n1:71_4": "vuttaṁ. Ucchedadiṭṭhiṁ gaṇhāti parato upapattiyā adassanato etthevāyaṁ satto ucchinno,",
  "anya-e0104n1:71_5": "evamitarepīti. Navasattapātubhāvadiṭṭhiṁ gaṇhāti lābhī adhiccasamuppattiko viya.",
  "anya-e0104n1:71_6": "Buddhaputtā passantiyevāti uttarapadāvadhāraṇaṁ, na purimapadāvadhāraṇaṁ. Evaṁ hi",
  "anya-e0104n1:71_7": "jayaddisajātakādīhi avirodho siddho hoti.",
  "anya-e0104n1:72_0": "Manussānaṁ idanti mānusakaṁ, manussānaṁ gocarabhūtaṁ rūpārammaṇaṁ. Tadaññassa pana",
  "anya-e0104n1:72_1": "dibbatirohitātisukhumādibhedassa rūpassa dassanato atikkantamānusakaṁ. Evarūpañca",
  "anya-e0104n1:72_2": "manussūpacāraṁ atikkantaṁ nāma hotīti āha “manussūpacāraṁ atikkamitvā rūpadassanenā”ti.",
  "anya-e0104n1:72_3": "Evaṁ visayamukhena dassetvā idāni visayīmukhena dassetuṁ “mānusakaṁ vā”tiādi vuttaṁ.",
  "anya-e0104n1:72_4": "Tatthāpi maṁsacakkhātikkamo tassa kiccātikkameneva daṭṭhabbo.",
  "anya-e0104n1:73_0": "Dibbacakkhunāti dibbacakkhuñāṇenapi. Daṭṭhuṁ na sakkā khaṇassa atiittaratāya atisukhumatāya",
  "anya-e0104n1:73_1": "kesañci rūpassa. Apica dibbacakkhussa paccuppannaṁ rūpārammaṇaṁ, tañca purejātapaccayabhūtaṁ,",
  "anya-e0104n1:73_2": "na ca āvajjanaparikammehi vinā mahaggatassa pavatti atthi, nāpi uppajjamānameva rūpaṁ",
  "anya-e0104n1:73_3": "ārammaṇapaccayo bhavituṁ sakkoti, bhijjamānaṁ vā. Tasmā “cutūpapātakkhaṇe rūpaṁ dibbacakkhunā",
  "anya-e0104n1:73_4": "daṭṭhuṁ na sakkā”ti suvuttametaṁ. Yadi dibbacakkhuñāṇaṁ rūpārammaṇameva, atha kasmā",
  "anya-e0104n1:73_5": "“satte passatī”ti vuttanti? Yebhuyyena sattasantānagatarūpadassanato evaṁ vuttaṁ.",
  "anya-e0104n1:73_6": "Sattagahaṇassa vā kāraṇabhāvato vohāravasena vuttantipi keci. Te cavamānāti adhippetāti",
  "anya-e0104n1:73_7": "sambandho. Evarūpeti na cutūpapātakkhaṇasamaṅginoti adhippāyo.",
  "anya-e0104n1:74_0": "Mohūpanissayaṁ nāma kammaṁ nihīnaṁ nihīnaphalaṁ hotīti āha “mohanissandayuttattā”ti.",
  "anya-e0104n1:74_1": "Tabbiparīteti tassa hīḷitādibhāvassa viparīte, ahīḷite anohīḷite anoññāte anavaññāte",
  "anya-e0104n1:74_2": "cittīkateti attho. Suvaṇṇeti sundaravaṇṇe. Dubbaṇṇeti asundaravaṇṇe. Sā panāyaṁ suvaṇṇadubbaṇṇatā",
  "anya-e0104n1:74_3": "yathākkamaṁ kammassa adosadosūpanissayatāya hotīti āha “adosanissandayuttattā”tiādi.",
  "anya-e0104n1:74_4": "Sundaraṁ gatiṁ gatā sugatāti āha “sugatigate”ti, sugatiṁ upapanneti attho. Alobhajjhāsayā",
  "anya-e0104n1:74_5": "sattā vadaññū vigatamaccherā alobhūpanissayena kammunā subhagā samiddhā hontīti āha",
  "anya-e0104n1:74_6": "“alobhanissandayuttattā vā aḍḍhe mahaddhane”ti. Dukkhaṁ gatiṁ gatā duggatāti āha",
  "anya-e0104n1:74_7": "“duggatigate”ti. Lobhajjhāsayā sattā luddhā maccharino lobhūpanissayena kammunā duggatā",
  "anya-e0104n1:74_8": "durupetā hontīti āha “lobhanissandayuttattā vā dalidde appannapāne”ti.",
  "anya-e0104n1:75_0": "Upacitanti phalāvahabhāvena kataṁ. Yathā kataṁ hi kammaṁ phaladānasamatthaṁ hoti,",
  "anya-e0104n1:75_1": "tathā kataṁ upacitaṁ. Cavamānetiādīhi dibbacakkhukiccaṁ vuttanti visayamukhena visayībyāpāramāha.",
  "anya-e0104n1:75_2": "Purimehīti vā “dibbena cakkhunā”tiādīni padāni sandhāya vuttaṁ. Ādīhīti ettha ca-saddo",
  "anya-e0104n1:75_3": "luttaniddiṭṭho. Tasmā “dibbena…pe… passatī”ti imehi, “cavamāne”tiādīhi ca dibbacakkhukiccaṁ vuttanti attho.",
  "anya-e0104n1:76_0": "Iminā pana padenāti “yathākammūpage satte pajānātī”ti iminā vākyena. Idha bhikkhūti",
  "anya-e0104n1:76_1": "imasmiṁ sāsane bhikkhu, dibbacakkhuñāṇalābhīti adhippāyo. So ca dibbacakkhuñāṇalābhī",
  "anya-e0104n1:76_2": "nerayike ca satte paccakkhato disvā ṭhito. Evaṁ manasi karotīti tesaṁ nerayikānaṁ",
  "anya-e0104n1:76_3": "nirayasaṁvattaniyassa kammassa ñātukāmatāvasena pādakajjhānaṁ samāpajjitvā vuṭṭhāya",
  "anya-e0104n1:76_4": "parikammavasena manasi karoti. Kiṁ nu khotiādi manasikāravidhidassanaṁ. Evaṁ pana",
  "anya-e0104n1:76_5": "parikammaṁ katvā pādakajjhānaṁ samāpajjitvā vuṭṭhitassa taṁ kammaṁ ārammaṇaṁ katvā",
  "anya-e0104n1:76_6": "āvajjanaṁ uppajjati, tasmiṁ niruddhe cattāri, pañca vā javanāni javantītiādi sabbaṁ",
  "anya-e0104n1:76_7": "vuttanayameva. “Visuṁ parikammaṁ nāma natthī”ti idaṁ pana dibbacakkhuñāṇena vinā",
  "anya-e0104n1:76_8": "yathākammūpagañāṇassa visuṁ parikammaṁ natthīti adhippāyena vuttaṁ. Evañcetaṁ icchitabbaṁ,",
  "anya-e0104n1:76_9": "aññathā yathākammūpagañāṇassa mahaggatabhāvo eva na siyā. Devānaṁ dassanepi eseva",
  "anya-e0104n1:76_10": "nayo. Nerayikadevaggahaṇaṁ cettha nidassanamattaṁ daṭṭhabbaṁ. Ākaṅkhamāno hi dibbacakkhulābhī",
  "anya-e0104n1:76_11": "aññagatikesupi evaṁ paṭipajjatiyeva. Tathā hi vakkhati “apāyaggahaṇena tiracchānayoniṁ",
  "anya-e0104n1:76_12": "dīpetī”ti, “sugatiggahaṇena manussagatipi saṅgayhatī”ti ca. Taṁ nirayasaṁvattaniyaṁ",
  "anya-e0104n1:76_13": "kammaṁ ārammaṇaṁ etassāti taṁkammārammaṇaṁ. Phārusakavanādīsūti ādi-saddena cittalatāvanādīnaṁ saṅgaho.",
  "anya-e0104n1:77_0": "Yathā cimassāti yathā ca imassa yathākammūpagañāṇassa visuṁ parikammaṁ natthi, evaṁ",
  "anya-e0104n1:77_1": "anāgataṁsañāṇassapīti visuṁ parikammābhāvaṁ nidasseti. Tattha kāraṇamāha “dibbacakkhupādakāneva",
  "anya-e0104n1:77_2": "hi imānī”ti. Tatrāyamadhippāyo – yathā dibbacakkhulābhī nirayādiabhimukhaṁ ālokaṁ",
  "anya-e0104n1:77_3": "vaḍḍhetvā, nerayikādike satte disvā tehi pubbe āyūhitaṁ nirayasaṁvattaniyādikaṁ kammaṁ",
  "anya-e0104n1:77_4": "tādisena samādānena, tajjena ca manasikārena parikkhate citte yāthāvato jānāti, evaṁ",
  "anya-e0104n1:77_5": "yassa yassa sattassa samanantarā anāgataṁ attabhāvaṁ ñātukāmo taṁ taṁ odissa ālokaṁ",
  "anya-e0104n1:77_6": "vaḍḍhetvā tena tena atīte, etarahi vā āyūhitaṁ tassa nibbattakaṁ kammaṁ yathākammūpagañāṇena",
  "anya-e0104n1:77_7": "disvā tena nibbattetabbaṁ anāgataṁ attabhāvaṁ ñātukāmo tādisena samādānena, tajjena",
  "anya-e0104n1:77_8": "ca manasikārena parikkhate citte yāthāvato jānāti. Eseva nayo tato paresupi attabhāvesu.",
  "anya-e0104n1:77_9": "Etaṁ anāgataṁsañāṇaṁ nāma. Yasmā etaṁ dvayaṁ dibbacakkhuñāṇe satiyeva sijjhati, nāsati.",
  "anya-e0104n1:77_10": "Tena vuttaṁ “imāni dibbacakkhunā saheva ijjhantī”ti.",
  "anya-e0104n1:78_0": "Kāyena duṭṭhu caritaṁ, kāyato vā uppannaṁ kilesapūtikattā duṭṭhaṁ caritaṁ kāyaduccaritanti",
  "anya-e0104n1:78_1": "evaṁ yojetabbo. Kāyoti cettha copanakāyo adhippeto. Kāyaviññattivasena pavattaṁ akusalaṁ",
  "anya-e0104n1:78_2": "kāyakammaṁ kāyaduccaritanti. Itaresūti vacīmanoduccaritesu. Yasmiṁ santāne kammaṁ",
  "anya-e0104n1:78_3": "katūpacitaṁ, asatissa antarupacchede vipākārahabhāvassa avigacchanato so tena sahitoyevāti",
  "anya-e0104n1:78_4": "vattabboti āha “samannāgatāti samaṅgībhūtā”ti. “Anatthakāmā hutvā”ti etena mātāpitaro",
  "anya-e0104n1:78_5": "viya puttānaṁ, ācariyupajjhāyā viya ca nissitakānaṁ atthakāmā hutvā garahakā upavādakā",
  "anya-e0104n1:78_6": "na hontīti dasseti. Guṇaparidhaṁsanenāti vijjamānānaṁ guṇānaṁ viddhaṁsanena, vināsanenāti",
  "anya-e0104n1:78_7": "attho. Nanu ca antimavatthunāpi upavādo guṇaparidhaṁsanamevāti? Saccametaṁ. Guṇāti",
  "anya-e0104n1:78_8": "panettha jhānādivisesā uttarimanussadhammā adhippetāti sīlaparidhaṁsanaṁ visuṁ gahitaṁ.",
  "anya-e0104n1:78_9": "Tenāha “natthi imesaṁ samaṇadhammo”tiādi. Samaṇadhammoti ca sīlasaṁyamaṁ sandhāya",
  "anya-e0104n1:78_10": "vadati. Jānaṁ vāti yaṁ upavadati, tassa ariyabhāvaṁ jānanto vā. Ajānaṁ vāti ajānanto",
  "anya-e0104n1:78_11": "vā. Jānanaṁ ajānanaṁ cettha appamāṇaṁ, ariyabhāvo eva pamāṇaṁ. Tenāha “ubhayathāpi",
  "anya-e0104n1:78_12": "ariyūpavādova hotī”ti. “Ariyo”ti pana ajānato aduṭṭhacittasseva tattha ariyaguṇābhāvaṁ",
  "anya-e0104n1:78_13": "pavedentassa guṇaparidhaṁsanaṁ na hotīti tassa ariyūpavādo natthīti vadanti. Satekicchaṁ",
  "anya-e0104n1:78_14": "pana hoti khamāpanena, na anantariyaṁ viya atekicchaṁ.",
  "anya-e0104n1:79_0": "Rujjhatīti tudati, dukkhaṁ vedanaṁ uppādetīti attho. Tanti taṁ theraṁ, taṁ vā kiriyaṁ.",
  "anya-e0104n1:79_1": "Jānanto eva thero “atthi te, āvuso, patiṭṭhā”ti pucchi. Itaropi saccābhisamayo sāsane",
  "anya-e0104n1:79_2": "patiṭṭhāti āha “sotāpanno aha”nti. Thero taṁ karuṇāyamāno “khīṇāsavo tayā upavadito”ti attānaṁ āvikāsi.",
  "anya-e0104n1:80": "Sace navakatarā honti tasmiṁ vihāre bhikkhū. Sammukhā akhamāpentepīti purato khamāpane asambhavantepi. “Akhamante”ti vā pāṭho. Taṁ sotāpannassa vasena veditabbaṁ.",
  "anya-e0104n1:81": "Parinibbutamañcaṭṭhānanti pūjākaraṇaṭṭhānaṁ sandhāyāha.",
  "anya-e0104n1:82_0": "Samādātabbaṭṭhena samādānāni, kammāni samādānāni yesaṁ, te kammasamādānā, micchādiṭṭhivasena",
  "anya-e0104n1:82_1": "kammasamādānā, hetuatthaṁ vā antogadhaṁ katvā micchādiṭṭhivasena pare kammesu samādāpakā",
  "anya-e0104n1:82_2": "micchādiṭṭhikammasamādānā. Tayimamatthaṁ dassento “micchādiṭṭhivasenā”tiādimāha.",
  "anya-e0104n1:82_3": "Sīlasampannotiādi paripakkindriyassa maggasamaṅgino vasena vuttaṁ. Aggamaggaṭṭhe",
  "anya-e0104n1:82_4": "pana vattabbameva natthi. Aññanti arahattaṁ. Evaṁsampadanti yathā taṁ avassambhāvī,",
  "anya-e0104n1:82_5": "evamidampīti attho. Taṁ vācaṁ appahāyātiādīsu ariyūpavādaṁ sandhāya “puna evarūpiṁ",
  "anya-e0104n1:82_6": "vācaṁ na vakkhāmī”ti vadanto vācaṁ pajahati nāma, “puna evarūpaṁ cittaṁ na uppādessāmī”ti",
  "anya-e0104n1:82_7": "cintento cittaṁ pajahati nāma, “puna evarūpiṁ diṭṭhiṁ na gaṇhissāmī”ti pajahanto",
  "anya-e0104n1:82_8": "diṭṭhiṁ pajahati nāma, tathā akaronto neva pajahati, na paṭinissajjati. Yathābhataṁnikkhitto,",
  "anya-e0104n1:82_9": "evaṁ nirayeti yathā nirayapālehi āharitvā niraye ṭhapito, evaṁ niraye ṭhapitoyevāti",
  "anya-e0104n1:82_10": "attho. Micchādiṭṭhivasena akattabbaṁ nāma pāpaṁ natthi, yato saṁsārakhāṇubhāvopi",
  "anya-e0104n1:82_11": "nāma hotīti āha “micchādiṭṭhiparamāni, bhikkhave, vajjānī”ti.",
  "anya-e0104n1:83_0": "“Ucchinnabhavanettiko, bhikkhave, tathāgatassa kāyo tiṭṭhati, ayañceva kāyo, bahiddhā",
  "anya-e0104n1:83_1": "ca nāmarūpa”nti evamādīsu viya idha kāya-saddo khandhapañcakavisayoti āha “kāyassa",
  "anya-e0104n1:83_2": "bhedāti upādinnakkhandhapariccāgā”ti. Avītarāgassa maraṇato paraṁ nāma bhavantarūpādānamevāti",
  "anya-e0104n1:83_3": "āha “paraṁ maraṇāti tadanantaraṁ abhinibbattikkhandhaggahaṇe”ti. Yena tiṭṭhati, tassa",
  "anya-e0104n1:83_4": "upacchedeneva kāyo bhijjatīti āha “kāyassa bhedāti jīvitindriyassa upacchedā”ti.",
  "anya-e0104n1:84_0": "Eti imasmā sukhanti ayo, puññanti āha “puññasammatā ayā”ti. Ayanti etasmā sukhānīti",
  "anya-e0104n1:84_1": "āyo, puññakammādisukhasādhanaṁ. Tenāha “sukhānaṁ vā āyassa abhāvā”ti. Iyati assādiyatīti",
  "anya-e0104n1:84_2": "ayo, assādoti āha “assādasaññito ayo”ti.",
  "anya-e0104n1:85_0": "Nāgarājādīnanti ādi-saddena supaṇṇādīnaṁ saṅgaho. Asurasadisanti petāsurasadisaṁ.",
  "anya-e0104n1:85_1": "Soti asurakāyo. Sabbasamussayehīti sabbehi sampattisamussayehi. Vuttavipariyāyenāti",
  "anya-e0104n1:85_2": "“suṭṭhu caritaṁ, sobhanaṁ vā caritaṁ anavajjattā”tiādinā “kāyaduccaritenā”tiādīnaṁ",
  "anya-e0104n1:85_3": "padānaṁ vuttassa atthassa vipariyāyena.",
  "anya-e0104n1:86": "Nigamanavacanaṁ vuttassevatthassa puna vacananti katvā. Ayamettha saṅkhepatthoti “dibbena cakkhunā…pe… passatī”ti ettha ayaṁ yathāvutto saṅkhepattho.",
  "anya-e0104n1:87_0": "412.Kasiṇārammaṇanti aṭṭhannampi kasiṇānaṁ vasena kasiṇārammaṇaṁ. Sabbākārenāti “cuddasavidhena",
  "anya-e0104n1:87_1": "cittaparidamanena aṭṭhaṅgasamannāgamena bhūmipādapadamūlasampādanenā”ti iminā sabbappakārena.",
  "anya-e0104n1:87_2": "Abhinīhārakkhamaṁ dibbacakkhuñāṇābhimukhaṁ pesanārahaṁ pesanayoggaṁ katvā. Āsannaṁ",
  "anya-e0104n1:87_3": "kātabbanti dibbacakkhuñāṇuppattiyā samīpabhūtaṁ kātabbaṁ. Tattha upacārajjhānaṁ paguṇataraṁ",
  "anya-e0104n1:87_4": "katvā ārammaṇañca vaḍḍhetabbaṁ. Tenāha “upacārajjhānagocaraṁ katvāvaḍḍhetvā ṭhapetabba”nti.",
  "anya-e0104n1:87_5": "Tatthāti tasmiṁ vaḍḍhite kasiṇārammaṇe. Appanāti jhānavasena appanā. Na hi akataparikammassa",
  "anya-e0104n1:87_6": "abhiññāvasena appanā ijjhati. Tenāha “pādakajjhānanissayaṁ hotī”ti, pādakajjhānārammaṇaṁ",
  "anya-e0104n1:87_7": "hotīti attho. Na parikammanissayanti parikammassa taṁ kasiṇārammaṇaṁ apassayo na",
  "anya-e0104n1:87_8": "hoti. Tathā sati rūpadassanaṁ na siyā. Imesūti yathāvuttesu tejokasiṇādīsu tīsu kasiṇesu.",
  "anya-e0104n1:87_9": "Uppādetvāti upacārajjhānuppādanena uppādetvā. Upacārajjhānapavattiyā hi saddhiṁ paṭibhāganimittuppatti.",
  "anya-e0104n1:87_10": "Tatthāti kasiṇaniddese.",
  "anya-e0104n1:88_0": "Antoyeva rūpagataṁ passitabbaṁ na bahiddhā vikkhepāpattihetubhāvato. Parikammassa",
  "anya-e0104n1:88_1": "vāro atikkamatīti idha parikammaṁ nāma yathāvuttakasiṇārammaṇaṁ upacārajjhānaṁ, taṁ",
  "anya-e0104n1:88_2": "rūpagataṁ passato na pavattati. Kasiṇālokavasena ca rūpagatadassanaṁ, kasiṇāloko",
  "anya-e0104n1:88_3": "ca parikammavasenāti tadubhayampi parikammassa appavattiyā na hoti. Tenāha “tato",
  "anya-e0104n1:88_4": "āloko antaradhāyati, tasmiṁ antarahite rūpagatampi na dissatī”ti. Rūpagataṁ passato",
  "anya-e0104n1:88_5": "parikammassa vāro atikkamati, parikammamatikkantassa kasiṇārammaṇaṁ ñāṇaṁ na hotīti",
  "anya-e0104n1:88_6": "rūpagataṁ na dissati, kathaṁ pana paṭipajjitabbanti āha “athānenā”tiādi. Evaṁ anukkamenāti",
  "anya-e0104n1:88_7": "punappunaṁ pādakajjhānaṁ samāpajjitvā tato tato vuṭṭhāya abhiṇhaṁ ālokassa pharaṇavasena",
  "anya-e0104n1:88_8": "āloko thāmagato hoti ciraṭṭhāyī. Tathā ca sati tattha sucirampi rūpagataṁ passateva.",
  "anya-e0104n1:88_9": "Tena vuttaṁ “ettha āloko…pe… hotī”ti.",
  "anya-e0104n1:89_0": "Svāyamattho tiṇukkūpamāya vibhāvetabboti dassento āha “rattiṁ tiṇukkāyā”tiādi. Tattha",
  "anya-e0104n1:89_1": "punappunaṁ pavesananti punappunaṁ pādakajjhānasamāpajjanaṁ. Thāmagatālokassayathāparicchedena",
  "anya-e0104n1:89_2": "ṭhānanti yattakaṁ ṭhānaṁ paricchinditvā kasiṇaṁ vaḍḍhitaṁ, thāmagatassa ālokassa",
  "anya-e0104n1:89_3": "tattakaṁ pharitvā avaṭṭhānaṁ.",
  "anya-e0104n1:90_0": "Anāpāthagatanti āpāthagamanayogyassa vasena vuttaṁ. Antokucchigatādi pana tadabhāvato",
  "anya-e0104n1:90_1": "tena visesitabbameva. Tadevāti dibbacakkhumeva. Etthāti etesu rūpamārabbha pavattacittesu.",
  "anya-e0104n1:90_2": "Rūpadassanasamatthanti rūpaṁ sabhāvato vibhāvanasamatthaṁ cakkhuviññāṇaṁ viya. Pubbabhāgacittānīti",
  "anya-e0104n1:90_3": "āvajjanaparikammasaṅkhātāni pubbabhāgacittāni. Tāni hi ārammaṇaṁ karontānipi na yāthāvato",
  "anya-e0104n1:90_4": "taṁ vibhāvetvā pavattanti āvajjanasampaṭicchanacittāni viya.",
  "anya-e0104n1:91_0": "Taṁ panetaṁ dibbacakkhu. Paripanthoti antarāyiko. Jhānavibbhantakoti jhānummattako",
  "anya-e0104n1:91_1": "jhānabhāvanāmukhena ummādappatto. Appamattena bhavitabbanti “dibbacakkhu mayā adhigata”nti",
  "anya-e0104n1:91_2": "santosaṁ anāpajjitvā vipassanānuyogavasena vā saccābhisamayavasena vā appamattena bhavitabbaṁ.",
  "anya-e0104n1:92_0": "“Evaṁ passitukāmenā”tiādinā dibbacakkhussa nānāvajjanaparikammañceva dibbacakkhuñāṇañca",
  "anya-e0104n1:92_1": "dassitaṁ, na tassa uppattikkamoti taṁ dassetuṁ “tatrāya”ntiādi vuttaṁ. Taṁ heṭṭhā",
  "anya-e0104n1:92_2": "vuttanayattā suviññeyyameva.",
  "anya-e0104n1:93": "Cutūpapātañāṇakathāvaṇṇanā niṭṭhitā.",
  "anya-e0104n1:94": "Pakiṇṇakakathāvaṇṇanā",
  "anya-e0104n1:95_0": "413.Itīti evaṁ vuttappakārenāti attho. Tena “so evaṁ samāhite citte”tiādinā yathādassitapāḷigatiṁ,",
  "anya-e0104n1:95_1": "tassā atthavivaraṇanayañca paccāmasati. Saccesu viya ariyasaccāni khandhesu upādānakkhandhā",
  "anya-e0104n1:95_2": "antogadhā. Tadubhaye ca sabhāvato, samudayato, atthaṅgamato, assādato, ādīnavato,",
  "anya-e0104n1:95_3": "nissaraṇato ca yathābhūtaṁ sayambhuñāṇena avedi aññāsi paṭivijjhi pavedesi vāti sātisayena",
  "anya-e0104n1:95_4": "pañcakkhandhāvabodhena bhagavāva thometabboti āha “pañcakkhandhavidū”ti. Ñatvā viññeyyāti",
  "anya-e0104n1:95_5": "sambandho. Tāsūti pañcasu abhiññāsu. Taggahaṇeneva ca paribhaṇḍañāṇānaṁ gahitattā",
  "anya-e0104n1:95_6": "“pañcā”ti vuttaṁ. Tenāha “etāsu hī”tiādi.",
  "anya-e0104n1:96_0": "Tattha paribhaṇḍañāṇānīti parivārañāṇāni. Yathā hi sinerussa parivāraṭṭhānāni yāni",
  "anya-e0104n1:96_1": "taṁsiddhiyā siddhāni mekhalaṭṭhānāni paribhaṇḍānīti vuccanti, evaṁ imānipi dibbacakkhusiddhiyā",
  "anya-e0104n1:96_2": "siddhāni tassa paribhaṇḍānīti vuttāni. Idhāgatānīti ettha idhāti yathādassitāni suttapadāni",
  "anya-e0104n1:96_3": "sandhāya vuttaṁ. Tato aññesu pana sāmaññaphalādīsu manomayañāṇampi visuṁ abhiññāñāṇabhāvena āgataṁ.",
  "anya-e0104n1:97_0": "“Tesū”ti idaṁ paccāmasanaṁ kiṁ tikānaṁ, udāhu ārammaṇānanti? Kiñcettha yadi tikānaṁ,",
  "anya-e0104n1:97_1": "tadayuttaṁ. Na hi tikesu abhiññāñāṇāni pavattanti. Atha ārammaṇānaṁ, tampi ayuttaṁ.",
  "anya-e0104n1:97_2": "Na hi aññaṁ uddisitvā aññassa paccāmasanaṁ yuttanti. Yathā icchati, tathā bhavatu",
  "anya-e0104n1:97_3": "tāva tikānaṁ, nanu vuttaṁ “na hi tikesu abhiññāñāṇāni pavattantī”ti? Nāyaṁ virodho",
  "anya-e0104n1:97_4": "tikavohārena ārammaṇānaṁyeva gayhamānattā. Atha vā pana hotu ārammaṇānaṁ, nanu vuttaṁ",
  "anya-e0104n1:97_5": "“na hi aññaṁ uddisitvā aññassa paccāmasanaṁ yutta”nti? Ayampi na doso yathāvuttakāraṇenevāti.",
  "anya-e0104n1:98_0": "414. Asatipi vatthubhede bhūmikālasantānabhedavasena bhinnesu sattasu ārammaṇesu.",
  "anya-e0104n1:98_1": "Tikavasena hesa bhedo gahito. Iddhividhañāṇassa maggārammaṇatāya abhāvato idha maggārammaṇatiko",
  "anya-e0104n1:98_2": "na labbhati. Tanti iddhividhañāṇaṁ. Kāyaṁ cittasannissitaṁ katvātiādīsu yaṁ vattabbaṁ,",
  "anya-e0104n1:98_3": "taṁ heṭṭhā vuttameva. Upayogaladdhanti laddhaupayogavacanaṁ. Dutiyāvibhattivasena",
  "anya-e0104n1:98_4": "vuttaṁ “kāyaṁ pariṇāmetī”ti. Tenāha “rūpakāyārammaṇato”ti, rūpakāyassa vaṇṇārammaṇatoti attho.",
  "anya-e0104n1:99_0": "Tadeva cittanti yadeva kāyavasena cittapariṇāmane vuttaṁ pādakajjhānacittaṁ, tadeva.",
  "anya-e0104n1:99_1": "Rāmagāme cetiyaṁ ṭhapetvā sesesu sattasu cetiyesu dhātuyo iddhiyā āharitvā rājagahe",
  "anya-e0104n1:99_2": "bhūmigharamaṇḍape kataṁ mahādhātunidhānaṁ. “Ime gandhā”tiādinā paccuppanne gandhādike",
  "anya-e0104n1:99_3": "gahetvāpi asussanādivisesayuttaṁ anāgatameva nesaṁ rūpaṁ adhiṭṭhānacittassa ārammaṇaṁ",
  "anya-e0104n1:99_4": "hoti anāgatādhiṭṭhānattā. Vattaniyasenāsanaṁ nāma viñjhāṭaviyaṁ vihāro. Dadhirasanti",
  "anya-e0104n1:99_5": "dadhimaṇḍo, taṁ adhiṭṭhahantassa anāgataṁ dadhivaṇṇaṁ ārammaṇaṁ hoti. Paccuppannārammaṇaṁ",
  "anya-e0104n1:99_6": "hoti paccuppannassa rūpakāyassa ārammaṇakaraṇato.",
  "anya-e0104n1:100": "Sakāyacittānanti attano kāyassa, cittassa ca.",
  "anya-e0104n1:101": "415.Saddo ca paritto sabbassa rūpassa kāmāvacarabhāvato. Vijjamānamevāti vattamānaṁyeva.",
  "anya-e0104n1:102_0": "416.Sotāpannassacittanti sotāpannassa āveṇikaṁ cittaṁ. Sakadāgāmissātiādīsupi eseva",
  "anya-e0104n1:102_1": "nayo. Yāva arahato netabbanti “sakadāgāmī anāgāmino cittaṁ na jānāti, anāgāmī arahato”ti",
  "anya-e0104n1:102_2": "evaṁ netabbaṁ. Sabbesanti sabbesaṁ ariyānaṁ jānāti, ko pana vādo anariyānaṁ. Aññopi",
  "anya-e0104n1:102_3": "ca uparimo anāgāmiādi heṭṭhimassa sakadāgāmiādikassa cittaṁ jānātīti sambandho.",
  "anya-e0104n1:103_0": "Atītassa, anāgatassa ca parassa cittassa jānanaṁ sambhavati, paccuppannassa pana",
  "anya-e0104n1:103_1": "na sambhavatīti adhippāyena pucchati “kathaṁ paccuppannaṁ ārammaṇaṁ hotī”ti. Itaro",
  "anya-e0104n1:103_2": "yattha sambhavati, taṁdassanatthaṁ paccuppannaṁ tāva vibhajitvā dassento “paccuppannaṁ",
  "anya-e0104n1:103_3": "nāma tividha”ntiādimāha. Tattha uppādaṭṭhitibhaṅgappattanti uppādaṁ, ṭhitiṁ, bhaṅgañca",
  "anya-e0104n1:103_4": "pattaṁ, khaṇattayapariyāpannanti attho. Etthantare ekadvesantativārā veditabbāti",
  "anya-e0104n1:103_5": "etthantare pavattā rūpasantativārā ekadvesantativārā nāmāti veditabbāti attho. Ālokaṭṭhānato",
  "anya-e0104n1:103_6": "ovarakaṁ paviṭṭhassa pageva tattha nisinnassa viya yāva rūpagataṁ pākaṭaṁ hoti. Tattha",
  "anya-e0104n1:103_7": "upaḍḍhavelā avibhūtavārā, upaḍḍhavelā vibhūtavārā, tadubhayaṁ gahetvā “dve santativārā”ti",
  "anya-e0104n1:103_8": "vuttaṁ. Tayidaṁ na sabbasādhāraṇaṁ, ekaccassa sīghampi pākaṭaṁ hotīti “ekadvesantativārā”ti",
  "anya-e0104n1:103_9": "ekaggahaṇampi kataṁ, atiparittasabhāvautuādisamuṭṭhānā vā ekadvesantativārā veditabbā.",
  "anya-e0104n1:104_0": "Tīre akkantaudakalekhā nāma kālussiyaṁ gatā tīrasamīpe udakarāji. Yāva na vippasīdatīti",
  "anya-e0104n1:104_1": "kālussiyavigamena yāva vippasannā na hoti. Keci pana “atinte tīre allapādena akkante",
  "anya-e0104n1:104_2": "yāva pāde udakalekhā na vippasīdati, na saṁsīdati, na vūpasammatī”ti evamettha atthaṁ",
  "anya-e0104n1:104_3": "vadanti. Te panete kiriyābhedena vuttā kālavisesā, na aññamaññaṁ samasamā, ūnādhikabhāgavantova",
  "anya-e0104n1:104_4": "daṭṭhabbā. Dve tayo javanavārā kāmāvacarajavanavasena veditabbā, na itarajavanavasena.",
  "anya-e0104n1:104_5": "Na hi te parimitakālā, anantarā pavattabhavaṅgādayopi tadantogadhāva daṭṭhabbā. Tadubhayanti",
  "anya-e0104n1:104_6": "rūpārūpasantatidvayaṁ.",
  "anya-e0104n1:105_0": "Ekabhavaparicchinnanti paṭisandhicutiparicchinnaṁ. Ekabhavapariyāpannaṁ dhammajātaṁ",
  "anya-e0104n1:105_1": "etarahīti vattabbaṁ addhāpaccuppannaṁ nāma. Manoti sasampayuttaṁ viññāṇamāha. Dhammāti",
  "anya-e0104n1:105_2": "ārammaṇadhammā. Manoti vā manāyatanaṁ. Dhammāti vedanādayo arūpakkhandhā. Ubhayametaṁ",
  "anya-e0104n1:105_3": "paccuppannanti addhāpaccuppannaṁ hontaṁ etaṁ ubhayaṁ hotīti attho. Viññāṇanti nikantiviññāṇaṁ.",
  "anya-e0104n1:105_4": "Tañhi tasmiṁ paccuppanne chandarāgavasena paṭibaddhaṁ hoti. Abhinandatīti taṇhādiṭṭhābhinandanāhi",
  "anya-e0104n1:105_5": "abhinandati. Tathābhūto ca vatthupariññāya abhāvato tesu paccuppannesu dhammesu saṁhīrati",
  "anya-e0104n1:105_6": "taṇhādiṭṭhīhi ākaḍḍhīyati. Ettha ca dvādasāyatanānaṁ “etaṁ paccuppanna”nti āgatattā",
  "anya-e0104n1:105_7": "tattha pavatto chandarāgo addhāpaccuppannārammaṇo, na khaṇapaccuppannārammaṇoti viññāyatīti",
  "anya-e0104n1:105_8": "dassento “yaṁ sandhāya bhaddekarattasutte…pe… saṁhīratīti vutta”nti āha. “Paccuppannañca",
  "anya-e0104n1:105_9": "yo dhammaṁ, tattha tattha vipassatī”ti etthāpi vipassanācittaṁ khaṇapaccuppannaṁ,",
  "anya-e0104n1:105_10": "vipassitabbadhammā addhāpaccuppannāti gahetabbaṁ. Aññathā vipassanāva na sambhaveyya.",
  "anya-e0104n1:105_11": "“Khaṇapaccuppannaṁ pāḷiyaṁ āgata”nti na vuttaṁ tassa vasena ārammaṇakaraṇassa aṭṭhakathāyaṁ anāgatattā.",
  "anya-e0104n1:106_0": "Kecīti abhayagirivāsino. Ekakkhaṇe cittaṁ uppajjatīti iddhicittassa uppattisamakālameva",
  "anya-e0104n1:106_1": "paracittassapi uppattisambhavatoti yuttidassanaṁ. Yathā ākāsetiādi sadisūdāharaṇaṁ.",
  "anya-e0104n1:106_2": "Taṁ pana tesaṁ vacanaṁ ayuttaṁ. Kasmā? Maggaphalavīthito aññattha aniṭṭhe ṭhāne āvajjanajavanānaṁ",
  "anya-e0104n1:106_3": "nānārammaṇabhāvappattidosatoti yuttivacanaṁ.",
  "anya-e0104n1:107_0": "Yadi evaṁ kathaṁ cetopariyañāṇaṁ paccuppannārammaṇaṁ hotīti āha “santatipaccuppannaṁ",
  "anya-e0104n1:107_1": "panā”tiādi. Addhāpaccuppannaṁ pana javanavārena dīpetabbaṁ, na sakalena paccuppannaddhunāti adhippāyo.",
  "anya-e0104n1:108_0": "Tatrāyaṁ dīpanātiādi javanavārassa addhāpaccuppannabhāvadīpanamukhena iddhicittassa",
  "anya-e0104n1:108_1": "pavattiākāradīpanaṁ. Itarānīti āvajjanaparikammacittāni. Ettha ca “kecī”ti yadipi",
  "anya-e0104n1:108_2": "abhayagirivāsino adhippetā, te pana cittassa ṭhitikkhaṇaṁ na icchantīti “ṭhitikkhaṇe",
  "anya-e0104n1:108_3": "vā paṭivijjhatī”ti na vattabbaṁ siyā. Tathā ye “iddhimassa ca parassa ca ekakkhaṇe",
  "anya-e0104n1:108_4": "cittaṁ uppajjatī”ti vadanti, tesaṁ “ṭhitikkhaṇe vā bhaṅgakkhaṇe vā paṭivijjhatī”ti",
  "anya-e0104n1:108_5": "vacanaṁ na sameti. Na hi tasmiṁ khaṇadvaye uppajjamānaṁ paracittena saha ekakkhaṇe",
  "anya-e0104n1:108_6": "uppajjati nāmāti. Ṭhitibhaṅgakkhaṇesu ca uppajjamānaṁ ekadesaṁ paccuppannārammaṇaṁ,",
  "anya-e0104n1:108_7": "ekadesaṁ atītārammaṇaṁ āpajjati. Yañca vuttaṁ “parassa cittaṁ jānissāmīti rāsivasena",
  "anya-e0104n1:108_8": "mahājanassa citte āvajjite”ti, ettha ca mahājano atthato pare anekapuggalāti “paresaṁ",
  "anya-e0104n1:108_9": "cittaṁ jānissāmī”ti āvajjanappavatti vattabbā siyā. Athāpi parassāti mahājanassāti",
  "anya-e0104n1:108_10": "attho sambhaveyya, tathāpi tassa ekapuggalasseva vā cittarāsiṁ āvajjitvā ekassa paṭivijjhanaṁ",
  "anya-e0104n1:108_11": "ayuttaṁ. Na hi rāsiāvajjanaṁ ekadesāvajjanaṁ hotīti, tasmā tehi “mahājanassa citte",
  "anya-e0104n1:108_12": "āvajjite”tiādi na vattabbaṁ.",
  "anya-e0104n1:109_0": "Yaṁ pana te vadanti “yasmā iddhimassa ca parassa ca ekakkhaṇe cittaṁ uppajjatī”ti.",
  "anya-e0104n1:109_1": "Tatthāyaṁ adhippāyo yutto siyā, cetopariyañāṇalābhī parassa cittaṁ ñātukāmo pādakajjhānaṁ",
  "anya-e0104n1:109_2": "samāpajjitvā vuṭṭhāya atītādivibhāgaṁ akatvā cittasāmaññena “imassa cittaṁ jānāmi,",
  "anya-e0104n1:109_3": "imassa cittaṁ jānāmī”ti parikammaṁ katvā puna pādakajjhānaṁ samāpajjitvā vuṭṭhāya",
  "anya-e0104n1:109_4": "sāmaññeneva cittaṁ āvajjitvā tiṇṇaṁ, catunnaṁ vā parikammānaṁ anantarā cetopariyañāṇena",
  "anya-e0104n1:109_5": "paracittaṁ paṭivijjhati vibhāveti rūpaṁ viya dibbacakkhunā. Tato paraṁ pana kāmāvacaracittehi",
  "anya-e0104n1:109_6": "sarāgādivavatthānaṁ hoti nīlādivavatthānaṁ viya. Tattha dibbacakkhunā diṭṭhahadayavatthurūpassa",
  "anya-e0104n1:109_7": "sattassa abhimukhībhūtassa cittasāmaññena cittaṁ āvajjayamānaṁ āvajjanaṁ abhimukhībhūtaṁ",
  "anya-e0104n1:109_8": "vijjamānaṁ cittaṁ ārammaṇaṁ katvā cittaṁ āvajjeti. Parikammāni ca taṁ taṁ vijjamānaṁ",
  "anya-e0104n1:109_9": "cittaṁ cittasāmaññeneva ārammaṇaṁ katvā cittajānanaparikammāni hutvā pavattanti.",
  "anya-e0104n1:109_10": "Cetopariyañāṇaṁ pana vijjamānaṁ cittaṁ paṭivijjhantaṁ vibhāventaṁ tena saha ekakkhaṇe eva uppajjati.",
  "anya-e0104n1:110_0": "Tattha yasmā santānassa santānaggahaṇato ekattavasena āvajjanādīni “citta”ntveva",
  "anya-e0104n1:110_1": "pavattāni. Tañca cittameva, yaṁ cetopariyañāṇena vibhāvitaṁ. Tasmā samānākārappavattito",
  "anya-e0104n1:110_2": "na aniṭṭhe maggaphalavīthito aññasmiṁ ṭhāne nānārammaṇatā āvajjanajavanānaṁ hoti.",
  "anya-e0104n1:110_3": "Paccuppannārammaṇañca parikammaṁ paccuppannārammaṇassa cetopariyañāṇassa āsevanapaccayena",
  "anya-e0104n1:110_4": "paccayoti siddhaṁ hoti. Atītattiko ca evaṁ upapanno hoti. Aññathā santatipaccuppanne,",
  "anya-e0104n1:110_5": "addhāpaccuppanne ca “paccuppanna”nti idha vuccamāne atītānāgatānañca paccuppannatā",
  "anya-e0104n1:110_6": "āpajjeyya. Tathā ca sati “paccuppanno dhammo paccuppannassa dhammassa anantarapaccayena",
  "anya-e0104n1:110_7": "paccayo”ti vattabbaṁ siyā, na ca taṁ vuttaṁ. “Atīto dhammo paccuppannassa dhammassa",
  "anya-e0104n1:110_8": "anantarapaccayena paccayo. Purimā purimā atītā khandhā pacchimānaṁ pacchimānaṁ paccuppannānaṁ",
  "anya-e0104n1:110_9": "khandhānaṁ anantara …pe… anulomaṁ gotrabhussā”tiādi vacanato na addhāsantatipaccuppannesveva",
  "anya-e0104n1:110_10": "ca anantarātītā cattāro khandhā atītāti viññāyanti. Na ca abhidhammamātikāyaṁ āgatassa",
  "anya-e0104n1:110_11": "paccuppannapadassa addhāsantatipaccuppannapadatthatā katthaci pāḷiyaṁ vuttā. Tasmā",
  "anya-e0104n1:110_12": "tehi iddhimassa ca parassa ca ekakkhaṇe cittuppattiyā cetopariyañāṇassa paccuppannārammaṇatā",
  "anya-e0104n1:110_13": "vuttā. Yadā pana “yaṁ imassa cittaṁ pavattaṁ, taṁ jānāmi. Yaṁ bhavissati, taṁ jānāmī”ti",
  "anya-e0104n1:110_14": "vā ābhogaṁ katvā pādakajjhānasamāpajjanādīni karoti, tadā āvajjanaparikammāni, cetopariyañāṇañca",
  "anya-e0104n1:110_15": "atītānāgatārammaṇāneva honti āvajjaneneva vibhāgassa katattā.",
  "anya-e0104n1:111_0": "Ye pana “iddhimā parassa cittaṁ jānitukāmo āvajjeti, āvajjanaṁ khaṇapaccuppannaṁ",
  "anya-e0104n1:111_1": "ārammaṇaṁ katvā teneva saha nirujjhati. Tato cattāri, pañca vā javanāni, yesaṁ pacchimaṁ",
  "anya-e0104n1:111_2": "iddhicittaṁ, sesāni kāmāvacarāni, tesaṁ sabbesampi tadeva niruddhaṁ cittaṁ ārammaṇaṁ",
  "anya-e0104n1:111_3": "hoti, na ca tāni nānārammaṇāni honti addhānavasena paccuppannārammaṇattā”ti idaṁ",
  "anya-e0104n1:111_4": "vacanaṁ nissāya “āvajjanajavanānaṁ paccuppannātītārammaṇabhāvepi nānārammaṇatābhāvo",
  "anya-e0104n1:111_5": "viya ekadviticatupañcacittakkhaṇānāgatesupi cittesu āvajjitesu āvajjanajavanānaṁ",
  "anya-e0104n1:111_6": "yathāsambhavaṁ anāgatapaccuppannātītārammaṇabhāvepi nānārammaṇatā na siyā. Tena catupañcacittakkhaṇānāgate",
  "anya-e0104n1:111_7": "āvajjite anāgatārammaṇaparikammānantaraṁ khaṇapaccuppannārammaṇaṁ cetopariyañāṇaṁ",
  "anya-e0104n1:111_8": "siddha”nti vadanti. Tesaṁ vādo “anāgatārammaṇo dhammo paccuppannārammaṇassa dhammassa",
  "anya-e0104n1:111_9": "āsevanapaccayena paccayo, paccuppannārammaṇo dhammo atītārammaṇassa dhammassa āsevanapaccayena",
  "anya-e0104n1:111_10": "paccayo”ti imesaṁ pañhānaṁ anuddhaṭattā, gaṇanāya ca “āsevane tīṇī”ti vuttattā na",
  "anya-e0104n1:111_11": "sijjhati. Na hi kusalakiriyāmahaggataṁ anāsevanaṁ atthīti. Etassa ca vādassa nissayabhāvo",
  "anya-e0104n1:111_12": "āvajjanajavanānaṁ khaṇapaccuppannaniruddhārammaṇatāvacanassa na sijjhati, “yaṁ pavattaṁ,",
  "anya-e0104n1:111_13": "pavattissati cā”ti visesaṁ akatvā gahaṇe āvajjanassa anāgataggahaṇābhāvaṁ, tadabhāvā",
  "anya-e0104n1:111_14": "javanānampi vattamānaggahaṇābhāvañca sandhāyeva tassa vuttattā. Tadā hi bhavaṅgacalanānantaraṁ",
  "anya-e0104n1:111_15": "abhimukhībhūtameva cittaṁ ārabbha āvajjanā pavattatīti jānanacittassapi vattamānārammaṇabhāve",
  "anya-e0104n1:111_16": "āvajjanajānanacittānaṁ sahaṭṭhānadosāpattiyā, rāsiekadesāvajjanapaṭivedhe sampattasampattāvajjanajānane",
  "anya-e0104n1:111_17": "ca aniṭṭhe ṭhāne āvajjanajavanānaṁ nānārammaṇabhāvadosāpattiyā ca yaṁ vuttaṁ “khaṇapaccuppannaṁ",
  "anya-e0104n1:111_18": "cittaṁ cetopariyañāṇassa ārammaṇaṁ hotī”ti, taṁ ayuttanti paṭikkhipitvā yathāvuttadosāpattiṁ,",
  "anya-e0104n1:111_19": "kālavasena ca addhāsantatipaccuppannārammaṇattā nānārammaṇatābhāvaṁ disvā āvajjanajavanānaṁ",
  "anya-e0104n1:111_20": "vattamānataṁ niruddhārammaṇabhāvo vuttoti. Tampi vacanaṁ purimavādino nānujāneyyuṁ.",
  "anya-e0104n1:111_21": "Tasmiṁ hi sati “āvajjanā kusalāna”ntiādīsu (paṭṭhā 1.1.417) viya aññapadasaṅgahitassa",
  "anya-e0104n1:111_22": "anantarapaccayavidhānato “paccuppannārammaṇaāvajjanā atītārammaṇānaṁ khandhānaṁ anantarapaccayena",
  "anya-e0104n1:111_23": "paccayo”ti ca vattabbaṁ siyā, na ca vuttanti.",
  "anya-e0104n1:112_0": "Kasmā panevaṁ cetopariyañāṇassa paccuppannārammaṇatā vicāritā, nanu “atīto dhammo",
  "anya-e0104n1:112_1": "paccuppannassa dhammassa, anāgato dhammo paccuppannassa dhammassa ārammaṇapaccayena",
  "anya-e0104n1:112_2": "paccayo”ti etesaṁ vibhaṅgesu “atītā khandhā iddhividhañāṇassa cetopariyañāṇassa pubbenivāsānussatiñāṇassa",
  "anya-e0104n1:112_3": "yathākammūpagañāṇassa āvajjanāya ārammaṇapaccayena paccayo, anāgatā khandhā iddhividhañāṇassa",
  "anya-e0104n1:112_4": "cetopariyañāṇassa anāgataṁsañāṇassa āvajjanāya ārammaṇapaccayena paccayo”ti, uppannattike",
  "anya-e0104n1:112_5": "ca “anuppannā khandhā uppādino khandhā iddhividhañāṇassa cetopariyañāṇassa anāgataṁsañāṇassa",
  "anya-e0104n1:112_6": "āvajjanāya ārammaṇapaccayena paccayo”ti cetopariyañāṇaggahaṇaṁ katvā “paccuppanno",
  "anya-e0104n1:112_7": "dhammo paccuppannassa dhammassā”ti etassa vibhaṅge “paccuppannā khandhā iddhividhañāṇassa",
  "anya-e0104n1:112_8": "āvajjanāya ārammaṇapaccayena paccayo”ti, uppannattike ca “uppannā khandhā iddhividhañāṇassa",
  "anya-e0104n1:112_9": "āvajjanāya ārammaṇapaccayena paccayo”ti ettakasseva vuttattā paccuppanne citte cetopariyañāṇaṁ",
  "anya-e0104n1:112_10": "nappavattatīti viññāyati. Yadi hi pavatteyya, purimesu viya itaresu ca cetopariyañāṇaggahaṇaṁ",
  "anya-e0104n1:112_11": "kattabbaṁ siyāti? Saccaṁ kattabbaṁ, nayadassanavasena pana taṁ saṁkhittanti aññāya pāḷiyā viññāyati.",
  "anya-e0104n1:113_0": "“Atītārammaṇo dhammo paccuppannārammaṇassa dhammassa ārammaṇapaccayena paccayo, anāgatārammaṇo",
  "anya-e0104n1:113_1": "dhammo paccuppannārammaṇassa, paccuppannārammaṇo dhammo paccuppannārammaṇassā”ti",
  "anya-e0104n1:113_2": "etesaṁ hi vibhaṅgesu “cetopariyañāṇena atītārammaṇapaccuppannacittasamaṅgissa cittaṁ",
  "anya-e0104n1:113_3": "jānāti, atītārammaṇā paccuppannā khandhā cetopariyañāṇassa āvajjanāya ārammaṇapaccayena",
  "anya-e0104n1:113_4": "paccayo, cetopariyañāṇena anāgatārammaṇapaccuppannacittasamaṅgissa cittaṁ jānāti,",
  "anya-e0104n1:113_5": "anāgatārammaṇā paccuppannā khandhā cetopariyañāṇassa āvajjanāya ārammaṇapaccayena",
  "anya-e0104n1:113_6": "paccayo, cetopariyañāṇena paccuppannārammaṇapaccuppannacittasamaṅgissa cittaṁ jānāti,",
  "anya-e0104n1:113_7": "paccuppannārammaṇā paccuppannā khandhā cetopariyañāṇassa āvajjanāya ārammaṇapaccayena",
  "anya-e0104n1:113_8": "paccayo”ti cetopariyañāṇassa paccuppannārammaṇe pavatti vuttāti. Tenevāyaṁ vicāraṇā katāti veditabbā.",
  "anya-e0104n1:114_0": "417.Tesanti tesu dvīsu ñāṇesūti niddhāraṇe sāmivacanaṁ. Cittameva ārammaṇaṁ cetopariyañāṇattāti",
  "anya-e0104n1:114_1": "adhippāyo. Tenāha “aññaṁ khandhaṁ vā khandhappaṭibaddhaṁ vā na jānātī”ti. Tattha",
  "anya-e0104n1:114_2": "khandhappaṭibaddhaṁ nāmagottādi. Yadi evaṁ kathaṁ maggārammaṇanti āha “maggasampayuttacittārammaṇattā",
  "anya-e0104n1:114_3": "pana pariyāyato maggārammaṇanti vutta”nti. Cetanāmattameva ārammaṇaṁ, tathā hi taṁ",
  "anya-e0104n1:114_4": "“yathākammūpagañāṇa”nti vuccatīti adhippāyo. Khandhappaṭibaddhesūti ettha nibbānampi",
  "anya-e0104n1:114_5": "khandhappaṭibaddhameva. Khandhehi visayīkatattāti vadanti. Tathā hi vuttaṁ aṭṭhasāliniyaṁ",
  "anya-e0104n1:114_6": "“atīte buddhā maggaṁ bhāvayiṁsu, phalaṁ sacchākaṁsu, anupādisesāya nibbānadhātuyā",
  "anya-e0104n1:114_7": "parinibbāyiṁsūti chinnavaṭumakānussaraṇavasena maggaphalanibbānapaccavekkhaṇatopi",
  "anya-e0104n1:114_8": "appamāṇārammaṇa”nti. Tattha maggaphalapaccavekkhaṇāni tāva pubbenivāsānussatiñāṇena",
  "anya-e0104n1:114_9": "maggaphalesu ñāṇesu pavattanti. Nibbānapaccavekkhaṇañca nibbānārammaṇesu appamāṇadhammesu",
  "anya-e0104n1:114_10": "ñāṇesūti maggādipaccavekkhaṇāni pubbenivāsānussatiñāṇassa appamāṇārammaṇataṁ sādhentīti",
  "anya-e0104n1:114_11": "veditabbāni. “Appamāṇā khandhā pubbenivāsānussatiñāṇassa ārammaṇapaccayena paccayo”icceva",
  "anya-e0104n1:114_12": "hi vuttaṁ, na vuttaṁ “nibbāna”nti. Tasmā pubbenivāsañāṇena eva maggaphalapaccavekkhaṇakicce",
  "anya-e0104n1:114_13": "vuccamānepi nibbānapaccavekkhaṇatā na sakkā vattuṁ. Aṭṭhakathāyaṁ pana nibbānārammaṇatā nidassitā.",
  "anya-e0104n1:115_0": "Kusalākhandhāti iddhividhapubbenivāsānāgataṁsañāṇāpekkho bahuvacananiddeso, na cetopariyayathākammūpagañāṇāpekkhāti",
  "anya-e0104n1:115_1": "tesaṁ catukkhandhārammaṇabhāvassa asādhakoti ce? Na, aññattha “avitakkavicāramattā",
  "anya-e0104n1:115_2": "khandhā ca vicāro ca cetopariyañāṇassa pubbenivāsānussatiñāṇassa anāgataṁsañāṇassa",
  "anya-e0104n1:115_3": "ārammaṇapaccayena paccayo”ti, “savitakkasavicārā khandhā ca vitakko ca cetopariyañāṇassa",
  "anya-e0104n1:115_4": "pubbenivāsānussatiñāṇassa anāgataṁsañāṇassa ārammaṇapaccayena paccayo”ti ca vuttattā",
  "anya-e0104n1:115_5": "cetopariyañāṇāpekkhāpi bahuvacananiddesoti imassa atthassa siddhito. Evampi yathākammūpagañāṇassa",
  "anya-e0104n1:115_6": "“avitakkavicāramattā khandhā ca vicāro cā”tiādīsu avuttattā catukkhandhārammaṇatā",
  "anya-e0104n1:115_7": "na sijjhatīti? Na, tattha avacanassa aññakāraṇattā. Yathākammūpagañāṇena hi kammasaṁsaṭṭhā",
  "anya-e0104n1:115_8": "cattāro khandhā kammamukhena gayhati. Tañhi yathā cetopariyañāṇaṁ purimaparikammavasena",
  "anya-e0104n1:115_9": "avitakkādivibhāgaṁ, sarāgādivibhāgañca cittaṁ vibhāveti, na evaṁ vibhāgaṁ vibhāveti.",
  "anya-e0104n1:115_10": "Kammavaseneva pana samudāyaṁ vibhāveti, tasmā “avitakkavicāramattā khandhā ca vicāro",
  "anya-e0104n1:115_11": "cā”tiādike vibhāgakaraṇe taṁ na vuttaṁ, na catukkhandhānārammaṇatoti. Idaṁ panassa",
  "anya-e0104n1:115_12": "akāraṇanti keci. Tatthāpi “pubbenivāsānussatiñāṇassa yathākammūpagañāṇassa anāgataṁsañāṇassā”ti",
  "anya-e0104n1:115_13": "paṭhanti eva. Na hi taṁ kusalākusalavibhāgaṁ viya savitakkādivibhāgaṁ kammaṁ vibhāvetuṁ",
  "anya-e0104n1:115_14": "asamatthaṁ. Duccaritasucaritavibhāvanampi hi lobhādialobhādisampayogavibhāgavisesavibhāvanaṁ hotīti.",
  "anya-e0104n1:116_0": "“Pubbenivāsānussatiñāṇaṁ nāmagottānussaraṇakāle na vattabbārammaṇa”nti ettakameva",
  "anya-e0104n1:116_1": "aṭṭhakathāyaṁ vuttaṁ. Nāmagottaṁ pana khandhūpanibandho sammutisiddho byañjanattho,",
  "anya-e0104n1:116_2": "na byañjananti. Ayamettha amhākaṁ khantīti ācariyassāyaṁ attano mati. Yaṁ pana vuttaṁ",
  "anya-e0104n1:116_3": "“na byañjana”nti, tassa samatthanaṁ “byañjanañhī”tiādi.",
  "anya-e0104n1:117": "419.Kāmāvacarenibbattissatīti nibbattikkhandhajānanamāha.",
  "anya-e0104n1:118_0": "420.Etthāti etasmiṁ ajjhattārammaṇattikavasena abhiññāñāṇānaṁ, ārammaṇavicāre. “Ajjhattārammaṇañceva",
  "anya-e0104n1:118_1": "bahiddhārammaṇañcā”ti ekajjhaṁ gahetvā yaṁ vuttaṁ porāṇaṭṭhakathāyaṁ, taṁ “kālena…pe…",
  "anya-e0104n1:118_2": "hotiyevā”ti iminā adhippāyena vuttanti attho. Na hi ajjhattabahiddhā nāma visuṁ ekaṁ",
  "anya-e0104n1:118_3": "atthi, nāpi taṁ ekajjhaṁ ārammaṇaṁ karīyatīti. Yadi evaṁ tiko eva na pūrati padadvayāsaṅgahitassa",
  "anya-e0104n1:118_4": "tatiyassa atthantarassa abhāvato, na, pakārabhedavisayattā tikaniddesassa. Tathā",
  "anya-e0104n1:118_5": "hi aṭṭhakathāyaṁ “te eva tippakārepi dhamme”ti vuttaṁ. Te eva ajjhattādivasena tividhepi",
  "anya-e0104n1:118_6": "dhammeti attho. Ettha hi “te eva dhamme”ti avatvā “tippakāre”ti vacanaṁ pakārabhedanibandhanā",
  "anya-e0104n1:118_7": "ayaṁ tikadesanāti dassanatthaṁ. Yathā hi kusalattikādīnaṁ desanā yathārahaṁ dhammānaṁ",
  "anya-e0104n1:118_8": "jātisampayogappahānasikkhābhūmiārammaṇappabhedaniyamakālādibhedanibandhanā, na evamayaṁ",
  "anya-e0104n1:118_9": "jātiādibhedanibandhanā, nāpi sanidassanattikahetudukādidesanā viya sabhāvādibhedanibandhanā,",
  "anya-e0104n1:118_10": "atha kho pakārabhedanibandhanā. Pañceva hi khandhā sasantatipariyāpannataṁ upādāya",
  "anya-e0104n1:118_11": "“ajjhattā”ti vuttā, parasantatipariyāpannataṁ upādāya “bahiddhā”ti, tadubhayaṁ upādāya",
  "anya-e0104n1:118_12": "“ajjhattabahiddhā”ti. Tenāha “anindriyabaddharūpañca nibbānañca ṭhapetvā sabbe dhammā",
  "anya-e0104n1:118_13": "siyā ajjhattā, siyā bahiddhā, siyā ajjhattabahiddhā”ti. Nanu cettha atthantarābhāvato,",
  "anya-e0104n1:118_14": "pakārantarassa ca anāmaṭṭhattā tatiyo rāsi natthīti? Nayidamevaṁ. Yadipi hi paṭhamapadena",
  "anya-e0104n1:118_15": "asaṅgahitasaṅgaṇhanavasena dutiyapadassa pavattattā sabbepi sabhāvadhammā padadvayeneva",
  "anya-e0104n1:118_16": "pariggahitā, tehi pana visuṁ visuṁ gahitadhamme ekajjhaṁ gahaṇavasena tatiyapadaṁ",
  "anya-e0104n1:118_17": "vuttanti attheva tatiyo rāsi. Na hi samudāyo avayavo hoti, bhinnavatthuke pana dhamme",
  "anya-e0104n1:118_18": "adhiṭṭhānabhedaṁ amuñcitvā ekajjhaṁ gahaṇaṁ na sambhavatīti kālena ajjhattaṁ, kālena",
  "anya-e0104n1:118_19": "bahiddhā jānanakāleti vuttanti daṭṭhabbaṁ.",
  "anya-e0104n1:119": "Abhiññāniddesavaṇṇanā niṭṭhitā.",
  "anya-e0104n1:120": "Iti terasamaparicchedavaṇṇanā."
}