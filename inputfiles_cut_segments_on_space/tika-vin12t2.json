{
  "tika-vin12t2:0": "Mahāvaggayojanā",
  "tika-vin12t2:1": "1. Mahākhandhakaṁ",
  "tika-vin12t2:2": "1. Bodhikathā",
  "tika-vin12t2:3": "Evūbhatovibhaṅgassa , katvāna yojanānayaṁ;",
  "tika-vin12t2:4": "Mahāvaggakhandhakassa, karissaṁ yojanānayaṁ.",
  "tika-vin12t2:5_0": "Ubhinnanti ubhayesaṁ. Pātimokkhānanti pātimokkhavibhaṅgānaṁ. Pātimokkhagahaṇena hettha",
  "tika-vin12t2:5_1": "tesaṁ vibhaṅgopi gahito abhedena vā uttarapadalopavasena vā. Khandhakanti paññattisamūhaṁ.",
  "tika-vin12t2:5_2": "Khandhasaddo hettha paññattivācako. Vinayapaññattiyo vuccanti ‘‘khandho’’ti. Tesaṁ",
  "tika-vin12t2:5_3": "samūho khandhako. Athavā khandhoti rāsi. Khandhasaddo hi rāsatthavācako. Vinayapaññattirāsi",
  "tika-vin12t2:5_4": "vuccati ‘‘khandho’’ti. Kakāro pakāsakavācako. Khandhānaṁ vinayapaññattirāsīnaṁ ko",
  "tika-vin12t2:5_5": "pakāsakoti khandhako, taṁ khandhakaṁ. Ayaṁ panettha yojanā – ubhinnaṁ pātimokkhānaṁ",
  "tika-vin12t2:5_6": "saṅgītisamanantaraṁ khandhakovidā khandhakesu kusalā mahātherā yaṁ khandhakaṁ saṅgāyiṁsu,",
  "tika-vin12t2:5_7": "tassa khandhakassa dāni saṁvaṇṇanākkamo yasmā sampatto, tasmā tassa khandhakassa",
  "tika-vin12t2:5_8": "ayaṁ anuttānatthavaṇṇanā hotīti.",
  "tika-vin12t2:6_0": "Ye atthāti sambandho. Hisaddo padālaṅkāro. Yesanti padānaṁ. Teti te atthe. Bhaveti",
  "tika-vin12t2:6_1": "bhaveyya, bhavituṁ sakkuṇeyyāti attho. Tesanti atthānaṁ. Kinti kiṁ payojanaṁ. Teti",
  "tika-vin12t2:6_2": "atthe, ñātunti sambandho. Athavā teti atthā, avaṇṇitāti sambandho. Tesaṁyevāti atthānameva.",
  "tika-vin12t2:6_3": "Ayaṁ panettha yojanā – padabhājanīye yesaṁ padānaṁ ye atthā bhagavatā pakāsitā, tesaṁ",
  "tika-vin12t2:6_4": "padānanti pāṭhaseso, te atthe puna vadeyyāma ce, kadā pariyosānaṁ saṁvaṇṇanāya pariniṭṭhānaṁ",
  "tika-vin12t2:6_5": "bhave, na bhaveyyāti adhippāyo. Ye ceva atthā uttānā, tesaṁ saṁvaṇṇanāya kiṁ payojanaṁ,",
  "tika-vin12t2:6_6": "na payojananti adhippāyo. Adhippāyānusandhīhi ca adhippāyena ca anusandhinā ca byañjanena",
  "tika-vin12t2:6_7": "ca ye pana atthā anuttānā, te atthe, atthā vā avaṇṇitā yasmā ñātuṁ na sakkā, tasmā",
  "tika-vin12t2:6_8": "tesaṁyeva atthānaṁ ayaṁ saṁvaṇṇanānayo hotīti. Itisaddo parisamāpanattho.",
  "tika-vin12t2:7_0": "1. ‘‘Tena…pe… verañjāya’’ntiādīsu (pārā. 1) karaṇavacane visesakāraṇamatthi viya,",
  "tika-vin12t2:7_1": "‘‘tena…pe… paṭhamābhisambuddho’’ti ettha kiñcāpi natthīti yojanā. Asadisopamāyaṁ.",
  "tika-vin12t2:7_2": "Kiñcāpisaddo garahatthajotako, pana-saddo sambhāvanatthajotako. ‘‘Karaṇavacanenevā’’ti",
  "tika-vin12t2:7_3": "ettha evakārena upayogavacanaṁ vā bhummavacanaṁ vā nivāreti. Abhilāpoti abhimukhaṁ",
  "tika-vin12t2:7_4": "atthaṁ lapatīti abhilāpo, saddo. Āditoti verañjakaṇḍato. Etanti ‘‘tena samayena buddho",
  "tika-vin12t2:7_5": "bhagavā uruvelāya’’ntiādivacanaṁ. ‘‘Aññesupī’’ti vatvā tamevatthaṁ dassetuṁ vuttaṁ ‘‘ito paresū’’ti.",
  "tika-vin12t2:8_0": "Yadi visesakāraṇaṁ natthi, kiṁ panetassa vacane payojananti codento āha ‘‘kiṁ panetassā’’tiādi.",
  "tika-vin12t2:8_1": "Etassāti ‘‘tena samayena buddho bhagavā uruvelāya’’ntiādivacanassa. Nidānadassanaṁ",
  "tika-vin12t2:8_2": "payojanaṁ nāmāti yojanā. Tamevatthaṁ vibhāvetumāha ‘‘yā hī’’tiādi. Yā pabbajjā ceva",
  "tika-vin12t2:8_3": "yā upasampadā ca bhagavato anuññātāti yojanā. Yāni ca anuññātānīti sambandho. Tānīti",
  "tika-vin12t2:8_4": "pabbajjādīni. Abhisambodhinti arahattamaggañāṇapadaṭṭhānaṁ sabbaññutaññāṇañca sabbaññutaññāṇapadaṭṭhānaṁ",
  "tika-vin12t2:8_5": "arahattamaggañāṇañca. Bodhimahāmaṇḍeti mahantānaṁ maggañāṇasabbaññutaññāṇānaṁ pasannaṭṭhāne",
  "tika-vin12t2:8_6": "bodhirukkhamūleti attho. Evantiādi nigamanaṁ.",
  "tika-vin12t2:9_0": "Tatthāti yaṁ ‘‘tena samayena uruvelāya’’ntiādivacanaṁ vuttaṁ, tattha. Uruvelāyanti",
  "tika-vin12t2:9_1": "ettha urusaddo mahantapariyāyoti āha ‘‘mahāvelāya’’nti. ‘‘Vālikarāsimhī’’ti iminā",
  "tika-vin12t2:9_2": "velāsaddassa rāsatthaṁ dasseti, kālasīmādayo nivatteti. Yadi pana ‘‘urū’’ti vālikāya",
  "tika-vin12t2:9_3": "nāmaṁ, ‘‘velā’’ti mariyādāya, evañhi sati nanu uruyā velāti attho daṭṭhabboti āha",
  "tika-vin12t2:9_4": "‘‘velātikkamanahetu āhaṭā uru uruvelā’’ti. Iminā velāya atikkamo velā uttarapadalopavasena,",
  "tika-vin12t2:9_5": "velāya āhaṭā uru uruvelā padavipariyāyavasenāti dasseti. Etthāti ‘‘uruvelāya’’ntipade.",
  "tika-vin12t2:9_6": "Tamevatthaṁ vibhāvento āha ‘‘atīte kirā’’tiādi. Anuppanne buddhe pabbajitvāti sambandho.",
  "tika-vin12t2:9_7": "Tāpasapabbajjanti isipabbajjaṁ, na samaṇapabbajjaṁ. Katikavattanti karaṇaṁ kataṁ,",
  "tika-vin12t2:9_8": "katena pavattaṁ katikaṁ, tameva vattaṁ katikavattaṁ. Akaṁsu kirāti sambandho. Yoti",
  "tika-vin12t2:9_9": "yo koci. Aññoti attanā aparo. So ākiratūti sambandho. Pattapuṭenāti paṇṇena katena",
  "tika-vin12t2:9_10": "puṭena. Tatoti katikavattakaraṇato. Tatthāti tasmiṁ padese. Tatoti mahāvālikarāsijananato,",
  "tika-vin12t2:9_11": "paranti sambandho. Nanti taṁ padesaṁ. Tanti mahāvālikarāsiṁ.",
  "tika-vin12t2:10_0": "‘‘Bodhirukkhamūle’’ti ettha assattharukkhassa upacāravasena bodhīti nāmalabhanaṁ",
  "tika-vin12t2:10_1": "dassento āha ‘‘bodhi vuccati catūsu maggesu ñāṇa’’ntiādi. Iminā cattāri saccāni bujjhatīti",
  "tika-vin12t2:10_2": "bodhīti vacanatthena catūsu maggesu ñāṇaṁ bodhi nāmāti dasseti. Etthāti bodhimhi,",
  "tika-vin12t2:10_3": "bodhiyaṁ vā. Samīpatthe cetaṁ bhummavacanaṁ. Rukkhopīti pisaddena na maggañāṇamevāti",
  "tika-vin12t2:10_4": "dasseti. Mūleti āsanne. Paṭhamābhisambuddhoti anunāsikalopavasena sandhīti āha ‘‘paṭhamaṁ",
  "tika-vin12t2:10_5": "abhisambuddho’’ti. ‘‘Hutvā’’ti iminā ‘‘paṭhama’’ntipadassa bhāvanapuṁsakaṁ dasseti.",
  "tika-vin12t2:10_6": "Sabbapaṭhamaṁyevāti sabbesaṁ janānaṁ paṭhamameva abhisambuddho hutvāti sambandho.",
  "tika-vin12t2:10_7": "Eko eva pallaṅko ekapallaṅkoti avadhāraṇasamāsaṁ dassento āha ‘‘ekeneva pallaṅkenā’’ti.",
  "tika-vin12t2:10_8": "‘‘Sakiṁ…pe… ābhujitenā’’ti iminā avadhāraṇaphalaṁ dasseti. Pallaṅkoti ca ūrubaddhāsanaṁ.",
  "tika-vin12t2:10_9": "Vimuttisukhaṁ paṭisaṁvedīti ettha tadaṅgādīsu (paṭi. ma. aṭṭha. 1.1.104) pañcasu",
  "tika-vin12t2:10_10": "vimuttīsu paṭippassaddhisaṅkhātā phalasamāpatti evādhippetāti āha ‘‘phalasamāpattisukha’’nti.",
  "tika-vin12t2:10_11": "Phalasamāpattīti arahattaphalasamāpatti. Sā hi viruddhehi upakkilesehi muccitaṭṭhena",
  "tika-vin12t2:10_12": "vimuttīti vuccati, tāya sampayuttaṁ sukhaṁ vimuttisukhaṁ, catutthajjhānikaṁ arahattaphalasamāpattisukhaṁ.",
  "tika-vin12t2:10_13": "Athavā tāya jātaṁ sukhaṁ vimuttisukhaṁ, sakalakilesadukkhūpasamasukhaṁ . ‘‘Paṭisaṁvedayamāno’’tiiminā",
  "tika-vin12t2:10_14": "‘‘paṭisaṁvedī’’ti ettha ṇīpaccayassa kattutthaṁ dasseti. Punappunaṁ suṭṭhu vadati",
  "tika-vin12t2:10_15": "anubhavatīti paṭisaṁvedī. Paṭisaṁvedī hutvā nisīdīti sambandho.",
  "tika-vin12t2:11_0": "Paccayākāranti avijjādipaccayānaṁ uppādākāraṁ. Kasmā paccayākāro paṭiccasamuppādo",
  "tika-vin12t2:11_1": "nāmāti āha ‘‘paccayākāro hī’’tiādi. Hīti saccaṁ, yasmā vā. ‘‘Aññamañña’’ntiiminā",
  "tika-vin12t2:11_2": "‘‘paṭiccā’’tipadassa kammaṁ dasseti, ‘‘sahite’’tiiminā saṁsaddassatthaṁ. ‘‘Dhamme’’tiiminā",
  "tika-vin12t2:11_3": "tassa sarūpaṁ. Etthāti imissaṁ vinayaṭṭhakathāyaṁ. Tatthāti ‘‘anulomapaṭiloma’’ntipade,",
  "tika-vin12t2:11_4": "anulomapaṭilomesu vā. Sveva paccayākāro vuccatīti yojanā. ‘‘Attanā kattabbakiccakaraṇato’’tiiminā",
  "tika-vin12t2:11_5": "anulomasaddassa sabhāvatthaṁ dasseti. Svevāti paccayākāro eva. Taṁ kiccanti attanā",
  "tika-vin12t2:11_6": "kattabbaṁ taṁ kiccaṁ. Tassa akaraṇatoti attanā kattabbakiccassa akaraṇato. Iminā",
  "tika-vin12t2:11_7": "paṭilomasaddassa sabhāvatthaṁ dasseti. Purimanayenevāti ‘‘avijjāpaccayā saṅkhārā’’tiādinā",
  "tika-vin12t2:11_8": "purimanayeneva. Vāti athavā. Pavattiyāti saṁsārapavattiyā. Anulomoti anukūlo, anurūpo",
  "tika-vin12t2:11_9": "vā. Itaroti ‘‘avijjāyatvevā’’tiādinā vutto paccayākāro. Tassāti pavattiyā. Paṭilomoti",
  "tika-vin12t2:11_10": "paṭiviruddho, etthāti ‘‘anulomapaṭiloma’’ntipade. Attho daṭṭhabboti ettha attho evāti",
  "tika-vin12t2:11_11": "sambhavato tassa phalaṁ vā ‘‘saddantaratthāpohanena saddo atthaṁ vadatī’’ti vacanato",
  "tika-vin12t2:11_12": "(udā. aṭṭha. 1; dī. ni. ṭī. 1.1; ma. ni. ṭī. 1.mulapariyāyasuttavaṇṇanā; saṁ. ni.",
  "tika-vin12t2:11_13": "ṭī. 1.1.oghatarayasuttavaṇṇanā; a. ni. ṭī. 1.1.rupādivaggavaṇṇanā) saddantaratthāpohanaṁ",
  "tika-vin12t2:11_14": "vā dassento āha ‘‘ādito panā’’tiādi. Yāvasaddo avadhivacano. Yāva antaṁ pāpetvāti",
  "tika-vin12t2:11_15": "sambandho. Itoti imehi vuttehi dvīhi atthehi. ‘‘Manasākāsī’’ti ettha ikāralopavasena",
  "tika-vin12t2:11_16": "sandhīti āha ‘‘manasi akāsī’’ti. Tatthāti ‘‘manasākāsī’’tipade. Yathāti yenākārena.",
  "tika-vin12t2:11_17": "Idanti imaṁ ākāraṁ. Tatthāti ‘‘avijjāpaccayā saṅkhārā’’tiādipāṭhe avayavattho evaṁ",
  "tika-vin12t2:11_18": "veditabboti yojanā. Samāsamajjhe tasaddena pubbapadasseva liṅgavacanāni gahetabbānīti",
  "tika-vin12t2:11_19": "āha ‘‘avijjā ca sā paccayo cā’’ti . Vākye pana tasaddena parapadasseva liṅgavacanāni",
  "tika-vin12t2:11_20": "gahetabbāni. ‘‘Avijjāpaccayā’’tipadaṁ ‘‘sambhavantī’’tipadena sambandhitabbanti āha",
  "tika-vin12t2:11_21": "‘‘tasmā avijjāpaccayā saṅkhārā sambhavantī’’ti. Sabbapadesūti ‘‘saṅkhārapaccayā viññāṇa’’ntiādīsu sabbesu padesu.",
  "tika-vin12t2:12_0": "Yathā panāti yenākārena pana. Idanti imaṁ ākāraṁ. Tatthāti ‘‘avijjāya…pe… nirodho’’tiādivākye.",
  "tika-vin12t2:12_1": "Avijjāyatvevāti ettha ‘‘bhaddiyotvevā’’tiādīsu viya ‘‘bhaddiyo iti evā’’ti padacchedo",
  "tika-vin12t2:12_2": "kattabbo, na evaṁ ‘‘avijjāya iti evā’’ti, atha kho ‘‘avijjāya tu evā’’ti kātabboti",
  "tika-vin12t2:12_3": "āha ‘‘avijjāya tu evā’’ti. ‘‘Pa atimokkhaṁ atipamokkha’’ntiādīsu (kaṅkhā. aṭṭha.",
  "tika-vin12t2:12_4": "nidānavaṇṇanā) viya upasaggabyattayena vuttaṁ, evamidha nipātabyattayena vuttanti",
  "tika-vin12t2:12_5": "daṭṭhabbaṁ. Tattha evasaddena sattajīvādayo nivatteti. Tusaddo pakkhantaratthajotako.",
  "tika-vin12t2:12_6": "Anulomapakkhato paṭilomasaṅkhātaṁ pakkhantaraṁ manasākāsīti attho. Asesavirāganirodhasaddo",
  "tika-vin12t2:12_7": "ayuttasamāso, uttarapadena ca tatiyāsamāsoti āha ‘‘virāgasaṅkhātena maggena asesanirodhā’’ti.",
  "tika-vin12t2:12_8": "Tattha asesasaddaṁ virāgasaddena sambandhamakatvā nirodhasaddena sambandhaṁ katvā",
  "tika-vin12t2:12_9": "atthassa gahaṇaṁ ayuttasamāso nāma. ‘‘Maggenā’’tiiminā virāgasaddassatthaṁ dasseti.",
  "tika-vin12t2:12_10": "Maggo hi virajjanaṭṭhena virāgoti vuccati. Saṅkhāranirodhoti ettha maggena nirodhattā",
  "tika-vin12t2:12_11": "anuppādanirodho hotīti āha ‘‘saṅkhārānaṁ anuppādanirodho hotī’’ti. Anuppādanirodhoti",
  "tika-vin12t2:12_12": "ca anuppādena nirodho samucchedavasena niruddhattā. Evanti yathā avijjāyatveva asesavirāganirodhā",
  "tika-vin12t2:12_13": "saṅkhāranirodho, evaṁ tathāti attho. Tatthāti ‘‘evametassā’’tiādivacane. Kevalasaddo",
  "tika-vin12t2:12_14": "sakalapariyāyoti āha ‘‘sakalassā’’ti, anavasesassāti attho. Athavā sattajīvādīhi",
  "tika-vin12t2:12_15": "amissitattā amissatthoti āha ‘‘suddhassa vā’’ti. ‘‘Sattavirahitassā’’ti iminā suddhabhāvaṁ",
  "tika-vin12t2:12_16": "dasseti. Dukkhakkhandhassāti ettha khandhasaddo rāsatthavācakoti āha ‘‘dukkharāsissā’’ti.",
  "tika-vin12t2:13_0": "Etamatthaṁviditvāti ettha etasaddassa visayaṁ dassetuṁ vuttaṁ ‘‘yvāya’’ntiādi. Tattha",
  "tika-vin12t2:13_1": "‘‘avijjādivasena…pe… nirodho hotī’’ti yvāyaṁ attho vuttoti yojanā. Samudayo ca hotīti",
  "tika-vin12t2:13_2": "sambandho. Viditavelāyanti pākaṭavelāyaṁ pasiddhakāleti attho. Imaṁ udānanti ettha",
  "tika-vin12t2:13_3": "imasaddo vuccamānāpekkho. Tasmiṁ atthe vidite satīti yojanā. Pajānanatāyāti pakārena",
  "tika-vin12t2:13_4": "jānanabhāvassa. Somanassayuttañāṇasamuṭṭhānanti somanassena ekuppādādivasena yuttena",
  "tika-vin12t2:13_5": "ñāṇena samuṭṭhānaṁ, yuttaṁ vā ñāṇasaṅkhātaṁ samuṭṭhānaṁ udānanti sambandho. Tattha",
  "tika-vin12t2:13_6": "udānanti kenaṭṭhena udānaṁ? Udānaṭṭhena, modanaṭṭhena, kīḷanaṭṭhena cāti attho. Kimidaṁ",
  "tika-vin12t2:13_7": "udānaṁ nāma? Pītivegasamuṭṭhāpito udāhāro. Yathā (udā. aṭṭha. ganthārambhakathā)",
  "tika-vin12t2:13_8": "hi yaṁ telādiminitabbavatthu mānaṁ gahetuṁ na sakkoti visanditvā gacchati, taṁ ‘‘avaseko’’ti",
  "tika-vin12t2:13_9": "vuccati. Yañca jalaṁ taḷākaṁ gahetuṁ na sakkoti, ajjhottharitvā gacchati, taṁ ‘‘ogho’’ti",
  "tika-vin12t2:13_10": "vuccati. Evamevaṁ yaṁ pītivegasamuṭṭhāpitaṁ vitakkavipphāraṁ hadayaṁ sandhāretuṁ",
  "tika-vin12t2:13_11": "na sakkoti, so adhiko hutvā anto asaṇṭhahitvā vacīdvārena nikkhamanto paṭiggāhakanirapekkho",
  "tika-vin12t2:13_12": "udāhāraviseso ‘‘udāna’’nti vuccati. ‘‘Attamanavācaṁ nicchāresī’’ti iminā udadhātussa",
  "tika-vin12t2:13_13": "udāhāratthaṁ dasseti.",
  "tika-vin12t2:14_0": "Tassāti udānassa attho evaṁ veditabboti yojanā. Yadāti ettha dāpaccayassa atthavākyaṁ",
  "tika-vin12t2:14_1": "dassento āha ‘‘yasmiṁ kāle’’ti. Haveti ‘‘byatta’’nti imasmiṁ atthe nipāto. Byattaṁ",
  "tika-vin12t2:14_2": "pākaṭanti hi attho. Pātubhavantīti ettha pātunipātassa atthassa ‘‘have’’ti nipātena",
  "tika-vin12t2:14_3": "vuttattā bhūdhātusseva atthaṁ dassento āha ‘‘uppajjantī’’ti. Anuloma paṭiloma paccayākāra",
  "tika-vin12t2:14_4": "paṭivedhasādhakāti anulomato ca paṭilomato ca paccayākārassa paṭivijjhanassa sādhakā.",
  "tika-vin12t2:14_5": "Bodhipakkhiyadhammāti bodhiyā maggañāṇassa pakkhe bhavā sattatiṁsa dhammā. Athavā",
  "tika-vin12t2:14_6": "pātunipātena saha ‘‘bhavantī’’tipadassa atthaṁ dassento āha ‘‘pakāsantī’’ti. Imasmiṁ",
  "tika-vin12t2:14_7": "naye havesaddo ekaṁsatthavācako. Have ekaṁsenāti hi attho. Abhisamayavasenāti maggañāṇavasena",
  "tika-vin12t2:14_8": ". Maggañāṇañhi yasmā abhimukhaṁ cattāri saccāni samecca ayati jānāti, tasmā abhisamayoti vuccati.",
  "tika-vin12t2:15_0": "‘‘Kilesasantāpanaṭṭhenā’’ti iminā ābhuso kilese tāpetīti ātāpoti vacanatthaṁ dasseti.",
  "tika-vin12t2:15_1": "Na vīriyasāmaññaṁ hoti, atha kho sammappadhānavīriyamevāti āha ‘‘sammappadhānavīriyavato’’ti.",
  "tika-vin12t2:15_2": "Iminā ātāpīti ettha īpaccayassa vantuatthaṁ dasseti. Ārammaṇūpanijjhānalakkhaṇena",
  "tika-vin12t2:15_3": "cāti kasiṇādiārammaṇaṁ upagantvā nijjhānasabhāvena aṭṭhasamāpattisaṅkhātena jhānena",
  "tika-vin12t2:15_4": "ca. Lakkhaṇūpanijjhānalakkhaṇena cāti aniccādilakkhaṇaṁ upagantvā nijjhānasabhāvena",
  "tika-vin12t2:15_5": "vipassanāmaggaphalasaṅkhātena jhānena ca. ‘‘Bāhitapāpassā’’ti iminā bāhito aṇo pāpo",
  "tika-vin12t2:15_6": "anenāti brāhmaṇoti vacanatthaṁ dasseti. Aṇasaddo hi pāpapariyāyo. ‘‘Khīṇāsavassā’’ti",
  "tika-vin12t2:15_7": "iminā tassa sarūpaṁ dasseti. Athassāti atha assa, tasmiṁ kāle brāhmaṇassāti attho.",
  "tika-vin12t2:15_8": "Yā etā kaṅkhā vuttāti sambandho. ‘‘Ko nu kho…pe… avocā’’tiādinā (saṁ. ni. 2.12) nayena",
  "tika-vin12t2:15_9": "ca tathā ‘‘katamaṁ nu kho…pe… avocā’’tiādinā (saṁ. ni. 2.35) nayena ca paccayākāre",
  "tika-vin12t2:15_10": "vuttāti yojanā. No kallo pañhoti ayutto pañho, duppañho esoti attho. Tathāti evaṁ,",
  "tika-vin12t2:15_11": "tato aññathā vā. Yā ca soḷasa kaṅkhā (ma. ni. 1.18; saṁ. ni. 2.20) āgatāti sambandho.",
  "tika-vin12t2:15_12": "Apaṭividdhattā kaṅkhāti yojanā. Soḷasa kaṅkhāti atītavisayā pañca, anāgatavisayā",
  "tika-vin12t2:15_13": "pañca, paccuppannavisayā chāti soḷasavidhā kaṅkhā. Vapayantīti vi apayanti, ikāralopenāyaṁ",
  "tika-vin12t2:15_14": "sandhi. Vityūpasaggo dhātvatthānuvattako, apayanti – saddo apagamanatthoti āha ‘‘apagacchantī’’ti.",
  "tika-vin12t2:15_15": "‘‘Nirujjhantī’’tiiminā apagamanatthameva pariyāyantarena dīpeti. ‘‘Kasmā’’ti iminā",
  "tika-vin12t2:15_16": "‘‘yato pajānāti sahetudhamma’’nti vākyassa pubbavākyakāraṇabhāvaṁ dasseti. Sahetudhammanti",
  "tika-vin12t2:15_17": "ettha saha avijjādihetunāti sahetu, saṅkhārādiko paccayuppannadhammo. Sahetu ca so",
  "tika-vin12t2:15_18": "dhammo cāti sahetudhammoti vacanatthaṁ dassento āha ‘‘avijjādikenā’’tiādi . ‘‘Paṭivijjhatī’’ti",
  "tika-vin12t2:15_19": "iminā pajānā tīti ettha ñādhātuyā avabodhanatthaṁ dasseti, māraṇatosanādike atthe",
  "tika-vin12t2:15_20": "nivatteti. Itīti tasmā, vapayantīti yojanā.",
  "tika-vin12t2:16_0": "2.Paccayakkhayassāti paccayānaṁ khayaṭṭhānassa asaṅkhatassāti yojanā. Tatrāti dutiyaudāne.",
  "tika-vin12t2:16_1": "Khīyanti paccayā etthāti khayaṁ, nibbānanti āha ‘‘paccayānaṁ khayasaṅkhātaṁ nibbāna’’nti.",
  "tika-vin12t2:16_2": "‘‘Aññāsī’’ti iminā avedīti ettha vidadhātuyā ñāṇatthaṁ dasseti, anubhavanalābhādike",
  "tika-vin12t2:16_3": "nivatteti. Tasmā vapayantīti sambandho. Vuttappakārāti paṭhamaudāne vuttasadisā.",
  "tika-vin12t2:16_4": "Dhammāti bodhipakkhiyadhammā, catuariyasaccadhammā vā.",
  "tika-vin12t2:17_0": "3. Imaṁ udānaṁ udānesīti sambandho. Yena maggena viditoti yojanā. Tatrāti tatiyaudāne.",
  "tika-vin12t2:17_1": "So brāhmaṇo tiṭṭhatīti sambandho. Tehi uppannehi bodhipakkhiyadhammehi vā yassa ariyamaggassa",
  "tika-vin12t2:17_2": "catusaccadhammā pātubhūtā, tena ariyamaggena vā vidhūpayanti yojanā. Vuttappakāranti",
  "tika-vin12t2:17_3": "suttanipāte vuttappakāraṁ. Mārasenanti kāmādikaṁ dasavidhaṁ mārasenaṁ. ‘‘Vidhamento’’tiiminā",
  "tika-vin12t2:17_4": "vidhūpayanti ettha dhūpadhātuyā vidhamanatthaṁ dasseti, limpanatthādayo nivatteti.",
  "tika-vin12t2:17_5": "‘‘Viddhaṁ sento’’tiiminā vidhamentoti ettha dhamudhātuyā dhaṁsanatthaṁ dasseti, saddatthādayo",
  "tika-vin12t2:17_6": "nivatteti. ‘‘Sūriyova obhāsaya’’ntipadassa ‘‘sūriyo ivā’’ti atthaṁ dassento āha ‘‘yathā’’tiādi.",
  "tika-vin12t2:17_7": "Sūriyoti ādicco. So hi yasmā paṭhamakappikānaṁ sūraṁ janeti, tasmā sūriyoti vuccati.",
  "tika-vin12t2:17_8": "Abbhuggatoti abhimukhaṁ uddhaṁ ākāsaṁ gato, abbhaṁ vā ākāsaṁ uggato. Abbhasaddo hi",
  "tika-vin12t2:17_9": "ākāsapariyāyo. Ākāso hi yasmā ābhuso bhāti dippati, tasmā ‘‘abbha’’nti vuccati. Ayaṁ",
  "tika-vin12t2:17_10": "panettha opammasaṁsandanaṁ – yathā sūriyo obhāsayanto tiṭṭhati, evaṁ brāhmaṇo saccāni",
  "tika-vin12t2:17_11": "paṭivijjhanto. Yathā sūriyo andhakāraṁ vidhamento tiṭṭhati, evaṁ brāhmaṇo mārasenampi vidhūpayantoti.",
  "tika-vin12t2:18_0": "Etthāti etesu tīsu udānesu. Paṭhamaṁ udānaṁ uppannanti sambandho. Imissā khandhakapāḷiyā",
  "tika-vin12t2:18_1": "udānapāḷiṁ saṁsandanto āha ‘‘udāne panā’’tiādi . Udāne pana vuttanti sambandho. Tanti",
  "tika-vin12t2:18_2": "udāne vuttavacanaṁ, vuttanti sambandho. Accayenāti atikkamena, tamevatthaṁ vibhāvento",
  "tika-vin12t2:18_3": "āha ‘‘tadā hī’’tiādi. Tadāti ‘‘sve āsanā vuṭṭhahissāmī’’ti rattiṁ uppāditamanasikārakāle.",
  "tika-vin12t2:18_4": "Bhagavā manasākāsīti sambandho. Purimā dve udānagāthā ānubhāvadīpikā hontīti yojanā.",
  "tika-vin12t2:18_5": "Tassāti paccayākārapajānanapaccayakkhayādhigamassa. Ekekamevāti anulomapaṭilomesu",
  "tika-vin12t2:18_6": "ekekameva. Paṭhamayāmañcāti accantasaṁyoge upayogavacanaṁ, nirantaraṁ paṭhamayāmakālanti",
  "tika-vin12t2:18_7": "attho. Idha panāti imasmiṁ khandhake pana. Tamevatthaṁ vitthārento āha ‘‘bhagavā",
  "tika-vin12t2:18_8": "hī’’tiādi. Tattha bhagavā udānesīti sambandho. Visākhapuṇṇamāyāti visākhāya yuttāya",
  "tika-vin12t2:18_9": "puṇṇamāya. ‘‘Aruṇo uggamissatī’’ti vattabbasamayeti sambandho. Sabbaññutanti sabbaññubhāvaṁ,",
  "tika-vin12t2:18_10": "anāvaraṇañāṇanti attho. Tatoti aruṇuggamanato. Taṁ divasanti bhummatthe upayogavacanaṁ,",
  "tika-vin12t2:18_11": "tasmiṁ divaseti hi attho. Accantasaṁyoge vā, taṁ divasaṁ kālanti hi attho. Evaṁ manasi",
  "tika-vin12t2:18_12": "katvāti yathā taṁ divasaṁ anulomapaṭilomaṁ manasākāsi, evaṁ manasi katvāti attho.",
  "tika-vin12t2:18_13": "Itīti evaṁ. ‘‘Bodhirukkhamūle…pe… nisīdī’’ti evaṁ vuttaṁ taṁ sattāhanti yojanā. Tatthevāti",
  "tika-vin12t2:18_14": "bodhirukkhamūleyeva.",
  "tika-vin12t2:19": "2. Ajapālakathā",
  "tika-vin12t2:20_0": "4.Na bhagavāti ettha nakāro ‘‘upasaṅkamī’’ti padena yojetabbo, na upasaṅkhamīti hi",
  "tika-vin12t2:20_1": "attho. Tamhā samādhimhāti tato arahattaphalasamāpattisamādhito. Anantarameva anupasaṅkamanaṁ",
  "tika-vin12t2:20_2": "upamāya āvikaronto āha ‘‘yathā panā’’tiādi. Iccevaṁ vuttaṁ na hotīti yojanā. Idanti",
  "tika-vin12t2:20_3": "idaṁ atthajātaṁ. Etthāti ‘‘bhutvā sayatī’’ti vākye. Evanti upameyyajotako. Idhāpīti",
  "tika-vin12t2:20_4": "imissaṁ ‘‘atha kho bhagavā’’tiādipāḷiyampi. Idanti ayamattho dīpito hotīti yojanā.",
  "tika-vin12t2:20_5": "Etthāti ‘‘atha kho bhagavā’’tiādipāṭhe.",
  "tika-vin12t2:21_0": "Aparānipīti pallaṅkasattāhato aññānipi. Tatrāti ‘‘aparānipī’’tiādivacane. Bhagavati",
  "tika-vin12t2:21_1": "nisinne satīti yojanā. Kirasaddo vitthārajotako . Kiṁ nu khoti parivitakkanatthe",
  "tika-vin12t2:21_2": "nipāto. Ekaccānanti appesakkhānaṁ ekaccānaṁ. Tāsanti devatānaṁ. Balādhigamaṭṭhānanti",
  "tika-vin12t2:21_3": "balena tejasā adhigamaṭṭhānaṁ. Animisehīti ummisehi. Sattāhanti kammatthe cetaṁ upayogavacanaṁ,",
  "tika-vin12t2:21_4": "accantasaṁyoge vā. Evañhi sati ‘‘kāla’’nti kammaṁ veditabbaṁ. Taṁ ṭhānanti animisehi",
  "tika-vin12t2:21_5": "akkhīhi olokiyamānaṭṭhānaṁ. Athāti animisasattāhassa anantare. Ratanacaṅkameti ratanamaye",
  "tika-vin12t2:21_6": "caṅkame. Taṁ ṭhānanti caṅkamaṭṭhānaṁ. Tatoti caṅkamasattāhato. Ratanagharanti ratanamayaṁ",
  "tika-vin12t2:21_7": "gehaṁ. Tatthāti ratanaghare abhidhammapiṭakaṁ vicinantoti sambandho. Etthāti ratanaghare,",
  "tika-vin12t2:21_8": "abhidhammapiṭake vā, niddhāraṇe cetaṁ bhummavacanaṁ. Taṁ ṭhānanti abhidhammapiṭakavicinanaṭṭhānaṁ.",
  "tika-vin12t2:22_0": "Evantiādi pubbavacanassa nigamavasena pacchimavacanassa anusandhinidassanaṁ. Tenāti",
  "tika-vin12t2:22_1": "ajapālānaṁ nisīdanakāraṇena. Assāti nigrodhassa. ‘‘Ajapālanigrodhotveva nāma’’nti",
  "tika-vin12t2:22_2": "iminā upacāravasena nāmalabhanaṁ dasseti. Ajapā brāhmaṇā lanti nivāsaṁ gaṇhanti etthāti",
  "tika-vin12t2:22_3": "ajapālo, uṇhakāle vā antopaviṭṭhe aje attano chāyāya pāletīti ajapālo, ajapālo ca",
  "tika-vin12t2:22_4": "so nigrodho ceti ajapālanigrodhoti vacanatthānipi pakaraṇantaresu (udā. aṭṭha. 4)",
  "tika-vin12t2:22_5": "dassitāni. Tatrāpīti ajapālanigrodhepi. Bodhitoti bodhirukkhato. Etthāti ajapālanigrodhe.",
  "tika-vin12t2:22_6": "Bhagavati nisinneti yojanā. Tatthāti ‘‘atha kho aññataro’’tiādivacane. Soti brāhmaṇo.",
  "tika-vin12t2:22_7": "Diṭṭhamaṅgaliko nāmāti diṭṭhasutamutasaṅkhātesu tīsu maṅgalikesu diṭṭhamaṅgaliko",
  "tika-vin12t2:22_8": "nāma kirāti attho. ‘‘Mānavasena…pe… vuccatī’’ti iminā ‘‘huṁhu’’nti karotīti huṁhuṅko,",
  "tika-vin12t2:22_9": "huṁhuṅko jāti sabhāvo imassāti huṁhuṅkajātikoti vacanatthaṁ dasseti.",
  "tika-vin12t2:23_0": "Tenāti brāhmaṇena. Sikhāppattanti aggappattaṁ. Tassāti udānassa. Yoti puggalo, paṭijānātīti",
  "tika-vin12t2:23_1": "sambandho. ‘‘Na diṭṭhamaṅgalikatāyā’’ti iminā avadhāraṇaphalaṁ dasseti. ‘‘Bāhitapāpadhammattā’’ti",
  "tika-vin12t2:23_2": "iminā bāhito pāpo dhammo anenāti bāhitapāpadhammoti vacanatthaṁ dasseti. ‘‘Huṁhuṅkārapahānenā’’ti",
  "tika-vin12t2:23_3": "iminā natthi huṁhuṅkāro imassāti nihuṁhuṅkoti vacanatthaṁ dasseti. Rāgādikasāvābhāvenāti",
  "tika-vin12t2:23_4": "iminā natthi rāgādikasāvo imassāti nikkasāvoti vacanatthaṁ dasseti. ‘‘Bhāvanānuyogayuttacittatāyā’’ti",
  "tika-vin12t2:23_5": "iminā yataṁ anuyuttaṁ attaṁ cittaṁ imassāti yatattoti vacanatthaṁ dasseti. Ettha",
  "tika-vin12t2:23_6": "hi yatasaddo vīriyavācako, yatadhātuyā nipphanno, attasaddo cittapariyāyo. Yatasaddassa",
  "tika-vin12t2:23_7": "yamudhātuyā ca nipphannabhāvaṁ dassetuṁ vuttaṁ ‘‘sīlasaṁvarena vā’’tiādi. ‘‘Saññatacittatāyā’’ti",
  "tika-vin12t2:23_8": "iminā yamati saṁyamatīti yataṁ, yataṁ attaṁ cittaṁ imassāti yatattoti vacanatthaṁ",
  "tika-vin12t2:23_9": "dasseti. Saccāni vidanti jānantīti vedānīti vacanatthena maggañāṇāni vedāni nāmāti",
  "tika-vin12t2:23_10": "dassento āha ‘‘catumaggañāṇasaṅkhātehi vedehī’’ti. ‘‘Catumaggañāṇasaṅkhātāna’’nti",
  "tika-vin12t2:23_11": "vibhattipariṇāmaṁ katvā ‘‘vedāna’’ntipadena yojetabbo. Antanti nibbānaṁ. Tañhi yasmā",
  "tika-vin12t2:23_12": "saṅkhārānaṁ avasāne jātaṁ, tasmā antanti vuccati. Puna antanti arahattaphalaṁ. Tañhi",
  "tika-vin12t2:23_13": "yasmā maggassa pariyosāne pavattaṁ, tasmā antanti vuccati. ‘‘Maggabrahmacariyassa",
  "tika-vin12t2:23_14": "vusitattā’’ti iminā vusitaṁ maggasaṅkhātaṁ brahmacariyaṁ anenāti vusitabrahmacariyoti",
  "tika-vin12t2:23_15": "vacanatthaṁ dasseti. Dhammena brahmavādaṁ vadeyyāti vuttavacanassa atthaṁ dassento",
  "tika-vin12t2:23_16": "āha ‘‘brāhmaṇo ahanti etaṁ vādaṁ dhammena vadeyyā’’ti. Dhammenāti bhūtena sabhāvena.",
  "tika-vin12t2:23_17": "Loketi ettha sattalokovādhippetoti āha ‘‘sakale lokasannivāse’’ti.",
  "tika-vin12t2:24": "3. Mucalindakathā",
  "tika-vin12t2:25_0": "5.Akālameghoti ettha vappādikālassa abhāvā na akālo hoti, atha kho vassakāle asampattattā",
  "tika-vin12t2:25_1": "akāloti āha ‘‘asampatte vassakāle’’ti. ‘‘Uppannamegho’’ti iminā akāle uppanno megho",
  "tika-vin12t2:25_2": "akālameghoti vacanatthaṁ dasseti. Gimhānaṁ pacchime māseti jeṭṭhamūlamāse. Tasminti",
  "tika-vin12t2:25_3": "meghe. Sītavātaduddinīti ettha sītena vātena dūsitaṁ dinaṁ imissā vaṭṭalikāyāti sītavātaduddinīti",
  "tika-vin12t2:25_4": "vacanatthaṁ dassento āha ‘‘sā ca panā’’tiādi. Sā ca pana sattāhavaṭṭalikā sītavātaduddinī",
  "tika-vin12t2:25_5": "nāma ahosīti sambandho. ‘‘Samīpe pokkharaṇiyā nibbatto’’ti iminā mucalindassa samīpe",
  "tika-vin12t2:25_6": "nibbatto mucalindoti vacanatthaṁ dasseti. Mucalindoti ca niculo. So nīpoti ca piyakoti",
  "tika-vin12t2:25_7": "ca vuccati. Nāgassa bhogo ekopi sattābhujattā ‘‘bhogehī’’ti bahuvacanavasena vuttaṁ.",
  "tika-vin12t2:25_8": "Tasminti nāgarāje ṭhite satīti yojanā. Tassāti nāgarājassa. Tasmāti yasmā bhaṇḍāgāragabbhapamāṇaṁ",
  "tika-vin12t2:25_9": "ahosi, tasmā. Ṭhānassa kāraṇaṁ paridīpeti anenāti ṭhānakāraṇaparidīpanaṁ ‘‘mā bhagavantaṁ",
  "tika-vin12t2:25_10": "sīta’’ntiādivacanaṁ. Soti nāgarājā. Hīti saccaṁ. Pāḷiyaṁ ‘‘bādhayitthā’’ti kiriyāpadaṁ",
  "tika-vin12t2:25_11": "ajjhāharitabbanti āha ‘‘mā sītaṁ bhagavantaṁ bādhayitthā’’ti. Tatthāti ‘‘mā bhagavantaṁ",
  "tika-vin12t2:25_12": "sīta’’ntiādivacane. Sattāhavaṭṭalikāya satīti sambandho. Tampīti uṇhampi. Nanti bhagavantaṁ.",
  "tika-vin12t2:25_13": "Tassāti nāgarājassa. Ubbiddhanti uddhaṁ chiddaṁ. Viddhachiddasaddā hi pariyāyā. Ākāsaṁ",
  "tika-vin12t2:25_14": "meghapaṭalapaṭicchannaṁ āsannaṁ viya hoti, meghapaṭalavigame dūraṁ viya upaṭṭhāti,",
  "tika-vin12t2:25_15": "tasmā vuttaṁ ‘‘meghavigamena dūrībhūta’’nti. Vigatavalāhakanti ettha vigatasaddo",
  "tika-vin12t2:25_16": "apagatatthavācako, valāhakasaddo meghapariyāyoti āha ‘‘apagatamegha’’nti. Indanīlamaṇi",
  "tika-vin12t2:25_17": "viya dibbatīti devoti vacanatthena ākāso devo nāmāti āha ‘‘devanti ākāsa’’nti. Attano",
  "tika-vin12t2:25_18": "rūpanti attano nāgasaṇṭhānaṁ. Iminā sakavaṇṇanti ettha sakasaddo attavācako, vaṇṇasaddo",
  "tika-vin12t2:25_19": "saṇṭhānavevacanoti dasseti.",
  "tika-vin12t2:26_0": "Sukho vivekoti ettha tadaṅga vikkhambhana samuccheda paṭippassaddhinissaraṇavivekasaṅkhātesu",
  "tika-vin12t2:26_1": "pañcasu vivekesu nibbānasaṅkhāto nissaraṇaviveko ca kāyacittaupadhivivekasaṅkhātesu",
  "tika-vin12t2:26_2": "tīsu vivekesu nibbānasaṅkhāto upadhiviveko ca gahetabboti āha ‘‘nibbānasaṅkhāto upadhiviveko’’ti.",
  "tika-vin12t2:26_3": "‘‘Catumaggañāṇasantosenā’’ti iminā tuṭṭhassāti ettha piṇḍapātasantosādike nivatteti.",
  "tika-vin12t2:26_4": "Sutadhammassāti ettha sutasaddo vissutapariyāyoti āha ‘‘pakāsitadhammassā’’ti, pākaṭasaccadhammassāti",
  "tika-vin12t2:26_5": "attho. Passatoti ettha maṁsacakkhussa karaṇabhāvena āsaṅkā bhaveyyāti āha ‘‘ñāṇacakkhunā’’ti.",
  "tika-vin12t2:26_6": "‘‘Akuppanabhāvo’’ti iminā abyāpajjanti ettha byāpādasaddassa dosavācakabhāvo ca ṇyapaccayassa",
  "tika-vin12t2:26_7": "bhāvattho ca dassito. Etenāti ‘‘abyāpajja’’ntipadena. Mettāpubbabhāgoti abyāpajjassa",
  "tika-vin12t2:26_8": "pubbabhāge mettāya uppannabhāvo. Pāṇabhūtesu saṁyamoti ettha pāṇabhūtasaddā vevacanabhāvena",
  "tika-vin12t2:26_9": "sattesu eva vattantīti āha ‘‘sattesu cā’’ti. Karuṇāpubbabhāgoti saṁyamassa pubbabhāge",
  "tika-vin12t2:26_10": "karuṇāya uppannabhāvo. Yāti yā virāgatā. Anāgāmimaggassa kāmarāgassa anavasesapahānattā",
  "tika-vin12t2:26_11": "vuttaṁ ‘‘etena anāgāmimaggo kathito’’ti. Yāthāvamānassa arahattamaggena niruddhattā",
  "tika-vin12t2:26_12": "vuttaṁ ‘‘asmi…pe… kathita’’nti. Itoti arahattato.",
  "tika-vin12t2:27": "4. Rājāyatanakathā",
  "tika-vin12t2:28_0": "6.Pācīnakoṇeti puratthimaasse, pubbadakkhiṇadisābhāgeti attho. Rājāyatanarukkhanti",
  "tika-vin12t2:28_1": "khīrikārukkhaṁ. Tena kho pana samayenāti ettha tasaddassa visayaṁ pucchitvā dassento",
  "tika-vin12t2:28_2": "āha ‘‘katarena samayenā’’ti. Nisinnassa bhagavatoti yojanā. Devarājasaddassa aññe",
  "tika-vin12t2:28_3": "pajāpatiādayo devarājāno nivattetuṁ ‘‘sakko’’ti vuttaṁ. Tanti harītakaṁ. Paribhuttamattasseva",
  "tika-vin12t2:28_4": "bhagavatoti sambandho. Nisinne bhagavati.",
  "tika-vin12t2:29_0": "‘‘Tena kho pana samayenā’’ti iminā yena samayena bhagavā rājāyatanamūle nisīdi, tena",
  "tika-vin12t2:29_1": "kho pana samayenāti atthaṁ dasseti. Ukkalajanapadatoti ukkalanāmakā janapadamhā.",
  "tika-vin12t2:29_2": "Yasmiṁ dese bhagavā viharati, taṁ desanti yojanā. Etthāti ‘‘taṁ desaṁ addhānamaggappaṭipannā’’tipade.",
  "tika-vin12t2:29_3": "Tesanti vāṇijānaṁ. Ñātisālohitasaddānaṁ aññamaññavevacanattā ‘‘ñātī’’ti vutte sālohitasaddassa",
  "tika-vin12t2:29_4": "attho siddhoti dassetuṁ vuttaṁ ‘‘ñātibhūtapubbā devatā’’ti. Sāti devatā. Nesanti",
  "tika-vin12t2:29_5": "vāṇijānaṁ. Tatoti apavattanakāraṇā. Teti vāṇijā . Idanti apavattanaṁ. Balinti upahāraṁ.",
  "tika-vin12t2:29_6": "Tesanti vāṇijānaṁ. ‘‘Sabbimadhuphāṇitādīhi yojetvā’’ti padaṁ pubbāparāpekkhaṁ, tasmā",
  "tika-vin12t2:29_7": "majjhe vuttaṁ. Patimānethāti ettha māna pūjāyaṁ pemaneti dhātupāṭhesu (saddanītidhātumālāyaṁ",
  "tika-vin12t2:29_8": "18 nakārantadhātu) vuttattā pūjanapemanaṁ nāma atthato upaṭṭhahananti āha ‘‘upaṭṭhahathā’’ti.",
  "tika-vin12t2:29_9": "Taṁ voti ettha taṁsaddo patimānanavisayo, vosaddo tīsu vosaddesu tumhasaddassa kāriyo",
  "tika-vin12t2:29_10": "vosaddo, so ca catutthyatthoti āha ‘‘taṁ patimānaṁ tumhāka’’nti. Vokāro hi tividho",
  "tika-vin12t2:29_11": "tumhasaddassa kāriyo, yovacanassa kāriyo, padapūraṇoti. Tattha tumhasaddassa kāriyo",
  "tika-vin12t2:29_12": "pañcavidho paccattaupayogakaraṇasampadānasāmivacanavasenāti. Tattha tumhasaddakāriyo",
  "tika-vin12t2:29_13": "sampadānavacano idhādhippeto. Tenāha ‘‘tumhāka’’nti. ‘‘Ya’’ntisaddassa visayo paṭiggahaṇatthoti",
  "tika-vin12t2:29_14": "āha ‘‘yaṁ paṭiggahaṇa’’nti. Assāti bhaveyya. Yo patto ahosīti yojanā. Assāti bhagavato.",
  "tika-vin12t2:29_15": "Soti patto. Sujātāya āgacchantiyā evāti sambandho. Anādare cetaṁ sāmivacanaṁ. Tenāti",
  "tika-vin12t2:29_16": "antaradhāyahetunā. Assāti bhagavato. Hatthesūti karaṇatthe cetaṁ bhummavacanaṁ. Hatthehīti",
  "tika-vin12t2:29_17": "hi attho. Kimhīti kena.",
  "tika-vin12t2:30_0": "Itoti āsaḷhīmāsajuṇhapakkhapañcamito. Ettakaṁ kālanti etaṁ pamāṇaṁ ekūnapaññāsadivasakālaṁ.",
  "tika-vin12t2:30_1": "Jighacchāti ghasitumicchā. Pipāsāti pātumicchā. Assāti bhagavato. Cetasā-cetosaddānaṁ",
  "tika-vin12t2:30_2": "sambandhāpekkhattā tesaṁ sambandhaṁ dassetuṁ vuttaṁ ‘‘attano’’ti ca ‘‘bhagavato’’ti",
  "tika-vin12t2:30_3": "ca. Imehi sambandhisaddānamasadisattā sambandhopi asadisoti dasseti. Attanoti catunnaṁ",
  "tika-vin12t2:30_4": "mahārājānaṁ. Samāsoyeva avayavīpadhāno hoti, vākyaṁ pana avayavapadhānoyevāti dassento",
  "tika-vin12t2:30_5": "āha ‘‘catūhi disāhī’’ti. Pāḷiyaṁ ‘‘āgantvā’’ti pāṭhaseso yojetabbo. ‘‘Silāmaye’’ti",
  "tika-vin12t2:30_6": "iminā silāmayameva selāmayanti atthaṁ dasseti. Idanti ‘‘selāmaye patte’’ti vacanaṁ.",
  "tika-vin12t2:30_7": "Yeti muggavaṇṇasilāmaye patte. Tatoti indanīlamaṇimayapattaupanāmanato, paranti sambandho.",
  "tika-vin12t2:30_8": "Tesanti catunnaṁ mahārājānaṁ. Cattāropi adhiṭṭhahīti sambandho . Yathāti yenākārena,",
  "tika-vin12t2:30_9": "adhiṭṭhiyamāneti yojanā. Ekasadisoti ekaṁsena sadiso. Adhiṭṭhite patteti sambandho.",
  "tika-vin12t2:30_10": "Patteti ca karaṇatthe bhummavacanaṁ. Pattena paṭiggahesīti hi attho. Paccaggheti",
  "tika-vin12t2:30_11": "ettha ekāro smiṁvacanassa kāriyoti āha ‘‘paccagghasmi’’nti. Paṭi agghanti padavibhāgaṁ",
  "tika-vin12t2:30_12": "katvā paṭisaddo pāṭekkattho, ‘‘aggha’’nti sāmaññato vuttepi mahagghatthoti dassento",
  "tika-vin12t2:30_13": "āha ‘‘pāṭekkaṁ mahagghasmi’’nti. Iminā cattāro ekato hutvā na mahagghā honti, pāṭekkaṁ",
  "tika-vin12t2:30_14": "pana mahagghā hontīti dasseti. Atha vā saupasaggo paccagghasaddo abhinavapariyāyoti",
  "tika-vin12t2:30_15": "āha ‘‘abhinave’’ti. Abhinavoti ca aciratanavatthussa nāmaṁ. Aciratanavatthu aciratanattā",
  "tika-vin12t2:30_16": "abbhuṇhaṁ viya hoti, tasmā vuttaṁ ‘‘abbhuṇhe’’ti. ‘‘Taṅkhaṇe nibbattasmi’’nti iminā",
  "tika-vin12t2:30_17": "tamevatthaṁ vibhāveti. Dvevācikātipadassa samāsavasena ca taddhitavasena ca nipphannabhāvaṁ",
  "tika-vin12t2:30_18": "dassento āha ‘‘dve vācā’’tiādi. Pattāti ettha eko itisaddo luttaniddiṭṭho. Iti tasmā",
  "tika-vin12t2:30_19": "dvevācikāiti atthoti yojanā. Teti vāṇijā. Athāti tasmiṁ kāle. Teti kese. Tesanti",
  "tika-vin12t2:30_20": "vāṇijānaṁ. Pariharathāti attano abhivādanapaccuṭṭhānaṭṭhānanti paṭiggahetvā, paricchinditvā",
  "tika-vin12t2:30_21": "vā harathāti attho. Teti vāṇijā. Amatenevāti amatena iva, abhisittā ivāti yojanā.",
  "tika-vin12t2:31": "5. Brahmayācanakathā",
  "tika-vin12t2:32_0": "7. Bhagavā upasaṅkamīti sambandho. Tasminti ajapālanigrodhe. Āciṇṇasamāciṇṇoti ācarito",
  "tika-vin12t2:32_1": "sammācarito, na ekassa buddhassa āciṇṇo, atha kho sabbabuddhānaṁ āciṇṇasamāciṇṇo,",
  "tika-vin12t2:32_2": "atiāciṇṇo niccāciṇṇoti attho. Saṅkhepena vuttamatthaṁ vitthārento āha ‘‘jānanti hī’’tiādi.",
  "tika-vin12t2:32_3": "Dhammadesananti bhagavato dhammadesanaṁ, dhammadesanatthāya vā bhagavantaṁ, bhagavantaṁ",
  "tika-vin12t2:32_4": "vā dhammadesanaṁ. Tatoti yācanakāraṇā. Hīti saccaṁ, yasmā vā. Lokasannivāso brahmagaruko",
  "tika-vin12t2:32_5": "yasmā, iti tasmā uppādessantīti yojanā. Itītiādi nigamanaṁ.",
  "tika-vin12t2:33_0": "Tatthāti parivitakkanākārapāṭhe. ‘‘Pañcakāmaguṇesu allīya’’ntīti iminā allīyanti",
  "tika-vin12t2:33_1": "abhiramitabbaṭṭhena lagganti etthāti ālayā pañca kāmaguṇāti vacanatthaṁ dasseti.",
  "tika-vin12t2:33_2": "Allīyantīti lagganti. ‘‘Pañca kāmaguṇe allīyantī’’tipi pāṭho, evaṁ sati allīyanti",
  "tika-vin12t2:33_3": "abhiramitabbaṭṭhena seviyantīti ālayā pañca kāmaguṇāti vacanattho kātabbo. Allīyantīti",
  "tika-vin12t2:33_4": "sevanti. Teti pañca kāmaguṇā. ‘‘Yadida’’ntipadassa yaṁ idanti padavibhāgaṁ katvā",
  "tika-vin12t2:33_5": "‘‘ya’’nti ca ‘‘ida’’nti ca sabbanāmapadanti āsaṅkā bhaveyyāti āha ‘‘yadidanti nipāto’’ti.",
  "tika-vin12t2:33_6": "Iminā tīsu liṅgesu dvīsu ca vacanesu vināsaṁ, vikāraṁ vā visadisaṁ vā naayanattā",
  "tika-vin12t2:33_7": "nagamanattā abyayaṁ nāmāti dasseti, attho pana sabbanāmatthoyevāti daṭṭhabbaṁ. Tassāti",
  "tika-vin12t2:33_8": "‘‘yadida’’ntinipātassa, atthoti sambandho. Ṭhānanti ‘‘ṭhānaṁ’’itipadaṁ. Paṭiccasamuppādanti",
  "tika-vin12t2:33_9": "‘‘paṭiccasamuppādo’’itipadaṁ. Atthopi yuttoyevāti daṭṭhabbaṁ. Imesanti saṅkhārādīnaṁ",
  "tika-vin12t2:33_10": "paccayuppannānaṁ. Paccayāti avijjādikāraṇā. ‘‘Idappaccayā evā’’ti iminā idappaccayatāti",
  "tika-vin12t2:33_11": "ettha tāpaccayassa svatthaṁ dīpeti ‘‘devatā’’tiādīsu (khu. pā. aṭṭha. evamiccādipāṭhavaṇṇanā) viya.",
  "tika-vin12t2:34_0": "So mamassa kilamathoti ettha taṁsaddassa visayaṁ dassento āha ‘‘yā ajānantānaṁ desanā",
  "tika-vin12t2:34_1": "nāmā’’ti, iminā ‘‘deseyyaṁ, na ājāneyyu’’nti dvinnameva kiriyāpadānaṁ tasaddassa",
  "tika-vin12t2:34_2": "visayabhāvaṁ dasseti, na ekassa kiriyāpadassa. Soti desanāsaṅkhāto kāyavacīpayogo,",
  "tika-vin12t2:34_3": "iminā vākyavisaye tasaddo uttarapadasseva liṅgavacanāni gaṇhātīti dasseti, samāsamajjhe",
  "tika-vin12t2:34_4": "pana tasaddo pubbapadasseva liṅgavacanāni gaṇhāti. Tena vuttaṁ ‘‘avijjā ca sā paccayo",
  "tika-vin12t2:34_5": "cā’’ti (udā. aṭṭha. paṭhamabodhisuttavaṇṇanā) ca ‘‘abhidhammo ca so piṭakañcā’’ti",
  "tika-vin12t2:34_6": "ca (pārā. aṭṭha. 1.paṭhamamahāsaṅgītikathā; dha. sa. aṭṭha. nidānakathā) ādi . Kilamathoti",
  "tika-vin12t2:34_7": "kāyakilamanahetu. Kilamati anenāti kilamatho. Assāti bhaveyya. Sāti kāyavacīpayogasaṅkhātā",
  "tika-vin12t2:34_8": "desanā. Vihesāti kāyavihiṁsāhetu. Vihiṁsati imāyāti vihesā. Cittena pana buddhānaṁ",
  "tika-vin12t2:34_9": "kilamatho vā vihesā vā natthi arahattamaggena samucchinnattā . ‘‘Paṭibhaṁsū’’ti ettha",
  "tika-vin12t2:34_10": "paṭīti kammappavacanīyayogattā ‘‘bhagavanta’’nti ettha sāmyatthe upayogavacananti",
  "tika-vin12t2:34_11": "āha ‘‘bhagavato’’ti. ‘‘Anu acchariyā’’ti iminā ‘‘na acchariyā’’ti padavibhāgaṁ nivatteti,",
  "tika-vin12t2:34_12": "punappunaṁ acchariyāti attho. Paṭibhaṁsūti ettha paṭisaddo paṭibhānattho, bhādhātu",
  "tika-vin12t2:34_13": "khāyanatthoti āha ‘‘paṭibhānasaṅkhātassa ñāṇassa gocarā ahesu’’nti. ‘‘Gocarā ahesu’’nti",
  "tika-vin12t2:34_14": "iminā khāyanaṁ nāma atthato gocarabhāvena bhavananti dasseti.",
  "tika-vin12t2:35_0": "Meti mama, mayā vā, adhigataṁ dhammaṁ pakāsitunti sambandho. Ariyamaggasotassa paṭi",
  "tika-vin12t2:35_1": "paṭisotanti vutte nibbānamevāti āha ‘‘paṭisotaṁ vuccati nibbāna’’nti. Nibbānagāminti",
  "tika-vin12t2:35_2": "ariyamaggaṁ. Ariyamaggo hi yasmā nibbānaṁ gamayati, tasmā nibbānagāmīti vuccati.",
  "tika-vin12t2:35_3": "Tamokhandhenāti ettha tamasaddo avijjāpariyāyo, khandhasaddo rāsatthoti āha ‘‘avijjārāsinā’’ti.",
  "tika-vin12t2:35_4": "‘‘Ajjhotthaṭā’’ti iminā āvuṭāti ettha vudhātu āvaraṇatthoti dasseti. Appossukkatāyāti",
  "tika-vin12t2:35_5": "ettha apatyūpasaggo abhāvattho, tāpaccayo bhāvatthoti āha ‘‘nirussukkabhāvenā’’ti.",
  "tika-vin12t2:36_0": "8.Loketi sattaloke. Mahābrahmeti mahābrahmāno. Apparajakkhajātikāti ettha appaṁ rajaṁ",
  "tika-vin12t2:36_1": "akkhimhi etesanti apparajakkhā, apparajakkhā jāti sabhāvo etesanti apparajakkhajātikāti",
  "tika-vin12t2:36_2": "vacanatthaṁ dassento āha ‘‘paññāmaye’’tiādi. ‘‘Paññāmaye’’ti iminā maṁsamayeti atthaṁ",
  "tika-vin12t2:36_3": "nivatteti. Etesanti sattānaṁ. Dhammassāti tupaccayayoge chaṭṭhīkammaṁ. Āpubbo ñādhātu",
  "tika-vin12t2:36_4": "paṭivijjhanatthoti āha ‘‘paṭivijjhitāro’’ti.",
  "tika-vin12t2:37_0": "Saṁvijjati malaṁ etesanti samalā, pūraṇakassapādikā cha satthāro, tehi. ‘‘Rāgādīhī’’ti",
  "tika-vin12t2:37_1": "iminā malasarūpaṁ dasseti. Avāpuretanti ettha avapubbo ca āpubbo ca puradhātu vivaraṇatthoti",
  "tika-vin12t2:37_2": "āha ‘‘vivara eta’’nti. Vakārassa pakāraṁ katvā ‘‘apāpureta’’ntipi pāṭho . Amatasaddassa",
  "tika-vin12t2:37_3": "salilādayo nivattetuṁ vuttaṁ ‘‘nibbānassā’’ti. Ime sattā suṇantūti sambandho. Vimalenāti",
  "tika-vin12t2:37_4": "ettha visaddo abhāvatthoti āha ‘‘abhāvato’’ti. Iminā natthi malaṁ etassāti vimaloti",
  "tika-vin12t2:37_5": "vacanatthaṁ dasseti . ‘‘Sammāsambuddhenā’’ti iminā aññapadatthasarūpaṁ dasseti. Anukkamena",
  "tika-vin12t2:37_6": "maggena bujjhitabbanti anubuddhanti vutte catusaccadhammo gahetabboti āha ‘‘catusaccadhamma’’nti.",
  "tika-vin12t2:38_0": "‘‘Selamaye’’ti iminā silāya nibbatto seloti vacanatthaṁ dasseti. ‘‘Sabbaññutaññāṇenā’’ti",
  "tika-vin12t2:38_1": "iminā samantacakkhusarūpaṁ dasseti. Bhagavā tvampīti yojanā. Dhammasaddo paññāpariyāyoti",
  "tika-vin12t2:38_2": "āha ‘‘dhammamayaṁ paññāmaya’’nti. Apeto soko imassāti apetasoko, bhagavā. Sokaṁ avataratīti",
  "tika-vin12t2:38_3": "sokāvatiṇṇā, janatā. Sokāvatiṇṇañca jātijarābhibhūtañcāti casaddo yojetabbo. Iminā",
  "tika-vin12t2:38_4": "casaddo luttaniddiṭṭhoti dasseti.",
  "tika-vin12t2:39_0": "‘‘Bhagavā’’tipadaṁ ‘‘vīro’’tiādīsu yojetabbaṁ. ‘‘Vīriyavantatāyā’’ti iminā vīraṁ",
  "tika-vin12t2:39_1": "yassatthīti vīroti vacanatthaṁ dasseti. Saddasatthesu ālapanapadesu viggaho na kātabboti",
  "tika-vin12t2:39_2": "idaṁ ālapanāvatthaṁ sandhāya vuttaṁ, idha pana tesamatthadassanatthāya viggaho vuttoti",
  "tika-vin12t2:39_3": "daṭṭhabbaṁ. ‘‘Devaputta…pe… vijitattā’’ti iminā vijito mārehi saṁgāmo anenāti vijitasaṅgāmoti",
  "tika-vin12t2:39_4": "vacanatthaṁ dasseti. Ettha ca khandhamāro maccumārena saṅgahito dvinnaṁ mārānaṁ ekato",
  "tika-vin12t2:39_5": "vijitattā. ‘‘Sattavāho’’ti paṭhamakkharena ca ‘‘satthavāho’’ti dutiyakkharena ca",
  "tika-vin12t2:39_6": "yutto. Tattha satthavāho viyāti ‘‘satthavāho’’ti upacārena vutte dutiyakkharena yutto,",
  "tika-vin12t2:39_7": "satte vahahīti sattavāhoti mukhyato vutte paṭhamakkharena yutto. Idha pana paṭhamakkharena",
  "tika-vin12t2:39_8": "yuttoti āha ‘‘satte vahatīti sattavāho’’ti. Natthi iṇaṁ imassāti aṇaṇo bhagavā.",
  "tika-vin12t2:40_0": "9.Buddhacakkhunāti ettha cakkhu duvidhaṁ maṁsacakkhuñāṇacakkhuvasena. Tatthāpi maṁsacakkhu",
  "tika-vin12t2:40_1": "duvidhaṁ pasādacakkhusasambhāracakkhuvasena. Tattha pasādarūpaṁ pasādacakkhu nāma,",
  "tika-vin12t2:40_2": "bhamukaṭṭhiparicchinno maṁsapiṇḍo sasambhāracakkhu nāma. Ñāṇacakkhu pana pañcavidhaṁ",
  "tika-vin12t2:40_3": "(paṭi. ma. aṭṭha. 1.1.3) dibbadhammapaññābuddhasamantacakkhuvasena. Tattha dibbacakkhuabhiññāñāṇaṁ",
  "tika-vin12t2:40_4": "dibbacakkhu nāma, heṭṭhimamaggattayaṁ dhammacakkhu nāma, arahattamaggañāṇaṁ paññācakkhu",
  "tika-vin12t2:40_5": "nāma, indriyaparopariyattañāṇañca āsayānusayañāṇañca buddhacakkhu nāma, sabbaññutaññāṇaṁ",
  "tika-vin12t2:40_6": "samantacakkhu nāma. Idha pana ‘‘buddhacakkhunā’’ti vuttattā yathāvuttadveñāṇāniyevāti",
  "tika-vin12t2:40_7": "āha ‘‘indriya…pe… ñāṇena cā’’ti. Hīti saccaṁ. Yesanti sattānaṁ. Saddhādīnīti ādisaddena",
  "tika-vin12t2:40_8": "vīriyasatisamādhipaññindriyāni saṅgaṇhāti. Tikkhānīti tikhiṇāni. Mudūnīti sukhumatarāni.",
  "tika-vin12t2:40_9": "Ākārāti kāraṇā. Imāni tīṇi dukāni bāhiratthasamāsavasena vuttāni. Sukhena viññāpetabbāti",
  "tika-vin12t2:40_10": "suviññāpayā, tathā duviññāpayāti vacanatthaṁ dassento āha ‘‘ye kathitakāraṇa’’ntiādi",
  "tika-vin12t2:40_11": ". Paraloko ca vajjañca paralokavajjāni, tāni bhayato passantīti paralokavajjabhayadassāvinoti",
  "tika-vin12t2:40_12": "vacanatthaṁ dassento āha ‘‘ye’’tiādi. Imāni dve dukāni kitavasena vuttāni, idha pacchimaduke",
  "tika-vin12t2:40_13": "‘‘na appekacce paralokavajjabhayadassāvino’’ti dutiyapadaṁ na vuttaṁ, paṭisambhidāmaggapāḷiyaṁ",
  "tika-vin12t2:40_14": "(paṭi. ma. 1.111) pana yugaḷavasena vuttaṁ. Uppalāni ettha santīti uppalinīti vacanatthena",
  "tika-vin12t2:40_15": "gaccho vā latā vā pokkharaṇī vā vanaṁ vā ‘‘uppalinī’’ti vuccati, idha pana ‘‘vana’’nti",
  "tika-vin12t2:40_16": "āha ‘‘uppalavane’’ti. Nimuggāneva hutvāti sambandho. Posayantīti vaḍḍhanti, iminā",
  "tika-vin12t2:40_17": "antonimuggāneva hutvā posayantīti antonimuggaposīnīti vacanatthaṁ dasseti. ‘‘Udakena",
  "tika-vin12t2:40_18": "sama’’nti iminā udakena samaṁ samodakaṁ, samodakaṁ hutvā ṭhitānīti atthaṁ dasseti.",
  "tika-vin12t2:40_19": "‘‘Atikkamitvā’’ti iminā accuggammātipadassa atiuggantvāti atthaṁ dasseti.",
  "tika-vin12t2:41_0": "Paṭicchannena āropitāti pārutā, na pārutā apārutā. Apārutā nāma atthato vivaraṇāti",
  "tika-vin12t2:41_1": "āha ‘‘vivaṭā’’ti soti ariyamaggo . Hīti saccaṁ. Pacchimapadadvayeti gāthāya uttamapadadvaye.",
  "tika-vin12t2:41_2": "Ayamevatthoti ayaṁ vakkhamāno evaṁ attho daṭṭhabboti yojanā. Hīti vitthāro. Na bhāsinti",
  "tika-vin12t2:41_3": "ettha uttamapurisattā ‘‘aha’’nti vuttaṁ. ‘‘Devamanujesu’’ti vattabbe ekasesavasena",
  "tika-vin12t2:41_4": "‘‘manujesū’’ti vuttanti āha ‘‘devamanussesū’’ti.",
  "tika-vin12t2:42": "6. Pañcavaggiyakathā",
  "tika-vin12t2:43_0": "10.Ṭhānuppattiyāti kāraṇena uppattiyā. Nikkileso jāti sabhāvo imassāti nikkilesajātiko.",
  "tika-vin12t2:43_1": "‘‘Ñāṇa’’nti avisesena vuttepi atthato anāvaraṇañāṇamevāti āha ‘‘sabbaññutaññāṇa’’nti.",
  "tika-vin12t2:43_2": "Itoti ‘‘dhammaṁ desessāmī’’ti parivitakkadivasato, heṭṭhāti sambandho. Devatā pana",
  "tika-vin12t2:43_3": "āḷārassa kālaṅkaraṇameva jānāti, na ākiñcaññāyatane nibbattabhāvaṁ. Bhagavā pana",
  "tika-vin12t2:43_4": "sabbaṁ jānāti, tena vuttaṁ ‘‘ākiñcaññāyatane nibbatto’’ti. ‘‘Parihīnattā’’ti iminā",
  "tika-vin12t2:43_5": "mahājāniyoti ettha hādhātuyā atthaṁ dasseti. Assāti āḷārassa. Mahatī jāniassāti ‘‘mahājāniko’’ti",
  "tika-vin12t2:43_6": "vattabbe kakārassa yakāraṁ katvā ‘‘mahājāniyo’’ti vuttaṁ. Akkhaṇeti brahmacariyavāsāya",
  "tika-vin12t2:43_7": "anokāse, ākiñcaññāyataneti attho. Hiyyoti anantarātītāhe. Sopīti udako rāmaputtopi.",
  "tika-vin12t2:43_8": "Pisaddo āḷārāpekkho. Tattha āḷāro kālāmo yāvaākiñcaññāyatanajhānalābhī hoti, tasmā",
  "tika-vin12t2:43_9": "ākiñcaññāyatane nibbatto. Udako rāmaputto yāvanevasaññānāsaññāyatanajhānalābhī hoti,",
  "tika-vin12t2:43_10": "tasmā nevasaññānāsaññāyatane nibbattoti daṭṭhabbaṁ. ‘‘Bahukārā’’ti ca ‘‘bahūpakārā’’ti",
  "tika-vin12t2:43_11": "ca pāṭhassa dvidhā yuttabhāvaṁ dassetuṁ vuttaṁ ‘‘bahukārāti bahūpakārā’’ti. Pesitattabhāvaṁ",
  "tika-vin12t2:43_12": "manti yojanā. Iminā pahitattanti ettha attasaddo kāyavācakoti dasseti.",
  "tika-vin12t2:44": "11. Antarāsaddena yuttattā ‘‘gayaṁ, bodhi’’nti ettha sāmyatthe upayogavacananti āha ‘‘gayāya ca bodhimaṇḍassa cā’’ti.",
  "tika-vin12t2:45_0": "Gāthāya catūsu sabbasaddesu dutiyo sabbasaddo anavasesattho, sesā sāvasesatthāti",
  "tika-vin12t2:45_1": "dassento āha ‘‘sabbaṁ tebhūmakadhamma’’ntiādi. Vacanattho suviññeyyova. Arahattaphalassāpi",
  "tika-vin12t2:45_2": "taṇhākkhayattā vuttaṁ ‘‘taṇhākkhaye nibbāne’’ti. Sayaṁsaddo attapariyāyo, abhiññāyasaddo",
  "tika-vin12t2:45_3": "tu tvāpaccayantoti āha ‘‘attanāva jānitvā’’ti. ‘‘Sabbaṁ catubhūmakadhamma’’nti iminā",
  "tika-vin12t2:45_4": "ñādhātuyā kammaṁ dasseti. ‘‘Ayaṁ me ācariyo’’ti uddisanākāradassanaṁ.",
  "tika-vin12t2:46_0": "‘‘Lokuttaradhamme’’ti iminā lokiyadhamme pana ācariyo (mi. pa. 4.5.11) atthīti dasseti.",
  "tika-vin12t2:46_1": "Paṭipuggaloti ettha paṭisaddo paṭibhāgatthoti āha ‘‘paṭibhāgapuggalo’’ti. Sadisapuggalo",
  "tika-vin12t2:46_2": "nāma natthīti attho. Sītibhūtoti sīti hutvā bhūto, sītibhāvaṁ vā patto.",
  "tika-vin12t2:47_0": "Kāsīnanti bahuvacanavasena vuttattā janapadānaṁ nāmaṁ. Janapadasamūhassa raṭṭhanāmattā",
  "tika-vin12t2:47_1": "vuttaṁ ‘‘kāsiraṭṭhe’’ti. ‘‘Nagara’’nti iminā purasaddo nagarapariyāyoti dasseti.",
  "tika-vin12t2:47_2": "Paṭilābhāyāti paṭilābhāpanatthāya. ‘‘Bheri’’nti iminā dundubhisaddo bherivācakoti",
  "tika-vin12t2:47_3": "dasseti. Bheri hi ‘‘duṁdu’’ntisaddena ubhi pūraṇametthāti dundubhīti vuccati. Dakārarakārānaṁ",
  "tika-vin12t2:47_4": "saṁyogaṁ katvā dundrubhītipi pāṭho atthi, so apāṭhoyeva. ‘‘Paharissāmī’’ti ettha",
  "tika-vin12t2:47_5": "pahārasaddena āhaññinti ettha āpubbahanadhātuyā atthaṁ dasseti, ssāmisaddena ajjataniiṁvibhattiyā",
  "tika-vin12t2:47_6": "anāgatakāle pavattabhāvaṁ, itisaddena gamanākāravācakassa itisaddassa lopabhāvaṁ dasseti.",
  "tika-vin12t2:48_0": "Anantajinoti anantasaṅkhātassa sabbaññutaññāṇassa padaṭṭhānabhūtena arahattamaggañāṇena",
  "tika-vin12t2:48_1": "sabbakilesārīnaṁ jitavā, etena phalūpacārena anantajinabhāvaṁ dasseti. Huveyya pāvusoti",
  "tika-vin12t2:48_2": "ettha ‘‘huveyya api āvuso’’ti padavibhāgaṁ katvā hudhātu sattatthavācako, apisaddo",
  "tika-vin12t2:48_3": "evaṁnāmavācakoti dassento āha āvuso ‘‘evaṁ nāma bhaveyyā’’ti. Vakārassa pakāraṁ katvā",
  "tika-vin12t2:48_4": "‘‘hupeyyā’’ti pāṭhopi yujjatiyeva.",
  "tika-vin12t2:49_0": "12. ‘‘Atthāya paṭipanno’’ti iminā bāhullassa atthāya paṭipanno bāhullikoti vacanatthaṁ",
  "tika-vin12t2:49_1": "dasseti. Padhānatoti dukkaracariyāya padahanato. ‘‘Bhaṭṭho’’ti iminā vibbhantoti",
  "tika-vin12t2:49_2": "ettha vipubbabhamudhātuyā anavaṭṭhānattho nāma atthato bhaṭṭhoti dasseti. Sotanti",
  "tika-vin12t2:49_3": "ettha sotasaddassa sotaviññāṇādivācakattā ‘‘sotindriya’’nti vuttaṁ. Iriyāyāti ettha",
  "tika-vin12t2:49_4": "iriyanaṁ caraṇaṁ iriyāti vacanatthaṁ dassento āha ‘‘dukkaracariyāyā’’ti. Abhijānātha",
  "tika-vin12t2:49_5": "noti ettha nosaddo nusaddatthoti āha ‘‘abhijānātha nū’’ti. Vākyanti vācakaṁ. Saññāpetuntipadassa",
  "tika-vin12t2:49_6": "saññāpanākāraṁ dassetuṁ vuttaṁ ‘‘ahaṁ buddho’’ti.",
  "tika-vin12t2:50": "13.Itoti ‘‘cakkhukaraṇī’’tiādito. Padatthatoti padato ca atthato ca, padānaṁ atthato vā. Itoti yathāvuttato. Hīti saccaṁ. Suttantakathanti suttantavasena vuttavacanaṁ.",
  "tika-vin12t2:51": "18.Devatākoṭīhīti brahmasaṅkhātāhi devatākoṭīhi. Patiṭṭhitassa tassa āyasmatoti sambandho. Sāva ehibhikkhuupasampadāti yojanā.",
  "tika-vin12t2:52_0": "19. Dutiyadivase dhammacakkhuṁ udapādīti sambandho. ‘‘Dutiyadivase’’tiādi pāṭipadadivasaṁ",
  "tika-vin12t2:52_1": "upanidhāya vuttaṁ. Pakkhassāti āsaḷhīmāsakāḷapakkhassa. Sabbeva te bhikkhūti yojanā.",
  "tika-vin12t2:52_2": "Anattasuttenāti anattalakkhaṇasuttantena (mahāva. 20; saṁ. ni. 3.59).",
  "tika-vin12t2:53": "Pañcamiyā pakkhassāti pakkhassa pañcamiyā. Lokasminti sattaloke. ‘‘Manussaarahantoti iminā devaarahanto bahūti dasseti.",
  "tika-vin12t2:54": "7. Pabbajjākathā",
  "tika-vin12t2:55": "31.Porāṇānuporāṇānanti purāṇe ca anupurāṇe ca bhavānaṁ. Ekasaṭṭhīti eko ca saṭṭhi ca, ekena vā adhikā saṭṭhi ekasaṭṭhi.",
  "tika-vin12t2:56_0": "Tatrāti tesu ekasaṭṭhimanussaarahantesu. Pubbayogoti pubbe kato upāyo, pubbūpanissayoti",
  "tika-vin12t2:56_1": "attho. Vaggabandhenāti samūhaṁ katvā bandhena. Teti pañcapaññāsa janā. Jhāpessāmāti",
  "tika-vin12t2:56_2": "ḍayhissāma. Nīhariṁsūti gāmato nīhariṁsu. Tesūti pañcapaññāsajanesu. Pañca jane ṭhapetvāti",
  "tika-vin12t2:56_3": "sambandho. Sesāti pañcahi janehi avasesā. Soti yaso dārako. Tepīti cattāropi janā.",
  "tika-vin12t2:56_4": "Tatthāti sarīre. Te sabbepīti yasassa mātāpitubhariyāhi saddhiṁ sabbepi te sahāyakā. Tenāti pubbayogena.",
  "tika-vin12t2:57": "Āmantesīti kathesi.",
  "tika-vin12t2:58_0": "32. Dibbesu visayesu bhavā dibbā lobhapāsāti dassento āha ‘‘dibbā nāmā’’tiādi. Lobhapāsāti",
  "tika-vin12t2:58_1": "lobhasaṅkhātā bandhanā. Asavanatāti ettha karaṇatthe paccattavacananti āha ‘‘asavanatāyā’’ti.",
  "tika-vin12t2:58_2": "Parihāyantīti ettha kena parihāyantīti āha ‘‘visesādhigamato’’ti. Visesādhigamatoti",
  "tika-vin12t2:58_3": "maggaphalasaṅkhātassa visesassa adhigamato.",
  "tika-vin12t2:59_0": "33. Antaṁ lāmakaṁ karotīti antakoti vacanatthaṁ dassento āha ‘‘lāmakā’’ti. ‘‘Hīnasattā’’ti",
  "tika-vin12t2:59_1": "iminā antakassa sarūpaṁ dasseti. Āmantanapadametaṁ. Tanti rāgapāsaṁ. Hīti saccaṁ.",
  "tika-vin12t2:59_2": "Soti māro pāpimā. Antalikkhe carantānaṁ pañcābhiññānampi bandhanattā antalikkhe carati",
  "tika-vin12t2:59_3": "pavattatīti antalikkhacaroti vacanatthena rāgapāso ‘‘antalikkhacaro’’ti mārena pāpimatā vutto.",
  "tika-vin12t2:60_0": "34.Nānājanapadatoti ekissāpi disāya nānājanapadato. ‘‘Anujānāmi…pe… pabbājethā’’tiādimhi",
  "tika-vin12t2:60_1": "vinicchayo evaṁ veditabboti yojanā. Pabbājentena bhikkhunā pabbājetabboti sambandho.",
  "tika-vin12t2:60_2": "Ye paṭikkhittā puggalāti yojanā. Paratoti parasmiṁ. ‘‘Na bhikkhave…pe… pabbājetabbo’’ti",
  "tika-vin12t2:60_3": "pāḷiṁ (mahāva. 89) ādiṁ katvāti yojanā. Teti paṭikkhittapuggale. Sopi cāti sopi ca",
  "tika-vin12t2:60_4": "puggalo. Anuññātoyeva pabbājetabboti sambandho. Tassa cāti puggalassa ca, atha vā",
  "tika-vin12t2:60_5": "tesañca mātāpitūnaṁ. Vacanavipallāso hesa. Anujānanalakkhaṇaṁ vaṇṇayissāmāti sambandho.",
  "tika-vin12t2:61_0": "Evanti iminā vuttanayena. Casaddo vākyasampiṇḍanattho. Sace acchinnakeso hoti ca,",
  "tika-vin12t2:61_1": "sace ekasīmāya aññepi bhikkhū atthi cāti attho. Aññepīti attanā aparepi. Bhaṇḍūti",
  "tika-vin12t2:61_2": "muṇḍo, soyeva kammaṁ bhaṇḍukammaṁ. Tassāti bhaṇḍukammassa. Okāsoti pabbajjāya khaṇo.",
  "tika-vin12t2:61_3": "‘‘Okāsaṁ na labhatī’’ti vatvā tassa kāraṇaṁ dassetuṁ vuttaṁ ‘‘sace’’tiādi.",
  "tika-vin12t2:62_0": "Avuttopīti ettha pisaddo vutto pana kā nāma kathāti dasseti. Upajjhāyaṁ uddissa pabbājetīti",
  "tika-vin12t2:62_1": "ettha pabbajjā catubbidhā tāpasapabbajjā paribbājakapabbajjā sāmaṇerapabbajjā upasampadapabbajjāti.",
  "tika-vin12t2:62_2": "Tattha kesamassuharaṇaṁ tāpasapabbajjā nāma vakkalādigahaṇato paṭhamameva vajitabbattā.",
  "tika-vin12t2:62_3": "Isipabbajjātipi tassāyeva nāmaṁ. Kesamassuharaṇameva paribbājakapabbajjā nāma kāsāyādigahaṇato",
  "tika-vin12t2:62_4": "paṭhamameva vajitabbattā. Kesamassuharaṇañca kāsāyacchādanañca sāmaṇerapabbajjā nāma",
  "tika-vin12t2:62_5": "saraṇagahaṇato paṭhamameva vajitabbattā. Upasampadapabbajjā tividhā ehibhikkhuupasampadapabbajjā",
  "tika-vin12t2:62_6": "saraṇagahaṇūpasampadapabbajjā ñatticatutthavācikūpasampadapabbajjāti. Tattha ehibhikkhūpasampadapabbajjāyaṁ",
  "tika-vin12t2:62_7": "kesamassuharaṇādi sabbaṁ ekatova sampajjati ‘‘ehi bhikkhū’’ti bhagavato vacanena",
  "tika-vin12t2:62_8": "abhinipphannattā. Saraṇagahaṇūpasampadapabbajjā sāmaṇerapabbajjasadisāyeva. Kesamassuharaṇañca",
  "tika-vin12t2:62_9": "kāsāyacchādanañca saraṇagahaṇañca ñatticatutthavācikūpasampadapabbajjā nāma kammavācāgahaṇato",
  "tika-vin12t2:62_10": "paṭhamameva vajitabbattā. Tattha sāmaṇerapabbajjaṁ sandhāya vuttaṁ ‘‘upajjhāyaṁ uddissa",
  "tika-vin12t2:62_11": "pabbājetī’’ti. Upajjhāyaṁ uddissāti upajjhāyassa veyyāvaccakaraṭṭhānaniyamaṁ katvā.",
  "tika-vin12t2:62_12": "Pabbajjākamme attano issariyamakatvāti attho. Daharena bhikkhunā kesacchedanaṁ kāsāyacchādanaṁ",
  "tika-vin12t2:62_13": "saraṇadānanti tīṇi kiccāni kātabbāniyeva. Keci ‘‘saraṇāni pana sayaṁ dātabbānī’’ti",
  "tika-vin12t2:62_14": "pāṭhaṁ idhānetvā daharena bhikkhunā saraṇāni na dātabbānīti vadanti, taṁ na gahetabbaṁ",
  "tika-vin12t2:62_15": "daharassa bhikkhuttā, bhikkhūnaṁ pabbājetuṁ labhanattā ca. Upajjhāyo ce kesacchedanañca",
  "tika-vin12t2:62_16": "kāsāyacchādanañca akatvā pabbajjatthaṁ saraṇāniyeva deti, na ruhati pabbajjā pabbajjāya",
  "tika-vin12t2:62_17": "akattabbattā. Kammavācaṁ sāvetvā upasampādeti, ruhati upasampadā apattacīvarānaṁ",
  "tika-vin12t2:62_18": "upasampadasiddhito, kammavipattiyā abhāvato ca. Khaṇḍasīmanti upacārasīmaṭṭhaṁ baddhasīmaṁ.",
  "tika-vin12t2:62_19": "Pabbājetvāti kesacchedanaṁ sandhāya vuttaṁ ‘‘kāsāyāni acchādetvā’’ti kāsāyacchādanassa",
  "tika-vin12t2:62_20": "visuṁ vuttattā. Sāmaṇerassa saraṇadānassa aruhattā ‘‘saraṇāni pana sayaṁ dātabbānī’’ti",
  "tika-vin12t2:62_21": "vuttaṁ. Purisaṁ pabbājetunti sambandho. Hīti saccaṁ. Āṇattiyāti bhikkhūnaṁ āṇattiyā.",
  "tika-vin12t2:62_22": "Yena kenacīti gahaṭṭhapabbajitesu yena kenaci.",
  "tika-vin12t2:63_0": "‘‘Bhabbarūpo’’ti vatvā tassa atthaṁ dassetuṁ vuttaṁ ‘‘sahetuko’’ti. Sahetukoti maggaphalānaṁ",
  "tika-vin12t2:63_1": "upanissayehi saha pavatto. Yasassīti parivārayasena ca kittiyasena ca samannāgato.",
  "tika-vin12t2:63_2": "Okāsaṁ katvāpīti okāsaṁ katvā eva. Sayamevāti na añño āṇāpetabbo. Ettoyevāti dassanaṭṭhānatoyeva.",
  "tika-vin12t2:63_3": "Assāti pabbajjāpekkhassa. Khajju vāti kaṇḍuvanaṁ vā. ‘‘Kacchu vā’’tipi pāṭho, pāmaṁ",
  "tika-vin12t2:63_4": "vāti attho. Piḷakā vāti phoṭā vā. Ettakenāti etapamāṇena ghaṁsitvā nhāpanamattena.",
  "tika-vin12t2:63_5": "Anivattidhammāti gihibhāvaṁ anivattanasabhāvā. Kataññūti katassūpakārassa jānanasīlā.",
  "tika-vin12t2:63_6": "Katavedinoti kataññūpakārassa vedaṁ pākaṭaṁ karonto.",
  "tika-vin12t2:64_0": "Aniyyānikakathāti yāvadatthaṁ supitvā yāvadatthaṁ bhuñjītvā cittakeḷiṁ karonto anukkaṇṭhito",
  "tika-vin12t2:64_1": "viharāhītiādikā kathā. Nakathetabbaṁ dassetvā kathetabbaṁ dassento āha ‘‘athakhvassā’’ti.",
  "tika-vin12t2:64_2": "Assāti pabbajjāpekkhassa. Ācikkhanākāraṁ dassento āha ‘‘ācikkhantena cā’’tiādi. Vaṇṇa…pe…",
  "tika-vin12t2:64_3": "vasenāti vaṇṇo ca saṇṭhānañca gandho ca āsayo ca okāso ca, tesaṁ vasena, ācikkhitabbanti",
  "tika-vin12t2:64_4": "sambandho. Hīti phalajotako, ācikkhanassa phalaṁ vakkhāmīti attho. Soti pabbajjāpekkho.",
  "tika-vin12t2:64_5": "Pubbeti pubbabhave, pabbajanato pubbe vā. Kaṇṭakavedhāpekkho paripakkagaṇḍo viya",
  "tika-vin12t2:64_6": "ñāṇaṁ pavattatīti yojanā. Assāti pabbajjāpekkhassa. Indāsanīti sakkassa vajirāvudho.",
  "tika-vin12t2:64_7": "So hi indena asīyati khipīyatīti indāsanīti vuccati. Indāsani pabbate cuṇṇayamānā",
  "tika-vin12t2:64_8": "viya sabbe kilese cuṇṇayamānaṁyevāti yojanā. Khuraggeyevāti khurassa koṭiyameva.",
  "tika-vin12t2:64_9": "Khurakammapariyosāneyevāti attho. Hīti saccaṁ. Tasmāti yasmā pattā, tasmā. Assāti pabbajjāpekkhassa.",
  "tika-vin12t2:65_0": "Gihigandhanti gehe ṭhitassa janassa gandhaṁ. Athāpīti yadipi acchādetīti sambandho.",
  "tika-vin12t2:65_1": "Assāti pabbajjāpekkhassa. Ācariyo vāti saraṇadānācariyo vā kammavācācariyo vā ovādācariyo",
  "tika-vin12t2:65_2": "vā. Taṁyeva vāti pabbajjāpekkhameva vā. Tena bhikkhunāvāti ācariyupajjhāyabhikkhunā eva.",
  "tika-vin12t2:66_0": "Anāṇattiyāti ācariyupajjhāyehi anāṇattiyā. Iminā ācariyupajjhāyehi anāṇattena yena",
  "tika-vin12t2:66_1": "kenaci nivāsanādīni na kātabbānīti dasseti. Bhikkhunāti ācariyupajjhāyabhikkhunā.",
  "tika-vin12t2:66_2": "Tassevāti pabbajjāpekkhasseva. Upajjhāyamūlaketi upajjhāyamūlake nivāsanapārupane. Ayanti vinicchayo.",
  "tika-vin12t2:67_0": "Tatthāti pabbajjūpasampadaṭṭhāne. Tesanti bhikkhūnaṁ. Athāti vandāpanato pacchā,",
  "tika-vin12t2:67_1": "vandāpanassa anantarā vā. ‘‘Evaṁ vadehī’’ti pāḷinayanidassanamukhena ‘‘yamahaṁ vadāmi,",
  "tika-vin12t2:67_2": "taṁ vadehī’’ti aṭṭhakathānayaṁ nidasseti. Athāti tadanantaraṁ. Assāti pabbajjāpekkhassa,",
  "tika-vin12t2:67_3": "dātabbānīti sambandho. Ekapadampīti tīsu vākyapadesu ekaṁ vākyapadampi, navasu vā",
  "tika-vin12t2:67_4": "vibhatyantapadesu ekapadampi. Ekakkharampīti catuvīsatakkharesu ekakkharampi.",
  "tika-vin12t2:68_0": "Ekatosuddhiyāti ekasseva kammavācācariyassa ṭhānakaraṇasampattiyā sujjhanena. Ubhato",
  "tika-vin12t2:68_1": "suddhiyāvāti ubhayesaṁ saraṇadānācariyasāmaṇerānaṁ sujjhanena eva. Ṭhānakaraṇasampadanti",
  "tika-vin12t2:68_2": "uraādiṭṭhānānañca saṁvutādikaraṇānañca sampadaṁ. Vattunti ṭhānakaraṇasampadaṁ vattuṁ.",
  "tika-vin12t2:68_3": "Na sakkotīti vattuṁ na sakkotīti yojanā.",
  "tika-vin12t2:69_0": "Imānīti saraṇāni. Casaddo upanyāso, panasaddo padālaṅkāro. Ekasambandhānīti ekato",
  "tika-vin12t2:69_1": "sambandhāni. Anunāsikantaṁ katvā dānakāle ‘‘buddhaṁ’’iti ‘‘saraṇaṁ’’iti padānañca",
  "tika-vin12t2:69_2": "‘‘saraṇaṁ’’iti ‘‘gacchāmi’’iti padānañca antarā vicchedamakatvā ekasambandhameva",
  "tika-vin12t2:69_3": "katvā dātabbānīti vuttaṁ hoti. Kasmā tiṇṇaṁ padānamantarā byavadhānassa kassaci akkharassa",
  "tika-vin12t2:69_4": "abhāvato. Vicchinditvāti vicchedaṁ katvā. Makārantaṁ katvā dānakāle tiṇṇaṁ padānamantarā",
  "tika-vin12t2:69_5": "ekasambandhamakatvā vicchinditvā eva katvā dātabbānīti vuttaṁ hoti. Kasmā? Tiṇṇaṁ",
  "tika-vin12t2:69_6": "padānamantarā byavadhānassa nissarassa makārassa atthibhāvato. Andhakaṭṭhakathāyaṁ",
  "tika-vin12t2:69_7": "vuttanti sambandho. Tanti vacanaṁ, ‘‘natthī’’tipade kattā, ‘‘na vutta’’ntipade kammaṁ.",
  "tika-vin12t2:69_8": "Tathāti ‘‘ahaṁ bhante buddharakkhito’’tiādinā ākārena, avadantassa saraṇaṁ na kuppati,",
  "tika-vin12t2:69_9": "bukāradakārādīnaṁ byañjanānaṁ ṭhānakaraṇasampadaṁ hāpentasseva saraṇaṁ kuppatīti adhippāyo.",
  "tika-vin12t2:70_0": "‘‘Tikkhattu’’nti iminā sakiṁ vā dvikkhattuṁ vā na vaṭṭatīti dīpeti. Tikkhattuto adhikaṁ",
  "tika-vin12t2:70_1": "pana sahassakkhattumpi vaṭṭatiyeva. Tatthāti tāsu pabbajjāupasampadāsu. Paratoti",
  "tika-vin12t2:70_2": "parasmiṁ. Sāti upasampadā. Pabbajjā pana anuññātā evāti sambandho. Paratopīti pisaddo",
  "tika-vin12t2:70_3": "pubbāpekkho. Sāti pabbajjā. Ettāvatāti ettakena kesacchedanakāsāyacchādanasaraṇadānena. Hīti phalajotako.",
  "tika-vin12t2:71_0": "Esāti eso sāmaṇeroti attho. ‘‘Gatimā’’ti vatvā tassatthaṁ dassento āha ‘‘paṇḍitajātiko’’ti.",
  "tika-vin12t2:71_1": "Athāti evaṁ sati. Assāti sāmaṇerassa. Tasmiṁyeva ṭhāneti sāmaṇerabhūmiyaṁ ṭhitaṭṭhāneyeva.",
  "tika-vin12t2:71_2": "Yathā bhagavatā uddiṭṭhāni, tathā uddisitabbānīti yojanā. Etanti ‘‘anujānāmi…pe…",
  "tika-vin12t2:71_3": "jātarūpa rajatapaṭiggahaṇā veramaṇī’’ti vacanaṁ.",
  "tika-vin12t2:72_0": "Tanti andhakaṭṭhakathāyaṁ vuttavacanaṁ. Yathāpāḷiyāvāti evasaddo sanniṭṭhānattho,",
  "tika-vin12t2:72_1": "tena yathāpāḷiyāva uddisitabbāni. Yathāpāḷiṁ visajjetvā aññathā eva uddisitabbānīti",
  "tika-vin12t2:72_2": "vādaṁ nivāreti. Yathāpāḷiṁ visajjetvā aññathā ‘‘pāṇātipātā veramaṇiṁ sikkhāpadaṁ",
  "tika-vin12t2:72_3": "samādiyāmī’’ti uddisantopi niddosoyeva. Hīti saccaṁ, yasmā vā. Tānīti sikkhāpadāni.",
  "tika-vin12t2:72_4": "Yāvāti yattakaṁ kālaṁ na jānāti, na kusalo hotīti sambandho. Santikāvacaroyevāti",
  "tika-vin12t2:72_5": "ācariyupajjhāyānaṁ samīpe avacārova. Assāti sāmaṇerassa. Kappiyākappiyanti dasasikkhāpadavinimuttaṁ",
  "tika-vin12t2:72_6": "kappiyaṁ parāmāsādiñca akappiyaṁ aparāmāsādiñca. Tenāpīti sāmaṇerenāpi. Nāsanaṅgānīti",
  "tika-vin12t2:72_7": "liṅganāsanaaṅgāni. Sādhukaṁ sikkhitabbanti sādhukaṁ asikkhantassa liṅganāsanañca",
  "tika-vin12t2:72_8": "daṇḍakammanāsanañca hotīti adhippāyo.",
  "tika-vin12t2:73": "10. Dutiyamārakathā",
  "tika-vin12t2:74_0": "35.Mayhantipadassa ‘‘anuppattā sacchikatā’’tipadesu chaṭṭhīkattubhāvaṁ dassento āha",
  "tika-vin12t2:74_1": "‘‘mayā khoti attho’’ti. ‘‘Atha vā’’tiādinā ‘‘mayha’’ntipadassa ‘‘yoniso manasikārā,",
  "tika-vin12t2:74_2": "yoniso sammappadhānā’’tipadesu sambandhabhāvaṁ dasseti. ‘‘Yoniso manasikārā, yoniso",
  "tika-vin12t2:74_3": "sammappadhānā’’ti ettha kāraṇatthe nissakkavacananti āha ‘‘tena hetunā’’ti. ‘‘Punā’’tiādinā",
  "tika-vin12t2:74_4": "‘‘mayha’’ntipadaṁ ‘‘yoniso manasikārā, yoniso sammappadhānā’’tipadesu sāmyatthe sāmibhāvena",
  "tika-vin12t2:74_5": "yojetvā puna ‘‘anuppattā, sacchikatā’’ti padesu kattutthe sāmibhāvena vibhattivipallāso kātabboti dasseti.",
  "tika-vin12t2:75": "11. Bhaddavaggiyakathā",
  "tika-vin12t2:76_0": "36. Bhaddaṁ rūpañca cittañca etesamatthīti bhaddakā. Vaggabandhanaṁ vaggo uttarapadalopena,",
  "tika-vin12t2:76_1": "vaggena carantīti vaggiyā. Bhaddakā ca te vaggiyā cāti bhaddavaggiyā kakāralopenāti",
  "tika-vin12t2:76_2": "atthaṁ dassento āha ‘‘bhaddavaggiyā’’tiādi. ‘‘Vokāro nipātamatto’’ti iminā tumhasaddassa",
  "tika-vin12t2:76_3": "ca yovacanassa ca kāriyabhāvaṁ nivatteti. Hīti saccaṁ. Teti bhaddavaggiyā. Idanti",
  "tika-vin12t2:76_4": "pañcasīlarakkhanaṁ. Pubbakammanti pubbe upacitaṁ kusalakammaṁ.",
  "tika-vin12t2:77": "12. Uruvelapāṭihāriyakathā",
  "tika-vin12t2:78": "38.Pariyādiyeyyanti ettha dādhātussa parīti ca āti ca upasaggavasena abhibhavanatthoti āha ‘‘abhibhaveyya’’nti.",
  "tika-vin12t2:79": "39.Pacchāpakkhittāti saṅgītito paraṁ potthakārūḷhehi ṭhapitāti attho.",
  "tika-vin12t2:80_0": "44. ‘‘Evaṁ vadanto viya oṇato’’ti iminā ‘‘āharahattho’’tipadassa taddhitabhāvaṁ dasseti.",
  "tika-vin12t2:80_1": "Vitthiṇṇamukhattā mandaṁ hīnaṁ atimukhametāsanti vacanatthena aggikapālā mandāmukhiyoti",
  "tika-vin12t2:80_2": "vuccantīti āha ‘‘aggibhājanāni vuccantī’’ti.",
  "tika-vin12t2:81_0": "51. Yasmā yo nāgadamanakālo ciraṁ patati pavattati, tasmā so cirapatikoti vuccati,",
  "tika-vin12t2:81_1": "tasmā cirapatikā paṭṭhāya abhippasannāti yojanā. Iti imamatthaṁ dassento āha ‘‘cirakālato paṭṭhāyā’’ti.",
  "tika-vin12t2:82_0": "52.Sabbatthāti sabbesu ‘‘jaṭāmissa’’ntiādipadesu. Khārikājanti ettha kamaṇḍaluādikā",
  "tika-vin12t2:82_1": "tāpasaparikkhārā khārīti vuccanti, khārisaṅkhātena bhārena pūrito kājo khārikājoti",
  "tika-vin12t2:82_2": "atthaṁ ekadesena dassento āha ‘‘khāribhāro’’ti.",
  "tika-vin12t2:83": "13. Bimbisārasamāgamakathā",
  "tika-vin12t2:84_0": "55.Laṭṭhisaddo taruṇarukkhavācako ‘‘ambalaṭṭhikāya’’ntiādīsu (dī. ni. 1.2), idhāpi",
  "tika-vin12t2:84_1": "taruṇatālarukkho laṭṭhi nāmāti dassento āha ‘‘tāluyyāne’’ti. Vaṭarukkheti nigrodharukkhe.",
  "tika-vin12t2:84_2": "Ettha ‘‘vaṭa’’iti iminā vaṭarukkho bahumūlattā suṭṭhuṁ patiṭṭhātīti atthena suppatiṭṭho",
  "tika-vin12t2:84_3": "nāmāti dasseti. ‘‘Rukkhe’’iti iminā cetiyasaddo cetiyarukkhe vattatīti dasseti, devālayañca",
  "tika-vin12t2:84_4": "thūpañca nivatteti. Tassāti vaṭarukkhassa. Etanti ‘‘suppatiṭṭhe cetiye’’ti etaṁ nāmaṁ.",
  "tika-vin12t2:84_5": "Lokavohāravasena dasasahassasaṅkhāte saṅkhyāvisese nīharitvā yujjitabbanti niyutanti",
  "tika-vin12t2:84_6": "vacanatthena dasasahassaṁ niyutaṁ nāmāti dassento āha ‘‘ekaniyutaṁ dasasahassānī’’ti.",
  "tika-vin12t2:84_7": "‘‘Nahuta’’ntipi pāṭho, so ayutto nahutasaṅkhātena saṅkhyāvisesena missībhāvena pasaṅgattā.",
  "tika-vin12t2:84_8": "Tesanti dvādasaniyutānaṁ brāhmaṇagahapatikānaṁ.",
  "tika-vin12t2:85_0": "‘‘Kisasarīrattā’’ti iminā kiso ko attā etesanti kisakāti vacanatthaṁ dasseti. Kakāro",
  "tika-vin12t2:85_1": "hettha attavācako. ‘‘Ovādako’’ti iminā ovadānoti ettha yupaccayo kattutthoti dasseti.",
  "tika-vin12t2:85_2": "Gāthābandhattā akārassa dīgho. ‘‘Atha vā’’tiādinā kisako hutvā aññe ovadāno kisakovadānoti",
  "tika-vin12t2:85_3": "vacanatthaṁ dasseti. Idanti idaṁ atthajātaṁ, ayamattho vā. Tvaṁ pahāsīti sambandho.",
  "tika-vin12t2:85_4": "Tanti tuvaṁ. Iti vuttaṁ hotīti yojanā.",
  "tika-vin12t2:86_0": "Kāmitthiyoti ekāralopavasena sandhīti āha ‘‘kāme itthiyo cā’’ti. Upacīsūti ettha",
  "tika-vin12t2:86_1": "kāmakhandhakilesaabhisaṅkhārasaṅkhātesu catūsu upadhīsu khandhupadhi adhippetoti",
  "tika-vin12t2:86_2": "āha ‘‘khandhupadhīsū’’ti.",
  "tika-vin12t2:87": "Kocarahīti ettha kosaddo ‘‘ko te balaṁ mahārājā’’tiādīsu (jā. 2.22.1880) viya kvasaddatthoti āha ‘‘kvacarahī’’ti. Nipātoyevesa.",
  "tika-vin12t2:88_0": "Padasaddassa caraṇapadādayo nivattetuṁ vuttaṁ ‘‘nibbānapada’’nti. ‘‘Santasabhāvatāyā’’tiādinā",
  "tika-vin12t2:88_1": "santo sabhāvo imassa padassāti santaṁ. Natthi upadhayo etthāti anupadhikaṁ. Natthi",
  "tika-vin12t2:88_2": "kiñcanametthāti akiñcanaṁ. Tīsu bhavesu na sañjatīti asattaṁ. Aññathā na bhavatīti",
  "tika-vin12t2:88_3": "anaññathābhāvi. Aññena kenaci na netabbanti anaññaneyyanti vacanatthaṁ dasseti. Tenāti",
  "tika-vin12t2:88_4": "‘‘santa’’ntiādipadena. Meti mama, manoti sambandho. Ettha devamanussaloke me mano",
  "tika-vin12t2:88_5": "rato nāmāti kiṁ vakkhāmi. Iti imamatthaṁ dassetīti yojanā.",
  "tika-vin12t2:89": "56.Tañcāti sāvakabhāvañca.",
  "tika-vin12t2:90_0": "57.Assāsakāti ettha āpubbo sāsadhātu āpubba sisadhātunā sadiso, ‘‘me’’ti chaṭṭhīyogattā",
  "tika-vin12t2:90_1": "ṇvupaccayo ca bhāvatthoti āha ‘‘āsisanā’’ti. ‘‘Patthanā’’ti iminā āpubbasisadhātuyā",
  "tika-vin12t2:90_2": "atthaṁ dasseti. Assāti bimbisārarañño. Tatthāti ratanattaye. Nicchayagamanamevāti",
  "tika-vin12t2:90_3": "‘‘saraṇa’’itinicchayena jānanameva gato. Attasanniyyātananti attano attānaṁ ratanattaye",
  "tika-vin12t2:90_4": "sanniyyātanaṁ. Iminā attasanniyyātana, paṇipāta, tapparāyana, sissabhāvūpagamanasaṅkhātesu",
  "tika-vin12t2:90_5": "catūsu saraṇagamanesu (dī. ni. aṭṭha. 1.250; ma. ni. aṭṭha. 1.56; khu. pā. aṭṭha.",
  "tika-vin12t2:90_6": "1.saraṇagamanagamakavibhāvanā) attasanniyyātanasaraṇagamanaṁ dīpeti. Ayanti bimbisāro",
  "tika-vin12t2:90_7": "rājā. Tanti niyatasaraṇataṁ. Paṇipātagamanañcāti ettha paṇīti karo. Yathā hi pādapadasaddā",
  "tika-vin12t2:90_8": "dīgharassavasena hutvā caraṇaṁ vadanti, evaṁ pāṇipaṇisaddā karaṁ vadanti. Tasmā vuttaṁ",
  "tika-vin12t2:90_9": "‘‘paṇīti karo’’ti. Patanaṁ pāto, paṇino pāto paṇipāto. Atthato añjalipaṇamananti",
  "tika-vin12t2:90_10": "vuttaṁ hoti. Tassa gamanañca gacchantoti attho. Iminā paṇipātasaraṇagamanaṁ dīpeti.",
  "tika-vin12t2:90_11": "Casaddo ‘‘pākaṭa’’nti etthāpi yojetabbo. Pākaṭañca karontoti hi attho.",
  "tika-vin12t2:91_0": "58.Siṅgīnikkhasavaṇṇoti ettha siṅgīsaṅkhāto nikkho siṅgīnikkho, tena samāno vaṇṇo",
  "tika-vin12t2:91_1": "etassāti siṅgīnikkhasavaṇṇoti vacanatthaṁ dassento āha ‘‘siṅgīsuvaṇṇanikkhena samānavaṇṇo’’ti.",
  "tika-vin12t2:91_2": "Tattha ‘‘suvaṇṇa’’itipadena nikkhasaddassa suvaṇṇatthaṁ dasseti, pañcasuvaṇṇādayo",
  "tika-vin12t2:91_3": "atthe nivatteti. ‘‘Samāna’’itipadena savaṇṇoti ettha sakāro samānasaddasseva kāriyoti",
  "tika-vin12t2:91_4": "dasseti. Sabbesūti akhilesu cakkhādiindriyesu. Dantoti damito. Indriyasaṁvaroti vuttaṁ",
  "tika-vin12t2:91_5": "hoti. Tamevatthaṁ pākaṭaṁ karonto āha ‘‘bhagavato hī’’tiādi.",
  "tika-vin12t2:92_0": "59. Oṇīto pattato pāṇi yenāti oṇītapattapāṇīti vacanatthaṁ dassento āha ‘‘pattato",
  "tika-vin12t2:92_1": "cā’’tiādi. ‘‘Apanītapāṇi’’nti iminā oṇītasaddo apanītattho, pāṇisaddena ca sambandhitabboti",
  "tika-vin12t2:92_2": "dasseti. ‘‘Sallakkhetvā’’ti iminā ‘‘bhagavanta’’nti imaṁ kammaṁ ‘‘sallakkhetvā’’ti",
  "tika-vin12t2:92_3": "pāṭhasesena yojetabbanti dasseti. Ekamantanti ettha antasaddo samīpadesattho, koṭidesattho",
  "tika-vin12t2:92_4": "vā hoti , upayogavacanañca bhummatthe hotīti dassento āha ‘‘ekasmiṁ padese’’ti. Atthikapayoge",
  "tika-vin12t2:92_5": "karaṇassa sambhavato āha ‘‘buddhābhivādanagamanena vā dhammassavanagamanena vā’’ti.",
  "tika-vin12t2:92_6": "Appākiṇṇanti ettha appasaddo paṭisedhatthoti āha ‘‘anākiṇṇa’’nti. ‘‘Abbokiṇṇa’’ntipi",
  "tika-vin12t2:92_7": "pāṭho. Appanigghosanti ettha ‘‘appasadda’’ntipadena vacanasaddassa gahitattā iminā",
  "tika-vin12t2:92_8": "pārisesanayena nagaranigghosasaddoyeva gahetabboti āha ‘‘nagaranigghosasaddena appanigghosa’’nti.",
  "tika-vin12t2:92_9": "Tīsu pāṭhesu paṭhamena pāṭhena janassa vāto janavāto, tena virahitaṁ vijanavātanti",
  "tika-vin12t2:92_10": "vikappaṁ dasseti. Dutiyena janassa vādo janavādo, tena virahitaṁ vijanavādanti vikappaṁ",
  "tika-vin12t2:92_11": "dasseti. Tatiyena janassa pāto sañcaraṇaṁ janapāto, tena virahitaṁ vijanapātanti",
  "tika-vin12t2:92_12": "vikappaṁ dasseti. Rahassaṁ karīyati etthāti rāhasseyyakaṁ. Manussānaṁ rāhasseyyakaṁ",
  "tika-vin12t2:92_13": "manussarāhasseyyakanti vacanatthaṁ dasseti ‘‘manussāna’’ntiādinā.",
  "tika-vin12t2:93": "14. Sāriputtamoggallāna pabbajjākathā",
  "tika-vin12t2:94_0": "60.‘‘Teti sāriputtamoggallānā. Agamaṁsu kirāti yojanā. Tatrāti giraggasamajje. Athāti",
  "tika-vin12t2:94_1": "parivitakkanānantaraṁ. Tassāti sañcayassa. Pāranti paratīraṁ. Etthāti tumhākaṁ vāde.",
  "tika-vin12t2:94_2": "Idanti ayaṁ vādo ettakoyevāti attho. Yoti yo koci. Tvañca ahañca amhe, tesu. Nāmatumhasaṅkhātesu",
  "tika-vin12t2:94_3": "hi tīsu saddesu ekasesena kattabbesu pacchimasseva ekaseso kātabbo. Tenāti katikakaraṇahetunā.",
  "tika-vin12t2:95_0": "Saṁkhepena vuttaṁ vitthārena dassento āha ‘‘idaṁ hī’’tiādi. Atthīkehīti amatena atthikehi.",
  "tika-vin12t2:95_1": "Upaññātaṁ magganti amatassa maggo upagantvā ñāto. Ñāto ceva upagato cāti saha upasaggena",
  "tika-vin12t2:95_2": "padaṁ parivattitvā atthaṁ kathento upasaggattho ca dhātuttho ca visuṁyeva hotīti",
  "tika-vin12t2:95_3": "ñāpeti. Atthikehi amhehi upaññātaṁ nibbānaṁ maggaṁ magganto anubandheyyanti vā dassento",
  "tika-vin12t2:95_4": "āha ‘‘atha vā’’tiādi. Maggaphalapaccavekkhaṇañāṇehi upagantvā ñātabbanti upaññātaṁ",
  "tika-vin12t2:95_5": "nibbānaṁ. Maggadhāthuyā anvesanatthaṁ dassento āha ‘‘pariyesanto’’ti.",
  "tika-vin12t2:96_0": "Sāriputtopi pañhaṁ pucchīti sambandho. Kamaṇḍalutoti kuṇḍikato. Attano ca paresañca",
  "tika-vin12t2:96_1": "akathanena antare vivaraṁ paṭisandahatīti paṭisandhāro, taṁ. Etthāti ‘‘na tyāhaṁ",
  "tika-vin12t2:96_2": "sakkomī’’tipade. Adhippāyo evaṁ veditabboti yojanā. Ettakanti ettakaṁ pañhaṁ. Imassāti",
  "tika-vin12t2:96_3": "paribbājakassa. Avisayabhāvanti attano avisayabhāvaṁ.",
  "tika-vin12t2:97_0": "Hetuṁ paṭicca bhavantīti hetuppabhavāti vacanatthena pañcakkhandhā hetuppabhavā nāmāti",
  "tika-vin12t2:97_1": "dassento āha ‘‘hetuppabhavā nāma pañcakkhandhā’’ti. Tenāti ‘‘ye dhammā hetuppabhavā’’ti",
  "tika-vin12t2:97_2": "padena. Assāti sāriputtaparibbājakassa. ‘‘Tesaṁ hetu nāma samudayasacca’’nti iminā",
  "tika-vin12t2:97_3": "hinoti etasmā phalanti hetūti vacanatthena samudayasaccaṁ hetu nāmāti dasseti. Tañcāti",
  "tika-vin12t2:97_4": "samudayasaccañca. Tesanti ettha tasaddassa visayaṁ dassetuṁ vuttaṁ ‘‘ubhinnampi saccāna’’nti.",
  "tika-vin12t2:97_5": "Apavattivasena nirujjhati etthāti nirodho. Tañcāti nirodhañca. Tenāti ‘‘tesañca yo",
  "tika-vin12t2:97_6": "nirodho’’tipadena. Assāti sāriputtaparibbājakassa. Etthāti imissaṁ gāthāyaṁ, catūsu",
  "tika-vin12t2:97_7": "saccesu vā. Nayatoti nānantarikanayato, avinābhāvanayato vā, nettidesanāhāranayato",
  "tika-vin12t2:97_8": "vā. Tamevatthaṁ pākaṭaṁ karonto āha ‘‘nirodhe hī’’tiādi. Ekadesasarūpekasesanayena",
  "tika-vin12t2:97_9": "vā maggasaccaṁ gahetabbanti dassento āha ‘‘atha vā’’tiādi. Nirodho ca nirodhūpāyo",
  "tika-vin12t2:97_10": "ca nirodhoti ekadesasarūpekaseso kātabbo. Tesañcāti ettha avuttasampiṇḍanatthena",
  "tika-vin12t2:97_11": "casaddena maggasaccaṁ gahetabbantipi vadanti. Ayaṁ nayo aṭṭhakathāyaṁ na vutto. Tamevatthanti",
  "tika-vin12t2:97_12": "catusaccasaṅkhātaṁ tamevatthaṁ. Paṭipādentoti nigamento.",
  "tika-vin12t2:98_0": "‘‘Sacepī’’ti iminā yadīti padassatthaṁ vaṇṇeti. ‘‘Ettakamevā’’ti iminā tāvadevāti",
  "tika-vin12t2:98_1": "padassatthaṁ vaṇṇeti. ‘‘Ito uttari natthī’’ti iminā evakārassa phalaṁ dasseti. Itoti",
  "tika-vin12t2:98_2": "sotāpattiphalato. ‘‘Idaṁ…pe… pattabba’’nti iminā ‘‘ettakamevā’’ti padassa atthasarūpaṁ",
  "tika-vin12t2:98_3": "dasseti. ‘‘Eso eva dhammo’’ti iminā ‘‘eseva dhammo’’tipadassa atthaṁ vaṇṇeti. Paccabyatthāti",
  "tika-vin12t2:98_4": "patiavapubbo idhātu paṭividdhatthoti āha ‘‘paṭividdhatthā’’ti. Tumhehīti assajittheraṁ",
  "tika-vin12t2:98_5": "sandhāyāha. Iminā ‘‘paccabyatthā’’ti ettha hiyyattanīparassapadamajjhimapurisabahuvacanatthavibhattiṁ",
  "tika-vin12t2:98_6": "dīpeti. Kappanahutehīti kappānaṁ nahutehi, koṭipakoṭisatasahassānaṁ satehi nahutehīti",
  "tika-vin12t2:98_7": "attho. Abbhatītanti abhiatītaṁ. Amhehi adiṭṭhameva hutvā atikkamāpitanti attho.",
  "tika-vin12t2:99_0": "62. Ārammaṇabhūtassa nibbānassa gambhīrattā ārammaṇikabhūtaṁ ñāṇampi gambhīramevādhippetanti",
  "tika-vin12t2:99_1": "āha ‘‘gambhīrassa ca ñāṇassā’’ti. Yathā hi saṇhavatthassa sibbanatthāya saṇhasūci",
  "tika-vin12t2:99_2": "adhippetāti. Upadhīnaṁ sammā khayaṭṭhena nibbānaṁ upadhisaṅkhayaṁ nāmāti āha ‘‘upadhisaṅkhayeti",
  "tika-vin12t2:99_3": "nibbāne’’ti. Tadārammaṇāyāti taṁnibbānārammaṇāya. Vimuttiyāti phalavimuttiyā. Sāvakapāramīñāṇeti",
  "tika-vin12t2:99_4": "aggasāvakapāramīñāṇe. Tesūti sāriputtamoggallānesu. Aḍḍhamāsena arahatte patiṭṭhitoti sambandho.",
  "tika-vin12t2:100_0": "Atīteti kappasatasahassādhike asaṅkhyeyyamatthake. Tassāti buddhassa santike aggasāvakabhāvaṁ",
  "tika-vin12t2:100_1": "patthesīti yojanā. Assameti munīnaṁ ṭhāne. Tañhi ā kodhaṁ, ā bhuso vā rāgādayo samenti",
  "tika-vin12t2:100_2": "etthāti assamoti vuccati, tasmiṁ. Patthayitvā ca pesesīti sambandho. Tatthāti nīluppalamaṇḍape.",
  "tika-vin12t2:100_3": "Tesūti tāpasaseṭṭhīsu.",
  "tika-vin12t2:101_0": "63.Yesanti kulānaṁ. ‘‘Vidhavabhāvāyā’’ti iminā vidhavāya bhāvo vedhabyanti vacanatthaṁ",
  "tika-vin12t2:101_1": "dasseti. Vidhavāti ca patisuññā. Sā hi dhavena vigatāti ‘‘vidhavā’’ti ca, vigato",
  "tika-vin12t2:101_2": "dhavo imissāti ‘‘vidhavā’’ti ca vuccati. Ubhayenāpīti puttapabbajjapatipabbajjasaṅkhātena duvidhenapi.",
  "tika-vin12t2:102_0": "Sañcayānīti ettha nissayūpacārena nissaye nissitūpacāro hotīti āha ‘‘sañcayassa antevāsikānī’’ti.",
  "tika-vin12t2:102_1": "Atha vā ṇapaccayo tassedamatthe hotīti āha ‘‘sañcayassa antevāsikānī’’ti. ‘‘Magadhāna’’nti",
  "tika-vin12t2:102_2": "bahuvacanavasena vuttattā janapadassa nāmanti āha ‘‘magadhānaṁ janapadassā’’ti. Giribbajanti",
  "tika-vin12t2:102_3": "ettha vajo viyāti vajo, giri. Vajasadiso giri etthāti giribbajaṁ padaheṭṭhupariyavasena,",
  "tika-vin12t2:102_4": "nagaraṁ. ‘‘Mahāvīriyavanto’’ti iminā mahanto vīro etesaṁ tathāgatānanti mahāvīrāti",
  "tika-vin12t2:102_5": "vacanatthaṁ dasseti. Dhammena nayamānānaṁ kā usūyā vijānatanti ettha kaccāyananayena",
  "tika-vin12t2:102_6": "(kaccāyane 277 sutte) usūyapayoge sampadānaṁ hotīti āsaṅkā bhaveyyāti āha ‘‘bhummatthe",
  "tika-vin12t2:102_7": "sāmivacanaṁ, upayogatthe vā’’ti. Vijānantānanti vijānantesu tathāgatesu, vijānante vā.",
  "tika-vin12t2:103": "15. Upajjhāyavattakathā",
  "tika-vin12t2:104_0": "64.Anupajjhāyakāti ettha vajjāvajjaṁ upagantvā jhāyatīti upajjhāyo, so natthi etesanti",
  "tika-vin12t2:104_1": "anupajjhāyakāti atthaṁ dassento āha ‘‘vajjāvajja’’ntiādi. ‘‘Piṇḍāya caraṇakapatta’’nti",
  "tika-vin12t2:104_2": "iminā piṇḍāya uddissa, uṭṭhahitvā vā tiṭṭhati anenāti uttiṭṭho, soyeva patto uttiṭṭhapattoti",
  "tika-vin12t2:104_3": "atthaṁ dasseti. ‘‘Uttiṭṭhe na pamajjeyyā’’tiādīsu (dha. pa. 168) pana piṇḍāya caraṇaṁ",
  "tika-vin12t2:104_4": "‘‘uttiṭṭha’’nti vuccati. Tasmā tattha piṇḍāya uddissa, uṭṭhahitvā vā tiṭṭhanaṁ uttiṭṭhanti",
  "tika-vin12t2:104_5": "vacanattho kātabbo. ‘‘Piṇḍāya caraṇapatta’’nti idaṁ vacanaṁ ‘‘tasmiñhi manussā ucchiṭṭhasaññino’’tipadaṁ",
  "tika-vin12t2:104_6": "laṅghitvā ‘‘tasmā uttiṭṭhapattanti vutta’’ntipadena yojetabbaṁ, tasmā piṇḍāya caraṇakapattattā",
  "tika-vin12t2:104_7": "uttiṭṭhapattanti vuttanti vuttaṁ hoti. Tasmiṁ manussā kiṁsaññinoti āha ‘‘tasmiñhi",
  "tika-vin12t2:104_8": "manussā ucchiṭṭhasaññino’’ti. Tasmiñhi tasmiṁ eva uttiṭṭhapatte pabbajitānaṁ paribhogabhāvena",
  "tika-vin12t2:104_9": "manussehi avasajjitabbattā, avachaḍḍetabbattā vā manussā ucchiṭṭhasaññino hontīti",
  "tika-vin12t2:104_10": "yojanā. Pabbajitānaṁ piṇḍāya caraṇakapattattā uttiṭṭhapattanti vuttaṁ, manussānaṁ",
  "tika-vin12t2:104_11": "pana avasajjitapattattā ucchiṭṭhapattanti vuttanti adhippāyo. Uttiṭṭha pattantipadaṁ",
  "tika-vin12t2:104_12": "vākyameva, na samāsotipi dassento āha ‘‘atha vā’’tiādi. ‘‘Uṭṭhahitvā’’ti iminā uttiṭṭhāti",
  "tika-vin12t2:104_13": "ettha tvālopoti dasseti. ‘‘Gahetu’’nti iminā pāṭhasesaṁ dasseti. Gehasitapemavasenāti",
  "tika-vin12t2:104_14": "gehe nissitapemavasena, mettāpubbaṅgamapemavasenāti attho. Sagāravā hutvā sappatissā",
  "tika-vin12t2:104_15": "hutvā viharantāti atthaṁ dassento āha ‘‘upaṭṭhapetvā’’ti. ‘‘Sabhāgajīvikā’’ti iminā",
  "tika-vin12t2:104_16": "sabhāgavuttikāti ettha vuttisaddo jīvikatthoyeva, na vivaraṇādyatthoti dasseti. Upajjhāyabhāvaṁ",
  "tika-vin12t2:104_17": "sampaṭicchati etehīti upajjhāyabhāvasampaṭicchanāni, tāniyeva vevacanāni upajjhāyabhāvasampaṭicchanavevacanāni.",
  "tika-vin12t2:104_18": "Tikkhattunti ukkaṭṭhavasena vuttaṁ, sakimpi vaṭṭatiyeva. Padassa vasena viññāpetīti",
  "tika-vin12t2:104_19": "sambandho. Hīti saccaṁ. Etthāti upajjhāyagahaṇaṭṭhāne. Yadidaṁ vācāya vā sāvanaṁ,",
  "tika-vin12t2:104_20": "yadidaṁ kāyena vā atthaviññāpanaṁ atthi, idameva sāvanaatthaviññāpanameva upajjhāyagahaṇanti",
  "tika-vin12t2:104_21": "yojanā. Sādhūti sampaṭicchananti upajjhāyena pañcasu padesu yasmiṁ kismiṁci vutte",
  "tika-vin12t2:104_22": "saddhivihārikassa ‘‘sādhū’’ti sampaṭicchanaṁ. Tanti kesañci vacanaṁ. Hīti saccaṁ,",
  "tika-vin12t2:104_23": "yasmā vā. Etthāti upajjhāyagahaṇe. ‘‘Na sampaṭicchanaṁ aṅga’’nti iminā āyācanadānāniyeva",
  "tika-vin12t2:104_24": "aṅgāni nāmāti dasseti. Saddhivihārikenāpi ñātunti sambandho. Iminā padenāti ‘‘sādhū’’ti iminā padena.",
  "tika-vin12t2:105_0": "Tatrāyaṁ sammāvattanāti ettha tasaddassa visayaṁ dassetuṁ vuttaṁ ‘‘yaṁ vuttaṁ sammā",
  "tika-vin12t2:105_1": "vattitabba’’nti. Iminā kiriyāvisayabhāvameva dīpeti, na dabbavisayabhāvaṁ. Ayanti",
  "tika-vin12t2:105_2": "vuccamānā. Assāti saddhivihārikassa. Dhotapādapariharaṇatthāyāti dhotassa pādassa",
  "tika-vin12t2:105_3": "paṁsumakkhanādīnaṁ pariharaṇatthāya. Tāti upāhanāyo. Kālassevāti paccūsakālatoyeva,",
  "tika-vin12t2:105_4": "nissakkatthe cetaṁ sāmivacanaṁ. Tatoti tehi tīhi dantakaṭṭhehi, vibhattaapādānametaṁ.",
  "tika-vin12t2:105_5": "Tesu vā tīsu dantakaṭṭhesu. Yanti yaṁ dantakaṭṭhaṁ. Athāti tasmiṁ gahaṇe.",
  "tika-vin12t2:106_0": "Tatoti sītuṇhodakehi, sītuṇhodakesu vā. Vaḷañjetīti paribhuñjati. Udakanti mukhadhovanodakaṁ.",
  "tika-vin12t2:106_1": "‘‘Vaccakuṭito’’ti iminā passāvakuṭīpi gahetabbā. Evanti sammajjiyamāne. Asuññanti",
  "tika-vin12t2:106_2": "janasaddato atucchaṁ. Āsananti therassa āsanaṁ. Tasminti āsane. Nisinnassa therassa",
  "tika-vin12t2:106_3": "vattaṁ kātabbanti sambandho. Uklāpo asmiṁ dese atthīti uklāpoti atthaṁ dassento āha",
  "tika-vin12t2:106_4": "‘‘kenaci kacavarena saṁkiṇṇo’’ti. Ettha ca saṅkāro ucchiṭṭho kalāpo samūho uklāpoti",
  "tika-vin12t2:106_5": "vacanatthena uklāpoti vuccati. Kacīyati bandhīyati asmiṁ deseti kaco, so varīyati",
  "tika-vin12t2:106_6": "icchīyati anenāti kacavaroti vacanatthena kacavaroti vuccati. Hatthenapīti ettha",
  "tika-vin12t2:106_7": "pisaddo pilotikenapītiādiṁ saṅgaṇhāti.",
  "tika-vin12t2:107_0": "Ekato katvāti ekato samānapaṭalaṁ katvā. Kasmā saṅghāṭīti āha ‘‘sabbaṁ hī’’tiādi.",
  "tika-vin12t2:107_1": "‘‘Saṅghaṭitattā’’ti iminā saṁharitabbāti saṅghāṭīti vacanatthaṁ dasseti. Nivattitvā",
  "tika-vin12t2:107_2": "olokentaṁ upajjhāyaṁ saṁpāpuṇātīti yojanā. Ekena vā padavītihārenāti sambandho. Pattoyeva",
  "tika-vin12t2:107_3": "uṇhabhārikesu pariyāpannoti pattapariyāpanno, patte pariyāpanno yāguādiko pattapariyāpannotipi",
  "tika-vin12t2:107_4": "yujjatiyeva. Bhikkhācāreti bhikkhācāraṭṭhāne. Yāguyā vā laddhāyāti sambandho. Tassāti",
  "tika-vin12t2:107_5": "upajjhāyassa. So pattoti uṇhādīsu pariyāpanno so patto. Aññatra vāti ārāmādīsu vā.",
  "tika-vin12t2:107_6": "Tassāti upajjhāyassa. Vacane aniṭṭhiteti sambandho. Ito paṭṭhāyāti ‘‘na upajjhāyassa",
  "tika-vin12t2:107_7": "bhaṇamānassā’’ti ettha vuttanakārato paṭṭhāya. Iminā heṭṭhā vuttesu ‘‘nātidūre gantabba’’ntiādīsu",
  "tika-vin12t2:107_8": "nakārapaṭisiddhesu āpatti natthīti dasseti. Yattha katthacīti ‘‘na ca uṇhe cīvaraṁ",
  "tika-vin12t2:107_9": "nidahitabba’’ntiādīsu yesu kesuci. Ayanti dukkaṭāpatti. Hīti saccaṁ. Āpattisāmantāti",
  "tika-vin12t2:107_10": "ettha āpattiyā sāmantā āpattisāmantāti atthaṁ dassento āha ‘‘āpattiyā āsanna’’nti.",
  "tika-vin12t2:107_11": "‘‘Āsanna’’nti iminā sāmantāsaddassa āsannavevacanatañca upayogatthe nissakkavacanatañca",
  "tika-vin12t2:107_12": "dasseti. Īdisaṁ vacanaṁ bhante vattuṁ vaṭṭati nāmāti yojanā.",
  "tika-vin12t2:108_0": "Gāmatopaṭhamataranti gāmato upajjhāyassa paṭhamataraṁ. Tenevāti upajjhāyeneva. Nivattantena",
  "tika-vin12t2:108_1": "saddhivihārikenāti sambandho. ‘‘Tinta’’nti vatvā tamevatthaṁ dassetuṁ vuttaṁ ‘‘sedaggahita’’nti.",
  "tika-vin12t2:108_2": "Iminā sedena sīdatīti sinnanti atthaṁ dasseti. ‘‘Atirekaṁ katvā’’ti iminā ussāretvātipadassa",
  "tika-vin12t2:108_3": "adhippāyatthaṁ dasseti, uddhaṁ uddhaṁ sāretvāti vuttaṁ hoti. Pacchimavākyassa pubbavākyakāraṇabhāvaṁ",
  "tika-vin12t2:108_4": "dassetuṁ vuttaṁ ‘‘kiṁ kāraṇā’’ti. Majjhe bhaṅgassa dosaṁ āvikaronto āha ‘‘samaṁ katvā’’tiādi.",
  "tika-vin12t2:108_5": "Tatoti samaṁ katvā saṁharaṇato, niccaṁ bhijjamānanti sambandho. Majjhe bhaṅgato vā,",
  "tika-vin12t2:108_6": "dubbalanti sambandho. Etanti ‘‘caturaṅgulaṁ kaṇṇaṁ ussāretvā’’ti etaṁ vacanaṁ. Yathāti",
  "tika-vin12t2:108_7": "yenākārena saṁhariyamāneti sambandho. Cīvarabhogassa oro anto obhogoti atthaṁ dassento",
  "tika-vin12t2:108_8": "āha ‘‘kāyabandhana’’ntiādi.",
  "tika-vin12t2:109_0": "Yoti upajjhāyo. ‘‘Gāmeyevā’’ti vatvā tamevatthaṁ dassetuṁ vuttaṁ ‘‘antaraghare vā",
  "tika-vin12t2:109_1": "paṭikkamane vā’’ti. Paṭikkamane vāti bhojanasālāyaṁ vā. Tassāti upajjhāyassa. Laddhā",
  "tika-vin12t2:109_2": "bhikkhā yenāti laddhabhikkho, tassa vā. Piṇḍapāto hotīti yojanā. Tassāti upajjhāyassa.",
  "tika-vin12t2:109_3": "Piṇḍapāto na hotīti sambandho. Attanā laddhopīti pisaddo upajjhāyena laddhopīti atthaṁ",
  "tika-vin12t2:109_4": "sampiṇḍeti. Āhariyatūti ettha tuvibhatti pucchāyaṁ hoti, āhariyatu kinti attho. Kāloti",
  "tika-vin12t2:109_5": "bhojanakālo. Bhuñjitthāti bhutto, tasmiṁ satīti sambandho. Upakaṭṭhoti majjhanhikassa āsanno.",
  "tika-vin12t2:110_0": "Anantarahitāyāti ettha antaradhāyatīti antarahito, taṭṭikacammakhaṇḍādi, natthi antarahito",
  "tika-vin12t2:110_1": "etasmiṁ pattabhūmīnamantareti anantarahitoti atthaṁ dassento āha ‘‘anatthatāyā’’ti.",
  "tika-vin12t2:110_2": "Kāḷavaṇṇakatā vā sudhābaddhā vā nirajamattikā hotīti yojanā. Tanti pattaṁ. Dhotavālikāyapīti",
  "tika-vin12t2:110_3": "suddhavālikāyapi. Tatthāti paṁsurajasakkharādīsu. Puna tatthāti paṇṇādhārakesu. Idaṁ",
  "tika-vin12t2:110_4": "vacanaṁ vuttanti sambandho. Abhimukhenāti attano abhimukhena. Saṇikanti sinnaṁ .",
  "tika-vin12t2:110_5": "Ante panāti cīvarassa koṭiyaṁ pana. Nikkhipantassa saddhivihārikassa cīvarassa bhogoti yojanā.",
  "tika-vin12t2:111_0": "Cuṇṇaṁsannetabbanti ettha cuṇṇasamodhānena netabbanti atthaṁ dassento āha ‘‘piṇḍi",
  "tika-vin12t2:111_1": "kātabbā’’ti. ‘‘Ekasmiṁ niddhūme ṭhāne’’ti iminā ekamantanti ettha ekasmiṁ ante ṭhāneti",
  "tika-vin12t2:111_2": "atthaṁ dasseti. Jantāghareti aggisālāyaṁ. Sā hi jalati dibbati aggi etthāti jantā,",
  "tika-vin12t2:111_3": "janeti sarīrasedametthāti vā jantā, sā eva gharaṁ jantāgharanti vuccati, tasmiṁ.",
  "tika-vin12t2:111_4": "Paripūjāvasena karīyatīti parikammanti atthena aṅgāradānādikaṁ parikammaṁ nāmāti",
  "tika-vin12t2:111_5": "dassento āha ‘‘parikammaṁ nāmā’’tiādi.",
  "tika-vin12t2:112_0": "‘‘Na kenaci gelaññenā’’tiādinā ussahanassa kāraṇaṁ dasseti. Hīti saccaṁ. Agilānena",
  "tika-vin12t2:112_1": "saṭṭhivassena saddhivihārikenāpi kātabbanti yojanā. Anādarenāti vattakaraṇassa anādarena.",
  "tika-vin12t2:112_2": "Nakārapaṭisaṁyuttesūti paṭisedhavācakena nakārena paṭisaṁyuttesu. Padesūti ‘‘na upajjhāyassa",
  "tika-vin12t2:112_3": "bhaṇamānassa antarantarā kathā opātetabbā’’tiādīsu vākyesu. Bhūmiyanti upalakkhaṇavasena",
  "tika-vin12t2:112_4": "vuttaṁ bhittiyampi apaṭighaṁsitabbattā. ‘‘Piṭhasaṅghāṭañcā’’ti iminā kavāṭapīḷanti",
  "tika-vin12t2:112_5": "ettha pīṭhasaddena piṭhasaṅghāṭaṁ vuccati uttarapadalopavasena vā ekadesavohāravasena",
  "tika-vin12t2:112_6": "vāti dasseti. ‘‘Acchupantenā’’ti iminā appaṭighaṁsantenāti ettha ghaṁsadhātuyā atthaṁ",
  "tika-vin12t2:112_7": "dasseti. Sammā tāyati attānañca parañca anenāti santānaṁ, tameva santānakanti atthena",
  "tika-vin12t2:112_8": "kīṭakulāvakamakkaṭakasuttādi santānakaṁ nāmāti dassento āha ‘‘santānaka’’ntiādi.",
  "tika-vin12t2:112_9": "Ullokatoti vitānato. Tañhi uddhaṁ lucīyate bandhīyateti ullokanti vuccati, cakārassa",
  "tika-vin12t2:112_10": "kakāramakatvā ‘‘ulloca’’ntipi vuccati. Tosaddena ākārassa smāvacanassa kāriyabhāvaṁ",
  "tika-vin12t2:112_11": "dasseti. Apaharitabbanti apanetabbaṁ. ‘‘Avaharitabba’’ntipi pāṭho, heṭṭhā haritabbaṁ pātetabbanti attho.",
  "tika-vin12t2:113_0": "Ālokasandhibhāgāti ettha bhāgasaddassa dvandato parattā pubbapadesupi paccekaṁ yojetabboti",
  "tika-vin12t2:113_1": "āha ‘‘ālokasandhibhāgā ca kaṇṇabhāgā cā’’ti. Tassa atthaṁ dassento āha ‘‘antarabāhirā’’tiādi.",
  "tika-vin12t2:113_2": "‘‘Vātapānakavāṭakānī’’ti iminā ālokasandhisaddassa vātapānakavāṭakapariyāyabhāvaṁ",
  "tika-vin12t2:113_3": "dasseti. ‘‘Koṇā’’ti iminā kaṇṇasaddassa koṇavevacanabhāvaṁ dasseti.",
  "tika-vin12t2:114_0": "‘‘Yathā paṭhama’’ntiādinā paṭhamapaññattameva paññapetabbaṁ, na aññathāti dasseti.",
  "tika-vin12t2:114_1": "Idaṁ patirūpaṁ paṭhamapaññattaṁ sandhāya vuttaṁ. Paṭhamapaññatte apatirūpe aññathāpi",
  "tika-vin12t2:114_2": "paññapetabbaṁ. Etadatthamevāti yathāpaññattaṁ paññapetabbassa atthāya eva. Sace paññattaṁ",
  "tika-vin12t2:114_3": "ahosi, evaṁ satīti yojanā. Idanti bhittiṁ mocetvā paññāpanaṁ. Kaṭesu kiḷañjesu sārattā",
  "tika-vin12t2:114_4": "uttamattā kaṭasārakoti vuccati. Nivattetvāti saṁharitvā. Puratthimāti ettha yakāralopena",
  "tika-vin12t2:114_5": "niddesoti āha ‘‘puratthimāyā’’ti.",
  "tika-vin12t2:115_0": "Vūpakāsetabboti ettha kasadhātu gatyatthoti āha ‘‘aññattha netabbo’’ti. Upajjhāyaṁ",
  "tika-vin12t2:115_1": "gahetvā aññattha gantabboti attho. Aññatthāti aññaṁ ṭhānaṁ. Vivecetabbanti ettha",
  "tika-vin12t2:115_2": "diṭṭhigatato upajjhāyaṁ vivecetabbanti dassento āha ‘‘vissajjāpetabba’’nti. ‘‘Añño",
  "tika-vin12t2:115_3": "vattabbo’’ti vatvā tassa ākāraṁ dasseti ‘‘thera’’ntiādinā. So so bhikkhu yācitabboti",
  "tika-vin12t2:115_4": "sambandho. Aññena dāpetabboti attanā aññena bhikkhunā upajjhāyassa parivāso dāpetabboti",
  "tika-vin12t2:115_5": "attho. Kinti nu khoti kena eva upāyena dadeyya nukhoti attho. Itisaddo hi avadhāraṇattho.",
  "tika-vin12t2:115_6": "Aṭṭhakathāyapi imameva nayaṁ dasseti ‘‘kena nu kho upāyenā’’ti iminā. Sabbatthāti",
  "tika-vin12t2:115_7": "sabbesu ‘‘kinti nu kho paṭikasseyyā’’tiādivākyesu. Sattasu kammesu tividhassa ukkhepanīyakammassa",
  "tika-vin12t2:115_8": "garukattā vuttaṁ ‘‘ukkhepanīyaṁ akatvā’’ti. Tamevatthaṁ vitthārento āha ‘‘tena hī’’tiādi.",
  "tika-vin12t2:116_0": "Tena saddhivihārikena yācitabbāti sambandho. Sace karontiyevāti bhikkhū sace kammaṁ",
  "tika-vin12t2:116_1": "karontiyeva. Puna sace karontiyevāti bhikkhū sace ukkhepanīyakammaṁ karontiyeva.",
  "tika-vin12t2:116_2": "Athāti tasmiṁ kamme kate. Itīti evaṁ yācanena. Nanti taṁ upajjhāyaṁ.",
  "tika-vin12t2:117_0": "Samparivattakanti ettha ‘‘piṇḍukkhepaka’’ntiādīsu (pāci. 620) viya samparivattakantipadaṁ",
  "tika-vin12t2:117_1": "kiriyāvisesanaṁ, kapaccayo ca vicchatthoti āha ‘‘samparivattetvā samparivattetvā’’ti.",
  "tika-vin12t2:117_2": "Yadīti yāva. Yadisaddo hi yāvapariyāyo, tena vuttaṁ ‘‘na tāva pakkamitabba’’nti.",
  "tika-vin12t2:117_3": "Yāva appamattakampi rajanaṁ galati, na tāva pakkamitabbanti yojanā. Visabhāgapuggalenāti",
  "tika-vin12t2:117_4": "visabhāgena puggalena karaṇabhūtena. Na upajjhāyaṁ anāpucchā gāmo pavisitabboti ettha",
  "tika-vin12t2:117_5": "na aññeneva karaṇīyena pavisitabbo. Piṇḍāya pana pavisitabboti āsaṅkā bhaveyyāti",
  "tika-vin12t2:117_6": "āha ‘‘piṇḍāya vā’’tiādi. ‘‘Anāpucchitvā’’ti iminā anāpucchāti ettha ākāro tvāpaccayassa",
  "tika-vin12t2:117_7": "kāriyoti dasseti. Bhikkhācāranti bhikkhāya caraṇaṭṭhānaṁ, upajjhāyena gantabbanti",
  "tika-vin12t2:117_8": "yojanā. Pariveṇanti upajjhāyassa pariveṇaṁ. Passatīti upajjhāyaṁ passati.",
  "tika-vin12t2:118_0": "Dassanatthāya vāti asubhadassanatthāya vā. Imināpi vāsatthāya eva na gantabbanti",
  "tika-vin12t2:118_1": "āsaṅkaṁ nivatteti. Kammanti pakkamanassa kāraṇaṁ kammaṁ. Ananujānanaṁ sandhāya vuttaṁ",
  "tika-vin12t2:118_2": "‘‘yāvatatiya’’nti. Tanti upajjhāyaṁ. Assāti saddhivihārikassa. ‘‘Na sampajjatī’’ti",
  "tika-vin12t2:118_3": "iminā sace sampajjati, na pakkamitabbāti dasseti. Kevalanti vinā uddesādisampajjanehi.",
  "tika-vin12t2:118_4": "Evarūpe upajjhāye nivārentepīti yojanā. ‘‘Gelaññato’’ti iminā vuṭṭhānasaddassa avadhiapekkhataṁ",
  "tika-vin12t2:118_5": "dasseti. Assāti upajjhāyassa. Aññoti attanā añño. Tassāti aññassa bhikkhussa.",
  "tika-vin12t2:119": "16. Saddhivihārikavattakathā",
  "tika-vin12t2:120_0": "67. Sammāvattanāyaṁ vinicchayo evaṁ veditabboti yojanā. Uddesādīhīti ādisaddena paripucchādayo",
  "tika-vin12t2:120_1": "saṅgaṇhāti. Saṅgahasaddassa saṅkhepagahaṇesupi vuttito ‘‘anuggaho’’ti vuttaṁ. Atha",
  "tika-vin12t2:120_2": "vā sammukhā saṅgaho ca parammukhā anuggaho ca kātabbo. Āmisena vā saṅgaho, dhammena",
  "tika-vin12t2:120_3": "vā anuggaho. Diṭṭhadhammikatthāya vā saṅgaho, samparāyikatthāya vā anuggaho. Lokiyatthāya",
  "tika-vin12t2:120_4": "vā saṅgaho, lokuttaratthāya vā anuggaho kātabbo. Tatthāti yaṁ vuttaṁ ‘‘uddesena paripucchāya",
  "tika-vin12t2:120_5": "ovādena anusāsanīyā’’ti. Tattha uddisanaṁ uddesoti vacanatthena pāḷivācanā uddeso",
  "tika-vin12t2:120_6": "nāmāti dassento āha ‘‘uddesoti pāḷivācanā’’ti. ‘‘Pāḷiyā atthavaṇṇanā’’ti iminā punappunaṁ,",
  "tika-vin12t2:120_7": "samantato vā pāḷiyā atthassa pucchanaṁ paripucchāti atthaṁ dasseti. Vatthusminti",
  "tika-vin12t2:120_8": "cārittavārittavatthusmiṁ. Idanti cārittaṁ. Puna idanti vārittaṁ. ‘‘Vacana’’nti iminā",
  "tika-vin12t2:120_9": "ovadanaṁ ovādoti vacanatthaṁ dasseti. Otiṇṇe vatthusmiṁ ‘‘idaṁ karohi, idaṁ mā karitthā’’ti",
  "tika-vin12t2:120_10": "vacanaṁ anusāsanī nāmāti yojanā. ‘‘Punappunaṁ vacana’’nti iminā anusāsanīti ettha",
  "tika-vin12t2:120_11": "anusaddassa naupacchinnatthaṁ dasseti. ‘‘Sace upajjhāyassa patto hotī’’ti sāmaññato",
  "tika-vin12t2:120_12": "vuttepi na pakatipatto hoti, atha kho atirittapatto hotīti āha ‘‘atirekapatto’’ti.",
  "tika-vin12t2:120_13": "Sabbatthāti sabbesu ‘‘sace upajjhāyassa cīvaraṁ hotī’’tiādīsu padesu. Aññopīti pattacīvarehi",
  "tika-vin12t2:120_14": "aññopi. Samaṇaparikkhāroti chattupāhanādi samaṇaparikkhāro. Idhāti saddhivihārikavatte.",
  "tika-vin12t2:120_15": "Nayenāti ñāyena. Uppajjamānaupāyapariyesananti uppajjamānassa, uppajjamānatthāya",
  "tika-vin12t2:120_16": "vā upāyassa pariyesanaṁ. Itoti ‘‘kinti nu kho saddhivihārikassa parikkhāro uppajjiyethā’’ti",
  "tika-vin12t2:120_17": "pāḷito. Cīvaraṁ rajantenāti ettha rajantena upajjhāyenāti attho na daṭṭhabbo, saddhivihārikenāti",
  "tika-vin12t2:120_18": "attho evāti dassento āha ‘‘upajjhāyato upāyaṁ sutvā rajantenā’’ti. Upajjhāyato upāyanti",
  "tika-vin12t2:120_19": "upajjhāyato laddhaṁ upāyaṁ.",
  "tika-vin12t2:121": "Nasammāvattanādikathā",
  "tika-vin12t2:122_0": "68.Upajjhāyavattanti upajjhāyamhi vattitabbaṁ vattaṁ. Soti saddhivihāriko. Dukkaṭaṁ",
  "tika-vin12t2:122_1": "āpajjatīti assa, so vā dukkaṭaṁ āpajjatīti yojanā. Paṇāmetabboti ettha papubba namudhātu",
  "tika-vin12t2:122_2": "atthapakaraṇādivasena idha apasādanatthoti āha ‘‘apasādetabbo’’ti. Adhimattanti adhikappamāṇaṁ.",
  "tika-vin12t2:122_3": "Gehasitapemanti mettāsinehaṁ. Vuttapaṭipakkhanayenāti kaṇhapakkhe vuttena paṭipakkhena",
  "tika-vin12t2:122_4": "nayena. Alaṁ paṇāmetunti ettha alaṁsaddassa arahatthapaṭikkhittesu dvīsu atthesu",
  "tika-vin12t2:122_5": "arahatthoti āha ‘‘yutto paṇāmetu’’nti.",
  "tika-vin12t2:123_0": "Sātisāro hotīti ettha pakatibhāvaṁ atikkamitvā saraṇaṁ pavattanaṁ atisāro, doso.",
  "tika-vin12t2:123_1": "Saṁvijjati so etassāti sātisāroti dassento āha ‘‘sadoso hotī’’ti. Tassatthaṁ dassetuṁ",
  "tika-vin12t2:123_2": "vuttaṁ ‘‘āpattiṁ āpajjatī’’ti. Āpattinti dukkaṭāpattiṁ. Tanti vattaṁ.",
  "tika-vin12t2:124_0": "Tesanti saddhivihārikānaṁ. Vattanti bahukānaṁ saddhivihārikānaṁ vattaṁ. Sādiyanaṁ",
  "tika-vin12t2:124_1": "vā…pe… bālo hotīti ettha bālassa kāraṇaṁ dassetuṁ vuttaṁ ‘‘sādiyanaṁ vā asādiyanaṁ",
  "tika-vin12t2:124_2": "vā na jānātī’’ti. Sādiyanassa vā asādiyanassa vā ajānanattā bālo hotīti vuttaṁ hoti.",
  "tika-vin12t2:124_3": "Ajānanassa kāraṇaṁ dassetuṁ vuttaṁ ‘‘bālo hotī’’ti. Bālattā sādiyanaṁ vā asādiyanaṁ",
  "tika-vin12t2:124_4": "vā na jānātīti vuttaṁ hoti. Tesūti bahukesu saddhivihārikesu. Tassāti vattasampannabhikkhussa.",
  "tika-vin12t2:124_5": "Tesanti itaresaṁ saddhivihārikānaṁ.",
  "tika-vin12t2:125": "Rādhabrāhmaṇavatthukathā",
  "tika-vin12t2:126_0": "69. Kiñcāpi āyasmā sāriputto jānātīti yojanā. Iminā ‘‘kiṁ nu kho ajānanto pucchī’’ti",
  "tika-vin12t2:126_1": "āsaṅkaṁ nivāreti. Bhagavā anuññātukāmo hotīti sambandho. Panasaddo garahattho, tathā",
  "tika-vin12t2:126_2": "jānantopīti attho. Lahukanti hetuantogadhavisesanaṁ. Lahukattā paṭikkhipitvāti vuttaṁ",
  "tika-vin12t2:126_3": "hoti. Assāti bhagavato, ajjhāsayanti sambandho. ‘‘Ajjhāsayaṁ viditvā’’tivacanassa",
  "tika-vin12t2:126_4": "yuttiṁ dassento āha ‘‘buddhānaṁ hī’’tiādi. Hīti saccaṁ. Ayañcāti sāriputtatthero",
  "tika-vin12t2:126_5": "ca. Aggoti koṭiukkaṁso. Seṭṭhoti pavaro uttamo.",
  "tika-vin12t2:127_0": "‘‘Byattena bhikkhunā paṭibalenā’’ti ettha byattapaṭibalānaṁ visesaṁ dassetuṁ vuttaṁ",
  "tika-vin12t2:127_1": "‘‘byatto nāmā’’tiādi. Tattha yassa sāṭṭhakathaṁ vinayapiṭakavācuggataṁ pavattati,",
  "tika-vin12t2:127_2": "ayaṁ byatto nāmāti yojanā . Tasminti vinayapiṭakaṁ vācuggatabhikkhumhi. Yassāti bhikkhuno.",
  "tika-vin12t2:127_3": "Suggahitanti sāṭṭhakathāya suṭṭhu gahitaṁ. Ayampīti pisaddo purimabhikkhuṁ apekkhati.",
  "tika-vin12t2:127_4": "Imasmiṁ attheti imasmiṁ vatthumhi, imasmiṁ visayeti attho. Byatirekānvayavasena paṭibalaṁ",
  "tika-vin12t2:127_5": "dassento āha ‘‘yo panā’’tiādi. Yo pana na sakkotīti sambandho. Kasmāti āha ‘‘kāsasosasemhādinā",
  "tika-vin12t2:127_6": "vā’’tiādi. Tattha kāso ca soso ca semho ca, te ādayo yassa gelaññassāti kāsasosasemhādi,",
  "tika-vin12t2:127_7": "ādisaddena eḷamūgādayo saṅgaṇhāti. Oṭṭho ca danto ca jivhā ca, tā ādayo yesaṁ tāluādīnanti",
  "tika-vin12t2:127_8": "oṭṭhadantajivhādayo, tesaṁ. Padabyañjanehīti padaakkharehi. Byañjanasaddo hettha",
  "tika-vin12t2:127_9": "akkharavācako. Hāpetīti galattā hāpeti. Aññathā vā vattabbanti aññena sithilādinā",
  "tika-vin12t2:127_10": "ākārena vā vattabbaṁ. Aññathā vadatīti aññena dhanitādiākārena vadati. Tabbiparītoti",
  "tika-vin12t2:127_11": "tassa apaṭibalassa viparīto bhikkhūti sambandho. Tatoti jānāpetabbato. Yanti yaṁ",
  "tika-vin12t2:127_12": "ākāraṁ dhātukammametaṁ, saṅghoti kāritakammametaṁ. Idha kāritakammaṁ kito vadati.",
  "tika-vin12t2:128_0": "71.Upasampannasamanantarāti ettha upasampannassa samanantarāti atthaṁ nivārento āha",
  "tika-vin12t2:128_1": "‘‘upasampanno hutvāva samanantarā’’ti. Evasaddena cirakālaṁ nivatteti. Ullumpatūti",
  "tika-vin12t2:128_2": "ettha upubbalupadhātuyā upasaggavasena vā atthātisayavasena vā dhātūnamanekatthattā",
  "tika-vin12t2:128_3": "idha upubbadharadhātuyā atthe vattatīti dassento āha ‘‘uddharatū’’ti. Uṭṭhāpetvā,",
  "tika-vin12t2:128_4": "ukkhipitvā vā dharatūti attho. Tamevatthaṁ dassento āha ‘‘akusalā’’tiādi. Tattha",
  "tika-vin12t2:128_5": "‘‘akusalā vuṭṭhāpetvā’’ti iminā sahāvadhinā utyūpasaggassa atthaṁ dasseti. ‘‘Kusale",
  "tika-vin12t2:128_6": "patiṭṭhāpetū’’ti iminā sahādhārena dharadhātussa atthaṁ dasseti. Utyūpasaggassa ukkhipanatthaṁ",
  "tika-vin12t2:128_7": "dassento āha ‘‘sāmaṇerabhāvā vā uddharitvā’’ti. ‘‘Paṭiccā’’ti iminā upādāyāti ettha",
  "tika-vin12t2:128_8": "samīpe ādiyitvāti saddatthamagahetvā saṅketatthavasena pākaṭattā tassa saṅketatthaṁ",
  "tika-vin12t2:128_9": "dasseti, adhippāyatthaṁ dassetīti attho.",
  "tika-vin12t2:129_0": "73.Adhiṭṭhitāti ettha adhi niccavasena ṭhāti pavattatīti adhiṭṭhitāti vacanatthaṁ",
  "tika-vin12t2:129_1": "dassento āha ‘‘niccappavattinī’’ti. Kasmā cattāro paccayā nissayāti vuttāti āha ‘‘yasmā’’tiādi.",
  "tika-vin12t2:129_2": "‘‘Cattāro’’tiādinā cattāro paccaye nissāya attabhāvo seti pavattatīti nissāyāti avuttakammatthaṁ dasseti.",
  "tika-vin12t2:130": "18. Ācariyavattakathā",
  "tika-vin12t2:131_0": "75.Kintāyanti ettha ekāralopavasena sandhi hotīti āha ‘‘kiṁte aya’’nti. ‘‘Ovaditabboti’’iminā",
  "tika-vin12t2:131_1": "ovadiyoti ettha ṇyapaccayassa kammatthaṁ dasseti. ‘‘Tadatthāyā’’ti iminā ‘‘yadidaṁ",
  "tika-vin12t2:131_2": "gaṇabandhika’’nti uttaravākye yaṁsaddaṁ disvā pubbavākye taṁsaddaṁ ñāpeti, tassa",
  "tika-vin12t2:131_3": "bāhullassa atthāyāti attho.",
  "tika-vin12t2:132_0": "76.Soti pasūro paribbājako. Tenāti udāyittherena. Sahadhammikanti saha dhammena kāraṇena.",
  "tika-vin12t2:132_1": "Byatto tāva pubbe vuttalakkhaṇo hotu, paṭibalo pana kathaṁ ñātabboti āha ‘‘yo panā’’tiādi",
  "tika-vin12t2:132_2": ". Yo pana sakkotīti sambandho. Cāti saccaṁ. Etanti paṭibalattaṁ, ‘‘pañcahi…pe… vinetu’’ntivacanaṁ vā.",
  "tika-vin12t2:133_0": "77.Titthiyapakkhasaṅkantesūti titthiyasaṅkhātaṁ sāsanassa paṭipakkhaṁ saṅkamantesu.",
  "tika-vin12t2:133_1": "Ācārasamācārasikkhāpanakanti ativiya caritabbaṁ ābhisamācārikasīlaṁ sikkhāpanakaṁ.",
  "tika-vin12t2:133_2": "Iminā ācāraṁ sikkhāpetīti ācariyoti vacanatthaṁ dasseti. Nāmamattamevāti ‘‘ācariyo’’ti",
  "tika-vin12t2:133_3": "vā ‘‘antevāsiko’’ti vā nāmamattameva. Nānanti upajjhāyato vā saddhivihārikato vā nānaṁ.",
  "tika-vin12t2:134": "20. Paṇāmanākhamāpanākathā",
  "tika-vin12t2:135_0": "80. Yaṁ lakkhaṇaṁ vuttanti sambandho. Nissayantevāsikena kātabbanti yojanā. Pabbajjāupasampadādhammantevāsikehīti",
  "tika-vin12t2:135_1": "pabbajjantevāsikena ca upasampadantevāsikena ca dhammantevāsikena ca. Etesanti pabbajjāupasampadādhammantevāsikānaṁ.",
  "tika-vin12t2:135_2": "Etesūti etesu tīsu antevāsikesu. Ācariyassāti pabbajjantevāsiko pabbajjācariyassa,",
  "tika-vin12t2:135_3": "upasampadantevāsiko upasampadācariyassāti attho. Samīpeti nissayācariyassa ca dhammācariyassa",
  "tika-vin12t2:135_4": "ca āsanne. Tasmāti yasmā antevāsikena ācariyamhi sammā vattitabbaṁ, tasmā. Ācariyenāpīti",
  "tika-vin12t2:135_5": "nissayapabbajjā upasampadā dhammācariyenāpi. Ovādācariyo tesu saṅgahaṁ gacchati.",
  "tika-vin12t2:135_6": "Tesūti catūsu antevāsikesu.",
  "tika-vin12t2:136": "22. Nissayapaṭippassaddhikathā",
  "tika-vin12t2:137": "Āṇattivinicchayo",
  "tika-vin12t2:138_0": "83. ‘‘Nissayapaṭipassaddhīsū’’ti samūhādhāro. ‘‘Upajjhāyo pakkanto vātiādīsū’’ti",
  "tika-vin12t2:138_1": "avayavādhāro. ‘‘Vippavasitukāmo’’ti iminā nirālayabhāvaṁ dasseti. Evaṁ gateti evaṁ",
  "tika-vin12t2:138_2": "upajjhāye gateti yojanā. Aññadāpīti aññasmimpi kāle. Upajjhāyena pavāsitakāleti attho.",
  "tika-vin12t2:138_3": "Ekasambhogaparibhogoti attanā vā upajjhāyena vā eko paccayasambhogo ca dhammaparibhogo",
  "tika-vin12t2:138_4": "ca. Ekadivasampīti pisaddo garahattho, dvihādikaṁ pana pagevāti attho. Parihāro natthīti",
  "tika-vin12t2:138_5": "āpattiparihāro natthi, āpattiyā pariharaṇaṁ apanayanaṁ natthīti adhippāyo. Lajjī",
  "tika-vin12t2:138_6": "pesaloti lajjī hutvā piyasīlo bhikkhūti sambandho. Tadahevāti tasmiṁ upajjhāyassa",
  "tika-vin12t2:138_7": "pakkantaahani eva. Tathāti yathā ‘‘upajjhāyo lahuṁ āgamissatī’’ti pucchati, tathā",
  "tika-vin12t2:138_8": "‘‘ahaṁ lahuṁ āgamissāmī’’ti vuttanti attho. Sace vadatīti sace ācariyo vadatīti yojanā.",
  "tika-vin12t2:138_9": "Assāti bhikkhussa. Sabhāgatanti lajjipesalabhāvaṁ.",
  "tika-vin12t2:139_0": "Yāva āgamanāti upajjhāyassa yāva āgamanā. Nanti upajjhāyaṁ. ‘‘Vāsentiyevā’’tipade",
  "tika-vin12t2:139_1": "kāritakammaṁ. Tatthāti upajjhāyassa gataṭṭhāne. Tenāti upajjhāyena. Pavattīti pavattanaṁ.",
  "tika-vin12t2:139_2": "Nadīpūrena vā upaddutoti sambandho. Nadīpūrattā udakosakkanaṁ āgameti, corādīnaṁ",
  "tika-vin12t2:139_3": "upaddutattā sahāye pariyesati. Soti upajjhāyo.",
  "tika-vin12t2:140_0": "‘‘Nissayapaṇāmanā’’ti iminā āṇāpanaṁ āṇattīti vacanatthena nissayapaṇāmanā āṇattīti",
  "tika-vin12t2:140_1": "vuccatīti dasseti. Nissayapaṇāmanāti nissayassa upajjhācariyassa paṇāmanā. Tasmā",
  "tika-vin12t2:140_2": "paṇāmito hotīti sambandho. ‘‘Āpucchītiādinā’’ti ettha ādisaddena ‘‘mā maṁ susānagamanaṁ",
  "tika-vin12t2:140_3": "āpucchī’’tiādayo saṅgaṇhāti. Tenāti saddhivihārikena. Khamāpetabboti titikkhāpetabbo.",
  "tika-vin12t2:141_0": "Tāvāti mahātherehi, mahātherānaṁ vā paṭhamaṁ. Aññatthāti upajjhāyassa vihārato aññaṁ",
  "tika-vin12t2:141_1": "vihāraṁ. Appevāti api eva nāma khameyyāti yojanā. Tatrevāti aññattheva. Dubbhikkhādidosenāti",
  "tika-vin12t2:141_2": "ettha ādisaddena ñātiviyogādidoso gahetabbo. Taṁyevāti attanā vasitaṁ tameva ṭhānaṁ.",
  "tika-vin12t2:141_3": "Aññassāti upajjhāyato aññassa bhikkhussāti sambandho. Iminā upajjhāyena pariccattattā",
  "tika-vin12t2:141_4": "upajjhāyasamodhāne nissayapaṭippassaddhi natthīti dīpeti.",
  "tika-vin12t2:142": "Samodhānavinicchayo",
  "tika-vin12t2:143_0": "Āpucchitvāti =00 antevāsikaṁ āpucchitvā. Tatrāpīti ācariyantevāsikesupi. Kadāti kasmiṁ",
  "tika-vin12t2:143_1": "kāle. Sāyanhe vā rattiṁvāti ajja sāyanhe vā rattiṁ vā. Taṁkhaṇeyevāti tasmiṁ sampaṭicchanakkhaṇeyeva.",
  "tika-vin12t2:144_0": "So cāti antevāsiko ca. Tatoti gāmato. Sugatoti suṭṭhu gato, nissayo paṭippassambhatīti",
  "tika-vin12t2:144_1": "adhippāyo. Athāpīti puna ca paraṁ. Āpucchitvā pakkamane vinicchayaṁ dassetvā āpucchitvā",
  "tika-vin12t2:144_2": "pakkamane taṁ dassento āha ‘‘ācariyaṁ anāpucchā’’tiādi. Upacārasīmātikkameti upacārasīmāya",
  "tika-vin12t2:144_3": "atikkame sati, atikkamanahetu vāti yojanā. Ettha ca upacārasīmā nāma parikkhittassa",
  "tika-vin12t2:144_4": "vihārassa parikkhepoyeva, aparikkhittassa parikkhepārahaṭṭhānaṁ.",
  "tika-vin12t2:145": "Sāyanhe vā rattibhāge vāti ajja sāyanhe vā rattibhāge vā. Sveti suve.",
  "tika-vin12t2:146_0": "Bahisīmanti upacārasīmato bahi. Tatoti bahisīmato. Dvinnaṁ leḍḍupātānanti antevāsikato",
  "tika-vin12t2:146_1": "dvinnaṁ leḍḍupātānaṁ. Atikkamitvāti upacārasīmato bahi antevāsikasaddhivihārikānaṁ",
  "tika-vin12t2:146_2": "vasanaṭṭhānato atikkamitvā.",
  "tika-vin12t2:147_0": "Muccitukāmoti antevāsikamhā muccitukāmo eva. Paṇāmetīti kāyavācāhi paṇāmeti. Sālayoti",
  "tika-vin12t2:147_1": "ācariye sāpekkho. ‘‘Nirālayo’’ti vatvā tassa atthaṁ dassetuṁ vuttaṁ ‘‘na dānī’’tiādi.",
  "tika-vin12t2:147_2": "Evampīti dhure nikkhittepi. Ubhinnaṁ dhuranikkhepe sati, dhuranikkhepahetu vā paṭippassambhatīti",
  "tika-vin12t2:147_3": "yojanā. Paṇāmitena paṭipajjitabbanti sambandho.",
  "tika-vin12t2:148_0": "Vuttamevatthaṁ vitthārento āha ‘‘sace hī’’tiādi. Ācariyanti nissayācariyaṁ. Cetiyaṁ",
  "tika-vin12t2:148_1": "vā vandantaṁ upajjhāyanti sambandho, maggappaṭipannaṁ vā upajjhāyanti yojanā. Dūrattāti",
  "tika-vin12t2:148_2": "dūrabhāvato. Uparipāsādeti pāsādassa upari. Tanti upajjhāyaṁ. Nisinnaṁ upajjhāyanti sambandho.",
  "tika-vin12t2:149": "Savanavasena samodhāne vinicchayo evaṁ veditabboti yojanā. Upajjhāyassa saddanti sambandho.",
  "tika-vin12t2:150": "23. Upasampādetabbapañcakakathā",
  "tika-vin12t2:151_0": "84. Idāni =01 yaṁ lakkhaṇaṁ vuttanti sambandho. Saṅkhepatoti aṅgāni anuddharitvā",
  "tika-vin12t2:151_1": "samāsato. Tatthāti yaṁ ‘‘pañcahi bhikkhave aṅgehi samannāgatena bhikkhunā’’tiādimāha,",
  "tika-vin12t2:151_2": "tattha. Aguṇaṅgehīti guṇavirahitehi aṅgehi. Soti bhikkhu. Na upasampādetabbanti ettha",
  "tika-vin12t2:151_3": "kammavācācariyena hutvā na upasampādetabbanti āsaṅkā bhaveyyāti āha ‘‘upajjhāyena",
  "tika-vin12t2:151_4": "hutvā na upasampādetabba’’nti. Etthāti etesu pañcakesu. Ādīsūti ettha pubbo nidassanattho",
  "tika-vin12t2:151_5": "itisaddo lopo hoti. Itiādīsūti hi attho. Ayuttavasenāti ananurūpavasena. Yoti bhikkhu.",
  "tika-vin12t2:151_6": "Hīti saccaṁ, yasmā vā. Pare ca samādapetunti sambandho. Tatthāti sīlakkhandhādike.",
  "tika-vin12t2:151_7": "Pariharatīti parisaṁ parissayato harati apaneti. Tassāti bhikkhuno. ‘‘Sīlādīhī’’tipadaṁ",
  "tika-vin12t2:151_8": "‘‘parihāyatiyevā’’tipade apādānaṁ, ‘‘na vaḍḍhatī’’tipade karaṇaṁ. Tasmātiādi laddhaguṇaṁ.",
  "tika-vin12t2:151_9": "Tenāti bhikkhunā. Kasmā āpattiaṅgavasena na vuttanti āha ‘‘na hī’’tiādi. Hīti yasmā.",
  "tika-vin12t2:151_10": "Tassevāti khīṇāsavasseva. Na vadeyyāti khīṇāsavānaṁ anabhiratiyā anuppannattā na",
  "tika-vin12t2:151_11": "vadeyya. Yadi na khīṇāsavasseva upajjhāyācariyabhāvo anuññāto, atha kasmā khīṇāsavapañcako",
  "tika-vin12t2:151_12": "vuttoti āha ‘‘yasmā panā’’tiādi. Yasmā na parihāyatīti sambandho.",
  "tika-vin12t2:152_0": "Antaggāhikāyāti sassatucchedasaṅkhātaṁ antaṁ lāmakaṁ gaṇhāti, gaṇhāpetīti vā antaggāhikā,",
  "tika-vin12t2:152_1": "tāya. Diṭṭhiyāti micchādiṭṭhiyā. Yattakaṁ sutanti bhikkhunovādakasikkhāpade (pāci.",
  "tika-vin12t2:152_2": "aṭṭha. 145-147) vuttaṁ yattakaṁ sutaṁ. Tenāti sutena ऋ. Yaṁ āpattādi tena jānitabbanti yojanā.",
  "tika-vin12t2:153_0": "Āpattiṁna jānātīti ettha āpattiṁ āpannoti na jānātīti atthaṁ dassento āha ‘‘idaṁ",
  "tika-vin12t2:153_1": "nāmā’’tiādi. Tattha ‘‘āpanno’’ti iminā ‘‘āpatti’’ntipadaṁ ‘‘āpanno’’tipāṭhasesena",
  "tika-vin12t2:153_2": "yojetabbanti dasseti.",
  "tika-vin12t2:154_0": "Ābhisamācārikāyāti ettha ubhatovibhaṅgapariyāpannasīlato abhivisesena sammā caritabbanti",
  "tika-vin12t2:154_1": "ābhisamācāraṁ, khandhakapariyāpannaṁ vattapaṭipattisīlaṁ, taṁ ārabbha paññattā ābhisamācārikā,",
  "tika-vin12t2:154_2": "khandhakapariyāpannā sikkhā, tāya. Ādibrahmacāriyakāyāti ettha maggasaṅkhātassa brahmacariyassa",
  "tika-vin12t2:154_3": "ādi mariyādo ādibrahmacariyo, tasmiṁ pavattā ādibrahmacariyakā =02, ubhatovibhaṅgapariyāpannā",
  "tika-vin12t2:154_4": "sikkhā, tāya. Sekkhapaṇṇattiyanti sikkhitabbaṭṭhena sikkhā, sā eva bhagavatā paññattattā",
  "tika-vin12t2:154_5": "sekkhapaṇṇatti. Atha vā sikkhanaṁ sikkhā, tāya sikkhanatthāya bhagavatā paññapīyatīti",
  "tika-vin12t2:154_6": "sekkhapaṇṇatti ubhatovibhaṅgapariyāpannasikkhāyeva, tassaṁ. Abhidhammeti ettha suttantapāḷito",
  "tika-vin12t2:154_7": "abhi atireko, abhivisiṭṭho vā dhammo abhidhammoti vutte nāmarūpaparicchedakaṁ abhidhammapiṭakanti",
  "tika-vin12t2:154_8": "āha ‘‘nāmarūpaparicchede’’ti. Abhivinayeti ettha abhibhavitvā kāyavācaṁ vinetīti",
  "tika-vin12t2:154_9": "abhivinayo, abhibhavitvā kāyavācaṁ vineti ettha, etenāti vā abhivinayoti vutte vinayapiṭakanti",
  "tika-vin12t2:154_10": "āha ‘‘sakale vinayapiṭake’’ti. Sabbatthāti sabbesu padesu, sabbesaṁ vā padānaṁ. Attho",
  "tika-vin12t2:154_11": "daṭṭhabboti yojanā. ‘‘Kāraṇenā’’ti ettha kāraṇasaddena ‘‘dhammato’’ti ettha dhammasaddassa",
  "tika-vin12t2:154_12": "sabhāvatthādayo nivāretvā kāraṇatthataṁ dīpeti, enasaddena topaccayassa visesanatthaṁ.",
  "tika-vin12t2:154_13": "Itīti evaṁ yathāvuttanayenāti attho. Catuttheti catutthapañcake. Catutthapañcakato",
  "tika-vin12t2:154_14": "tīṇi padāni, pañcamapañcakato dve padāni gahetvā pañcakaṁ katvā vuttaṁ ‘‘cattāro",
  "tika-vin12t2:154_15": "pañcakā’’ti. Aṭṭhasu pañcakesūti sambandho.",
  "tika-vin12t2:155": "Iti soḷasapañcakavinicchaye yojanā samattā.",
  "tika-vin12t2:156": "24. Upasampādetabbachakkakathā",
  "tika-vin12t2:157_0": "85.Tanti ūnadasavassapadaṁ. Sabbatthāti sabbesu chakkesu. Tatthāti chakkesu. ‘‘Pātimokkhāni",
  "tika-vin12t2:157_1": "vitthārenā’’ti vuttattā vibhaṅgavasena gahetabbānīti āha ‘‘ubhatovibhaṅgavasena vuttānī’’ti.",
  "tika-vin12t2:157_2": "Mātikāvibhaṅgavasena suṭṭhu vibhajitabbānīti suvibhattāni, vācuggatavasena sundarā",
  "tika-vin12t2:157_3": "pavatti etesanti suppavattīni, suttato anubyañjanato suṭṭhu vinicchitabbānīti suvinicchitabbānīti",
  "tika-vin12t2:157_4": "atthaṁ dassento āha ‘‘mātikāvibhaṅgavasenā’’tiādi.",
  "tika-vin12t2:158": "25. Aññatitthiyapubbavatthukathā",
  "tika-vin12t2:159_0": "86.Yo panāti yo pana aññatitthiyapubbo. Aññopīti pasūrato aparopi. Idhāti imasmiṁ",
  "tika-vin12t2:159_1": "sāsane. Tasminti aññatitthiyapubbe. Tatthāti ‘‘yo so bhikkhave aññopī’’tiādivacane.",
  "tika-vin12t2:159_2": "Ayanti parivāso. Naggaparibbājakassevāti vatvā tassa bhedaṁ dassetuṁ vuttaṁ ‘‘ājīvakassa",
  "tika-vin12t2:159_3": "vā acelakassa vā’’ti. Tattha ājīvako upari ekameva vatthaṁ upakacchake pavesetvā",
  "tika-vin12t2:159_4": "paridahati, heṭṭhā naggo. Acelako pana sabbena sabbaṁ naggoyeva. Sopīti =03 naggaparibbājakopi.",
  "tika-vin12t2:159_5": "Vālakambalādīnanti vālena kataṁ kambalaṁ, ādisaddena kesakambalādayo saṅgaṇhāti.",
  "tika-vin12t2:159_6": "Assāti paribbājakassa. Aññassāti naggaparibbājakato aparassa. Paṇḍaraṅgādikassāti",
  "tika-vin12t2:159_7": "paṇḍaraṁ setavatthaṁ aṅge sarīre etassatthīti paṇḍaraṅgo, ādisaddena nīlaṅgādayo saṅgaṇhāti.",
  "tika-vin12t2:160_0": "Evanti iminā kesamassuoropanādinā. Pabbājentehi bhikkhūhīti sambandho. Tasminti aññatitthiyapubbe,",
  "tika-vin12t2:160_1": "nisinneyevāti yojanā. Anādare cetaṁ bhummavacanaṁ. Tassāti aññatitthiyapubbassa.",
  "tika-vin12t2:160_2": "Nayimeti na ime, bhikkhūti sambandho. Tanti aññatitthiyapubbaṁ.",
  "tika-vin12t2:161_0": "87. ‘‘Evaṁ kho…pe… anārādhako’’ti ayaṁ kathā mātikāti yojanā. Assāti aññatitthiyapubbassa.",
  "tika-vin12t2:161_1": "Tassevāti tassāyeva mātikāya. Tatthāti vibhaṅge. Atikālenāti ettha bhattakiccaṁ katvā",
  "tika-vin12t2:161_2": "vattakaraṇavelāyeva atikālo nāmāti dassento āha ‘‘vattakaraṇavelāyamevā’’ti. Iminā",
  "tika-vin12t2:161_3": "bhummatthe karaṇavacanantipi dasseti. Tatthevāti kulagharesuyeva. Aññadatthūti ekaṁsena,",
  "tika-vin12t2:161_4": "‘‘karonto’’ti iminā pāṭhasesaṁ dasseti. Evampi karonto aññatitthiyapubboti yojanā.",
  "tika-vin12t2:161_5": "‘‘Sampādako’’ti iminā anārādhakoti ettha ārādhasaddassa sādhanatthaṁ dasseti, tosanatthādayo nivatteti.",
  "tika-vin12t2:162_0": "Ajjhācāratthikā visanti pavisanti etthāti vesiyā, sobhaṇarūpasaṅkhātaṁ vesaṁ dhāretīti",
  "tika-vin12t2:162_1": "vā vesiyā. Tena vuttaṁ ‘‘sulabhajjhācārā’’tiādi. Āmisoyeva kiñjakkho appamattakaṭṭhenāti",
  "tika-vin12t2:162_2": "āmisakiñjakkho, visesanaparapado. Atha vā āmiso ca tato añño kiñjakkho ca āmisakiñjakkhaṁ,",
  "tika-vin12t2:162_3": "tassa sampadānaṁ āmisakiñjakkhasampadānaṁ. Kiñjakkhasaddo kesarasseva mukhyato vācako,",
  "tika-vin12t2:162_4": "appamattakassa pana rūḷhīvasena. Vidhavāti ettha dhavasaddo patinoyeva vācako, na",
  "tika-vin12t2:162_5": "rukkhavisesassāti dassento āha ‘‘matapatikā vā’’tiādi. Imehi padehi matavasena vā",
  "tika-vin12t2:162_6": "pavutthavasena vā vigato dhavo etāsaṁ, dhavena vā vigatāti vidhavāti vacanatthaṁ",
  "tika-vin12t2:162_7": "dasseti. Tāti vidhavā. Yobbanapattattā vā yobbanātītattā vā thullā mahantā kumārikāti",
  "tika-vin12t2:162_8": "thullakumārikāti dassento āha ‘‘yobbanapattā’’tiādi. Paṇḍakāti ettha āsittapaṇḍakādīsu",
  "tika-vin12t2:162_9": "pañcasu paṇḍakesu napuṁsakapaṇḍakovādhippetoti āha ‘‘napuṁsakā’’ti. Samānapabbajjāti",
  "tika-vin12t2:162_10": "bhikkhūhi samānapabbajjā. Tatoti vissāsato.",
  "tika-vin12t2:163_0": "Tatthāti vesiyādīsu. Tāsanti vesiyānaṁ. Soti aññatitthiyapubbo. Sabbatthāti sabbesu",
  "tika-vin12t2:163_1": "=04 vidhavādīsu. Gantabbataṁ dassento āha ‘‘sace panā’’tiādi. Tathāti yathā gantabbattaṁ vuttaṁ, tathā.",
  "tika-vin12t2:164_0": "Uccāvacānīti ettha uddhaṁ cayati vaḍḍhatīti uccaṁ, cayato avagato viyogoti avacaṁ.",
  "tika-vin12t2:164_1": "Uccañca avacañca uccāvacānīti vacanatthena mahantakhuddakatthoti āha ‘‘mahantakhuddakānī’’ti.",
  "tika-vin12t2:164_2": "‘‘Kammānī’’ti iminā ‘‘karaṇīyānī’’tipadassa sarūpaṁ dasseti. Taṁdassanena ca kattabbānīti",
  "tika-vin12t2:164_3": "karaṇīyānīti vacanattho kātabbo. Tatthāti mahantakhuddakesu kammesu . Tattha na dakkhoti",
  "tika-vin12t2:164_4": "ettha tasaddassa visayaṁ dassetuṁ vuttaṁ ‘‘tesu tesu navakammesū’’ti. ‘‘Uṭṭhānavīriyasampanno’’ti",
  "tika-vin12t2:164_5": "iminā natthi alaso kosajjaṁ etassāti analasoti vacanatthaṁ dasseti. Tatrāti ettha",
  "tika-vin12t2:164_6": "trapaccayo sattamyatthe vicchājotakoti āha ‘‘tesu tesū’’ti. ‘‘Ṭhānuppattikāya vīmaṁsāyā’’ti",
  "tika-vin12t2:164_7": "vuttavacanassatthaṁ dassento āha ‘‘idameva’’ntiādi. ‘‘Tasmiṁyeva khaṇe uppannapaññāyā’’ti",
  "tika-vin12t2:164_8": "iminā ‘‘ṭhānuppattikāyā’’ti ettha ṭhānasaddo taṅkhaṇatthoti dasseti. Alaṁ kātunti",
  "tika-vin12t2:164_9": "ettha alaṁsaddo bhūsanavāraṇapariyattasaṅkhātesu tīsu atthesu pariyattatthoti āha",
  "tika-vin12t2:164_10": "‘‘kātuṁ samattho’’ti.",
  "tika-vin12t2:165": "Tibbacchandoti tikhiṇachando. ‘‘Balavacchando’’ti iminā adhippāyatthaṁ dasseti. Lokiyasamādhibhāvanāyāti lokiyāya aṭṭhasamāpattisaṅkhātāya samādhibhāvanāya.",
  "tika-vin12t2:166_0": "Idhāgatoti imasmiṁ sāsane āgato. Titthāyatanasāmikassāti taranti uplavanti sattā",
  "tika-vin12t2:166_1": "ummujjanimujjaṁ karonti etthāti titthaṁ, dvāsaṭṭhi diṭṭhiyo. Tameva āyatanaṁ diṭṭhigatikānanti",
  "tika-vin12t2:166_2": "titthāyatanaṁ. Atha vā titthametesamatthīti titthino, tesamāyatanaṁ titthāyatanaṁ,",
  "tika-vin12t2:166_3": "tassa sāmiko titthāyatanasāmiko, tassa. Tassa diṭṭhiyāti ettha diṭṭhisaddo laddhipariyāyoti",
  "tika-vin12t2:166_4": "āha ‘‘tassa santakāya laddhiyā’’ti. Kasmā sā laddhi ‘‘khantī’’ti ca ‘‘rucī’’ti ca",
  "tika-vin12t2:166_5": "‘‘ādāyo’’ti ca vuccatīti āha ‘‘idānī’’tiādi. Sāyeva laddhi khamati ceva ruccati ca",
  "tika-vin12t2:166_6": "gahitā cāti yojanā. Tassa titthakarassāti katvatthe sāmivacanaṁ. Tassāti titthāyatanasāmikassa.",
  "tika-vin12t2:166_7": "Bhaññamānāyāti bhaṇiyamānāya. Anabhiraddhoti ettha anabhirādhito aparitositacittoti",
  "tika-vin12t2:166_8": "atthaṁ dassento āha ‘‘aparipuṇṇasaṅkappo, no paggahitacitto’’ti. Yadidanti yaṁ idaṁ",
  "tika-vin12t2:166_9": "‘‘anattamanatta’’nti vā ‘‘attamanatta’’nti vā sambandho. Iminā ‘‘ida’’ntipadassa",
  "tika-vin12t2:166_10": "aniyamaṁ dasseti. Imeti bhikkhū. Yañca anattamanattanti yojanā. Tassevāti aññatitthiyapubbassa",
  "tika-vin12t2:166_11": "eva anattamanattanti sambandho. Idanti dve attamanattāni, dve anattamanattānīti catubbidhaṁ",
  "tika-vin12t2:166_12": "idaṁ dhammajātaṁ. Saṅghāṭanīyanti saṅghaṭitabbaṁ, sannicayaṁ kātabbanti attho. ‘‘Anārādhake’’tiādinā",
  "tika-vin12t2:166_13": "anārādhanīyasminti =05 ettha na ārādheti vattaṁ anena kammenāti anārādhanīyanti vacanatthaṁ",
  "tika-vin12t2:166_14": "dasseti. Idanti catubbidhaṁ. Liṅganti kāraṇaṁ. Lakkhaṇanti cihanaṁ. Itoti aṭṭhaṅgato",
  "tika-vin12t2:166_15": "nīhaṭenāti sambandho. Vuttavipallāsenāti kaṇhapakkhe vuttaviparītena.",
  "tika-vin12t2:167_0": "Sukkapakkhe aṭṭhaṅgāni samodhānetvā dassento āha ‘‘nātikālena gāmapavesanaṁ nātidivā",
  "tika-vin12t2:167_1": "paṭikkamana’’ntiādi. Kaṇhapakkhepi iminā nayena aṭṭhaṅgāni samodhānetabbāni. ‘‘Paritosako’’ti",
  "tika-vin12t2:167_2": "iminā ārādhakasaddassa tosanatthaṁ dasseti. Heṭṭhā pana ‘‘sampādako’’ti vuttattā",
  "tika-vin12t2:167_3": "sādhanatthaṁ dassetīti daṭṭhabbaṁ.",
  "tika-vin12t2:168_0": "Upasampadamāḷakepīti upasampādaṭṭhāne ekakūṭayutte anekakoṇe patissayavisesepi. So",
  "tika-vin12t2:168_1": "hi ekakūṭaṁ katvā anekehi koṇehi malīyati vibhūsīyatīti māḷoti vuccati. ‘‘Cattāro",
  "tika-vin12t2:168_2": "māse parivasitabba’’ntivacanaṁ asadisūpamāya pākaṭaṁ karonto ‘‘yathā panā’’tiādimāha.",
  "tika-vin12t2:168_3": "Hīti saccaṁ. Assāti aññatitthiyapubbassa. Parivasanto aññatitthiyapubboti sambandho.",
  "tika-vin12t2:168_4": "Antarāti catumāsassa abbhantare. Kuppanasabhāvoti nassanasabhāvo. Pariggaṇhātīti",
  "tika-vin12t2:168_5": "paricchinditvā gaṇhāti. Nāmarūpaṁ vavatthapetīti ‘‘idaṁ nāmaṁ, idaṁ rūpa’’nti vavatthapeti.",
  "tika-vin12t2:168_6": "Lakkhaṇanti namanaruppanalakkhaṇaṁ, aniccādilakkhaṇaṁ vā. Sotāpattimaggassa diṭṭhivicikicchāpahānaṁ",
  "tika-vin12t2:168_7": "sandhāya vuttaṁ ‘‘samūhatāni…pe… salla’’nti. Abbuḷhanti āvahiyitthāti abbuḷhaṁ, uddhaṁ",
  "tika-vin12t2:168_8": "vahiyitthāti attho. Ātyūpasaggo hi uddhaṅgamattho. Taṁdivasamevāti tasmiṁ sotāpattimaggassa",
  "tika-vin12t2:168_9": "paṭilabhanadivaseyeva. Bhummatthe cetaṁ upayogavacanaṁ. Tadahevāti tasmiṁ sotāpannabhavanaahani eva.",
  "tika-vin12t2:169_0": "Tassāti aññatitthiyapubbassa. Pāḷiyaṁ pattassa anāgatattā vuttaṁ ‘‘pattampi tathevā’’ti.",
  "tika-vin12t2:169_1": "Yathā upajjhāyamūlakaṁ cīvaraṁ pariyesitabbaṁ, pattampi tathevāti attho. Idanti pattacīvaraṁ.",
  "tika-vin12t2:169_2": "Imassāti aññatitthiyapubbassa. Aññeti upajjhāyato apare. Tehipīti aññehipi. Vilomāti",
  "tika-vin12t2:169_3": "paṭilomā. Āyattanti adhīnaṁ. Āyattajīvikattāti aññatitthiyapubbassa upajjhāyena āyattajīvikattā.",
  "tika-vin12t2:169_4": "Tassāti upajjhāyassa. Vacanakaroti vacanaṁ karo. Vākyepi samāsepi vacanasaddassa",
  "tika-vin12t2:169_5": "‘‘tassā’’ti padameva apekkhattā ‘‘vacanakaro’’ti samāso hoti. Eseva nayo ‘‘upajjhāyena",
  "tika-vin12t2:169_6": "āyattajīvakattā’’ti etthāpi. Tenāti vacanakarahetunā.",
  "tika-vin12t2:170_0": "Aggiparicaraṇakāti =06 aggipūjakā. Iminā aggiṁ paricarantīti aggikāti vacanatthaṁ",
  "tika-vin12t2:170_1": "dasseti. Tāpasāti jaṭādharā. Te hi yasmā jaṭā ca tapo ca etesamatthi, tasmā ‘‘jaṭilā’’ti",
  "tika-vin12t2:170_2": "ca ‘‘tāpasā’’ti ca vuccanti. Eteti jaṭilakā. ‘‘Kiriyaṁ na paṭibāhantī’’ti vuttavacanassa",
  "tika-vin12t2:170_3": "atthaṁ dassento āha ‘‘atthi kammaṁ, atthi kammavipāko’’ti. Etadeva pabbajjanti etaṁ",
  "tika-vin12t2:170_4": "eva tāpasapabbajjaṁ. Etesanti jaṭilānaṁ. Sāsaneti buddhassa sāsane. Tesanti ñātīnaṁ,",
  "tika-vin12t2:170_5": "imaṁ parihāranti sambandho. Teti ñātayo. Hīti saccaṁ, yasmā vā. Ñātiseṭṭhassāti ñātiyeva",
  "tika-vin12t2:170_6": "seṭṭho, ñātīnaṁ vāti ñātiseṭṭho, tassa, buddhassāti sambandho.",
  "tika-vin12t2:171": "26. Pañcābādhavatthukathā",
  "tika-vin12t2:172_0": "88.Magadhesūti ettha bahuvacanapadena vuttattā janapadassa nāmanti āha ‘‘magadhanāmake",
  "tika-vin12t2:172_1": "janapade’’ti. Amanussānañcāti manussehi aññasattānañca. Ussannasaddo ca ussadasaddo",
  "tika-vin12t2:172_2": "ca vuḍḍhippattapariyāyoti āha ‘‘ussannā vuḍḍhippattā’’ti. ‘‘Phātippattā’’ti iminā",
  "tika-vin12t2:172_3": "tamevatthaṁ dasseti. Tehīti kuṭṭhādīhi pañcahi ābādhehi.",
  "tika-vin12t2:173_0": "Tatthāti kuṭṭhādīsu pañcasu ābādhesu. Ābādhikaṁ ābhuso bādhati pīḷetīti ābādho, aṅgapaccaṅgaṁ",
  "tika-vin12t2:173_1": "kuṭati chindatīti kuṭṭhaṁ. ‘‘Rattakuṭṭhaṁ vā’’tiādīsu vāsaddena setakuṭṭhādīnipi",
  "tika-vin12t2:173_2": "saṅgaṇhāti. Kīṭibha daddu khajju ādippabhedampīti kīṭibho ca daddu ca khajju ca kīṭibhadaddukhajjuyo",
  "tika-vin12t2:173_3": ", tā ādayo yesaṁ kuṭṭhānanti kīṭibhadaddukhajjuādayo, tesaṁ pabhedo kīṭibhadaddu",
  "tika-vin12t2:173_4": "khajjuādippabhedo, tampi. Tattha kīṭibhoti kīṭa ibhoti padavibhāgo kātabbo. Tattha",
  "tika-vin12t2:173_5": "kīṭoti kimi. Iminā kīṭakulāvakaṁ ‘‘kīṭo’’ti gahetabbaṁ, kīṭo viyāti kīṭo, kuṭṭhaviseso.",
  "tika-vin12t2:173_6": "Ibhoti gajo. Iminā gajassa sabalaṁ ‘‘ibho’’ti gahetabbaṁ. Ibho viyāti ibho, kuṭṭhaviseso.",
  "tika-vin12t2:173_7": "Kīṭoyeva ibho kīṭibho, kuṭṭhābādhaviseso, yaṁ loke ‘‘kuṭṭābādha viseso’’iti voharanti.",
  "tika-vin12t2:173_8": "Daddūti kacchu. Sā hi sarīraṁ daṁsati vidaṁsati, hiṁsatīti vā dadduti vuccati. Ekassa",
  "tika-vin12t2:173_9": "dakārassa rakāraṁ katvā ‘‘daddu’’tipi pāṭho. Yaṁ loke ‘‘pve?’’Iti voharanti. Khajjūti",
  "tika-vin12t2:173_10": "kaṇḍuvanaṁ. Tañhi sarīraṁ khajjati byathati khadati, hiṁsatīti vā khajjūti vuccati.",
  "tika-vin12t2:173_11": "Yaṁ loke ‘‘khajja’’iti voharanti. ‘‘Kacchū’’tipi pāṭho, so apāṭho daddusaddena tassa",
  "tika-vin12t2:173_12": "gahitattā. Tanti kuṭṭhaṁ. Pakatipaṭicchannaṭṭhāneti pakatiyā paṭicchannaṭṭhāne, yathānivatthapārutaṭṭhāneti",
  "tika-vin12t2:173_13": "attho. Iminā visesato paṭicchannaṁ nivatteti. Avaḍḍhanakapakkhe ṭhitaṁ sace hotīti",
  "tika-vin12t2:173_14": "yojanā. Pakativaṇṇeti =07 pakatichaviyaṁ. Yathā avaṇā chavi hoti, tathāti attho.",
  "tika-vin12t2:173_15": "Idaṁ vaṇavatthuṁ sandhāya na vuttaṁ.",
  "tika-vin12t2:174_0": "Medagaṇḍoti medo asmiṁ atthīti medo, gaṇḍati phoṭo bhavatīti gaṇḍo, medoyeva gaṇḍo",
  "tika-vin12t2:174_1": "medagaṇḍo. Yaṁ loke ‘‘medagaṇḍoiti voharanti. Kolaṭṭhīti kolaṁ vuccati badaraphalaṁ,",
  "tika-vin12t2:174_2": "tassa aṭṭhi kolaṭṭhi. Avaḍḍhanakapakkhe ṭhite satīti yojanā. Sañchavinti saṁvijjamānachaviṁ,",
  "tika-vin12t2:174_3": "sañjātachaviṁ vā. Uṇṇigaṇḍāti uddhaṁ namantīti uṇṇiyo, tāyeva gaṇḍā uṇṇigaṇḍā. Ye",
  "tika-vin12t2:174_4": "loke ‘‘uṇṇigaṇḍā’’ iti voharanti. Tattha tatthāti tasmiṁ tasmiṁ sarīrapadese. Khīrapīḷakāti",
  "tika-vin12t2:174_5": "khīraṁ ettha atthīti khīrā, tā eva pīḷakā khīrapīḷakā. Yā loke ‘‘khīrapīḷakā’’ iti",
  "tika-vin12t2:174_6": "ca iti ca voharanti. Tāsūti pīḷakāsu. Khīrapīḷakā nāma gaṇḍā hontīti sambandho. Kharapīḷakāti",
  "tika-vin12t2:174_7": "kharasabhāvā pīḷakā. Kharasabhāvattā tena sattā maraṇampi gacchanti, maraṇamattampi",
  "tika-vin12t2:174_8": "dukkhaṁ. Yā loke iti ‘‘khīrapīḷakā’’ voharanti. Padumakaṇṇikā nāma gaṇḍā hontīti",
  "tika-vin12t2:174_9": "sambandho. Padumassa kaṇṇikā viya padumakaṇṇikā. Yā loke ‘‘padumakaṇṇikā’’iti voharanti.",
  "tika-vin12t2:174_10": "Sāsapabījakā nāma gaṇḍāti sambandho. Sāsapassa bījaṁ pamāṇametāsanti sāsapabījakā.",
  "tika-vin12t2:174_11": "Yā loke ‘‘sāsapabījakā’’ iti voharanti. Tā sabbāti sabbā tā pīḷakā, gaṇḍajātiyo vā.",
  "tika-vin12t2:174_12": "Tāsūti pīḷakāsu, gaṇḍajātīsu vā.",
  "tika-vin12t2:175_0": "Padumapuṇḍarīkapattavaṇṇanti padumaṁ nāma rattaṁ, puṇḍarīkaṁ nāma setaṁ, tesaṁ pupphapattassa",
  "tika-vin12t2:175_1": "vaṇṇaṁ viya vaṇṇametassāti padumapuṇḍarīkapattavaṇṇaṁ, saṅkhakuṭṭhaṁ. Yaṁ loke ‘‘padumapuṇḍarīkapattavaṇṇaṁ,",
  "tika-vin12t2:175_2": "saṅkhakuṭṭhaṁ’’ iti voharanti. Yenāti kuṭṭhena. Gunnaṁ sarīraṁ sabalaṁ viya manussānaṁ",
  "tika-vin12t2:175_3": "sarīraṁ sabalaṁ hotīti yojanā. Tasminti kilāse. Sosabyādhīti khayarogo. So hi yasmā",
  "tika-vin12t2:175_4": "maṁsalohitādīni sosāpeti, tasmā sosoti vuccati. Yaṁ loke ‘‘sāṁsa’’ iti ca ‘‘sosabyādhi’’",
  "tika-vin12t2:175_5": "iti ca voharanti. Tasminti sosabyādhimhi. Apamāroti apasmāro. So hi sārato apagatattā",
  "tika-vin12t2:175_6": "‘‘apamāro’’ti vuccati sakārassa makāraṁ katvā. Yaṁ loke ‘‘apamāra’’ iti ca ‘‘arū?’’Iti",
  "tika-vin12t2:175_7": "ca voharanti. Tatthāti dvīsu ummādesu. Ādhāre cetaṁ bhummavacanaṁ. Duttikiccho hotīti sambandho.",
  "tika-vin12t2:176": "27. Rājabhaṭavatthukathā",
  "tika-vin12t2:177_0": "90.Uccinathāti ettha cidhātuyā vaḍḍhanatthaṁ dassento āha ‘‘vaḍḍhethā’’ti. Sotāpannattāti",
  "tika-vin12t2:177_1": "bimbisārarañño =08 sotāpannabhāvato. Ghātethāti jīvitā voropetha. Hanathāti paharatha.",
  "tika-vin12t2:177_2": "Tatoti upajjhāyato. Ācariyo seṭṭhoti sambandho. Tatoti ācariyato. Idanti vacanaṁ,",
  "tika-vin12t2:177_3": "āgatanti sambandho. Āhaṁsu vohārikā mahāmattā musāvādenāti yojanā. Amaccoti sabbarājakiccesu",
  "tika-vin12t2:177_4": "amā saha raññā bhavatīti amacco. Amāsaddo sahatthe nipāto. ‘‘Amā’’ti nipātato bhavatthe",
  "tika-vin12t2:177_5": "accapaccayo (moggallāne 4.23 sutte). Mahāmattoti mahanto mattā issariyā etassāti",
  "tika-vin12t2:177_6": "mahāmatto. Mattāsaddo hettha issariyavācako. Sevakoti rājānaṁ sevati bhajatīti sevako.",
  "tika-vin12t2:177_7": "Bhattavetanabhaṭoti bhattavetanānamatthāya bhaṭo. Tassāti rājabhaṭassa. Puttanattabhātukādayotiādisaddena",
  "tika-vin12t2:177_8": "bhāgineyyādayo saṅgaṇhāti. Yo panāti rājabhaṭo pana. Niyyātetīti appeti. Taṁ ṭhānanti",
  "tika-vin12t2:177_9": "taṁ rājabhaṭaṭṭhānaṁ. Yena vāti kammakārena vā. Yaṁkammakāraṇāti yassa kammassa kāraṇā.",
  "tika-vin12t2:177_10": "Yo vāti rājabhaṭo vā. Pabbajassūti pabbājehi.",
  "tika-vin12t2:178": "28. Coravatthukathā",
  "tika-vin12t2:179_0": "91.Diṭṭhapubboti aṅgulimālo pubbe diṭṭho. Ayanti coro. Soti aṅgulimālo. Aññesaṁ santikā",
  "tika-vin12t2:179_1": "vacanaṁ suṇantīti yojanā. Teti manussā. Ubbijjantipīti kāyena ubbijjantipi. Uttasantipīti",
  "tika-vin12t2:179_2": "cittena uttasantipi. Aṅgulimālo bhikkhūhi na pabbājito, nanu bhagavatā pana sayaṁ",
  "tika-vin12t2:179_3": "pabbājito, atha kasmā ‘‘na bhikkhave’’ti vuttanti āha ‘‘bhagavā sayaṁ dhammassāmī’’ti.",
  "tika-vin12t2:179_4": "Dhammassāmīti ca dhammassa issaro, dhammena vā devamanussānaṁ issaro, adhipatīti",
  "tika-vin12t2:179_5": "attho. Bhikkhūnaṁ akaraṇatthāya bhikkhūnaṁ sikkhāpadanti yojanā. Tatthāti ‘‘na bhikkhave’’tiādivacane.",
  "tika-vin12t2:179_6": "‘‘Dhajaṁ bandhitvā’’tiādinā dhajassa bandhanaṁ dhajabandho, dhajabandho viyāti dhajabandho,",
  "tika-vin12t2:179_7": "dhajabandho hutvā caratīti dhajabandhoti vacanatthaṁ dasseti. Tasmāti yasmā dhajabandho,",
  "tika-vin12t2:179_8": "tasmā. Yoti coro. Panthaduhanaṁ vāti panthe duhanaṁ vā. Paññāyati cāti ettha casaddo",
  "tika-vin12t2:179_9": "vākyasampiṇḍanattho. Na kevalañhi vicaratiyeva, atha kho paññāyati cāti attho. Idanti",
  "tika-vin12t2:179_10": "corakammaṁ. Rajjanti rājabhāvaṁ. Soti rājaputto. Hīti saccaṁ, yasmā vā. Tasminti",
  "tika-vin12t2:179_11": "rājaputte. Pubbeti pubbakāle. Tanti coraṁ. Evanti iminākārena, jānanti ceti yojanā.",
  "tika-vin12t2:179_12": "Adissamānāti attānaṁ apaññāyamānā. Idaṁ sandhicchedādicore sandhāya vuttaṁ, na ambalabujādicore.",
  "tika-vin12t2:179_13": "Pacchāpīti theyyakaraṇato pacchāpi. Tepīti corepi.",
  "tika-vin12t2:180_0": "92.Bhayenāti bhayato. Ete panāti bhikkhū pana. Laddhābhayattāti rājato laddho abhayo",
  "tika-vin12t2:180_1": "imehīti laddhābhayā, tesaṁ bhāvo laddhābhayattaṁ, tasmā. Kārabhedakoti ettha kārasaddo",
  "tika-vin12t2:180_2": "rukkhavisese =09 ca sakkāre ca bandhanālaye ca pavattati, idha pana bandhanālayeti",
  "tika-vin12t2:180_3": "dassento āha ‘‘kāraṁ vuccati bandhanāgāra’’nti. Bandhanāgārañhi karonti taṁ pavesite",
  "tika-vin12t2:180_4": "jane hiṁsanti etthāti ‘‘kārā’’ti vuccati. Idhāti ‘‘kārabhedako’’tipade. Dīpabandhanaṁ",
  "tika-vin12t2:180_5": "vā hotūti yojanā. Imehi padehi na kevalaṁ bandhanāgāraṁyeva kārā nāma hoti, atha",
  "tika-vin12t2:180_6": "kho andubandhanādīnipi kārāyeva nāmāti dasseti. Yoti coro. Etesūti bandhanesu. Muñcitvā",
  "tika-vin12t2:180_7": "vāti rajjubandhanaṁ nibbeṭhetvā vā. Imehi padehi na kevalaṁ kārāya bhindanato eva",
  "tika-vin12t2:180_8": "kārabhedako nāma hoti, atha kho chindanamuñcanavivaraṇehipi kārabhedakoyeva nāmāti",
  "tika-vin12t2:180_9": "dasseti. Dīpantaranti bandhanadīpato antaraṁ aññaṁ dīpanti attho. Cakkavāḷabandhanaṁ",
  "tika-vin12t2:180_10": "bhinditvā cakkavāḷantaraṁ gato aṭṭhakathāyaṁ na vutto. Soti nacorako. Gāmanigamapaṭṭanādīnīti",
  "tika-vin12t2:180_11": "ettha paṭṭananti nāvāpaṭṭanaṁ, sakaṭapaṭṭanañca. Keṇiyāti rañño dātabbaāyena. Tanti",
  "tika-vin12t2:180_12": "keṇiṁ. Nidhānanti nikkhaṇitvā ṭhapitaṁ dhanaṁ. Upasaṁharitvāti rājādīnaṁ santikaṁ",
  "tika-vin12t2:180_13": "haritvā. Tanti kasikammādīhi sampādetvā jīvantaṁ. Tatthevāti bandhāpitaṭṭhāneyeva.",
  "tika-vin12t2:181_0": "93.Yatthāti yasmiṁ ṭhāne. Yo koci palātoti sambandho. Nanti yaṁ kiñci janaṁ, likhāpetīti",
  "tika-vin12t2:181_1": "yojanā. Paṇṇe vāti kuse vā. Assāti janassa. Daṇḍanti dhanadaṇḍaṁ. Likhitakoti likhitabboti",
  "tika-vin12t2:181_2": "likhito, soyeva likhitako.",
  "tika-vin12t2:182_0": "94. Yo pana kasāhi haññatīti sambandho. Iminā aññehi kasāhi haññatīti kasāhatoti",
  "tika-vin12t2:182_1": "vacanatthaṁ dasseti. ‘‘Ayameva te daṇḍo hotū’’ti iminā kataṁ daṇḍakammaṁ imassāti",
  "tika-vin12t2:182_2": "katadaṇḍakammoti vacanatthaṁ dasseti. Allavaṇoti tintavaṇo. Ghātetvāti hanitvā paharitvāti",
  "tika-vin12t2:182_3": "attho. Gaṇḍigaṇḍiyoti phoṭaphoṭā. Sannisinnāsūti gaṇḍīsu pakatisarīrena samaṁ nisinnāsu.",
  "tika-vin12t2:183_0": "95. Katadaṇḍakammabhāvo tāva purimanayeneva veditabbo hotu, kathaṁ pana lakkhaṇāhatabhāvo",
  "tika-vin12t2:183_1": "veditabboti āha ‘‘yassa panā’’tiādi. Tattha tattenāti tāpena. Lakkhaṇanti saññāṇaṁ.",
  "tika-vin12t2:183_2": "Soti jano. Bhujissoti bhujo etassatthīti bhujisso (ma. ni. ṭī. 2.426). Parehi apālito",
  "tika-vin12t2:183_3": "ca anajjhoharāpito ca hutvā sayameva attānaṁ pālanena ca bhojanaṁ ajjhoharaṇena ca",
  "tika-vin12t2:183_4": "samannāgatoti vuttaṁ hoti. Assāti lakkhaṇāhatassa. Vaṇāti arūni. Tāni hi yasmā vaṇanti",
  "tika-vin12t2:183_5": "gattāni vicuṇṇāni karonti, tasmā vaṇāti vuccanti. Rūḷhāti taruṇamaṁsena ruhā. Timaṇḍalavatthassa",
  "tika-vin12t2:183_6": "lakkhaṇāhatassa janassāti sambandho.",
  "tika-vin12t2:184": "33. Iṇāyikavatthukathā",
  "tika-vin12t2:185_0": "96.Iṇāyikonāmāti ettha iṇanti uddhāro. So hi yasmā eti vuddhiṁ gacchati, tasmā iṇanti",
  "tika-vin12t2:185_1": "vuccati. Taṁ gaṇhāti, dhāretīti vā iṇāyiko. Yaṁ vāti janaṁ vā āṭhapetvāti sambandho.",
  "tika-vin12t2:185_2": "Āṭhapetvāti ca pesanatthāya dhanasāmikassa santike ṭhapetvāti attho. Ākāro hi pesanatthavācako.",
  "tika-vin12t2:185_3": "Sopīti pisaddo purimajane apekkhati. ‘‘Dhāretī’’ti iminā āyikapaccayo dhāraṇatthe",
  "tika-vin12t2:185_4": "hotīti dasseti. Aññeti mātāpitūhi aññe. Hīti saccaṁ, yasmā vā. Teti aññe ñātakā,",
  "tika-vin12t2:185_5": "taṁ āṭhapetuṁ yasmā na issarā, tasmā na iṇāyikoti yojanā. Itaranti naiṇāyikato aññaṁ.",
  "tika-vin12t2:185_6": "Assāti janassa. Nanti taṁ janaṁ. Tesūti ñātisālohitādīsu. Tathārūpassāti attano ñātisālohitassāti",
  "tika-vin12t2:185_7": "attho. Ārocetabbākāraṁ dassento āha ‘‘sahetuko’’tiādi. Tattha sahetukoti bhabbo.",
  "tika-vin12t2:185_8": "Soti upaṭṭhāko . Paṭipajjatīti paṭidadāti. Etanti kappiyabhaṇḍaṁ. Ajānitvāti iṇāyikabhāvamajānitvā.",
  "tika-vin12t2:185_9": "Passantenāti iṇāyikaṁ passantena. ‘‘Apassantassa gīvā na hotī’’ti iminā passitvā",
  "tika-vin12t2:185_10": "adassentassa gīvā hotīti dasseti.",
  "tika-vin12t2:186_0": "Pucchiyamānopīti ‘‘kiṁ tvaṁ iṇāyikosī’’ti pucchiyamānopi. Tanti iṇāyikaṁ. Tatthāti",
  "tika-vin12t2:186_1": "aññasmiṁ dese. Tanti iṇasāmikaṁ. Soti iṇasāmiko. Ayanti iṇāyiko. Ayanti vacanā. Tatthāti",
  "tika-vin12t2:186_2": "iṇāyikassa pabbājane. Sāmīcīti anudhammatā.",
  "tika-vin12t2:187_0": "Nanti iṇāyikaṁ. Soti iṇasāmiko. Assāti therassa. Gīvā na hotīti sambandho. Acchatūti",
  "tika-vin12t2:187_1": "āsatu upavesatūti attho. Soti iṇāyiko. Īdisoti sahetuko vattasampannoti attho. Atiārādhakoti",
  "tika-vin12t2:187_2": "vattācārena therassa atitosako.",
  "tika-vin12t2:188": "34. Dāsavatthukathā",
  "tika-vin12t2:189_0": "97.Dāsāti ceṭakā. Te hi sāmikehi dukkhe vā duṭṭhakamme vā asīyanti khipīyantīti dāsāti",
  "tika-vin12t2:189_1": "vuccanti. Tatthāti catūsu dāsesu. ‘‘Gharadāsiyā putto’’ti iminā antogehe gharadāsiyā",
  "tika-vin12t2:189_2": "kucchimhi jāto antojātoti vacanatthaṁ dasseti. Dhanaṁ datvā kīto dhanakkītoti vacanatthaṁ",
  "tika-vin12t2:189_3": "dassento āha ‘‘dhanakkīto nāmā’’tiādi. Dhanena kīto dhanakkītoti vacanatthopi yuttoyeva.",
  "tika-vin12t2:189_4": "Dāsacārittanti desakālavasena dāsānaṁ cārittaṁ. Tattha tatthāti tasmiṁ tasmiṁ dese, kāle vā.",
  "tika-vin12t2:190_0": "Karamarānīto nāmāti ettha karamaroti vandi. So hi sattūnaṁ karena hatthena maritabbattā",
  "tika-vin12t2:190_1": "karamaroti vuccati. Karamarabhāvena ānīto karamarānīto. Tiroraṭṭhā āharantīti sambandho.",
  "tika-vin12t2:190_2": "Upalāpetvāvāti palobhetvā vā. Tatoti kasmāci gāmato. Manussā eva mānussakāni. Itthipurisānaṁ",
  "tika-vin12t2:190_3": "sādhāraṇabhāvena sāmaññabhāvato napuṁsakaliṅgavasena vuttaṁ. Pisaddena na kevalaṁ",
  "tika-vin12t2:190_4": "dhanāniyeva āharanti, atha kho mānussakānipīti sampiṇḍeti. Tatthāti mānussakesu.",
  "tika-vin12t2:190_5": "Evarūpo karamarānīto dāso na pabbājetabboti yojanā. Sabbasādhāraṇenāti bandhanāgārasodhanakāle",
  "tika-vin12t2:190_6": "sabbesaṁ sādhāraṇena.",
  "tika-vin12t2:191_0": "Dāsabyanti dāsassa bhāvo dāsabyaṁ, taṁ. Tena vuttaṁ ‘‘dāsabhāva’’nti. ‘‘Sayamevā’’ti",
  "tika-vin12t2:191_1": "iminā sāmaṁsaddo sayamatthe nipātoti dasseti. Bhujissitthiyoti rañño bhujissitthiyo.",
  "tika-vin12t2:191_2": "Vaṇṇadāsīhīti nagarasobhinīhi. Tā hi vaṇṇasampannadāsibhāvato vaṇṇadāsīti vuccanti.",
  "tika-vin12t2:191_3": "Tāsanti bhujissitthīnaṁ. Paṇṇanti dāsipaṇṇaṁ. Bhaṭiputtakagaṇādīnanti ādisaddena",
  "tika-vin12t2:191_4": "mallaputtagaṇādayo saṅgaṇhāti. Iminā bahusāmikadāsaṁ dasseti. Tehīti bhaṭiputtakagaṇādīhi.",
  "tika-vin12t2:191_5": "Adinnā na pabbājetabbāti bahūsu sāmikesu ekenapi adinnā na pabbājetabbā. Tepīti ārāmikadāsepi.",
  "tika-vin12t2:191_6": "Imasmiṁ ārāmikadāsapabbājane aṭṭhakathāvādaṁ dassento āha ‘‘mahāpaccariya’’ntiādi.",
  "tika-vin12t2:191_7": "‘‘Takka’’nti padaṁ ‘‘āsittaka’’iti pade kammaṁ. ‘‘Sīse’’ti padaṁ ‘‘āsittaka’’iti",
  "tika-vin12t2:191_8": "pade ādhāro. Kesuci janapadesu desacārittavasena sīse takkassa āsiñcanaṁ dāsānaṁ",
  "tika-vin12t2:191_9": "bhujissakaraṇanti adhippāyo. ‘‘Ārāmikaṁ demā’’ti vacanaṁ dāsānaṁ bhujissavacananti",
  "tika-vin12t2:191_10": "vuttaṁ hoti. Yena kenaci vohārenāti ‘‘ārāmikaṁ demā’’ti vā ‘‘ārāmikadāsaṁ demā’’ti",
  "tika-vin12t2:191_11": "vā ‘‘kappiyakārakaṁ demā’’ti vā yena kenaci vohārena. Dvīsu aṭṭhakathāvādesu kurundivādassa",
  "tika-vin12t2:191_12": "pacchā vuttattā soyeva pamāṇanti daṭṭhabbaṁ. Duggatamanussāti dukkhaṁ gatamanussā.",
  "tika-vin12t2:191_13": "Eteti duggatamanusse. Taṁ pabbājetuṁ na vaṭṭatīti mātāpitūnaṁ dāsabhāvaṁ upagatakāle",
  "tika-vin12t2:191_14": "jātaṁ puttaṁ sandhāya vuttaṁ. Atha pana mātāpitaro dāsabhāvaṁ upagatā, na putto,",
  "tika-vin12t2:191_15": "taṁ pabbājetuṁ vaṭṭati. ‘‘Bhikkhussā’’tipadaṁ ‘‘ñātakā vā upaṭṭhākā vā’’tipadesu",
  "tika-vin12t2:191_16": "sāmisambandho, ‘‘dentī’’ti pade sampadānaṁ. Assāti bhikkhussa. Imanti dāsaṁ. Abhiramissatīti",
  "tika-vin12t2:191_17": "bhikkhubhāve abhiramissati. Vibbhamissatīti vinivattetvā gihibhāvaṁ bhamissati. Iti",
  "tika-vin12t2:191_18": "vatvā dentīti sambandho. Nissāmikadāsoti pariggāhakasāmikavirahito dāso . Nissāmikassa",
  "tika-vin12t2:191_19": "dāsassa rājā sāmī, tasmā raññā apariggahite attanāva attānaṁ bhujissaṁ kātuṁ vaṭṭati.",
  "tika-vin12t2:191_20": "Pariggahite rājānaṁ kārāpetuṁ vaṭṭati. Ajānantoti attano dāsabhāvamajānanto.",
  "tika-vin12t2:192_0": "Anurādhapurāti anurādhanagarato nikkhamitvāti sambandho. Soti putto. Idhāti rohaṇe.",
  "tika-vin12t2:192_1": "Mātaraṁ pucchitvāti sambandho. Āgammāti āgantvā. Aticchathāti atikkamitvā icchatha,",
  "tika-vin12t2:192_2": "idha kiñci deyyadhammaṁ natthi, idaṁ atikkamitvā aññattha ṭhātumicchathāti vuttaṁ",
  "tika-vin12t2:192_3": "hoti. Teti gharasāmikā. Catūhi paccayehi paṭijaggantā vasāpesunti yojanā.",
  "tika-vin12t2:193": "35. Kammārabhaṇḍuvatthuādikathā",
  "tika-vin12t2:194_0": "98.Tulādhāramuṇḍakoti mānabhaṇḍadhāro muṇḍako. Iminā kammārabhaṇḍūti ettha kammārasaddo",
  "tika-vin12t2:194_1": "tulādhārapariyāyo, bhaṇḍusaddo muṇḍakapariyāyoti dasseti. Tulādhāro hi alaṅkāravikatikaraṇatthāya",
  "tika-vin12t2:194_2": "kammaṁ arati jānātīti kammāroti vuccati. Muṇḍako bhaṇḍīyati ‘‘muṇḍo’’ti paribhāsīyatīti",
  "tika-vin12t2:194_3": "bhaṇḍūti vuccati. ‘‘Suvaṇṇakāraputto’’ti iminā tassa sarūpaṁ dasseti. Apaloketunti",
  "tika-vin12t2:194_4": "ettha apapubbo lokasaddo āpucchanatthoti āha ‘‘āpucchitu’’nti. ‘‘Bhaṇḍukammatthāyā’’ti",
  "tika-vin12t2:194_5": "iminā bhaṇḍukammāyāti ettha tadatthe catutthīti dasseti. Tatrāti ‘‘saṅghaṁ apaloketu’’ntiādivacane.",
  "tika-vin12t2:194_6": "Sīmāpariyāpanneti vihārasīmāya vā upacārasīmāya vā pariyāpanne. Tatthāti bhikkhūnaṁ",
  "tika-vin12t2:194_7": "sannipātaṭṭhānaṁ. Ettha cāti āpucchane ca. Vattuṁ vaṭṭatiyevāti pañcasu vākyesu yaṁkiñci",
  "tika-vin12t2:194_8": "vākyaṁ kathetuṁ vaṭṭatiyeva. Pisaddena ‘‘imassa muṇḍakammaṁ āpucchāmī’’ti vākyampi saṅgaṇhāti.",
  "tika-vin12t2:195": "Tesanti vīsatiādīnaṁ bhikkhūnaṁ. ‘‘Daharabhikkhū vā sāmaṇere vā’’ti idaṁ āsannavasena vuttaṁ. Gihimpi pesetvā āpucchāpetuṁ vaṭṭati. Kasmā? ‘‘Pabbajjāpekkhaṁ vinā vā’’ti vuttattā.",
  "tika-vin12t2:196": "Pabbājentassa anāpattiyeva, supabbajitoti āha ‘‘pabbājentassāpi anāpattī’’ti.",
  "tika-vin12t2:197_0": "Āpucchitaṁ pagevāti yojanā. Khaṇḍasīmāyanti vihārasīmāya vā upacārasīmāya vā abbhantare",
  "tika-vin12t2:197_1": "ṭhitāyaṁ khaṇḍasīmāyaṁ. Yo panāti pabbajjāpekkho pana. Vibbhantako vāti navavibbhantako",
  "tika-vin12t2:197_2": "vā. Pabbajitānaṁ dvaṅgulakeso vaṭṭatīti āha ‘‘dvaṅgulakeso vā’’ti. Dvīhi aṅgulīhi",
  "tika-vin12t2:197_3": "atiritto keso imassāti dvaṅgulātirittakeso. Ekasikhāmattadharopi hotīti yojanā.",
  "tika-vin12t2:198_0": "100.Mārabyādhināti māraṇābādho. So hi sattānaṁ māraṇaṭṭhena, vividhassa ca dukkhassa",
  "tika-vin12t2:198_1": "ādahaṭṭhena mārabyādhīti vuccati. Iminā ahivātakarogenāti ettha ahivisasadisena vātena",
  "tika-vin12t2:198_2": "pavatto rogo ahivātakarogoti vuccatīti dasseti. Tamatthaṁ vitthārento āha ‘‘yatra",
  "tika-vin12t2:198_3": "hī’’tiādi. Tattha yatrāti yasmiṁ kule. So rogo tasmiṁ kule dvipade catuppade paṭhamaṁ",
  "tika-vin12t2:198_4": "gaṇhāti, pacchā gehasāmike gaṇhātīti dhammapadaaṭṭhakathāyaṁ (dha. pa. aṭṭha. 1.sāmāvatīvatthu)",
  "tika-vin12t2:198_5": "vuttaṁ. Tathāti yathā añño bhittiṁ vā chadanaṁ vā bhinditvā palāyitvā tirogāmādigato",
  "tika-vin12t2:198_6": "vā hutvā muccati, tathā. Ettha ca kule pitāputtā mucciṁsūti attho.",
  "tika-vin12t2:199_0": "Kākuḍḍepakanti ettha kāke uḍḍāpetīti kākuḍḍepako, kāke vā uḍḍāpetvā bhattaṁ bhuñjituṁ",
  "tika-vin12t2:199_1": "sakkotīti kākuḍḍepakoti vacanatthaṁ dassento āha ‘‘yo vāmahatthenā’’tiādi. Tattha",
  "tika-vin12t2:199_2": "uḍḍāpetvāti uddhaṁ ākāsaṁ gamanāpetvā. Tanti kākuḍḍepakaṁ.",
  "tika-vin12t2:200": "102.Ittarasaddo appamattakavācako anipphannapāṭipadikoti āha ‘‘appamattako’’ti. ‘‘Katipāhamevā’’ti iminā tassa atthaṁ dasseti.",
  "tika-vin12t2:201": "40. Nissayamuccanakakathā",
  "tika-vin12t2:202_0": "103.Ogaṇenāti ettha otyūpasaggo lāmakatthavācakoti āha ‘‘parihīnagaṇenā’’ti. Attano",
  "tika-vin12t2:202_1": "vuḍḍhatarasseva bhikkhussa santike nissayo gahetabboti āha ‘‘sacāyaṁ vuḍḍhatara’’ntiādi.",
  "tika-vin12t2:202_2": "Tattha ayanti abyatto bhikkhu. Upasampadāyāti upasampādetvā. Āyasmatoti āyasmantaṁ,",
  "tika-vin12t2:202_3": "upayogatthe cetaṁ sāmivacanaṁ. Āyasmato vā ovādanti yojanā. Sabbatthāti sabbesu.",
  "tika-vin12t2:202_4": "Āpucchanesūti disāpakkamanādiatthāya āpucchanesu. Etthāti imasmiṁ nissayavasanaṭṭhāne.",
  "tika-vin12t2:202_5": "Tanti tattakaṁ sutaṁ. Tassāti sutassa.",
  "tika-vin12t2:203": "41. Rāhulavatthukathā",
  "tika-vin12t2:204_0": "105.Kapilavatthūti ettha kapiloti kaḷāravaṇṇo isi vuccati, so vasati etthāti kapilavatthu,",
  "tika-vin12t2:204_1": "assamo. Tasmiṁ ṭhāne māpitattā nagarampi kapilavatthūti (dī. ni. aṭṭha. 1.267; su.",
  "tika-vin12t2:204_2": "ni. aṭṭha. 2.362) vuccati. Ayanti vakkhamānakathā. Suddhodanamahārājāti ettha suddhodanoti",
  "tika-vin12t2:204_3": "tassa rañño nāmaṁ. Atha vā suddhaṁ odanaṁ imassāti suddhodano, soyeva mahārājā suddhodanamahārājā.",
  "tika-vin12t2:204_4": "Viharati kirāti sambandho. Soti suddhodanamahārājā. Rājagahanti rājagahanagaraṁ.",
  "tika-vin12t2:204_5": "Sādhūti āyācanatthe nipāto. Āyācāmīti hi attho. Meti mama, puttanti sambandho, anādare",
  "tika-vin12t2:204_6": "vā sāmivacanaṁ. Soti amacco. Sādhūti sampaṭicchanatthe nipāto. Evanti hi attho. Athāti",
  "tika-vin12t2:204_7": "tasmiṁ nisīdanakāle. Assāti purisasahassaparivārassa amaccassa. Tatoti yācanakāraṇā",
  "tika-vin12t2:204_8": ". Nanti purisasahassaparivāraṁ amaccaṁ. Tatthevāti rājagaheyeva. Tepīti aṭṭha dūtāpi. Teti nava dūtā.",
  "tika-vin12t2:205_0": "Athāti tato pacchā. Ekadivasajātakanti ekasmiṁ divase jātakaṁ. Soti kāḷudāyīamacco.",
  "tika-vin12t2:205_1": "Pabbajitvāpīti pisaddena ‘‘apabbajitvāpī’’ti atthaṁ sampiṇḍeti. Tathevāti yathā nava",
  "tika-vin12t2:205_2": "dūtā saparivārā arahattaṁ pāpuṇiṁsu, tathevāti attho. Soti kāḷudāyī. Sambhatesūti",
  "tika-vin12t2:205_3": "sambharitesu gahetvā niṭṭhāpitesūti attho. Vissaṭṭhakammesūti vissaṭṭhā kammantā",
  "tika-vin12t2:205_4": "etesanti vissaṭṭhakammantā, tesu. Supupphitesūti sundarapupphasañjātesu. Paṭipajjanakkhameti",
  "tika-vin12t2:205_5": "paṭipajjanatthāya khame yogye. Gamanavaṇṇaṁ saṁvaṇṇesīti sambandho. Saṭṭhimattāhīti",
  "tika-vin12t2:205_6": "(bu. vaṁ. aṭṭha. nidānakathā 2) saṭṭhipamāṇāhi. Etanti etaṁ saṁvaṇṇassa kāraṇaṁ kinti",
  "tika-vin12t2:205_7": "pucchi. Cārikaṁ pakkamituṁ kāloti yojanā. Tena hīti uyyojanatthe nipāto. Bhagavā",
  "tika-vin12t2:205_8": "pakkāmīti sambandho. Parivutoti parisamantato vuto āvuto nivuto hutvāti sambandho.",
  "tika-vin12t2:205_9": "Aturitacārikanti ajavanacārikaṁ.",
  "tika-vin12t2:206_0": "Evanti iminā nayena. Bhagavati pakkante ca satīti yojanā. Nikkhantadivasatoti phagguṇapuṇṇamiyā",
  "tika-vin12t2:206_1": "pāṭipadadivasato. Uttamabhojanarasassāti uttamabhojanarasena. Dassathāti dadeyyātha.",
  "tika-vin12t2:206_2": "Tenevāti saddhāya uppādanakāraṇeneva. Nanti kāḷudāyiṁ. Bhagavā ṭhapesīti sambandho.",
  "tika-vin12t2:206_3": "Etadagganti eso aggo. Yadidanti yo ayaṁ. Etadaggeti etadaggaṭṭhāne.",
  "tika-vin12t2:207_0": "Sākiyāpi kho pahiṇiṁsūti sambandho. Ñātiseṭṭhanti ñātīnaṁ seṭṭhaṁ, ñātiyeva vā seṭṭhaṁ,",
  "tika-vin12t2:207_1": "bhagavantanti yojanā. Nigrodhasakkassāti nigrodhanāmakassa sakkassa. Tatthāti nigrodhasakkassa",
  "tika-vin12t2:207_2": "ārāme. Paccuggamananti paṭimukhaṁ uṭṭhahitvā gamanaṁ. Tatoti pahiṇato, paranti sambandho",
  "tika-vin12t2:207_3": ". Rājakumāre ca rājakumārikāyo ca pahiṇiṁsūti yojanā. Tesanti rājakumārarājakumārikānaṁ.",
  "tika-vin12t2:207_4": "Tatrāti nigrodhārāme. Māno jāti sabhāvo etesanti mānajātikā, mānena, māno vā thaddho",
  "tika-vin12t2:207_5": "etesanti mānathaddhā. Teti sākiyā, āhaṁsūti sambandho.",
  "tika-vin12t2:208_0": "Tesūti sākiyesu. Neti ñātayo. Vuṭṭhāyāti catutthajjhānato vuṭṭhahitvā. Tesanti ñātīnaṁ.",
  "tika-vin12t2:208_1": "Kaṇḍambarukkhamūleti kaṇḍanāmakena uyyānapālena ropimassa ambarukkhassa āsanne. Rājāti",
  "tika-vin12t2:208_2": "suddhodanamahārājā. Voti tumhākaṁ, pādeti sambandho. Ayanti vandanā. Jambucchāyāyāti",
  "tika-vin12t2:208_3": "jamburukkhassa chāyāya. Iti āhāti yojanā.",
  "tika-vin12t2:209_0": "Sikhāppattoti aggappatto, koṭippattoti attho. Tatoti nisīdanato, paranti sambandho.",
  "tika-vin12t2:209_1": "Pokkharavassanti padumavane vuṭṭhavassasadisaṁ. Tambavaṇṇanti lohitavaṇṇaṁ. Tanti",
  "tika-vin12t2:209_2": "apatanaṁ bhagavā kathesīti sambandho.",
  "tika-vin12t2:210_0": "Dutiyadivaseti kapilavatthuṁ pattadivasato dutiye divase. Indakhīleti nagarassa ummāre.",
  "tika-vin12t2:210_1": "Kathanti kenākārena cariṁsu nu khoti yojanā. Agamaṁsu kiṁ cariṁsu kinti yojanā. Sapadānacāranti",
  "tika-vin12t2:210_2": "gharapaṭipāṭikhaṇḍanavirahitena saha pavattaṁ cāraṁ. Tatoti āvajjanato, paranti sambandho.",
  "tika-vin12t2:210_3": "Ayameva vaṁsoti pubbabuddhānaṁ ayameva vaṁso. Ayaṁ paveṇīti tasseva vevacanaṁ. Anusikkhantāti",
  "tika-vin12t2:210_4": "anu paṭibhāgaṁ sikkhantā. Niviṭṭhagehatoti nivāsanatthāya visitagehato. Ayyoti adhipo",
  "tika-vin12t2:210_5": "sāmīti attho. Siddhatthakumāroti sabbalokassa siddho attho asmiṁ atthīti siddhattho,",
  "tika-vin12t2:210_6": "soyeva kumāro siddhatthakumāro. Sīhapañjaranti vātapānaṁ. Tañhi sīharūpaṁ dassetvā",
  "tika-vin12t2:210_7": "katapañjarattā sīhapañjaranti vuccati. Dassanabyāvaṭoti dassane, dassanatthāya vā",
  "tika-vin12t2:210_8": "byāvaṭo. Rāhulamātāpi devī ārocesīti sambandho. Kapālahatthoti kapālo hatthesu assa",
  "tika-vin12t2:210_9": "bhagavatoti kapālahattho, hutvāti sambandho. Nānāvirāgasamujjalāyāti nānāṭhānesu",
  "tika-vin12t2:210_10": "virāgāya samujjalāya. Virocamānaṁ bhagavantanti sambandho.",
  "tika-vin12t2:211_0": "Uṇhīsatoti siroveṭhanato. Tañhi uparisīse nahati bandhati, nahīyati bandhīyatīti",
  "tika-vin12t2:211_1": "vā uṇhīsoti vuccati. Narasīhagāthāhi nāmāti narasīhagāthānāmakāhi. Tā hi yasmā naroyeva",
  "tika-vin12t2:211_2": "sabbasattānaṁ sīho seṭṭho, narānaṁ, naresu vā sīho seṭṭhoti narasīho, tassa pakāsakā",
  "tika-vin12t2:211_3": "gāthā honti, tasmā narasīhagāthāti vuccanti. Raññoti sassurarañño, mātularañño vā.",
  "tika-vin12t2:211_4": "Saṁviggahadayoti calanacitto. Saṇṭhāpayamānoti suṭṭhu ṭhāpayamāno. Turitaturitanti",
  "tika-vin12t2:211_5": "turitato turitaṁ, atisīghanti attho. Kiṁ bhanteti kiṁ kāraṇā bhante. Ahuvatthāti",
  "tika-vin12t2:211_6": "hiyyattanīmajjhimapurisasaṅkhātāya tthavibhattiyā hūdhātussa ūkārassa uvādeso hoti,",
  "tika-vin12t2:211_7": "tasmā tumhe evaṁsaññino ahuvatthāti yojanā. Vaṁsacārittametanti etaṁ piṇḍāya caraṇaṁ",
  "tika-vin12t2:211_8": "vaṁsato paveṇito cārittaṁ. Tattha cāti mahāsammatakhattiyavaṁse ca. Ayanti mahāsammatakhattiyavaṁso.",
  "tika-vin12t2:211_9": "Antaravīthiyanti vīthiyā majjhe. Ṭhitova āhāti sambandho.",
  "tika-vin12t2:212_0": "Uttiṭṭheti uddissa, uṭṭhahitvā vā piṇḍāya tiṭṭhane. Dhammaṁ sucaritanti suṭṭhu caritabbaṁ",
  "tika-vin12t2:212_1": "bhikkhācariyasaṅkhātaṁ dhammaṁ. Careti careyya. Dhammacārīti bhikkhācariyasaṅkhātaṁ",
  "tika-vin12t2:212_2": "dhammaṁ caraṇasīlo samaṇo. Sukhaṁ setīti upalakkhaṇavasena vuttaṁ. Sesairiyāpathāpi",
  "tika-vin12t2:212_3": "lakkhaṇahāravasena gahetabbā samānakiccattā. Asmiñca loke paramhi ca loketi yojanā.",
  "tika-vin12t2:213": "Na taṁ duccaritaṁ careti vesiyādigocarasaṅkhātaṁ duṭṭhu caritabbaṁ taṁ dhammaṁ na careyya.",
  "tika-vin12t2:214_0": "Ettha ca paṭhamagāthaṁ antaravīthiyaṁ kathetvā rājānaṁ sotāpattiphale patiṭṭhāpesi,",
  "tika-vin12t2:214_1": "dutiyagāthaṁ pitunivesane kathetvā mahāpajāpatiṁ sotāpattiphale, rājānaṁ sakadāgāmiphale",
  "tika-vin12t2:214_2": "patiṭṭhāpesīti daṭṭhabbaṁ. Dhammapālajātakaṁ sutvāti puna aparasmiṁ divase (jā. aṭṭha.",
  "tika-vin12t2:214_3": "4.98 ādayo; dha. pa. aṭṭha. 1.nandattheravatthu) dhammapālajātakaṁ (jā. aṭṭha. 4.mahādhammapālajātakavaṇṇanā)",
  "tika-vin12t2:214_4": "sutvā. Maraṇasamayeti maraṇāsannakāle, maraṇasamayasamīpe vā, samīpatthe cetaṁ bhummavacanaṁ.",
  "tika-vin12t2:215_0": "Sotāpattiphalaṁ sacchikatvā parivisīti sambandho. Sabbaṁ itthāgāranti sabbo orodho.",
  "tika-vin12t2:215_1": "So hi itthīnaṁ agāranti itthāgāranti vuccati. Iminā vacanatthena agārameva mukhyato",
  "tika-vin12t2:215_2": "labbhati, rājitthiyo pana upacārenāti daṭṭhabbaṁ. Sā panāti rāhulamātā pana. Parijanenāti",
  "tika-vin12t2:215_3": "parivārena. Nanti ayyaputtaṁ. ‘‘Rājāna’’ntipadaṁ ‘‘gāhāpetvā’’tipade kāritakammaṁ,",
  "tika-vin12t2:215_4": "‘‘patta’’ntipadaṁ tattheva dhātukammaṁ. Rājadhītāyāti suppabuddharañño dhītāya. Sāti",
  "tika-vin12t2:215_5": "rājadhītā. Gopphakesūti caraṇagaṇṭhīsu bhagavantaṁ gahetvāti yojanā. Atha vā bhagavato",
  "tika-vin12t2:215_6": "gopphake gahetvāti yojanā. Evañhi sati upayogatthe bhummavacananti daṭṭhabbaṁ.",
  "tika-vin12t2:216": "Rājā kathesīti sambandho. Anacchariyanti na acchariyaṁ, accharaṁ paharituṁ na yogyanti attho. Rājadhītā yaṁ attānaṁ rakkhi, idaṁ anacchariyanti yojanā.",
  "tika-vin12t2:217_0": "Taṁdivasamevāti tasmiṁ dutiyadivaseyeva. Kesavisajjananti rājacūḷāmaṇibandhanatthaṁ",
  "tika-vin12t2:217_1": "kumārakāle bandhitasikhāveṇisaṅkhātassa kesassa visajjanaṁ, mocananti attho. Paṭṭabandhoti",
  "tika-vin12t2:217_2": "asuko nāma rājāti nalāṭe suvaṇṇamayassa paṭṭassa bandhanaṁ. Gharamaṅgalanti abhinavagharaṁ",
  "tika-vin12t2:217_3": "pavesanamaṅgalaṁ. Āvāhamaṅgalanti āvāhe pavattaṁ maṅgalaṁ. Chattamaṅgalanti rājachattussāpanakāle",
  "tika-vin12t2:217_4": "pavattaṁ maṅgalaṁ. Maṅgalaṁ vatvāti maṅgalasaṁyuttaṁ dhammakathaṁ kathetvā. Janapadakalyāṇīti",
  "tika-vin12t2:217_5": "janapadamhi kalyāṇasamannāgatā. Tuvaṭṭaṁ khoti khippameva. Sopīti nandarājakumāropi.",
  "tika-vin12t2:217_6": "Itītiādi nigamanaṁ. Dutiyadivaseti kapilavatthupattadivasato dutiye divase. Dhammapadaaṭṭhakathāyaṁ",
  "tika-vin12t2:217_7": "(dha. pa. aṭṭha. 1.nandattheravatthu; theragā. aṭṭha. 1.nandattheragāthāvaṇṇanā)",
  "tika-vin12t2:217_8": "pana ‘‘tatiyadivase nandaṁ pabbājesī’’ti vuttaṁ.",
  "tika-vin12t2:218_0": "Sattame divaseti kapilavatthupattadivasatoyeva sattame divase. Etaṁ samaṇaṁ passāti",
  "tika-vin12t2:218_1": "yojanā. Brahmarūpavaṇṇanti brahmuno rūpasaṅkhāto vaṇṇo viya vaṇṇo imassāti brahmarūpavaṇṇo,",
  "tika-vin12t2:218_2": "taṁ. Ayanti ayaṁ samaṇo. Tyassāti te assa. Teti nidhayo. Assāti samaṇassa. Nanti",
  "tika-vin12t2:218_3": "samaṇaṁ. Yācāti yācāhi. Ayaṁ dvikammikadhātu. Hīti saccaṁ, yasmā vā. Putto pitusantakassa",
  "tika-vin12t2:218_4": "sāmiko, iti tasmā me dehīti yojanā. Anurūpaṁ vacananti sambandho. Bhagavantaṁ anubandhīti",
  "tika-vin12t2:218_5": "bhagavato piṭṭhito piṭṭhito anubandhi.",
  "tika-vin12t2:219_0": "Na visahatīti na samattheti. Ayaṁ kumāro pitusantakaṁ yaṁ dhanaṁ icchati, tanti yojanā.",
  "tika-vin12t2:219_1": "Vaṭṭānugatanti vaṭṭadukkhaṁ anugataṁ. Savighātakanti vighātakehi pañcahi verehi sahitaṁ.",
  "tika-vin12t2:219_2": "Assāti kumārassa. Nanti kumāraṁ. Ayanti kumāro. Dāyajjanti dāyasaṅkhātaṁ mātāpitūnaṁ",
  "tika-vin12t2:219_3": "dhanaṁ ādadātīti dāyādo, putto, tassa idanti dāyajjaṁ, mātāpitūnaṁ dhanaṁ.",
  "tika-vin12t2:220_0": "‘‘Kathāhaṁ bhante rāhulakumāraṁ pabbājemī’’ti kasmā āha, nanu āyasmā sāriputto bārāṇasiyaṁ",
  "tika-vin12t2:220_1": "tīhi saraṇagamanehi anuññātaṁ pabbajjaṁ na jānātīti āha ‘‘idānī’’tiādi. Yā sā pabbajjā",
  "tika-vin12t2:220_2": "ca upasampadā ca anuññātāti yojanā. Tatoti pabbajjāupasampadato. Upasampadaṁ paṭikkhipitvāti",
  "tika-vin12t2:220_3": "sambandho. Vimatīti vividhā icchā. Imañcapanatthanti imameva vimatisaṅkhātamatthaṁ.",
  "tika-vin12t2:220_4": "Dhammasenāpati āhāti sambandho. Bhagavato taṁ ajjhāsayanti yojanā.",
  "tika-vin12t2:221_0": "‘‘Atha kho…pe… pabbājesī’’ti ettha kiṁ kumārassa kesacchedanādīni sabbakiccāni āyasmā",
  "tika-vin12t2:221_1": "sāriputtoyeva karotīti āha ‘‘mahāmoggallānatthero’’tiādi. Ovādācariyoti nivāsanapārupanādīsu",
  "tika-vin12t2:221_2": "sekhiyavattesu, ābhisamācārikesu ca ovādako ācariyo. Atha kasmā ‘‘āyasmā sāriputto",
  "tika-vin12t2:221_3": "rāhulakumāraṁ pabbājesī’’ti vuttanti āha ‘‘yasmā panā’’tiādi. Tatthāti tassaṁ pabbajjāupasampadāyaṁ.",
  "tika-vin12t2:221_4": "Na ācariyoti pabbajjācariyo ca ovādācariyo ca na issaro.",
  "tika-vin12t2:222": "Uppannasaṁvegena hadayenāti ettha itthambhūtalakkhaṇe karaṇavacanaṁ. Uppannasaṁvego hadayo hutvāti hi yojanā. Sabbanti sabbaṁ vacanaṁ.",
  "tika-vin12t2:223_0": "Tatthāti purimavacanāpekkhaṁ. Avisesenāti ‘‘dhana’’nti vā ‘‘añña’’nti vā ‘‘sāvajja’’nti",
  "tika-vin12t2:223_1": "vā ‘‘anavajja’’nti vā visesamakatvā sāmaññena. Na ca buddhānanti ettha casaddena",
  "tika-vin12t2:223_2": "na kevalaṁ apaṭirūpameva, atha kho buddhānañca na āciṇṇanti atthaṁ dasseti. Yanti",
  "tika-vin12t2:223_3": "yaṁ varaṁ. Tathā nandeti ettha tathāsaddassa upameyyatthajotakabhāvaṁ dassento āha",
  "tika-vin12t2:223_4": "‘‘yatheva kirā’’tiādi. Yatheva bodhisattaṁ byākariṁsu, evaṁ nandampi rāhulampi byākariṁsu",
  "tika-vin12t2:223_5": "kirāti yojanā. Pāḷiyaṁ pana yathā bhagavati me bhante pabbajite anappakaṁ dukkhaṁ",
  "tika-vin12t2:223_6": "ahosi, tathā nande pabbajite anappakaṁ dukkhaṁ ahosi, tathā rāhule pabbajite adhimattaṁ",
  "tika-vin12t2:223_7": "dukkhaṁ ahosīti yojanā. Nemittakāti subhāsubhanimittaṁ kathentīti nemittakā. Puttassāti",
  "tika-vin12t2:223_8": "jeṭṭhaputtassa siddhatthakumārassa. Pabbajjāyāti pabbajjāhetu pabbajjākāraṇā, pabbajjānimittaṁ",
  "tika-vin12t2:223_9": "vā. Tatoti bhagavato pabbajjato. Tampīti nandampi. Itīti īdisaṁ. Bhagavato pabbajjāya",
  "tika-vin12t2:223_10": "mahantaṁ icchāvighātasadisanti attho. Tampīti rāhulampi. Tenāti pabbajjāhetunā. Assāti",
  "tika-vin12t2:223_11": "rañño. Uppajjīti sambandho. Itoti sokuppattito varayācanato vā.",
  "tika-vin12t2:224_0": "Soti rājā. Yatra hi nāmāti yo nāma. Ahampi nāma yo yādiso buddhamāmako dhammamāmako",
  "tika-vin12t2:224_1": "saṅghamāmako samāno, so tādiso ahampi na sakkomīti yojanā. Aññeti mayā apare. Dukkhanti",
  "tika-vin12t2:224_2": "ñātiviyogadukkhaṁ. Niyyānikakāraṇanti manussānaṁ garahaupavādaakkosato niyyānikaṁ kāraṇaṁ.",
  "tika-vin12t2:225_0": "Tatthāti ‘‘ananuññāto’’tiādivacane. Janetīti jananī, mātā. Janetīti janako, pitā.",
  "tika-vin12t2:225_1": "Iminā posāvanikamātāpitaro nivatteti. Mātā vā matā hotīti yojanā. So eva vāti putto",
  "tika-vin12t2:225_2": "eva vā. Anuññātomhīti vadatīti saccena vā alikena vā ‘‘anuññātomhī’’ti vadati. Mātā",
  "tika-vin12t2:225_3": "vā sayaṁ pabbajitāti yojanā. Pitassāti pitā assa. Assāti puttassa. Vippavutthoti",
  "tika-vin12t2:225_4": "mātuyā kenaci kāraṇena pavāso.",
  "tika-vin12t2:226": "Cūḷamātādīnantiādisaddena mahāmātādīni saṅgaṇhāti. Posanakāti vaḍḍhanakā. Tesupīti posanakamātāpitaresupi.",
  "tika-vin12t2:227": "Yaṁ pana puttaṁ nānujānantīti sambandho. Jīvassevāti tassa jīvassa eva, pabbājentassa vā bhikkhussa, na desantaragamanādīnamatthāyāti attho. Tesanti mātāpitūnaṁ.",
  "tika-vin12t2:228_0": "Mahākantāroti kena udakena taritabboti kantāro, nirudakakantārova mukhyato labbhati,",
  "tika-vin12t2:228_1": "vāḷakantāro corakantāro amanussakantāro dubbhikkhakantāro marukantāroti ime pañca",
  "tika-vin12t2:228_2": "kantārā rūḷhīvasena. Mahanto kantāro mahākantāro.",
  "tika-vin12t2:229": "Yāvataketi ettha yāvasaddo pamāṇatthoti āha ‘‘yattake’’ti.",
  "tika-vin12t2:230": "42. Sikkhāpadadaṇḍakammavatthukathā",
  "tika-vin12t2:231": "106.Nāsanavatthūti liṅganāsanāya adhiṭṭhānaṁ, kāraṇanti vuttaṁ hoti. Pacchimānaṁ pañcannanti yojanā. Daṇḍakammavatthūti daṇḍakammassa kāraṇaṁ.",
  "tika-vin12t2:232_0": "107.Appatissāti ettha bhikkhūnaṁ vacanassa paṭimukhaṁ ādarena asavanaṁ bhikkhū jeṭṭhakaṭṭhāne",
  "tika-vin12t2:232_1": "na ṭhapenti nāmāti dassento āha ‘‘bhikkhū jeṭṭhakaṭṭhāne’’tiādi. ‘‘Samānajīvikā’’ti",
  "tika-vin12t2:232_2": "iminā asabhāgavuttikāti ettha sabhāgasaddo samānasaddapariyāyo, vuttisaddo jīvikapariyāyoti",
  "tika-vin12t2:232_3": "dasseti. Parisakkatīti ettha sakka gatiyantidhātupāṭhesu (saddanītidhātumālāyaṁ 16",
  "tika-vin12t2:232_4": "ḷakārantadhātu) vuttattā paripubbo sakkasaddo gatyatthoti āha ‘‘parakkamatī’’ti.",
  "tika-vin12t2:232_5": "Kintīti kimeva. Itisaddo hettha evasaddattho, kena eva upāyenāti hi attho. Akkosati",
  "tika-vin12t2:232_6": "cevāti jātiādīhi akkosati ceva. Bhedetīti bhedāpeti. Āvaraṇaṁ kātunti ettha āvaraṇasaddo",
  "tika-vin12t2:232_7": "nivāraṇasaddavevacanoti āha ‘‘nivāraṇaṁ kātu’’nti. Yatthāti yasmiṁ pariveṇe, senāsane",
  "tika-vin12t2:232_8": "vā. Vassaggenāti vassagaṇanāya. (Tassāti pariveṇasenāsanassa. Upacāreti āsanne).",
  "tika-vin12t2:232_9": "Mukhadvārikanti mukhasaṅkhātena dvārena ajjhoharitabbaṁ. ‘‘Vadatopī’’ti iminā vacīpayogena",
  "tika-vin12t2:232_10": "dukkaṭāpattiṁ dasseti, ‘‘nikkhipatopī’’ti iminā kāyapayogena. Anācārassāti daṇḍakamme",
  "tika-vin12t2:232_11": "anācārassa. Ettake nāma daṇḍakammeti ettake nāma udakāharāpanādisaṅkhāte daṇḍakamme.",
  "tika-vin12t2:232_12": "Idanti yāgubhattādiṁ. Lacchasīti labhissasi. ‘‘Ettake nāma daṇḍakamme’’ti vuttavacanassa",
  "tika-vin12t2:232_13": "yuttiṁ dassento āha ‘‘bhagavatā hī’’tiādi. Daṇḍakammanti daṇḍenti damenti etenāti",
  "tika-vin12t2:232_14": "daṇḍo, soyeva kattabbattā kammanti daṇḍakammaṁ āvaraṇādi. Aparādhānurūpanti vītikkamassa",
  "tika-vin12t2:232_15": "aparādhassa anurūpaṁ. Tampīti udakadāruvālikādiāharāpaṇampi. Tañca khoti tañca karaṇaṁ.",
  "tika-vin12t2:232_16": "Oramissatīti kāyena oramissati. Viramissatīti vācāya viramissati. Uṇhapāsāṇe vātiādīsu",
  "tika-vin12t2:232_17": "vāsaddena aññānipi attatāpanaparitāpanādīni kammāni saṅgaṇhāti.",
  "tika-vin12t2:233": "43. Anāpucchāvaraṇavatthuādikathā",
  "tika-vin12t2:234_0": "108.Upajjhāyaṁ anāpucchāti ettha upajjhāyaṁ anāpucchitvā. Sabbathā kiṁ na kātabbanti",
  "tika-vin12t2:234_1": "āha ‘‘tumhāka’’ntiādi. Daṇḍakammamassāti daṇḍakammaṁ assa. Assāti sāmaṇerassa. Saddhiṁ",
  "tika-vin12t2:234_2": "upajjhāyena viharantīti saddhivihārikā. Nissayācariyādīnaṁ ante samīpe vasantīti",
  "tika-vin12t2:234_3": "antevāsikā, upasampannāyeva.",
  "tika-vin12t2:235_0": "Apalāḷentīti ettha laḷa upasevāyanti dhātupāṭhesu vuttattā (saddanītidhātumālāyaṁ",
  "tika-vin12t2:235_1": "18 ḷakārantadhātu) there laḷato upasevato apagamentīti attho daṭṭhabbo. Idha pana",
  "tika-vin12t2:235_2": "adhippāyatthaṁ dassento āha ‘‘tumhāka’’ntiādi. Apalāḷetabbāti aññaṁ laḷato upasevato",
  "tika-vin12t2:235_3": "apagametabbā. Parisabhūte sāmaṇerūpasampanneti yojanā. Ādīnavanti dussīlaṁ nissāya",
  "tika-vin12t2:235_4": "vasanassa dosaṁ. Nhāyituṁ āgatena tayā gūthamakkhanaṁ kataṁ viya dussīlaṁ nissāya",
  "tika-vin12t2:235_5": "viharantena dussīlaṁ katanti yojanā. ‘‘Dussīla’’nti padaṁ purimapacchimapadāpekkhaṁ,",
  "tika-vin12t2:235_6": "tasmā dvinnaṁ padānaṁ majjhe vuttaṁ. Tattha purimapadāpekkhakāle vuttakammaṁ, pacchimapadāpekkhakāle",
  "tika-vin12t2:235_7": "avuttakammaṁ. Soti sāmaṇerūpasampanno. Upajjhāyaṁ vāti sāmaṇeraṁ sandhāya vuttaṁ.",
  "tika-vin12t2:235_8": "Nissayaṁ vāti upasampannaṁ sandhāya vuttaṁ.",
  "tika-vin12t2:236_0": "Tīsunāsanāsūti saṁvāsaliṅgadaṇḍakammanāsanasaṅkhātāsu tīsu nāsanāsu. Yoti sāmaṇero.",
  "tika-vin12t2:236_1": "Nānāāpattiyoti pārājikathullaccaya pācittiyāpattiyo. Hīti saccaṁ, yasmā vā. Kunthakipillikampīti",
  "tika-vin12t2:236_2": "ettha pāṇakhādakehi sattehi kuthiyati hiṁsiyatīti kuntho, kuṁ pathaviṁ vā dhāretīti kundho.",
  "tika-vin12t2:237_0": "Kimiyeva pillikaṁ potakaṁ kipillikaṁ mikārassa lopaṁ katvā. Pillikasaddo hi potakapariyāyo.",
  "tika-vin12t2:237_1": "Kimīnaṁ, kimīsu vā pillikaṁ kipillikaṁ. Nāsetabbataṁyevāti liṅgena nāsetabbabhāvameva.",
  "tika-vin12t2:237_2": "Tāvadevāti tasmiṁ māraṇabhindanakkhaṇeyeva. Assāti sāmaṇerassa. Senāsanaggāho ca",
  "tika-vin12t2:237_3": "paṭippassambhatīti vassacchedo hotīti adhippāyo. Ākiṇṇadosovāti liṅganāsanadosena",
  "tika-vin12t2:237_4": "ca daṇḍakammanāsanadosena ca ākuladosova. Virajjhitvāti virādhetvā. Yathānivatthapārutasseva",
  "tika-vin12t2:237_5": "sāmaṇerassāti sambandho. Tasmāti saraṇagamanaupasampadakammavācānaṁ sadisattā. Bhikkhunā",
  "tika-vin12t2:237_6": "samādinnaṁ viya imināpi samādinnāneva hontīti yojanā. Evanti evamijjhane, samādinne",
  "tika-vin12t2:237_7": "vā. Daḷhīkaraṇatthanti sikkhāpadānaṁ daḷhīkaraṇatthaṁ. Patiṭṭhāpanatthanti sāmaṇerassa",
  "tika-vin12t2:237_8": "patiṭṭhāpanatthaṁ. Lacchatīti labhissati. Saṅghena dātabboti sambandho. Apaloketvāti",
  "tika-vin12t2:237_9": "saṅghaṁ āpucchitvā. Iminā chinnavassakaṁ dasseti.",
  "tika-vin12t2:238_0": "Adinnādāne tiṇasalākamattenāpi vatthunā asamaṇo hotīti yojanā. Vippaṭipattiyāti vikārena",
  "tika-vin12t2:238_1": "paṭipajjanato. Bhaṇiteti bhaṇane. Jānitvāti jānitvā eva. Evakāro hettha ajjhāharitabbo,",
  "tika-vin12t2:238_2": "tena vuttaṁ ‘‘na ajānitvā’’ti. Yāni pañca sikkhāpadānīti yojanā. Assāti sāmaṇerassa.",
  "tika-vin12t2:238_3": "Ṭhapanatthāyāti sikkhāpadānaṁ ṭhapanatthāya. Ayanti pārājiko. Visesoti bhikkhūnaṁ pācittiyato viseso.",
  "tika-vin12t2:239_0": "Paṭipakkhavasenāti ‘‘anarahaṁ asammāsambuddho’’tiādinā ca ‘‘dvākkhāto’’tiādinā ca",
  "tika-vin12t2:239_1": "‘‘duppaṭippanno’’tiādinā ca paṭiviruddhavasena garahanto sāmaṇero nivāretabboti sambandho.",
  "tika-vin12t2:239_2": "Kaṇḍakanāsanāyāti kaṇḍakanāmakassa sāmaṇerassa daṇḍakammanāsanāya. Taṁ laddhinti",
  "tika-vin12t2:239_3": "avaṇṇabhāsanadiṭṭhiṁ. Accayanti atikkamaṁ, dosaṁ vā. Desāpetabboti ‘‘accayo maṁ bhante",
  "tika-vin12t2:239_4": "accagamā’’tiādinā desāpetabbā. Taṁ yuttanti ‘‘liṅganāsanāya nāsetabbo’’ti taṁ vacanaṁ",
  "tika-vin12t2:239_5": "patirūpaṁ. Hīti saccaṁ, yasmā vā. Idhāti khandhake, ‘‘sāmaṇeraṁ nāsetu’’ntivacane vā.",
  "tika-vin12t2:240_0": "‘‘Eseva nayo’’ti vuttavacanaṁ pākaṭaṁ karonto āha ‘‘sassatucchedānañhī’’tiādi. Aññataradiṭṭhiko",
  "tika-vin12t2:240_1": "sāmaṇeroti yojanā. Etthāti dasasu nāsanaṅgesu. ‘‘Kāma’’ntipadena punaruttiniratthakadosāropanena",
  "tika-vin12t2:240_2": "garahaṁ dasseti. ‘‘Panā’’tipadena tesaṁ dosānaṁ pahānena sambhāvanaṁ dasseti. Abrahmacāriṁ",
  "tika-vin12t2:240_3": "sāmaṇeranti sambandho. Upasampādetuṁ vaṭṭatīti upasampādanaṁ vaṭṭati. Bhikkhunidūsako",
  "tika-vin12t2:240_4": "sāmaṇeroti sambandho. Pabbajjampīti ettha pisaddassa garahatthabhāvaṁ dassetuṁ vuttaṁ",
  "tika-vin12t2:240_5": "‘‘pageva upasampada’’nti. Etamatthanti etādisamatthaṁ.",
  "tika-vin12t2:241": "47. Paṇḍakavatthukathā",
  "tika-vin12t2:242_0": "109. Daharataruṇasaddānaṁ vevacanattā vuttaṁ ‘‘dahare…pe… taruṇe’’ti. Moḷigallasaddo",
  "tika-vin12t2:242_1": "thūlasarīravācako anipphannapāṭipadikoti āha ‘‘moḷigalleti thūlasarīre’’ti. Hatthibhaṇḍeti",
  "tika-vin12t2:242_2": "ettha hatthisaṅkhātaṁ bhaṇḍaṁ etesanti hatthibhaṇḍāti vutte hatthigopakāti āha ‘‘hatthigopake’’ti.",
  "tika-vin12t2:242_3": "Abhidhāne (abhidhānappadīpikāyaṁ 367 gāthāyaṁ) pana ‘‘hatthimeṇḍo’’ti pāṭho atthi.",
  "tika-vin12t2:243_0": "Paṇḍakoti paḍati vikalabhāvaṁ gacchatīti paṇḍako. Saṁkhepena vuttamatthaṁ vitthārena",
  "tika-vin12t2:243_1": "dassento āha ‘‘tatthā’’tiādi. Tattha yassāti paṇḍakassa. Asucināti sambhavena. Āsittassāti",
  "tika-vin12t2:243_2": "āsiñcitabbassa. Iminā asucinā mukhe āsiñcitabboti āsittoti vacanatthaṁ dasseti. Ayanti",
  "tika-vin12t2:243_3": "paṇḍako. Ajjhācāranti methunajjhācāraṁ. ‘‘Usūyāya uppannāyā’’tiiminā usūyatīti usūyoti",
  "tika-vin12t2:243_4": "vacanatthaṁ dasseti. Upakkamenāti vāyāmena. Bījānīti aṇḍāni. Iminā upakkamena etasmā",
  "tika-vin12t2:243_5": "bījāni apanītānīti opakkamikoti vacanatthaṁ dasseti. Pakkhe pavatto paṇḍako pakkhapaṇḍako,",
  "tika-vin12t2:243_6": "pakkhe pariḷāhavūpasamo paṇḍako pakkhapaṇḍakoti vacanatthaṁ dassento āha ‘‘ekacco",
  "tika-vin12t2:243_7": "panā’’tiādi. Tattha pubbavacanatthe pakkheti kālapakkheti attho daṭṭhabbo. Pacchimavacanatthe",
  "tika-vin12t2:243_8": "pakkheti juṇhapakkheti attho daṭṭhabbo. ‘‘Akusalavipākānubhāvenā’’ti padaṁ ‘‘paṇḍako",
  "tika-vin12t2:243_9": "hotī’’tipadeyeva sambandhitabbaṁ. Assāti paṇḍakassa. Napuṁsakapaṇḍakoti puriso viya",
  "tika-vin12t2:243_10": "sātisayaṁ paccāmitte na puṁsaketi abhimaddanaṁ kātuṁ na sakkotīti napuṁsako. Na pumā",
  "tika-vin12t2:243_11": "na itthīti napuṁsakoti katvā napumanaitthisaddassa niruttinayena napuṁsakakaraṇampi",
  "tika-vin12t2:243_12": "vadanti. Napuṁsakoyeva paṇḍako napuṁsakapaṇḍako. Tesūti pañcasu paṇḍakesu. Tesupīti",
  "tika-vin12t2:243_13": "opakkamikādīsu tīsupi. ‘‘Yasmiṁ pakkhe’’ti iminā pakkhe pakkhe paṇḍakabhāvaṁ nivatteti.",
  "tika-vin12t2:243_14": "Assāti paṇḍakassa. Etthāti pañcasu paṇḍakesu. Sopīti paṇḍakopi. Itoti paṇḍakavārato.",
  "tika-vin12t2:243_15": "‘‘Eseva nayo’’ti iminā liṅganāsanameva atidisati.",
  "tika-vin12t2:244": "48. Theyyasaṁvāsakavatthukathā",
  "tika-vin12t2:245_0": "110.Pārijaññapattassāti parihāyatīti parijāni, issariyabhogādi, tassa bhāvo pārijaññaṁ,",
  "tika-vin12t2:245_1": "issariyabhogādikkhayo, taṁ pattoti pārijaññapatto, tassa. ‘‘Pārijuññapattassā’’tipi",
  "tika-vin12t2:245_2": "ukārena saha pāṭho atthi. Khīṇakolaññoti ettha kule jātā kolaññā, ṇyapaccayo, nakārāgamo.",
  "tika-vin12t2:245_3": "Khīṇā kolaññā assāti khīṇakolaññoti vacanatthaṁ dassento āha ‘‘mātipakkhapitipakkhato’’tiādi.",
  "tika-vin12t2:245_4": "Tattha mātipakkhapitipakkhatoti mātuyā pakkho mātipakkho, pituno pakkho pitipakkho,",
  "tika-vin12t2:245_5": "mātipakkho ca pitipakkho ca mātipakkhapitipakkhā. Phātiṁ kātunti ettha phā-dhātu",
  "tika-vin12t2:245_6": "vaḍḍhanatthoti āha ‘‘vaḍḍhetu’’nti. ‘‘Pucchiyamāno’’ti iminā anuyuñjiyamānoti ettha",
  "tika-vin12t2:245_7": "anutyūpasaggavasena yujasaddo pucchanatthoti dasseti.",
  "tika-vin12t2:246_0": "Theyyasaṁvāsakoti thenanaṁ theyyaṁ nakārassa yakāraṁ katvā, theyyāya saṁvāsako imassāti",
  "tika-vin12t2:246_1": "theyyasaṁvāsako. Ettha ca na kevalaṁ vassagaṇanādikoyeva saṁvāso nāma hoti, atha",
  "tika-vin12t2:246_2": "kho theyyāya liṅgagahaṇampi saṁvāsoyeva nāma. Tasmā tassa tividhabhāvaṁ dassento",
  "tika-vin12t2:246_3": "āha ‘‘tayo’’tiādi. Tattha liṅgaṁ thenetīti liṅgathenako, eseva nayo itaresupi. Tamatthaṁ",
  "tika-vin12t2:246_4": "vitthārento āha ‘‘tatthā’’tiādi. Tattha yoti theyyasaṁvāsako. Liṅgamattassevāti ettha",
  "tika-vin12t2:246_5": "mattasaddena saṁvāsādayo nivatteti.",
  "tika-vin12t2:247_0": "Videsanti attano desato viyogaṁ desaṁ. Visaddo hettha viyogatthavācako. Atha vā vi",
  "tika-vin12t2:247_1": "dūraṁ desaṁ. Visaddo hettha dūratthavācako. Musāti abhūtatthe dutiyantanipāto, abhūtaṁ",
  "tika-vin12t2:247_2": "vacananti attho. Paṭibāhatīti aññe nivāreti. Saṁvāsathenako nāmāti ettha ko saṁvāso",
  "tika-vin12t2:247_3": "nāma, nanu ekakammādikoti āha ‘‘bhikkhuvassagaṇanādiko’’tiādi. Bhikkhuvassagaṇanādikoti",
  "tika-vin12t2:247_4": "ādisaddena yathāvuḍḍhaṁ vandanasādiyanaṁ āsanapaṭibāhanaṁ uposathapavāraṇādīsu sandissananti",
  "tika-vin12t2:247_5": "imāni saṅgaṇhāti. ‘‘Kiriyabhedo’’ti iminā saṁ ekato vasiyati anenāti saṁvāsoti vacanatthena",
  "tika-vin12t2:247_6": "kiriyabhedo saṁvāso nāmāti dasseti. Imasmiṁ attheti imasmiṁ vatthumhi, imasmiṁ ṭhāneti",
  "tika-vin12t2:247_7": "attho. Iminā pārājikādiṭṭhāne pana ekakammādiko saṁvāso nāmāti dasseti.",
  "tika-vin12t2:248": "‘‘Liṅgassa ceva saṁvāsassa cā’’ti iminā ubhayathenakoti ettha ubhayasarūpaṁ dasseti.",
  "tika-vin12t2:249_0": "Etthāti theyyasaṁvāsakaṭṭhāne. Rāja…pe… bhayehi vāti ettha bhayasaddo paccekaṁ yojetabbo.",
  "tika-vin12t2:249_1": "Rājabhayena ca dubbhikkhabhayena ca kantārabhayena ca rogabhayena ca veribhayena",
  "tika-vin12t2:249_2": "cāti hi attho. Cīvaragahaṇatthanti cīvarāharaṇatthaṁ, ayameva vā pāṭho. Vāsaddo hetvatthaṁ",
  "tika-vin12t2:249_3": "vā sampadānatthaṁ vā sampiṇḍeti. Ayaṁ gāthā vibhattiyā uppaṭipāṭittā bhaggarītisaṅkhātā",
  "tika-vin12t2:249_4": "alaṅkāradosā na muttā. Liṅganti samaṇaliṅgaṁ. Idhāti imasmiṁ sāsane.",
  "tika-vin12t2:250_0": "Nādhivāsetīti na sampaṭicchati. Yāvāti yattakaṁ kālaṁ, ayaṁ panettha yojanā – idha",
  "tika-vin12t2:250_1": "yo rāja…pe… bhayena vā cīvaragahaṇatthaṁ vā liṅgaṁ ādiyati, so suddhamānaso hutvā",
  "tika-vin12t2:250_2": "yāva saṁvāsaṁ nādhivāseti, tāva eso ‘‘theyyasaṁvāsako nāmā’’ti na vuccatīti.",
  "tika-vin12t2:251_0": "Tatrāti tāsu gāthāsu. Idhāti imasmiṁ sāsane. Evanti liṅge gahiyamāne. Tasminti jane.",
  "tika-vin12t2:251_1": "Anosaritvāvāti anokkamitvāva. Liṅgaṁ apanetvāti sayaṁ gahitaṁ samaṇaliṅgaṁ vināsetvā.",
  "tika-vin12t2:251_2": "Pabbajitālayanti pabbajitachāyaṁ. Pubbeti saṁvāsathenake.",
  "tika-vin12t2:252": "Sabbapāsaṇḍiyabhattānīti sabbāni pāsaṇḍaṁ uddissa dinnāni bhattāni.",
  "tika-vin12t2:253": "Satte vahatīti sattavāho. Viramitabbanti veraṁ, taṁ pavattetīti veriko. Kāyena pariharitabbānīti kāyaparihāriyāni. Tanti tuvaṁ. Hīnāyāvattabhāvanti hīnāya gihibhāvāya āvattabhāvaṁ.",
  "tika-vin12t2:254": "Uppabbajitvāti pabbajaviyogaṁ katvā. Tamatthanti uppabbajitasaṅkhātamatthaṁ. Assāti mahāsāmaṇerassa.",
  "tika-vin12t2:255": "Mahanto vāti ettha vāsaddo garahattho. Pageva daharoti dasseti. Abyatto hotīti yojanā. Soti sāmaṇero.",
  "tika-vin12t2:256_0": "Vacchagorakkhādīnīti ettha vacchoti taruṇagoṇo. So hi mātusantike vasatīti vaccho.",
  "tika-vin12t2:256_1": "Mātuyā viyogakāle vā vassatīti vacchoti vuccati. Iminā dammagavajaraggavāpi sāmaññato",
  "tika-vin12t2:256_2": "gahitā. Go vuccati khettabhūmi. Vaccho ca go ca vacchagavā, tesaṁ rakkhanaṁ vacchagorakkho,",
  "tika-vin12t2:256_3": "so ādi yesaṁ kasikammādīnanti vacchagorakkhādīni. ‘‘Sūpasampanno’’ti iminā gahaṭṭhampi",
  "tika-vin12t2:256_4": "sace upasampādeti, sūpasampannoti dasseti. Anupasampannakāleyevāti sāmaṇerakāleyeva.",
  "tika-vin12t2:256_5": "Vinayavinicchayeti vinaye vuttassa theyyasaṁvāsakassa vinicchaye. Theyyasaṁvāsako",
  "tika-vin12t2:256_6": "hoti liṅgassa apanītattā.",
  "tika-vin12t2:257": "Theyyasaṁvāsako na hoti saliṅge ṭhitattā. Ayampi theyyasaṁvāsako na hoti kāsāye saussāhattā. Theyyasaṁvāsako hoti kāsāye dhurassa nikkhittattā.",
  "tika-vin12t2:258_0": "Theyyasaṁvāsako na hoti saliṅge ṭhitattā. Neva theyyasaṁvāsako hoti kāsāye saussāhattā.",
  "tika-vin12t2:258_1": "Methunasevanādīhītiādisaddena pāṇātipātādayo saṅgaṇhāti. Theyyasaṁvāsako hoti kāsāye",
  "tika-vin12t2:258_2": "dhurassa nikkhittattā. Ovaṭṭikanti adhovaṭṭena karaṇaṁ. Rakkhati tāvāti tāva rakkhati",
  "tika-vin12t2:258_3": "vīmaṁsanena nivāsitattā. Liṅganti samaṇaliṅgaṁ. Theyyasaṁvāsako hoti gihiliṅgassa sampaṭicchitattā.",
  "tika-vin12t2:259": "Vīmaṁsati vā sampaṭicchati vā rakkhatiyeva odātavatthassa antokāsāyabhāvato. ‘‘Bhikkhuniyāpi eseva nayo’’ti vuttamevatthaṁ vibhāvento āha ‘‘sāpī’’tiādi.",
  "tika-vin12t2:260_0": "Vuḍḍhapabbajito sāmaṇeroti sambandho. Pāḷiyampīti pantiyampi. Seno maṁsapesiṁ gahetvā",
  "tika-vin12t2:260_1": "gacchati viya bhattapiṇḍe pattaṁ upanāmetvā gahetvā gacchati. Theyyasaṁvāsako na",
  "tika-vin12t2:260_2": "hoti vassānaṁ agaṇanattā.",
  "tika-vin12t2:261": "48. Titthiyapakkantakakathā",
  "tika-vin12t2:262_0": "110. Pakkamatīti pakkanto, ‘‘paviṭṭho’’ti iminā kamudhātuyā padavikkhepatthaṁ dasseti,",
  "tika-vin12t2:262_1": "icchākantiatthe nivatteti. Soti titthiyapakkantako. Tatrāti titthiyapakkantake. Upasampanno",
  "tika-vin12t2:262_2": "bhikkhu gacchatīti sambandho. Tesanti titthiyānaṁ. ‘‘Titthiyo bhavissāmī’’ti pubbeva",
  "tika-vin12t2:262_3": "laddhigahitattā vuttaṁ ‘‘liṅge ādinnamatte’’ti. Kusacīrādīnīti ettha kuso vuccati",
  "tika-vin12t2:262_4": "salākā. Cīroti panti, āvalīti attho. Kuse rajjunā āvunitvā kato cīro kusacīro, so",
  "tika-vin12t2:262_5": "ādi yesaṁ tānīti kusacīrādīni. Ādisaddena phalakacīrādayo saṅgaṇhāti. Kusatiṇehi",
  "tika-vin12t2:262_6": "kato cīro kusacīrotipi vadanti. Naggoti acelako. Ājīvakoti acelakavatamādāya jīvatīti",
  "tika-vin12t2:262_7": "ājīvako. Tesanti ājīvakānaṁ. Ovadito hutvāti sambandho.",
  "tika-vin12t2:263_0": "Kinti kiṁ vataṁ. Luñcāpetīti apanayāpeti. Morapiñchādīnīti ettha piñchaṁ vuccati",
  "tika-vin12t2:263_1": "pakkho. So hi piñchati ākāse gacchati anenāti piñchanti vuccati. Pichi gatiyanti",
  "tika-vin12t2:263_2": "dhātupāṭho. Morassa piñchaṁ morapiñchaṁ, taṁ ādi yesaṁ tānīti morapiñchādīni. Ādisaddena",
  "tika-vin12t2:263_3": "ulūkapiñchādayo saṅgaṇhāti. Yāva na sampaṭicchatīti yāva laddhiṁ na sampaṭicchati.",
  "tika-vin12t2:263_4": "Nanti vīmaṁsamānaṁ bhikkhuṁ. Laddhīti titthiyaladdhi. Rakkhatīti titthiyapakkantakato",
  "tika-vin12t2:263_5": "rakkhati. Laddhiyā abhāvena titthiyapakkantako na hotīti adhippāyo. Acchiddacīvaroti",
  "tika-vin12t2:263_6": "ettha ākāro kodhattho, aḍḍattho vā hoti, chiddasaddo dūsanattho hoti. Tasmā ākodhena",
  "tika-vin12t2:263_7": "aḍḍena vā chiddo dūsitoti acchiddoti attho daṭṭhabbo. ‘‘Acchinno’’tipi pāṭho. Acchiddaṁ",
  "tika-vin12t2:263_8": "cīvarametassāti acchiddacīvaro. Titthāyatananti titthīnaṁ nivāsaṭṭhānaṁ, titthiyānaṁ upassayanti attho.",
  "tika-vin12t2:264": "49. Tiracchānagatavatthu",
  "tika-vin12t2:265": "111. Devasampattisadisaṁ issariyasampattiṁ anubhavantopi so nāgo kasmā nāgayoniyā aṭṭīyatīti āha ‘‘kiñcāpī’’tiādi.",
  "tika-vin12t2:266_0": "Tattha kiñcāpi anubhotīti sambandho. Kiñcāpisaddo hettha sambhāvanājotako, panasaddo",
  "tika-vin12t2:266_1": "garahatthajotako. Kusalavipākenāti ahetukakusalavipākena. Tassāti nāgassa. Sajātiyāti",
  "tika-vin12t2:266_2": "samānajātiyā nāgiyā. Udakasañcārimaṇḍūkabhakkhanti udake sañcaraṇasīlaṁ maṇḍūkasaṅkhātaṁ",
  "tika-vin12t2:266_3": "bhakkhaṁ pātubhavatīti yojanā. Soti nāgo. Aṭṭīyatīti aramaṇaṁ pīḷiyati. Harāyatīti",
  "tika-vin12t2:266_4": "ettha haredhātu lajjanatthoti āha ‘‘lajjatī’’ti. Ekāranto dhātu bhūvādigaṇiko (saddanītidhātumālāyaṁ",
  "tika-vin12t2:266_5": "16 rakārantadhātu). Jigucchatīti ettha gupadhātuyā kammaṁ dassento āha ‘‘attabhāva’’nti.",
  "tika-vin12t2:266_6": "‘‘Tassa bhikkhuno’’tipadassa ‘‘nikkhante’’tipadena yojitabbattā bhummatthe sāmivacananti",
  "tika-vin12t2:266_7": "āha ‘‘tasmiṁ bhikkhusmi’’nti. Atha vā tassa bhikkhunoti sāmiyogattā ‘‘nikkhante’’ti",
  "tika-vin12t2:266_8": "ettha bhāvatthe mānapaccayoti āha ‘‘nikkhamane’’ti. Iminā nikkhanteti ettha na antapaccayo,",
  "tika-vin12t2:266_9": "mānapaccayasseva antabhāvaṁ katvā vuttoti dasseti. Vissaṭṭhoti sativissajjito. Tasminti",
  "tika-vin12t2:266_10": "bhikkhumhi. Kapimiddhavasenevāti kapino middhavasena eva. Atha vā kapimiddhavasena",
  "tika-vin12t2:266_11": "niddāyanto iva niddāyantoti yojanā. Paṭinipajjīti puna nipajji. Vissaramakāsīti ettha",
  "tika-vin12t2:266_12": "visaddo virūpatthajotako, sarasaddo saddavācakoti dassento āha ‘‘virūpaṁ mahāsaddamakāsī’’ti.",
  "tika-vin12t2:267_0": "‘‘Akārassa lopaṁ katvā’’ti iminā tumhe khotthāti ettha ‘‘tumhe kho atthā’’ti padavibhāgaṁ",
  "tika-vin12t2:267_1": "katvā okārato parassa akārassa lopaṁ dasseti. ‘‘Akārassālopa’’ntipi pāṭho. Evañhi",
  "tika-vin12t2:267_2": "sati akārassa alopaṁ katvāti attho daṭṭhabbo. Iminā ‘‘tumhe kho atthā’’ti padacchedaṁ",
  "tika-vin12t2:267_3": "katvā akāre pare okārassa vakāraṁ katvā tumhe khvatthā’’ti pāṭho dassito. Kasmā imasmiṁ",
  "tika-vin12t2:267_4": "dhammavinaye avirūḷhidhammāti āha ‘‘jhāna…pe… abhabbattā’’ti. ‘‘Bhavathā’’ti iminā",
  "tika-vin12t2:267_5": "atthāti ettha asadhātu sattatthavācako thavibhattīti dasseti. Sajātiyāti ettha samānā",
  "tika-vin12t2:267_6": "jāti etissāti sajātīti vutte nāgī evāti āha ‘‘nāgiyā evā’’ti. Manussitthiādīti ettha",
  "tika-vin12t2:267_7": "ādisaddena tiracchānagatitthīpetitthīdevitthiyo saṅgaṇhāti. ‘‘Dveme bhikkhave paccayā’’ti",
  "tika-vin12t2:267_8": "desanā sāvasesadesanāti dassento āha ‘‘ettha cā’’ti. Etthāti tiracchānagatavatthumhi.",
  "tika-vin12t2:267_9": "Abhiṇhanti abhikkhaṇaṁ punappunanti attho.",
  "tika-vin12t2:268": "Tiracchānagatoti ettha kiṁ apāyapariyāpanno duggatiahetukapaṭisandhikovādhippetoti āha ‘‘nāgo vā hotū’’tiādi.",
  "tika-vin12t2:269": "50. Mātughātakādivatthukathā",
  "tika-vin12t2:270_0": "112.Nikkhantinti ettha ‘‘imassa pāpakammassā’’ti chaṭṭhīyogattā bhāvatthe tipaccayoti",
  "tika-vin12t2:270_1": "āha ‘‘nikkhamana’’nti. Apavāhananti apāyapaṭisandhivahanato apagamanaṁ. Yenāti manussabhūtena",
  "tika-vin12t2:270_2": "yena jīvitā voropitāti sambandho. Manussitthibhūtāti manussitthī hutvā bhūtā, manussitthībhāvaṁ",
  "tika-vin12t2:270_3": "vā bhūtā pattā. Iminā tiracchānagatitthiādayo nivatteti. ‘‘Janikā’’ti iminā posāvanikamātādayo",
  "tika-vin12t2:270_4": "nivatteti. Sayampīti ettha pisaddo na kevalaṁ mātāyeva, atha kho puttenāpīti dasseti.",
  "tika-vin12t2:270_5": "Satāti santena. Manussajātikeneva satā manussajātiko eva hutvā voropitāti yojanā.",
  "tika-vin12t2:270_6": "Anantare bhave phalaṁ nibbattetīti ānantariyaṁ, mātughātakakammaṁ, tena jātisāmaññampi",
  "tika-vin12t2:270_7": "ajanikaṁ ghātento ca janikampi jātibhedaṁ ghātento ca na anantariko hoti, tassa pabbajjā",
  "tika-vin12t2:270_8": "ca upasampadā ca na vāritāti dassento āha ‘‘yena panā’’tiādi. Tattha poseti vaddhetīti",
  "tika-vin12t2:270_9": "posāpaniyā, sā eva posāvanikā pakārassa vakāraṁ, yakārassa ca kakāraṁ katvā, posāvanikā",
  "tika-vin12t2:270_10": "ca sā mātā ceti posāvanikamātā. Assāti puttassa. Idaṁ padaṁ pubbāparāpekkhaṁ. Tattha",
  "tika-vin12t2:270_11": "pubbapade bhāvasambandho, pacchimapade sāmisambandho. Sabbathā eseva nayo hotīti",
  "tika-vin12t2:270_12": "āha ‘‘sacepī’’tiādi. Vesiyāti upalakkhaṇavasena vuttaṁ . Yāya kāyaci itthiyā puttassāpi",
  "tika-vin12t2:270_13": "gahetabbattā. ‘‘Ayaṁ me pitā’’ti ajānanameva hi pamāṇaṁ. Anenāti iminā puttena. ‘‘Pitughātakotveva",
  "tika-vin12t2:270_14": "saṅkhyaṁ gacchatī’’ti iminā mātughātakepi ‘‘ayaṁ me mātā’’ti ajānitvā ghātentopi",
  "tika-vin12t2:270_15": "mātughātakotveva saṅkhyaṁ gacchatīti dasseti.",
  "tika-vin12t2:271_0": "114. Saṅkhepena vuttamatthaṁ vitthārena dassento āha ‘‘manussajātiyaṁ hī’’tiādi.",
  "tika-vin12t2:271_1": "Apabbajitanti gihibhūtaṁ. Pabbajjā cassāti ettha casaddena upasampadāpi vāritāti",
  "tika-vin12t2:271_2": "dasseti. Assāti arahantaghātakassa. Avasesanti arahantato avasesaṁ. Assāti ariyaghātakassa.",
  "tika-vin12t2:271_3": "Ānantariyo na hoti tiracchānagatattā panassa pabbajjā vāritāti attho netabbo. Etthāti",
  "tika-vin12t2:271_4": "mātughātakādikammesu. Vadhāyāti tadatthe catutthīti āha ‘‘vadhatthāyā’’ti. ‘‘Māretu’’nti",
  "tika-vin12t2:271_5": "iminā ‘‘vadhatthāyā’’ti ettha hanadhātu hiṁsanatthoti dasseti. ‘‘Nīyantī’’ti iminā",
  "tika-vin12t2:271_6": "onīyantīti ettha otyūpasaggo dhātvatthānuvattakoti dasseti. Yaṁ pana vacanaṁ vuttanti",
  "tika-vin12t2:271_7": "sambandho. Tassa vacanassa atthoti yojanā. ‘‘Sacā ca iti ayaṁ nipāto vutto’’ti iminā",
  "tika-vin12t2:271_8": "bhayapīḷitattā ca niruttīsu akusalattā ca davābhaṇanena ravābhaṇanena ayaṁ nipāto",
  "tika-vin12t2:271_9": "corehi vuttoti dasseti. ‘‘Sace ca icceva vā pāṭho’’ti iminā tehi tathā vuttepi saṅgītikāle",
  "tika-vin12t2:271_10": "vā potthakārūḷhakāle vā yathābhūtaṁ saṅgītattā, potthakārūḷhattā ca yathābhūto pāṭho",
  "tika-vin12t2:271_11": "atthīti dasseti. Tatthāti tesu padesu. Niddhāraṇe bhummaṁ. Tassāti ‘‘sacajja maya’’nti",
  "tika-vin12t2:271_12": "pāṭhassa. ‘‘Sace ajja maya’’nti iminā ekāralopasandhiṁ dasseti. ‘‘Sacejja maya’’nti",
  "tika-vin12t2:271_13": "akāralopasandhināpi pāṭho atthi.",
  "tika-vin12t2:272_0": "115.Pakatattanti pakatiyā sīlasaṅkhāto attā sabhāvo etissāti pakatattā, taṁ. Kāyasaṁsaggena",
  "tika-vin12t2:272_1": "bhikkhunīnaṁ pārājikattā vuttaṁ ‘‘sīlavināsaṁ pāpetī’’ti. Anicchamānaṁyeva bhikkhuninti sambandho.",
  "tika-vin12t2:273": "Icchamānanti odātavatthavasanaṁ icchamānaṁ. Yasmā abhikkhunī hoti, tasmā bhikkhunīdūsako na hotīti yojanā. Sīlavipannaṁ bhikkhuninti sambandho.",
  "tika-vin12t2:274": "Yo devadatto saṅghaṁ bhindati viya, bhindatīti yojanā. Uddhammanti dhammato virahitaṁ. Ubbinayanti vinayato virahitaṁ. Catunnaṁ kammānanti apalokanādīnaṁ catunnaṁ kammānaṁ.",
  "tika-vin12t2:275_0": "Yo devadatto lohitaṁ uppādeti viya, uppādetīti yojanā. Duṭṭhacittenāti ettha na yaṁkiñci",
  "tika-vin12t2:275_1": "duṭṭhacittaṁ duṭṭhacittaṁ nāma, atha kho vadhakacittanti āha ‘‘vadhakacittenā’’ti.",
  "tika-vin12t2:275_2": "Sarīreti sarīrabbhantare. Tathāgatassa hi abhejjakāyattā parūpakkamena cammacchedaṁ",
  "tika-vin12t2:275_3": "katvā lohitassa uppādanaṁ nāma natthi. Yo pana jīvako phāsuṁ karoti viya, phāsuṁ",
  "tika-vin12t2:275_4": "karotīti yojanā. Lohitañcāti pūtilohitañca.",
  "tika-vin12t2:276": "54. Ubhatobyañjanakavatthukathā",
  "tika-vin12t2:277_0": "116.Ubhatobyañjanakoti ettha bāhiratthasamāsaṁ dassento āha ‘‘itthinimittuppādanakammato",
  "tika-vin12t2:277_1": "cā’’tiādi. Tattha ‘‘itthi…pe… kammato cā’’ti iminā ubhayasarūpaṁ dasseti. Ubhato",
  "tika-vin12t2:277_2": "kammato pavattanti pāṭhaseso yojetabbo. Byañjananti nimittaṁ. Assāti janassa. Karotipi",
  "tika-vin12t2:277_3": "kāretipīti ettha karadhātuyā suddhakammakāritakammāni dassento āha ‘‘purisanimittenā’’tiādi.",
  "tika-vin12t2:277_4": "Tattha ‘‘vītikkama’’nti iminā suddhakammaṁ dasseti, ‘‘para’’nti iminā kāritakammaṁ",
  "tika-vin12t2:277_5": "dasseti. Samādapetvāti uyyojetvā. Tassa duvidhabhāvaṁ dassento āha ‘‘duvidho’’tiādi.",
  "tika-vin12t2:277_6": "Tattha itthibhāvena lakkhito ubhatobyañjanako itthiubhatobyañjanako. Esa nayo itaratthāpi.",
  "tika-vin12t2:278_0": "Tatthāti duvidhesu ubhatobyañjanakesu. Itthinimittanti itthiyā aṅgajātaṁ. Eseva nayo",
  "tika-vin12t2:278_1": "‘‘purisanimitta’’nti etthāpi. Pākaṭaṁ paṭicchannanti sabhāvato pākaṭaṁ paṭicchannaṁ.",
  "tika-vin12t2:278_2": "Puna paṭicchannaṁ pākaṭanti rāgavasena paṭicchannaṁ pākaṭaṁ. Paraṁ gaṇhāpetīti parameva",
  "tika-vin12t2:278_3": "gaṇhāpetīti attho. Idanti kāraṇaṁ. Etesanti dvinnaṁ ubhatobyañjanakānaṁ. Kurundiyaṁ",
  "tika-vin12t2:278_4": "pana vuttaṁ, kiṁ vuttanti yojanā. Tatthāti ubhatobyañjanake. Vicāraṇakkamoti vīmaṁsanānukkamo.",
  "tika-vin12t2:278_5": "‘‘Tattha vicārakkamo’’tipi pāṭho. Vicāraṇakkamo dhammasaṅgahaṭṭhakathāya veditabbo,",
  "tika-vin12t2:278_6": "idha pana kiṁ veditabbanti āha ‘‘idamidha veditabba’’nti. Tattha idanti napabbajjūpasampadakāraṇaṁ.",
  "tika-vin12t2:278_7": "Idhāti imissaṁ vinayaṭṭhakathāyaṁ.",
  "tika-vin12t2:279": "55. Anupajjhāyakādivatthukathā",
  "tika-vin12t2:280_0": "117.Tena kho pana samayenāti ettha tasaddassa aniyamaniddesabhāvaṁ dassento āha ‘‘yena",
  "tika-vin12t2:280_1": "samayenā’’ti. Sikkhāpadaṁ apaññattaṁ hotīti ‘‘na bhikkhave anupajjhāyako upasampādetabbo’’ti",
  "tika-vin12t2:280_2": "sikkhāpadaṁ apaññattaṁ hoti. ‘‘Upajjhāyavirahita’’nti iminā anupajjhāyakanti ettha",
  "tika-vin12t2:280_3": "akārassa virahatthaṁ dasseti. Upajjhāyavirahitaṁ upasampadāpekkhanti sambandho. ‘‘Eva’’ntiādinā",
  "tika-vin12t2:280_4": "dosaṁ dasseti. Upajjhaṁ agāhāpetvāti ‘‘upajjhāyo me bhante hohī’’ti (mahāva. 65;",
  "tika-vin12t2:280_5": "mahāva. aṭṭha. 64) upajjhaṁ agāhāpetvā. Upasampādentassa kārakasaṅghassāti yojanā.",
  "tika-vin12t2:280_6": "Kammaṁ panāti upasampadakammaṁ pana. ‘‘Eseva nayo’’ti iminā upasampādentassa āpatti,",
  "tika-vin12t2:280_7": "kammaṁ pana na kuppatīti vacanaṁ atidisati.",
  "tika-vin12t2:281": "56. Apattakādivatthukathā",
  "tika-vin12t2:282_0": "118. Yo piṇḍo hatthesu labbhatīti yojanā. Tadatthāyāti tassa piṇḍassa atthāya. Seyyathāpi",
  "tika-vin12t2:282_1": "titthiyāti ettha seyyathāpisaddo upamattho, titthiyasaddo ājīvakanāmake titthiye",
  "tika-vin12t2:282_2": "hotīti dassento āha ‘‘yathāpi ājīvakanāmakā titthiyā’’ti. Tasmā ājīvakasaṅkhāte titthiye",
  "tika-vin12t2:282_3": "upamaṁ katvā ujjhāyantīti āha ‘‘sūpabyañjanehī’’tiādi. Hīti saccaṁ, yasmā vā. Teti",
  "tika-vin12t2:282_4": "ājīvakā. Kammaṁ pana na kuppatīti pattacīvaresu asantesupi kammavācāya ‘‘paripuṇṇassa",
  "tika-vin12t2:282_5": "pattacīvara’’nti parikittitattā kammaṁ na kuppatīti adhippāyo.",
  "tika-vin12t2:283_0": "Yācitakenāti ettha yācito hutvā gahito yācitakoti dassento āha ‘‘yācitvā gahitenā’’ti.",
  "tika-vin12t2:283_1": "‘‘Īdisena hī’’tiādinā dosaṁ dasseti. Tasmāti yasmā āpatti hoti, tasmā. Tassāti upasampadāpekkhassa.",
  "tika-vin12t2:283_2": "Nirapekkhehi ācariyupajjhāyādīhīti yojanā. Nissajjitvāti brahmadeyyena nissajjitvā.",
  "tika-vin12t2:283_3": "Anadhiṭṭhānupagānaṁ pattacīvarānaṁ apattacīvarattā vuttaṁ ‘‘adhiṭṭhānupagaṁ pattacīvara’’nti.",
  "tika-vin12t2:283_4": "Paṇḍupalāsanti samaṇuddesabhāvāpekkhaṁ. So hi rūḷhivasena paṇḍupalāsoti vuccati.",
  "tika-vin12t2:283_5": "Atha vā yathā paṇḍupalāso na harito, nāpi sukkho hoti, evaṁ sopi pabbajāpekkho na",
  "tika-vin12t2:283_6": "gihī hoti, nāpi sāmaṇero, tasmā samaṇuddesabhāvāpekkho ‘‘paṇḍupalāso’’ti vuccati.",
  "tika-vin12t2:284_0": "Vasantassa paṇḍupalāsassāti sambandho. Anāmaṭṭhapiṇḍapātanti bhikkhūhi anāmasitabbaggaṁ",
  "tika-vin12t2:284_1": "piṇḍapātaṁ. Sāmaṇerabhāgasamakoti sāmaṇerehi laddhena bhāgena samaṁ pavatto. Assāti",
  "tika-vin12t2:284_2": "paṇḍupalāsassa. Sāmaṇerassa sabbaṁ paṭijagganakammaṁ kātuṁ vaṭṭati viya, assa kātuṁ vaṭṭatīti yojanā.",
  "tika-vin12t2:285": "57. Hatthacchinnādivatthukathā",
  "tika-vin12t2:286_0": "119. Hatthacchinnādivatthūsu hatthā chinnā yassāti hatthacchinnotiādivacanatthaṁ",
  "tika-vin12t2:286_1": "dassento āha ‘‘yassā’’tiādi. Maṇibandheti pakoṭṭhante. So hi yasmā ettha maṇisaṅkhātaṁ",
  "tika-vin12t2:286_2": "alaṅkāravikatiṁ bandhati, tasmā maṇibandhoti vuccati. Kappareti kapoṇiyaṁ. Sā hi",
  "tika-vin12t2:286_3": "paresaṁ piṭṭhīsu kapati hiṁsati anenāti ‘‘kapparo’’ti vuccati. Yassa hatthā chinnā",
  "tika-vin12t2:286_4": "honti, ayaṁ hatthacchinno nāmāti yojanā. Eseva nayo sesesupi. Eko vā pādoti yojanā.",
  "tika-vin12t2:286_5": "Heṭṭhā ‘‘eko vā dve vā hatthā’’ti etthāpi eseva nayo. Catūsu hatthapādesu dve vāti",
  "tika-vin12t2:286_6": "eko hattho, eko pādoti dve vā. Kaṇṇāti saddaggahā. Te hi kaṇṇati savati etehīti kaṇṇāti",
  "tika-vin12t2:286_7": "vuccanti. Kaṇṇābaddheti kaṇṇacchiddassa ābaddhe. Saṅghāṭetunti saṅghaṭanaṁ kātuṁ,",
  "tika-vin12t2:286_8": "ābandhanaṁ kātunti attho. Ajapadaketi ajapadasaṇṭhāne ṭhāne. Nāsāti ghānāni. Tāni",
  "tika-vin12t2:286_9": "hi nāsati abyattasaddaṁ karoti etāhīti nāsāti vuccanti. Nāsikāti nāsāyeva. Saṇṭhāpetunti",
  "tika-vin12t2:286_10": "suṭṭhu ṭhapetuṁ, pakatiyā ṭhapetunti attho. Nakhasesanti nakhoyeva seso chinnaṅgulitoti",
  "tika-vin12t2:286_11": "nakhaseso, taṁ. Agge pure uṭṭhahatīti aṅguṭṭho. ‘‘Vuttanayenevā’’ti iminā ‘‘nakhasesaṁ",
  "tika-vin12t2:286_12": "adassetvā’’ti vacanaṁ atidisati. Kaṇḍaranāmakāti mahāsiranāmakā. Te hi kaṁ sarīraṁ",
  "tika-vin12t2:286_13": "dhārentīti kaṇḍarāti vuccanti dhakārassa ḍakāraṁ katvā. Yesūti kaṇḍaresu, niddhāraṇe bhummaṁ.",
  "tika-vin12t2:287_0": "Yassa vaggulipakkhakā viya aṅguliyo sambandho honti, ayaṁ phaṇahatthako nāmāti yojanā.",
  "tika-vin12t2:287_1": "Etanti phaṇahatthakaṁ. Chaḷaṅgulādayopi phaṇahatthakeyeva saṅgahetabbāti āha ‘‘yassapi",
  "tika-vin12t2:287_2": "cha aṅguliyo’’tiādi. Yassapi cha aṅguliyo honti, ayampi phaṇahatthako nāma upacārena.",
  "tika-vin12t2:288_0": "Khujjoti ettha khujjo sarīro yassatthīti khujjoti vacanatthaṁ dassento āha ‘‘khujjasarīro’’ti.",
  "tika-vin12t2:288_1": "Kasmā khujjoti āha ‘‘urassa vā’’tiādi. Yassa pana vaṅkaṁ, ayampi khujjo nāmāti yojanā.",
  "tika-vin12t2:288_2": "Vaṅkanti ca kuṭilaṁ. Hīti saccaṁ, yasmā vā. Brahmujugattoti ujuṁ gattaṁ ujugattaṁ,",
  "tika-vin12t2:288_3": "brahmuno ujugattaṁ viya ujugattaṁ imassa mahāpurisassāti brahmujugatto, mahāpuriso.",
  "tika-vin12t2:289_0": "Saṁkhepena vuttamatthaṁ vitthārena dassento āha ‘‘jaṅghavāmanassa hī’’tiādi. Yesanti",
  "tika-vin12t2:289_1": "ubhinnaṁ kāyānaṁ. Bhūtānanti amanussānaṁ pisācakapetānaṁ. Attabhāvo hoti viyāti yojanā.",
  "tika-vin12t2:289_2": "Parivaṭumoti parisamantato vaṭṭulasarīro.",
  "tika-vin12t2:290": "Galagaṇḍīti ettha gale gaṇḍo yassatthīti galagaṇḍīti vacanatthaṁ dassento āha ‘‘yassā’’tiādi. Etanti ‘‘galagaṇḍī’’ti etaṁ vacanaṁ. Tatthāti galagaṇḍipabbājane. Yanti vacanaṁ.",
  "tika-vin12t2:291_0": "Sipadīti ettha sithilaṁ padaṁ imassāti sipadīti vutte bhārapādoyeva gahetabboti āha",
  "tika-vin12t2:291_1": "‘‘bhārapādo vuccatī’’ti. Bhāraṁ pādaṁ yassāti bhārapādo. Ete dve thūlapādarogīsu",
  "tika-vin12t2:291_2": "vattantīti daṭṭhabbaṁ. Sañjātapiḷakoti sañjātaphoṭo. Upanāhanti bhusaṁ bandhanaṁ.",
  "tika-vin12t2:291_3": "Udakaāvāṭeti udakena puṇṇāyaṁ kāsuyaṁ. Udakavālikāyāti udakatintena marunā. Yathā",
  "tika-vin12t2:291_4": "sirā paññāyanti, evaṁ milāpetunti yojanā. Īdisanti sirāpaññāyanajaṅghatelanāḷikasabhāvaṁ.",
  "tika-vin12t2:291_5": "Tathāti yathā pabbajjākāle karoti, tathā katvāti attho.",
  "tika-vin12t2:292_0": "Pāparogīti ettha pāparogassa sarūpaṁ dassento āha ‘‘arisa’’itiādi. Tattha ariso ca",
  "tika-vin12t2:292_1": "bhagandaro ca pittañca semho ca kāso ca soso cāti dvando, te ādayo yesaṁ teti arisa…pe…",
  "tika-vin12t2:292_2": "sosādayo. Ādisaddena heṭṭhā vutte ābādhe saṅgaṇhāti. Tattha pittasemhasaddehi taṁsamuṭṭhāno",
  "tika-vin12t2:292_3": "rogo gahetabbo. ‘‘Niccāturo’’ti iminā pāparogīti ettha mantutthe pavattassa īpaccayassa",
  "tika-vin12t2:292_4": "niccayogatthaṁ dasseti.",
  "tika-vin12t2:293_0": "Parisadūsanoti ettha itisaddo nāmapariyāyo, parisadūsano nāmāti hi attho. Yo attano",
  "tika-vin12t2:293_1": "virūpatāya parisaṁ dūseti, ayaṁ parisadūsano nāmāti yojanā. Chasarīradosaṁ ādiṁ katvā",
  "tika-vin12t2:293_2": "parisadūsanabhāvaṁ vitthārento āha ‘‘atidīgho vā’’tiādi. Atidīgho vāti ettha na kevalaṁ",
  "tika-vin12t2:293_3": "paresaṁ dvaṅgulādimattadīgho, atha kho diguṇādidīghovādhippetoti āha ‘‘aññesa’’ntiādi.",
  "tika-vin12t2:293_4": "Nābhipadesoti attano nābhipadeso. Yathā hi atidīghe paravacanena atidīghassa sarūpaṁ",
  "tika-vin12t2:293_5": "veditabbaṁ, tathā atirassādīsupi atirassasarūpanti daṭṭhabbaṁ. Mahodaroti mahāudaro.",
  "tika-vin12t2:293_6": "Kappasīso vāti hatthisīso viya yugasīso vā. Kappasaddo hettha yugatthavācako. Kaṇṇikakeso",
  "tika-vin12t2:293_7": "vāti kaṇṇikasadisehi kesehi samannāgato. ‘‘Jātipalitehī’’ti iminā jarāvātena pahataṁ",
  "tika-vin12t2:293_8": "palitaṁ nivatteti. Pakatitambakesoti ettha pakatisaddena kenaci payogena tambakesaṁ",
  "tika-vin12t2:293_9": "nivatteti. Āvaṭṭasīsoti punappunaṁ vaṭṭatīti āvaṭṭo, kesāvaṭṭo, so etassa sīse atthīti",
  "tika-vin12t2:293_10": "āvaṭṭasīso. Uddhaggehīti uddhaṁ koṭīhi. Jālabaddhena viyāti jālena baddhena iva.",
  "tika-vin12t2:294_0": "Sambaddhabhamuko vāti aññamaññasambaddhabhamuko vā. Makkaṭabhamukoti makkaṭassa bhamu",
  "tika-vin12t2:294_1": "viya bhamu etassāti makkaṭabhamuko. Vāsikoṇenāti tacchanīkoṭiyā. Visamacakkaloti",
  "tika-vin12t2:294_2": "ettha cakkākārena lāti pavattati, cakkākāraṁ vā lāti gaṇhātīti cakkalo. Kekaroti",
  "tika-vin12t2:294_3": "valiro. So hi kucchitaṁ karotīti kekaroti vuccati. Kakkaṭassevāti kakkaṭassa iva.",
  "tika-vin12t2:294_4": "Mūsikakaṇṇoti ākhukaṇṇo. Jaṭukakaṇṇoti vaggulikaṇṇo. Aviddhakaṇṇoti acchiddakaṇṇo.",
  "tika-vin12t2:294_5": "Hīti saccaṁ, yasmā vā. Soti aviddhakaṇṇo. Kaṇṇe bhagandaro etassāti kaṇṇabhagandaro,",
  "tika-vin12t2:294_6": "soyeva kaṇṇabhagandariko. Gaṇḍo kaṇṇe etassāti gaṇḍakaṇṇo. Paggharitapubbenāti paggharitapūyena.",
  "tika-vin12t2:294_7": "Ṭaṅkito kaṇṇo yassāti ṭaṅkitakaṇṇo. Gobhattanāḷikāyāti gunnaṁ bhattapānatthaṁ katāya",
  "tika-vin12t2:294_8": "nāḷikāya. Biḷārakkhi viya atipiṅgalaṁ akkhi etassāti atipiṅgalakkhi. Madhuvaṇṇo viya",
  "tika-vin12t2:294_9": "piṅgalaṁ akkhi etassāti madhupiṅgalakkhi. Nippakhumakkhīti ettha pakhumaṁ vuccati",
  "tika-vin12t2:294_10": "akkhamhi jātaṁ lomaṁ. Tañhi akkhino pakkhadvaye jātattā pakhumanti vuccati. Natthi",
  "tika-vin12t2:294_11": "pakhumaṁ akkhimhi etassāti nippakhumakkhi. Assupaggharaṇaṁ akkhimhā etassāti assupaggharaṇakkhi.",
  "tika-vin12t2:294_12": "Pupphaṁ sañjātaṁ yassa akkhinoti pupphitaṁ. Pupphitaṁ akkhi yassāti pupphitakkhi.",
  "tika-vin12t2:294_13": "Akkhipākenāti akkhino dalapariyantesu paccanakena rogena.",
  "tika-vin12t2:295": "Cipiṭanāsikoti anunnatanāsiko. Sukatuṇḍasadisāyāti suvānaṁ mukhena sadisāya.",
  "tika-vin12t2:296_0": "Paṭaṅgamaṇḍūkassevāti paṭaṅganāmakassa maṇḍūkassa mukhanimittaṁ iva mukhanimittaṁyevāti",
  "tika-vin12t2:296_1": "yojanā. Ukkhalimukhavaṭṭisadisehīti ukkhaliyā mukhavaṭṭinā sadisehi. Bhericammasadisehīti",
  "tika-vin12t2:296_2": "bheriyā mukhe nahitacammena sadisehi. Eḷamukhoti eḷāya niccapaggharitaṁ mukhametasseti",
  "tika-vin12t2:296_3": "eḷamukho. Uppakkamukhoti uppakkaṁ kuthikaṁ mukhametassāti uppakkamukho. Saṅkhatuṇḍakoti",
  "tika-vin12t2:296_4": "saṅkhassa tuṇḍena sadiso oṭṭho etassāti saṅkhatuṇḍako.",
  "tika-vin12t2:297_0": "Aṭṭhakadantasadisehīti aṭṭhakanāmakassa naṅgalassa dantehi sadisehi. Dante pidahitunti",
  "tika-vin12t2:297_1": "sambandho. Dantantareti dantavivare, dantamajjhe vā. Kalandakadanto viyāti kāḷakānaṁ danto viya.",
  "tika-vin12t2:298_0": "Mahāhanukoti mahanto hanu etassāti mahāhanuko. Cipiṭahanukoti anunnatahanuko. Nimmassudāṭhikoti",
  "tika-vin12t2:298_1": "natthi massu ca dāṭhi ca etassāti nimmassudāṭhiko. Bhaṭṭhaaṁsakūṭoti bhaṭṭho patito",
  "tika-vin12t2:298_2": "aṁsakūṭo imassāti bhaṭṭhaaṁsakūṭo. Godhāgattoti godhāya gattaṁ viya gattaṁ imassāti",
  "tika-vin12t2:298_3": "godhāgatto . Sabbaṁpetanti sabbampi etaṁ ‘‘kacchugatto’’tiādivacanaṁ. Etthāti ‘‘kacchugatto’’tiādivacane.",
  "tika-vin12t2:298_4": "Vinicchayo veditabboti yojanā.",
  "tika-vin12t2:299_0": "Bhaṭṭhakaṭikoti bhaṭṭhā pannā kaṭi etassāti bhaṭṭhakaṭiko. Accuggatehi ānisadamaṁsehīti",
  "tika-vin12t2:299_1": "sambandho. Vātaṇḍikoti vātena pūrito aṇḍakoso etassāti vātaṇḍiko. Saṅghaṭṭanajāṇukoti",
  "tika-vin12t2:299_2": "anto natattā aññamaññaṁ saṅghaṭṭanaṁ jāṇu etassāti saṅghaṭṭanajāṇuko. Vikaṭoti tiriyagamanapādo.",
  "tika-vin12t2:299_3": "Upaḍḍhapiṇḍikassa atthaṁ saha bhedena dassento āha ‘‘so duvidho’’tiādi. Tattha duvidho",
  "tika-vin12t2:299_4": "so upaḍḍhapiṇḍiko samannāgatoti yojanā. Atha vā so upaḍḍhapiṇḍiko heṭṭhā orūḷhāhi",
  "tika-vin12t2:299_5": "mahantīhi jaṅghapiṇḍikāhi samannāgato vā upari ārūḷhāhi mahantīhi jaṅghapiṇḍikāhi",
  "tika-vin12t2:299_6": "samannāgato vāti duvidhoti yojanā. Piṭṭhikapādoti piṭṭhiyaṁ uṭṭhito pādo etassāti",
  "tika-vin12t2:299_7": "piṭṭhikapādo. Gaṇḍikaṅguli vāti gaṇḍena uṭṭhito aṅguli etassāti gaṇḍikaṅguli. Sabbopesāti",
  "tika-vin12t2:299_8": "esa sabbopi jano. Parisaṁ dūsetīti parisadūsano.",
  "tika-vin12t2:300_0": "Pubbādīhītiādisaddena cakkhupasādassa antarāyakarāni aññānipi vatthūni gahetabbāni.",
  "tika-vin12t2:300_1": "Dvīhi vā akkhīhi, ekena vā akkhināti yojanā. Ubhayampīti dvinnaṁ aṭṭhakathācariyānaṁ",
  "tika-vin12t2:300_2": "ubhayampi vacanaṁ. Pāḷiyaṁ ‘‘andhaṁ pabbājentī’’ti avatvā ‘‘kāṇaṁ pabbājentī’’ti",
  "tika-vin12t2:300_3": "vuttattā ‘‘pariyāyenā’’ti vuttaṁ. Mahāaṭṭhakathāyañhi ‘‘jaccandho’’ti iminā dveakkhikāṇaṁ",
  "tika-vin12t2:300_4": "sandhāya vuttaṁ. Kuṇīti kuṇanaṁ saṁkocanaṁ kuṇaṁ, tametassatthīti kuṇī. Khañjoti",
  "tika-vin12t2:300_5": "khañjati gativekallabhāvena pavattatīti khañjo. Kuṇḍapādakoti ettha kuṇḍoti khañjasseva",
  "tika-vin12t2:300_6": "nāmaṁ. Khañjo hi kuḍati gamanaṁ paṭihanatīti kuṇḍoti vuccati. Kasmā kuṇḍapādako?",
  "tika-vin12t2:300_7": "Kasmā piṭṭhipādamajjhena caṅkamantoti āha ‘‘majjhe saṁkuṭitapādattā’’ti. Iminā hi",
  "tika-vin12t2:300_8": "kuṇḍapādassa ca piṭṭhipādamajjhena caṅkamanassa ca hetuṁ dasseti. Eseva nayo anantaravākyepi.",
  "tika-vin12t2:300_9": "Sabbopesāti esa sabbopi jano.",
  "tika-vin12t2:301_0": "Pakkhahatoti ettha eko pakkho hato vināso etassāti pakkhahatoti atthaṁ dassento āha",
  "tika-vin12t2:301_1": "‘‘eko hattho vā’’tiādi. ‘‘Pakkhapāto’’tipi pāṭho, so apāṭhoyeva. Pakkhasaddo hi koṭṭhāsavācako,",
  "tika-vin12t2:301_2": "na paṅgulapariyāyo, pīṭhasabbī vuccatīti pīṭhena sabbati gacchati sīlenāti pīṭhasabbī",
  "tika-vin12t2:301_3": "vuccati. ‘‘Jiṇṇabhāvena dubbalo’’ti iminā jīraṇaṁ jarā, tāya dubbalo jarādubbaloti",
  "tika-vin12t2:301_4": "vacanatthaṁ dasseti. Balavā hotīti āgantukarogānamabhāvena balavā hoti, ‘‘vacībhedo",
  "tika-vin12t2:301_5": "nappavattatī’’ti iminā mukhamattameva gacchati pavattati, na vacībhedo ettha janeti",
  "tika-vin12t2:301_6": "mūgoti dasseti. Yassa vacībhedo na pavattati, ayaṁ mūgo nāmāti yojanā. Mammananti",
  "tika-vin12t2:301_7": "khalitavacanaṁ. Yo ekameva akkharaṁ catupañcakkhattuṁ vadati, tassetamadhivacanaṁ.",
  "tika-vin12t2:302_0": "Badhīroti sutihīno. So hi hananaṁ sotapasādassa nāsanaṁ vadho, taṁ īrati gacchatīti",
  "tika-vin12t2:302_1": "badhīroti vuccati. Yo sabbena sabbaṁ na suṇāti, ayaṁ badhīro nāmāti yojanā. Iminā",
  "tika-vin12t2:302_2": "naṭṭhapasādataṁ dasseti . Ubhayadosavasenāti upalakkhaṇavasena vuttaṁ andhamūgabadhirapabbājane",
  "tika-vin12t2:302_3": "tidosavasenapi vuttattā. Teti hatthacchinnādayo dvattiṁsajane. Osāraṇaṁ apatto puggalo",
  "tika-vin12t2:302_4": "atthi, taṁ puggalaṁ saṅgho osāreti ceti yojanā. Osāretīti saṅghe paveseti.",
  "tika-vin12t2:303": "58. Alajjīnissayavatthukathā",
  "tika-vin12t2:304_0": "120. ‘‘Alajjīnaṁ ovāda’’nti pāṭhasesena yojite sāmyatthe sāmivacanampi yujjateva.",
  "tika-vin12t2:304_1": "Taṁ nayaṁ adassetvā ‘‘upayogatthe sāmivacana’’nti vuttaṁ. ‘‘Bhikkhūhi sabhāgata’’nti",
  "tika-vin12t2:304_2": "iminā bhikkhūhi samāno sīlādiguṇasaṅkhāto bhāgo imassāti bhikkhusabhāgo, tassa bhāvo",
  "tika-vin12t2:304_3": "bhikkhusabhāgatanti vacanatthaṁ dasseti. ‘‘Lajjibhāva’’nti iminā bhāvapaccayassa",
  "tika-vin12t2:304_4": "sarūpaṁ dasseti. Navaṭṭhānanti abhinavaṭṭhānaṁ. Gatena bhikkhunāti sambandho.",
  "tika-vin12t2:305_0": "Theroti nissayadāyako thero. Gahetukāmoti nissayaṁ gahetukāmo. Ācāranti nissayapaṭipannassa",
  "tika-vin12t2:305_1": "ācāraṁ. Tadahevāti tasmiṁ gataahani eva. Ābhogassa katattā, aruṇuggamanassa ca ajānanattā",
  "tika-vin12t2:305_2": "vuttaṁ ‘‘anāpattī’’ti. Aruṇuggamanaṁ ajānantopi ābhogassa akatattā vuttaṁ ‘‘aruṇuggamane",
  "tika-vin12t2:305_3": "dukkaṭa’’nti. ‘‘Dve tīṇi divasānī’’ti padena catu pañca cha divasānipi gahetabbāni",
  "tika-vin12t2:305_4": "lakkhaṇahāranayena anissitena vasitabbabhāvena samānaphalattā. Tenāha ‘‘sattāhaṁ",
  "tika-vin12t2:305_5": "vasissāmī’’ti. Laddhaparihāroti laddho parihāro āpattiapanayanaṁ yenāti laddhaparihāro.",
  "tika-vin12t2:306": "59. Gamikādinissayavatthukathā",
  "tika-vin12t2:307_0": "121. ‘‘Karaṇīyanissayo’’ti iminā nissayagahaṇaṁ nissayo uttarapadalopavasena, so",
  "tika-vin12t2:307_1": "karaṇīyo imassāti nissayakaraṇīyoti visesanaparanipātabhāvaṁ dasseti. Nissayaṁ alabhamānenāti",
  "tika-vin12t2:307_2": "ettha kiṁ nissayassa alabhanaṁ nāmāti āha ‘‘attanā’’tiādi. Vutthapubbanti vasitapubbaṁ.",
  "tika-vin12t2:307_3": "Ekarattaṁ vasantenāpīti pisaddo dvirattādike kā nāma kathāti dasseti. Vissamanto",
  "tika-vin12t2:307_4": "vā satthaṁ pariyesanto vā hutvāti yojanā. Nāvāya gacchantassāti nāvāya addhānamaggaṁ paṭipannassa.",
  "tika-vin12t2:308": "Yāciyamānenāti ettha bahukattupasaṅgattā vuttaṁ ‘‘tena gilānenā’’ti. ‘‘Mānenā’’ti iminā yācitumasakkuṇeyyatādīni nivatteti.",
  "tika-vin12t2:309_0": "Phāsu hotīti ettha āvāsasappāyādivasena phāsu hotīti āsaṅkā bhaveyyāti āha ‘‘samathavipassanānaṁ",
  "tika-vin12t2:309_1": "paṭilābhavasenā’’ti. Hīti saccaṁ. Imaṁ parihāranti imaṁ phāsuvihāraparihāraṁ. Thāmagatāya",
  "tika-vin12t2:309_2": "vipassanāyāti yojanā. Samatho vā taruṇo hotīti yojanā. Etassevāti taruṇasamathavipassanikasseva",
  "tika-vin12t2:309_3": "bhikkhuno. Tassa nissāyāti ettha tassa ovādaṁ nissāyāti yojanā. Atha vā upayogatthe",
  "tika-vin12t2:309_4": "sāmivacanaṁ. Taṁ nissayadāyakaṁ nissāyāti hi attho. Yattako kālo āsaḷhīpuṇṇamā atthi,",
  "tika-vin12t2:309_5": "tattakaṁ kālanti yojanā. ‘‘Āsaḷhīpuṇṇamā’’ti ettha ‘‘yāvā’’ti nipātapayogattā abhividhiavajhatthe",
  "tika-vin12t2:309_6": "nissakkavacanaṁ daṭṭhabbaṁ. Yatthāti yasmiṁ ṭhāne.",
  "tika-vin12t2:310_0": "122. Pāḷiyaṁ gottenapīti ettha pisaddena na kevalaṁ nāmeneva, atha kho gottenapi",
  "tika-vin12t2:310_1": "sāvetunti dasseti. Tasmā ‘‘āyasmato pippalissā’’ti nāmaṁ sāvetvātipi ‘‘āyasmato mahākassapassā’’ti",
  "tika-vin12t2:310_2": "gottaṁ sāvetvāpi anusāvetabbaṁ. Tena vuttaṁ ‘‘mahākassapassā’’tiādi. Iminā ‘‘konāmo",
  "tika-vin12t2:310_3": "te upajjhāyo? Upajjhāyo me bhante āyasmā mahākassapo nāmā’’tiādīsu gottampi nāmeneva",
  "tika-vin12t2:310_4": "saṅgahitanti siddhaṁ hoti.",
  "tika-vin12t2:311_0": "123.Ekānusāvaneti padassa samānādhikaraṇabāhiratthasamāsabhāvaṁ nivattento āha ‘‘ekato",
  "tika-vin12t2:311_1": "anusāvane’’ti. Tattha ekatoti ekakkhaṇe, ekapahārena vā. Vakkhati hi ‘‘ekakkhaṇe’’ti",
  "tika-vin12t2:311_2": "ca ‘‘ekapahārenevā’’ti ca. Iminā ekato anusāvanametesanti ekānusāvanāti asamānādhikaraṇabāhiratthasamāsaṁ",
  "tika-vin12t2:311_3": "dasseti. Ekenāti ekena anusāvanācariyena. Ekassāti ekassa upasampadāpekkhassa. ‘‘Ekakkhaṇe’’ti",
  "tika-vin12t2:311_4": "iminā ‘‘ekato’’ti padassa atthaṁ dasseti. ‘‘Upasampādetu’’nti dvinnaṁ upasampadāpekkhānaṁ upasampādetuṁ.",
  "tika-vin12t2:312_0": "Purimanayenevāti ‘‘ekena ekassa, aññena itarassā’’tiādinā pubbe vuttanayeneva. Ekatoanusāvane",
  "tika-vin12t2:312_1": "kātunti ‘‘ekena ekassa, aññena aññassa, itarena itarassā’’ti evaṁ tīhi ācariyehi",
  "tika-vin12t2:312_2": "tiṇṇaṁ upasampadāpekkhānaṁ ekakkhaṇe anusāvane kātuṁ. Tañca khoti ettha tasaddassa",
  "tika-vin12t2:312_3": "‘‘anusāvane kātu’’nti padasseva atthavisayataṁ dassetuṁ vuttaṁ ‘‘anusāvanakiriya’’nti.",
  "tika-vin12t2:312_4": "Dve vā tayo vāti ettha vāsaddo aniyamavikappattho. Sace ekenācariyena dve anusāveti,",
  "tika-vin12t2:312_5": "‘‘ayaṁ buddharakkhito ca ayaṁ dhammarakkhito cā’’ti anusāvetabbā. Sace tayo anusāveti,",
  "tika-vin12t2:312_6": "‘‘ayaṁ buddharakkhito ca ayaṁ dhammarakkhito ca ayaṁ saṅgharakkhito cā’’ti anusāvetabbā.",
  "tika-vin12t2:312_7": "Yathā ekenācariyena dve vā tayo vā ekato anusāvetabbā, evaṁ dvīhi vā tīhi vā ācariyehi",
  "tika-vin12t2:312_8": "eko anusāvetabbotipi vadanti. Ekena upajjhāyena karaṇabhūtena, eko upajjhāyo hutvāti",
  "tika-vin12t2:312_9": "vā attho. ‘‘Ekapahārenevā’’ti iminā ‘‘ekato’’ti padassa atthaṁ dasseti. Dve tisso",
  "tika-vin12t2:312_10": "kammavācāti dvīhi ācariyehi dve, tīhi ācariyehi tisso kammavācā. Ekena upajjhāyena",
  "tika-vin12t2:312_11": "anusāvane eko vā dve vā tayo vā ācariyā vaṭṭanti, nānupajjhāyena anusāvane pana nānācariyā",
  "tika-vin12t2:312_12": "eva vaṭṭantīti dassento āha ‘‘sace panā’’tiādi. Tissattheroti kammavācācariyabhūto",
  "tika-vin12t2:312_13": "tissatthero . Sumanattherassāti upajjhāyabhūtassa sumanattherassa. Idanti nānupajjhāyena",
  "tika-vin12t2:312_14": "ekassācariyassānusāvanaṁ. Esa paṭikkhepoti ‘‘na tveva nānupajjhāyenā’’ti eso paṭikkhepo.",
  "tika-vin12t2:313": "63. Upasampadāvidhikathā",
  "tika-vin12t2:314_0": "126.Taṁ upajjhanti taṁ upajjhāyaṁ. ‘‘Upajjhā’’ti ca ‘‘upajjhāyo’’ti ca hi atthato",
  "tika-vin12t2:314_1": "ekaṁ, byañjanameva nānaṁ yathā ‘‘sabhā sabhāya’’nti. Ettha upajjhāsaddo rājādigaṇo",
  "tika-vin12t2:314_2": "(rupasiddhi 599 sutte; saddanīti 1140 sutte), upajjhāyasaddo purisādigaṇo. Sabhāsaddo",
  "tika-vin12t2:314_3": "itthiliṅgo, sabhāyasaddo pulliṅgo vā napuṁsakaliṅgo vā. ‘‘Vitthāyantī’’ti saddo nāmadhātūti",
  "tika-vin12t2:314_4": "āha ‘‘vitthaddhagattā hontī’’ti. Vitthasaddo hi dabbavācakattā nāmasaddo, vikārena",
  "tika-vin12t2:314_5": "thaddho gatto etesanti vitthā, ddhakārassa lopaṁ katvā, tato āyapaccayo hoti. Yanti",
  "tika-vin12t2:314_6": "yaṁ antarāyajātaṁ. Tava sarīreti tuyhaṁ kāye. ‘‘Nibbatta’’nti iminā ‘‘jāta’’nti ettha",
  "tika-vin12t2:314_7": "janadhātuyā jananatthaṁ dasseti, ‘‘vijjamāna’’nti iminā janīdhātuyā pātubhāvatthaṁ",
  "tika-vin12t2:314_8": "dasseti. Santanti saṁvijjamānaṁ. Itiādi kathetabbanti yojanā.",
  "tika-vin12t2:315": "64. Cattāronissayādikathā",
  "tika-vin12t2:316_0": "128.Upasampannasamanantaramevāti upasampanno hutvā samanantarameva, na kālantareti",
  "tika-vin12t2:316_1": "attho. Ekaporisāti ettha porisasaddo upari vitthate bhujapamāṇe ca posapamāṇe ca",
  "tika-vin12t2:316_2": "vattati. Purisassa pamāṇā porisā, pamāṇatthe ṇapaccayo. Chāyāti ātapābhāvo. Metabbāti",
  "tika-vin12t2:316_3": "pametabbā. ‘‘Vassāno’’tiādi ‘‘utupamāṇaṁ ācikkhitabba’’nti ettha ācikkhaṇākāradassanaṁ.",
  "tika-vin12t2:316_4": "Utuno pamāṇanti atthaṁ nivārento āha ‘‘ettha cā’’tiādi. Arati punappunaṁ gacchatīti",
  "tika-vin12t2:316_5": "utu, pamiyati saṁvaccharo paricchijjiyati anenāti pamāṇaṁ. Yattakehi divasehi aparipuṇṇoti",
  "tika-vin12t2:316_6": "sambandho. Yassāti divasabhāgassa. Yo utu aparipuṇṇo, tassa utunoti pāṭhaseso yojetabbo.",
  "tika-vin12t2:316_7": "‘‘Utupamāṇaṁ ācikkhitabbaṁ, divasabhāgo ācikkhitabbo’’ti padānaṁ aparampi atthavikappaṁ",
  "tika-vin12t2:316_8": "dassento āha ‘‘atha vā’’tiādi. Tattha ayaṁ nāma utūti ayaṁ utu vassāno nāmāti vā",
  "tika-vin12t2:316_9": "hemanto nāmāti vā gimho nāmāti vā. Pubbanhoti ahassa pubbo pubbanho. Tattha pacchimanayova",
  "tika-vin12t2:316_10": "pāsaṁsataro. Kasmā? Purimanaye utuparipuṇṇe divasabhāgācikkhaṇassa abhāvā, pacchimanaye",
  "tika-vin12t2:316_11": "pana paripuṇṇaṁ vā aparipuṇṇaṁ vā utupamāṇaṁ ācikkhitabbaṁ. Upasampannadivasabhāgova",
  "tika-vin12t2:316_12": "‘‘pubbanho’’ti vā ‘‘sāyanho’’ti vā ācikkhitabbo. Saṁgītīti ettha saṁ ekato katvā",
  "tika-vin12t2:316_13": "gāyitabbā kathetabbāti saṁgītīti vacanatthaṁ dassento āha ‘‘idameva sabbaṁ ekato",
  "tika-vin12t2:316_14": "katvā’’tiādi. Tattha kinti kiṁ utuṁ. Idaṁ nāmāti idaṁ nāma utuṁ. Vadeyyāsīti āgantukānaṁ",
  "tika-vin12t2:316_15": "vuḍḍhanavakabhāvādiñāpanatthaṁ katheyyāsi.",
  "tika-vin12t2:317_0": "129.Dutiyanti sahāyaṁ bhikkhuṁ vā sāmaṇeraṁ vā purisaṁ vā. Akaraṇīyānīti upasampannehi",
  "tika-vin12t2:317_1": "akattabbāni. Paṇḍupalāsoti ettha paṇḍūti setapītamisso vaṇṇo, palāsasaddo paṇṇavācako,",
  "tika-vin12t2:317_2": "na haritavācako, nāpi kiṁsukadumavācakoti dassento āha ‘‘paṇḍuvaṇṇo paṇṇo’’ti. Paṇḍupalāsoti",
  "tika-vin12t2:317_3": "samāsopi byāsopi yuttoyeva. Samāsakāle paṇḍu yassatthīti paṇḍu, soyeva palāso paṇḍupalāsoti",
  "tika-vin12t2:317_4": "kātabbo. Pupphaphalādiṁ bandhatīti bandhananti vacanatthena bandhanasaddo vaṇṭapariyāyoti",
  "tika-vin12t2:317_5": "āha ‘‘vaṇṭato’’ti. Puthusilāti (ma. ni. aṭṭha. 3.60) ettha puthusaddo mahantapariyāyoti āha ‘‘mahāsilā’’ti.",
  "tika-vin12t2:318_0": "130.Tassāti ukkhepanīyakammārahassa bhikkhuno. Sāmaggīti saṅghasāmaggī. Tenāti ukkhepanīyakammārahena",
  "tika-vin12t2:318_1": "bhikkhunā. Sambhogeti āmisena ca dhammena ca sambhogahetu. Ettha sahaseyyāpi saṅgahitā",
  "tika-vin12t2:318_2": "āpattibhāvato. Anāpattīti anukkhittakabhāvato pācittiyāpattiyā anāpatti, alajjilakkhaṇābhāvato",
  "tika-vin12t2:318_3": "dukkaṭena anāpattīti daṭṭhabbaṁ.",
  "tika-vin12t2:319": "Iti samantapāsādikāya vinayasaṁvaṇṇanāya",
  "tika-vin12t2:320": "Dvāsattatiadhikavatthusatapaṭimaṇḍitassa mahākhandhakassa",
  "tika-vin12t2:321": "Atthavaṇṇanāya yojanā samattā.",
  "tika-vin12t2:322": "2. Uposathakkhandhakaṁ",
  "tika-vin12t2:323": "68. Sannipātānujānanādikathā",
  "tika-vin12t2:324_0": "132. Uposathakkhandhake taranti otaranti etthāti titthaṁ, udakatitthaṁ, titthaṁ viyāti",
  "tika-vin12t2:324_1": "titthaṁ, laddhīti āha ‘‘titthaṁ vuccati laddhī’’ti. Laddhi hi bahūnaṁ laddhikānaṁ",
  "tika-vin12t2:324_2": "otaraṇaṭṭhānattā titthaṁ nāma. Aññanti sāsanikaladdhito aññaṁ. Etesanti paribbājakānaṁ.",
  "tika-vin12t2:324_3": "Itoti imasmā sāsanikaladdhito. Yanti yaṁ dhammajātaṁ. Tesanti aññatitthiyānaṁ paribbājakānaṁ.",
  "tika-vin12t2:324_4": "Te labhantīti ettha tasaddo manussavisayoti āha ‘‘te manussā’’ti. Mūgasūkarāti ettha",
  "tika-vin12t2:324_5": "thūlasarīrassa sūkarassa saddamattassāpi abhāvato mūgasūkaro nāmāti āha ‘‘thūlasarīrasūkarā’’ti.",
  "tika-vin12t2:325_0": "135.Assāti bhikkhuno. Soti sampajānamusāvādo. Kinti kiṁ āpatti. Dukkaṭanti padassa",
  "tika-vin12t2:325_1": "dukkaṭaṁ kammanti āsaṅkā bhaveyyāti āha ‘‘dukkaṭāpattī’’ti. Sā ca kho dukkaṭāpatti",
  "tika-vin12t2:325_2": "musāvādalakkhaṇena na hotīti yojanā. Kena hotīti āha ‘‘bhagavato pana vacanenā’’ti.",
  "tika-vin12t2:325_3": "Vacanenāti ca ‘‘sampajānamusāvāde kiṁ hoti? Dukkaṭaṁ hotī’’ti (mahāva. 135) vacanena.",
  "tika-vin12t2:325_4": "Akiriyasamuṭṭhānāti āvi kattabbāya āpattiyā akaraṇena akiriyasamuṭṭhānā.",
  "tika-vin12t2:326_0": "Manujenāti manussena. Vācāti vācāya. Yakārassa hi lopo. Giranti saddaṁ. Pareti aññe",
  "tika-vin12t2:326_1": "puggale. Vācasikanti vācāto samuṭṭhitaṁ. Ayaṁ panettha yojanā – bhikkhu kenaci āsanne",
  "tika-vin12t2:326_2": "ṭhitena manujena vācāya anālapanto hoti, pare dūre ṭhite puggale sandhāya giraṁ mahāsaddaṁ",
  "tika-vin12t2:326_3": "no ca bhaṇeyya, evampi vācasikameva āpajjeyyāti.",
  "tika-vin12t2:327_0": "Antarāyikoti ettha karotyatthe ṇikapaccayoti āha ‘‘antarāyakaro’’ti. ‘‘Kimatthāyā’’ti",
  "tika-vin12t2:327_1": "iminā kissāti ettha tadatthe catutthīti dasseti, hetvatthopi yujjateva. Sabbatthāti",
  "tika-vin12t2:327_2": "sabbesu ‘‘dutiyassa jhānassa adhigamāyā’’tiādīsu. Itītiādi nigamanaṁ. Uddesato cāti",
  "tika-vin12t2:327_3": "‘‘suṇātu me bhante saṅgho’’tiādiuddesato ca. Niddesato cāti ‘‘pātimokkhanti ādimeta’’ntiādiniddesato ca.",
  "tika-vin12t2:328_0": "136.Devasikanti ettha ṇikapaccayo vicchatthe hotīti āha ‘‘divase divase’’ti. Tatiye",
  "tika-vin12t2:328_1": "ca sattame ca pakkheti ekassa utuno aṭṭhasu pakkhesu tatiye ca sattame ca pakkhe.",
  "tika-vin12t2:328_2": "‘‘Vacanato’’ti padaṁ ‘‘vaṭṭatī’’ti pade ñāpakahetu. Tathārūpe paccayeti tathārūpe",
  "tika-vin12t2:328_3": "vikaticārittasaṅkhāte paccaye. Anuvattitabbanti anumatiṁ vattitabbaṁ. Vacanatopīti",
  "tika-vin12t2:328_4": "pisaddo pubbe ñāpakahetuṁ sampiṇḍeti. Etanti ‘‘yasmiṁ tasmiṁ cātuddase vā pannarase",
  "tika-vin12t2:328_5": "vā uddisituṁ vaṭṭatī’’ti vacanaṁ.",
  "tika-vin12t2:329": "71. Sīmānujānanakathā",
  "tika-vin12t2:330_0": "138.Nimittā kittetabbāti nimittāni kittetabbāni. Nikārassa hi ākāro. Nimittaṁ katoti",
  "tika-vin12t2:330_1": "eso pabbato nimittaṁ katoti yojanā. Eseva nayo paratopi. ‘‘Eseva nayo’’ti iminā ‘‘puratthimāya",
  "tika-vin12t2:330_2": "disāya kiṁ nimittaṁ? Pāsāṇo bhante, eso pāsāṇo nimitta’’nti atthaṁ atidisati. Eseva",
  "tika-vin12t2:330_3": "nayo sesesupi. Kevalaṁ pana vanaudakesu ‘‘etaṁ vanaṁ, etaṁ udaka’’nti vattabbaṁ.",
  "tika-vin12t2:330_4": "Nadiyaṁ ‘‘esā nadī’’ti vattabbā. Ettha panāti etissaṁ uttarāyaṁ anudisāyaṁ pana.",
  "tika-vin12t2:330_5": "Hīti phalajotako. Tatthāti ‘‘nimittā kittetabbā’’ti vacane. Sīmamaṇḍalanti sīmabimbaṁ.",
  "tika-vin12t2:330_6": "Sambandhantenāti purimanimittena pacchimanimittaṁ sambandhantena. Iminā ekantarikādivasena",
  "tika-vin12t2:330_7": "nimittakittanaṁ na vaṭṭati nimittenapi nimittānaṁ sambandhābhāvatoti dasseti. Purimanimittena",
  "tika-vin12t2:330_8": "pacchimanimittassa sambandhe sati ajja ekaṁ nimittaṁ kittetvā sve ekaṁ nimittaṁ kittetvāti",
  "tika-vin12t2:330_9": "evaṁ kālantarepi nimittaṁ kittetvā sammanituṁ vaṭṭatīti vadanti.",
  "tika-vin12t2:331_0": "Pabbatoti ettha pabbaṁ vuccati phaḷu, taṁ etasmiṁ atthīti pabbato. Vālikarāsissa",
  "tika-vin12t2:331_1": "suddhapaṁsupabbatapasaṅgattā vuttaṁ ‘‘vālikarāsi pana na vaṭṭatī’’ti. Itaropīti vālikarāsito",
  "tika-vin12t2:331_2": "aññopi tividho pabbato. Hatthippamāṇatoti aḍḍhaṭṭhamaratanahatthipamāṇato. Catūsu",
  "tika-vin12t2:331_3": "disāsūti vihārassa catūsu disāsu. Catūhi vā tīhi vāti ettha vāsaddena tato adhikānipi",
  "tika-vin12t2:331_4": "gahetabbāni. Ekena vā nimittenāti yojanā. Itoti pabbatanimittato. Tasmāti yasmā ekena",
  "tika-vin12t2:331_5": "nimittena na vaṭṭati, tasmā. Tanti pabbataṁ. Tasmāti ekasseva nimittassa kittitattā.",
  "tika-vin12t2:331_6": "Yo pabbato atthi, taṁ pabbatanti yojanā. Antoti pabbatassa anto.",
  "tika-vin12t2:332_0": "Tatiyabhāgaṁ vāti ettha vāsaddena paṭhamabhāgopi ekadesopi gahetabbo. Tassāti tattakassa",
  "tika-vin12t2:332_1": "padesassa. Tatiyabhāgādito aparaṁ sabbapabbataṁ antokatvā sammataṁ dassento āha ‘‘sace’’tiādi.",
  "tika-vin12t2:333_0": "Pāsāṇanimitte evaṁ vinicchayo veditabboti yojanā. Pasati ghanabhāvena bandhatīti",
  "tika-vin12t2:333_1": "pāsāṇo. Ayaguḷopi pāsāṇasaṅkhameva gacchati tena tassa sadisattā. Ayaguḷopīti ettha",
  "tika-vin12t2:333_2": "pisaddena tambakaṁsavaṭṭalohasuvaṇṇarajatādayopi saṅgaṇhāti. Yo kocīti silāpavāḷamaṇiādīsu",
  "tika-vin12t2:333_3": "yo koci. Dvattiṁsapalaguḷapiṇḍaparimāṇatā saṇṭhānato gahetabbā, na tulitvā gaṇanavasena.",
  "tika-vin12t2:333_4": "Khuddakataro pāsāṇoti yojanā. Yo piṭṭhipāsāṇo vā yo uṭṭhitapāsāṇo vāti yojanā kātabbā",
  "tika-vin12t2:333_5": "– uttaravākye tasaddassa aniyamaniddesavacanattā ‘‘pāsāṇasaṅkhaṁyevā’’ti ettha evakārena",
  "tika-vin12t2:333_6": "‘‘na pabbatasaṅkha’’nti atthaṁ dasseti. Mahato piṭṭhipāsāṇassāti āyāmavitthārubbedhato",
  "tika-vin12t2:333_7": "mahantassa piṭṭhipāsāṇassa sakkassa paṇḍukambalapiṭṭhipāsāṇassa viya. Tanti piṭṭhipāsāṇaṁ.",
  "tika-vin12t2:333_8": "Na vaṭṭatīti kittetuṁ na vaṭṭati. Hīti laddhadosajotako. Tanti piṭṭhipāsāṇaṁ. Sīmāyāti",
  "tika-vin12t2:333_9": "sīmato. Vihāropīti na kevalaṁ nimittameva, vihāropi. Piṭṭhipāsāṇo na kittetabboti",
  "tika-vin12t2:333_10": "sambandho. Kittetvāti ettha ‘‘piṭṭhipāsāṇa’’nti yojetabbaṁ.",
  "tika-vin12t2:334_0": "Vananimitte evaṁ vinicchayo veditabboti yojanā. Vaniyati mayūrakokilādīhi sattehi",
  "tika-vin12t2:334_1": "sambhajiyatīti vanaṁ, vananti sambhajanti etthāti vā vanaṁ. Taco eva sāro etesanti",
  "tika-vin12t2:334_2": "tacasāro, tālanāḷikerādayo. Ādisaddena veṇuādayo saṅgaṇhāti. Anto sāro etesanti antosārā,",
  "tika-vin12t2:334_3": "sākasālādayo. Ādisaddena khadirādayo saṅgaṇhāti. Antosāramissakānanti antosārehi",
  "tika-vin12t2:334_4": "rukkhehi missakānaṁ. Rukkhānaṁ vananti ettha avayavaavayavibhāvena sambandho veditabbo.",
  "tika-vin12t2:334_5": "Iminā tiṇavanaṁ rukkhavananti ettha ‘‘tiṇānaṁ vana’’nti vā ‘‘rukkhānaṁ vana’’nti",
  "tika-vin12t2:334_6": "vā atthaṁ dasseti. Tiṇameva vanaṁ, rukkhoyeva vananti atthopi yujjateva. Cattāro",
  "tika-vin12t2:334_7": "vā pañca vā rukkhāti catupañcarukkhā, te mattaṁ pamāṇametthāti catupañcarukkhamattaṁ",
  "tika-vin12t2:334_8": "vanaṁ, tatoti catupañcarukkhamattato. Ekadesanti vanassa ekadesaṁ. Vanamajjheti vanassa",
  "tika-vin12t2:334_9": "vemajjhe, vanassūparīti attho. Rukkhantaresu eva hi vihāraṁ karonti. Ekadesanti vanassa",
  "tika-vin12t2:334_10": "ekadesaṁ. Tatthāti vane. ‘‘Ṭhitavana’’nti padaṁ ‘‘kittetvā’’ti pade avuttakammaṁ,",
  "tika-vin12t2:334_11": "‘‘na kittetabba’’nti pade vuttakammaṁ.",
  "tika-vin12t2:335_0": "Rukkhanimitte evaṁ vinicchayo veditabboti yojanā. Rukkhiyati phalādikāmehi saṁvariyati",
  "tika-vin12t2:335_1": "rakkhiyatīti rukkho, mahiyaṁ ruhatīti vā rukkho. Jīvamānakoti lokavohāravasena mūlaṅkurādiharitasaṅkhātajīvamānako",
  "tika-vin12t2:335_2": ". Pariṇāhatoti visālabhāvato. Sūcidaṇḍakapamāṇoti sūciyā lekhaniyā daṇḍabhūtaveḷupamāṇo.",
  "tika-vin12t2:335_3": "So veḷu kaniṭṭhaṅgulipamāṇoti daṭṭhabbo. Tatoti aṭṭhaṅgulubbedhasūcidaṇḍakapamāṇapariṇāharukkhato.",
  "tika-vin12t2:335_4": "Vaṁsanaḷakasarāvādīsūti vaṁso ca naḷako ca sarāvo ca vaṁsanaḷakasarāvā, te ādayo",
  "tika-vin12t2:335_5": "yesaṁ kapālādīnanti vaṁsanaḷakasarāvādayo, tesu. Tatoti vaṁsādito. Taṁkhaṇampīti",
  "tika-vin12t2:335_6": "tasmiṁ nimittakkhaṇepi. Akāraṇanti apamāṇaṁ. Etanti navamūlasākhāniggamanaṁ. Vattuṁ",
  "tika-vin12t2:335_7": "vaṭṭatīti sāmaññanāmenapi visesanāmenapi vattuṁ vaṭṭati. Iminā pabbatādīsupi ‘‘pabbato’’ti",
  "tika-vin12t2:335_8": "sāmaññanāmenapi ‘‘vaṅkapabbato vepullapabbato’’ti visesanāmenapi vattuṁ vaṭṭatīti dasseti.",
  "tika-vin12t2:336_0": "Magganimitte evaṁ vinicchayo veditabboti yojanā. Maggiyati pathikehi, maggamūḷhehi",
  "tika-vin12t2:336_1": "vā anvesiyatīti maggo. Yo yādiso jaṅghamaggo vā sakaṭamaggo vā vinivijjhitvā dve",
  "tika-vin12t2:336_2": "tīṇi gāmantarāni gacchati, so tādiso jaṅghamaggo vā sakaṭamaggo vā vaṭṭatīti yojanā.",
  "tika-vin12t2:336_3": "Ukkamitvāti pakkamitvā. Yo jaṅghamaggo otarati, so na vaṭṭatīti yojanā. Avaḷañjāti",
  "tika-vin12t2:336_4": "aparibhogā. Gamanaṁ janetīti jaṅgho. Jaṇṇugopphakānaṁ majjhapadeso. Saha atthena",
  "tika-vin12t2:336_5": "paṇiyadhanenāti sattho, jaṅghena vicaranto sattho jaṅghasattho. Sakati samattheti",
  "tika-vin12t2:336_6": "bhāraṁ vahitunti sakaṭo, tena vicaranto sattho sakaṭasattho. Jaṅghasattho ca sakaṭasattho",
  "tika-vin12t2:336_7": "ca jaṅghasakaṭasatthā, tehi. Hīti saccaṁ, yasmā vā. Etanti nimittaṁ.",
  "tika-vin12t2:337_0": "Koṇanti vihārakoṇaṁ. Gataṁ pana magganti yojanā. Parabhāgeti vihāraṁ parikkhipitvā",
  "tika-vin12t2:337_1": "gacchantehi catūhi maggehi parabhāge. Dasasu nāmesūti satipaṭṭhānaṭṭhakathādīsu āgatesu",
  "tika-vin12t2:337_2": "‘‘maggo pantho patho pajjo’’tiādīsu, abhidhānādīsu (dī. ni. aṭṭha. 2.373; ma. ni.",
  "tika-vin12t2:337_3": "aṭṭha. 1.106) ca āgatesu ‘‘maggo pantho patho addhā’’tiādīsu dasasu magganāmesu.",
  "tika-vin12t2:337_4": "Yena kenaci nāmenāti iminā pabbatādīsupi ‘‘pabbato giri selo addi nago acalo siluccayo",
  "tika-vin12t2:337_5": "sikharī bhūdharo’’tiādīsu anekesu nāmesu yena kenaci nāmena kittetuṁ vaṭṭatīti dasseti.",
  "tika-vin12t2:338_0": "Vammikanimitte evaṁ vinicchayo veditabboti yojanā. Upacikāhi vamiyati, sarabūgharagolikādayo",
  "tika-vin12t2:338_1": "satte vamatīti vā vammiko. Taṁdivasajātoti tasmiṁ nimittakittitadivase jāto. Tatoti",
  "tika-vin12t2:338_2": "aṭṭhaṅgulubbedhagovisāṇapamāṇavammīkato.",
  "tika-vin12t2:339_0": "Nadīnimitte evaṁ vinicchayo veditabboti yojanā. Nadati sandatīti nadī, nadanto eti",
  "tika-vin12t2:339_1": "gacchatīti vā nadī. Yassāti nadiyā, sotanti sambandho. ‘‘Anvaddhamāsa’’ntiādinā ekapakkhe",
  "tika-vin12t2:339_2": "tikkhattuṁ ekamāse chakkhattuṁ vassantabhāvaṁ dīpeti. Vigatamatte satīti sambandho.",
  "tika-vin12t2:339_3": "‘‘Īdise’’ti iminā ‘‘anvaddhamāsa’’ntiādiatthaṁ atidisati. Timaṇḍalanti heṭṭhā jāṇumaṇḍalaṁ,",
  "tika-vin12t2:339_4": "upari nābhimaṇḍalanti timaṇḍalaṁ. Yattha katthacīti titthe vā atitthe vā. Udakena",
  "tika-vin12t2:339_5": "temiyatīti yojanā, tintiyatīti attho. Na kevalaṁ nimitteyeva ayaṁ nadī hoti, atha",
  "tika-vin12t2:339_6": "kho nadīpāragamanādikepīti āha ‘‘bhikkhuniyā’’tiādi. Idaṁ ‘‘nadīpāragamanepī’’ti",
  "tika-vin12t2:339_7": "padeneva sambandhitabbaṁ.",
  "tika-vin12t2:340_0": "Yā panāti nadī pana, gatāti yojanā. Tanti nadiṁ. Vatinti pāḷiṁ. Rukkhapādeti rukkhassa",
  "tika-vin12t2:340_1": "mūle. Udakañca āvaraṇaṁ ajjhottharitvā pavattatiyevāti yojanā. Yathāti yenākārena.",
  "tika-vin12t2:340_2": "Apavattamānā hotīti sambandho.",
  "tika-vin12t2:341_0": "Dubbuṭṭhikāleti gimhasadise dubbuṭṭhikāle. ‘‘Nirudakabhāvenā’’ti iminā ‘‘āvaraṇabhāvenā’’ti",
  "tika-vin12t2:341_1": "visesanaṁ nivatteti. Sāti udakamātikā. Sampādentī hutvā niccaṁ pavattatīti yojanā.",
  "tika-vin12t2:341_2": "Nimittaṁ kātuṁ na vaṭṭatīti manussehi nīhaṭattā, sayañca agamanattā na vaṭṭati. Yā",
  "tika-vin12t2:341_3": "panāti udakamātikā pana. Mūleti paṭhamakāle. Kālantarena nadī hotīti sambandho. Tanti udakamātikaṁ.",
  "tika-vin12t2:342_0": "Udakanimitte evaṁ vinicchayo veditabboti yojanā. Udati pasavatīti udakaṁ. Bhūmigatameva",
  "tika-vin12t2:342_1": "udakanti sambandho. Tañcāti bhūmigataudakañca. Āvāṭa…pe… samuddādīsu ṭhitaṁ apavattanakaudakanti",
  "tika-vin12t2:342_2": "yojanā. Ukkhepimanti ukkhipitvā gahitaṁ. Tanti vacanaṁ. Sūkarakhatāyapīti sūkarehi",
  "tika-vin12t2:342_3": "khatāya vāpiyāpi. Taṁkhaṇaññevāti tasmiṁ nimitte kittanakkhaṇeyeva. Āvāṭoyeva khuddakaṭṭhena",
  "tika-vin12t2:342_4": "āvāṭakaṁ. Tanti nimittasaññākaraṇaṁ. Kātuñcāti sayaṁ kātuñca. Kārāpetuñcāti parehi",
  "tika-vin12t2:342_5": "kārāpetuñca. Kasmā lābhasīmāyaṁ na vaṭṭati? Lābhasīmā hi aññesaṁ pīḷanaṁ karotīti.",
  "tika-vin12t2:342_6": "Iti imamatthaṁ nayato dassento āha ‘‘samānasaṁvāsakasīmā’’tiādi. Etthāti samānasaṁvāsakasīmāyaṁ.",
  "tika-vin12t2:343_0": "Aṭṭhadisaṁ sandhāya aṭṭha nimittāni vuttānīti daṭṭhabbaṁ. Sāti sīmā. Ekena vā nimittenāti",
  "tika-vin12t2:343_1": "yojanā. Tiṇṇaṁ nimittānaṁ kittane nimittānaṁ ṭhitadisaṁ sallakkhetvā ‘‘puratthimāya",
  "tika-vin12t2:343_2": "disāyā’’tiādinā kittetabbaṁ. Nimittānaṁ satakittane sīmāya aṭṭhadisaṁ sallakkhetvā",
  "tika-vin12t2:343_3": "ekissāyapi disāya bahunimittāni kittetabbāni. Siṅghāṭakasaṇṭhānāti tiṇṇaṁ maggānaṁ",
  "tika-vin12t2:343_4": "samāgamaṭṭhāne siṅghāṭakasaṇṭhānā, tikoṇā nāma hotīti adhippāyo. Caturassāti samacaturassā.",
  "tika-vin12t2:343_5": "Siṅghāṭakasaṇṭhānāti catunnaṁ maggānaṁ samodhānaṭṭhāne siṅghāṭakasaṇṭhānā. Aḍḍhacandamudiṅgādisaṇṭhānā",
  "tika-vin12t2:343_6": "pana nimittānaṁ ṭhitasaṇṭhānena hotīti daṭṭhabbā. Tanti sīmaṁ. Bandhitukāmehi nissañcārasamaye",
  "tika-vin12t2:343_7": "bandhitabbāti sambandho. Baddhasīmavihārānanti baddhā sīmā etesūti baddhasīmā, te",
  "tika-vin12t2:343_8": "eva vihārāti baddhasīmavihārā, tesaṁ. Disācārikabhikkhūnanti disāsu cārikabhikkhūnaṁ.",
  "tika-vin12t2:343_9": "Tatthāti tasmiṁ ekagāmakhette, bhikkhūnaṁ pesetabbanti sambandho. Ekajjhanti ekato.",
  "tika-vin12t2:343_10": "Aññānipīti sīmabandhagāmakhettato aññānipi. Mahāpadumatthero pana āhāti yojanā. Tatoti",
  "tika-vin12t2:343_11": "tehi nānāgāmakhettehi. Āgantabbanti sāmīcidassanavasena vuttaṁ. Tenāha ‘‘āgamanampi",
  "tika-vin12t2:343_12": "anāgamanampi vaṭṭatī’’ti. Ekasīmabhāvato vuttaṁ ‘‘antonimittagatehi āgantabba’’nti.",
  "tika-vin12t2:344": "Evaṁ sannipatitesu santesu sīmā bandhitabbāti sambandho. Pariyantaṁ katvāti heṭṭhimapariyantaṁ katvā.",
  "tika-vin12t2:345_0": "Pabbajjūpasampadādīnanti ettha bhaṇḍukammāpucchanaṁ (mahāva. aṭṭha. 98; vi. saṅga.",
  "tika-vin12t2:345_1": "aṭṭha. 144) sandhāya pabbajjāgahaṇaṁ vuttaṁ. Khaṇḍasīmāti vihārapaccantaṁ khaṇḍitaṁ",
  "tika-vin12t2:345_2": "viya chinditaṁ viya pavattā sīmā khaṇḍasīmā. Tanti khaṇḍasīmaṁ. Vattaṁ jānitabbanti",
  "tika-vin12t2:345_3": "ettha vattaṁ vitthārento āha ‘‘sace hī’’tiādi. Sīmanti khaṇḍasīmaṁ. Yathāti yenākārena",
  "tika-vin12t2:345_4": "bandhiyamāneti sambandho. Tassā pamāṇaṁ dassento āha ‘‘sā’’tiādi. Sāti khaṇḍasīmā.",
  "tika-vin12t2:345_5": "Abbhānakamme saddhiṁ kammārahena vīsati bhikkhū sandhāya vuttaṁ ‘‘ekavīsati bhikkhū’’ti.",
  "tika-vin12t2:345_6": "Tatoti ekavīsatibhikkhuto. Gaṇhantīpīti ettha pisaddo sahassato oraṁ pana pagevāti",
  "tika-vin12t2:345_7": "dasseti. Sahassato adhikaṁ gaṇhantīpi vihārapaccante khaṇḍite khaṇḍasīmāyeva nāma. Tanti khaṇḍasīmaṁ.",
  "tika-vin12t2:346_0": "Tatrāti khaṇḍasīmamahāsīmāsu ādhāre bhummaṁ. Athāti anantaraṁ. Evanti imāya avippavāsakammavācāya",
  "tika-vin12t2:346_1": "sammaniyamāne. Hīti phalajotako. Sīmanti samānasaṁvāsakasīmaṁ. Na sakkhissantīti",
  "tika-vin12t2:346_2": "paṭhamaṁ avippavāsaṁ asamūhanitvā sīmaṁ samūhanituṁ na sakkhissanti. Sīmantarikapāsāṇāti",
  "tika-vin12t2:346_3": "dvinnaṁ sīmānaṁ antare vemajjhe ṭhapitā pāsāṇā. Caturaṅgulapamāṇāpīti pisaddo ekaṅgulipamāṇāpi vaṭṭatīti dasseti.",
  "tika-vin12t2:347_0": "Samantāti khaṇḍasīmāya samantā. Anupariyāyantehīti anukkamena khaṇḍasīmapariyāyantehi",
  "tika-vin12t2:347_1": "bhikkhūhīti sambandho. Tatoti tehi sīmantarikapāsāṇehi, dvinnaṁ sīmānaṁ nimittāni",
  "tika-vin12t2:347_2": "paṭhamaṁ kittetvā pacchā tāsu yaṁ icchanti, taṁ bandhitabbabhāvaṁ dassento āha ‘‘sace",
  "tika-vin12t2:347_3": "panā’’tiādi. Yathicchitaṁ bandhituṁ vaṭṭantopi porāṇāciṇṇaṁ dassetuṁ vuttaṁ ‘‘evaṁ",
  "tika-vin12t2:347_4": "santepī’’tiādi. Ubhinnampīti dvīsu sīmāsu ṭhitānaṁ ubhinnampi kammanti sambandho.",
  "tika-vin12t2:347_5": "Hīti saccaṁ, yasmā vā.",
  "tika-vin12t2:348_0": "Casaddo vākyārambhajotako. Esā sīmā nāmāti yojanā. Tatthāti piṭṭhipāsāṇādīsu pañcasu",
  "tika-vin12t2:348_1": "ṭhānesu. Nimittapāsāṇā yathāṭhāne na tiṭṭhantīti piṭṭhipāsāṇassupari nimittapāsāṇaṁ",
  "tika-vin12t2:348_2": "ṭhapitamattaṁ sandhāya vuttaṁ. Piṭṭhipāsāṇaṁ pana vijjhitvā nimittapāsāṇaṁ tattha",
  "tika-vin12t2:348_3": "nikhaṇitvā yathā ṭhānā na cāventi, tathā ṭhapenti. Evaṁ sante yathāṭhāne tiṭṭhantiyevāti",
  "tika-vin12t2:348_4": "daṭṭhabbaṁ. Na sīmāti sīmāya pathavisandhārakaṁ udakaṁ pariyantaṁkatvā gatattā sīmā na jhāyati.",
  "tika-vin12t2:349_0": "Kuṭigehepīti ettha kuṭīti ca gehanti ca agārasseva nāmaṁ. Agārañhi sītādidukkhassa",
  "tika-vin12t2:349_1": "kuṭanaṭṭhena chindanaṭṭhena ca nānādabbasambhārassa gahaṇaṭṭhena ca kuṭigehanti vuccati.",
  "tika-vin12t2:349_2": "Kuṭi eva gehaṁ kuṭigehaṁ, tasmimpi. Bhittiṁ akittetvāti idaṁ iṭṭhakadārumayaṁ bhittiṁ",
  "tika-vin12t2:349_3": "sandhāya vuttaṁ. Sace silāmayā bhitti nimittūpagā bhaveyya, bhittipi kittetabbā.",
  "tika-vin12t2:349_4": "Anto karitvāti kuṭigehassa bhittiyā vā anto katvā. Pamukheti kuṭigehassa ālinde.",
  "tika-vin12t2:349_5": "Nibbodakapatanaṭṭhāneti niggalitvā udakassa patanaṭṭhāne. Evaṁ sammatāya sīmāyāti yojanā.",
  "tika-vin12t2:350_0": "‘‘Kuṭṭaṁ akittetvā’’ti idaṁ purimanayeneva veditabbaṁ. Antoti leṇassa, kuṭṭassa vā",
  "tika-vin12t2:350_1": "anto. Okāseti ekavīsatiyā bhikkhūnaṁ okāse. Evanti iminākārena sammaniyamāne. Antoti bhittiyā anto.",
  "tika-vin12t2:351_0": "Heṭṭhā na otaratīti heṭṭhā ākāsatalattā na otarati. Nanu thambhe anusāritvā otaraṇo",
  "tika-vin12t2:351_1": "bhaveyya, kasmā na otaratīti? Thambhānamupari ekavīsatiyā bhikkhūnaṁ okāsābhāvatoti",
  "tika-vin12t2:351_2": "daṭṭhabbaṁ. Heṭṭhā otaraṇākāraṁ dassento āha ‘‘sace panā’’tiādi. Tulānanti thambhānamupari",
  "tika-vin12t2:351_3": "tiriyavasena ṭhitānaṁ rukkhavisesānaṁ. Uṭṭhahitvāti bhūmito uṭṭhahitvā. Tulārukkhehīti",
  "tika-vin12t2:351_4": "tulāsaṅkhātehi rukkhehi. ‘‘Ekasambandho’’ti iminā na kevalaṁ tulārukkheheva ekasambandho,",
  "tika-vin12t2:351_5": "catūsu disāsu catunnaṁ bhittīnaṁ aññamaññampi sambandhoti dasseti. Heṭṭhāpi otaratīti",
  "tika-vin12t2:351_6": "bhittīnamupari ekavīsatiyā bhikkhūnaṁ okāsapahonakattā vuttaṁ. Sace thambhamatthake…pe…",
  "tika-vin12t2:351_7": "hotīti iminā bahūhi thambhehi katapāsādassa ekekasmiṁ thambhamatthake ekavīsatiyā",
  "tika-vin12t2:351_8": "bhikkhūnaṁ okāse sati heṭṭhā otaratīti dasseti. Niyyūhakādīsūti nāgadantakādīsu.",
  "tika-vin12t2:351_9": "Ādisaddena bhittikhilādayo saṅgaṇhāti. Bhitti cāti iṭṭhakadārumayā bhitti ca. Sace",
  "tika-vin12t2:351_10": "silāmayā bhitti ca thambhā ca honti, kittetabbā. Bhittilaggeti bhittīsu lagge, bhittīnaṁ",
  "tika-vin12t2:351_11": "vā laggaṭṭhāne. Heṭṭhāpāsādassāti heṭṭhāpāsāde ‘‘ṭhita’’iti pade sambandho. Heṭṭhāpāsādassa",
  "tika-vin12t2:351_12": "vā thambhānanti yojanā. Heṭṭhā sammatāya sīmāya upari ārohanākāraṁ dassento āha ‘‘sace",
  "tika-vin12t2:351_13": "panā’’tiādi. Nibbodakapatanaṭṭhāneti chadanakoṭiyaṁ.",
  "tika-vin12t2:352_0": "Tatthāti tasmiṁ tale. Piṭṭhipāsāṇe sīmaṁ bandhanti viya bandhantīti yojanā. Teneva",
  "tika-vin12t2:352_1": "paricchedenāti teneva talaparicchedena. Tālamūlapabbatepīti ettha tālamūlaṁ nāma",
  "tika-vin12t2:352_2": "heṭṭhā mahantaṁ hutvā anupubbena tanukaṁ hoti, tena sadise pabbatepi. Vitānasaṇṭhānoti",
  "tika-vin12t2:352_3": "ullocassa saṇṭhāno. Catūsu disāsu niggatasākharukkhasaṇṭhāno vā khujjarukkhasaṇṭhāno",
  "tika-vin12t2:352_4": "vā hoti. Yathā pabbato vitānasaṇṭhāno hoti, evaṁ mudiṅgasaṇṭhāno vā hoti paṇavasaṇṭhāno",
  "tika-vin12t2:352_5": "vāti yojanā. Tattha mudiṅgo majjhe thūlo hoti, mūle ca ante ca tanuko. Paṇavo majjhe",
  "tika-vin12t2:352_6": "tanuko hoti, mūle ca agge ca thūlo. Tesaṁ saṇṭhāno mudiṅgasaṇṭhāno vā paṇavasaṇṭhāno",
  "tika-vin12t2:352_7": "vā. Heṭṭhā vāti mudiṅgasaṇṭhānassa pabbatassa heṭṭhā vā. Majjhe vāti paṇavasaṇṭhānassa",
  "tika-vin12t2:352_8": "majjhe vā. Dve kūṭānīti dve sikharāni. Kūṭantaranti kūṭānaṁ majjhaṁ. Cinitvā vāti",
  "tika-vin12t2:352_9": "iṭṭhakasilāhi cinitvā vā. Pūretvā vāti paṁsuvālikāhi pūretvā vā.",
  "tika-vin12t2:353_0": "Sappaphaṇasadisoti sappassa phaṇena sadiso, khujjo pabbatoti attho. Ākāsapabbhāranti",
  "tika-vin12t2:353_1": "bhittiyā aparikkhittaṁ ākāsasaṅkhātaṁ pabbhāraṁ. Sīmappamāṇoti saddhiṁ antosusirena",
  "tika-vin12t2:353_2": "sīmappamāṇo. Aggakoṭinti aggasaṅkhātaṁ koṭiṁ. Sace pana pabbatassa heṭṭhā antoleṇaṁ",
  "tika-vin12t2:353_3": "hotīti sambandho. Uparimassāti antoleṇassa upari ṭhitassa. Pāratoti bāhirato. Assāti",
  "tika-vin12t2:353_4": "pabbatassa bahīti sambandho. Oratoti antato. Leṇaṁ hotīti sambandho. Kittakaṁ mahantanti",
  "tika-vin12t2:353_5": "āha ‘‘sīmāparicchedamatikkamitvā ṭhita’’nti. Kittakaṁ khuddakanti āha ‘‘sabbapacchimasīmāparimāṇa’’nti.",
  "tika-vin12t2:353_6": "Tanti khuddakaṁ leṇaṁ . Atikhuddakanti sabbapacchimasīmāparimāṇābhāvato atikhuddakaṁ.",
  "tika-vin12t2:353_7": "Tatoti uparisīmato. Bahīti sīmato bahi. ‘‘Yadi sīmappamāṇaṁ, sīmā hotiyevā’’ti iminā",
  "tika-vin12t2:353_8": "yadi na sīmappamāṇaṁ, na sīmā hotiyevāti dasseti.",
  "tika-vin12t2:354_0": "Tanti khaṇḍasīmaṁ. Pūretvāti iṭṭhakamattikādīhi pūretvā. Aṭṭaṁ bandhitvāti aṭṭālakaṁ",
  "tika-vin12t2:354_1": "bandhitvā. Umaṅganadīti ettha ukāro okāraviparīto, tasmā pathaviyaṁ otaritvā pavisitvā",
  "tika-vin12t2:354_2": "maṅgati gacchatīti umaṅgāti attho daṭṭhabbo. Umaṅgāca sā nadī ceti umaṅganadī. Tatthāti",
  "tika-vin12t2:354_3": "umaṅganadiyaṁ. Heṭṭhāpathavitale ṭhitoti sīmāya heṭṭhāpathavitale iddhiyā ṭhito.",
  "tika-vin12t2:355_0": "Sīmāmāḷaketi khaṇḍasīmāya māḷake. Vaṭarukkhoti nigrodharukkho. Tatoti vaṭarukkhato.",
  "tika-vin12t2:355_1": "Niggatapārohoti pavaddhaṁva hutvā rukkho ārohati anenāti pāroho, eko mūlaviseso.",
  "tika-vin12t2:355_2": "Niggato pāroho niggatapāroho. Mahāsīmaṁ sodhetvāti ettha sodhanaṁ nāma mahāsīmagatānaṁ",
  "tika-vin12t2:355_3": "bhikkhūnaṁ hatthapāsānayanaṁ, sīmato vā bahikaraṇaṁ. Bahiddhāti dvīhi sīmāhi bahiddhā.",
  "tika-vin12t2:355_4": "‘‘Bahiṭṭhā’’tipi pāṭho. Bahi ṭhitā kātabbāti attho. Anāhaccāti mahāsīmāya pathavītalaṁ",
  "tika-vin12t2:355_5": "vā tatthajātarukkhādīni vā na āhanitvā. Evanti yathā khaṇḍasīmāya, evaṁ tathāti attho.",
  "tika-vin12t2:355_6": "Sīmāmāḷaketi khaṇḍasīmāmāḷake.",
  "tika-vin12t2:356_0": "Sīmāmāḷaketi dvinnaṁ sīmānaṁ aṅgaṇe. Sīmāmāḷakassāti kammassa kataṭṭhānassa sīmāmāḷakassa.",
  "tika-vin12t2:356_1": "Vehāsaṭṭhitasākhāyāti kammassa akataṭṭhāne sīmāmāḷake uṭṭhitāya vehāse ṭhitāya sākhāya.",
  "tika-vin12t2:356_2": "Tassāti bhikkhuno pādā vā nivāsanapārupanaṁ vāti sambandho. Purimanayepīti ‘‘sīmāmāḷake",
  "tika-vin12t2:356_3": "vaṭarukkho hotī’’tiādinā vutte purimanayepi. Tatrāti purimanaye. Ukkhipāpetvā kātuṁ",
  "tika-vin12t2:356_4": "na vaṭṭatīti dvīhi sīmāhi uṭṭhitarukkhassa sākhā vā tato niggatapāroho vā dvīsu sīmāsu",
  "tika-vin12t2:356_5": "pathavītalaṁ vā tattha jātarukkhādīni vā āhacca ṭhitattā ukkhipāpetvā kātuṁ na vaṭṭati.",
  "tika-vin12t2:356_6": "Ānetabboti ettha dvikammikāya nīdhātuyā apadhānakammasseva vuttattā ‘‘bhikkhū’’ti",
  "tika-vin12t2:356_7": "padhānakammaṁ ajjhāharitabbaṁ . Abbhuggacchatīti abbhaṁ ākāsaṁ uggacchati. Tatrāti",
  "tika-vin12t2:356_8": "pabbate. Kasmā ānetabboti āha ‘‘bajjhamānāyeva hī’’tiādi. Tattha bajjhamānāyevāti",
  "tika-vin12t2:356_9": "kammavācāya bajjhamānāyeva. Iminā abaddhasīmā pamāṇarahitaṁ desaṁ otaratīti dasseti.",
  "tika-vin12t2:356_10": "Yaṁkiñcīti yaṁkiñci pabbatādi. Yattha katthacīti yasmiṁ kasmiṁci ṭhāne. Ekasambandhenāti",
  "tika-vin12t2:356_11": "baddhasīmāya ekasambandhena. Itīti tasmā ānetabboti yojanā.",
  "tika-vin12t2:357_0": "140. Tīṇi yojanāni tiyojanaṁ. ‘‘Pamāṇa’’nti iminā paramasaddassa atirekauttamatthe",
  "tika-vin12t2:357_1": "nivatteti. Etissāti sīmāya. Sammanantena bhikkhunāti sambandho. Koṇato minitaṁ koṇanti",
  "tika-vin12t2:357_2": "yojanā. Hīti saccaṁ, yasmā vā. Āpattiñcāti dukkaṭāpattiñca.",
  "tika-vin12t2:358_0": "Pārayatīti ajjhottharati. ‘‘Kitakābhidheyyaliṅgā’’ti (kaccāyanasāre 45 gāthāyaṁ)",
  "tika-vin12t2:358_1": "vacanato abhidheyyabhūtaṁ sīmaṁ sandhāya itthiliṅgavasena pārāti vuttaṁ. Nadiyāti",
  "tika-vin12t2:358_2": "upayogatthe sāmivacanaṁ. Nadinti hi attho. Nadiṁ ajjhottharamānaṁ sīmanti sambandho.",
  "tika-vin12t2:358_3": "Etthāti nadipārasīmāyaṁ. Yatthassāti ettha yattha assāti padavibhāgaṁ dassento āha",
  "tika-vin12t2:358_4": "‘‘yattha nadiyā’’tiādi. ‘‘Nadiyā’’ti iminā yaṁsaddassa visayaṁ dasseti. Dhuvanāvāti",
  "tika-vin12t2:358_5": "ettha dhuvasaddo niccatthoti āha ‘‘niccasañcaraṇanāvā’’ti. Iminā dhuvena niccena",
  "tika-vin12t2:358_6": "sañcaraṇanāvā dhuvanāvāti vacanatthaṁ dasseti. Assāti hoti, bhaveyya vā. Nāvāya pamāṇaṁ",
  "tika-vin12t2:358_7": "dassento āha ‘‘yā’’tiādi. Tattha yāti nāvā. Pājanapurisenāti ettha pājanaṁ nāma eko",
  "tika-vin12t2:358_8": "nāvāya gamanūpakaraṇaviseso. So hi pajati nāvā gacchati anenāti pājananti vuccati.",
  "tika-vin12t2:358_9": "Jakārassa cakāraṁ katvā pācanantipi yujjateva. Tassa gāhakena purisena saddhinti",
  "tika-vin12t2:358_10": "attho. Sā nāvā nītāti sambandho. Uddhaṁ vā adho vāti nadiyā paṭisotaṁ vā heṭṭhāsotaṁ",
  "tika-vin12t2:358_11": "vā. Thenehi vāti corehi vā. Kiñcāpi haṭā, pana tathāpi avassaṁ labbhaneyyā, dhuvanāvāva",
  "tika-vin12t2:358_12": "hotīti yojanā. Vātena vāti mālutena vā ‘‘chinna’’iti sambandho. Vīcīhīti taraṅgehi.",
  "tika-vin12t2:358_13": "Taraṅgo hi vicittākārena cinoti vaḍḍhatīti vīcīti vuccati. Kiñcāpi nadīmajjhaṁ nītā,",
  "tika-vin12t2:358_14": "pana tathāpi avassaṁ āharitabbā, dhuvanāvāva hotīti yojanā. Ogateti otaritvā gate.",
  "tika-vin12t2:358_15": "Thalaṁ ussāritāti thalaṁ ukkhipitvā sāritā pāpitā nāvāpīti sambandho. Visaṅkhatapadarāti",
  "tika-vin12t2:358_16": "saṅkhatavirahitaphalakā vā. Dhuvanāvāva hotīti nimittakittanakāle niccasañcaraṇanāvattā",
  "tika-vin12t2:358_17": "dhuvanāvāva hotīti adhippāyo. Tatrāti ‘‘dhuvanāvā’’tivacane. Nimittaṁ vā sīmā vā",
  "tika-vin12t2:358_18": "kammavācāya gacchatīti ettha kiñcāpi na nimittaṁ kammavācāya gacchati, sīmāya pana",
  "tika-vin12t2:358_19": "avinābhāvato vuttaṁ ‘‘kammavācāya gacchatī’’ti. Tasmāti yasmāva nāvāya āgacchantāpi",
  "tika-vin12t2:358_20": "bhagavatā anuññātā, tasmā.",
  "tika-vin12t2:359_0": "Yatthāti nadipārasīmasammananaṭṭhāne. Rukkhasaṅghāṭamayoti rukkhasamūhena kato. Padarabaddhoti",
  "tika-vin12t2:359_1": "phalakehi baddho. Sañcaraṇayoggoti sañcaraṇakkhamo. Pāḷiyaṁ ‘‘assā’’ti ṭhāne aṭṭhakathāyaṁ",
  "tika-vin12t2:359_2": "‘‘atthī’’ti vuttattā ‘‘assā’’tipadassa hotīti atthoyeva daṭṭhabbo. Taṁkhaṇaññevāti",
  "tika-vin12t2:359_3": "tasmiṁ nimittakittakkhaṇeyeva. Rukkhaṁ chinditvā katoti sambandho. Ekapadikasetūti",
  "tika-vin12t2:359_4": "ekena padena gamanayoggo ekapadiko, soyeva setūti ekapadikasetu. Akappiyasetuṁ dassento",
  "tika-vin12t2:359_5": "āha ‘‘sace panā’’tiādi. Tenāti setunā. Sañcarituṁ na sakkā hotīti yojanā.",
  "tika-vin12t2:360_0": "Yatthāti yasmiṁ nadipārasīmasammananaṭṭhāne. Abhimukhatittheyevāti sīmāya abhimukhatitthe",
  "tika-vin12t2:360_1": "eva. Dhuvanāvā vā dhuvasetu vā abhimukhatitthato īsakaṁ uddhaṁ ārohantopi adho orohantopi",
  "tika-vin12t2:360_2": "kappatīti dassento āha ‘‘sace’’tiādi. Īsakanti ekausabha dviusabhādivasena manaṁ",
  "tika-vin12t2:360_3": "appamattaṁ. Uddhaṁ vāti abhimukhatitthato upari vā. Adho vāti tato heṭṭhā vā. Gāvutamattabbhantareti",
  "tika-vin12t2:360_4": "gāvutapamāṇassa ṭhānassa abbhantare.",
  "tika-vin12t2:361_0": "Sahanimittakittanavidhinā sammanitabbavidhiṁ dassento āha ‘‘imañca panā’’tiādi. Dvīsu",
  "tika-vin12t2:361_1": "tīresu ṭhātumasakkuṇeyyattā vuttaṁ ‘‘ekasmiṁ tīre ṭhatvā’’ti. Tatoti nimittato. Attānanti",
  "tika-vin12t2:361_2": "nimittakittanaṁ vinayadharaṁ sandhāya vuttaṁ. Parikkhipantenāti pariyāyantena. Tassāti",
  "tika-vin12t2:361_3": "tattakassa paricchedassa. Sammukhaṭṭhāneti adhosote naditīre ṭhitassa nimittassa",
  "tika-vin12t2:361_4": "sammukhaṭṭhāne. Tatoti nimittato. Tassāti tattakassa paricchedassa. Sammukhā naditīre",
  "tika-vin12t2:361_5": "nimittaṁ atthīti sambandho. Saṅghaṭetabbanti sambandhitabbaṁ. Athāti nimittakittanato",
  "tika-vin12t2:361_6": "pacchā. ‘‘Sabbanimittānaṁ anto ṭhite bhikkhū hatthapāsagate katvā’’ti idaṁ sabbaṁ",
  "tika-vin12t2:361_7": "ekaṁ gāmakhettaṁ byāpetvā sammanitabhāvaṁ sandhāya vuttaṁ. Sace sakalaṁ gāmakhettaṁ",
  "tika-vin12t2:361_8": "abyāpetvā ekadese sammanitaṁ hoti, nimittato bahi ṭhite bhikkhūpi hatthapāsagate",
  "tika-vin12t2:361_9": "katvā sammanitabbā. Kammanti sīmasammutikammaṁ. ‘‘Ṭhapetvā nadi’’ntivacanassa kāraṇaṁ",
  "tika-vin12t2:361_10": "dassento āha ‘‘nadī pana baddhasīmasaṅkhyaṁ na gacchatī’’ti.",
  "tika-vin12t2:362_0": "Dīpako hotīti ettha dīpoti antaradīpo. So hi yasmā jalamajjhe dippati, yasmā ca dvidhā",
  "tika-vin12t2:362_1": "āpo ettha sandati, tasmā dīpoti vuccati, soyeva khuddakaṭṭhena dīpako. Kakāro hi",
  "tika-vin12t2:362_2": "khuddakatthavācako. Tanti dīpakaṁ. Attanāti vinayadharena. Orimante ca pārimante",
  "tika-vin12t2:362_3": "cāti adhosote naditīre ṭhitassa nimittassa sammukhe orimante ca pārimante ca. Paratīre",
  "tika-vin12t2:362_4": "nimittaṁ kittetvāti sambandho. Kissa sammukhaṭṭhāne nimittanti āha ‘‘nadiyā orimatīre",
  "tika-vin12t2:362_5": "nimittassa sammukhaṭṭhāne’’ti. Tatoti nimittato. Sammukhā nimittaṁ atthīti sambandho.",
  "tika-vin12t2:362_6": "Pārimante ca orimante cāti paratīre uparisote ṭhitassa nimittassa sammukhe pārimante",
  "tika-vin12t2:362_7": "ca orimante ca. Paṭhamakittitanimittenāti orimatīre uparisote paṭhamaṁ kittitena",
  "tika-vin12t2:362_8": "nimittena. Ekā sīmā imassāti ekasīmo, dīpako. ‘‘Tīradvayañcā’’ti padamapekkhitvā",
  "tika-vin12t2:362_9": "‘‘ekasīma’’nti sambandhitabbaṁ. Vaccamanapekkhitvā ‘‘ekasīmā’’tipi niccaitthiliṅgavasena pāṭho atthi.",
  "tika-vin12t2:363_0": "Uddhaṁ vā adho vāti ettha vāsaddo aniyamavikappattho. Athāti tasmiṁ adhikatare satīti",
  "tika-vin12t2:363_1": "yojanā. Vihārasīmaparicchedanimittassa ujukamevāti sace dīpako adho adhikataro hoti,",
  "tika-vin12t2:363_2": "orimatīre adhosote ṭhitassa vihārasīmaparicchedanimittassa ujukameva . Sikharanti",
  "tika-vin12t2:363_3": "siṅgaṁ. Tañhi sikhaṁ matthakaṁ rāti gaṇhātīti sikharanti vuccati. Tatoti dīpakassa",
  "tika-vin12t2:363_4": "pārimantanimittato. Paratīranimittāni kittetvāti sambandho. Ayaṁ dīpakassa vihārasīmaparicchedato",
  "tika-vin12t2:363_5": "adho adhikatare vinicchayo. Uddhaṁ adhikatarepi iminānusārena veditabboti so na dassito.",
  "tika-vin12t2:363_6": "Pabbatasaṇṭhānāti pabbatena samaṁ ṭhānaṁ etissāti pabbatasaṇṭhānā.",
  "tika-vin12t2:364_0": "Uddhampi adhopīti pisaddo samuccayattho. Ubhopi sikharānīti uddhaṁ sikharaṁ, adho",
  "tika-vin12t2:364_1": "sikharanti ubhopi sikharāni. Mudiṅgasaṇṭhānāti mūle ca agge ca tanukassa majjhe thūlassa",
  "tika-vin12t2:364_2": "mudiṅgassa saṇṭhānā.",
  "tika-vin12t2:365_0": "Sabbapaṭhamena nayenāti uddhaṁ adhikanayassa, adho adhikanayassa, uddhaṁadhoadhikanayassa",
  "tika-vin12t2:365_1": "cāti sabbesaṁ nayānaṁ paṭhamena vihārasīmadīpakānaṁ samena nayena. Paṇavasaṇṭhānāti",
  "tika-vin12t2:365_2": "mūle ca agge ca thūlassa majjhetanukassa paṇavassa saṇṭhānā.",
  "tika-vin12t2:366": "72. Uposathāgārādikathā",
  "tika-vin12t2:367_0": "141.Anupariveṇiyanti ettha anusaddassa vicchatthaṁ, pariveṇasaddassa ca liṅgavipallāsabhāvaṁ",
  "tika-vin12t2:367_1": "dassetuṁ vuttaṁ ‘‘tasmiṁ tasmiṁ pariveṇe’’ti. Pariveṇasaddo hi napuṁsakaliṅgo, idha",
  "tika-vin12t2:367_2": "pana liṅgavipallāsaṁ katvā itthiliṅgavasena vuttaṁ. ‘‘Saṅketaṁ akatvā’’ti iminā asaṅketenāti",
  "tika-vin12t2:367_3": "padassa kiriyāvisesanattaṁ dīpeti. ‘‘Kammavācāyā’’ti iminā samūhanitvāti padassa karaṇaṁ dasseti.",
  "tika-vin12t2:368_0": "142.Yatoti ettha topaccayassa kāraṇatthe pavattabhāvaṁ dassento āha ‘‘yasmā’’ti.",
  "tika-vin12t2:368_1": "‘‘Hatthapāse’’ti iminā hatthapāsato bahi nisinne akatovassa uposatho hotīti dasseti.",
  "tika-vin12t2:368_2": "Assāti bhikkhuno. Vatthuvasenāti aṭṭhuppattivasena. Uposathassa pamukhassa abbhokāse",
  "tika-vin12t2:368_3": "vā māḷakādīsu vāti sambandho. Nimittupagā vā animittupagā vāti heṭṭhā aṭṭhasu nimittesu",
  "tika-vin12t2:368_4": "vuttā nimittupagā vā animittupagā vā pabbatādayo vā aññe vā kittetabbā.",
  "tika-vin12t2:369_0": "Paṭhamataraṁna āgacchati, dukkaṭanti uposathe ghosiyamāne paṭhamataraṁ na āgacchati,",
  "tika-vin12t2:369_1": "dukkaṭaṁ. Vihārassa majjhe hotīti yojanā. Etthāti porāṇake āvāse. Tatthāti porāṇake",
  "tika-vin12t2:369_2": "āvāse. Asambādhoti saṅghassa nisajjaṭṭhānapahonako. Tatthāti pacchā uṭṭhite āvāse.",
  "tika-vin12t2:370_0": "Sabbesaṁ nisajjaṭṭhānanti yojanā. Tatthāti therassa vihāre. Soti therassa vihāro.",
  "tika-vin12t2:370_1": "Etthāti tumhākaṁ vihāre. Sabbesaṁ okāso natthīti sambandho. Tatthāti taṁ asukaṁ nāma",
  "tika-vin12t2:370_2": "āvāsaṁ. ‘‘Vaṭṭatī’’ti vattabbanti yojanā. Tassāti therassa.",
  "tika-vin12t2:371": "74. Avippavāsasīmānujānanakathā",
  "tika-vin12t2:372_0": "143.Andhakavindaṁ nāmāti tassa gāmassa nāmaṁ. Tanti andhakavindaṁ. Theroti mahākassapatthero.",
  "tika-vin12t2:372_1": "Tatoti andhakavindato. Iminā ‘‘andhakavindā’’ti ettha nissakkatthe nissakkavacananti",
  "tika-vin12t2:372_2": "dasseti. Uposathanti tadatthe upayogavacanaṁ. Uposathatthāyāti hi attho. Andhakavindā",
  "tika-vin12t2:372_3": "rājagahaṁ āgamanassa kāraṇaṁ dassento āha ‘‘rājagahaṁ hī’’tiādi. Tattha hīti yasmā.",
  "tika-vin12t2:372_4": "Andhakavindā vihāraṁ anto katvā ‘‘aṭṭhārasa mahāvihārā’’ti vuttaṁ. Nesanti aṭṭhārasannaṁ",
  "tika-vin12t2:372_5": "mahāvihārānaṁ. Saṅghassa sāmaggidānatthanti ettha saṅghassa sāmaggidānaṁ attano uposathakiccaṁ",
  "tika-vin12t2:372_6": "siddhaṁ. Tasmā pāḷiyaṁ ‘‘uposathaṁ āgacchanto’’ti vuttaṁ. ‘‘Sippiniyaṁ nāmā’’ti iminā",
  "tika-vin12t2:372_7": "nadiṁ tarantoti ettha nadiyā nāmaṁ dasseti. Manaṁ vūḷhoti ettha mananti nipāto īsakatthoti",
  "tika-vin12t2:372_8": "dassento āha ‘‘īsaka’’nti. ‘‘Appamatta’’nti iminā ‘‘īsaka’’ntipadassa atthaṁ dasseti.",
  "tika-vin12t2:372_9": "‘‘Vūḷhabhāvo’’ti iminā bhāvapaccayena vinā bhāvattho ñātabboti dasseti. Caṇḍenāti",
  "tika-vin12t2:372_10": "kharena. Tatthāti nadiyaṁ. Amanasikarontoti ‘‘caṇḍasota’’nti ābhogaṁ akaronto. Na",
  "tika-vin12t2:372_11": "pana vūḷhoti na pana mahāvūḷho. Udakabbhāhatānīti udakena abhiāhatāni. Assāti therassa. Allānīti tintāni.",
  "tika-vin12t2:373_0": "144.Purimakammavācāti ‘‘sammatā sā sīmā saṅghena ticīvarena avippavāsā’’ti pure vuttā",
  "tika-vin12t2:373_1": "kammavācā. Ayamevāti ‘‘ṭhapetvā gāmañca gāmūpacārañcā’’tipadaṁ pakkhipitvā anupaññattā",
  "tika-vin12t2:373_2": "ayameva kammavācā. Ayanti pacchimakammavācā. Hi yasmā bhikkhunisaṅgho antogāme vasati,",
  "tika-vin12t2:373_3": "tasmā purimāyeva vaṭṭatīti yojanā. Yadi evanti yadi bhikkhunisaṅghassa ayaṁ pacchimakammavācā",
  "tika-vin12t2:373_4": "vaṭṭanaṁ siyā bhaveyya, evaṁ satīti yojanā. Soti bhikkhunisaṅgho. Etāya kammavācāyāti",
  "tika-vin12t2:373_5": "pacchimakammavācāya. Na labheyyāti antogāme vasanattā ticīvaraparihāraṁ na labheyya.",
  "tika-vin12t2:373_6": "Kiṁ na labhatiyevāti āha ‘‘atthi cassa parihāro’’ti. Assāti bhikkhunisaṅghassa. Dvepi",
  "tika-vin12t2:373_7": "sīmāyoti samānasaṁvāsakasīmā ca avippavāsasīmā cāti dvepi sīmāyo. Tatthāti bhikkhubhikkhunīsu.",
  "tika-vin12t2:373_8": "Tassāti bhikkhūnaṁ sīmāya. Eseva nayoti bhikkhunīnaṁ sīmaṁ ajjhottharitvāpi antopavisitvāpi",
  "tika-vin12t2:373_9": "bhikkhūnaṁ sīmāya sammane eseva nayo. Eteti bhikkhubhikkhuniyo. Sāmaññattā hi pulliṅgena",
  "tika-vin12t2:373_10": "vuttaṁ. Ettha cāti ‘‘ṭhapetvā gāmañca gāmūpacārañcā’’tipade ca. Saṅgaho veditabbo,",
  "tika-vin12t2:373_11": "kasmā? Gāmena nigamanagarānaṁ ekalakkhaṇattā.",
  "tika-vin12t2:374_0": "Parikkhepokāsoti parikkhepārahokāso. Tesūti gāmagāmūpacāresu. Parihāranti cīvaravippavāsaāpattiapanayanaṁ.",
  "tika-vin12t2:374_1": "‘‘Itī’’tiādi nigamanaṁ. Etthāti samānasaṁvāsakaavippavāsasīmāsu. Attano dhammatāyāti",
  "tika-vin12t2:374_2": "attano sabhāvena. Yatthāti yasmiṁ ṭhāne. Hīti saccaṁ, yasmā vā. Tassāti avippavāsasīmāya.",
  "tika-vin12t2:374_3": "Visunti samānasaṁvāsakasīmato pāṭekkaṁ. Tatthāti dvīsu sīmāsu. Avippavāsāyāti avippavāsasīmāya.",
  "tika-vin12t2:374_4": "Tanti gāmaṁ. Sāti avippavāsasīmā. Sammatāya sīmāyāti avippavāsasīmāya sammatāya satiyāti",
  "tika-vin12t2:374_5": "sambandho. Sammatato pacchāti vā yojanā. Nivisatīti nivāsatthāya visati pavisati.",
  "tika-vin12t2:374_6": "Sopīti gāmopi. Sīmasaṅkhyaṁyevāti avippāsasīmavohārameva. Adhiṭṭhitatecīvarikā bhikkhū",
  "tika-vin12t2:374_7": "parihāraṁ labhantīti adhippāyo. Yathā pacchā niviṭṭho gāmo sīmasaṅkhyaṁyeva gacchati,",
  "tika-vin12t2:374_8": "evanti yojanā. ‘‘Pavisissāmā’’ti gehāni katāni, ‘‘pavisissāmā’’ti ālayopi atthīti",
  "tika-vin12t2:374_9": "yojanā. Ālayopīti apekkhopi. Apaviṭṭhāti gehāni apaviṭṭhā. Gehameva chaḍḍetvāti gehaṁ",
  "tika-vin12t2:374_10": "chaḍḍetvā eva. Iminā gehe chaḍḍite sabbaṁ chaḍḍitamevāti dasseti. Paviṭṭhaṁ vā agataṁ",
  "tika-vin12t2:374_11": "vā ekampi kulaṁ atthi saceti yojanā. Ettha ca ‘‘ekampi kulaṁ paviṭṭhaṁ vā’’ti idaṁ",
  "tika-vin12t2:374_12": "navagāmaṁ sandhāya vuttaṁ. ‘‘Ekampi kulaṁ agataṁ vā’’ti idaṁ porāṇakagāmaṁ sandhāyāti daṭṭhabbaṁ.",
  "tika-vin12t2:375_0": "Tatrāti ‘‘vattaṁ jānitabba’’ntivacane. Avippavāsasīmāyanti mahāsīmāya. Sā eva hi",
  "tika-vin12t2:375_1": "yasmā avippavāsakammavācāya bahulapayojanā hoti, tasmā avippavāsasīmāti vuccati.",
  "tika-vin12t2:375_2": "Itarāyāti avippavāsasīmāya. Tatthāti tāsu dvīsu sīmāsu. Nirāsaṅkaṭṭhānesu ṭhatvāti",
  "tika-vin12t2:375_3": "cetiyaṅgaṇādīnaṁ khaṇḍasīmāya anokāsattā vuttaṁ. Khaṇḍasīmañhi sammanantā cetiyaṅgaṇādiṭṭhānaṁ",
  "tika-vin12t2:375_4": "pahāya aññasmiṁ vivittokāse vihārapaccantaṁ khaṇḍitvā sammananti. Samūhanitunti avippavāsasīmaṁ",
  "tika-vin12t2:375_5": "samūhanituṁ. Paṭibandhituṁ na sakkhissantevāti avippavāsaṁyeva jānitvā khaṇḍasīmāya",
  "tika-vin12t2:375_6": "aññātattā paṭibandhituṁ na sakkhissanteva. Sīmasambhedanti khaṇḍasīmaavippavāsasīmānaṁ",
  "tika-vin12t2:375_7": "sambhedaṁ. Sāsanantaradhānena vāti satthu āṇāya antaradhānena vā. Sādhukaṁ panāti nikkaṅkhaṁ pana.",
  "tika-vin12t2:376": "76. Gāmasīmādikathā",
  "tika-vin12t2:377_0": "147. Uposathakammassa visuṁ gahitattā sesakammavasena samānasaṁvāsakatā gahetabbā",
  "tika-vin12t2:377_1": "gobalibaddanayena vā pārisesanayena vā. Tanti samānasaṁvāsaekūposathabhāvaṁ. ‘‘Aparicchinnāyā’’ti",
  "tika-vin12t2:377_2": "iminā aṭṭhapitāyāti ettha ṭhapadhātuyā adhippāyatthaṁ dasseti. Gāmaṁ vā nigamaṁ vāti",
  "tika-vin12t2:377_3": "ettha nagaraṁ kena saṅgahitanti āha ‘‘gāmaggahaṇena cetthā’’tiādi. Tattha etthāti",
  "tika-vin12t2:377_4": "‘‘gāmaṁ vā nigamaṁ vā’’ti pāṭhe, gāmaggahaṇenāti sambandho. Atha vā etthāti gāmanigamanagaresu,",
  "tika-vin12t2:377_5": "nagarampīti sambandho. Gāmādīnaṁ paricchedaṁ vitthārena dassento āha ‘‘tatthā’’tiādi.",
  "tika-vin12t2:377_6": "Tattha tatthāti gāmanigamanagaresu. Gāmabhojakāti gāmaṁ bhuñjantīti gāmabhojakā.",
  "tika-vin12t2:377_7": "Balinti karaṁ. So hi taṁ nissāya gāmabhojakā balanti jīvanti anenāti balīti vuccati.",
  "tika-vin12t2:377_8": "Yampi ekaṁ padesaṁ paricchinditvā detīti yojanā. Gāmakhetteti rañño āṇā khipiyati",
  "tika-vin12t2:377_9": "etthāti khettaṁ, gāmoyeva khettaṁ gāmakhettaṁ, tasmiṁ. Ayampīti ayaṁ padesopi. Sopīti",
  "tika-vin12t2:377_10": "padesopi. Visuṁgāmo nāmāti yojanā. Sopi visuṁgāmo gāmasīmā hotiyevāti yojanā. Visuṁ",
  "tika-vin12t2:377_11": "paricchinditvā dinno gāmo visuṁgāmo. Tasmāti yasmā visuṁ gāmo hoti, tasmā. Sā cāti",
  "tika-vin12t2:377_12": "visuṁgāmasīmā ca. Itarāti visuṁgāmasīmato aññā pakatigāmanagaranigamasīmā cāti yojanā.",
  "tika-vin12t2:378_0": "Evanti ‘‘asammatāya bhikkhave’’tiādinā pāṭhena. Tanti sīmaparicchedaṁ. Aparicchinneti",
  "tika-vin12t2:378_1": "rājūhi aparicchinne. ‘‘Aṭavipadese’’ti iminā natthi gāmo etthāti agāmakoti vacanatthassa",
  "tika-vin12t2:378_2": "sarūpaṁ dasseti. Vijjhāṭavisadiseti vigataṁ aggino jhāyanametthāti vijjhā, corādayo",
  "tika-vin12t2:378_3": "manusse ābhuso ṭavanti pīḷayanti etthāti āṭavi. Vijjhā ca sā āṭavi ceti vijjhāṭavi,",
  "tika-vin12t2:378_4": "tāya sadise vijjhāṭavisadise. Ettha purimanaye gāmādīhi āsanno vā hotu, anāsanno",
  "tika-vin12t2:378_5": "vā tehi aparicchinno aṭavipadeso gahetabbo. Pacchimanaye dūro manussānaṁ anāgamanapatho",
  "tika-vin12t2:378_6": "āṭavipadeso gahetabboti ayametesaṁ viseso. Assāti bhikkhuno. Samantāti samantato.",
  "tika-vin12t2:378_7": "Ayaṁ sīmāti ayaṁ sattabbhantarasīmā. Tatthāti sattasu abbhantaresu. Samantā ṭhitassa",
  "tika-vin12t2:378_8": "vā nisinnassa vā abbhantare antokoṭṭhāse jātaṁ abbhantaraṁ aṭṭhavīsahatthapamāṇaṁ.",
  "tika-vin12t2:379_0": "Yā kāci nadī asīmāva hotīti sambandho. Nadīsīmalakkhaṇapattāti nadīsīmalakkhaṇaṁ",
  "tika-vin12t2:379_1": "pattā. Iminā sīmalakkhaṇaṁ apattā nadī bandhiyamānā sīmāva hotīti dasseti. Sāvadhāraṇena",
  "tika-vin12t2:379_2": "‘‘attano sabhāvenevā’’ti iminā bhikkhūnaṁ bandhanabhāvenāti atthaṁ nivatteti. Etthāti",
  "tika-vin12t2:379_3": "nadiyaṁ. Etthāti jātassarasamuddesu. Yena kenacīti antamaso tiracchānagatenapi yena",
  "tika-vin12t2:379_4": "kenaci. Khaṇitvā akato sayaṁjātoti sambandho. Idaṁ hetuantogadhavisesanaṁ. Khaṇitvā",
  "tika-vin12t2:379_5": "akatattāti hi attho. Sayaṁjātoti sayameva jātoti evakāro yojetabbo. Tena vuttaṁ ‘‘yena",
  "tika-vin12t2:379_6": "kenaci khaṇitvā akato’’ti. Sobbhoti saṁ ubhoti padavibhāgo kātabbo. Tattha saṁsaddo",
  "tika-vin12t2:379_7": "samantatthavācako, ubhasaddo pūraṇatthavācako. Tasmā samantato āgatena udakena ubhati",
  "tika-vin12t2:379_8": "pūrati etthāti sobbhoti vacanattho kātabbo. Tena vuttaṁ ‘‘samantato āgatena udakena",
  "tika-vin12t2:379_9": "pūrito tiṭṭhatī’’ti.",
  "tika-vin12t2:380_0": "Tatthāti nadīsamuddajātassaresu, ādhāre bhummaṁ. Yaṁsaddo ṭhānavisayoti āha ‘‘yaṁ",
  "tika-vin12t2:380_1": "ṭhāna’’nti. Majjhimassāti thāmamajjhimassa. Vakkhati hi ‘‘thāmamajjhimenā’’ti. ‘‘Samantato’’ti",
  "tika-vin12t2:380_2": "iminā samantāti ettha nissakkatthe nissakkavacananti dasseti. ‘‘Udakukkhepenā’’ti",
  "tika-vin12t2:380_3": "iminā udakukkhepāti ettha karaṇatthe nissakkavacananti dasseti. Udakaṁ ukkhipitvā",
  "tika-vin12t2:380_4": "khipiyati etthāti udakukkhepo. ‘‘Paricchinna’’nti iminā pāṭhasesaṁ dasseti. Akkhadhuttāti",
  "tika-vin12t2:380_5": "ettha akkhoti pāsako. So hi akati kuṭilaṁ gacchati anenāti akkhoti vuccati, dhavanti",
  "tika-vin12t2:380_6": "mariyādamatikkamma kīḷādipasutaṁ gacchantīti dhuttā, akkhesu dhuttā akkhadhuttā .",
  "tika-vin12t2:380_7": "Dāruguḷanti sāradārumayaṁ guḷaṁ. ‘‘Vālukaṁ vā’’ti iminā ‘‘udakukkhepā’’ti ettha upalakkhaṇaṁ",
  "tika-vin12t2:380_8": "dasseti. Yatthāti yasmiṁ padese. Ayanti padeso. Tassāti udakukkhepassa.",
  "tika-vin12t2:381_0": "Etthāti nadīsamuddajātassaresu. Mukhadvāranti samuddādīnaṁ mukhasaṅkhātaṁ dvāraṁ.",
  "tika-vin12t2:381_1": "Sabbatthāti sabbāya nadiyaṁ. Theravādaṁ dassento āha ‘‘yaṁ panā’’tiādi. ‘‘Yojanaṁ…pe…",
  "tika-vin12t2:381_2": "vaṭṭatī’’ti yaṁ pana vacanaṁ mahāsumattherena vuttanti yojanā. Tatrāpīti yojananadiyampi.",
  "tika-vin12t2:381_3": "Paṭikkhittākāraṁ vitthārento āha ‘‘bhagavatā hī’’tiādi. Nadiyā pamāṇanti nadiyā gambhīrapamāṇameva,",
  "tika-vin12t2:381_4": "na āyāmavitthārapamāṇanti attho. ‘‘Na yojanaṁ vā addhayojanaṁ vā’’ti vacanampi idameva",
  "tika-vin12t2:381_5": "sandhāya vuttanti daṭṭhabbaṁ. Kiñcāpi āyāmavitthārapamāṇaṁ na vuttaṁ, pabhavato pana",
  "tika-vin12t2:381_6": "yāva mukhadvārā āyāmavitthāravasena kammaṁ kātuṁ pahonakanadīyeva gahetabbāti daṭṭhabbā.",
  "tika-vin12t2:381_7": "Yā nadīti sambandho. Imassa suttassāti ‘‘timaṇḍala’’ntiādikassa imassa suttassa.",
  "tika-vin12t2:381_8": "Pabhavatoti samudāgamato. Etthāti nadiyaṁ. Sabbehi bhikkhūhi ṭhapetabboti sambandho.",
  "tika-vin12t2:381_9": "Tatoti ekaudakukkhepato.",
  "tika-vin12t2:382_0": "Kittakā paripuṇṇā hotīti āha ‘‘samatitthikā’’ti. Titthena samaṁ paripūratīti samatitthikā.",
  "tika-vin12t2:382_1": "Udakasāṭikaṁ nivāsetvāpīti pisaddo ‘‘anivāsetvāpī’’ti dasseti. Udakasāṭikaṁ anivāsentopi",
  "tika-vin12t2:382_2": "vatthena avinābhāvato aññaṁ nivāsetvāti attho gahetabbo. Nāvāya ṭhatvā kariyamāne",
  "tika-vin12t2:382_3": "kiṁ gacchantiyāpi nāvāya kātuṁ vaṭṭatīti āha ‘‘gacchantiyā panā’’tiādi. ‘‘Kasmā’’tiādinā",
  "tika-vin12t2:382_4": "kāraṇaṁ dasseti. Hīti yasmā. Tanti udakukkhepamattaṁ. Evaṁ sati…pe… anusāvanā hoti,",
  "tika-vin12t2:382_5": "tasmā gacchantiyā nāvāya kātuṁ na vaṭṭatīti yojanā. ‘‘Tasmā’’tiādinā laddhaguṇaṁ",
  "tika-vin12t2:382_6": "dasseti. Na kevalaṁ nāvāyamevāti dassento āha ‘‘antonadiya’’ntiādi.",
  "tika-vin12t2:383_0": "Rukkhassāti antonadiyaṁ jātassa rukkhassa. Sākhā vā patiṭṭhitāti sambandho. Sīmaṁ",
  "tika-vin12t2:383_1": "vā sodhetvāti vihārasīmagāmasīmāsu ṭhitānaṁ hatthapāsānayanabahikaraṇavasena sīmaṁ",
  "tika-vin12t2:383_2": "vā sodhetvā. Jātarukkhassa paviṭṭhasākhāya vā pārohe vāti sambandho. Assāti bahinaditīre",
  "tika-vin12t2:383_3": "jātarukkhassa. Tatthāti khāṇuke.",
  "tika-vin12t2:384_0": "Tassāti pāsāṇadīpakassa. Pubbe vuttappakāreti pubbe nadīnimittaṭṭhāne ‘‘anvaddhamāsa’’ntiādinā",
  "tika-vin12t2:384_1": "(mahāva. aṭṭha. 138) vuttappakāre. Soti pāsāṇadīpako. Puna soti pāsāṇadīpakoyeva.",
  "tika-vin12t2:384_2": "Hīti saccaṁ, yasmā vā.",
  "tika-vin12t2:385_0": "Āvaraṇanti pāḷiṁ. Tanti āvaraṇaṁ. Āvaraṇena vā koṭṭhakabandhena vā hetubhūtena, pacchijjatīti",
  "tika-vin12t2:385_1": "sambandho. Koci āvaraṇappadeso ajjhotthariyatīti sambandho. Tatthāti āvaraṇappadese.",
  "tika-vin12t2:385_2": "Hīti saccaṁ, yasmā vā. ‘‘Heṭṭhāpāḷi baddhā’’ti idaṁ nadiṁ vināsetvā taḷākakaraṇākāradassanaṁ.",
  "tika-vin12t2:385_3": "Etthāti nadiyaṁ, taḷāke vā. Chaḍḍitamodakanti taḷākarakkhanatthaṁ ekena vārimaggena",
  "tika-vin12t2:385_4": "chaḍḍitaṁ udakaṁ. Deve avassanteti dubbuṭṭhikālattā vassantakālepi deve avassante.",
  "tika-vin12t2:385_5": "Sāti nadito nīhaṭamātikā. Kālantarenāti aññena kālena. Uppatitvāti gāmanigamānaṁ",
  "tika-vin12t2:385_6": "upari patitvā. Pavattatīti pubbe vuttapakāre vassakāle cattāro māse abbhocchinnā",
  "tika-vin12t2:385_7": "sandati. Vihārasīmanti vihārasambandhaṁ baddhasīmaṁ.",
  "tika-vin12t2:386_0": "Samuddepīti pisaddo nadimapekkhati. Tatthāti padese. Otaritvāti heṭṭhā taritvā. ‘‘Osaritvā’’tipi",
  "tika-vin12t2:386_1": "pāṭho, ayamevattho. Saṇṭhahantīti udakena samaṁ tiṭṭhanti. Soti padeso. Udakantatoti",
  "tika-vin12t2:386_2": "udakakoṭito. Tatthāti samudde. Bādhatīti pīḷayati. Tesūti nāvāaṭṭakesu. Tanti piṭṭhipāsāṇaṁ.",
  "tika-vin12t2:386_3": "Ūmiyoti vīciyo. Tā hi paraṁparāvasena uggantvā saviññāṇakāviññāṇake miyanti hiṁsanti,",
  "tika-vin12t2:386_4": "anto pakkhipantīti vā ūmiyoti vuccanti. Tatthāti piṭṭhipāsāṇe. Hīti saccaṁ, yasmā",
  "tika-vin12t2:386_5": "vā. Udakeneva piṭṭhipāsāṇo ottharīyatīti yojanā. Soti dīpakapabbato. ‘‘Dūre’’ti vatvā",
  "tika-vin12t2:386_6": "tassa pamāṇaṁ dassento āha ‘‘macchavadhānaṁ anāgamanapathe’’ti. Macchavadhānanti",
  "tika-vin12t2:386_7": "kevaṭṭānaṁ. Te hi yasmā macche hananti, tasmā macchavadhāti vuccanti. ‘‘Macchabandhāna’’ntipi",
  "tika-vin12t2:386_8": "pāṭho. Macche bandhantīti macchabandhāti vacanattho kātabbo. Anāgamanapatheti yattha",
  "tika-vin12t2:386_9": "gantvā tadaheva paccāgantvā na āgamanapathike dese. Natthi āgamanapatho etthāti anāgamanapatho,",
  "tika-vin12t2:386_10": "deso. Tasmiṁ ‘‘agamanapathe’’tipi pāṭho, so ayutto. Kasmā? Agamanapathassa nādhippetattā.",
  "tika-vin12t2:386_11": "Gantvā hi puna anāgamanapathoyevādhippeto. Tesanti macchavadhānaṁ. Gamanapariyantassāti",
  "tika-vin12t2:386_12": "gamanakoṭiyā . Oratoti orabhāge ṭhito dīpako vā pabbato vāti yojetabbo. Tatthāti",
  "tika-vin12t2:386_13": "orabhāge ṭhitesu dīpakapabbatesu. Ottharitvāti pakatiudakena ottharitvā. Tatthāti",
  "tika-vin12t2:386_14": "ottharitvā ṭhite samudde.",
  "tika-vin12t2:387_0": "Karontehipi kātabbanti sambandho. Yatthāti yasmiṁ sare. Ayanti ayaṁ saro, na jātassaro",
  "tika-vin12t2:387_1": "hoti. Ayaṁ saro gāmakhettasaṅkhyameva gacchatīti yojanā. Tatthāti sare. Yattha panāti",
  "tika-vin12t2:387_2": "yasmiṁ sare pana. Tassāti jātassarassa. Tatthāti padese. Sace gambhīraṁ udakaṁ hotīti",
  "tika-vin12t2:387_3": "yojanā. Tatthāti aṭṭake. Etthāti jātassare, ṭhitesu piṭṭhipāsāṇadīpakesūti yojanā.",
  "tika-vin12t2:387_4": "Pahonakajātassaroti saṅghakammaṁ kātuṁ pahonako jātassaro. ‘‘Sukkhatī’’ti vatvā tadeva",
  "tika-vin12t2:387_5": "samatthetuṁ vuttaṁ ‘‘nirudako’’ti. Tatthāti jātassare. Sace nirudakamattena gāmakhettaṁ",
  "tika-vin12t2:387_6": "gacchati. Kadā gacchatīti āha ‘‘sace panetthā’’tiādi. Tattha etthāti jātassare. Pokkharaṇīādīnīti",
  "tika-vin12t2:387_7": "ettha ādisaddena udakamātikādayo saṅgaṇhāti. Yadā khaṇanti, tadāti pāṭhaseso yojetabbo.",
  "tika-vin12t2:387_8": "‘‘Taṁ ṭhāna’’nti vuttepi na khaṇanaṭṭhānameva gahetabbaṁ, ‘‘etthā’’ti sāmaññato vuttattā",
  "tika-vin12t2:387_9": "sabboyeva jātassaro gahetabbo. Na kevalaṁ ajātassaramattaṁ hoti, atha kho gāmakhettanti",
  "tika-vin12t2:387_10": "āha ‘‘gāmasīmāsaṅkhyameva gacchatī’’ti.",
  "tika-vin12t2:388_0": "Nanti jātassaraṁ. Pūretvāti mattikādīhi pūretvā. Pāḷinti āvaraṇaṁ. Sabbameva nanti",
  "tika-vin12t2:388_1": "sakalameva taṁ jātassaraṁ. Loṇīpīti pisaddena na kevalaṁ sobbhoyeva jātassarasaṅkhyaṁ",
  "tika-vin12t2:388_2": "gacchati, atha kho loṇīpīti dasseti. Udakaṭṭhānokāseti udakassa ṭhāne okāse.",
  "tika-vin12t2:389_0": "148.Sīmāya sīmaṁ sambhindantīti ettha ‘‘sīmāya sīma’’nti padānaṁ sambandhāpekkhattā",
  "tika-vin12t2:389_1": "tesaṁ sambandhaṁ dassetuṁ vuttaṁ ‘‘attano paresa’’nti. ‘‘Baddhasīma’’nti iminā ‘‘sīma’’nti",
  "tika-vin12t2:389_2": "sāmaññato vuttepi visesato baddhasīmāyeva gahetabbāti dasseti. Tamevatthaṁ vitthārento",
  "tika-vin12t2:389_3": "āha ‘‘sace hī’’tiādi. Saṁsaṭṭhaviṭapāti aññamaññaṁ āsannattā saṁsaṭṭho viṭapo etesanti",
  "tika-vin12t2:389_4": "saṁsaṭṭhaviṭapā. ‘‘Saṁsaṭṭhaviṭapā’’ti idaṁ upalakkhaṇamattaṁ, mūlānipi saṁsaṭṭhāniyevāti",
  "tika-vin12t2:389_5": "daṭṭhabbaṁ. Tesūti dvīsu rukkhesu. Vihārasīmā cāti porāṇakavihārasīmā ca. Anto katvāti",
  "tika-vin12t2:389_6": "sīmāya anto katvā. Atha pacchāti ettha ‘‘pacchā’’ti iminā athasaddassatthaṁ dasseti.",
  "tika-vin12t2:389_7": "Evaṁ ke akaṁsūti āha ‘‘evaṁ chabbaggiyā akaṁsū’’ti. Tenāti karaṇena.",
  "tika-vin12t2:390_0": "Ajjhottharaṇākāraṁ dassento āha ‘‘paresa’’ntiādi. Tassāti baddhasīmāya. Padesanti",
  "tika-vin12t2:390_1": "bhikkhūhi kammaṁ kātuṁ pahonakaṁ ekadesaṁ. Antamaso ekassapi bhikkhuno ṭhatvā adhiṭṭhānuposathaṁ",
  "tika-vin12t2:390_2": "kātuṁ pahonakaṁ padesaṁ. Kammaṁ kātuṁ appahonakapadesaṁ anto karitvā bandhantā sīmāya",
  "tika-vin12t2:390_3": "sīmaṁ sambhindanti nāma. Sīmāya upacāroti pacchā bandhitabbāya sīmāya upacāro. ‘‘Vaḍḍhanto",
  "tika-vin12t2:390_4": "sīmāsaṅkaraṁ karotī’’ti iminā sace avaḍḍhanako pāsāṇo hoti, dvinnampi sīmānaṁ nimittaṁ",
  "tika-vin12t2:390_5": "kātuṁ vaṭṭatīti dasseti.",
  "tika-vin12t2:391": "77. Uposathabhedādikathā",
  "tika-vin12t2:392": "149. Pannarasikassa pubbakiccassa pāḷiyaṁ āgatattā cātuddasikasseva pubbakiccaṁ dassento āha ‘‘ajjuposatho cātuddaso’’ti.",
  "tika-vin12t2:393_0": "‘‘Adhammena vagga’’ntiādīsu vinicchayo evaṁ veditabboti yojanā. Adhammena vagganti",
  "tika-vin12t2:393_1": "ettha adhammaṁ nāma ekasmiṁ vihāre catunnaṁ bhikkhūnaṁ suttuddesauposathamakatvā",
  "tika-vin12t2:393_2": "pārisuddhiuposathakaraṇañca tiṇṇaṁ pārisuddhiuposathamakatvā suttuddesakaraṇañca.",
  "tika-vin12t2:393_3": "Vaggaṁ nāma sabbeva asannipatitvā ekassa chandapārisuddhiharaṇaṁ. Chandapārisuddhi",
  "tika-vin12t2:393_4": "nāma saṅghamajjhaṁyeva āgacchati, na gaṇamajjhaṁ, na puggalassa santikaṁ. Adhammena",
  "tika-vin12t2:393_5": "samagganti ettha adhammaṁ vuttanayameva. Samaggaṁ nāma sabbesaṁ sannipatanaṁ. Dhammena",
  "tika-vin12t2:393_6": "vagganti ettha dhammaṁ nāma catunnaṁ suttuddesauposathakaraṇañca tiṇṇaṁ pārisuddhiuposathakaraṇañca.",
  "tika-vin12t2:393_7": "Vaggaṁ vuttanayameva.",
  "tika-vin12t2:394": "78. Pātimokkhuddesakathā",
  "tika-vin12t2:395_0": "150.Imaṁnidānanti pātimokkhassa imaṁ nidānaṁ. Sutā kho panāti ettha suyyitthāti sutā,",
  "tika-vin12t2:395_1": "suyyassantīti vā sutā, pārājikuddesādayo. Sutā ca sutā ca sutāti sarūpekaseso kātabbo.",
  "tika-vin12t2:395_2": "Avasesanti nidānuddesādito avasesaṁ pārājikuddesādi. Sutenāti sutasaddena. ‘‘Atthe",
  "tika-vin12t2:395_3": "asambhavato sadde vuttavidhānaṁ hotī’’ti hi paribhāsato ‘‘sutenā’’ti ettha saddova",
  "tika-vin12t2:395_4": "gahetabbo. Tena nayenāti tena nidānuddesanayena.",
  "tika-vin12t2:396_0": "Aṭavimanussabhayanti aṭaviyaṁ nivasantassa manussassa bhayaṁ, vanacarakabhayanti",
  "tika-vin12t2:396_1": "attho. Rājantarāyotiādīsu evaṁ viseso veditabboti yojanā. Davadāhoti dāyaṁ dahatīti",
  "tika-vin12t2:396_2": "davadāho ākārassa rassaṁ, yakārassa ca vakāraṁ katvā. Nanti bhikkhuṁ. Ekaṁ vā bhikkhunti",
  "tika-vin12t2:396_3": "yojanā. Paṭhamo vā uddesoti nidānuddeso. Etthāti pañcasu uddesesu. Yasminti uddese.",
  "tika-vin12t2:396_4": "Sopīti uddesopi. Suteneva sāvetabboti sutapadeneva saṅghassa sāvetabboti evasaddo",
  "tika-vin12t2:396_5": "‘‘na vitthārenā’’ti dasseti.",
  "tika-vin12t2:397_0": "Anajjhiṭṭhāti ettha upasaggavasena isudhātussa icchākantito aññamatthaṁ dassento",
  "tika-vin12t2:397_1": "āha ‘‘anāṇattā, ayācitā vā’’ti. Ettha ‘‘anāṇattā’’ti idaṁ therena anāṇattabhāvaṁ",
  "tika-vin12t2:397_2": "sandhāya vuttaṁ . ‘‘Ayācitā’’ti idaṁ sammutiladdhena navakena ayācitabhāvaṁ sandhāya",
  "tika-vin12t2:397_3": "vuttanti daṭṭhabbaṁ. Etthāti ‘‘anajjhiṭṭhā dhammaṁ bhāsantī’’ti vacane. Dhammajjhesaketi",
  "tika-vin12t2:397_4": "dhammakathanatthāya ajjhesatīti dhammajjhesako, tasmiṁ. Āpucchitvā vā tena saṅghattherena",
  "tika-vin12t2:397_5": "yācito hutvā vāti yojanā. Vārapaṭipāṭiyāti vārānukkamena. Dehīti vāti ettha iti-vā-saddo",
  "tika-vin12t2:397_6": "‘‘bhaṇa’’ itipadena ca ‘‘kathehi’’ itipadena ca yojetabbo. ‘‘Bhaṇa’’ iti vā ‘‘kathehi’’iti",
  "tika-vin12t2:397_7": "vā ‘‘dehi’’iti vā vattabbāti yojanā . Tīhipi vidhīhīti osāraṇakathanasarabhaññasaṅkhātehi",
  "tika-vin12t2:397_8": "tīhi sajjanehi. Ettha ca suttassa osāriyate uccāriyate osāraṇaṁ, atthassa kathiyate",
  "tika-vin12t2:397_9": "kathanaṁ, suttassa ca tadatthassa ca sarena bhaṇiyate sarabhaññaṁ. Osārehīti suttaṁ",
  "tika-vin12t2:397_10": "uccārehi. Kathehīti atthaṁ kathehi. Sarabhaññanti suttassa ca tadatthassa ca sarena",
  "tika-vin12t2:397_11": "bhaṇanaṁ. Nanti saddhivihārikaṁ. Sajjhāyaṁ adhiṭṭhahitvāti ‘‘sajjhāyaṁ karomī’’ti",
  "tika-vin12t2:397_12": "adhiṭṭhahitvā. Etthāti ajjhesanaṭṭhāne.",
  "tika-vin12t2:398_0": "Nissitaketi saddhivihārikādayo. Soti saṅghatthero, ‘‘vattabbo’’tipade kammaṁ, ‘‘vadatī’’tiādīsu",
  "tika-vin12t2:398_1": "padesu kattā. Āraddhanti saṅghena āraddhaṁ. Ṭhapetvāti dhammasavanaṁ ṭhapetvā. Osāretvāti",
  "tika-vin12t2:398_2": "paṭhamaṁ suttaṁ osāretvā. Puna kathentenāti pacchā atthaṁ kathentena. Aṭṭhapetvāyeva",
  "tika-vin12t2:398_3": "vāti suttassa ca atthassa ca antarā aṭṭhatvā eva vā. Kathetabbanti atthajātaṁ kathetabbaṁ.",
  "tika-vin12t2:398_4": "Kathentassa…pe… nayoti paṭhamaṁ atthaṁ kathetvā puna suttañca atthañca sarena bhaṇantassa",
  "tika-vin12t2:398_5": "puna āgatepi eseva nayoti attho.",
  "tika-vin12t2:399_0": "Upanisinnakathāyapīti samīpe nisinnena kathāyapi. Tenāti saṅghattherena. Vattuṁ vaṭṭatīti",
  "tika-vin12t2:399_1": "visesetvā vattuṁ vaṭṭati. Tenāti manussehi jānanabhikkhunā. Saṅghatthero bhaṇati,",
  "tika-vin12t2:399_2": "tuṇhī vā hotīti sambandho. ‘‘Pucchantī’’ti vutteti yojanā. Anumodanādīsupītiādisaddena",
  "tika-vin12t2:399_3": "dhammakathādayo saṅgaṇhāti. Saṅghatthero anujānātīti sambandho. Sabbatthāti sabbesu",
  "tika-vin12t2:399_4": "vihāraantaragharesu.",
  "tika-vin12t2:400_0": "Sajjhāyanti sayaṁ issarena ayanaṁ uccāraṇaṁ, kenaci anajjhiṭṭho sayaṁ adhiissarena",
  "tika-vin12t2:400_1": "ayanaṁ uccāraṇanti attho. Theroti saddhivihāro thero. Vissamissāmīti khedavirahitaṁ",
  "tika-vin12t2:400_2": "gamissāmi. Āpucchitabbanti paṭhamatherampi puna āgatattherampi āpucchitabbaṁ. Ekena",
  "tika-vin12t2:400_3": "saṅghattherena anuññātenāti sambandho. Aññasmīnti anuññātattherato aññasmiṁ thereti",
  "tika-vin12t2:400_4": "sambandho. Tanti puna āgataṁ theraṁ. Attānaṁsammanitabbanti ettha paccatte upayogavacananti",
  "tika-vin12t2:400_5": "āha ‘‘attā sammanitabbo’’ti . Kiṁ sammatena parisaṁ anoloketvā pucchitabboti āha",
  "tika-vin12t2:400_6": "‘‘pucchantena panā’’tiādi.",
  "tika-vin12t2:401_0": "153.Meti mayhaṁ. Itoti puggalato, uppannoti sambandho. Puramhākanti padassa pure",
  "tika-vin12t2:401_1": "amhākanti padacchedaṁ katvā puresaddo paṭhamatthoti āha ‘‘paṭhamaṁ amhāka’’nti. Paṭikaccevasaddo",
  "tika-vin12t2:401_2": "pagevapariyāyo, ‘‘paṭhamataramevā’’ti iminā tassa atthaṁ dasseti. Bhūtamevāti vijjamānameva, tathameva vā.",
  "tika-vin12t2:402": "82. Adhammakammapaṭikkosanādikathā",
  "tika-vin12t2:403_0": "154.Adhammakammanti abhūtakammaṁ. Paṭikkositunti ettha kusadhātu apanayanatthoti",
  "tika-vin12t2:403_1": "āha ‘‘vāretu’’nti. Diṭṭhinti laddhiṁ. Tesanti catunnaṁ pañcannaṁ. Yathāti yenākārena",
  "tika-vin12t2:403_2": "bhaṇiyamāneti yojanā. Na suṇantīti aññe bhikkhū na suṇanti. Therādhīnanti therena",
  "tika-vin12t2:403_3": "adhīnaṁ ābandhanti attho. Therāyattanti therena āyattaṁ, therassa santakanti attho.",
  "tika-vin12t2:403_4": "Etthāti pātimokkhuddese.",
  "tika-vin12t2:404": "83. Pātimokkhuddesakaajjhesanādikathā",
  "tika-vin12t2:405_0": "155.Navavidhañcāti divasavasena tividhaṁ, kārakavasena tividhaṁ, kattabbākāravasena",
  "tika-vin12t2:405_1": "tividhañcāti navakoṭṭhāsañca, navapakārañca vā. Catubbidhanti ‘‘adhammena vagga’’ntiādikaṁ",
  "tika-vin12t2:405_2": "catubbidhaṁ. Duvidhanti bhikkhubhikkhunīvasena duvidhaṁ. Navavidhanti bhikkhupātimokkhe",
  "tika-vin12t2:405_3": "pañcavidhaṁ, bhikkhunipātimokkhe catubbidhanti navavidhaṁ. Etthāti ‘‘yo tattha bhikkhu",
  "tika-vin12t2:405_4": "byatto paṭibalo’’ti pāṭhe. Suvisadāti suṭṭhu byattā, suddhā vā. Ettakampīti pisaddo",
  "tika-vin12t2:405_5": "garahāyaṁ, adhike kā nāma kathāti dasseti.",
  "tika-vin12t2:406": "Sāmantā āvāsāti ettha upayogatthe nissakkavacananti āha ‘‘sāmantaṁ āvāsa’’nti. Yo sakkotīti bahūsu navesu yo sakkoti.",
  "tika-vin12t2:407": "84. Pakkhagaṇanādiuggahaṇānujānanakathā",
  "tika-vin12t2:408_0": "156.Katinaṁpūraṇīti katinaṁ tithīnaṁ pūraṇī. Ko divasoti kittako divaso. Ayyāyattanti",
  "tika-vin12t2:408_1": "ayyehi bhikkhūhi āyattaṁ ābaddhaṁ. Saṁharitvāti puna salākaṁ saṁharitvā. Ayaṁ pāṭho",
  "tika-vin12t2:408_2": "kesuci aṭṭhakathāpotthakesu natthi. Kālavatoti ettha vantupaccayo svatthoti āha ‘‘kālassevā’’ti.",
  "tika-vin12t2:408_3": "Evasaddo pana sambhavato yujjiyati. Pagevāti pātova.",
  "tika-vin12t2:409": "158.Sāyampīti sāyanhepi. Pisaddena aññampi saraṇakālaṁ sampiṇḍeti.",
  "tika-vin12t2:410_0": "159.Āṇāpetunti ettha anāṇāpetabbabhikkhū apanetvā āṇāpetabbabhikkhū dassetuṁ vuttaṁ",
  "tika-vin12t2:410_1": "‘‘kiñci kamma’’ntiādi. Sadākālameva kiñci kammaṁ karontoti yojanā. Dhammakathikādīsūtiādisaddena",
  "tika-vin12t2:410_2": "gaṇavācakādayo saṅgaṇhāti. Vārenāti pariyāyena. Sammuñcaninti yaṭṭhisammuñcaniṁ vā",
  "tika-vin12t2:410_3": "muṭṭhisammuñcaniṁ vā. Samaṁ, suṭṭhu vā muñcati sodheti imāyāti sammuñcanī, tālujo",
  "tika-vin12t2:410_4": "paṭhamo. Tampīti sākhābhaṅgampi.",
  "tika-vin12t2:411": "160.Vuttanayenevāti sammajjane vuttanayeneva. Puna āharitabbānīti saṅghikāvāsaṁ āsanāni puna āharitabbāni. Taṭṭikāyopīti veṇuādimayā taṭṭikāyopi.",
  "tika-vin12t2:412": "161.Kapallikā vāti kapālesu pariyāpannā padīpakapālā vā. Tanti telādiṁ. Pariyesitabbānīti anavajjapariyesanena pariyesitabbāni.",
  "tika-vin12t2:413": "86. Disaṁgamikādivatthukathā",
  "tika-vin12t2:414_0": "163.Saṁgahetabbotiādīnaṁ catunnaṁ kiriyāpadānaṁ visesaṁ dassento āha ‘‘saṁgahetabbo’’tiādi.",
  "tika-vin12t2:414_1": "Saṁgahasaddassa saṅkhepagahaṇesupi vattanato idha ‘‘anuggahatthe’’ti dassetuṁ pāḷiyaṁ",
  "tika-vin12t2:414_2": "vuttaṁ ‘‘anuggahetabbo’’ti. Tena vuttaṁ ‘‘tathākaraṇavasenā’’ti. Upalāpetabboti saṅghena",
  "tika-vin12t2:414_3": "bahussuto bhikkhu bhikkhūhi upagantvā lāpetabbo kathāpetabbo. Upaṭṭhāpetabboti saṅghena",
  "tika-vin12t2:414_4": "bahussuto bhikkhu bhikkhūhi upa accanena pūjanena ṭhāpetabbo. ‘‘Sabbesaṁ dukkaṭa’’nti",
  "tika-vin12t2:414_5": "vatvā tadeva samatthetuṁ vuttaṁ ‘‘idha neva therā, na daharā muccantī’’ti. Tenāti",
  "tika-vin12t2:414_6": "bahussutena bhikkhunā. Evampi satīti evaṁ asādiyanepi sati. Sāyaṁ pātanti sāyañca",
  "tika-vin12t2:414_7": "pāto ca sāyaṁpātaṁ. Upaṭṭhānanti upaṭṭhānaṭṭhānaṁ, upaṭṭhānatthāya vā. Tenāti bahussutena",
  "tika-vin12t2:414_8": "bhikkhunā. Tesanti mahātherānaṁ. Assāti bahussutassa bhikkhuno. Saddhiṁcarāti attanā",
  "tika-vin12t2:414_9": "saddhiṁ carantīti saddhiṁcarā. Athāpīti yadipi. Eko vā vattasampanno vadatīti yojanā.",
  "tika-vin12t2:414_10": "Eso ca ahañcāti mayaṁ. Nāmatumhaamhasaddesu hi ekasesena kattabbesu parova gahetabbo.",
  "tika-vin12t2:414_11": "Viharantūti vadantīti yojanā.",
  "tika-vin12t2:415_0": "So āvāso gantabboti ettha kimatthāya gantabbo, kiṁ anudivasaṁ gantabboti āha ‘‘uposathakaraṇatthāya",
  "tika-vin12t2:415_1": "anvaddhamāsaṁ gantabbo’’ti. So ca khoti āvāso. Utuvasseyevāti hemantagimheyeva. Utuvasseyeva",
  "tika-vin12t2:415_2": "gantabboti atthassa ñātabbabhāvaṁ dassento āha ‘‘vassāne panā’’tiādi. Yanti kammaṁ.",
  "tika-vin12t2:415_3": "Tatthāti ‘‘vassaṁ vasantī’’tiādivacane. Soti pātimokkhuddesako bhikkhu. Aññasminti",
  "tika-vin12t2:415_4": "aparasmiṁ pātimokkhuddesake. Māsadvayanti sāvaṇamāsapuṇṇamito yāva assayujapuṇṇamī,",
  "tika-vin12t2:415_5": "tāva māsadvayaṁ vasitabbaṁ. Idaṁ purimavassaṁ upagantvā pacchimikāya pakkamanādiṁ",
  "tika-vin12t2:415_6": "sandhāya vuttaṁ. Sace pacchimikaṁ upagantvā anantarameva pakkamanādiṁ karoti, māsattayampi vasitabbaṁ.",
  "tika-vin12t2:416": "87. Pārisuddhidānakathā",
  "tika-vin12t2:417_0": "164.Yena kenaci aṅgapaccaṅgena viññāpetīti paṭivacanaṁ nicchāretumasakkonto yena",
  "tika-vin12t2:417_1": "kenaci aṅgapaccaṅgena viññāpeti. Ubhayathāti ubhayehi kāyavācāsaṅkhātehi ākārehi.",
  "tika-vin12t2:417_2": "Kāyavācāhi viññāpetīti sambandho. Sabbeti akhilā gilānā. Hatthapāseti saṅghassa hatthapāsamhi.",
  "tika-vin12t2:417_3": "Sace dūre hontīti sace bahū gilānā aññamaññaṁ dūre honti. Taṁ divasanti tasmiṁ saṅghaappahonakadivase.",
  "tika-vin12t2:418_0": "Tattheva pakkamatīti ettha nissakkatthe thapaccayoti āha ‘‘tatovā’’ti, pārisuddhihāraṭṭhānato",
  "tika-vin12t2:418_1": "evāti attho. ‘‘Gacchatī’’ti iminā kamudhātuyā padavikkhepatthaṁ dasseti, ‘‘katthacī’’ti",
  "tika-vin12t2:418_2": "iminā tassa kammaṁ. Sāmaṇero paṭijānātītiādīsu paṭijānanākāratthassa itisaddassa",
  "tika-vin12t2:418_3": "lopabhāvaṁ dassento āha ‘‘sāmaṇero aha’’nti evaṁ paṭijānātī’’tiādi. Bhūtaṁyevāti",
  "tika-vin12t2:418_4": "vijjamānaṁyeva. Sabbatthāti sabbesu ‘‘sikkhaṁ paccakkhātako paṭijānātī’’tiādīsu.",
  "tika-vin12t2:419_0": "Sabbantimena paricchedena catunnaṁ bhikkhūnanti sambandho. Sabbatthāti sabbesu ‘‘saṅghappatto",
  "tika-vin12t2:419_1": "vibbhamatī’’tiādīsu. Etthāti pārisuddhiharaṇe. Bahūnampīti ettha pisaddena ekena",
  "tika-vin12t2:419_2": "ekassāpi, bahūhi ekassāpi, bahūhi bahūnampi āhaṭā pārisuddhi āhaṭāva hotīti dasseti.",
  "tika-vin12t2:419_3": "Soti pārisuddhihārako bhikkhu. Yesanti bhikkhūnaṁ. Tassevāti pārisuddhihārakasseva.",
  "tika-vin12t2:419_4": "Itarā panāti itaresaṁ pārisuddhi pana. Biḷālasaṅkhalikāti ettha biḷāloti ākhubhujo.",
  "tika-vin12t2:419_5": "So hi biḷāsayaṁ ākhuṁ gaṇhituṁ alati samatthetīti biḷāloti vuccati. Saṅkhalikāti",
  "tika-vin12t2:419_6": "etaṁ sattānaṁ bandhanūpakaraṇavisesassa nāmaṁ. Biḷālassa saṅkhalikā tena sambandhasambandhibhāvena",
  "tika-vin12t2:419_7": "sambandhattāti biḷālasaṅkhalikā. Idaṁ upalakkhaṇamattaṁ yesaṁ kesañci saṅkhalikāya",
  "tika-vin12t2:419_8": "gahetabbattā. Tāya sadisā biḷālasaṅkhalikā pārisuddhīti attho. Idaṁ panettha opammasaṁsandanaṁ",
  "tika-vin12t2:419_9": "– yathā saṅkhalikāya paṭhamaṁ valayaṁ dutiyaṁyeva valayaṁ pāpuṇāti, na tatiyaṁ, evameva",
  "tika-vin12t2:419_10": "paṭhamaṁ dinnā pārisuddhi dutiyameva pāpuṇāti, na tatiyanti.",
  "tika-vin12t2:420_0": "Āgantvāti saṅghassa hatthapāsaṁ āgantvā. Pāḷiyaṁ sutto na ārocetītiādīsu hetvatthe",
  "tika-vin12t2:420_1": "paccattavacanaṁ. Suttena nārocetīti hi attho. Pārisuddhihārakassa anāpattīti ettha",
  "tika-vin12t2:420_2": "āpattīti anvayatthaṁ atthāpattito dassento āha ‘‘sace…pe… āpajjatī’’ti. Assāti bhikkhussa.",
  "tika-vin12t2:420_3": "Ubhinnampīti pārisuddhidāyakassa, taṁhārakassa cāti ubhinnampi.",
  "tika-vin12t2:421": "88. Chandadānakathā",
  "tika-vin12t2:422_0": "165. Chandadānepi vinicchayo veditabboti yojanā. Uposatho kato hotīti pārisuddhidāyakassa",
  "tika-vin12t2:422_1": "ca saṅghassa ca uposatho kato hoti. Aññanti uposathakammato aññaṁ. Yaṁ pana kammanti",
  "tika-vin12t2:422_2": "sambandho. Kammampīti uposathakammato aññaṁ kammampi. Ettha ca tadahuposathe attano",
  "tika-vin12t2:422_3": "ca saṅghassa ca sace uposathakammaṁ hoti, pārisuddhiyeva dātabbā. Atha aññaṁ kammaṁ",
  "tika-vin12t2:422_4": "hoti, chandoyeva dātabbo. Yadi uposathakammañca aññakammañca hoti, pārisuddhi ca",
  "tika-vin12t2:422_5": "chando ca dātabbo. Taṁ sandhāya vuttaṁ ‘‘tadahuposathe pārisuddhiṁ dentena chandampi",
  "tika-vin12t2:422_6": "dātu’’nti. Sīmāya vāti baddhasīmāya vā. Acchitunti upavesituṁ. ‘‘Āsa upavesane’’ti",
  "tika-vin12t2:422_7": "hi dhātupāṭhesu (saddanītidhātumālāyaṁ 16 sakārantadhātu) vuttaṁ. Sāmaggī vāti kāyasāmaggī vā.",
  "tika-vin12t2:423_0": "167.Saratipi uposathaṁ, napi saratīti ettha pisaddassa aniyamavikappatthaṁ dassetuṁ",
  "tika-vin12t2:423_1": "vuttaṁ ‘‘ekadā sarati, ekadā na saratī’’ti. ‘‘Ekanta’’nti iminā neva saratīti ettha",
  "tika-vin12t2:423_2": "evasaddassa sanniṭṭhānatthaṁ dasseti. Kammaṁ na kopetīti sammutiladdhopi aladdhopi",
  "tika-vin12t2:423_3": "ummattako kammaṁ na kopeti.",
  "tika-vin12t2:424": "91. Saṅghuposathādikathā",
  "tika-vin12t2:425_0": "168. ‘‘Sammajjitvā’’ti padamapekkhitvā so desoti ettha ‘‘upayogatthe paccattavacana’’nti",
  "tika-vin12t2:425_1": "vuttaṁ. Etanti ‘‘so deso sammajjitabbo’’tiādivacanaṁ. Tenāti tena hetunā. Aṭṭhakathācariyā",
  "tika-vin12t2:425_2": "‘‘sammajjanī…pe… vuccati’’ iti āhūti yojanā.",
  "tika-vin12t2:426_0": "Sammajjanīti sammajjanakaraṇaṁ. Padīpoti padīpujjalanaṁ. Udakanti udakaṭṭhapanaṁ.",
  "tika-vin12t2:426_1": "Āsanenāti āsanapaññāpanena. ‘‘Itī’’ti ajjhāharitabbaṁ. Uposathassāti navavidhassa",
  "tika-vin12t2:426_2": "uposathassa pubbakaraṇanti sambandho. Etānīti cattāri kammāni. Vuccatīti kathiyati.",
  "tika-vin12t2:426_3": "Idaṁ ‘‘etānī’’ti kammassa ca ‘‘pubbakaraṇa’’nti ākārassa ca abhedattā āsannaṁ ākāramapekkhitvā",
  "tika-vin12t2:426_4": "ekavacanavasena vuttaṁ. ‘‘Akkhātānī’’ti idaṁ pana ‘‘imāni cattārī’’ti kammamapekkhitvā",
  "tika-vin12t2:426_5": "bahuvacanavasena vuttanti daṭṭhabbaṁ.",
  "tika-vin12t2:427_0": "Chandapārisuddhiutukkhānanti chandakkhānañca pārisuddhikkhānañca utukkhānañca. Bhikkhugaṇanāti",
  "tika-vin12t2:427_1": "bhikkhū gaṇetvā akkhānaṁ. Ovādoti bhikkhunīhi yācitassa ovādassa akkhānaṁ. Etānīti",
  "tika-vin12t2:427_2": "etāni pañca. Pubbakaraṇato pacchāti pubbakaraṇassa karaṇato pacchā. Ettha ca ‘‘pubbakaraṇato",
  "tika-vin12t2:427_3": "pacchā kattabbānī’’ti idaṁ kattabbākārasseva visesanaṁ, na atthassa. Ayaṁ pana viseso",
  "tika-vin12t2:427_4": "– saṅghasannipātato pubbabhāge kattabbattā pubbakaraṇaṁ nāma, uposathakaraṇato pubbabhāge",
  "tika-vin12t2:427_5": "kattabbattā pubbakiccaṁ nāmāti.",
  "tika-vin12t2:428_0": "Uposathoti uposathadivaso. Yāvatikā ca bhikkhūti yattakā bhikkhū. Kammapattāti uposathakammassa",
  "tika-vin12t2:428_1": "pattā yuttā anurūpā. Tāvatikā bhikkhū hatthapāsaṁ avijahitvā ekasīmāyaṁ ṭhitā ca",
  "tika-vin12t2:428_2": "hontīti yojanā. Sabhāgāpattiyoti vatthusabhāgā āpattiyo. Vajjanīyāti vajjetabbā.",
  "tika-vin12t2:428_3": "Puggalāti gahaṭṭhādipuggalā. Tasminti tasmiṁ uposathasīmamāḷake. Etāni cattārīti pāṭhaseso.",
  "tika-vin12t2:429": "Āgatehi tehi bhikkhūhīti yojanā. Pannarasopīti pisaddena na kevalaṁ pāḷiyaṁ āgatanayeneva adhiṭṭhātuṁ vaṭṭati, atha kho ‘‘ajja me uposatho pannaraso’’tipīti dasseti.",
  "tika-vin12t2:430": "92. Āpattipaṭikammavidhikathā",
  "tika-vin12t2:431_0": "169. Bhagavatā…pe… kātabboti idaṁ veditabbanti sambandho. ‘‘Yassa siyā āpattītiādivacaneneva",
  "tika-vin12t2:431_1": "cā’’tiādihetuttayena ‘‘na sāpattikena uposatho kātabbo’’ti yathārutaṁ apaññattampi",
  "tika-vin12t2:431_2": "atthato siddhamevāti dasseti. Hetuttayaṁ ‘‘veditabba’’nti padena yojetabbaṁ. Thullaccayādīsūti",
  "tika-vin12t2:431_3": "ādisaddena pācittiyapāṭidesanīyadukkaṭadubbhāsitāpattiyo saṅgaṇhāti. ‘‘Taṁ paṭidesemī’’ti",
  "tika-vin12t2:431_4": "idaṁ suvuttameva hotīti sambandho. Tanti āpattiṁ. Tumhamūleti tumhaṁ santike. Niggahitalopañhi",
  "tika-vin12t2:431_5": "vākyameva, na samāso. ‘‘Tumha’’ iti ca ‘‘tuyha’’ iti ca navakattherānaṁ vattabbākāradassanamattameva,",
  "tika-vin12t2:431_6": "na icchitatthavipattidassanaṁ. Vuttampīti pisaddena na kevalaṁ pāḷinayeneva suvuttaṁ,",
  "tika-vin12t2:431_7": "iminā nayenapi suvuttanti dasseti. ‘‘Passasī’’ti idañca vattabbanti sambandho. Vattabbākāraṁ",
  "tika-vin12t2:431_8": "pana suviññeyyaṁ. ‘‘Āma passāmī’’ti idaṁ pana suvuttameva hotīti sambandho. Vuttampīti",
  "tika-vin12t2:431_9": "pisaddo pāḷinayaṁ sampiṇḍeti. Āyatiṁ saṁvareyyāsīti ettha pana vattabboti sambandho.",
  "tika-vin12t2:431_10": "Garūsu bahuvacanassa kattabbattā vuttaṁ ‘‘saṁvareyyāthā’’ti. Evaṁ vuttena āpattidesakenāti sambandho.",
  "tika-vin12t2:432": "Tatrāti ‘‘yadā nibbematiko’’ti pāṭhe. Sūriye meghacchanne satīti yojanā. Tena bhikkhunā vattabbanti sambandho, vatthuṁ kittetvāti bhojanasaṅkhātaṁ vatthuṁ kittetvā. Tāti āpattiyo.",
  "tika-vin12t2:433_0": "Sabhāgā āpattīti ettha dvīsu vatthusabhāgaāpattisabhāgāsu vatthusabhāgāva adhippetāti",
  "tika-vin12t2:433_1": "dassento āha ‘‘yaṁ dvepi janā’’tiādi. Yaṁ āpattinti sambandho. Samāno bhāgo etāsanti",
  "tika-vin12t2:433_2": "sabhāgā. Desetuṁ vaṭṭatīti āpattisabhāgāpi vatthuvisabhāgattā desetuṁ vaṭṭati. Sudesitāvāti",
  "tika-vin12t2:433_3": "āpattito bhikkhu vuṭṭhātiyevāti adhippāyo. Aññaṁ dukkaṭanti sambandho. Panasaddo",
  "tika-vin12t2:433_4": "garahatthajotako sudesitāya garahākārena pavattattā. Kiñcāpi sudesitāva, pana tathāpīti",
  "tika-vin12t2:433_5": "yojanā. Tanti dukkaṭaṁ. Nānāvatthukanti desanāpaṭiggahaṇavasena nānāvatthukaṁ.",
  "tika-vin12t2:434": "170. Sabhāgoyeva vattabbo, na visabhāgo. Hīti saccaṁ, yasmā vā. Tassāti visabhāgassa. Itoti saṅghasannipātato.",
  "tika-vin12t2:435": "95. Anāpattipannarasakādikathā",
  "tika-vin12t2:436_0": "172.Tena jāniṁsūti ettha jānanākāradassanatthaṁ ‘‘sīmaṁ okkantāti vā okkamantīti",
  "tika-vin12t2:436_1": "vā’’ti vuttaṁ. Okkantāti vāti pavisittha iti vā. Tesanti catunnaṁ vā atirekānaṁ vā",
  "tika-vin12t2:436_2": "bhikkhūnaṁ. Vaggā samaggasaññinoti ettha kasmā vaggā, kasmā samaggasaññinoti āha",
  "tika-vin12t2:436_3": "‘‘tesa’’ntiādi. Tattha tesanti aññesaṁ bhikkhūnaṁ. Sīmaṁ okkantattāti sīmaṁ pavisitattā,",
  "tika-vin12t2:436_4": "vaggā hutvāti sambandho. Samaggo iti saññā samaggasaññā, sā etesamatthīti samaggasaññino.",
  "tika-vin12t2:437_0": "175.Kukkuccapakatāti padassa ‘‘icchāpakato’’ti padena samānabhāvaṁ dassetuṁ vuttaṁ",
  "tika-vin12t2:437_1": "‘‘yathā’’tiādi. Pubbabhāgeti uposathakammato pubbabhāge. Sanniṭṭhānaṁ katvāpīti kappatevāti",
  "tika-vin12t2:437_2": "sanniṭṭhānaṁ katvāpi. ‘‘Abhibhūtā’’ti iminā pakatāti ettha papubbakaradhātuyā upasaggavasena",
  "tika-vin12t2:437_3": "abhibhavanatthaṁ dasseti.",
  "tika-vin12t2:438": "176. Yathā heṭṭhā vaggāvaggasaññīpannarasakādīsu dukkaṭaṁ vuttaṁ, evamakatvā kasmā ‘‘thullaccaya’’nti āha ‘‘akusalabalavatāyā’’ti.",
  "tika-vin12t2:439": "100. Sīmokkantikapeyyālakathā",
  "tika-vin12t2:440_0": "177. Āvāsikenaāgantukapeyyāle sabbaṁ veditabbanti sambandho. Veditabbākāraṁ saha",
  "tika-vin12t2:440_1": "upamāya dassento āha ‘‘yathā’’tiādi. Āgantukenaāvāsikapeyyāle pana ānetabbanti sambandho.",
  "tika-vin12t2:440_2": "Purimapeyyāleti āvāsikenaāgantukapeyyāle. Āgantukenaāgantukapeyyāle pana yojetabboti",
  "tika-vin12t2:440_3": "sambandho. Ettha ca peyyālanti sadisanayassa ca taṁjānanañāṇassa ca pātabbaṁ rakkhanaṁ",
  "tika-vin12t2:440_4": "peyyaṁ, peyyaṁ, peyye vā, peyyāya vā alati samatthetīti peyyālanti vacanattho kātabbo.",
  "tika-vin12t2:441_0": "178. Āvāsikānaṁ cātuddaso hutvā kasmā āgantukānaṁ pannarasoti āha ‘‘yesa’’ntiādi",
  "tika-vin12t2:441_1": ". Tattha yesanti āgantukānaṁ. Tiroraṭṭhatoti āvāsikānaṁ raṭṭhassa aññaraṭṭhato. Tirojanapadatoti",
  "tika-vin12t2:441_2": "ekaraṭṭhepi aññajanapadato. Cātuddasikaṁ akaṁsūti saññānānattavasena cātuddasikaṁ",
  "tika-vin12t2:441_3": "akaṁsu. Anuvattitabbanti anumatiṁ vattitabbaṁ. Na paṭikkositabbanti ‘‘na cātuddaso’’ti",
  "tika-vin12t2:441_4": "vatvā na vāritabbaṁ. Na akāmāti ettha kamudhātu icchattho, karaṇatthe ca nissakkavacananti",
  "tika-vin12t2:441_5": "āha ‘‘na anicchāya dātabbā’’ti.",
  "tika-vin12t2:442": "101. Liṅgādidassanakathā",
  "tika-vin12t2:443_0": "179. ‘‘Āvāsikānaṁ ākāra’’nti iminā āvāsikākāranti padassa chaṭṭhīsamāsaṁ dasseti.",
  "tika-vin12t2:443_1": "Sabbatthāti sabbesu ‘‘āvāsikaliṅga’’ntiādīsu. Yenāti supaññattamañcapīṭhādinā, gaṇhatīti",
  "tika-vin12t2:443_2": "sambandho. Tesanti āvāsikānaṁ. Ācārasaṇṭhānanti ācārasaṇṭhitiṁ. So supaññattamañcapīṭhādiko",
  "tika-vin12t2:443_3": "ākāro nāmāti yojanā. Yanti supaññattamañcapīṭhādiṁ, gamayatīti sambandho. Tattha",
  "tika-vin12t2:443_4": "tatthāti tasmiṁ tasmiṁ ṭhāne. Līne āvāsiketi sambandho. Taṁ supaññattamañcapīṭhādi",
  "tika-vin12t2:443_5": "liṅgaṁ nāmāti yojanā. ‘‘Adissamāne’’ti iminā līneti padassa atthaṁ dasseti. ‘‘Jānāpetī’’ti",
  "tika-vin12t2:443_6": "iminā gamayatīti padassa ñāṇatthaṁ dasseti. Yanti supaññattamañcapīṭhādiṁ. Teti āvāsikā.",
  "tika-vin12t2:443_7": "Taṁ supaññattamañcapīṭhādi nimittaṁ nāmāti yojanā. Yenāti supaññattamañcapīṭhādinā.",
  "tika-vin12t2:443_8": "Teti āvāsikā uddisiyanti, so supaññattamañcapīṭhādiko uddeso nāmāti yojanā. Imehi",
  "tika-vin12t2:443_9": "padehi ākiriyanti pakāsiyanti etenāti ākāro, līne gamayati bodhetīti liṅgaṁ. Nimiyanti",
  "tika-vin12t2:443_10": "paricchijja ñāyanti etenāti nimittaṁ, uddisiyanti apadisiyanti etenāti uddesoti vacanatthaṁ",
  "tika-vin12t2:443_11": "dasseti. Sabbametanti ‘‘āvāsikākāra’’ntiādi etaṁ sabbaṁ. Yathāyoganti pāḷiyaṁ yogānurūpaṁ.",
  "tika-vin12t2:443_12": "Tatthāti āgantukākārādīsu. ‘‘Amhākaṁ ida’’nti na ñātabbanti aññātaṁ, tadeva aññātakaṁ,",
  "tika-vin12t2:443_13": "nisīdanādi. ‘‘Amhākaṁ ida’’nti ajānanaṁ nāma attano asantakattā, aññesameva santakattā",
  "tika-vin12t2:443_14": "hotīti āha ‘‘aññesaṁ santaka’’nti. Udakanissekanti siñcanavirahitaṁ udakaṁ. Bahuvacanassāti",
  "tika-vin12t2:443_15": "‘‘dhotāna’’nti ettha chaṭṭhībahuvacanassa. Ekavacananti ‘‘dhotassā’’ti ekavacanaṁ",
  "tika-vin12t2:443_16": ". Pacchimapāṭhe malaṁ dhunāti anenāti dhotaṁ, dhotañca taṁ udakañceti dhotaudakaṁ,",
  "tika-vin12t2:443_17": "tameva nissekaṁ dhotaudakanissekaṁ.",
  "tika-vin12t2:444_0": "180.Samānasaṁvāsakadiṭṭhinti padassa itilopasamāsaṁ dassento āha ‘‘samānasaṁvāsakā",
  "tika-vin12t2:444_1": "eteti diṭṭhi’’nti. Eteti āvāsikā bhikkhū. ‘‘Laddhi’’nti iminā na pucchantīti padassa",
  "tika-vin12t2:444_2": "kammaṁ dasseti. Nānāsaṁvāsakabhāvanti tesaṁ laddhinānāsaṁvāsakabhāvaṁ. ‘‘Madditu’’nti",
  "tika-vin12t2:444_3": "iminā nābhivitarantīti ettha abhisaddassatthaṁ dasseti. ‘‘Abhibhavitu’’nti iminā",
  "tika-vin12t2:444_4": "ca tadevatthaṁ dasseti. Nānāsaṁvāsakabhāvassa maddanaṁ nāma laddhinissajjāpananti",
  "tika-vin12t2:444_5": "āha ‘‘taṁ diṭṭhiṁ na nissajjāpentī’’ti.",
  "tika-vin12t2:445": "103. Nagantabbagantabbavārakathā",
  "tika-vin12t2:446_0": "181.Sabhikkhukāti padassa saṁvijjanti bhikkhū etasmimāvāseti sabhikkhukoti vacanatthaṁ",
  "tika-vin12t2:446_1": "dassento āha ‘‘yasmiṁ āvāse’’tiādi. Yanti āvāsaṁ. Tadahevāti tadahuposathe eva. Iminā",
  "tika-vin12t2:446_2": "sace sakkoti, tadaheva gantuṁ, so gantabboti dasseti. ‘‘Akatvā’’ti iminā katvā pana",
  "tika-vin12t2:446_3": "gantabboti dasseti. ‘‘Aññatrā’’ti nipāto ‘‘vinā’’ti nipātassa pariyāyoti āha ‘‘vinā’’ti.",
  "tika-vin12t2:446_4": "Attacatutthena vā attapañcamena vā saṅghena gantuṁ vaṭṭatīti yojanā. Ettha ca ‘‘attacatutthena",
  "tika-vin12t2:446_5": "vā’’ti idaṁ uposathakammaṁ sandhāya vuttaṁ. ‘‘Attapañcamena vā’’ti idaṁ pavāraṇākammaṁ",
  "tika-vin12t2:446_6": "sandhāya vuttanti daṭṭhabbaṁ. Vihāreti vihārasīmāya mahāsīmāyanti attho. Idañhi vihārasīmānaṁ",
  "tika-vin12t2:446_7": "abhedena vuttaṁ. Sīmāpīti khaṇḍasīmāpi. Na gantabbāti saṅghassa garukattā na gantabbā.",
  "tika-vin12t2:446_8": "Etthāti khaṇḍasīmādīsu. Tassāti bhikkhussa. Gantuṁ vaṭṭatīti gaṇuposathaṭṭhānato",
  "tika-vin12t2:446_9": "gantuṁ vaṭṭati, saṅghuposathaṭṭhānato pana na vaṭṭatiyevāti daṭṭhabbaṁ. Vissaṭṭhauposathā",
  "tika-vin12t2:446_10": "āvāsāpi aññaṁ gantuṁ vaṭṭatīti yojanā. Āraññakenāpīti araññe ekakena nivāsenapi.",
  "tika-vin12t2:446_11": "Tatthāti aññavihāre. Uposathanti saṅghuposathañca gaṇuposathañca.",
  "tika-vin12t2:447": "182.Yanti āvāsaṁ. Tatthāti taṁ āvāsaṁ. Gantuṁ sakkomi iti jāneyyāti yojanā. Tatthāti tasmiṁ āvāse. Iminā neva katoti sambandho. Neva kato bhavissati iti jāneyyāti yojanā.",
  "tika-vin12t2:448": "105. Vajjanīyapuggalasandassanakathā",
  "tika-vin12t2:449_0": "183.Hatthapāsūpagamanamevāti uposathasaṅghādīnaṁ hatthapāsassa upagamanameva. Idaṁ",
  "tika-vin12t2:449_1": "pārivāsiyapārisuddhidānaṁ nāma na vaṭṭatīti yojanā. Tassāti pārivāsiyapārisuddhidānassa.",
  "tika-vin12t2:449_2": "Anuposatheti ettha akārassa aññatthaṁ dassento āha ‘‘aññasmiṁ divase’’ti. Tattha",
  "tika-vin12t2:449_3": "aññasminti dvīhi uposathehi aññasmiṁ. Yā saṅghasāmaggī kariyati, tathārūpinti yojanā.",
  "tika-vin12t2:449_4": "Kosambakabhikkhūnanti kosambiyaṁ nivāsīnaṁ bhikkhūnaṁ. Sāmaggī viya yā sāmaggīti",
  "tika-vin12t2:449_5": "yojanā. ‘‘Ṭhapetvā’’ti iminā aññatrāti nipātassa atthaṁ dasseti. Ye panāti bhikkhū",
  "tika-vin12t2:449_6": "pana samaggā hontīti sambandho. Uposatheyevāti uposathadivaseyeva.",
  "tika-vin12t2:450": "Iti uposathakkhandhakavaṇṇanāya yojanā samattā.",
  "tika-vin12t2:451": "3. Vassūpanāyikakkhandhakaṁ",
  "tika-vin12t2:452": "107. Vassūpanāyikānujānanakathā",
  "tika-vin12t2:453_0": "184. Vassūpanāyikakkhandhake ‘‘ananuññāto’’ti iminā apaññattoti ettha ñādhātuyā anujānanatthaṁ",
  "tika-vin12t2:453_1": "dasseti, ‘‘asaṁvihito’’ti iminā ñādhātuyā ṭhapanatthaṁ. Tedhāti te idha. Idhasaddo",
  "tika-vin12t2:453_2": "sāsanañca lokañca desañca padapūraṇañca upādāya vattati, idha pana padapūraṇeti dassento",
  "tika-vin12t2:453_3": "āha ‘‘idhasaddo nipātamatto’’ti. Saṁhananaṁ saṅghāto, vināsoti attho. Iti imamatthaṁ",
  "tika-vin12t2:453_4": "dasseti ‘‘vināsa’’nti iminā. Sakuntakasaddo sakuṇapariyāyoti āha ‘‘sakuṇā’’ti. Sakuṇāti",
  "tika-vin12t2:453_5": "ca vihaṅgamā. Te hi ākāse gantuṁ sakkontīti sakuṇāti vuccanti. Saṁkasāyissantīti",
  "tika-vin12t2:453_6": "ettha ‘‘saṁ kase acchane’’ti dhātupāṭhesu (saddanītidhātumālāyaṁ 16 sakārantadhātu)",
  "tika-vin12t2:453_7": "vuttattā saṁpubbo kasedhātu acchanatthoti āha ‘‘vasissantī’’ti. Ekārantoyaṁ dhātu.",
  "tika-vin12t2:453_8": "Nibaddhavāsanti niccavāsaṁ. Vassānanāmaketi vassānautunāmake. Vassānassa catumāsattā",
  "tika-vin12t2:453_9": "‘‘temāse’’ti vuttaṁ. Vassūpanāyikāti ettha nīdhātu gamanatthoti āha ‘‘vassūpagamanānī’’ti.",
  "tika-vin12t2:453_10": "Aparajjūti puṇṇamito aparaṁ ahanti aparajju, ahatthe jjupaccayo, atthato pāṭipadadivaso.",
  "tika-vin12t2:453_11": "Ayaṁ aparajjusaddo paṭhamantanipāto. Assāti āsaḷhīpuṇṇamiyā. Asamānādhikaraṇavisayo",
  "tika-vin12t2:453_12": "bāhiratthasamāsoyaṁ, atikkantāya satiyāti yojanā. Aparasmiṁ divaseti pāṭipadadivase.",
  "tika-vin12t2:453_13": "Assāti sāvaṇamāsapuṇṇamiyā. Tasmāti yasmā ca aparajjugatā, yasmā ca māsagatā, tasmā.",
  "tika-vin12t2:453_14": "‘‘Anantare pāṭipadadivase’’ti iminā pāḷiyaṁ aparajjugatāya āsaḷhiyā anantare pāṭipadadivase",
  "tika-vin12t2:453_15": "purimikā upagantabbāti atthaṁ dasseti. Āsaḷhiyāti āsaḷhīpuṇṇamiyā. Pacchimanayepi",
  "tika-vin12t2:453_16": "māsagatāya āsaḷhiyā anantare pāṭipadadivase pacchimikā upagantabbāti attho daṭṭhabbo.",
  "tika-vin12t2:453_17": "Āsaḷhiyāti āsaḷhīpuṇṇamiyā samīpe pavattattā āsaḷhīsaṅkhātāya sāvaṇapuṇṇamiyāti attho.",
  "tika-vin12t2:453_18": "Pāṭipadadivaseyeva vassaṁ upagantabbanti sambandho. Sakiṁ vātiādīsu vāsaddo aniyamavikappattho.",
  "tika-vin12t2:453_19": "Nicchāretvāti niccāretvā, uccāretvāti attho. Aphuṭṭhakkharasaññogehi paro kvaci phuṭṭhattamāpajjati",
  "tika-vin12t2:453_20": "‘‘nikkhamatī’’tiādīsu viya. Tasmā parassa cakārassa chakāraṁ katvā ‘‘nicchāretvā’’ti vuttaṁ.",
  "tika-vin12t2:454": "108. Vassānecārikāpaṭikkhepādikathā",
  "tika-vin12t2:455_0": "185.Āpatti veditabbāti anapekkhagamanena upacārātikkame sāpekkhagamanena aññattha",
  "tika-vin12t2:455_1": "aruṇuṭṭhāpane āpatti veditabbā. Vihāragaṇanāya āpattiyo veditabbāti ettha vassūpanāyikadivase",
  "tika-vin12t2:455_2": "vassaṁ anupagantukāmatācittena vihāraṁ atikkameyya, vihāragaṇanāya āpattiyo veditabbā.",
  "tika-vin12t2:455_3": "Tamevatthaṁ vitthārento āha ‘‘sace hī’’tiādi. Taṁ divasanti tasmiṁ vassūpagamanadivase.",
  "tika-vin12t2:455_4": "Sataṁ āpattiyoti ettha satanti saṅkhyāpadhānattā ekavacananti saddasatthesu vuttaṁ",
  "tika-vin12t2:455_5": ". Ekā eva āpattīti attano vihārassa atikkamaneyeva ekā eva āpatti. Kenaci antarāyena",
  "tika-vin12t2:455_6": "anupagatenāti sambandho.",
  "tika-vin12t2:456_0": "Vassanāmo imassatthīti vassoti vacanatthaṁ dassento āha ‘‘vassanāmaka’’nti. ‘‘Paṭhamaṁ",
  "tika-vin12t2:456_1": "māsa’’nti iminā aññapadassa sarūpaṁ dasseti. Paṭhamaṁ māsanti catūsu vassamāsesu",
  "tika-vin12t2:456_2": "paṭhamaṁ māsaṁ. Ukkaḍḍhitukāmoti upari kaḍḍhitukāmo. Āsaḷhīmāsameva, na sāvaṇamāsanti",
  "tika-vin12t2:456_3": "attho. Juṇhasaddo candapabhāyutto māsoti āha ‘‘māse’’ti. Candapabhāyutto māsoti āha",
  "tika-vin12t2:456_4": "‘‘māse’’ti. Candapabhāyutto hi māso jotati dippatīti juṇhoti vuccati. Tasmā ‘‘māse’’ti",
  "tika-vin12t2:456_5": "sāmaññato vuttepi puṇṇamiyutto māsova gahetabbo. Kāci parihāni nāmāti kiñci sīlādīnaṁ",
  "tika-vin12t2:456_6": "hāyanaṁ nāma. Aññasmimpīti vassūpagamanato aññasmimpi. Dhammiketi dhammena yutte.",
  "tika-vin12t2:457": "109. Sattāhakaraṇīyānujānanakathā",
  "tika-vin12t2:458_0": "187. Sattāhakaraṇīyesu evaṁ vinicchayo veditabboti yojanā. ‘‘Sattāhakaraṇīyenā’’ti",
  "tika-vin12t2:458_1": "padassa sattamīsamāsañca anīyasaddassa kammatthañca dassento āha ‘‘sattāhabbhantare",
  "tika-vin12t2:458_2": "yaṁ kattabba’’nti . Tattha ‘‘sattāhabbhantare’’ti iminā sattamīsamāsaṁ dasseti, ‘‘kattabba’’nti",
  "tika-vin12t2:458_3": "iminā kammatthaṁ. ‘‘Sattāhabbhantare’’ti iminā sattāhassa abbhantaraṁ sattāhanti",
  "tika-vin12t2:458_4": "uttarapadalopaṁ dasseti. Pahite gantunti ettha pahitesaddassa kattukammāni dassetuṁ",
  "tika-vin12t2:458_5": "vuttaṁ ‘‘bhikkhuādīhi dūte’’ti. Tattha ‘‘bhikkhuādīhī’’ti iminā kattāraṁ dasseti,",
  "tika-vin12t2:458_6": "‘‘dūte’’ti iminā kammaṁ. Sattāhanti ettha uttarapadalopañca bhummatthe upayogavacanañca",
  "tika-vin12t2:458_7": "dassento āha ‘‘antosattāheyevā’’ti. Tatthevāti tasmiṁ pahitaṭṭhāneyeva. ‘‘Na uṭṭhāpetabbo’’ti",
  "tika-vin12t2:458_8": "iminā ‘‘sattāheyevā’’ti ettha evasaddassa phalaṁ dasseti.",
  "tika-vin12t2:459_0": "189. Raso etasmiṁ atthīti rasavatīti vutte bhattagehaṁ gahetabbanti āha ‘‘bhattagehaṁ",
  "tika-vin12t2:459_1": "vuccatī’’ti. Bhattagehanti bhattapacanagehaṁ. Purāyaṁ suttantoti ettha purā ayanti",
  "tika-vin12t2:459_2": "padacchedaṁ katvā purāsaddo yāvapariyāyoti āha ‘‘yāva ayaṁ suttanto’’ti. Na palujjatīti",
  "tika-vin12t2:459_3": "ettha lujadhātu vināsatthoti āha ‘‘na vinassatī’’ti. Parisaṅkhatanti parisaṅkharitabbaṁ.",
  "tika-vin12t2:459_4": "Sabbatthāti sabbesu pahitesu. Imināva kappiyavacanenāti iminā eva kappiyena tivākyasaṅkhātena",
  "tika-vin12t2:459_5": "vacanena. Etesanti etesaṁ tiṇṇaṁ vākyānaṁ. Vevacanenāti ‘‘yaññañca yajituṁ, suttañca",
  "tika-vin12t2:459_6": "uggaṇhituṁ, samaṇe ca dassitu’’nti pariyāyena. Sattasūti upāsaka upāsika bhikkhubhikkhunī",
  "tika-vin12t2:459_7": "sikkhamāna sāmaṇera sāmaṇerī saṅkhātāsu sattasu.",
  "tika-vin12t2:460": "110. Pañcannaṁ appahitepi anujānanakathā",
  "tika-vin12t2:461_0": "193.Pageva pahiteti iminā ‘‘apahitepi gantabba’’nti ettha pisaddassa sambhāvanatthaṁ",
  "tika-vin12t2:461_1": "dasseti. Pañcannaṁ sahadhammikānaṁ santikaṁ gantabbabhāvassa kāraṇaṁ vibhajitvā dassento",
  "tika-vin12t2:461_2": "āha ‘‘bhikkhu gilāno hotī’’tiādi. Dasahīti ‘‘saṅgho kammaṁ kattukāmo hoti, kataṁ",
  "tika-vin12t2:461_3": "vā saṅghena kammaṁ hotī’’ti idaṁ aṅgaṁ ekaṁ katvā dasahi. Navahīti parivāsārahaṁ",
  "tika-vin12t2:461_4": "apanetvā navahi. Catūhīti gilānaanabhiratikukkuccadiṭṭhigatauppannasaṅkhātehi catūhi.",
  "tika-vin12t2:461_5": "Iti imehi chahīti yojanā. Sāmaṇerassapi chahīti ettha channaṁ sarūpaṁ vitthāretvā",
  "tika-vin12t2:461_6": "dassento āha ‘‘ādito’’tiādi. Taṁ suviññeyyameva. Sāmaṇeriyā santikaṁ pañcahi gantabbanti",
  "tika-vin12t2:461_7": "yojanā. Paratoti parasmā, parasmiṁ vā. Andhakaṭṭhakathāyaṁ vuttanti sambandho. Ye",
  "tika-vin12t2:461_8": "ñātakā vā ye aññātakā vā atthi, tesampīti yojanā. Tanti vacanaṁ.",
  "tika-vin12t2:462": "112. Pahiteyevaanujānanakathā",
  "tika-vin12t2:463_0": "199.Bhikkhugatikoti bhikkhu eva gati patiṭṭhā etassāti bhikkhugatikoti vutte bhikkhunissitako",
  "tika-vin12t2:463_1": "purisoti āha ‘‘bhikkhūhi saddhiṁ vasanakapuriso’’ti. Palujjatīti vinassati. Bhaṇḍaṁ",
  "tika-vin12t2:463_2": "chedāpitanti ettha bhaṇḍasaddo parikkhārattho eva, na mūladhanatthoti āha ‘‘dabbasambhārabhaṇḍa’’nti.",
  "tika-vin12t2:463_3": "Chedāpitanti curādigaṇikadhātuṁ ‘‘chindāpita’’nti rudhādigaṇikadhātuyā vaṇṇeti. Dajjāhanti",
  "tika-vin12t2:463_4": "ekāralopasandhīti āha ‘‘dajje aha’’nti. ‘‘Dajjeha’’ntipi pāṭho. Evañhi sati akāralopasandhi.",
  "tika-vin12t2:463_5": "Dajjeti dadeyyaṁ, dadāmi vā. Saṅghakaraṇīyenāti saṅghassa kātabbena kiccena. Tamatthaṁ",
  "tika-vin12t2:463_6": "dassento āha ‘‘yaṁkiñcī’’tiādi. Tattha yaṁkiñci kātabbanti yojanā. Cetiyachattavedikādīsūti",
  "tika-vin12t2:463_7": "cetiyassa chatte ca vedikāya ca. Ādisaddena sudhālimpādayo saṅgaṇhāti. Tassāti saṅghakaraṇīyassa.",
  "tika-vin12t2:463_8": "Nipphādanatthaṁ gantabbanti sambandho.",
  "tika-vin12t2:464_0": "Etthāti vassūpanāyikakkhandhake. ‘‘Animantitenā’’ti padaṁ ‘‘gantu’’nti pade bhāvakattā.",
  "tika-vin12t2:464_1": "Gantunti gamituṁ, gamanaṁ vā ‘‘na vaṭṭatī’’ti pade kattā. Paṭhamaṁyevāti dhammassavanato",
  "tika-vin12t2:464_2": "paṭhamameva. Sannipatitabbaṁ iti katikā katā hotīti yojanā. Bhaṇḍakanti cīvarādibhaṇḍakaṁ.",
  "tika-vin12t2:464_3": "Gantuṁ na vaṭṭatīti sayameva gantuṁ na vaṭṭatīti attho daṭṭhabbo. Tena vuttaṁ ‘‘sace",
  "tika-vin12t2:464_4": "panā’’tiādi. Tatthāti taṁ vihāraṁ. ‘‘Vaṭṭatī’’ti iminā vassacchedo ca āpatti ca na",
  "tika-vin12t2:464_5": "hotīti dasseti. Atthāyapīti pisaddena ‘‘bhaṇḍakaṁ dhovissāmī’’ti atthaṁ apekkhati.",
  "tika-vin12t2:464_6": "Nanti antevāsikaṁ. Vaṭṭatīti ācariyassa āṇāya sattāhe anatikkante vaṭṭati, vassacchedo",
  "tika-vin12t2:464_7": "ca āpatti ca na hoti. Sattāhe atikkante vassacchedova hoti, na āpattīti adhippāyo.",
  "tika-vin12t2:465": "113. Antarāye anāpattivassacchedakathā",
  "tika-vin12t2:466_0": "201.Avidūreti āsanne. Tatthāti gāme. Sattāhavārenāti sattāhe ekavārena. Aruṇo uṭṭhāpetabboti",
  "tika-vin12t2:466_1": "vihāre aruṇo uṭṭhāpetabbo. Tatrevāti gāmeyeva. Mayanti bhikkhū sandhāya vuttaṁ. Puna",
  "tika-vin12t2:466_2": "mayanti manusse sandhāya vuttaṁ. Tesaṁyevāti vassacchedabhikkhūnaṁ eva. Tanti salākabhattādiṁ.",
  "tika-vin12t2:466_3": "Vassaggenāti vassagaṇanāya.",
  "tika-vin12t2:467_0": "Vassāvāsikanti vassāvāsānaṁ dātabbaṁ cīvaraṁ. Tatthāti tasmiṁ vihāre. Yesaṁ pāpitanti",
  "tika-vin12t2:467_1": "sambandho. Vihāreti vuṭṭhitagāmavihāre. Upanikkhittakaṁ bhaṇḍanti sambandho. Idhāti",
  "tika-vin12t2:467_2": "bhikkhuno nivāsaṭṭhāne. Yaṁ cīvarādivebhaṅgiyabhaṇḍaṁ atthi, tanti yojanā. Tatthevāti",
  "tika-vin12t2:467_3": "vuṭṭhitagāmavihāre eva. Itoti khettavatthuādito. Kappiyakārakānaṁ hattheti sambandho.",
  "tika-vin12t2:467_4": "Tatruppādepīti tassa vihārassa dinnakhettavatthuādito uppāde paccayepi. ‘‘Tattheva",
  "tika-vin12t2:467_5": "gantvā apaloketvā bhājetabba’’nti vacanassa yuttiṁ dassento āha ‘‘saṅghikañhī’’tiādi.",
  "tika-vin12t2:467_6": "Antovihāre vāti antosīmāya vā. Ubhayatthāti antosīmabahisīma saṅkhātesu dvīsu ṭhānesu",
  "tika-vin12t2:467_7": "ṭhitaṁ vebhaṅgiyabhaṇḍanti sambandho.",
  "tika-vin12t2:468": "114. Saṅghabhede anāpattivassacchedakathā",
  "tika-vin12t2:469_0": "202.Bhinnoti ettha tapaccayassa atītatthe ayuttabhāvaṁ dassento āha ‘‘bhinne saṅghe",
  "tika-vin12t2:469_1": "karaṇīyaṁ natthī’’ti. Yo panāti saṅgho pana. Idaṁ ‘‘bhijjissatī’’tipade kattā, ‘‘āsaṅkito’’tipade",
  "tika-vin12t2:469_2": "kammaṁ. ‘‘Bhijjissatī’’ti iminā bhinnoti ettha tapaccayassa anāgatatthe pavattabhāvaṁ",
  "tika-vin12t2:469_3": "dasseti. Bhikkhunīhi saṅgho bhinnoti ettha kiṁ bhikkhunīhi saṅgho bhinnoti daṭṭhabboti",
  "tika-vin12t2:469_4": "āha ‘‘na bhikkhunīhi saṅgho bhinnoti daṭṭhabbo’’ti. Etanti bhikkhunīhi abhinnabhāvaṁ.",
  "tika-vin12t2:469_5": "Etā panāti bhikkhuniyo pana. Tanti saṅghaṁ. Etanti ‘‘sambahulāhi bhikkhunīhi saṅgho bhinno’’ti vacanaṁ.",
  "tika-vin12t2:470": "115. Vajādīsu vassūpagamanakathā",
  "tika-vin12t2:471": "203. ‘‘Gopālakānaṁ nivāsaṭṭhāna’’nti iminā gopālakā gāvo viya vaje nivasantīti dasseti.",
  "tika-vin12t2:472_0": "Upakaṭṭhasaddo āsannapariyāyoti āha ‘‘āsannāyā’’ti. Tatthāti kuṭikāyaṁ. Idhāti imissaṁ",
  "tika-vin12t2:472_1": "kuṭikāyaṁ. Avihārattā ‘‘idhāti’’sāmaññavasena vuttaṁ. Tikkhattunti idaṁ ukkaṭṭhavasena",
  "tika-vin12t2:472_2": "vuttaṁ. Heṭṭhā hi ‘‘sakiṁ vā dvikkhattuṁ vā tikkhattuṁ vā’’ti (mahāva. aṭṭha. 184)",
  "tika-vin12t2:472_3": "vuttattā sakimpi vaṭṭatīti daṭṭhabbaṁ. Tampīti sālāsaṅkhepena ṭhitasakaṭampi. ‘‘Ālayo’’ti",
  "tika-vin12t2:472_4": "iminā ‘‘idha vassaṁ upemī’’ti vacībhedo na kātabboti dasseti. Ālayoti ca satthe ‘‘idha",
  "tika-vin12t2:472_5": "vassaṁ vasissāmī’’ti cittassa allīyanaṁ. Maggapaṭipanneyeva sattheti anādare bhummavacanaṁ.",
  "tika-vin12t2:472_6": "Tatthevāti sattheyeva. Sattho atikkamatīti sambandho. Tatthāti patthitaṭṭhāne. Vippakiratīti",
  "tika-vin12t2:472_7": "visuṁ visuṁ gacchati . Sace agāmake ṭhāne vippakirati, purimaṁ gāmaṁ sannivattitabbaṁ.",
  "tika-vin12t2:472_8": "Na aññagāmaṁ gantabbaṁ. Tatoti gāmato.",
  "tika-vin12t2:473_0": "Upagantabbanti ‘‘idha vassaṁ upemī’’ti tikkhattuṁ vatvā upagantabbaṁ. Tatthevāti",
  "tika-vin12t2:473_1": "samuddeyeva. Kūlanti tīraṁ. Tañhi kulati udakaṁ āvaratīti kūlanti vuccati. Ayañcāti",
  "tika-vin12t2:473_2": "nāvāyaṁ vassūpagamanabhikkhu. Anutīramevāti anukkamena, anusārena vā tīrameva. Aññatthāti",
  "tika-vin12t2:473_3": "paṭhamaladdhagāmato aññasmiṁ ṭhāne. Tatthevāti paṭhamaladdhagāmeyeva.",
  "tika-vin12t2:474_0": "Itītiādi nigamanaṁ. Pavāretuñca labhatīti ettha casaddo vākyasampiṇḍanattho. Purimesu",
  "tika-vin12t2:474_1": "ca panāti ettha casaddo byatirekattho, panasaddo visesatthajotako. Anāpatti hotīti",
  "tika-vin12t2:474_2": "anāpattimattameva hoti.",
  "tika-vin12t2:475": "116. Vassaṁ anupagantabbaṭṭhānakathā",
  "tika-vin12t2:476_0": "204.Rukkhasusīreyevāti rukkhassa vivare eva. Vivarañhi su saṁ irati gacchatīti susīroti",
  "tika-vin12t2:476_1": "vuccati. Padaracchadananti phalakehi chāditaṁ. Pavisanadvāranti pavisananikkhamanadvāraṁ.",
  "tika-vin12t2:476_2": "Pavisanañca nikkhamanañca pavisananti virūpekasesena kātabbaṁ. Khāṇumatthaketi khāṇuno",
  "tika-vin12t2:476_3": "upari. Viṭabhīti viṭaṁ aññamaññavedhanaṁ apati gacchatīti viṭapo, pakārassa bhakāraṁ,",
  "tika-vin12t2:476_4": "itthiliṅgajotakaīpaccayañca katvā viṭabhīti vuccati. Tatthāti aṭṭake. Yassāti bhikkhuno,",
  "tika-vin12t2:476_5": "natthīti sambandho. Pañcannaṁ chadanānanti tiṇapaṇṇaiṭṭhakāsilāsudhāsaṅkhātānaṁ (cūḷava.",
  "tika-vin12t2:476_6": "303) pañcannaṁ chadanānaṁ. Idañca yebhuyyavasena vuttaṁ padaracchadanādīnampi gahitattā.",
  "tika-vin12t2:476_7": "Dvārabandhananti dvārena bandhitabbaṁ. Chavakuṭikāti chavānaṁ sayanaṭṭhāne susāne",
  "tika-vin12t2:476_8": "katā kuṭikā chavakuṭikāti vuccati. Ṭaṅkitamañcādītiādisaddena ṭaṅkitapīṭhaṁ saṅgaṇhāti.",
  "tika-vin12t2:476_9": "Tatthāti chavakuṭiyaṁ. Aññaṁ kuṭikanti chavakuṭito aññaṁ kuṭikaṁ. Āvaraṇanti bhittiṁ.",
  "tika-vin12t2:476_10": "Dvāranti pavisananikkhamanadvāraṁ. Chattakuṭikā nāmesāti esā chattena katā kuṭikā",
  "tika-vin12t2:476_11": "nāma. Mahantena kapallena kuṭikaṁ katvāti sambandho.",
  "tika-vin12t2:477": "117. Adhammikakatikākathā",
  "tika-vin12t2:478_0": "205.Aññāpīti ‘‘antarāvassaṁ na pabbājetabba’’nti katikāya aññāpi. Katikā hotīti sambandho.",
  "tika-vin12t2:478_1": "Tassāti adhammikakatikāya. Vuttanti catutthapārājikavaṇṇanāyaṁ (pārā. aṭṭha. 2.226) vuttaṁ.",
  "tika-vin12t2:479": "118. Paṭissavadukkaṭāpattikathā",
  "tika-vin12t2:480_0": "207.Paṭissave āpatti dukkaṭassāti ettha kiṁ vassāvāsapaṭissuteyeva dukkaṭāpatti hotīti",
  "tika-vin12t2:480_1": "āha ‘‘na kevala’’ntiādi. Etassevāti vassāvāsasseva. Evamādināpīti pisaddo ‘‘paṭissave’’ti",
  "tika-vin12t2:480_2": "ettha yojetabbo. ‘‘Paṭissavepī’’ti hi attho. Tassa tassāti kammassa. Tañca khoti",
  "tika-vin12t2:480_3": "tañca dukkaṭaṁ visaṁvādanapaccayā hotīti yojanā. Paṭhamampīti pisaddo ‘‘pacchāpī’’ti",
  "tika-vin12t2:480_4": "padaṁ sampiṇḍeti. Paṭhamampi hi pācittiyaṁ, pacchāpi dukkaṭanti attho.",
  "tika-vin12t2:481_0": "So tadaheva akaraṇīyotiādīsu evaṁ vinicchayo veditabboti yojanā. Purimikā ca na paññāyatīti",
  "tika-vin12t2:481_1": "ettha pure bhavā purimā, sā eva purimikā, pāṭipadatithī. Nānāsīmāya dvīsu āvāsesu",
  "tika-vin12t2:481_2": "vassaṁ upagacchantassa dutiye ‘‘vasissāmī’’ti paṭhamāvāsassa upacārato nikkhantamatte",
  "tika-vin12t2:481_3": "paṭhamasenāsanaggāhassa passambhanaṁ sandhāya vuttaṁ ‘‘purimikā ca na paññāyatī’’ti.",
  "tika-vin12t2:481_4": "Aruṇaṁ anuṭṭhāpetvāti vassaṁ upagamanavihāre aruṇaṁ anuṭṭhāpetvā. Tadahevāti tasmiṁ",
  "tika-vin12t2:481_5": "vassūpagamanaahani eva, pakkantassāpīti sambandho. Pisaddassa garahatthaṁ dassento",
  "tika-vin12t2:481_6": "āha ‘‘ko pana vādo’’tiādi. Ālayoti cittassa allīyanaṁ. Asatiyāti satipamuṭṭhena.",
  "tika-vin12t2:481_7": "Vassaṁ na upetīti ‘‘imasmiṁ vihāre imaṁ temāsaṁ vassaṁ upemī’’ti (mahāva. aṭṭha.",
  "tika-vin12t2:481_8": "184) vacībhedaṁ katvā vassaṁ na upeti.",
  "tika-vin12t2:482_0": "Sattāhanti sattāhena, anāgatāyāti sambandho. Navamitoti pubbakattikamāsassa juṇhapakkhanavamito,",
  "tika-vin12t2:482_1": "pacchimakattikamāsassa juṇhapakkhanavamito vā. Mā vā āgacchatu, anāpattīti vassaṁvutthattā",
  "tika-vin12t2:482_2": "mā vā āgacchatu, anāpattīti attho.",
  "tika-vin12t2:483": "Iti vassūpanāyikakkhandhakavaṇṇanāya yojanā samattā.",
  "tika-vin12t2:484": "4. Pavāraṇākkhandhakaṁ",
  "tika-vin12t2:485": "120. Aphāsukavihārakathā",
  "tika-vin12t2:486_0": "209. Pavāraṇākkhandhake allāpoti ettha ātyūpasaggassa ādikammatthaṁ, lapadhātuyā",
  "tika-vin12t2:486_1": "ca kathanatthaṁ dassento āha ‘‘paṭhamavacana’’nti. Ādito, ādimhi vā lapanaṁ kathanaṁ,",
  "tika-vin12t2:486_2": "lapati anenāti vā allāpo saṁyoge pare rasso. Saṁ puna lapanaṁ, lapati vā anenāti",
  "tika-vin12t2:486_3": "sallāpo. Hatthavilaṅghakenāti ettha vipubbo laghidhātu ukkhipanatthoti āha ‘‘hatthukkhepakenā’’ti.",
  "tika-vin12t2:486_4": "Pasusaṁvāsanti ettha pasūti sabbacatuppadā. Te hi aññamaññaṁ pasanti bādhanti, manussādīhi",
  "tika-vin12t2:486_5": "vā pasīyanti bādhīyantīti pasavoti vuccanti. Pasūnaṁ viya saṁvāsanti pasūnaṁ saṁvāso",
  "tika-vin12t2:486_6": "viya saṁvāsoti pasusaṁvāso, taṁ pasusaṁvāsaṁ. Tamatthaṁ vitthārento āha ‘‘pasavopi",
  "tika-vin12t2:486_7": "hī’’tiādi. Tathāti yathā na karonti, tathāti attho. Etepīti bhikkhavopi. Tasmāti",
  "tika-vin12t2:486_8": "yasmā akaṁsu, tasmā. Nesanti bhikkhūnaṁ. Sabbatthāti sabbesu eḷakasaṁvāsasapattasaṁvāsesu.",
  "tika-vin12t2:486_9": "Mūgabbatanti mūgassa vataṁ viya vatanti mūgabbataṁ, suññavacanavatanti attho. Titthiyasamādānanti",
  "tika-vin12t2:486_10": "titthiyehi samādātabbaṁ. Vatasamādānanti samādātabbaṁ vataṁ. Aññamaññānulomatāti",
  "tika-vin12t2:486_11": "ettha tāsaddassa bhāvatthaṁ dassento āha ‘‘anulomabhāvo’’ti. Iminā ‘‘devatā’’tiādīsu",
  "tika-vin12t2:486_12": "(saṁ. ni. aṭṭha. 1.1.1; khu. pā. aṭṭha. 5.evamiccādipāṭhavaṇṇanā; su. ni. aṭṭha.",
  "tika-vin12t2:486_13": "2.aṅgalasuttavaṇṇanā) viya tāpaccayassa svatthaṁ ‘‘janatā’’tiādīsu (pe. va. aṭṭha.",
  "tika-vin12t2:486_14": "460) viya samūhatthañca nivatteti. ‘‘Aññamaññaṁ vattu’’nti vacanassa yuttiṁ dassento",
  "tika-vin12t2:486_15": "āha ‘‘vadantu ma’’ntiādi. Vadantaṁ bhikkhuṁ vattunti yojanā. ‘‘Āpattīhi vuṭṭhānabhāvo’’ti",
  "tika-vin12t2:486_16": "iminā āpattivuṭṭhānatāti padassa pañcamīsamāsañca tāpaccayassa bhāvatthañca dasseti.",
  "tika-vin12t2:486_17": "‘‘Vinaya’’ntiādinā purato katvā karaṇaṁ purekkhāro, tassa bhāvo purekkhāratā, vinayaṁ",
  "tika-vin12t2:486_18": "purekkhāratā vinayapurekkhāratāti vacanatthaṁ dasseti. Ettha purasaddassa ekārattaṁ",
  "tika-vin12t2:486_19": "saddasatthesu (moggallānabyākaraṇe 5.134 sutte) vadanti. Tassa yuttiṁ dassento āha",
  "tika-vin12t2:486_20": "‘‘vadantuma’’ntiādi (moggallānabyākaraṇe 5.134 sutte).",
  "tika-vin12t2:487_0": "210.Sabbasaṅgāhikāti ‘‘saṅgho pavāreyyā’’ti sāmaññato vuttattā sabbesaṁ tevācikādīnaṁ",
  "tika-vin12t2:487_1": "saṅgāhakā. Ñattīti ñāpeti saṅghaṁ etāya vacanāyāti ñatti. Sabbasaṅgāhikabhāvaṁ vitthārento",
  "tika-vin12t2:487_2": "āha ‘‘evañhi vutte’’tiādi. Tevācikanti tisso vācā etassāti tevācikaṁ, tīhi vācāhi",
  "tika-vin12t2:487_3": "kattabbanti vā tevācikaṁ. Eseva nayo sesesupi. Samānavassikanti samānaṁ vassaṁ etesanti",
  "tika-vin12t2:487_4": "samānavassā, tehi kattabbanti samānavassikaṁ. Aññanti dvevācikaekavācikaṁ.",
  "tika-vin12t2:488_0": "211.Acchantīti ettha āsadhātuyā upavesanatthaṁ dassento āha ‘‘nisinnāva hontī’’ti.",
  "tika-vin12t2:488_1": "‘‘Na uṭṭhahantī’’ti iminā evaphalaṁ dasseti. Tadamantarāti ettha ‘‘tadantarā’’ti",
  "tika-vin12t2:488_2": "vattabbe vācāsiliṭṭhavasena makārāgamaṁ katvā vuttanti āha ‘‘tadantarā’’ti. Tassa",
  "tika-vin12t2:488_3": "attano pavāritakālassa antarā. ‘‘Yāva pavārentī’’ti padassa niyamatthaṁ dassetuṁ",
  "tika-vin12t2:488_4": "vuttaṁ ‘‘tāvatakaṁ kāla’’nti. Yāvāti nipātassa payogattā ‘‘tadamantarā’’ti ettha",
  "tika-vin12t2:488_5": "abhividhiavadhyatthe pañcamīvibhatti hotīti daṭṭhabbaṁ.",
  "tika-vin12t2:489": "121. Pavāraṇābhedakathā",
  "tika-vin12t2:490": "212.Cātuddasikāyāti bhaṇḍanakārakehi upaddutattā paccukkaḍḍhitāya pubbakattikamāsassa kāḷapakkhacātuddasikāya. ‘‘Ajja pavāraṇā pannarasī’’ti pubbakiccaṁ kātabbanti yojanā.",
  "tika-vin12t2:491_0": "Pavāraṇākammesūti niddhāraṇe bhummaṁ, ‘‘adhammena vaggaṁ pavāraṇākamma’’ntiādīsu",
  "tika-vin12t2:491_1": "sambandhitabbaṁ. Adhammena vagganti ettha adhammaṁ nāma saṅgho hutvāpi saṅghapavāraṇamakatvā",
  "tika-vin12t2:491_2": "gaṇapavāraṇāya karaṇaṁ, gaṇo hutvāpi gaṇapavāraṇamakatvā saṅghapavāraṇāya karaṇañca.",
  "tika-vin12t2:491_3": "Vaggaṁ nāma ekasīmāyaṁ vasantānampi sabbesaṁ ekato asannipatanaṁ.",
  "tika-vin12t2:492": "Adhammena samagganti ettha adhammaṁ vuttanayameva. Samaggaṁ nāma sabbesaṁ ekato sannipatanaṁ.",
  "tika-vin12t2:493_0": "Dhammena vagganti ettha dhammaṁ nāma saṅgho hutvā saṅghapavāraṇāya karaṇaṁ, gaṇo",
  "tika-vin12t2:493_1": "hutvā gaṇapavāraṇāya karaṇañca. Vaggaṁ vuttanayameva. Dhammena samaggaṁ suviññeyyameva.",
  "tika-vin12t2:493_2": "Itisaddo parisamāpanattho.",
  "tika-vin12t2:494_0": "213.Evaṁ dinnāyāti evaṁ pāḷiyaṁ vuttanayeneva dinnāya. Pavāretabbanti vassaṁvutthapavāraṇāya",
  "tika-vin12t2:494_1": "pavāretabbaṁ. Tissoti tissanāmako. Diṭṭhena vā vadatūti sambandho. Tanti tissanāmakaṁ",
  "tika-vin12t2:494_2": "bhikkhuṁ. Saṅgho anukampaṁ upādāya vadatūti yojanā. Vuḍḍhataroti pavāraṇādāyako taṁhārakato",
  "tika-vin12t2:494_3": "vuḍḍhataro. Hīti laddhaguṇo. Tenāti pavāraṇāhārakena. Tassāti pavāraṇādāyakassa.",
  "tika-vin12t2:495_0": "Idhāpi cāti imasmiṁ pavāraṇākkhandhakepi ca. Apisaddo uposathakkhandhakaṁ apekkhati.",
  "tika-vin12t2:495_1": "Avasesakammatthāyāti pavāraṇākammato avasesānaṁ kammānamatthāya hotīti sambandho.",
  "tika-vin12t2:495_2": "Pavāraṇāya āhaṭāya satiyāti yojanā. Tassa cāti pavāraṇādāyakassa ca. Sabbesanti pavāraṇādāyakassa",
  "tika-vin12t2:495_3": "ca saṅghassa cāti sabbesaṁ. Aññaṁ pana kammanti pavāraṇākammato aññaṁ kammaṁ pana.",
  "tika-vin12t2:495_4": "Tena pana bhikkhunāti pavāraṇādāyakena bhikkhunā pana. Ettha ca tadahupavāraṇāya",
  "tika-vin12t2:495_5": "attano ca saṅghassa ca sace pavāraṇākammameva hoti, pavāraṇāyeva dātabbā. Atha aññameva",
  "tika-vin12t2:495_6": "kammaṁ hoti, chandoyeva dātabbo. Yadi pavāraṇākammañca aññakammañca hoti, pavāraṇā",
  "tika-vin12t2:495_7": "ca chando ca dātabbo . Taṁ sandhāya vuttaṁ ‘‘tadahu pavāraṇāya pavāraṇaṁ dentena",
  "tika-vin12t2:495_8": "chandampi dātu’’nti (mahāva. 213). Tenāti dānahetunā.",
  "tika-vin12t2:496": "218.Ajja me pavāraṇāti ettha pāḷinayato aññaṁ aṭṭhakathānayaṁ dassento āha ‘‘sace’’tiādi.",
  "tika-vin12t2:497": "219.Vuttanayamevāti uposathakkhandhake (mahāva. aṭṭha. 169) vuttanayameva.",
  "tika-vin12t2:498": "222.Puna pavāretabbanti ettha na kevalaṁ pavāraṇāyeva puna kātabbā, pubbakiccādīnipi puna kātabbānīti dassento āha ‘‘puna pubbakicca’’ntiādi.",
  "tika-vin12t2:499_0": "228.Eseva nayoti ‘‘ajja pavāraṇā pannarasī’’ti pubbakiccaṁ atidisati. Assāti vacanassa.",
  "tika-vin12t2:499_1": "Ñattinti ‘‘suṇātu me bhante saṅgho ajja pavāraṇā’’ti ñattiṁ. Pacchimehīti pacchimavassaṁ",
  "tika-vin12t2:499_2": "upagatehi bhikkhūhi. Uposathaggeti uposathassa gaṇhanaṭṭhāne gehe. Dve ñattiyoti",
  "tika-vin12t2:499_3": "pavāraṇāñatti ca uposathañatti cāti dve ñattiyo. Idañcāti idaṁ vakkhamānaṁ pana.",
  "tika-vin12t2:499_4": "Etthāti purimikapacchimikabhikkhūnaṁ saṁsaggaṭṭhāne. Purimikāya upagatehīti vibhattaapādānaṁ",
  "tika-vin12t2:499_5": "anumeyyavisayaapādānaṁ, thokatarāti sambandho, sahādiyogo vā, samasamāti sambandho.",
  "tika-vin12t2:499_6": "Samasamāti samena, samato vā samā samasamā, atirekasamāti attho. Kiñci ūnaṁ vā adhikaṁ",
  "tika-vin12t2:499_7": "vā natthīti adhippāyo. Itīti idaṁ lakkhaṇaṁ.",
  "tika-vin12t2:500_0": "Soti pacchimiko bhikkhu. Itarenāti pacchimikena. Tesanti purimikānaṁ. Ekenāti purimikena.",
  "tika-vin12t2:500_1": "Ekassāti pacchimikassa. Puna ekenāti pacchimikena. ‘‘Ekassā’’ti anuvattetabbo, purimikassāti",
  "tika-vin12t2:500_2": "attho. Purimavassūpagatehi adhikatarāti sambandho. Thokatarehīti pacchimavassūpagatehi",
  "tika-vin12t2:500_3": "thokatarehi purimavassūpagatehīti yojanā.",
  "tika-vin12t2:501_0": "Kattikāyāti pacchimakattikāya. Cātumāsiniyā pavāraṇāyāti catunnaṁ māsānaṁ pūraṇiyā",
  "tika-vin12t2:501_1": "pavāraṇāya. Pavāraṇāñattiṁ ṭhapetvāti samasamā hutvāpi pavāraṇādivasattā pavāraṇāñattiṁ",
  "tika-vin12t2:501_2": "ṭhapetvā. Tehīti pacchimikehi. Itarehīti purimikehi. Tesanti pacchimikānaṁ. Thokatarā",
  "tika-vin12t2:501_3": "vāti ekādinā thokatarā vā. Tesanti purimikānaṁ. Tehīti pacchimikehi.",
  "tika-vin12t2:502_0": "233.Saṅghasāmaggiyāti ettha kīdisī saṅghasāmaggī veditabbāti āha ‘‘kosambakasāmaggīsadisāva",
  "tika-vin12t2:502_1": "veditabbā’’ti. Etthāti sāmaggīpavāraṇāyaṁ. Appamattaketi pattacīvarādiṁ paṭicca uppanne",
  "tika-vin12t2:502_2": "appamattake vivāde. Pavāraṇāyamevāti pavāraṇādivaseyeva. Kasmiṁ divase sāmaggīpavāraṇā",
  "tika-vin12t2:502_3": "kātabbāti āha ‘‘sāmaggīpavāraṇa’’ntiādi. Paṭhamapavāraṇanti pubbakattikapuṇṇamiṁ.",
  "tika-vin12t2:502_4": "Yāva kattikacātumāsinī puṇṇamāti ayaṁ avadhi anabhividhiavadhi nāma. Kasmā? Kattikacātumāsinipuṇṇamiṁ",
  "tika-vin12t2:502_5": "ṭhapetvā antoyeva gahetabbattā. Etthantareti etasmiṁ dvinnaṁ puṇṇaminamantare aṭṭhavīsatipamāṇe",
  "tika-vin12t2:502_6": "divase kātabbā. Tatoti etthantarasaṅkhātā aṭṭhavīsadivasato.",
  "tika-vin12t2:503": "140. Dvevācikādipavāraṇākathā",
  "tika-vin12t2:504_0": "234.Ñattiṁ ṭhapentenāpīti pisaddo na kevalaṁ pavārentena eva dvevācikaṁ pavāretabbaṁ,",
  "tika-vin12t2:504_1": "atha kho ñattiṁ ṭhapentenāpi dvevācikañattiyeva ṭhapetabbāti dasseti. Ettha cāti",
  "tika-vin12t2:504_2": "‘‘samānavassikaṁ pavāretu’’nti pāṭhe ca. Samānavassikāti gaṇanavasena samānaṁ vassaṁ",
  "tika-vin12t2:504_3": "etesanti samānavassikā, samāne vasse upasampādentīti vā samānavassikā. Ekatoti ekasmiṁ",
  "tika-vin12t2:504_4": "khaṇe, ekapahārena vā.",
  "tika-vin12t2:505": "141. Pavāraṇāṭṭhapanakathā",
  "tika-vin12t2:506_0": "236. Sabbaṁ saṅgaṇhātīti sabbasaṅgāhikaṁ. Puggalassa ṭhapanaṁ puggalikaṁ. Tatthāti",
  "tika-vin12t2:506_1": "dvīsu pavāraṇāṭṭhapanesu . Sabbasaṅgāhike ṭhapitā hotīti sambandho. Yāva rekāro atthi,",
  "tika-vin12t2:506_2": "tāvāti yojanā. Bhāsiyitthāti bhāsitā. Lapiyitthāti lapitā. Na pariyosiyitthāti apariyositā.",
  "tika-vin12t2:506_3": "Etthantareti etasmiṁ sukārarekārānaṁ antare. Ekapadepīti pisaddo ekakkharepīti atthaṁ",
  "tika-vin12t2:506_4": "sampiṇḍeti. Ṭhapitāti ‘‘suṇātu me bhante saṅgho, itthannāmo puggalo sāpattiko, tassa",
  "tika-vin12t2:506_5": "pavāraṇaṁ ṭhapemī’’ti ñattiyā ṭhapitā. Yyakāreti ‘‘pavāreyyā’’ti ettha yyakāre. Tatoti",
  "tika-vin12t2:506_6": "yyakārato. Puggalikaṭṭhapane pana aṭṭhapitā hotīti sambandho. Saṁkāratoti ‘‘saṅghaṁ",
  "tika-vin12t2:506_7": "bhante’’ti ettha saṁkārato. Sabbapacchimoti tīsu vāresu tatiyavāre sabbesaṁ akkharānaṁ",
  "tika-vin12t2:506_8": "pacchimo ṭikāro atthīti yojanā. Etthantareti etasmiṁ saṁkāraṭikārānaṁ antare. Tasmāti",
  "tika-vin12t2:506_9": "yasmā pariyositā hoti, tasmā. ‘‘Eseva nayo’’ti vuttavacanaṁ vitthārento āha ‘‘etāsupi",
  "tika-vin12t2:506_10": "hī’’tiādi. Tattha etāsupīti dvevācikaekavācikasamānavassikāsupi. Pisaddo tevācikamapekkhati.",
  "tika-vin12t2:506_11": "Ṭhapanakhettanti ṭhapanassa bhūmi. Itisaddo parisamāpanattho.",
  "tika-vin12t2:507_0": "237.Anuyuñjiyamānoti ettha anuyuñjasaddo pucchanatthoti āha ‘‘pucchiyamāno’’ti. Paratoti",
  "tika-vin12t2:507_1": "parasmiṁyeva khandhaketi (mahāva. 237) attho. Alaṁ bhikkhu mā bhaṇḍanantiādīnīti",
  "tika-vin12t2:507_2": "ettha ādisaddena ‘‘mā kalahaṁ, mā vivāda’’ntivacanāni saṅgaṇhāti, vacanāni vatvā",
  "tika-vin12t2:507_3": "omadditvāti yojanā. Vacanomaddanāti vacaneneva omaddanā. Hīti saccaṁ. Idhāti imasmiṁ",
  "tika-vin12t2:507_4": "pavāraṇāṭṭhapanaṭṭhāne. Anuddhaṁsitaṁ paṭijānātīti ettha paṭijānanākāraṁ dassento",
  "tika-vin12t2:507_5": "āha ‘‘amūlakena pārājikena anuddhaṁsito ayaṁ mayā’’ti. ‘‘Liṅganāsanāyā’’ti iminā",
  "tika-vin12t2:507_6": "daṇḍakammanāsanasaṁvāsanāsanāni nivatteti.",
  "tika-vin12t2:508": "238.Etanti ‘‘asukā āpattī’’ti vacanaṁ. Kalahassa mukhanti kalahassa upāyo.",
  "tika-vin12t2:509": "143. Vatthuṭṭhapanādikathā",
  "tika-vin12t2:510_0": "239. Corā agamaṁsu kirāti sambandho. Pokkharaṇito nīharitvāti sambandho. Soti bhikkhu,",
  "tika-vin12t2:510_1": "evamāhāti sambandho. Vutthenāti vasantena, yena kenaci katanti sambandho. Taṁ puggalanti",
  "tika-vin12t2:510_2": "vatthukataṁ taṁ puggalaṁ. Etthāti ‘‘vatthuṁ ṭhapetvā saṅgho pavāreyyā’’ti pāṭhe .",
  "tika-vin12t2:510_3": "Iminā vatthunā apadisāhīti sambandho. Nanti puggalaṁ. Anuvijjitvāti anuyuñjitvā, pucchitvāti attho.",
  "tika-vin12t2:511_0": "Eko bhikkhu pūjesi, pivīti sambandho. Tassāti bhikkhussa. Tadanurūpoti tesaṁ pūjanapivanānaṁ",
  "tika-vin12t2:511_1": "anurūpo. Soti codako bhikkhu. Taṁ gandhanti taṁ sarīragandhaṁ. Yaṁ puggalanti yojanā.",
  "tika-vin12t2:511_2": "Ṭhapesīti pavāraṇāya ṭhapesi. Ayamassāti ayaṁ doso assa puggalassa.",
  "tika-vin12t2:512_0": "Idāneva nanti ettha ‘‘na’’nti padaṁ ‘‘puggala’’nti padena yojetabbaṁ. Naṁ puggalanti",
  "tika-vin12t2:512_1": "hi attho. Ubhayanti vatthuñca puggalañcāti ubhayaṁ. Kallaṁ vacanāyāti yuttaṁ kathetuṁ.",
  "tika-vin12t2:512_2": "Kasmā kallaṁ vacanāyāti yojanā. Pavāraṇato pubbe, pacchā cāti sambandho. Iti tasmā",
  "tika-vin12t2:512_3": "kallaṁ vacanāyāti yojanā. Idañhi ubhayanti vatthupuggalasaṅkhātaṁ idameva ubhayaṁ.",
  "tika-vin12t2:512_4": "Pavāraṇāya pubbeti yojanā. Ukkoṭentassāti cālentassa.",
  "tika-vin12t2:513": "144. Bhaṇḍanakārakavatthukathā",
  "tika-vin12t2:514_0": "240.Catutthapañcamāti chasu pakkhesu poṭṭhapādamāsassa juṇhapakkhakāḷapakkhasaṅkhātā",
  "tika-vin12t2:514_1": "catutthapañcamā. Tatiyoti sāvaṇamāsassa kāḷapakkho tatiyo. Tatiyacatutthapañcamā",
  "tika-vin12t2:514_2": "vāti ettha tatiyoti sāvaṇamāsassa kāḷapakkho. Catutthoti poṭṭhapādamāsassa juṇhapakkho.",
  "tika-vin12t2:514_3": "Pañcamoti tasseva kāḷapakkho. ‘‘Tatiya…pe… pañcamā vā’’ti padāni ‘‘dve vā tayo vā’’ti",
  "tika-vin12t2:514_4": "padehi yathākkamaṁ yojetabbāni. Catutthe vā kateti catutthapakkhe vā pannarasibhāvena",
  "tika-vin12t2:514_5": "kate. Dve cātuddasikāti tatiyapakkhe ca cātuddasiyā saddhiṁ dve cātuddasikā. Imeti",
  "tika-vin12t2:514_6": "bhaṇḍanakārakā. Teti bhaṇḍanakārakā.",
  "tika-vin12t2:515_0": "Asaṁvihitāti ettha akārassa virahatthaṁ dassento āha ‘‘saṁvidahanavirahitā’’ti. Tattha",
  "tika-vin12t2:515_1": "saṁvidahanavirahitāti saṁvidahanarakkhavirahitā. Āgamanajānanatthāyāti bhaṇḍanakārakānaṁ",
  "tika-vin12t2:515_2": "āgamanassa jānanatthāya. Kilantatthāti tumhe kilantā bhavatha. ‘‘Sammohaṁ katvā’’ti",
  "tika-vin12t2:515_3": "iminā vikkhitvāti padassa vikkhepaṁ katvāti atthaṁ dasseti. No ce labhethāti ettha",
  "tika-vin12t2:515_4": "kimatthāya na labhethāti āha ‘‘bahisīmaṁ gantu’’nti. ‘‘Bhaṇḍanakārakānaṁ…pe… hontī’’ti",
  "tika-vin12t2:515_5": "iminā alabhanassa kāraṇaṁ dasseti. Yanti āgamaṁ juṇhaṁ. Komudiyā cātumāsiniyāti pacchimakattikapuṇṇamāyaṁ.",
  "tika-vin12t2:515_6": "Sā hi kumudānamatthitāya komudī, catunnaṁ vassikānaṁ māsānaṁ pūraṇattā cātumāsinīti",
  "tika-vin12t2:515_7": "vuccati. Tadā hi kumudāni supupphitāni honti, tasmā kumudānaṁ samūhā, kumudāni eva",
  "tika-vin12t2:515_8": "vā komudā, te ettha atthīti komudīti vuccati, kumudavatīti vuttaṁ hoti . Avassaṁ",
  "tika-vin12t2:515_9": "pavāretabbanti dhuvaṁ pavāretabbaṁ. Hīti saccaṁ, yasmā vā. Tanti komudiṁ cātumāsiniṁ.",
  "tika-vin12t2:516": "145. Pavāraṇāsaṅgahakathā",
  "tika-vin12t2:517_0": "241.Aññataro phāsuvihāroti ettha phāsuvihāro nāma koti āha ‘‘taruṇasamatho vā taruṇavipassanā",
  "tika-vin12t2:517_1": "vā’’ti. Iminā taruṇasamathavipassanā phāsuṁ viharati anenāti phāsuvihāroti dasseti.",
  "tika-vin12t2:517_2": "Paribāhirā bhavissāmāti ettha kasmā imamhā phāsuvihārā paribāhirā bhavissantīti āha",
  "tika-vin12t2:517_3": "‘‘anibaddharattiṭṭhānadivāṭṭhānādibhāvenā’’tiādi. Tattha anibaddharattiṭṭhānadivāṭṭhānādibhāvenāti",
  "tika-vin12t2:517_4": "anibaddhadivāṭṭhānādibhāvena hetubhūtena, asakkontāti sambandho. Ādisaddena anibaddhacaṅkamādayo",
  "tika-vin12t2:517_5": "saṅgaṇhāti. ‘‘Chandadānaṁ paṭikkhipatī’’ti iminā ‘‘sabbeheva ekajjhaṁ sannipatitabba’’nti",
  "tika-vin12t2:517_6": "vākyassa aññatthāpohanaṁ dasseti. Hīti saccaṁ, yasmā vā. Imesu tīsu chandadānaṁ na",
  "tika-vin12t2:517_7": "vaṭṭati, tasmā paṭikkhipatīti yojanā. Ayaṁ pavāraṇāsaṅgaho nāma na dātabboti yojanā.",
  "tika-vin12t2:517_8": "Taruṇasamathavipassanālābhī ekapuggalo vā hotūti yojanā. ‘‘Ekassapi dātabboyevā’’ti",
  "tika-vin12t2:517_9": "iminā ayaṁ pavāraṇāsaṅgaho ekassa dinnopi sabbesaṁ dinno hotīti dasseti. Pavāraṇāsaṅgahe",
  "tika-vin12t2:517_10": "dinne satīti yojanā. Āgantukāti saṭṭhivassāpi āgantukā. Tesanti dinnapavāraṇāsaṅgahānaṁ.",
  "tika-vin12t2:517_11": "Antarāpīti komudiyā cātumāsiniyā antarāpi.",
  "tika-vin12t2:518": "Iti pavāraṇākkhandhakavaṇṇanāya yojanā samattā.",
  "tika-vin12t2:519": "5. Cammakkhandhakaṁ",
  "tika-vin12t2:520": "147. Soṇakoḷivisavatthukathā",
  "tika-vin12t2:521_0": "242. Cammakkhandhake issariyādhipaccanti ettha issarassa bhāvo issariyaṁ, adhipatino",
  "tika-vin12t2:521_1": "bhāvo ādhipaccaṁ, issariyañca ādhipaccañca, tehi samannāgataṁ issariyādhipaccanti",
  "tika-vin12t2:521_2": "atthaṁ dassento āha ‘‘issarabhāvena ca adhipatibhāvena ca samannāgata’’nti. ‘‘Rājabhāva’’nti",
  "tika-vin12t2:521_3": "iminā rajjanti ettha rañño bhāvo rajjanti vacanatthaṁ dasseti. ‘‘Raññā kattabbakicca’’nti",
  "tika-vin12t2:521_4": "iminā rañño idaṁ rajjanti vacanatthaṁ dasseti. ‘‘Koḷivīsoti gotta’’nti idaṁ aṭṭhakathāvādavasena",
  "tika-vin12t2:521_5": "vuttaṁ , apadāne pana tassa jātakkhaṇe pitarā koṭivīsadhanassa dinnattā ‘‘koḷivīso",
  "tika-vin12t2:521_6": "nāmā’’ti vuttaṁ. Vuttañhi tattha",
  "tika-vin12t2:522": "‘‘Jātaputtassa me sutvā, pitu chando ayaṁ ahu;",
  "tika-vin12t2:523": "Dadāmahaṁ kumārassa, vīsakoṭī anūnakā’’ti.",
  "tika-vin12t2:524_0": "Iminā pāḷinayena ‘‘koṭivīso’’ti vattabbe ‘‘cakkavāḷa’’ntiādīsu viya ṭakārassa ḷakāraṁ",
  "tika-vin12t2:524_1": "katvā koḷivīsoti vuttanti daṭṭhabbaṁ. Añjanavaṇṇānīti añjanassa vaṇṇo viya vaṇṇo",
  "tika-vin12t2:524_2": "etesanti añjanavaṇṇāni. Lomāni jātāni hontīti sambandho. Soti soṇo. Ṭhapesi kirāti",
  "tika-vin12t2:524_3": "sambandho. Tehīti asītisahassapurisehi. Paṇṇasālanti paṇṇena chāditaṁ, tena ca parikkhittaṁ",
  "tika-vin12t2:524_4": "sālaṁ. Uṇṇapāvāraṇanti uṇṇamayaṁ uttarāsaṅgaṁ. Pādapuñchanikanti pādaṁ puñchati sodheti",
  "tika-vin12t2:524_5": "anenāti pādapuñchaniyaṁ, tadeva pādapuñchanikaṁ. Sabbevāti soṇena saha asītisahassapurisā",
  "tika-vin12t2:524_6": "eva. Tassa cāti soṇassa ca. Pubbayogoti pubbūpāyo.",
  "tika-vin12t2:525_0": "Asītigāmikasahassānīti ettha gāmesu vasantīti gāmikā, tesaṁ asītisahassāni asītigāmikasahassānīti",
  "tika-vin12t2:525_1": "atthaṁ dassento āha ‘‘tesū’’tiādi. Tattha ‘‘kulaputtāna’’nti iminā vasantyatthe pavattassa",
  "tika-vin12t2:525_2": "ṇikapaccayassa sarūpaṁ dasseti. ‘‘Asītisahassānī’’ti iminā saddantaropi asītisahassasaddānaṁ",
  "tika-vin12t2:525_3": "samāsabhāvaṁ dasseti. Kenacidevāti ettha ‘‘kenaci ivā’’ti padavibhāgaṁ katvā dakāro",
  "tika-vin12t2:525_4": "padasandhimatto, ivasaddo upamatthoti āha ‘‘kenaci karaṇīyena viyā’’ti. Atha vā ‘‘na",
  "tika-vin12t2:525_5": "panā’’tiādinā evaphalassa dassitattā ‘‘kenaci evā’’ti padacchedaṁ katvā evatthopi",
  "tika-vin12t2:525_6": "yujjatevāti daṭṭhabbaṁ. Assāti bimbisārarañño. Tassāti soṇassa. Dassanāya aññatra",
  "tika-vin12t2:525_7": "kiñci karaṇīyaṁ na atthīti yojanā. Rājāti bimbisāro rājā, sannipātāpesīti sambandho.",
  "tika-vin12t2:525_8": "Diṭṭhadhammike attheti ettha diṭṭhadhammasaddo idhalokattho, ikasaddo hitatthe pavattoti",
  "tika-vin12t2:525_9": "āha ‘‘idhalokahite’’ti. ‘‘Amhāka’’nti iminā ‘‘so no bhagavā’’ti ettha nosaddo amhasaddakāriyoti",
  "tika-vin12t2:525_10": "dasseti. Amhākaṁ so bhagavāti yojanā. Samparāyiketi paralokahite.",
  "tika-vin12t2:526_0": "‘‘Jānāpemī’’ti iminā ‘‘paṭivedemī’’ti ettha vidadhātuyā ñāṇatthaṁ dasseti. Paṭikāya",
  "tika-vin12t2:526_1": "nimujjitvāti ettha paṭikāsaddo aḍḍhendupāsāṇavācakoti āha ‘‘aḍḍhacandapāsāṇe’’ti.",
  "tika-vin12t2:526_2": "So hi paṭati aḍḍhabhāvaṁ gacchatīti paṭikāti vuccati. Paṭikāsaddoyaṁ attharaṇavisesepi",
  "tika-vin12t2:526_3": "vattati. Yassadānīti ettha yasaddassa visayaṁ dassento āha ‘‘tesaṁ hitakaraṇīyatthassā’’ti.",
  "tika-vin12t2:526_4": "Iminā ayaṁ yaṁsaddo na taṁsaddāpekkhoti dasseti. Atha vā yassāti yo assa. Assa tesaṁ",
  "tika-vin12t2:526_5": "hitakaraṇīyatthassa yo kālo atthi, taṁ kālaṁ bhagavā jānātīti yojanā. Tesanti asītigāmikasahassānaṁ.",
  "tika-vin12t2:526_6": "Pacchāyāyanti ettha pakāro paccantatthavācakoti āha ‘‘vihārapaccante chāyāya’’nti.",
  "tika-vin12t2:526_7": "Sammanāharantīti saṁ punappunaṁ manasāgataṁ abhimukhaṁ harantīti atthaṁ dassento",
  "tika-vin12t2:526_8": "āha ‘‘punappunaṁ manasikarontī’’ti. ‘‘Pasādavasenā’’ti iminā ‘‘kodhavasenā’’tiādīni",
  "tika-vin12t2:526_9": "paṭikkhipati. ‘‘Puna visiṭṭhatara’’nti iminā bhiyyoso mattāyāti nipātassa atthaṁ dasseti.",
  "tika-vin12t2:527": "Soṇassa pabbajjākathā",
  "tika-vin12t2:528_0": "243. ‘‘Makkhito’’ti iminā phurati vipphārati byāpetīti phuṭoti vutte phuradhātuyā",
  "tika-vin12t2:528_1": "vipphāraṇaṁ nāma makkhitatthoti dasseti. Yatthāti yasmiṁ ṭhāne. Iminā gāvo āhananti",
  "tika-vin12t2:528_2": "etthāti gavāghātananti atthaṁ dassebhi. Tantissareti tantiyā guṇassa sare. Vādanakusaloti",
  "tika-vin12t2:528_3": "vādane kusalo. Kharamucchitāti kharena mucchitā. ‘‘Sarasampannā’’ti iminā saro etissamatthīti",
  "tika-vin12t2:528_4": "saravatī, vīṇāti dasseti. Kammaññāti ettha kammasaddato khamatthe ññapaccayoti āha",
  "tika-vin12t2:528_5": "‘‘kammakkhamā’’ti. Mandamucchanāti mandena mucchanā. Same guṇeti ettha samo nāma",
  "tika-vin12t2:528_6": "majjhimo, guṇo nāma mukhyato vīṇāya jiyā, upacārato saroti āha ‘‘majjhime sare’’ti.",
  "tika-vin12t2:528_7": "Vīriyasamathanti ettha vīriyañca samatho cāti atthaṁ paṭikkhipanto āha ‘‘vīriyasampayuttaṁ",
  "tika-vin12t2:528_8": "samatha’’nti. Iminā vīriyena sampayuttaṁ samathaṁ vīriyasamathanti dasseti. ‘‘Vīriyaṁ",
  "tika-vin12t2:528_9": "samathena yojehī’’ti iminā vīriyena samathaṁ yojehīti atthopi dassitoti daṭṭhabbaṁ.",
  "tika-vin12t2:528_10": "Indriyānañca samatanti ettha saddhādīni pañcindriyāneva gahetabbāni, na aññānīti",
  "tika-vin12t2:528_11": "dassento āha ‘‘saddhādīnaṁ indriyāna’’nti. ‘‘Samabhāva’’nti iminā tāpaccayo bhāvatthe",
  "tika-vin12t2:528_12": "hotīti dasseti. Tatthāti ‘‘indriyānaṁ samata’’ntipāṭhe, saddhādīsu indriyesu vā.",
  "tika-vin12t2:528_13": "Tattha ca nimittaṁ gaṇhāhīti ettha bhāvenabhāvalakkhaṇe thapaccayo hotīti āha ‘‘tasmiṁ",
  "tika-vin12t2:528_14": "samathe satī’’ti. Ādāse sati mukhabimbena kattubhūtena uppajjitabbaṁ iva, tasmiṁ",
  "tika-vin12t2:528_15": "samathe sati yena nimittena kattubhūtena uppajjitabbanti yojanā. Samathassa nimittaṁ",
  "tika-vin12t2:528_16": "samathanimittaṁ, indriyānaṁ samabhāvo. Eseva nayo sesesupi. Samathanimittādīni cattāri",
  "tika-vin12t2:528_17": "ekasesena vā sāmaññaniddesena vā ‘‘nimitta’’nti vuccati.",
  "tika-vin12t2:529_0": "244.Aññaṁbyākareyyanti ettha aññaṁ byākaronto attānaṁ ‘‘arahā aha’’nti jānāpetīti",
  "tika-vin12t2:529_1": "āha ‘‘arahā aha’’nti jānāpeyya’’nti. Cha ṭhānānīti ettha ṭhānasaddo kāraṇatthoti",
  "tika-vin12t2:529_2": "āha ‘‘cha kāraṇānī’’ti . ‘‘Paṭivijjhitvā’’tiādinā adhimuttoti padassa adhippāyatthaṁ",
  "tika-vin12t2:529_3": "dasseti. Saddattho pana adhimuccatīti adhimuttoti daṭṭhabbo. Arahattaṁ vuccatīti",
  "tika-vin12t2:529_4": "sambandho. Hīti vitthāro. Asammohotīti ettha ākāratthavācako itisaddo pubbapadesupi",
  "tika-vin12t2:529_5": "yojetvā ‘‘nekkhamaṁ iti vuccatī’’tiādinā yojanā kātabbā.",
  "tika-vin12t2:530_0": "‘‘Paṭivedharahita’’nti iminā kevalaṁ saddhāmattakanti ettha mattasaddassa nivattetabbatthaṁ",
  "tika-vin12t2:530_1": "dasseti. Paṭivedhapaññāyāti maggapaññāya. ‘‘Asammissa’’nti iminā kevalasaddassa asammissatthaṁ",
  "tika-vin12t2:530_2": "dasseti. Paṭicayanti ettha paṭisaddo anupacchinnattho, cidhātu vaḍḍhanatthoti āha",
  "tika-vin12t2:530_3": "‘‘punappunaṁ karaṇena vaḍḍhi’’nti, maggapaṭivedhena vītarāgattāyevāti sambandho.",
  "tika-vin12t2:530_4": "Tanninnamānasoyevāti tasmiṁ phalasamāpattivihāre ninnamānaso eva.",
  "tika-vin12t2:531_0": "Lābhasakkārasilokanti ettha labhanaṁ lābho, suṭṭhu karaṇaṁ sakkāro, silokanaṁ vaṇṇabhaṇanaṁ",
  "tika-vin12t2:531_1": "siloko, lābho ca sakkāro ca siloko ca lābhasakkārasilokanti atthaṁ dassento āha ‘‘catupaccayalābhañcā’’tiādi.",
  "tika-vin12t2:531_2": "Tesaṁyevāti catunnaṁ paccayānameva. ‘‘Sīlañca vatañcā’’ti iminā sīlabbatantipadassa",
  "tika-vin12t2:531_3": "dvandavākyaṁ dasseti.",
  "tika-vin12t2:532_0": "Bhusasaddassa kaliṅgaratthaṁ paṭikkhipanto āha ‘‘balavanto’’ti ‘‘khīṇāsavassā’’ti",
  "tika-vin12t2:532_1": "iminā nevassāti ettha tasaddassa visayaṁ dasseti. ‘‘Gahetvā’’ti iminā pariyādiyantīti",
  "tika-vin12t2:532_2": "ettha paripubbaāpubbadādhātuyā gahaṇatthaṁ dasseti. Hīti saccaṁ. Kilesā karontīti",
  "tika-vin12t2:532_3": "sambandho. Tesanti kilesānaṁ. Āneñjappattanti ettha iñjanaṁ kampanaṁ iñjaṁ, na iñjaṁ",
  "tika-vin12t2:532_4": "aneñjaṁ, tameva āneñjaṁ, taṁ pattanti āneñjappattanti atthaṁ dassento āha ‘‘acalanappatta’’nti.",
  "tika-vin12t2:532_5": "Vayañcāti casaddo avuttasampiṇḍanatthoti āha ‘‘vayampi uppādampī’’ti.",
  "tika-vin12t2:533_0": "Upādānakkhayassāti ettha upādānakkhayaṁ adhimuttassāti dassento āha ‘‘upayogatthe",
  "tika-vin12t2:533_1": "sāmivacana’’nti. ‘‘Uppādañca vayañcā’’ti iminā āyatanuppādanti ettha uppādasaddena",
  "tika-vin12t2:533_2": "vayopi avinābhāvato gahetabboti dasseti. Sammāti nipāto ñāyatthoti āha ‘‘hetunā nayenā’’ti.",
  "tika-vin12t2:533_3": "Santacittassāti ettha santasaddassa khedādīsupi pavattattā idha nibbutatthe vattatīti",
  "tika-vin12t2:533_4": "āha ‘‘nibbutacittassā’’ti. Anunayapaṭighehīti anu punappunaṁ ārammaṇe cittaṁ netīti",
  "tika-vin12t2:533_5": "anunayo, rāgo, ārammaṇe paṭihaññatīti paṭigho, doso, anunayo ca paṭigho ca anunayapaṭighā,",
  "tika-vin12t2:533_6": "tehi. Iṭṭhe anunayo, aniṭṭhe paṭigho hotīti sambandho daṭṭhabbo.",
  "tika-vin12t2:534": "148. Diguṇādiupāhanapaṭikkhepakathā",
  "tika-vin12t2:535_0": "245.Aññaṁ byākarontīti ettha aññasaddo sabbanāmasuddhanāmavasena duvidho. Tesu idha",
  "tika-vin12t2:535_1": "suddhanāmaṁ, taṁ pana bāle ca dārake ca arahatte ca pavattati, idha pana arahatteti",
  "tika-vin12t2:535_2": "dassento āha ‘‘arahattaṁ byākarontī’’ti. Yenāti sabhāvena. Arahāti ñāyatīti arahāiti",
  "tika-vin12t2:535_3": "attho ñāyati. Soti sabhāvo. Suttavaṇṇanātoyevāti aṅguttaraṭṭhakathāto eva. Na upanītoti",
  "tika-vin12t2:535_4": "na upari nīto. Ekacce moghapurisāti ekaccesaddo aññepariyāyo, moghasaddo tucchavevacanoti",
  "tika-vin12t2:535_5": "āha ‘‘aññe pana tucchapurisā’’ti. ‘‘Hasamānā viyā’’ti iminā hasamānakaṁ maññeti ettha",
  "tika-vin12t2:535_6": "maññesaddo viyatthoti dasseti. Asantamevāti avijjamānaṁyeva. Ekapalāsikanti ettha",
  "tika-vin12t2:535_7": "palāsasaddo paṇṇavācako. Paṭalaṁ nāma paṇṇaṁ viya hoti, tasmā ‘‘ekapaṭala’’nti vuttaṁ.",
  "tika-vin12t2:535_8": "Asītisakaṭavāheti ettha asīti padaṁ sakaṭapadena sambandhaṁ katvā asītisakaṭehi vahitabbeti",
  "tika-vin12t2:535_9": "attho daṭṭhabbo. ‘‘Dve sakaṭabhārā eko vāho’’ti iminā vāhānaṁ cattālīsabhāvaṁ dasseti.",
  "tika-vin12t2:535_10": "Sattahatthikañca anīkanti ettha anīkassa sarūpaṁ dassento āha ‘‘cha hatthiniyo cā’’tiādi.",
  "tika-vin12t2:535_11": "Sattannaṁ hatthīnaṁ samūho sattahatthikaṁ. Sattaanīkattā ekūnapaññāsahatthino honti.",
  "tika-vin12t2:535_12": "Tesu satta hatthino, dvācattālīsa hatthiniyo honti. Dviguṇāti ettha guṇasaddo paṭalatthoti",
  "tika-vin12t2:535_13": "āha ‘‘dvipaṭalā’’ti. Guṇaṅguṇūpāhanāti ettha dviguṇatiguṇānaṁ visuṁ gahitattā pārisesato",
  "tika-vin12t2:535_14": "guṇaṅguṇabhāvaṁ dassento āha ‘‘catupaṭalato paṭṭhāya vuccatī’’ti. Guṇaṅguṇūpāhanāti",
  "tika-vin12t2:535_15": "paṭalapaṭalā upāhanā, bahupaṭalā upāhanāti attho. Ukārena saha yojetvā gakāro sajjhāyitabbo",
  "tika-vin12t2:535_16": "ca likhitabbo ca. Idāni potthakesu pana ukāro na dissati.",
  "tika-vin12t2:536": "149. Sabbanīlikādipaṭikkhepakathā",
  "tika-vin12t2:537_0": "246.Sabbāva nīlikāti sabbāva upāhanāyo nīlikā, sabbaṭṭhānesu nīlametāsanti sabbanīlikātipi",
  "tika-vin12t2:537_1": "kātabbo. Tattha cāti tesu nīlikādīsu ca. Ummārapupphassa vaṇṇo viya vaṇṇo etissāti",
  "tika-vin12t2:537_2": "ummārapupphavaṇṇā. Evaṁ sesesupi. Addāriṭṭhakavaṇṇāti ettha addoti allo. Ariṭṭhoti",
  "tika-vin12t2:537_3": "pheṇilarukkho vā kāko vā, tasmā addo allo ariṭṭho pheṇilarukkho, kāko vāti addāriṭṭho,",
  "tika-vin12t2:537_4": "tadeva addāriṭṭhako, addāriṭṭhakassa vaṇṇo viya vaṇṇo etissāti addāriṭṭhakavaṇṇā",
  "tika-vin12t2:537_5": ". Etāsūti sabbanīlikādīsu. Puñchitvāti parimajjitvā. Appamattakenāpīti pisaddo sambhāvane.",
  "tika-vin12t2:537_6": "Sabbanīlādike bhinne kā nāma kathāti attho.",
  "tika-vin12t2:538_0": "‘‘Yāsaṁ vaddhāyeva nīlā’’ti iminā nīlakā vaddhikā etāsanti nīlakavaddhikāti chaṭṭhībāhiratthasamāsaṁ",
  "tika-vin12t2:538_1": "dasseti. Vaddhikāti ca naddhi. Sā hi upāhanatalato vaddhayatīti vaddhikāti ca upāhanatalaṁ",
  "tika-vin12t2:538_2": "bandhati imāyāti vaddhikāti ca vuccati. Sabbatthāti sabbesu pītakavaddhikādīsu. Etāyopīti",
  "tika-vin12t2:538_3": "nīlakavaddhikādikā upāhanāyopi. Taleti upāhanāya tale. ‘‘Khallakaṁ bandhitvā’’ti",
  "tika-vin12t2:538_4": "iminā khallakena bandhitabbāti khallakabaddhāti vacanatthaṁ dasseti. Yonakaupāhanāti",
  "tika-vin12t2:538_5": "yonakajātīnaṁ manussānaṁ upāhanā. Paliguṇṭhetvāti parisamantato veṭhetvā. ‘‘Upari…pe…",
  "tika-vin12t2:538_6": "jaṅgha’’nti iminā puṭabaddhato visesaṁ dasseti. Tūlapicunāti tūlasaṅkhātena picunā.",
  "tika-vin12t2:538_7": "‘‘Tittirapattasadisā’’ti iminā tittirassa pattaṁ viya tittirapattikāti vacanatthaṁ",
  "tika-vin12t2:538_8": "dasseti. Tittiroti ca eko sakuṇaviseso. Kaṇṇikaṭṭhāneti dvinnaṁ vaddhikānaṁ ekato",
  "tika-vin12t2:538_9": "samāgamaṭṭhāne. ‘‘Meṇḍa…pe… katā’’ti iminā meṇḍassa visāṇena sadisā vaddhikā etāsanti",
  "tika-vin12t2:538_10": "meṇḍavisāṇavaddhikāti vacanatthaṁ dasseti. Tathevāti yathā meṇḍaajasiṅgasaṇṭhāne",
  "tika-vin12t2:538_11": "vaddhe yojetvā katā, tathevāti attho. ‘‘Vicchikā…pe… katā’’ti iminā vicchikāya aḷo",
  "tika-vin12t2:538_12": "vicchikāḷo, so viya vaddhikā etāsanti vicchikāḷikāti vacanatthaṁ dasseti. Aḷasaddo",
  "tika-vin12t2:538_13": "‘‘aḷacchinno’’tiādīsu (mahāva. 119) aṅguṭṭhavācako, idha pana naṅguṭṭhavācako, tasmā",
  "tika-vin12t2:538_14": "vuttaṁ ‘‘naṅguṭṭhasaṇṭhāne’’ti. Talesūti upāhanāya talesu. ‘‘Mora…pe… sibbikā’’ti",
  "tika-vin12t2:538_15": "iminā morapiñchehi parisamantato, parikkhipitvā vā sibbitā morapiñchaparisibbitāti",
  "tika-vin12t2:538_16": "vacanatthaṁ dasseti. Citrā upāhanāyoti ettha citrasaddo vicitratthoti āha ‘‘vicitrā’’ti.",
  "tika-vin12t2:538_17": "Etāsūti khallakabaddhādīsu. Vaḷañjetabbāti paribhuñjitabbā. Vaḷaji paribhogeti dhātupāṭho",
  "tika-vin12t2:538_18": "(saddanītidhātumālāyaṁ 15 jakārantadhātu). Tālujo tatiyo. Tesu panāti khallakādīsu",
  "tika-vin12t2:538_19": "pana. Sati santesūti yojanā. Sīhacammena parikkhipitabbāti sīhacammaparikkhatāti",
  "tika-vin12t2:538_20": "vacanatthaṁ dassento āha ‘‘pariyantesū’’tiādi. Pakkhibiḷāloti tuliyo. So hi pakkhayuttattā",
  "tika-vin12t2:538_21": "ca biḷālamukhasadisamukhattā ca pakkhibiḷāloti vuccati. Iminā luvakacammaparikkhatāti",
  "tika-vin12t2:538_22": "ettha luvakasaddo pakkhibiḷālapariyāyoti dasseti. ‘‘Ulūkacammaparikkhatā’’tipi pāṭho.",
  "tika-vin12t2:538_23": "Etāsupīti sīhacammaparikkhatādīsupi. Yā kāci upāhanāyoti sambandho.",
  "tika-vin12t2:539": "247.Omukkanti ettha avatyūpasaggassa viyogatthaṁ dassento āha ‘‘paṭimuñcitvā apanīta’’nti. Purāṇaṁ guṇaṅguṇūpāhananti attho.",
  "tika-vin12t2:540": "151. Ajjhārāme upāhanapaṭikkhepakathā",
  "tika-vin12t2:541_0": "248. ‘‘Yena sippenā’’tiādinā abhi adhikaṁ jīvanti anenāti abhijīvanaṁ, kiṁtaṁ? Sippanti",
  "tika-vin12t2:541_1": "atthaṁ dasseti. Tassāti sippassa . Idhāti imasmiṁ sāsane. Yaṁsaddo vacanavipallāsoti",
  "tika-vin12t2:541_2": "āha ‘‘ye tumhe’’ti. Hīti saccaṁ. Yaṁnipātoti yaṁiti nipāto yadisaddassa atthe pavattatīti",
  "tika-vin12t2:541_3": "yojanā. Ācariyā evāti evasaddena ācariyamattabhāvaṁ paṭikkhipati. Hīti saccaṁ. Soti",
  "tika-vin12t2:541_4": "avassiko. Tanti chabbassaṁ. Nissāya vacchatīti avassikassa catuvassakāle chabbassassa",
  "tika-vin12t2:541_5": "dasavassikattā taṁ nissāya vasati. Upajjhāyamattaṁ dassento āha ‘‘upajjhāyassā’’tiādi.",
  "tika-vin12t2:541_6": "Mahantatarāti attano vuḍḍhatarā. Upajjhāyassa mattaṁ pamāṇametesanti upajjhāyamattā.",
  "tika-vin12t2:542": "249. Pādato nikkhantena khīlasadisena maṁsena pavatto ābādho pādakhīlābādhoti vacanatthaṁ dassento āha ‘‘pādato’’tiādi. Pādato nikkhantanti sambandho.",
  "tika-vin12t2:543_0": "251.Tiṇapādukātiādīsu tiṇena katā pādukā tiṇapādukāti vacanatthādiṁ dassento āha",
  "tika-vin12t2:543_1": "‘‘yena kenaci tiṇenā’’tiādi. Taṁ suviññeyyameva. ‘‘Bhūmiyaṁ suppatiṭṭhitāti’’ādinā",
  "tika-vin12t2:543_2": "na saṅkamitabbāti asaṅkamanīyāti atthaṁ dasseti.",
  "tika-vin12t2:544": "252.Aṅgajātenevāti attano aṅgajātena eva. Aṅgajātanti gāvīnaṁ aṅgajātaṁ. Ogāhetvāti ettha otyūpasaggo daḷhatthoti āha ‘‘daḷhaṁ gahetvā’’ti.",
  "tika-vin12t2:545": "153. Yānādipaṭikkhepakathā",
  "tika-vin12t2:546_0": "253.Itthiyuttenāti ettha rūḷīvasena dhenupi itthī nāmāti āha ‘‘dhenuyuttenā’’ti.",
  "tika-vin12t2:546_1": "Purisantarenāti ettha puriso eva antaro añño etthāti purisantaraṁ yānaṁ. Purisantaro",
  "tika-vin12t2:546_2": "nāma atthato sārathīti āha ‘‘purisasārathinā’’ti, yānenāti yojanā. Gaṅgāmahiyāyāti",
  "tika-vin12t2:546_3": "ettha gaṅgā ca mahī ca gaṅgāmahī, tattha kīḷikā gaṅgāmahiyāti atthaṁ dassento āha",
  "tika-vin12t2:546_4": "‘‘gaṅgāmahīkīḷikāyā’’ti. Tattha hi itthipurisā yānehi udakakīḷaṁ kīḷanti. Purisayuttaṁhatthavaṭṭakanti",
  "tika-vin12t2:546_5": "ettha ‘‘anujānāmi bhikkhave purisayuttañca hatthavaṭṭakañcā’’ti dassento āha ‘‘etthā’’tiādi.",
  "tika-vin12t2:546_6": "Tattha purisayuttanti purisena yujjitabbanti purisayuttaṁ yānaṁ. Hatthavaṭṭakanti",
  "tika-vin12t2:546_7": "hatthena vaṭṭetabbanti hatthavaṭṭakaṁ yānaṁ. Yānugghātenāti yānassa ullaṅghitvā gamanena.",
  "tika-vin12t2:546_8": "Hanadhātu hi gatyattho. Tamatthaṁ dassento āha ‘‘yānaṁ abhiruhantassā’’tiādi. ‘‘Tappaccayā’’ti",
  "tika-vin12t2:546_9": "iminā yānugghātenāti ettha hetvatthe karaṇavacananti dasseti. Pīṭhakasivikanti pīṭhena",
  "tika-vin12t2:546_10": "saha kataṁ sivikaṁ. Paṭapoṭalikanti paṭamayaṁ poṭalikaṁ.",
  "tika-vin12t2:547": "154. Uccāsayanamahāsayanapaṭikkhepakathā",
  "tika-vin12t2:548_0": "254. Uccaṁ āsayanaṁ uccāsayanaṁ. Mahantaṁ āsayanaṁ mahāsayanaṁ. Āsandiādīsu evaṁ",
  "tika-vin12t2:548_1": "vinicchayo veditabboti yojanā. Pamāṇātikkantāsananti dīghāsanaṁ. Tañhi āgamma sadati",
  "tika-vin12t2:548_2": "nisīdatīti ettha, āyataṁ vā suṭṭhuṁ dadātīti āsandīti vuccati. Vāḷarūpānīti sīhabyagghādivāḷarūpāni.",
  "tika-vin12t2:548_3": "Pādesu vāḷarūpāni paricchinditvā aṅkīyati lakkhīyatīti pallaṅko. Gonakoti gavati",
  "tika-vin12t2:548_4": "dīghalomehi uggacchati etthāti gonako. Kojavoti kuyaṁ bhūmiyaṁ javati gacchatīti",
  "tika-vin12t2:548_5": "kojavo. Tassāti gonakassa. Lomāni caturaṅgulādhikāni honti kirāti yojanā. Vānacitrauṇṇāmayattharaṇoti",
  "tika-vin12t2:548_6": "vānena sibbanena sañjātaṁ citrarūpametthāti vānacitraṁ, uṇṇāya nibbatto uṇṇāmayo,",
  "tika-vin12t2:548_7": "soyeva attharaṇo uṇṇāmayattharaṇo, vānacitrañca taṁ uṇṇāmayattharaṇo ceti vānacitrauṇṇāmayattharaṇo.",
  "tika-vin12t2:548_8": "Setattharaṇoti setatthikehi sevīyatīti soto, soyeva attharaṇo setattharaṇo. Iminā",
  "tika-vin12t2:548_9": "atthena paṭati setabhāvaṁ gacchatīti paṭikāti kātabbaṁ. Paṭikāsaddoyaṁ aḍḍhendupāsāṇepi",
  "tika-vin12t2:548_10": "pavattati. Ghanapupphakoti ghanaṁ kathinaṁ pupphametthāti ghanapupphako. Iminā ghanapupphasaṅkhātaṁ",
  "tika-vin12t2:548_11": "paṭalamettha atthīti paṭalikāti dasseti. Soti attharaṇo. Āmalakapaṭoti āmalakapupphaṁ",
  "tika-vin12t2:548_12": "dassetvā kato paṭo. Tūlikāti tūlaṁ pūretvā katā tūlikā. Vikatikāti sīhabyagghādirūpehi",
  "tika-vin12t2:548_13": "(dī. ni. aṭṭha. 1.15) vicittākārena karīyatīti vikatikā. Dīghanikāyaṭṭhakathāyaṁ",
  "tika-vin12t2:548_14": "‘‘uddalomīti ubhatodasaṁ uṇṇāmayattharaṇaṁ. Ekantalomīti ekatodasaṁ uṇṇāmayattharaṇa’’nti",
  "tika-vin12t2:548_15": "vuttaṁ. Idha pana ‘‘uddalomīti ekato uggatalomaṁ uṇṇāmayattharaṇaṁ, ekantalomīti",
  "tika-vin12t2:548_16": "ubhato uggatalomaṁ uṇṇāmayattharaṇa’’nti vuttaṁ. Tasmā dve aṭṭhakathāyo aññamaññaṁ",
  "tika-vin12t2:548_17": "visadisā honti. Ettha dīghanikāyaṭṭhakathānayena vacanatthaṁ karissāmi. Uṭṭhitaṁ",
  "tika-vin12t2:548_18": "dvīhi pakkhehi, dvīsu vā dasāsaṅkhātaṁ lomametthāti uddalomī. Niggahitāgamaṁ katvā",
  "tika-vin12t2:548_19": "‘‘undalomī’’tipi pāṭho, ayamevattho. Ekasmiṁ ante dasāsaṅkhātaṁ lomametthāti ekantalomīti.",
  "tika-vin12t2:548_20": "Koseyyakaṭṭissamayanti ettha koseyyanti kosiyasuttaṁ. Kaṭṭissanti kaṭṭissanāmakaṁ",
  "tika-vin12t2:548_21": "vākaṁ. Iminā koseyyañca kaṭṭissañca kaṭṭissānīti virūpekasesaṁ katvā kaṭṭissehi pakataṁ",
  "tika-vin12t2:548_22": "attharaṇaṁ kaṭṭissanti atthaṁ dasseti. Suddhakoseyyanti ratanaaparisibbitaṁ suddhakoseyyaṁ.",
  "tika-vin12t2:548_23": "Iminā suddhakaṭṭissampi vaṭṭatīti dasseti.",
  "tika-vin12t2:549_0": "Soḷasa nāṭakitthiyo ṭhatvā naccaṁ karonti etthāti kuttakanti atthaṁ dassento āha",
  "tika-vin12t2:549_1": "‘‘soḷasanna’’ntiādi. Ajinacammehīti ajinamigacammehi, kataiti sambandho. Paveṇīti",
  "tika-vin12t2:549_2": "dupaṭṭatipaṭṭādīhi paraṁparavasena katattā ‘‘paveṇī’’ti vuccati. Ajinacammāni hi",
  "tika-vin12t2:549_3": "sukhumatarāni, tasmā dupaṭṭatipaṭṭādīni katvā paveṇivasena katāni. Tasmā vuttaṁ ‘‘ajinapaveṇī’’ti.",
  "tika-vin12t2:549_4": "‘‘Kadalimigacammaṁ nāmā’’ti iminā tassa cammaṁ kadalimigaiti gahetabbaṁ uttarapadalopavasena",
  "tika-vin12t2:549_5": "vā upacārena vāti dasseti. Pavarasaddo uttamatthoti āha ‘‘uttamapaccattharaṇa’’nti.",
  "tika-vin12t2:549_6": "Tanti kadalimigapavarapaccattharaṇaṁ. Sauttaracchadanti ettha sakāro sahasaddakāriyoti",
  "tika-vin12t2:549_7": "dassento āha ‘‘saha uttaracchadenā’’ti. ‘‘Uparī’’ti iminā uttarasaddassa seṭṭhādayo",
  "tika-vin12t2:549_8": "nivatteti. ‘‘Saddhi’’nti iminā sahasaddassa tulyatthaṁ nivatteti. ‘‘Seta…pe… na vaṭṭatī’’ti",
  "tika-vin12t2:549_9": "iminā rattavitānaṁ heṭṭhā kappiyapaccattharaṇe satipi na vaṭṭatīti dasseti . Kasmā?",
  "tika-vin12t2:549_10": "Rattavitānassa akappiyattā. Ubhatolohitakūpadhānanti ettha ubhasarūpaṁ dassetuṁ vuttaṁ",
  "tika-vin12t2:549_11": "‘‘sīsūpadhānañca pādūpadhānañcā’’ti. Sīso upagantvā tiṭṭhati etthāti upadhānaṁ, upa",
  "tika-vin12t2:549_12": "bhusaṁ vā sukhaṁ dhāretīti upadhānaṁ, bibbohanaṁ. Sace pamāṇayuttaṁ, taṁ upadhānaṁ vaṭṭatīti yojanā.",
  "tika-vin12t2:550": "155. Sabbacammapaṭikkhepādikathā",
  "tika-vin12t2:551": "255.Dīpipotakoti dīpipoto viyāti dīpipotako vaccho. Bhittidaṇḍakādīsūti bhittisambandhesu daṇḍakādīsu. Ādisaddena bhittithambhādayo saṅgaṇhāti.",
  "tika-vin12t2:552": "256. Yo na sakkoti anupāhano gāmaṁ pavisituṁ, so gilāno nāmāti yojanā.",
  "tika-vin12t2:553": "157. Soṇakuṭikaṇṇavatthukathā",
  "tika-vin12t2:554_0": "257.Etenāti ‘‘kuraraghare’’ti pāṭhena. Assāti mahākaccānassa. Papātanāmaketi yasmā",
  "tika-vin12t2:554_1": "mahātaṭo ettha atthi, tasmā papātanāmako hoti. Etenāti ‘‘papātake pabbate’’ti pāṭhena.",
  "tika-vin12t2:554_2": "Assāti mahākaccānassa. Koṭiagghanakaṁ piḷandhanaṁ kaṇṇe etassatthīti kuṭikaṇṇoti",
  "tika-vin12t2:554_3": "vacanatthaṁ dassento āha ‘‘koṭiagghanakaṁ panā’’tiādi. Piḷandhati anenāti piḷandhanaṁ,",
  "tika-vin12t2:554_4": "alaṅkāro . Dantajo catutthakkharo. ‘‘Pasādajanaka’’nti iminā pasādaṁ janetīti pāsādikoti",
  "tika-vin12t2:554_5": "vacanatthaṁ dasseti. Pasādanīyanti pasāditabbaṁ, pasādituṁ arahanti attho. Atthavacananti",
  "tika-vin12t2:554_6": "attho vuccati anenāti atthavacanaṁ. Pāḷiyaṁ idāni potthakesu ‘‘pasādanīya’’nti pāṭho",
  "tika-vin12t2:554_7": "natthi. ‘‘Pāsādika’’ntipadassa pubbe ‘‘dassanīya’’nti pāṭhoyeva atthi. Uttamadamathasamathantiettha",
  "tika-vin12t2:554_8": "damathasaddassa ñāṇatthañca indriyasaṁvaratthañca samathasaddassa samādhatthañca",
  "tika-vin12t2:554_9": "cittūpasamatthañca dassento āha ‘‘uttamaṁ damathañcā’’tiādi. Casaddena dvandavākyaṁ",
  "tika-vin12t2:554_10": "dasseti. Visūkāyikavipphanditānanti visūkāya paṭipakkhāya pavattānaṁ diṭṭhicittasaṅkhātānaṁ",
  "tika-vin12t2:554_11": "vividhacalanānaṁ. ‘‘Vīriyindriya’’nti iminā yatindriyanti ettha yatasaddo vīriyavācakoti",
  "tika-vin12t2:554_12": "dasseti. Nāganti ettha natthi āgu pāpametassāti nāgoti vacanatthaṁ dassento āha ‘‘āguvirahita’’nti",
  "tika-vin12t2:554_13": "kiṁ divasato paṭṭhāyāti āha ‘‘mama pabbajjādivasato paṭṭhāyā’’ti. Kaṇhā mattikā uttari",
  "tika-vin12t2:554_14": "etthāti kaṇhuttarāti atthaṁ dassento āha ‘‘kaṇhamattikuttarā’’ti. ‘‘Uparī’’ti iminā",
  "tika-vin12t2:554_15": "uttarasaddassa atthaṁ dasseti. ‘‘Gunnaṁ khurehī’’ti iminā gunnaṁ khurakaṇṭakasadisattā",
  "tika-vin12t2:554_16": "gokaṇṭakā nāmāti dasseti. Te gokaṇṭake rakkhitunti sambandho. Evaṁ kharā bhūmi hotīti",
  "tika-vin12t2:554_17": "yojanā. Etehīti eragūādīhi catūhi tiṇehi. Tanti eragūtiṇaṁ. Tenāti moragūtiṇena.",
  "tika-vin12t2:554_18": "Jantussa vaṇṇoti sambandho. Senāsanaṁ paññapesīti ettha kiṁ nāma senāsanaṁ paññapesīti",
  "tika-vin12t2:554_19": "āha ‘‘bhisiṁ vā kaṭasārakaṁ vā paññapesī’’ti. Paññapetvā ca pana soṇassa ārocesi.",
  "tika-vin12t2:554_20": "Kiṁ ārocesīti āha ‘‘āvuso’’tiādi. Satthā vasitukāmoti sambandho.",
  "tika-vin12t2:555_0": "258. ‘‘Tassa soṇassā’’ti iminā paṭibhātu tanti ettha ‘‘ta’’ntipadaṁ sāmyatthe upayogavacananti",
  "tika-vin12t2:555_1": "dasseti. Tanti tava. Aṭṭhakavaggikānīti aṭṭhapamāṇo, aṭṭhasamūho vā vaggo etesanti",
  "tika-vin12t2:555_2": "aṭṭhakavaggikāni. Kāmasuttādīni (su. ni. 772 ādayo) soḷasa suttāni. Yoti puggalo,",
  "tika-vin12t2:555_3": "samannāgatoti sambandho. Ariyopīti pisaddo na kevalaṁ sucisamannāgatoyeva pāpe na",
  "tika-vin12t2:555_4": "ramati, atha kho ariyopīti dasseti. ‘‘Paṭibhātu ta’’nti pāṭhato yāva ‘‘sucīti vutta’’nti",
  "tika-vin12t2:555_5": "pāṭhā kesuciyeva aṭṭhakathāpotthakesu atthi. Ayaṁ khvassāti ettha assasaddo ākhyātoti",
  "tika-vin12t2:555_6": "āha ‘‘bhaveyyā’’ti. Paridassesīti pañca varāni paricchinditvā dassesi. Yaṁ vacanaṁ",
  "tika-vin12t2:555_7": "me upajjhāyo jānāpeti, tassa vacanassa ayaṁ kālo bhaveyyāti yojanā.",
  "tika-vin12t2:556_0": "259.Vinayadharapañcamenāti ettha upajjhāyapañcamenāti atthaṁ paṭikkhipanto āha ‘‘anussāvanācariyapañcamenā’’ti.",
  "tika-vin12t2:556_1": "Upāhanakosakoti upāhanāya pakkhipanokāso kosako. Eḷakacammaajacammesu akappiyaṁ nāma",
  "tika-vin12t2:556_2": "natthi. Migacamme pana kiñci vaṭṭati, na kiñci vaṭṭati . Taṁ vibhajitvā dassento",
  "tika-vin12t2:556_3": "āha ‘‘migacamme’’tiādi. Etesaṁyevāti eṇimigādīnaṁ channameva. Aññesaṁ panāti chahi",
  "tika-vin12t2:556_4": "migehi avasesānaṁ pana. Tesaṁ cammaṁ na vaṭṭatīti sambandho.",
  "tika-vin12t2:557": "Gāthāyaṁ makkaṭo ca kāḷasīho ca sarabho ca kadalimigo ca keci ye vāḷamigā atthi, te cāti yojanā. Tesanti makkaṭādīnaṁ.",
  "tika-vin12t2:558_0": "Tatthāti gāthāya, makkaṭādīsu vā. ‘‘Sīhabyagghaacchataracchā’’ti iminā vāḷamigānaṁ",
  "tika-vin12t2:558_1": "sarūpaṁ dasseti. Ettakāyeva vāḷamigāti āha ‘‘na kevala’’ntiādi. Etesaṁyevāti sīhabyagghaacchataracchānameva.",
  "tika-vin12t2:558_2": "Na cammaṁ na vaṭṭatīti sambandho. Yesanti channaṁ eṇimigādīnaṁ. Teti cha eṇimigādike.",
  "tika-vin12t2:558_3": "Hi saccaṁ sabbesaṁ etesaṁ vāḷamigānaṁ cammaṁ na vaṭṭatīti yojanā. Āharitvā vā na",
  "tika-vin12t2:558_4": "dinnanti āharitvā vā hatthe vā pādamūle vā ṭhapetvā na dinnaṁ. ‘‘Gaṇanaṁ na upetī’’ti",
  "tika-vin12t2:558_5": "iminā gaṇanaṁ upagacchatīti gaṇanūpaganti atthaṁ dasseti. Adhiṭṭhitañcāti adhiṭṭhitaṁ",
  "tika-vin12t2:558_6": "pana. Yadāti yasmiṁ kāle. Tatoti kālato.",
  "tika-vin12t2:559": "Iti cammakkhandhakavaṇṇanāya yojanā samattā.",
  "tika-vin12t2:560": "6. Bhesajjakkhandhakaṁ",
  "tika-vin12t2:561": "160. Pañcabhesajjādikathā",
  "tika-vin12t2:562_0": "260. Bhesajjakkhandhake saradakāle uppanno sāradikoti atthaṁ dassento āha ‘‘saradakāle",
  "tika-vin12t2:562_1": "uppannenā’’ti. ‘‘Pittābādhenā’’ti iminā ābādhassa sarūpaṁ dasseti. Pittābādhassa",
  "tika-vin12t2:562_2": "kāraṇaṁ vitthārento āha ‘‘tasmiṁ hī’’tiādi. Tenāti hetunā. Tesanti bhikkhūnaṁ. Koṭṭhabbhantaragatanti",
  "tika-vin12t2:562_3": "koṭṭhassa abbhantaraṁ gataṁ. Antassa anto pavisanaṁ hotīti adhippāyo. Āhāratthanti",
  "tika-vin12t2:562_4": "āhārassa kiccaṁ, āhārena vā kattabbaṁ kiccaṁ.",
  "tika-vin12t2:563_0": "261.Nacchādentīti tāni bhesajjāni bhojanāni nacchādenti. Kasmā? Bhojanānaṁ ajīraṇattā",
  "tika-vin12t2:563_1": ". Iti imamatthaṁ dassento āha ‘‘na jīrantī’’ti. Nacchādattā na vātarogaṁ paṭippassambhetuṁ",
  "tika-vin12t2:563_2": "sakkonti. Ettha ca ‘‘na jīrantī’’ti iminā nacchādanassa kāraṇaṁ dasseti. ‘‘Na vāta…pe…",
  "tika-vin12t2:563_3": "sakkontī’’ti iminā tasseva phalaṁ dassetīti daṭṭhabbaṁ. ‘‘Siniddhānī’’ti iminā sinihantīti",
  "tika-vin12t2:563_4": "senehikānīti atthaṁ dasseti. Bhattacchannakenāti ettha bhattassa acchannakaṁ nāma",
  "tika-vin12t2:563_5": "bhattassa arocikaṁ bhattassa ruciyā anuppādakanti āha ‘‘bhattārocakenā’’ti.",
  "tika-vin12t2:564_0": "262.Acchavasantiādīsu vinicchayo veditabboti yojanā. Pāḷiyaṁ ‘‘paṭiggahitaṁ nippakkaṁ",
  "tika-vin12t2:564_1": "saṁsaṭṭha’’nti padānaṁ kiriyāvisesanaṁ katvā ‘‘paribhuñjitu’’nti padena sambandhitabbabhāvaṁ",
  "tika-vin12t2:564_2": "dassetuṁ vuttaṁ ‘‘kāle paṭiggahitanti ādīsū’’tiādi. Telaparibhogena paribhuñjitunti",
  "tika-vin12t2:564_3": "ettha kittakaṁ kālaṁ telaparibhogena paribhuñjitabbanti āha ‘‘sattāhakāla’’nti.",
  "tika-vin12t2:565": "161. Mūlādibhesajjakathā",
  "tika-vin12t2:566_0": "263.Mūlabhesajjādivinicchayopīti pisaddo acchavasantiādīsu vinicchayaṁ apekkhati.",
  "tika-vin12t2:566_1": "Idhāti bhesajjakkhandhake. Yaṁ yanti vinicchayaṁ. Pisanasilāti pisati etthāti pisanā,",
  "tika-vin12t2:566_2": "sāyeva silāti pisanasilā. Iminā acalaṁ hutvā nisīdatīti nisadoti atthaṁ dasseti.",
  "tika-vin12t2:566_3": "Pisanapotakoti pisati anenāti pisano, soyeva potakoti pisanapotako, iminā nisadato",
  "tika-vin12t2:566_4": "potakoti nisadapotakoti atthaṁ dasseti. Hiṅgujātiyoti hiṅgukulāni.",
  "tika-vin12t2:567_0": "Sāmuddanti ettha samudde santiṭṭhatīti sāmuddanti vacanatthaṁ dassento āha ‘‘samuddatīre’’tiādi.",
  "tika-vin12t2:567_1": "‘‘Tīre’’ti iminā samuddeti ettha sattamīvibhattiyā samīpatthe pavattabhāvaṁ dasseti.",
  "tika-vin12t2:567_2": "Pakatiloṇanti sabhāvaloṇaṁ, na dabbasambhārehi saddhiṁ pacitanti attho. ‘‘Pabbate",
  "tika-vin12t2:567_3": "uṭṭhahatī’’ti iminā sindhunāmake pabbate uṭṭhahatīti sindhavanti atthaṁ dasseti.",
  "tika-vin12t2:567_4": "Ubbito bhūmito īrati uggacchatīti ubbiranti vacanatthaṁ dassento āha ‘‘bhūmito aṅkuraṁ",
  "tika-vin12t2:567_5": "uṭṭhahatī’’ti. Iminā aṭṭhakathānayena oṭṭhajo tatiyakkharoyeva yujjati, potthakesu",
  "tika-vin12t2:567_6": "pana catutthakkharoyeva dissati. ‘‘Ubbhida’’ntipi pāṭho. Bilanti koṭṭhāso. Tasmā",
  "tika-vin12t2:567_7": "dabbasambhārehi bilehi saddhiṁ pacitaṁ bilanti atthaṁ dassento āha ‘‘dabbasambhārehi",
  "tika-vin12t2:567_8": "saddhiṁ pacita’’nti. Abhidhāne pana (abhidhāne 461 gāthāyaṁ) ‘‘bilāla’’nti pāṭho atthi. Tanti bilaṁ.",
  "tika-vin12t2:568_0": "264. Assādīnaṁ kāyagandho viya kassaci kāyagandho hotīti yojanā. Tassāpīti bhikkhunopi.",
  "tika-vin12t2:568_1": "Pisaddena kaṇḍuvābādhabhikkhuādayopi sampiṇḍeti. Chakaṇasaddassa assādīnaṁ malepi",
  "tika-vin12t2:568_2": "pavattanato vuttaṁ ‘‘gomaya’’nti. Pākatikacuṇṇampīti apakkarajanacuṇṇampi. Etampīti pākatikacuṇṇampi.",
  "tika-vin12t2:569": "Tanti āmakamaṁsaṁ, na khādīti sambandho. Tanti āmakalohitaṁ vā, na pivīti sambandho. Amanussoti manussasadiso bhūto. Tanti āmakamaṁsalohitaṁ.",
  "tika-vin12t2:570_0": "265.‘‘Añjana’’nti nāmaṁ sāmaññanti āha ‘‘añjananti sabbasaṅgāhakavacanameta’’nti.",
  "tika-vin12t2:570_1": "Sabbasaṅgāhakavacananti sabbesaṁ añjanānaṁ saṅgāhakavacanaṁ. Etanti ‘‘añjana’’nti",
  "tika-vin12t2:570_2": "etaṁ vacanaṁ. Añjati cakkhuṁ makkheti anenāti añjanaṁ, añjati cakkhuṁ byattaṁ karotīti",
  "tika-vin12t2:570_3": "vā añjanaṁ, tālujo tatiyakkharo. Kapallanti kapalle pavattaṁ. Kapālañhi dīpasikhāya",
  "tika-vin12t2:570_4": "upari nikujjitvā tattha pavattaṁ masi ‘‘kapalla’’nti vuccati. Tamatthaṁ dassento",
  "tika-vin12t2:570_5": "āha ‘‘dīpasikhato gahitamasī’’ti. Añjanūpapisanehīti ettha añjanehi saddhiṁ upanetuṁ",
  "tika-vin12t2:570_6": "pisitabbanti añjanūpapisananti vacanatthaṁ dassento āha ‘‘añjanena saddhiṁ ekato",
  "tika-vin12t2:570_7": "pisitehī’’ti. ‘‘Ekato’’ti iminā ‘‘saddhi’’nti padasseva atthaṁ dasseti. Hīti saccaṁ.",
  "tika-vin12t2:570_8": "Yaṁkiñci añjanūpapisanaṁ cuṇṇaṁ na na vaṭṭatīti yojanā. Atha vā na vaṭṭati na hoti,",
  "tika-vin12t2:570_9": "vaṭṭatiyevāti yojanā. Imasmiṁ naye ‘‘na vaṭṭatī’’ti ākhyātapadaṁ kiriyāntarāpekkhattā",
  "tika-vin12t2:570_10": "kattā hoti. Ākhyātesupi hi kattuttañca kammattañca labbhati. Candanantiādīni suviññeyyāneva.",
  "tika-vin12t2:571_0": "Aṭṭhimayanti padassa atibyāpitadosaṁ paṭikkhipanto āha ‘‘manussaṭṭhiṁ ṭhapetvā’’ti.",
  "tika-vin12t2:571_1": "Salākaṭṭhāniyanti ettha salākā tiṭṭhanti etthāti salākaṭṭhāniyanti vacanatthaṁ dassento",
  "tika-vin12t2:571_2": "āha ‘‘yatthā’’tiādi. Tattha yatthāti yasmiṁ susiradaṇḍakādike. Salākanti añjanisalākaṁ.",
  "tika-vin12t2:571_3": "Odahantīti ṭhapenti. Aṁsabaddhakoti aṁse baddhati anenāti aṁsabaddhako. Yamakanatthukaraṇinti",
  "tika-vin12t2:571_4": "natthu karīyati imāyāti natthukaraṇī, yamakā natthukaraṇī yamakanatthukaraṇī.",
  "tika-vin12t2:572": "267. Taṁ sabbaṁ telapākanti sambandho. ‘‘Ati viya khittamajjānī’’ti iminā ati viya khipīyanti pakkhipīyantīti atikhittāni, tāniyeva majjāni atikhittamajjānīti vacanatthaṁ dasseti.",
  "tika-vin12t2:573_0": "Paṇṇasedanti paṇṇehi sedaṁ. Aṅgārānanti aṅgārehi. Tatthāti tesu paṁsuvālikādīsu.",
  "tika-vin12t2:573_1": "Vātaharaṇapaṇṇānīti vātassa apanayanāni uddālādīni paṇṇāni. Tatthāti tesu paṇṇesu.",
  "tika-vin12t2:573_2": "Nānāpaṇṇabhaṅgakuthitanti nānāpaṇṇāniyeva bhañjitabbaṭṭhena nānāpaṇṇabhaṅgaṁ, tena",
  "tika-vin12t2:573_3": "kuthitaṁ nānāpaṇṇabhaṅgakuthitaṁ. Uṇhodakassāti uṇhodakena. Tatthāti udakakoṭṭhake.",
  "tika-vin12t2:574_0": "Pabbe pabbeti phaḷumhi phaḷumhi. Yenāti pajjena. Taṁ pajjaṁ abhisaṅkharitunti yojanā.",
  "tika-vin12t2:574_1": "‘‘Pādānaṁ sappāyabhesajja’’nti iminā pādassa hitaṁ pajjanti vacanatthaṁ dasseti.",
  "tika-vin12t2:574_2": "Tilakakkenāti ettha kakkasaddassa cuṇṇavācakattā ‘‘piṭṭhehī’’ti vuttaṁ. Kabaḷena",
  "tika-vin12t2:574_3": "pakkhipanaṁ kabaḷikaṁ. Sattupiṇḍassa bhattakabaḷasadisattā sattupiṇḍanti vuttaṁ.",
  "tika-vin12t2:574_4": "Āṇi viyāti khīlā viya. Khārenāti loṇasakkharikamayena khārena. Vikāsaṁ rundhatīti",
  "tika-vin12t2:574_5": "vikāsikaṁ, telarundhanapilotikaṁ. Vaṇakammanti vaṇassa, vaṇe vā kammaṁ.",
  "tika-vin12t2:575_0": "268. Sappadaṭṭhakāleyeva kiṁ sāmaṁ gahetvā paribhuñjitabbanti āha ‘‘na kevala’’ntiādi.",
  "tika-vin12t2:575_1": "Idanti mahāvikaṭaṁ, paribhuñjīkabbanti sambandho . Aññesu panāti sappadaṭṭhato aññesu",
  "tika-vin12t2:575_2": "pana. Sace bhūmipatto gūtho hoti, paṭiggahetabboti yojanā.",
  "tika-vin12t2:576_0": "269.Vasīkaraṇapānakasamuṭṭhitarogoti kantibhāvasaṅkhātaṁ vasaṁ karoti anenāti vasīkaraṇaṁ,",
  "tika-vin12t2:576_1": "bhesajjaṁ, pivate pānaṁ, taṁyeva pānakaṁ, vasīkaraṇassa pānakaṁ vasīkaraṇapānakaṁ,",
  "tika-vin12t2:576_2": "tena samuṭṭhito rogo vasīkaraṇapānakasamuṭṭhitarogo. Iminā gharadinnakābādhoti ettha",
  "tika-vin12t2:576_3": "gharaṇiyā dinnena vasīkaraṇapānakena samuṭṭhito ābādho gharadinnakābādhoti vacanatthaṁ",
  "tika-vin12t2:576_4": "dasseti. Sītāya āloḷetabbanti sītāloḷaṁ, udakaṁ. Sītāsaddo naṅgalalekhāsaṅkhātaṁ",
  "tika-vin12t2:576_5": "phālapaddhatiṁ mukhyato vadati, phālapaddhatikare phāle laggamattikaṁ upacārato vadati.",
  "tika-vin12t2:576_6": "Tena vuttaṁ ‘‘sītāya āloḷetabba’’nti. Aṭṭhakathāyampi tamatthaṁ dassento āha ‘‘naṅgalenā’’tiādi.",
  "tika-vin12t2:577_0": "Vipakkagahaṇikoti visesena pācāpanagahaṇiko. Muttaharītakanti ettha ‘‘mutta’’nti",
  "tika-vin12t2:577_1": "sāmaññato vuttepi gomuttameva gahetabbanti dassento āha ‘‘gomuttaparibhāvitaṁ harītaka’’nti.",
  "tika-vin12t2:577_2": "Iminā muttena paribhāvitaṁ harītakaṁ muttaharītakanti vacanatthaṁ dasseti. Taṇḍulakasaṭoti",
  "tika-vin12t2:577_3": "taṇḍuladhovanodakakasaṭo dhotasiniddho, sova muggapacitapānīyoti yojanā. ‘‘Maṁsarasenā’’ti",
  "tika-vin12t2:577_4": "iminā maṁsaraso maṁsena paṭicchādetabbanti paṭicchādanīyanti vuccatīti dasseti.",
  "tika-vin12t2:578": "163. Guḷādianujānanakathā",
  "tika-vin12t2:579": "272.Hīti saccaṁ. Pakkattāti muggānaṁ pakkabhāvato. Teti muggā.",
  "tika-vin12t2:580_0": "274.Akappiyakuṭiyanti akappiyakuṭiyā anto. Assāti bhikkhuno na vaṭṭatīti sambandho.",
  "tika-vin12t2:580_1": "Tampīti uṇhayāgumpi. Pisaddena pageva āmisaṁ pacitunti dasseti. Uttaṇḍulabhattanti",
  "tika-vin12t2:580_2": "pakkataṇḍulato viyogoti uttaṇḍulo, ukāro hi viyogatthavācako, apakkataṇḍuloti attho.",
  "tika-vin12t2:580_3": "Uttaṇḍulamayaṁ bhattanti uttaṇḍulabhattaṁ. Sakiṁ kuthitesu khīratakkādīsu aggiṁ dātuṁ",
  "tika-vin12t2:580_4": "vaṭṭatīti yojanā. Biḷālādīnaṁ sattānaṁ samūho rūḷhīvasena ukkapiṇḍakoti vuccatīti",
  "tika-vin12t2:580_5": "āha ‘‘biḷālamūsikagodhāmaṅgusā’’ti. Vighāsādabhāvena nihatamānattā kāyavācaṁ dametīti",
  "tika-vin12t2:580_6": "damako vighāsādoti āha ‘‘vighāsādā’’ti.",
  "tika-vin12t2:581": "276.Tato nīhaṭanti ettha tasaddassa visayaṁ dassento āha ‘‘yatthā’’tiādi. Yatthāti yasmiṁ ṭhāne. Nīhaṭanti nīharitvā haritaṁ.",
  "tika-vin12t2:582_0": "278.Vanaṭṭhaṁ pokkharaṭṭhanti ettha vane tiṭṭhatīti vanaṭṭho, pokkhare tiṭṭhatīti",
  "tika-vin12t2:582_1": "pokkharaṭṭhoti vacanatthaṁ dassento āha ‘‘vane cevā’’tiādi. ‘‘Paduminigacche’’ti",
  "tika-vin12t2:582_2": "iminā pokkharasaddo padumavācakoti dasseti. Yassa bījaṁ aṅkuraṁ na janeti, taṁ phalaṁ",
  "tika-vin12t2:582_3": "abījaṁ nāmāti yojanā.",
  "tika-vin12t2:583": "167. Satthakammapaṭikkhepakathā",
  "tika-vin12t2:584_0": "279. Dukkhena rupatīti duropayoti dassento āha ‘‘dukkhena ruhatī’’ti. Satthakammaṁ",
  "tika-vin12t2:584_1": "vā vatthikammaṁ vāti ettha satthena kātabbaṁ kammaṁ satthakammaṁ, vatthipīḷanaṁ kātabbaṁ",
  "tika-vin12t2:584_2": "kammaṁ vatthikammanti vacanatthaṁ dassento āha ‘‘yathā paṭicchanne’’tiādi. ‘‘Sūciyā",
  "tika-vin12t2:584_3": "vā’’tiādinā satthakammanti ettha ‘‘sattha’’nti padaṁ upalakkhaṇamattanti dasseti.",
  "tika-vin12t2:584_4": "‘‘Satthena vā’’ti padaṁ ‘‘chindanaṁ vā phālanaṁ vā’’tipadehi yojetabbaṁ. ‘‘Sūciyā",
  "tika-vin12t2:584_5": "vā kaṇṭakena vā sattikāya vā’’tipadāni ‘‘vijjhanaṁ vā’’ti padena yojetabbāni. ‘‘Pāsāṇasakkhalikāya",
  "tika-vin12t2:584_6": "vā nakhena vā’’ti padāni ‘‘lekhanaṁ vā’’ti padena yojetabbāni. Etanti satthena chindanādikammaṁ.",
  "tika-vin12t2:584_7": "Ettha cāti satthakammavatthikammesu. Tattha panāti sambādhe pana. Tenāti khārādinā.",
  "tika-vin12t2:584_8": "Vaccamagge yāya bhesajjamakkhitādānavaṭṭiyā khārakammaṁ vā karonti, yāya veḷunāḷikāya",
  "tika-vin12t2:584_9": "telaṁ vā pavesenti, sā bhesajjamakkhitādānavaṭṭi vā sā veḷunāḷikā vā vaṭṭatiyevāti yojanā.",
  "tika-vin12t2:585_0": "280.Taṁdivasanti tasmiṁ divase. Kiñci satthanti yojanā. Imāyāti suppiyāya aññaṁ kiñci",
  "tika-vin12t2:585_1": "adeyyaṁ kimpi bhavissatīti yojanā. Yatra nāmāti ettha trapaccayo kāraṇatthe hotīti",
  "tika-vin12t2:585_2": "āha ‘‘yasmā nāmā’’ti. ‘‘Vīmaṁsī’’ti iminā paṭivekkhīti ettha paṭiavapubbo ikkhadhātu",
  "tika-vin12t2:585_3": "vīmaṁsanatthoti dasseti. Asukamaṁsanti asukaṁ maṁsaṁ, asukassa vā sattassa maṁsaṁ.",
  "tika-vin12t2:586": "169. Hatthimaṁsādipaṭikkhepakathā",
  "tika-vin12t2:587_0": "281. Araññakokā nāmāti sasabiḷālādayo satte khādanatthāya kukati ādadātīti koko araññe",
  "tika-vin12t2:587_1": "jāto koko araññakoko, sunakhasadisāti gāmasunakhena sadisā. Tesanti araññakokānaṁ.",
  "tika-vin12t2:587_2": "Yo panāti sunakho pana, uppannoti sambandho. Gāmasunakhiyāti sāmyatthe sāmivacanaṁ.",
  "tika-vin12t2:587_3": "Kokenāti sahādiyoge karaṇavacanaṁ. Tāni padāni ‘‘saṁyogenā’’ti padena yojetabbāni. Tassāti sunakhassa.",
  "tika-vin12t2:588_0": "Etthāti manussamaṁsādīsu. Sajātikatāyāti samānajātikabhāvato. Anupaddavatthāyāti",
  "tika-vin12t2:588_1": "anupaddavatthaṁ, paṭikkhittānīti sambandho. Āpattīti manussamaṁse thullaccayena,",
  "tika-vin12t2:588_2": "sese dukkaṭena āpatti. Uddissa kataṁ panāti bhikkhuṁ uddissa katamaṁsaṁ pana.",
  "tika-vin12t2:589": "170. Yāgumadhugoḷakādikathā",
  "tika-vin12t2:590_0": "282.Ekakoti ettha ekato asahāyatthe kapaccayoti āha ‘‘natthi me dutiyo’’ti. Soti",
  "tika-vin12t2:590_1": "brāhmaṇo. Vayaṁ katvāti paribbayaṁ katvā, paṭiyādāpesi kirāti yojanā. Anumodanagāthāyāti",
  "tika-vin12t2:590_2": "anumodanapakāsakāya gāthāya. ‘‘Patthayataṁ icchata’’nti padānaṁ alamatthapayoge sampadānattā",
  "tika-vin12t2:590_3": "vuttaṁ ‘‘alameva dātunti iminā sambandho’’ti. Soyeva gahetabboti ‘‘dātu’’ntibhāvassa",
  "tika-vin12t2:590_4": "kattubhāvena so eva pāṭho gahetabboti attho.",
  "tika-vin12t2:591_0": "283. Yā yāgu pavāraṇaṁ janeti, sā yāgu bhojjayāgu nāmāti yojanā. Yanti kālaṁ. ‘‘Ādiṁ",
  "tika-vin12t2:591_1": "katvā’’ti iminā yadaggenāti ettha aggasaddo ādyattho kiriyāvisesanatthe karaṇavacananti",
  "tika-vin12t2:591_2": "dasseti. ‘‘Sagganibbattakapuñña’’nti iminā saggāti ettha phalūpacāraṁ dasseti. Soti guḷo.",
  "tika-vin12t2:592": "284.Tathārūpenāti tathāsabhāvena. Guḷassa anurūpasabhāvenāti attho.",
  "tika-vin12t2:593": "173. Pāṭaligāmavatthukathā",
  "tika-vin12t2:594": "285. Yathā sabbaṁ santhataṁ hoti, evaṁ tathā sabbasantharisanthatanti yojanā.",
  "tika-vin12t2:595_0": "286.Sunidho ca vassakāro cāti ettha cakārehi dvandavākyaṁ dasseti. Āyamukhapacchindanatthanti",
  "tika-vin12t2:595_1": "suṅkamukhassa pacchedanatthaṁ. ‘‘Gharavatthūnī’’ti iminā vatthusaddassa kāraṇadabbatthe",
  "tika-vin12t2:595_2": "paṭikkhipitvā bhūbhedatthaṁ dīpeti. Tā devatā nāmenti kirāti yojanā. Yathānurūpanti",
  "tika-vin12t2:595_3": "yaṁ yaṁ bhogabalānurūpaṁ. Loketi sattaloke. Saddoti kittighoso. Tenevāti tena saddassa",
  "tika-vin12t2:595_4": "abbhuggatahetunā eva. ‘‘Osaraṇaṭṭhānaṁ nāmā’’ti iminā ariyaṁ āyatananti ettha āyatanasaddo",
  "tika-vin12t2:595_5": "samosaraṇaṭṭhānatthoti dasseti. Yattakaṁ kayavikkayaṭṭhānaṁ nāmāti sambandho. ‘‘Vāṇijānaṁ…pe…",
  "tika-vin12t2:595_6": "kayavikkayaṭṭhānaṁ nāmā’’ti iminā vaṇijā patanti sannipatanti etthāti vaṇippatoti",
  "tika-vin12t2:595_7": "vacanatthaṁ dasseti. ‘‘Vaṇijapato’’ti vattabbe jakāralopoti daṭṭhabbo. Pāḷiyaṁ ‘‘tesa’’nti",
  "tika-vin12t2:595_8": "pāṭhasesassa ajjhāharitabbabhāvaṁ dassetuṁ vuttaṁ ‘‘tesaṁ ariyāyatanavāṇijapatāna’’nti.",
  "tika-vin12t2:595_9": "Tesanti ca sāmyatthe sāmivacanaṁ, niddhāraṇatthe vā vibhattaapādānatthe vā. Idanti",
  "tika-vin12t2:595_10": "puraṁ . Puṭabhedananti ettha puṭaṁ bhindanti etthāti puṭabhedananti vacanatthaṁ dassento",
  "tika-vin12t2:595_11": "āha ‘‘bhaṇḍikabhedanaṭṭhāna’’nti. ‘‘Samuccayattho vāsaddo’’ti vuttavacanaṁ vitthārento",
  "tika-vin12t2:595_12": "āha ‘‘tatra hī’’tiādi. Tattha tatrāti pāṭaliputte, tīsu vā aggiudakamithubhedesu.",
  "tika-vin12t2:595_13": "‘‘Aññamaññabhedā’’ti iminā mithubhedāti ettha mithusaddassa aññamaññavevacanabhāvaṁ",
  "tika-vin12t2:595_14": "dasseti. Uḷumpakullasaddānaṁ atthe samānepi karaṇavisesaṁ dassento āha ‘‘uḷumpa’’ntiādi.",
  "tika-vin12t2:595_15": "Uḷu vuccati udakaṁ, tato pāti rakkhatīti uḷumpo. Kaṁ vuccati udakaṁ, tasmiṁ ulati gacchatīti kullo.",
  "tika-vin12t2:596_0": "Aṇṇavanti ettha aṇṇavo nāma kiṁ samuddassa nāmanti āha ‘‘aṇṇava’’ntiādi. ‘‘Aṇṇava’’nti",
  "tika-vin12t2:596_1": "etaṁ nāmaṁ udakaṭṭhānassa adhivacananti yojanā. Aṇṇo vuccati udakaṁ, taṁ etasmiṁ",
  "tika-vin12t2:596_2": "atthīti aṇṇavo. Sarasaddassa akārādimhi ca kaṇḍe ca pavattanato vuttaṁ ‘‘saranti",
  "tika-vin12t2:596_3": "idha nadī adhippetā’’ti. Idhāti imissaṁ gāthāyaṁ. Idanti atthajātaṁ.",
  "tika-vin12t2:597_0": "Yeti ariyā. Teti ariyā, tarantīti sambandho. Visajjapallalānīti ettha visajjasaddo",
  "tika-vin12t2:597_1": "tvāpaccayanto, pallalasaddo ninnaṭṭhānavācakoti āha ‘‘visajja…pe… ninnaṭṭhānānī’’ti.",
  "tika-vin12t2:597_2": "Ayaṁ pana jano kullaṁ bandhatīti yojanā. Tiṇṇā medhāvino janā iti vuttaṁ hotīti yojanā.",
  "tika-vin12t2:598_0": "287.Ananubodhāti ettha kāraṇatthe nissakkavacananti āha ‘‘abujjhanenā’’ti. Sandhāvitaṁ",
  "tika-vin12t2:598_1": "saṁsaritanti ettha tapaccayassa kammatthaṁ sandhāya vuttaṁ ‘‘mayā ca tumhehi cā’’ti.",
  "tika-vin12t2:598_2": "Iminā kattutthe sāmivacananti dasseti. ‘‘Atha vā’’tiādinā tapaccayassa bhāvatthaṁ",
  "tika-vin12t2:598_3": "dasseti. Saṁsitanti ettha saradhātuyā rakāro lopoti āha ‘‘saṁsarita’’nti. ‘‘Taṇhārajjū’’ti",
  "tika-vin12t2:598_4": "iminā bhavato bhavaṁ netīti bhavanettīti vacanatthena taṇhārajju bhavanetti nāmāti dasseti.",
  "tika-vin12t2:599_0": "289. Vaṇṇavatthālaṅkārāni sāmaññavasena ‘‘nīlā’’ti vuttānīti āha ‘‘nīlāti idaṁ sabbasaṅgāhaka’’nti.",
  "tika-vin12t2:599_1": "Tatthāti ‘‘nīlā’’tiādipāṭhe. Tesanti licchavīnaṁ. Pakativaṇṇā nīlā na hontīti yojanā.",
  "tika-vin12t2:599_2": "Etanti ‘‘nīlā’’tiādivacanaṁ. Paṭivattesīti ettha vatudhātu upasaggavasena vā atthātisayavasena",
  "tika-vin12t2:599_3": "vā paharaṇatthoti āha ‘‘pahāresī’’ti. ‘‘Sajanapada’’nti iminā sāhāranti ettha āhārasaddo",
  "tika-vin12t2:599_4": "janapadatthoti dasseti. Janapado hi yasmā nagarassa parivārabhāvena āharitabbo, imasmā",
  "tika-vin12t2:599_5": "ca rājapurisā baliṁ āharanti, tasmā āhāroti vutto. Sajanapadaṁ vesāliṁ dajjeyyāthāti",
  "tika-vin12t2:599_6": "yojanā. Aṅguliṁ phoṭesunti ettha phuṭadhātu sañcalanatthoti āha ‘‘aṅguliṁ cālesu’’nti.",
  "tika-vin12t2:599_7": "Itthikāyāti itthīyeva purisato khuddakaṭṭhena itthikā, tāya.",
  "tika-vin12t2:600": "178. Sīhasenāpativatthukathā",
  "tika-vin12t2:601_0": "290.Dhammassa ca anudhammanti ettha dhammasaddo kāraṇatthoti āha ‘‘kāraṇassa anukāraṇa’’nti.",
  "tika-vin12t2:601_1": "‘‘Parehī’’ti padaṁ ‘‘vutta’’iti pade kattā. ‘‘Vuttakāraṇenā’’tipadaṁ ‘‘sakāraṇo’’tipade",
  "tika-vin12t2:601_2": "karaṇaṁ. Koci appamattakopi tumhākaṁ vādoti yojanā. ‘‘Viññūhī’’ti padaṁ ‘‘garahitabba’’iti",
  "tika-vin12t2:601_3": "pade kattā. ‘‘Garahitabbakāraṇa’’nti padaṁ ‘‘na āgacchatī’’ti pade kammaṁ . Anabbhakkhātukāmāti",
  "tika-vin12t2:601_4": "ettha abhityūpasaggo abhibhavanattho āpubbo khādhātu pakathanatthoti āha ‘‘abhibhavitvā",
  "tika-vin12t2:601_5": "na ācikkhitukāmā’’ti.",
  "tika-vin12t2:602_0": "293.Anuviccakāranti ettha anuviccasaddo vicadhātu tvāpaccayantoti āha ‘‘anuvicitvā’’ti.",
  "tika-vin12t2:602_1": "‘‘Cintetvā’’ti iminā vicadhātuyā ñāṇatthaṁ dasseti. ‘‘Kātabba’’nti iminā kātabbanti",
  "tika-vin12t2:602_2": "kāranti vacanatthaṁ dasseti. Paṭākanti dhajapaṭākaṁ. ‘‘Āhiṇḍeyyu’’nti iminā pariyāyeyyunti",
  "tika-vin12t2:602_3": "ettha paripubbaāpubba yādhātuyā gatyatthaṁ dasseti. Pāḷiyaṁ ‘‘parihareyyu’’ntipi",
  "tika-vin12t2:602_4": "pāṭho. Āhiṇḍeyyunti āhiṇḍanti. Muddhajo tatiyakkharo . Opānabhūtanti ettha opāno",
  "tika-vin12t2:602_5": "viya bhūto opānabhūtoti atthaṁ dassento āha ‘‘paṭiyattaudapāno viya ṭhita’’nti. ‘‘Udapāno’’ti",
  "tika-vin12t2:602_6": "iminā opānasaddo udapānatthoti dasseti. Udapāno hi sabbe janā osaritvā pivanti etthāti",
  "tika-vin12t2:602_7": "opānoti vuccati. Imesanti nigaṇṭhānaṁ. Hīti saccaṁ, yasmā vā. Sampattānaṁ dānaṁ dātabbameva,",
  "tika-vin12t2:602_8": "tasmā mā upacchinditthāti yojanā. Uddissāti tvāpaccayantasaddo ‘‘kata’’nti uttarapadena",
  "tika-vin12t2:602_9": "samāsoti āha ‘‘uddisitvā kata’’nti. Eseva nayo ‘‘paṭiccakamma’’nti etthāpi.",
  "tika-vin12t2:603_0": "294. Paṭiccakammanti etaṁ nāmaṁ nimittakammassa adhivacananti yojanā. Yoti yo koci",
  "tika-vin12t2:603_1": "jano. Vadhakassa pāṇaghātakammaṁ hoti viya, tassāpi hotīti yojanā. Na jīrantīti ettha",
  "tika-vin12t2:603_2": "jaradhātu gatyatthoti āha ‘‘na gacchantī’’ti.",
  "tika-vin12t2:604": "179. Kappiyabhūmianujānanakathā",
  "tika-vin12t2:605_0": "295.Bahārāmakoṭṭhaketi ettha samīpatthe bhummavacananti āha ‘‘bahārāmakoṭṭhakasamīpeti",
  "tika-vin12t2:605_1": "ārāmakoṭṭhakassa bahi samīpeti attho’’ti. Acchantīti vasanti. Etanti ‘‘paccantima’’nti",
  "tika-vin12t2:605_2": "etaṁ vacanaṁ. Dhuravihāropīti padhānavihāropi. Tattha tatthāti tasmiṁ tasmiṁ ṭhāne.",
  "tika-vin12t2:605_3": "Anupageyevāti pātoyeva. Oravasaddanti uccaravasaṅkhātaṁ saddaṁ. Kapilasuttapariyosāneti",
  "tika-vin12t2:605_4": "suttanipāte (su. ni. aṭṭha. 2.kapilasuttavaṇṇanā) saṅgahitassa kapilasuttassa pariyosāne.",
  "tika-vin12t2:605_5": "Pañcasatānaṁ kevaṭṭapurisānanti sambandho.",
  "tika-vin12t2:606_0": "Ussāvanantikādīsu evaṁ vinicchayo veditabboti yojanā. Yo vihāro kariyatīti sambandho.",
  "tika-vin12t2:606_1": "Bhūmiyā gati viya gati etesanti bhūmigatikā. Patiṭṭhāpentehi bahūhi bhikkhūhi patiṭṭhāpetabboti",
  "tika-vin12t2:606_2": "sambandho. Nicchārentehi bhikkhūhīti yojanā. Sayanti bhikkhu. Taṁ panāti ‘‘saṅghassa",
  "tika-vin12t2:606_3": "kappiyakuṭiṁ adhiṭṭhāmī’’ti vacanaṁ pana. Avatvāpīti pisaddo tathā ‘‘vatvāpī’’ti",
  "tika-vin12t2:606_4": "atthaṁ sampiṇḍeti. Aṭṭhakathāsūti mahāaṭṭhakathādīsu tīsu aṭṭhakathāsu. Etthāti ussāvanantikakuṭiyaṁ.",
  "tika-vin12t2:606_5": "‘‘Samakālaṁ vaṭṭatī’’ti vacanaṁ daḷhīkaronto āha ‘‘sace hī’’tiādi. Vacaneti ‘‘kappiyakuṭiṁ",
  "tika-vin12t2:606_6": "karomā’’ti vacane. Tasminti thambhe. Tenevāti akatabhāveneva. Hīti saccaṁ. Etthāti bahūsu.",
  "tika-vin12t2:607_0": "Yatoti iṭṭhakasilāmattikāpiṇḍato. Vuttanayenevāti ‘‘bahūhi samparivāretvā kappiyakuṭiṁ",
  "tika-vin12t2:607_1": "karomā’’ti vuttanayeneva. Iṭṭhakādayoti ‘‘kappiyakuṭiṁ karomā’’ti adhiṭṭhātabbaiṭṭhakādayo.",
  "tika-vin12t2:607_2": "Andhakaṭṭhakathāyaṁ vuttanti sambandho. Tathāti yathā andhakaṭṭhakathāyaṁ vuttaṁ,",
  "tika-vin12t2:607_3": "tathā. Thambhādīni ukkhipitvā patiṭṭhāpanañca ‘‘kappiyakuṭiṁ karomā’’ti sāvanañca",
  "tika-vin12t2:607_4": "antaṁ pariyosānametissāti ussāvanantikā.",
  "tika-vin12t2:608_0": "Tāsūti dvīsu gonisādikāsu. Yatthāti kuṭiyaṁ. Neva ārāmo parikkhitto hotīti sambandho.",
  "tika-vin12t2:608_1": "Puna yatthāti kuṭiyaṁ. Ayanti kuṭi. Ubhayatthāpīti ārāmavihāragonisādikāsu dvīsupi.",
  "tika-vin12t2:608_2": "Bahutaraṁ parikkhittopi parikkhittoyeva nāmāti yojanā. Etthāti upaḍḍhaparikkhittabahutaraparikkhittaārāme.",
  "tika-vin12t2:608_3": "Gāvo pavisitvā yathāsukhaṁ nisīdanti etthāti gonisādā gosālā. Gonisādā viyāti gonisādikā kuṭi.",
  "tika-vin12t2:609_0": "Manussā vadantīti sambandho. Esāti kuṭi. Vuttepīti pisadde, ‘‘kappiyakuṭiṁ demā’’ti",
  "tika-vin12t2:609_1": "vākyaṁ apekkhati. Andhakaṭṭhakathāyaṁ vuttanti sambandho. Yasmā vaṭṭati, tasmāti",
  "tika-vin12t2:609_2": "yojanā. Tesanti sesasahadhammikadevamanussānaṁ. Tehīti sesasahadhammikadevamanussehi.",
  "tika-vin12t2:609_3": "Punapi vuttaṁ, kiṁ vuttanti āha ‘‘bhikkhussa…pe… hotī’’ti. Apīti tadaññesaṁ. Tanti",
  "tika-vin12t2:609_4": "vacanaṁ. Hīti saccaṁ, yasmā vā. Saṅghassa santakameva vā bhikkhussa santakameva vāti",
  "tika-vin12t2:609_5": "yojanā. Iti tasmā suvuttanti sambandho. Gahapatīnaṁ santakaṁ gahapati kuṭi. ‘‘Kammavācaṁ",
  "tika-vin12t2:609_6": "sāvetvā’’ti idaṁ upalakkhaṇamattaṁ kammavācamavatvā apalokanenapi kappiyattā. Kammavācāya",
  "tika-vin12t2:609_7": "vā apalokanena vā sammanitabbāti sammuti kuṭi. Itisaddo parisamāpanattho.",
  "tika-vin12t2:610_0": "Yaṁ āmisaṁ vutthaṁ, sabbaṁ taṁ āmisantiyojanā. Akappiyabhūmiyaṁ sahaseyyapahonake",
  "tika-vin12t2:610_1": "gehe vutthaṁ ṭhapitanti sambandho. Yaṁ pana saṅghikaṁ vā puggalikaṁ vā atthīti yojanā.",
  "tika-vin12t2:610_2": "Tesaṁyevāti bhikkhubhikkhunīnameva . Ekarattampi ṭhapitaṁ yaṁ santakaṁ atthīti yojanā.",
  "tika-vin12t2:610_3": "Tanti saṅghikādi. Tatthāti akappiyabhūmiyaṁ sahaseyyapahonakagehe. Etanti antovutthaantopakkasaṅkhātaṁ",
  "tika-vin12t2:610_4": "yāvayāmakālikaṁ, ‘‘na kappatī’’ti byatirekassa anvayaṁ dassento āha ‘‘sattāhakālikaṁ panā’’tiādi.",
  "tika-vin12t2:611_0": "Tatrāti purimavacanāpekkhaṁ. Tatra vacaneti hi attho. Sāmaṇero detīti sambandho.",
  "tika-vin12t2:611_1": "Yaṁkiñci taṇḍulādikaṁ āmisanti yojanā. Mukhasannidhi nāmāti āpattiyā mukho upāyo",
  "tika-vin12t2:611_2": "sannidhi nāmāti attho. Tatthāti mahāpaccariyaṁ, mukhasannidhiantovutthesu vā. Bhikkhu",
  "tika-vin12t2:611_3": "pacitvā paribhuñjatīti sambandho. Āmisasaṁsaṭṭhanti āmisena saṁsaggaṁ.",
  "tika-vin12t2:612_0": "Jahitavatthukāti jahitaṁ vatthu etāsanti jahitavatthukā. Ussāvanantikā katāti sambandho.",
  "tika-vin12t2:612_1": "Sāti ussāvanantikā. Yo yoti thambho vā bhittipādo vā. Iṭṭhakādīhi katā ussāvanantikāti",
  "tika-vin12t2:612_2": "yojanā. Cayassāti adhiṭṭhānassa. Yehi pana iṭṭhakādīhītiādisaddena thambhasilāmattikāyo",
  "tika-vin12t2:612_3": "saṅgaṇhāti. Tadaññesūti tehi adhiṭṭhitaiṭṭhakādīhi aññesu.",
  "tika-vin12t2:613_0": "Pākārādiparikkhepeti upacārasīmāparicchinnassa ārāmassa pākārādinā parikkhepe kate.",
  "tika-vin12t2:613_1": "Pākārādīti ādisaddena vatiṁ saṅgaṇhāti. Kappiyakuṭiṁ laddhuṁ vaṭṭatīti gonisādikāya",
  "tika-vin12t2:613_2": "abhāvena sesāsu tīsu kappiyakuṭīsu yaṁkiñci kappiyakuṭiṁ laddhuṁ vaṭṭatīti attho.",
  "tika-vin12t2:613_3": "Tattha tatthāti tasmiṁ tasmiṁ ṭhāne. Itarā panāti ussāvanantikagonisādikāhi aññā.",
  "tika-vin12t2:613_4": "Dveti ubho gahapatisammutiyo, jahitavatthukāva hontīti sambandho. Pakkhapāsakamaṇḍalanti",
  "tika-vin12t2:613_5": "dve pakkhe apatanatthāya pasati bandhatīti pakkhapāsako, maṇḍalanti chadanakoṭigopānasīnaṁ",
  "tika-vin12t2:613_6": "upari ṭhapitakaṭṭhaviseso, pakkhapāsako ca maṇḍalañca pakkhapāsakamaṇḍalaṁ.",
  "tika-vin12t2:614_0": "Yatrāti yasmiṁ ṭhāne. Anupasampannassa datvāti anapekkhavissajjanena anupasampannassa",
  "tika-vin12t2:614_1": "datvā. Cīvaravikappanaṁ viya sāpekkhavissajjanampi vaṭṭatīti vadanti. Tatrāti purimavacanāpekkhaṁ.",
  "tika-vin12t2:614_2": "Soti karavīkatissatthero, passitvā pucchīti sambandho. Theroti mahāsivatthero. Lūkhadivaseti",
  "tika-vin12t2:614_3": "asiniddhadivase. Tatoti bravanato, paranti sambandho. Nanti mahāsivattheraṁ. Pamukheti",
  "tika-vin12t2:614_4": "gabbhassa pamukhe. Tanti sabbikumbhiṁ. Bahīti vihārassa bahi. Soti mahāsivatthero.",
  "tika-vin12t2:615": "180. Meṇḍakagahapativatthukathā",
  "tika-vin12t2:616_0": "296. ‘‘Bahidvāre’’ti ettha kassa bahidvāreti āha ‘‘dhaññāgārassa bahidvāre’’ti. Āḷakathālikanti",
  "tika-vin12t2:616_1": "ettha āḷakataṇḍulapacanakaṁ gaṇhakathāli āḷakathāli, tāya pacitaṁ bhattaṁ āḷakathālikanti",
  "tika-vin12t2:616_2": "vacanatthaṁ dassento āha ‘‘āḷakataṇḍulapacanakathālika’’nti. Byañjanabhaṇḍikanti",
  "tika-vin12t2:616_3": "byañjanaparikkhārikaṁ, byañjanaparivārakanti attho. Iminā sūpabhiñjanakanti ettha",
  "tika-vin12t2:616_4": "sūpasaddo byañjanavācako, bhiñjanakasaddo bhaṇḍikapariyāyoti dasseti. Dāsakammakaraporisanti",
  "tika-vin12t2:616_5": "ettha dāsaporisā ca kammakaraporisā ca dāsakammakaraporisaṁ, samāhāradvando pubbapade",
  "tika-vin12t2:616_6": "uttaralopo, iti imamatthaṁ dassento āha ‘‘dāsapurise ca kammakarapurise cā’’ti. Porisasaddopi",
  "tika-vin12t2:616_7": "purisasaddena samāno ‘‘puriso eva poriso’’ti atthena. Dhuvabhattenāti ettha dhuvasaddo",
  "tika-vin12t2:616_8": "niccapariyāyoti āha ‘‘niccakāla’’nti. Duyhena khīrenāti sambandho. ‘‘Meṇḍakavatthusmiṁ",
  "tika-vin12t2:616_9": "panā’’ti pāṭhato paṭṭhāya yāva ‘‘khaṇaññeva duyhenā’’ti pāṭhā kesuciyeva aṭṭhakathāpotthakesu",
  "tika-vin12t2:616_10": "atthi. Etthāti meṇḍakavatthumhi. Goraseti gavayehi nibbatte khīradadhitakkanavanītasabbisaṅkhāte",
  "tika-vin12t2:616_11": "rase. Pātheyyanti pathassa hitaṁ pātheyyaṁ. Ñatvāti pātheyyamicchatīti ñatvā. Bhikkhācāravattena",
  "tika-vin12t2:616_12": "vāti aññātakaapavāritaṭṭhānato bhikkhācāravattena vā. Yācitvāpīti pisaddo pageva",
  "tika-vin12t2:616_13": "bhikkhācāravattenāti dasseti. Yattakena pātheyyenāti sambandho.",
  "tika-vin12t2:617": "182. Keṇiyajaṭilavatthukathā",
  "tika-vin12t2:618": "300.Kājehīti ettha kājassa gaṇanaṁ dassento āha ‘‘pañcahi kājasatehī’’ti. Ekena kājena dvinnaṁ kuṭānaṁ gahitattā vuttaṁ ‘‘kuṭasahassa’’nti. Voti tumhe. Suṭṭhu pasannoti sambandho.",
  "tika-vin12t2:619_0": "Tatthāti ‘‘aṭṭha pānānī’’ti pāṭhe, aṭṭhasu pānesu vā. ‘‘Ambehi katapāna’’nti iminā",
  "tika-vin12t2:619_1": "majjhelopasamāsaṁ dasseti. Tatthāti āmapakkesu. Karontena kātabbanti sambandho. Ādiccapākenāti",
  "tika-vin12t2:619_2": "ādiccahetunā pacanena. Purebhattameva kappatīti bhikkhunā sayaṁ katattā purebhattameva",
  "tika-vin12t2:619_3": "kappati. Tena vuttaṁ ‘‘anupasampannehī’’tiādi. Kataṁ ambapānanti sambandho. Sabbapānesūti",
  "tika-vin12t2:619_4": "jambupānādīsu sabbesu pānesu.",
  "tika-vin12t2:620_0": "Tesūti jambupānādīsu sattasu pānesu. Panasaddo visesatthajotako. Jambuphalehīti āmehi",
  "tika-vin12t2:620_1": "vā pakkehi vā jambuphalehi. Aṭṭhikehīti aṭṭhi asmimatthīti aṭṭhikaṁ phalaṁ. Jātirasenāti",
  "tika-vin12t2:620_2": "yathājātena rasena. Iminā madhusakkharakappurādīhi na yojetabboti dasseti. Taṁ panāti",
  "tika-vin12t2:620_3": "madhukapānaṁ pana. Muddikāti muddikaphalāni. Sāluketi kande. Sattannaṁ dhaññānaṁ",
  "tika-vin12t2:620_4": "phalarasanti taṇḍuladhovanodakaṁ. ‘‘Pakkaḍākarasa’’nti iminā apakkaḍākarasaṁ vaṭṭatīti",
  "tika-vin12t2:620_5": "dīpeti. Hīti saccaṁ, vitthāro vā. Rasoti pakkaraso. Paṭiggahetvā ṭhapitasabbiādīhi",
  "tika-vin12t2:620_6": "pakkānaṁ yāvajīvikānaṁ pattānaṁ rasoti yojanā. Pakkaṁ yāvajīvikapattarasanti sambandho.",
  "tika-vin12t2:620_7": "Yāvakālikapattānampīti pisaddo pageva yāvajīvikapattānanti dasseti. Yaṁ pānanti yaṁ",
  "tika-vin12t2:620_8": "madhukapuppharasapānaṁ. Soti madhukapuppharaso. Tenāti madhukapupphena. Yato kālato",
  "tika-vin12t2:620_9": "paṭṭhāya majjaṁ na karonti, tatoti yojanā. Ucchuraso nikasaṭo pacchābhattaṁ vaṭṭati",
  "tika-vin12t2:620_10": "sattāhakālikattā. Ime cattāro rasāti phalapattapupphaucchurasasaṅkhātā ime cattāro",
  "tika-vin12t2:620_11": "rasā. Aggihuttamukhāti yaññā aggihutamukhā, aggihutaseṭṭhāti attho.",
  "tika-vin12t2:621": "183. Rojamallādivatthukathā",
  "tika-vin12t2:622_0": "301.Saṅkaramakaṁsūti ettha saṅkarasaddassa yuddhatthādīsu pavattanato idha paṭiññātattheti",
  "tika-vin12t2:622_1": "dassento āha ‘‘katikamakaṁsū’’ti. Katikanti paṭiññātasaṅkhātaṁ katikaṁ. Uḷāraṁ khoti",
  "tika-vin12t2:622_2": "ettha uḷārasaddo seṭṭhavācako. Seṭṭhanti ca sundaramevāti āha ‘‘sundaraṁ kho te ida’’nti.",
  "tika-vin12t2:622_3": "Teti tuyhaṁ. ‘‘Bahukato’’ti padassa katabahumānoti atthaṁ dassento āha ‘‘pasādabahumānenā’’ti.",
  "tika-vin12t2:622_4": "‘‘Piṭṭhamayaṁkhādanīya’’nti iminā piṭṭhakhādanīyanti ettha mayasaddalopaṁ dasseti.",
  "tika-vin12t2:623_0": "303.Paṭibhāneyyakāti ettha paṭibhāne niyuttā paṭibhāneyyakāti dassento āha ‘‘paṭibhānasampannā’’ti.",
  "tika-vin12t2:623_1": "‘‘Niddosasippā’’ti iminā pariyodātasippāti ettha parisamantato odātaṁ sippaṁ etesanti",
  "tika-vin12t2:623_2": "pariyodātasippāti atthaṁ dasseti. Sippatthikehi siyati seviyatīti sippaṁ, sippikānaṁ",
  "tika-vin12t2:623_3": "hitāya seti pavattatīti vā sippaṁ, oṭṭhajo paṭhamakkharo. Nāḷiyāvāpakenāti padassa",
  "tika-vin12t2:623_4": "dvandabhāvaṁ dassento āha ‘‘nāḷiyā ceva āvāpakena cā’’ti. Iminā yakāro padasandhimattoti",
  "tika-vin12t2:623_5": "dasseti. ‘‘Nāḷiyā vā pasibbakenā’’tipi pāṭho, so apāṭhoyeva. Ko āvāpako nāmāti āha",
  "tika-vin12t2:623_6": "‘‘āvāpako nāma yatthā’’tiādi. Tattha yatthāti yasmiṁ thavike. Iminā āharitvā yathāladdhaṁ",
  "tika-vin12t2:623_7": "vapanti pakkhipanti etthāti āvāpakoti vacanatthaṁ dasseti. Vapa bījanikkhepeti dhātupāṭhesu",
  "tika-vin12t2:623_8": "(saddanītidhātumālāyaṁ 15 pakārantadhātu) vuttaṁ. Idha pana pakkhipaneti daṭṭhabbo.",
  "tika-vin12t2:623_9": "Tena vuttaṁ ‘‘pakkhipantī’’ti. Pariharitumevāti pariggahetvā haritumeva. Vetananti",
  "tika-vin12t2:623_10": "bhatiṁ. Yoti bhikkhu. Taṁ vāti pariharitakhurabhaṇḍaṁ vā. Aññaṁ vāti aññassa santakaṁ vā.",
  "tika-vin12t2:624": "304.Idanti dasamabhāgadānaṁ. Dasa koṭṭhāseti dasa paṭivīse.",
  "tika-vin12t2:625": "185. Catumahāpadesakathā",
  "tika-vin12t2:626_0": "305.Idaṁ na kappatītiādīti ‘‘idaṁ na kappatī’’tiādayo ime cattāro mahāpadeseti yojanā.",
  "tika-vin12t2:626_1": "Apassayaṁ katvā disiyanti etthāti apadesā okāsā, apassayaṁ katvā disiyanti etehīti",
  "tika-vin12t2:626_2": "vā apadesā kāraṇā, ‘‘mahantā apadesā mahāpadesā. Tañcāti mahāpadesasaṅkhātaṁ tañca",
  "tika-vin12t2:626_3": "suttaṁ, gahetvāti yojanā. Parimaddantāti punappunaṁ maddantā, upaparikkhantāti attho.",
  "tika-vin12t2:626_4": "Idanti kāraṇaṁ. Tanti navamahāphalaaparaṇṇaṁ. Tānīti khuddakaphalapānāni. Hīti saccaṁ.",
  "tika-vin12t2:627_0": "Tesanti channaṁ cīvarānaṁ. Tatthāti chasu anulomacīvaresu. ‘‘Pāṇakehi sañjātavattha’’nti",
  "tika-vin12t2:627_1": "iminā koseyyavatthabhāvaṁ dasseti. Dve paṭāti cīnapaṭasomārapaṭā. Dukūlaṁ sāṇassa anulomanti yojanā.",
  "tika-vin12t2:628_0": "Tesaṁyevāti dvinnaṁ pattānameva. Tesaṁyevāti tiṇṇaṁ tumbānameva. Tesaṁyevāti dvinnaṁ",
  "tika-vin12t2:628_1": "kāyabandhanānameva. Setacchattanti setehi vatthehi kataṁ chattaṁ. Tesaṁyevāti tiṇṇaṁ chattānameva.",
  "tika-vin12t2:629_0": "Sambhinnarasanti saṁsaggarasaṁ. Ettha bhijjitthāti bhinnoti vacanatthena bhididhātu",
  "tika-vin12t2:629_1": "dvidhākaraṇasaṅkhāto bhedattho hoti, dhātvatthabādhakena saṁtyūpasaggena bhididhātuyā",
  "tika-vin12t2:629_2": "bhedatthaṁ bādhetvā saṁsaggatthavācako hotīti daṭṭhabbaṁ. Challimpīti tacampi. Sakalenevāti",
  "tika-vin12t2:629_3": "challiyā eva. Pāyāsena asaṁsaṭṭhaṁ yaṁ sabbīti yojanā. Tānīti takkolajātiphalādīni.",
  "tika-vin12t2:629_4": "Yaṭṭhimadhukādīsupīti madhulaṭṭhikādīsupi. ‘‘Laṭṭhimadhukādīsupī’’ti vā pāṭho, so",
  "tika-vin12t2:629_5": "apāṭhoyeva. Yaṁ yanti vatthu. Yathāti yenākārena, dhoviyamāne tacchiyamāneti sambandho.",
  "tika-vin12t2:630_0": "Sambhinnarasanti vatvā tamevatthaṁ dassetuṁ vuttaṁ ‘‘saṁsaṭṭha’’nti. Sabhāvanti yāvakālaṁ",
  "tika-vin12t2:630_1": "kappiyasabhāvaṁ . Tasmāti yasmā upaneti, tasmā. Tenāti sattāhakālikena. Tadahupaṭiggahitanti",
  "tika-vin12t2:630_2": "tadaheva paṭiggahitaṁ. Dvīhapaṭiggahitena sattāhakālikenāti sambandho.",
  "tika-vin12t2:631": "Etthāti kālikasaṁsagge. Āpattiyo veditabbāti yathākkamaṁ āpattiyo veditabbā. Sabbatthāti sabbasmiṁ bhesajjakkhandhake.",
  "tika-vin12t2:632": "Iti bhesajjakkhandhakavaṇṇanāya yojanā samattā.",
  "tika-vin12t2:633": "7. Kathinakkhandhakaṁ",
  "tika-vin12t2:634": "187. Kathinānujānanakathā",
  "tika-vin12t2:635_0": "306. Kathinakkhandhake pāveyyakāti ettha pāvāraṭṭhe nivasantīti pāveyyakāti vacanatthaṁ",
  "tika-vin12t2:635_1": "dassento āha ‘‘pāvāraṭṭhavāsino’’ti. Tatthāti pāvānāmake raṭṭhe. Eko pitā etesanti",
  "tika-vin12t2:635_2": "ekapitukā. Te ca te bhātaro ceti ekapitukabhātaro, tesaṁ. Etanti ‘‘pāveyyakā’’ti",
  "tika-vin12t2:635_3": "etaṁ nāmaṁ. Tesūti pāveyyakesu. ‘‘Dhutaṅgasamādānavasenā’’ti visesanassa byavacchedabhāvaṁ",
  "tika-vin12t2:635_4": "dassetuṁ vuttaṁ ‘‘na araññavāsamattenā’’ti. Visesanañhi duvidhaṁ byavacchedaṁ, tappākaṭikaraṇañcāti.",
  "tika-vin12t2:635_5": "Tesanti pāveyyakānaṁ. Piṇḍapātikādibhāvepīti sambandho. Pisaddo āraññakaṁ apekkhati.",
  "tika-vin12t2:635_6": "Etanti ‘‘sabbe āraññakā’’tiādi etaṁ vacanaṁ. Ime panāti pāveyyakā pana. Udakasaṁgaheti",
  "tika-vin12t2:635_7": "ettha udakena saṁgahetabbanti dassento āha ‘‘udakena saṁgahite’’ti. ‘‘Thale ca ninne",
  "tika-vin12t2:635_8": "cā’’ti iminā ‘‘udakasaṁgahe’’ti padassa sarūpaṁ dasseti.",
  "tika-vin12t2:636_0": "Udakacikkhalloti udakena loḷito cikkhallo udakacikkhallo. Okapuṇṇehīti ettha okasaddo",
  "tika-vin12t2:636_1": "udakavevacanoti āha ‘‘udakapuṇṇehī’’ti. Udakañhi ucayati samavāyabhāvena pavattatīti",
  "tika-vin12t2:636_2": "okanti vuccati. Tesanti pāveyyakānaṁ. Ghanānīti nirantarāni. Tesūti cīvaresu. Tenāti",
  "tika-vin12t2:636_3": "cīvarānaṁ ghanattā, udakassa ca na paggharaṇattā. Bhagavatā ‘‘avivadamānā phāsukaṁ",
  "tika-vin12t2:636_4": "vassaṁ vasitthā’’ti pucchiyamānāpi te bhikkhū yathāpucchitaṁ avatvā kasmā phāsukapadaṁ",
  "tika-vin12t2:636_5": "apanetvā ‘‘avivadamānā vassaṁ vasimhā’’ti avocunti āha ‘‘avivadamānā vassaṁ vasimhāti",
  "tika-vin12t2:636_6": "etthā’’tiādi. Ukkaṇṭhitatāya cāti ettha casaddo ‘‘phāsutāya abhāvenā’’ti etthāpi",
  "tika-vin12t2:636_7": "yojetabbo. Senāsanaphāsutāya abhāvena ca bhagavato dassanālābhena ukkaṇṭhitatāya",
  "tika-vin12t2:636_8": "cāti hi attho. Anamataggiyakathanti saṁyuttanikāye anamataggiyasuttantakathaṁ (saṁ.",
  "tika-vin12t2:636_9": "ni. 2.135). Sabbeva te pāveyyakā bhikkhūti yojanā. Tanti anamataggiyakathaṁ. Tatoti",
  "tika-vin12t2:636_10": "dhammakathanato, paranti sambandho. Bhagavā āmantesīti sambandho. Ekaṁ cīvaranti",
  "tika-vin12t2:636_11": "saṅghāṭiṁ. Santaruttarenāti saha antarenāti santaraṁ, santarañca taṁ uttarañceti",
  "tika-vin12t2:636_12": "santaruttaraṁ, tena. Assuti bhaveyyuṁ. Abhavissaṁsūti hi attho. Sattamīvibhattikālātipattivibhattīnaṁ",
  "tika-vin12t2:636_13": "samānatthabhāvo saddasatthesu vuttoyeva. Casaddo upanyāsattho. Esa kathinatthāro",
  "tika-vin12t2:636_14": "nāmāti yojanā. Anujānitukāmo hutvāti sambandho.",
  "tika-vin12t2:637_0": "Tatthāti ‘‘anujānāmi bhikkhave’’tiādipāṭhe. Vokārassa nipātamatte sati kathamattho",
  "tika-vin12t2:637_1": "bhavissatīti āha ‘‘atthatakathinānanti attho’’ti. Atthatakathinānaṁ bhikkhūnanti",
  "tika-vin12t2:637_2": "sambandho. Laddhaguṇaṁ dassento āha ‘‘evañhī’’tiādi. Hisaddo laddhaguṇajotako. Paratoti",
  "tika-vin12t2:637_3": "paramhi. ‘‘So tumhāka’’nti vā ‘‘so vo’’ti vā avatvā ‘‘so nesaṁ bhavissatī’’ti vuttattā",
  "tika-vin12t2:637_4": "vo-kāro nipātamattoti adhippāyo. ‘‘Voti sāmivacanameveta’’nti iminā vo tumhākanti",
  "tika-vin12t2:637_5": "atthaṁ dasseti. Evaṁ sati ‘‘parato so nesa’’nti ettha kathamattho bhavissatīti āha",
  "tika-vin12t2:637_6": "‘‘so nesanti ettha panā’’tiādi. Ye tumhe atthatakathinā, tesaṁ tumhākanti yojanā.",
  "tika-vin12t2:637_7": "Kathinasaddo thiratthavācako anipphannapāṭipadiko . Anāmantacārādikānaṁ pañcānisaṁsānaṁ",
  "tika-vin12t2:637_8": "antokaraṇasamatthabhāve thiranti attho.",
  "tika-vin12t2:638_0": "Tatthāti anāmantacārādīsu pañcānisaṁsesu. Anāmantacāroti ettha caraṇaṁ cāro, anāmantetvā",
  "tika-vin12t2:638_1": "cāro anāmantacāroti dassento āha ‘‘anāmantetvā caraṇa’’nti. ‘‘Asamādāya caraṇa’’nti",
  "tika-vin12t2:638_2": "iminā asamādānacāroti ettha pubbapade tvāpaccayassa anādesaṁ katvā asamādānacāroti",
  "tika-vin12t2:638_3": "vuttanti dasseti. Yāvatatthacīvaranti ettha ākāralopena sandhīti āha ‘‘yāvatā cīvarena",
  "tika-vin12t2:638_4": "attho’’ti. ‘‘Yāvadatthacīvara’’ntipi pāṭho, evaṁ sati dakāro padasandhimatto. Yāvasaddo",
  "tika-vin12t2:638_5": "paricchedatthavācako, na abhivijhatthavācako. Atthasaddena samāso hoti. Yo ca tattha",
  "tika-vin12t2:638_6": "cīvaruppādoti ettha tatthasaddassa visayaṁ dassento āha ‘‘kathinatthārasīmāya’’nti.",
  "tika-vin12t2:638_7": "Tatruppādenāti tatra kathinatthārasīmāyaṁ uppādena mūlena. ‘‘Cīvaraṁ uppajjatī’’ti",
  "tika-vin12t2:638_8": "iminā cīvaruppādoti ettha cīvarameva uppādo cīvaruppādoti visesanaparapadattaṁ dasseti.",
  "tika-vin12t2:639_0": "Keti kittakā. Idaṁ ‘‘gaṇavasenā’’ti vacanaṁ sandhāya vuttaṁ. Atha vā keti kinnāma",
  "tika-vin12t2:639_1": "vutthavassā. Idaṁ ‘‘vutthavassavasenā’’ti vacanaṁ sandhāya vuttaṁ. Satasahassampi",
  "tika-vin12t2:639_2": "janā labhantīti yojanā. Pisaddena tato adhikampi labhantīti dasseti. Chinnavassā",
  "tika-vin12t2:639_3": "vāti purimikāya upagantvā chinnavassā vā. Aññasmiṁ vihāreti kathinatthāravihārato",
  "tika-vin12t2:639_4": "aparasmiṁ vihāre. Sabbe chinnavassādikā bhikkhū purimikāya vassūpagatānaṁ bhikkhūnaṁ",
  "tika-vin12t2:639_5": "gaṇapūrakā hontīti yojanā. Itaresaṁyevāti purimikāya vassaṁ upagantvā paṭhamapavāraṇāya",
  "tika-vin12t2:639_6": "pavāritānameva. Paripuṇṇavassoti paripuṇṇo vīsativasso, acchinnavasso vā. Soti sāmaṇero.",
  "tika-vin12t2:639_7": "Iti etthāpīti evaṁ etesu tīsu vāresupi.",
  "tika-vin12t2:640_0": "Kena dinnaṁ kathinacīvaraṁ vaṭṭatīti yojanā. Yena kenaci dinnaṁ cīvaraṁ vaṭṭatīti",
  "tika-vin12t2:640_1": "sambandho. Tanti vattaṁ. Ajānantoti ajānanahetu. Hetvatthe hi antapaccayo. Tassāti",
  "tika-vin12t2:640_2": "kathinadāyakassa. Evanti iminā vakkhamānanayena. Aññatarapahonakaṁ vatthanti sambandho.",
  "tika-vin12t2:640_3": "Tassāti kathinacīvarassa. Ettakā nāma sūciyo vaṭṭatīti sambandho. Iti ācikkhitabbanti yojanā.",
  "tika-vin12t2:641_0": "Kathinatthārakenāpi vattaṁ jānitabbanti sambandho. Pisaddo kathinadāyakaṁ apekkhati.",
  "tika-vin12t2:641_1": "Vattaṁ vitthārento āha ‘‘tantavāyagehato hī’’tiādi. Ābhatasantānenevāti ābhatasantatiyā",
  "tika-vin12t2:641_2": "eva. Khalimakkhitasāṭakoti ahatasāṭako. So hi khalena takkena kañjikena makkhitasāṭakattā",
  "tika-vin12t2:641_3": "‘‘khalimakkhitasāṭako’’ti vuccati. Kathinatthārasāṭakanti kathinatthāratthāya dinnaṁ",
  "tika-vin12t2:641_4": "sāṭakaṁ. Tadahevāti tasmiṁ dinnaahani eva. Tasminti paṭhamaṁ dinne kathinatthārasāṭake.",
  "tika-vin12t2:641_5": "Aññāni cāti kathinasāṭakato aññāni ca. Casaddena na kathinasāṭakameva āharati, aññāni",
  "tika-vin12t2:641_6": "cāti dasseti. Yoti kathinadāyako. Itaroti paṭhamaṁ kathinadāyako. Yathā tathā ovaditvāti",
  "tika-vin12t2:641_7": "tava santakato etassa santakaṁ saṅghassa bahupakāraṁ, saṅghassa bahupakārattaṁ tayāpi",
  "tika-vin12t2:641_8": "icchitabbaṁ, evamicchantassa bahupuññanti yena tenākārena ovaditvā.",
  "tika-vin12t2:642_0": "Kena bhikkhunāti sambandho. Yassa saṅgho kathinacīvaraṁ deti, tena bhikkhunā attharitabbanti",
  "tika-vin12t2:642_1": "yojanā. Kassa bhikkhussāti sambandho. Yo jiṇṇacīvaro hoti, tassa dātabbanti yojanā.",
  "tika-vin12t2:642_2": "Mahatī parisā etassāti mahāpariso thero. ‘‘Navakataro sakkoti, tassa dātabba’’nti",
  "tika-vin12t2:642_3": "vacanassa anekantabhāvaṁ dassento āha ‘‘api cā’’tiādi. Api cāti ekantena. Tadatthāyāti",
  "tika-vin12t2:642_4": "tassa jiṇṇacīvarassa atthāya. Assāti bhikkhussa. Pelavoti viraḷo. Tenāpīti kathinatthārakenāpi.",
  "tika-vin12t2:642_5": "Tanti vidhiṁ. Dānakammavācāti dānakāraṇakammavācā.",
  "tika-vin12t2:643_0": "Evaṁ dinne pana kathine niṭṭhāpetabbānīti yojanā. Ekenāpīti pisaddena pageva bahūhi",
  "tika-vin12t2:643_1": "panāti dasseti. Buddhappasatthanti buddhehi pasatthaṁ. Atīte kappasatasahassamatthaketi",
  "tika-vin12t2:643_2": "yojanā. Tassāti padumuttarassa . Kathinaṁ gaṇhi kirāti yojanā. Tanti kathinaṁ, satthā akāsīti sambandho.",
  "tika-vin12t2:644_0": "Katapariyositaṁ kathinaṁ kiṁ kātabbanti āha ‘‘katapariyositaṁ panā’’tiādi. Kathinaṁ",
  "tika-vin12t2:644_1": "gahetvā attharitabbanti sambandho. ‘‘Tena kathinatthārakena bhikkhunā’’ti padaṁ ‘‘vacanīyo’’ti",
  "tika-vin12t2:644_2": "pade suddhakattā, ‘‘anumodāpetabba’’nti pade kāritakattā. Kiṁ vacanīyoti āha ‘‘atthataṁ…pe…",
  "tika-vin12t2:644_3": "anumodathā’’ti. ‘‘Tehi anumodakehi bhikkhuhī’’ti padaṁ ‘‘vacanīyo’’ti pade avuttakattā,",
  "tika-vin12t2:644_4": "‘‘anumodāpetabba’’nti pade kāritakammaṁ avuttakammaṁ, vā. ‘‘Kathina’’nti dhātukammaṁ",
  "tika-vin12t2:644_5": "vā vuttakammaṁ vā upanetabbaṁ. Kiṁ vacanīyoti āha ‘‘atthataṁ…pe… anumodāmā’’ti. Itarehi",
  "tika-vin12t2:644_6": "cāti anumodakehi ca. Sabbesanti atthārakaanumodakānaṁ. Hīti saccaṁ. Etanti sabbesaṁ",
  "tika-vin12t2:644_7": "atthatabhāvaṁ, ‘‘dvinnaṁ…pe… anumodakassa cā’’ti vacanaṁ vā.",
  "tika-vin12t2:645_0": "Evaṁ kathine atthate sati panāti yojanā. Yenāti bhikkhunā. Avicāretvāvāti ‘‘kathinatthārakassa",
  "tika-vin12t2:645_1": "demā’’ti vā ‘‘saṅghassa demā’’ti vā avicāretvā eva. Sesacīvarānipīti kathinatthāracīvarato",
  "tika-vin12t2:645_2": "sesacīvarānipi. Saṅghena dātabbānīti sambandho. ‘‘Apaloketvā’’ti iminā kammavācāya",
  "tika-vin12t2:645_3": "kiccābhāvaṁ dasseti. Vassāvāsikaṭṭhitikāyāti vassāvāsakāle pavattāya ṭhitikāya. Garubhaṇḍanti",
  "tika-vin12t2:645_4": "mañcabibbohanādigarubhaṇḍaṁ. Ekasīmāyāti ekāya upacārasīmāya.",
  "tika-vin12t2:646_0": "308.Yathā cāti ettha yathāsaddo yaṁsaddattho. Yena vidhināti hi attho. Mahābhūmikanti",
  "tika-vin12t2:646_1": "mahāvisayaṁ. Catuvīsatiākāravantatāya mahāvitthārikanti vuttaṁ hoti. Tatoti anatthatalakkhaṇato.",
  "tika-vin12t2:646_2": "Parivārepīti pisaddo na idha evāti dasseti.",
  "tika-vin12t2:647_0": "Tatthāti catuvīsatiyā ākāresu. Ullikhitamattenāti ettha pamāṇassa uggahaṇatthaṁ nakhādīhi",
  "tika-vin12t2:647_1": "likhanaṁ ullikhitaṁ, ullikhitaṁ mattaṁ pamāṇaṁ ullikhitamattanti dassento āha ‘‘dīghato",
  "tika-vin12t2:647_2": "ca puthulato ca pamāṇagahaṇamattenā’’ti. Tamevatthaṁ vitthārento āha ‘‘pamāṇaṁ hī’’tiādi.",
  "tika-vin12t2:647_3": "Dassento hutvā ullikhatīti yojanā. Pañcakanti pañcapamāṇaṁ, pañcasamūhaṁ vā khaṇḍaṁ.",
  "tika-vin12t2:647_4": "Vāsaddena aññānipi terasakādīni saṅgaṇhāti. Moghasuttakāropanamattenāti moghasuttassa",
  "tika-vin12t2:647_5": "cīvarassūpari āropanamattena. Dīghasibbitamattenāti dīghato sibbitamattena. Muddiyapaṭṭabandhanamattenāti",
  "tika-vin12t2:647_6": "muddiyapaṭṭassa bandhanamattena. Dve cimilikāyoti dve pilotikāyo. Paṭhamacimilikāti",
  "tika-vin12t2:647_7": "kathinacimilikato aññā attano pakaticimilikā ghaṭetvā ṭhapitā hotīti yojanā. ‘‘Taṁ",
  "tika-vin12t2:647_8": "paṭhamacimilika’’nti pāṭhasesaṁ ajjhāharitvā kathinasāṭakassa kucchicimilikaṁ katvāti",
  "tika-vin12t2:647_9": "iminā sambandhitabbaṁ. Pakaticīvarassāti attano pakaticīvarassa. Pakatipaṭṭabandhacīvaranti",
  "tika-vin12t2:647_10": "pakatipaṭṭena bandhacīvaraṁ. Piṭṭhianuvātāropanamattenāti dīghato anuvātassa cīvarassūpari",
  "tika-vin12t2:647_11": "āropanamattena. Dīghānuvātañhi pārupanakāle piṭṭhiyaṁ ṭhitattā piṭṭhianuvātanti vuccati.",
  "tika-vin12t2:647_12": "Kucchianuvātāropanamattenāti puthulato anuvātassa cīvarassūpari āropanamattena. Puthulānuvātañhi",
  "tika-vin12t2:647_13": "pārupanakāle kucchiyaṁ ṭhitattā kucchianuvātanti vuccati. Āgantukapaṭṭāropanamattenāti",
  "tika-vin12t2:647_14": "āgantukapaṭṭassa cīvarassūpari āropanamattena. Vāti athavā.",
  "tika-vin12t2:648_0": "Sāruppanti samaṇānucchavikaṁ. Parikathāyāti pariyāyena uppāditāya kathāya. Atiukkaṭṭhaṁ",
  "tika-vin12t2:648_1": "vaṭṭatīti atiukkaṭṭhaṁ eva vaṭṭati. Otiṇṇasadisamevāti otiṇṇena vatthena sadisameva",
  "tika-vin12t2:648_2": "kathinacīvaranti sambandho. Tatthāti duvidhesu sannidhīsu. Tadahevāti tasmiṁ dinnaahani eva.",
  "tika-vin12t2:649": "Rattinissaggiyenāti rattiatikkantaṁ hutvā nissaggiyena. Aññenāti ticīvarato aññena. Samaṇḍalikatanti saha mahāmaṇḍalaaḍḍhamaṇḍalena kataṁ.",
  "tika-vin12t2:650_0": "309. Evaṁ catuvīsatiākāraṁ anatthatalakkhaṇaṁ dassetvā idāni sattarasākāraṁ atthatalakkhaṇaṁ",
  "tika-vin12t2:650_1": "dassento āha ‘‘ahatenā’’tiādi . Tattha paribhogaṁ na hanittha na gacchitthāti ahataṁ,",
  "tika-vin12t2:650_2": "paribhogena na hanitabbaṁ na hiṁsitabbanti vā ahatanti dassento āha ‘‘aparibhuttenā’’ti.",
  "tika-vin12t2:650_3": "‘‘Ahatasadisenā’’ti iminā ahatakappenāti ettha kappasaddo sadisatthoti dasseti. Pāpaṇikenāti",
  "tika-vin12t2:650_4": "ettha pasārito āpaṇo pāpaṇo, tasmiṁ patitaṁ pāpaṇikanti dassento āha ‘‘āpaṇadvāre",
  "tika-vin12t2:650_5": "patita’’nti. ‘‘Pilotika’’nti iminā ṇikapaccayassa sarūpaṁ dasseti. Vuttavipallāsenevāti",
  "tika-vin12t2:650_6": "vuttehi ‘‘nimittakatenā’’tiādīhi vipallāsena eva. Tatthāti parivāre . Hīti saccaṁ,",
  "tika-vin12t2:650_7": "yasmā vā. Idhāti kathinakkhandhake. Avuccamānena tena vacanena parihāyatīti sambandho.",
  "tika-vin12t2:651_0": "310.Tatthāti ‘‘kathañca bhikkhave ubbhataṁ hoti kathina’’ntiādipāṭhe. Janettiyo mātaroti",
  "tika-vin12t2:651_1": "yojanā. Iminā dhammena putte mānetīti mātā, dhammena puttehi māniyatīti vā mātā,",
  "tika-vin12t2:651_2": "sā viya hontīti mātikāti dasseti. Kathinubbhāranti ca kathinuddhāranti ca atthato",
  "tika-vin12t2:651_3": "sadisaṁ. Etāti etā padajātiyo. Tāsūti aṭṭhasu mātikāsu. Assāti kathinubbhārassa.",
  "tika-vin12t2:652": "188. Ādāyasattakakathā",
  "tika-vin12t2:653": "311.Na paccessanti ettha patītyūpasaggassa punatthaṁ, idhātuyā ca gatyatthaṁ dassento āha ‘‘na puna āgamissa’’nti. Evaṁ pakkamato chijjatīti sambandho.",
  "tika-vin12t2:654": "Etañcāti pakkamanantikaṁ, kathinuddhārañca. Tāhanti te ahaṁ. Teti tuyhaṁ.",
  "tika-vin12t2:655": "Aññanti attano vihārato aññaṁ. Evaṁ hotīti eso parivitakko hoti. Soti āvāsapalibodho. Ādiccabandhunā vuttoti yojanā.",
  "tika-vin12t2:656_0": "Dve palibodhā ekato chijjantīti sambandho. Apubbaṁ acarimanti ekapahāreneva. So palibodhūpacchedo",
  "tika-vin12t2:656_1": "kasmā vitthārato na vuttoti āha ‘‘so panā’’tiādi. So panāti palibodhūpacchedo pana.",
  "tika-vin12t2:656_2": "Na vuttoti sambandho. Etthāti imasmiṁ kathinubbhāre. Kasmā ayaṁ kathinuddhāro ‘‘nāsanantiko’’ti",
  "tika-vin12t2:656_3": "vuttoti āha ‘‘yasmā’’tiādi. Tassāti bhikkhuno.",
  "tika-vin12t2:657_0": "Āsāvacchedike chijjatīti sambandho. Ayaṁ panāti āsāvacchediko kathinuddhāro pana.",
  "tika-vin12t2:657_1": "Anekapabhedo hotīti sambandho. Tassāti bhikkhussa. Vuttoti ayaṁ āsāvacchediko kathinuddhāro",
  "tika-vin12t2:657_2": "vuttoti yojanā. Ettha panāti imasmiṁ pana ṭhāne. Tatthāti sīmātikkantike.",
  "tika-vin12t2:658_0": "312-325.Evantiādi nigamanaṁ. Sattaketi aṭṭhasu mātikāsu āsāvacchedato sese sattapamāṇe,",
  "tika-vin12t2:658_1": "sattasamūhe vā. Teyevāti sattake eva. Tatoti vārato. Ye yeti kathinuddhārā. Itarehīti",
  "tika-vin12t2:658_2": "āsāvacchedato aññehi. Ye palibodhā vuttāti sambandho. Āvāso cajīyati anenāti cattanti",
  "tika-vin12t2:658_3": "vacanatthaṁ dassento āha ‘‘yena cittenā’’tiādi. Tanti cittaṁ. ‘‘Eseva nayo’’ti iminā",
  "tika-vin12t2:658_4": "āvāso vamīyati anenāti vantaṁ. Āvāsato muccati anenāti muttanti vacanatthaṁ atidisati.",
  "tika-vin12t2:658_5": "Sabbatthāti sabbasmiṁ kathinakkhandhake.",
  "tika-vin12t2:659": "Iti kathinakkhandhakavaṇṇanāya yojanā samattā.",
  "tika-vin12t2:660": "8. Cīvarakkhandhakaṁ",
  "tika-vin12t2:661": "202. Jīvakavatthukathā",
  "tika-vin12t2:662_0": "326. Cīvarakkhandhake padakkhiṇasaddassa apasabyatthaṁ paṭikkhipanto āha ‘‘chekā",
  "tika-vin12t2:662_1": "kusalā’’ti. Abhisaṭāti ettha saradhātuyā gaticintāsu idha gatyattheti dassento āha",
  "tika-vin12t2:662_2": "‘‘abhigatā’’ti. Abhigatāti abhimukhaṁ gantabbā. Nanu pāḷiyaṁ ‘‘atthikānaṁ atthikānaṁ",
  "tika-vin12t2:662_3": "manussāna’’nti vuttaṁ, kasmā pana ‘‘atthikehi atthikehi manussehī’’ti vuttanti āha",
  "tika-vin12t2:662_4": "‘‘karaṇatthe panā’’tiādi. Iminā chaṭṭhīkattā nāma tatiyākattunā samānoyevāti dasseti.",
  "tika-vin12t2:662_5": "Nigame vasatīti negamoti vutte kuṭumbiyagaṇo negamo nāmāti āha ‘‘kuṭumbiyagaṇo’’ti.",
  "tika-vin12t2:663_0": "327. Nagare nivasantīti nāgarā. Datvā, vuṭṭhāpesunti sambandho. Ārāmuyyānavāhanādīti",
  "tika-vin12t2:663_1": "ettha ādisaddena aññāni upabhogaparibhogāni saṅgaṇhāti. Gaṇikaṭṭhāneti gaṇikāya ṭhāne.",
  "tika-vin12t2:663_2": "Gaṇikāti ca nagarasobhinī. Sā hi atthikena janagaṇena abhigantabbāti gaṇikāti vuccati.",
  "tika-vin12t2:663_3": "Paṭisatena cāti ettha casaddo avadhāraṇattho. Rattiṁ gamanassa paṭinidhisaṅkhātena",
  "tika-vin12t2:663_4": "satena evāti hi attho. Gilānanti ettha bhāvapaccayena vināpi bhāvattho ñātabboti",
  "tika-vin12t2:663_5": "āha ‘‘gilānabhāva’’nti. ‘‘Jānāpeyya’’nti iminā paṭivedeyyanti ettha vidadhātuyā ñāṇatthaṁ",
  "tika-vin12t2:663_6": "dasseti. Kattarasuppeti ettha kattarasaddo jiṇṇapariyāyoti āha ‘‘jiṇṇasuppe’’ti.",
  "tika-vin12t2:663_7": "Supanti sunakhādayo etthāti suppaṁ, kattaraṁ suppaṁ kattarasuppaṁ.",
  "tika-vin12t2:664_0": "328.Tanti jīvakaṁ. Aññe rājadārakā vadanti kirāti sambandho. Natthi mātā etassāti",
  "tika-vin12t2:664_1": "nimmātiko. Yathā cātiādīsu yathā pesanti, tathāti yojanā. Casaddo sampiṇḍanattho.",
  "tika-vin12t2:664_2": "Na kevalaṁ vadantiyeva, atha kho na koci kiñci pesetīti hi attho. Aññesanti jīvakato",
  "tika-vin12t2:664_3": "aññesaṁ. Tassāti jīvakassa. Itīti evaṁ. Soti jīvako. Taṁ sabbanti ‘‘nimmātiko nippitiko’’ti",
  "tika-vin12t2:664_4": "vadanañca paṇṇākārassa apesanañcāti taṁ sabbaṁ.",
  "tika-vin12t2:665_0": "Yaṁnūnāti sādhu vata. Ahaṁ vajjasippaṁ sikkheyyaṁ sādhu vatāti yojanā. Tassāti jīvakassa.",
  "tika-vin12t2:665_1": "Etadahosīti etaṁ ahosi, parivitakko ahūti attho. Parūpaghātapaṭisaṁyuttānīti paraṁ",
  "tika-vin12t2:665_2": "upagantvā, upa bhusena vā hananena paṭisaṁyuttāni. Mettāpubbabhāganti sippassa pubbabhāge",
  "tika-vin12t2:665_3": "pavattā mettā etassāti mettāpubbabhāgaṁ. Iti ahosīti yojanā. Purimacintāya anekantabhāvato",
  "tika-vin12t2:665_4": "ekantabhāvaṁ dassento āha ‘‘api cā’’tiādi. Api cāti ekantena. Ayanti jīvako. Itoti",
  "tika-vin12t2:665_5": "bhaddakappato. Ayanti upāsako . Catuparisantareti catuparisamajjhe. Patthataguṇanti",
  "tika-vin12t2:665_6": "pattharitaguṇaṁ. Ṭhānantaranti ṭhānabhedaṁ, ahampīti na ayaṁ upāsakoyeva, ahampīti",
  "tika-vin12t2:665_7": "attho. Bhagavāti ālapanapadametaṁ. Patthananti icchitavaraṁ. Codiyamānopīti uyyojiyamānopi.",
  "tika-vin12t2:665_8": "Pisaddena purimacintanamapekkhati. Esāti eso jīvako.",
  "tika-vin12t2:666_0": "329.Disāpāmokkhoti padassa disāsu pāmokkho disāpāmokkhoti vacanatthaṁ dassento āha",
  "tika-vin12t2:666_1": "‘‘sabbadisāsū’’tiādi. Tasmiñca samayeti jīvakassa tasmiṁ cintanasamaye ca, āgamaṁsūti",
  "tika-vin12t2:666_2": "sambandho. Teti vāṇije, pucchīti sambandho. Kutoti nagarato. Takkasīlatoti takkasīlanagarato.",
  "tika-vin12t2:666_3": "Tatthāti takkasīle. Āmāti sampaṭicchanatthe nipāto, āma atthīti hi attho. Teti vāṇijā.",
  "tika-vin12t2:666_4": "Tathāti yathā jīvako āha, tathā akaṁsūti attho. Soti jīvako. Pitaranti abhayarājakumāraṁ. Tehīti vāṇijehi.",
  "tika-vin12t2:667_0": "Tanti jīvakaṁ, pucchīti sambandho. Soti jīvako. Kasmā tāta tvaṁ idhāgato asi panāti",
  "tika-vin12t2:667_1": "pucchīti yojanā. Tatoti pucchato. Soti jīvako. Sikkhituṁ āgato amhīti yojanā. Bahuñca",
  "tika-vin12t2:667_2": "gaṇhātītiādīsu so kiñci kammaṁ akatvā sippasseva sikkhitattā bahuñca gaṇhātīti āha",
  "tika-vin12t2:667_3": "‘‘yathā’’tiādi. Tattha yathā sikkhantiyeva, evaṁ tathā so na sikkhatīti yojanā. So",
  "tika-vin12t2:667_4": "panāti jīvako pana, karoti sikkhatīti sambandho. Ekaṁ kālanti ekasmiṁ kāle. Evaṁ",
  "tika-vin12t2:667_5": "sante kasmā so bahuñca gaṇhātīti āha ‘‘evaṁ santepī’’tiādi. Medhāvitāyāti khippaṁ",
  "tika-vin12t2:667_6": "gahaṇadhāraṇapaññatāya, bahuñca sippanti sambandho. Assa jīvakassa gahitañca sippaṁ",
  "tika-vin12t2:667_7": "na sammussatīti yojanā.",
  "tika-vin12t2:668_0": "Yattakaṁ sippaṁ ācariyo jānāti, tattakaṁ ayaṁ jīvako jānātīti yojanā. Yanti sippaṁ.",
  "tika-vin12t2:668_1": "Ayanti jīvako, bhavissatīti sambandho. Nanti jīvakaṁ. Yathāti yenākārena. Kammavipākanti",
  "tika-vin12t2:668_2": "kammavipākajaṁ rogaṁ. ‘‘Na’’nti padaṁ ‘‘sikkhāpesī’’ti pade kāritakammaṁ, ‘‘bhesajjayojana’’nti",
  "tika-vin12t2:668_3": "padaṁ dhātukammaṁ. Bhesajjayojananti bhesajjena rogassa yojanaṁ. So panāti jīvako",
  "tika-vin12t2:668_4": "pana. Imināti jīvakena na uggahitaṁ, uggahitanti sambandho. Ekena dvārenāti catūsu",
  "tika-vin12t2:668_5": "dvāresu ekena dvārena. Āhiṇḍantoti vicaranto. Parittaṁ pātheyyanti ettha parittasaddassa",
  "tika-vin12t2:668_6": "ārakkhanatthepi pavattanato idha appatthe pavattatīti dassento āha ‘‘appamattaka’’nti.",
  "tika-vin12t2:668_7": "Kasmā appamattakaṁ pātheyyaṁ adāsīti yojanā. Tassāti disāpāmokkhassa. Ayanti jīvako,",
  "tika-vin12t2:668_8": "labhissatīti sambandho. Tatoti labhanato. Khīṇe pātheyyeti pātheyye khīṇe satīti yojanā.",
  "tika-vin12t2:669": "203. Seṭṭhibhariyādivatthukathā",
  "tika-vin12t2:670_0": "330.Yā nāmāti yā nāma gharaṇī. Kimpi māyanti ettha ekāralopasandhīti āha ‘‘kimpi",
  "tika-vin12t2:670_1": "me aya’’nti. Iminā yakārādesasandhiṁ nivatteti, ‘‘myāya’’ntipi pāṭho, evaṁ sati ādesasandhiyeva,",
  "tika-vin12t2:670_2": "na lopasandhi. Ayaṁ gharaṇī me kiñci deyyadhammaṁ kimpi dassatīti yojanā. Tassa cāti",
  "tika-vin12t2:670_3": "sabbissa ca, katassātipi pāṭho. Rogūpasamassa cāti mama rogassa upasamassa ca, imehi",
  "tika-vin12t2:670_4": "padehi saṁyamassāti padassa atthaṁ dasseti. ‘‘Upakāra’’nti iminā upajānāmīti ettha",
  "tika-vin12t2:670_5": "upasaddassa atthaṁ dasseti. Adhippāyoti gharaṇiyā āsayo.",
  "tika-vin12t2:671_0": "331. ‘‘Sabbālaṅkāraṁ tuyhaṁ hotū’’ti idaṁ vacanaṁ rājā sabhāvato āha, udāhu kiñci",
  "tika-vin12t2:671_1": "cintetvāti āha ‘‘rājā’’tiādi. Tattha imanti alaṅkāraṁ. Pamāṇayutteti kāraṇānurūpe.",
  "tika-vin12t2:671_2": "Nanti jīvakaṁ. Nāṭakānampīti pañcasatikānaṁ nāṭakānampi. Sopīti jīvakopi. Tesanti",
  "tika-vin12t2:671_3": "abhayakumāranāṭakānaṁ. Meti mayhaṁ, na patirūpanti sambandho. Ayyikānanti mātāmahīnaṁ.",
  "tika-vin12t2:671_4": "Katassa me upakāranti yojanā. Iminā adhikāro ca upakāro ca atthato sadisanti dasseti.",
  "tika-vin12t2:671_5": "Rājā pasanno datvā āhāti sambandho.",
  "tika-vin12t2:672": "205. Rājagahaseṭṭhivatthukathā",
  "tika-vin12t2:673_0": "332.Iriyāpathasamparivattanenāti iriyāpathassa punappunaṁ parivattanena. Tīhi sattāhehi",
  "tika-vin12t2:673_1": "niccalassa nipannassa assa seṭṭhissa matthaluṅganti yojanā. Appeva nipajjeyyāti yojanā.",
  "tika-vin12t2:673_2": "Nanti seṭṭhiṁ. Tenevāti teneva kāraṇena. Sīsaṁ chādetīti sīsacchavīti vutte sīsapaṭicchādanacammanti",
  "tika-vin12t2:673_3": "āha ‘‘sīsacamma’’nti. Tassāti seṭṭhissa. Tīhi sattāhenāti ettha pubbapadena pacchimapadaṁ",
  "tika-vin12t2:673_4": "guṇitvā gahetabbanti āha ‘‘tīhi passehi ekenekena sattāhenā’’ti.",
  "tika-vin12t2:674": "333.Janaṁ nīharāpetvāti janaṁ apakkamāpetvā.",
  "tika-vin12t2:675": "207. Pajjotarājavatthukathā",
  "tika-vin12t2:676_0": "334.Vicchikassa jātoti vicchikassa kāraṇā jāto, vicchikaṁ paṭicca jātoti attho. Sabbi",
  "tika-vin12t2:676_1": "ca bhesajjaṁ vicchikānaṁ paṭikūlaṁ hotīti yojanā. Paññāsayojanikāti ettha ṇikapaccayassa",
  "tika-vin12t2:676_2": "gantuṁ samatthatthe pavattabhāvaṁ dassento āha ‘‘gantuṁ samattho hotī’’ti. Assa raññoti",
  "tika-vin12t2:676_3": "candapajjotanāmakassa assa rañño. Hatthinīyevāti bhaddavatikā nāma hatthinīyeva.",
  "tika-vin12t2:676_4": "Vīsayojanasatanti vīsādhikaṁ yojanasataṁ.",
  "tika-vin12t2:677_0": "Bhuñjituṁ nisinnassa ekassa kulaputtassa dvāreti yojanā. Tassāti kulaputtassa, ārocesīti",
  "tika-vin12t2:677_1": "sambandho. Soti kulaputto, ‘‘āharā’’ti āṇāpesīti sambandho. Itaroti puriso. Tanti",
  "tika-vin12t2:677_2": "pattaṁ. Yattha yatthāti yasmiṁ yasmiṁ bhave. Tattha tattha vāhanasampanno homīti",
  "tika-vin12t2:677_3": "yojanā. Soti puriso. Pajjoto nāma ayaṁ rājā jātoti yojanā.",
  "tika-vin12t2:678_0": "Sabbiṁ pāyetvāti idaṁ upalakkhaṇamattanti dassento āha ‘‘sabbiñca pāyetvā’’tiādi.",
  "tika-vin12t2:678_1": "Sabbiñca pāyetvā, paricārakānaṁ āhārācāre vidhiñca ācikkhitvāti attho. Olumpetvāti",
  "tika-vin12t2:678_2": "lupidhātu odahanatthoti āha ‘‘odahitvā’’ti. Virecesīti uddhañca adho ca virecesi.",
  "tika-vin12t2:679": "208. Siveyyakadussayugakathā",
  "tika-vin12t2:680_0": "335.Sivathikanti sivā jambukā kuṇapakhādanatthāya āgantvā tiṭṭhanti etthāti sivaṭṭhaṁ,",
  "tika-vin12t2:680_1": "tadeva sivathikaṁ, iminā sivathikāyaṁ uppannaṁ siveyyakaṁ thikasaddassa lopaṁ katvāti",
  "tika-vin12t2:680_2": "dasseti. Tatthāti uttarakurūsu. Tanti mataṁ. Hatthisoṇḍakasakuṇāti hatthiliṅgavihaṅgamā.",
  "tika-vin12t2:680_3": "Te hi hatthino soṇḍo viya soṇḍo etesu atthīti hatthīsoṇḍakā, te ca te sakuṇā ceti",
  "tika-vin12t2:680_4": "hatthisoṇḍakasakuṇāti vuccanti. Rañño āharantīti rañño atthāya, santikaṁ vā āharanti.",
  "tika-vin12t2:680_5": "Idanti siveyyakaṁ dussayugaṁ. Siviraṭṭhe vāyitaṁ siveyyakanti ca dassento āha ‘‘athavā’’tiādi.",
  "tika-vin12t2:680_6": "Tenāti kāraṇena. ‘‘Siveyyakanti…pe… vadantī’’ti porāṇā āhūti yojanā.",
  "tika-vin12t2:681": "209. Samattiṁsavirecanakathā",
  "tika-vin12t2:682_0": "336.Kiṁpanāti ettha kiṁsaddo aniyamattho. Lūkho kiṁ, na lūkho kinti hi attho. ‘‘Sinehapānaṁ",
  "tika-vin12t2:682_1": "pana temetī’’ti ca ‘‘karotī’’ti ca sambandho. Sabbatthāti sakalakāye. Sirāti kaṇḍarā.",
  "tika-vin12t2:682_2": "Ayanti jīvako. Oḷārikadosaharaṇatthanti oḷārikassa dosassa apanayanatthaṁ. Pakatatteti",
  "tika-vin12t2:682_3": "pakatisaṅkhāte sabhāve satīti sambandho. Bhagavā bhanteti yojanā. Kutoti kassa santikā.",
  "tika-vin12t2:682_4": "Vaṭṭati nu khoti cintesīti yojanā. Tatoti cintanato. Soṇoti koḷivīsasoṇo, bhuñjatīti",
  "tika-vin12t2:682_5": "sambandho. Tatoti soṇassa santikā. Tassāti soṇassa. Soti soṇo. Therassāti moggallānattherassa.",
  "tika-vin12t2:682_6": "Idaṁ ‘‘patta’’ntipade sāmī, ‘‘adāsī’’ti pade sampadānaṁ. Aññaṁ piṇḍapātanti sambandho.",
  "tika-vin12t2:683_0": "Rājāpi kho bhuñjitukāmo ahosīti sambandho. Yañca sujātā adāsi, yañca parinibbānakāle",
  "tika-vin12t2:683_1": "cundo kammāraputto, bhājanagatesu dvīsuyeva tesu piṇḍapātesu devatā ojaṁ pakkhipantīti",
  "tika-vin12t2:683_2": "yojanā. Aññesūti dvīhi piṇḍapātehi aññesu. Icchanti ruciṁ. Soti bimbisāro rājā. Tavevāti",
  "tika-vin12t2:683_3": "tuyhameva. Tanti bhagavato vacanaṁ. Rājā akāsīti sambandho. Teti asītikulaputtasahassā.",
  "tika-vin12t2:683_4": "Etadatthamevāti soṇassa arahatte patiṭṭhāpanatthameva, na rañño anuggahatthanti adhippāyo.",
  "tika-vin12t2:684": "210. Varayācanakathā",
  "tika-vin12t2:685_0": "337. Kataṁ bhattakiccaṁ yenāti katabhattakicco, tasmiṁ satīti sambandho. Vuttanayenevāti",
  "tika-vin12t2:685_1": "rāhulavatthumhi (mahāva. aṭṭha. 105) vuttanayeneva. Idaṁ vatthanti idaṁ siveyyakaṁ",
  "tika-vin12t2:685_2": "vatthaṁ, uppannanti sambandho. ‘‘Tāvā’’ti ajjhāharitabbo. Etthantareti etasmiṁ vatthuppannakālamajjhe.",
  "tika-vin12t2:685_3": "Koci bhikkhūti sambandho. Tenāti paṁsukūlikahetunā. Ayanti jīvako. Gahapaticīvaranti",
  "tika-vin12t2:685_4": "ettha gahapatīnaṁ cīvaranti atthaṁ paṭikkhipanto āha ‘‘gahapatīhi dinnaṁ cīvara’’nti",
  "tika-vin12t2:685_5": ". Vatthadānānisaṁsapaṭisaṁyuttāyāti ‘‘vatthado hoti vaṇṇado’’tiādikāya (saṁ. ni.",
  "tika-vin12t2:685_6": "1.42) vatthadānassa ānisaṁsena paṭisaṁyuttāya. Vicchāvasena vutto ‘‘itarītarenā’’ti",
  "tika-vin12t2:685_7": "sabbanāmasaddo aniyamatthoti āha ‘‘appagghenapi mahagghenapi yena kenacī’’ti. Pāvāroti",
  "tika-vin12t2:685_8": "uttarāsaṅgo. So hi pārupanatthāya variyati icchiyatīti pāvāroti vuccati. ‘‘Kappāsādibhedo’’ti",
  "tika-vin12t2:685_9": "iminā tassa sarūpaṁ dasseti. Pakatikojavamevāti pakatiyā bhikkhūnaṁ sāruppaṁ kojavameva.",
  "tika-vin12t2:685_10": "Soḷasanāṭakitthīnaṁ ṭhatvā naccayogyattā mahatī piṭṭhi etassāti mahāpiṭṭhiyaṁ, tameva",
  "tika-vin12t2:685_11": "kojavaṁ mahāpiṭṭhiyakojavaṁ. Tassa kira lomāni caturaṅgulādhikāni honti.",
  "tika-vin12t2:686": "211. Kambalānujānanādikathā",
  "tika-vin12t2:687_0": "338.Kāsīnanti kāsīnaṁ janapadānaṁ, kāsiraṭṭhe nivāsīnaṁ janānaṁ vā. Pasenadissāti",
  "tika-vin12t2:687_1": "paccuṭṭhaṁ, paṭipakkhaṁ vā senaṁ jinātīti pasenadi jakārassa dakāraṁ katvā. Esāti",
  "tika-vin12t2:687_2": "eso kāsirājā. ‘‘Sahassa’’nti iminā kāsisaddassa saṅketasaṅkhyaṁ dasseti. Taṁagghanakoti",
  "tika-vin12t2:687_3": "tena kāsinā agghanako. Kasmā aḍḍhakāsīti (therīgā. aṭṭha. 25) vuttoti āha ‘‘ayaṁ",
  "tika-vin12t2:687_4": "panā’’tiādi. Ayanti kambalo. Panāti kāraṇatthajotako. Yasmāti hi attho.",
  "tika-vin12t2:688": "339. Bhañjitabbaṁ khomādīni pañca suttāni missitvā avamadditabbanti bhaṅganti dassento āha ‘‘bhaṅgaṁ nāmā’’tiādi. Vākamayamevāti bhaṅganāmakena vākena nibbattameva.",
  "tika-vin12t2:689_0": "340.Teti bhikkhū, sallakkhiṁsu kirāti sambandho. Etassāti padassa, atthanti sambandho.",
  "tika-vin12t2:689_1": "Na acchiṁsūti na āsiṁsu, na vasiṁsūti attho. Nākāmāti ettha kamudhātu icchattho yakāralopoti",
  "tika-vin12t2:689_2": "āha ‘‘na anicchāyā’’ti. Dātabboti bhāgo dātabbo. Upacāreti susānassa samīpe. ‘‘Akāmā",
  "tika-vin12t2:689_3": "bhāgaṁ dātu’’nti vacanassa anekantabhāvaṁ dassetuṁ vuttaṁ ‘‘yadi panā’’tiādi. Idhāti",
  "tika-vin12t2:689_4": "imaṁ susānaṁ. ‘‘Sampattā gaṇhantū’’ti dentīti yojanā. Yenāti bhikkhunā. Sadisā okkamiṁsūti",
  "tika-vin12t2:689_5": "ettha sadisasaddo samapariyāyoti āha ‘‘samaṁ okkamiṁsū’’ti. Samanti bhāvanapuṁsako.",
  "tika-vin12t2:689_6": "Samānadisāyāti vā dassento āha ‘‘ekadisāya vā’’ti. Ettha pana yakāralopo daṭṭhabbo.",
  "tika-vin12t2:689_7": "Bahimevāti susānato bahi eva. Katikanti katena pavattaṁ saṅgaraṁ.",
  "tika-vin12t2:690": "213. Cīvarapaṭiggāhakasammutikathā",
  "tika-vin12t2:691_0": "342. ‘‘Yo na chandāgatiṁ gacchatī’’tiādīsu evaṁ vinicchayo veditabboti yojanā. Ñātakādīnaṁ",
  "tika-vin12t2:691_1": "cīvaranti sambandho. Ekaccasminti jane. Vāsaddo vikappattho. Etesu tīsu aññatarena",
  "tika-vin12t2:691_2": "kāraṇena chandāgatiṁ gacchati nāmāti hi attho. Āgatassāpi cīvaranti sambandho pisaddo",
  "tika-vin12t2:691_3": "garahattho. Pageva pacchā āgatassāti hi attho. Avamaññanti uññātaṁ. Voti tumhākaṁ.",
  "tika-vin12t2:691_4": "Natthi kinti yojanā. Muṭṭhā sati etassāti muṭṭhassati. Āgatānampi cīvaranti sambandho.",
  "tika-vin12t2:691_5": "Pisaddo sambhāvanattho. Pageva paṭhamaṁ āgatānanti hi attho. Etaṁ cīvarapaṭiggāhakaṭṭhānaṁ",
  "tika-vin12t2:691_6": "nāmāti yojanā. Santasanto vāti khedakhedo vā. Idañcidañcāti idañca idañca cīvaraṁ.",
  "tika-vin12t2:691_7": "Tasmāti yasmā ca gacchati, yasmā ca jānāti, tasmā. Yoti bhikkhu. Sakkotīti sambandho.",
  "tika-vin12t2:691_8": "Evarūpo bhikkhu sammanitabboti yojanā.",
  "tika-vin12t2:692": "Apalokanenapīti ‘‘itthannāmaṁ bhikkhuṁ cīvarapaṭiggāhakaṁ kātuṁ saṅghaṁ apalokemī’’ti apalokanenapi, sammanitunti sambandho. Yattha panāti yasmiṁ pana dhuravihāre.",
  "tika-vin12t2:693_0": "‘‘Gahitaṭṭhāneyevā’’ti iminā tatthevāti ettha tasaddassa visayaṁ dasseti. ‘‘Chaḍḍetvā’’ti",
  "tika-vin12t2:693_1": "iminā ujjhitvāti ettha udhadhātuyā vissajjanatthaṁ dasseti. Cīvarapaṭiggāhakanti",
  "tika-vin12t2:693_2": "padassa cīvaraṁ paṭiggaṇhātīti cīvarapaṭiggāhakoti vacanatthaṁ dassento āha ‘‘yo’’tiādi.",
  "tika-vin12t2:693_3": "Tattha yo paṭiggaṇhāti, so cīvarapaṭiggāhako nāmāti yojanā. ‘‘Cīvarapaṭisāmaka’’nti",
  "tika-vin12t2:693_4": "iminā cīvaraṁ gahitaṭṭhānato nīharitvā bhaṇḍāgāre dahati ṭhapetīti cīvaranidahakoti",
  "tika-vin12t2:693_5": "atthaṁ dasseti. Yo na chandātiṁ gacchatītiādīsu ettha etesu ca ito parañcāti yojanā.",
  "tika-vin12t2:694": "214. Bhaṇḍāgārasammutiādikathā",
  "tika-vin12t2:695_0": "343. Yo vihāro vā yo aḍḍhayogo vā hoti, so vihārādiko sammanitabboti yojanā. ‘‘Ārāmikasāmaṇerādīhī’’ti",
  "tika-vin12t2:695_1": "padaṁ vivittatthe apādānaṁ, karaṇampi yujjati. Paccantasenāsanaṁ pana na sammanitabbaṁ",
  "tika-vin12t2:695_2": "corādiupaddavattā. Vihāramajjheyevāti bhaṇḍāgāravihāramajjheyeva.",
  "tika-vin12t2:696_0": "Yassāti bhaṇḍāgārassa. Idaṁ padaṁ ‘‘chadanādīsū’’ti pade sāmī, ‘‘natthī’’ti pade",
  "tika-vin12t2:696_1": "sampadānaṁ . Yassa panāti bhaṇḍāgārassa pana. Yattha katthacīti yasmiṁ kasmiṁci ṭhāne.",
  "tika-vin12t2:696_2": "Yenāti patitahetunā. Mūsitvā khādatīti mūsiko. Ādisaddena godhāmaṅgusādayo saṅgaṇhāti.",
  "tika-vin12t2:696_3": "Upa bhusaṁ, upaguhitvā vā cinantīti upacikā. Tanti ovassanādiṁ. Hīti saccaṁ, yasmā",
  "tika-vin12t2:696_4": "vā. Evantiādi nigamanaṁ.",
  "tika-vin12t2:697_0": "Cīvarapaṭiggāhakādīhīti ādisaddena cīvaranidahakabhaṇḍāgārike saṅgaṇhāti. Tatthāti",
  "tika-vin12t2:697_1": "tesu. Cīvarapaṭiggāhakena na gaṇhitabbanti sambandho. Tāvāti cīvaranidahakabhaṇḍāgārikānaṁ,",
  "tika-vin12t2:697_2": "tehi vā paṭhamaṁ. Yaṁ yanti cīvaraṁ. Tathevāti yathā visuṁ visuṁ katvā gaṇhati, tatheva.",
  "tika-vin12t2:697_3": "Cīvaranidahakenāpīti pisaddo na kevalaṁ paṭiggāhakeneva, atha kho nidahakenapīti",
  "tika-vin12t2:697_4": "sampiṇḍeti. Tathevāti yathā nidahako ācikkhati, tatheva. Tatoti tehi cīvarehi, vibhattaapādānaṁ,",
  "tika-vin12t2:697_5": "tesu cīvaresu vā niddhāraṇaṁ. Tadevāti saṅghena vuttacīvarameva.",
  "tika-vin12t2:698_0": "Itītiādi nigamanaṁ. Bhagavatā anuññātoti sambandho. Bhaṇḍāgāranti bhaṇḍassa ṭhapanokāsaṁ",
  "tika-vin12t2:698_1": "agāraṁ. Bhaṇḍāgārikoti bhaṇḍāgāre niyutto. Bāhullikatāyāti paccayabāhullena niyuttabhāvatthaṁ.",
  "tika-vin12t2:698_2": "Evaṁ sante kimatthāya anuññātoti āha ‘‘api cā’’tiādi. Anuggahāya anuññātoti sambandho.",
  "tika-vin12t2:698_3": "Hīti vitthāro. Neva jāneyyunti yojanā. Dve dve vā cīvareti sambandho. Saṅgahaṁ kātunti",
  "tika-vin12t2:698_4": "saṅghena saṅgahaṁ kātuṁ.",
  "tika-vin12t2:699_0": "Na vuṭṭhāpetabboti ettha atthuddhāravasena aññepi avuṭṭhāpanīye dassento āha ‘‘aññepī’’tiādi.",
  "tika-vin12t2:699_1": "Hīti vitthāro. Tatthāti catūsu. Saṅgho pana detīti sambandho. Upakāratāya cāti saṅghassa",
  "tika-vin12t2:699_2": "upakāratāya ca. Ettha ca purimesu tīsu ekoyeva hetu, pacchime pana dve hetavoti daṭṭhabbaṁ.",
  "tika-vin12t2:700_0": "Sammukhībhūtenāti aññamaññassa mukhe saṁvijjamāno, sannipatito vā sammukho, sammukho",
  "tika-vin12t2:700_1": "hutvā bhūto sammukhībhūto. Bhūsaddayogattā akārassīkāro hoti, antoupacārasīmāyaṁ",
  "tika-vin12t2:700_2": "ṭhito saṅgho . Tamatthaṁ dassento āha ‘‘antoupacārasīmāyaṁ ṭhitenā’’ti. Kolāhalanti",
  "tika-vin12t2:700_3": "bahujanehi sannipatitvā ekato kataṁ abyattasaddaṁ. Tadākāraṁ dassento āha ‘‘amhāka’’ntiādi.",
  "tika-vin12t2:700_4": "‘‘Cīvarabhājakesū’’tiādinā agatigamanākāraṁ dasseti, taṁ suviññeyyameva. Tulābhūtoti",
  "tika-vin12t2:700_5": "tulāya sadiso hutvā bhūto, tulāya sadisabhāvaṁ patto vā. Majjhattoti majjhe ṭhito",
  "tika-vin12t2:700_6": "attā sabhāvo etassāti majjhatto.",
  "tika-vin12t2:701_0": "Idanti cīvaraṁ. Ghananti nirantaraṁ. Tanukanti viraḷaṁ. Ettha ‘‘uccinitvā’’ti iminā",
  "tika-vin12t2:701_1": "vatthassa pamāṇena uccinanaṁ dasseti. ‘‘Tulayitvā’’ti iminā agghena tulanaṁ dasseti.",
  "tika-vin12t2:701_2": "Vaṇṇāvaṇṇaṁ katvāti vaṇṇañca avaṇṇañca khuddakañca pamāṇaṁ, mahantañca pamāṇaṁ katvāti",
  "tika-vin12t2:701_3": "attho. Ekaccāni cīvarāni appagghāni honti, ekaccāni mahagghānīti vuttaṁ hoti. Dasadasaagghanakanti",
  "tika-vin12t2:701_4": "dasahi dasahi kahāpaṇehi agghanakaṁ. Yanti cīvaraṁ, bandhitvāti navagghanakaṁ ekagghanakena,",
  "tika-vin12t2:701_5": "aṭṭhagghanakañca dviagghanakena bandhitvāti attho. Same paṭivīseti samapamāṇe paṭivīse",
  "tika-vin12t2:701_6": "ṭhapetvā, iminā ‘‘vaṇṇāvaṇṇa’’nti ettha vaṇṇasaddo pamāṇatthoti dīpeti. Dasa dasa",
  "tika-vin12t2:701_7": "bhikkhūti idaṁ upalakkhaṇavasena vuttaṁ aññenākārenāpi gaṇetuṁ sakkuṇeyyattā. Bhaṇḍikanti",
  "tika-vin12t2:701_8": "cīvarabhaṇḍena niyuttaṁ puṭaṁ. Kusoti salākadaṇḍo.",
  "tika-vin12t2:702_0": "Attissarāti attanāva attānaṁ issarā. Aññesaṁ vattapaṭipattinti sambandho. Upaḍḍhabhāgoti",
  "tika-vin12t2:702_1": "bhikkhūnaṁ laddhabhāgato upaḍḍho bhāgo. Ye panāti sāmaṇerā pana. Samabhāgoti bhikkhūnaṁ",
  "tika-vin12t2:702_2": "bhāgena samo bhāgo. Idañcāti ‘‘upaḍḍhapaṭivīsa’’nti vacanañca, kathitanti sambandho.",
  "tika-vin12t2:702_3": "Samakamevāti bhikkhusāmaṇerānaṁ samapamāṇameva. Tatruppādavassāvāsikanti tasmiṁ vihāre",
  "tika-vin12t2:702_4": "uppādena mūlena uppāditaṁ vassāvāsikaṁ. Phātikammanti vaḍḍhanakammaṁ ‘‘yattakena",
  "tika-vin12t2:702_5": "vinayāgatena sammuñjanibandhanādinā hatthakammena vihārassa ūnatā na hoti, tattakaṁ",
  "tika-vin12t2:702_6": "katvāti attho. Etanti phātikammaṁ katvā gahaṇaṁ . Hīti saccaṁ. Etthāti tatruppādavassāvāsikagahaṇe.",
  "tika-vin12t2:702_7": "Sabbesanti akhilānaṁ bhikkhusāmaṇerānaṁ. Bhaṇḍāgārikacīvarepīti bhaṇḍāgāre ṭhapite",
  "tika-vin12t2:702_8": "akālacīvarepi. Pisaddena tatruppādavassāvāsikamapekkhati. Sāmaṇerā ukkuṭṭhiṁ karontīti",
  "tika-vin12t2:702_9": "sambandho. Apaharitakanti haritavirahitaṁ. Raṅgachallinti rajanacchaviṁ. Etanti ukkuṭṭhikaraṇato",
  "tika-vin12t2:702_10": "samabhāgadānaṁ, vuttanti sambandho. Ye cāti sāmaṇerā ca. Virajjhitvā karontīti kattabbakālesu",
  "tika-vin12t2:702_11": "akatvā yathicchitakkhaṇe karonti. Teti sāmaṇere. Samapaṭivīso dātabboti ‘‘karissāmā’’ti",
  "tika-vin12t2:702_12": "paṭiññātamattena samo paṭivīso dātabbo.",
  "tika-vin12t2:703_0": "‘‘Sakaṁ bhāgaṁ dātu’’nti idaṁ vuttanti sambandho. Kiṁ sandhāya vuttanti āha ‘‘bhaṇḍāgārato…pe…",
  "tika-vin12t2:703_1": "sandhāyā’’ti. Pahatāyāti paharitabbāya, pahanitabbāya vā. Tasmāti yasmā sandhāya",
  "tika-vin12t2:703_2": "vuttaṁ, tasmā. Anīhaṭesūti bhaṇḍāgārato anīharitesu. Imassa bhikkhunoti uttaritukāmassa",
  "tika-vin12t2:703_3": "imassa bhikkhuno. Tulāyāti mānena.",
  "tika-vin12t2:704_0": "Tesūti sāṭakesu, eko sāṭakoti yojanā. Sabbesu pātitesūti sambandho. Ettakenāti dvādasagghanakena.",
  "tika-vin12t2:704_1": "Taṁ sutvāti bhikkhūnaṁ taṁ vacanaṁ sutvā. Sabbatthāti sabbasmiṁ saṅghagaṇasantake.",
  "tika-vin12t2:704_2": "Anuppadānena khipiyati pakkhipiyatīti anukkhepanti dassento āha ‘‘anukkhepaṁ nāmā’’tiādi.",
  "tika-vin12t2:704_3": "Yattakaṁ agghanti sambandho. Tattakena agghena agghanaketi yojanā. Vikallakāti vikalassa",
  "tika-vin12t2:704_4": "bhāvo vikallaṁ, cīvarapuggalānaṁ apahonakabhāvo, tadeva vikallakā. ‘‘Tatthā’’ti pāṭhaseso,",
  "tika-vin12t2:704_5": "tesu dvīsu vikallakesūti attho. Atthīti saṁvijjanti, nipātoyaṁ. Chindantehi ca dātabbānīti",
  "tika-vin12t2:704_6": "sambandho. Dātabbānīti ca chinditabbāni. Dāsaddo hi avakhaṇḍanattho. Dātunti avakhaṇḍituṁ.",
  "tika-vin12t2:704_7": "Evantiādi nigamanaṁ. Etthāti etesu vikallakesu. Tanti cīvaraṁ . Athāti tositato paraṁ.",
  "tika-vin12t2:704_8": "Tatthāti ekassa bhikkhuno koṭṭhāse. Sāmaṇakanti samaṇassa anurūpaṁ. Yoti bhikkhu.",
  "tika-vin12t2:704_9": "Tenāti parikkhārena. Idampīti aññaṁ sāmaṇakassa parikkhārassa ṭhapanampi. Pisaddena",
  "tika-vin12t2:704_10": "purimaṁ vatthachindanamapekkhati.",
  "tika-vin12t2:705_0": "Vagganti samūhaṁ. Aṭṭha vā nava vā bhikkhū hontīti yojanā. Tesanti aṭṭhannaṁ vā navannaṁ",
  "tika-vin12t2:705_1": "vā. Evantiādi nigamanaṁ. Ayaṁ apahonakabhāvoti yojanā. Puna cīvarasseva vikallakabhāvaṁ",
  "tika-vin12t2:705_2": "dassento āha ‘‘athavā’’tiādi. Ettha purimanaye cīvarassa ca puggalassa ca vikallakaṁ",
  "tika-vin12t2:705_3": "hoti, pacchime cīvarassevāti ayametesaṁ viseso.",
  "tika-vin12t2:706": "215. Cīvararajanakathā",
  "tika-vin12t2:707": "344.Gihiparibhuttaṁ panāti gihinā paribhuttaṁ vatthaṁ pana, kiñci phalanti sambandho.",
  "tika-vin12t2:708_0": "Sītudakāti sītaṁ udakaṁ. Liṅgavipallāso hi ayaṁ. Uttarāḷumpanti ettha uttara uḷumpanti",
  "tika-vin12t2:708_1": "padacchedaṁ katvā akārato ukārassa lopaṁ katvā, pubbasarassa ca dīghaṁ katvā ‘‘uttarāḷumpa’’nti",
  "tika-vin12t2:708_2": "vuccati. Uttarāḷūti uttaraudakaṁ. Uḷusaddo hi udakavācako, taṁ pāti rakkhatīti uttarāḷumpaṁ.",
  "tika-vin12t2:708_3": "Tassa sarūpaṁ dassento āha ‘‘vaṭṭādhāraka’’nti. Rajananti rajanachalliṁ. Hīti phalajotako.",
  "tika-vin12t2:708_4": "Rajananti rajanudakaṁ. Hīti vitthāro. Thevoti rajanabindu. Na visaratīti na paggharati.",
  "tika-vin12t2:708_5": "Rajanāḷuṅkanti etthāpi purimanayeneva padasiddhi veditabbā. Rajanauḷuṅkanti rajanasaṅkhātassa",
  "tika-vin12t2:708_6": "udakassa gahaṇatthāya kariyatīti rajanauḷuṅkaṁ. Daṇḍakena niyuttaṁ thālakaṁ daṇḍakathālakanti",
  "tika-vin12t2:708_7": "dassento āha ‘‘tameva sadaṇḍaka’’nti. Rajanakuṇḍanti rajanapakkhipanaṁ mahāghaṭaṁ.",
  "tika-vin12t2:708_8": "Aññatrāti aññaṁ ṭhānaṁ. Patthinnasaddo thaddhapariyāyoti āha ‘‘thaddha’’nti. Dantakāsāvānīti",
  "tika-vin12t2:708_9": "ettha dantasaddena tassa vaṇṇo gahetabbo, so etesamatthīti dantāni, dantāni ca tāni",
  "tika-vin12t2:708_10": "kāsāvāni ceti dantakāsāvāni, tamatthaṁ dassento āha ‘‘dantavaṇṇānī’’ti. Dantavaṇṇāni",
  "tika-vin12t2:708_11": "kāsāvāni dhārentīti sambandho.",
  "tika-vin12t2:709": "216. Chinnakacīvarānujānanakathā",
  "tika-vin12t2:710_0": "345.Dīghamariyādabaddhanti dīghena mariyādena baddhaṁ. Catukkasaṇṭhānanti catunnaṁ",
  "tika-vin12t2:710_1": "maggānaṁ samodhānasaṇṭhānaṁ. Ussahasi tvanti ettha upubbo sahadhātu samatthatthoti",
  "tika-vin12t2:710_2": "āha ‘‘sakkosi tva’’nti. Papubbo pana abhibhavanattho hoti ‘‘pasahatī’’tiādīsu. Yo",
  "tika-vin12t2:710_3": "nāmāti yo ānando ājānissati nāma, so ānando paṇḍitoti yojanā. ‘‘Kusī’’ti etaṁ nāmaṁ",
  "tika-vin12t2:710_4": "adhivacananti yojanā. Anuvātādīnanti ādisaddena paribhaṇḍādīni saṅgaṇhāti. ‘‘Aḍḍhakusī’’ti etanti yojanā.",
  "tika-vin12t2:711_0": "Gīveyyakanti ettha gīvāyaṁ suttasaṁsibbitaṁ gīveyyakanti vacanatthaṁ dassento āha",
  "tika-vin12t2:711_1": "‘‘gīvāveṭhanaṭṭhāne’’tiādi. ‘‘Āgantukapaṭṭa’’nti iminā eyyakapaccayassa sarūpaṁ dasseti.",
  "tika-vin12t2:711_2": "Eseva nayo jaṅgheyyakanti etthāpi. Etaṁ nāmanti ‘‘gīveyyakaṁ, jaṅgheyyaka’’nti etaṁ",
  "tika-vin12t2:711_3": "nāmaṁ. Itīti evaṁ. Etanti ‘‘anuvivaṭṭa’’ntiādi etaṁ. ‘‘Anuvivaṭṭa’’nti etaṁ nāmanti",
  "tika-vin12t2:711_4": "yojanā. Vivaṭṭassāti majjhimakhaṇḍakassa. Bāhantanti ettha bāhāya upari ṭhapitā antā",
  "tika-vin12t2:711_5": "bāhantāti vacanatthaṁ dassento āha ‘‘bāhāyā’’tiādi. Tesanti ubhinnamantānaṁ. Etanti",
  "tika-vin12t2:711_6": "‘‘bāhanta’’nti etaṁ.",
  "tika-vin12t2:712": "217. Ticīvarānujānanakathā",
  "tika-vin12t2:713_0": "346. ‘‘Ukkhittabhaṇḍikabhāvaṁ āpādite’’ti iminā ubbhaṇḍiteti ettha ukkhittaṁ bhaṇḍaṁ",
  "tika-vin12t2:713_1": "ubbhaṇḍaṁ, ubbhaṇḍabhāvaṁ itā āpāditāti ubbhaṇḍitāti vacanatthaṁ dasseti. Te ubbhaṇḍite",
  "tika-vin12t2:713_2": "bhikkhū addasāti yojanā. Bhisisaṅkhepenāti bhisiyaṁ pakkhepena, pavesenāti attho,",
  "tika-vin12t2:713_3": "bhisiākārenāti vuttaṁ hoti. Tatthāti dakkhiṇāgiriṁ. Gacchantā te bhikkhūti yojanā.",
  "tika-vin12t2:713_4": "‘‘Aṭṭhapamāṇāsū’’ti iminā antaraṭṭhakāsūti ettha kapaccayo pamāṇatthe hotīti dasseti,",
  "tika-vin12t2:713_5": "kesuci potthakesu pamāṇasaddo na dissati, gaḷitoti daṭṭhabbo. Rattīsūti sambandho.",
  "tika-vin12t2:713_6": "Bhagavantanti ettha sampadānatthe upayogavacananti āha ‘‘bhagavato’’ti. Sītālukāti",
  "tika-vin12t2:713_7": "ettha sītaṁ pakati etesanti sītāluno , teyeva sītālukāti vacanatthaṁ dassento āha",
  "tika-vin12t2:713_8": "‘‘sītapakatikā’’ti . Ye kulaputtā pakatiyāva sītena kilamanti, te sītālukā nāmāti",
  "tika-vin12t2:713_9": "yojanā. Ekacciyanti ettha ekaccasaddo ekapariyāyoti āha ‘‘ekaṁ paṭṭa’’nti. Iminā",
  "tika-vin12t2:713_10": "ekoyeva ekaccoti katvā sakatthe accapaccayoti dasseti. ‘‘Paṭṭa’’nti iminā ekaccena",
  "tika-vin12t2:713_11": "niyuttaṁ ekacciyanti vacanatthaṁ katvā niyuttatthe pavattassa iyapaccayassa sarūpaṁ",
  "tika-vin12t2:713_12": "dasseti. Itīti evaṁ. Bhagavā anujānātīti sambandho. Itareti saṅghāṭito itare uttarāsaṅgaantaravāsake.",
  "tika-vin12t2:714": "218. Atirekacīvarādikathā",
  "tika-vin12t2:715_0": "348.Acchupeyyanti ettha acchi vuccati nettamaṇḍalaṁ, taṁ viyāti acchi chiddo, tasmiṁ",
  "tika-vin12t2:715_1": "upagantabbaṁ upanetabbanti acchupeyyaṁ. ‘‘Laggāpeyya’’nti iminā adhippāyatthaṁ dasseti.",
  "tika-vin12t2:715_2": "Etthāti paṁsukūle. Sabbamidanti ‘‘diguṇaṁ saṅghāṭi’’ntiādikaṁ sabbaṁ idaṁ vacanaṁ.",
  "tika-vin12t2:715_3": "Uddharitvāti apanetvā. Saṁsibbitanti aññamaññaṁ sambandhitvā sibbitaṁ.",
  "tika-vin12t2:716_0": "351.Sovaggikanti ettha sundarāni aggāni rūpādīni etthāti saggo, pubbapade ukārassa",
  "tika-vin12t2:716_1": "lopo, ukārassa uvādese ‘‘suvaggo’’ti sijjhati. Suvaggappattahetukaṁ sovaggikaṁ, dānaṁ,",
  "tika-vin12t2:716_2": "tamatthaṁ dassento āha ‘‘saggappattahetuka’’nti. ‘‘Apanetī’’ti iminā nudadhātuyā",
  "tika-vin12t2:716_3": "apanayanatthaṁ dasseti. Anāmayāti ettha āmayasaddo rogapariyāyoti āha ‘‘arogā’’ti.",
  "tika-vin12t2:716_4": "Natthi āmayo etissāti anāmayā.",
  "tika-vin12t2:717": "353.Jhānalābhinoti jhānalābhīnaṁ puthujjanānaṁ kāmacchandanīvaraṇassa vikkhambhanattā vuttaṁ.",
  "tika-vin12t2:718": "356. Samodhānavasena dassiyitthāti sandiṭṭho. Samodhānavasena bhajiyitthāti sambhatto. Abhimukhaṁ lapitthāti ālapito. Imehīti imehi dvīhi.",
  "tika-vin12t2:719": "221. Pacchimavikappanupagacīvarādikathā",
  "tika-vin12t2:720_0": "359.Katapaṁsukūloti kato paṁsukūlo. Iminā ‘‘paṁsukūlato’’ti padassa visesanaparapadattaṁ",
  "tika-vin12t2:720_1": "dasseti. Aggaḷāropanenāti aggaḷassa āropanena. ‘‘Suttenevā’’ti ettha evasaddena pilotikaṁ",
  "tika-vin12t2:720_2": "nivatteti. Añchitvā añchitvāti ākaḍḍhitvā ākaḍḍhitvā. Abhidhātu hi ākaḍḍhanattho.",
  "tika-vin12t2:720_3": "‘‘Saṅghāṭikoṇo dīgho’’ti iminā vikaṇṇoti ettha visamo kaṇṇo vikaṇṇoti katvā kaṇṇasaddassa",
  "tika-vin12t2:720_4": "koṇatthaṁ dasseti. Tatoti gaḷanato. Lujjantīti valiṁ gaṇhanti. Aṭṭhapadakanti padassa",
  "tika-vin12t2:720_5": "aṭṭhapadena sibbitaṁ aṭṭhapadakanti vacanatthaṁ dassento āha ‘‘aṭṭhapadakacchinnena",
  "tika-vin12t2:720_6": "pattamukhaṁ sibbitu’’nti. Tattha aṭṭhapadakacchinnena pattamukhaṁ sibbitunti aṭṭhapadalikhanena",
  "tika-vin12t2:720_7": "tattha tattha gabbhaṁ dassetvā pattamukhaṁ sibbituṁ. ‘‘Aṭṭhapadakacchannenā’’tipi",
  "tika-vin12t2:720_8": "pāṭho, aṭṭhaphalakākārenāti attho.",
  "tika-vin12t2:721_0": "360. ‘‘Āgantukapattampi dātu’’nti iminā anvādikanti padassa anupacchā āgantukabhāvena",
  "tika-vin12t2:721_1": "dīyatīti anvādikanti vacanatthaṁ dasseti. Catutthakkharenapi pāṭho, anupacchā āgantukabhāvena",
  "tika-vin12t2:721_2": "dhīyati ṭhapīyatīti anvādhikanti kātabbo. Idaṁ panāti anvādhikaṁ pana.",
  "tika-vin12t2:722": "361.Sesañātīnanti mātāpitūhi sesañātīnaṁ. Vinipātetiyevāti vinassanto nipātetiyeva.",
  "tika-vin12t2:723_0": "362. ‘‘Vassiko’’ti saṅketīyati gaṇhīyatīti vassikasaṅketanti vutte cattāro māsāti",
  "tika-vin12t2:723_1": "āha ‘‘cattāro māse’’ti. Hīti saccaṁ, yasmā vā. Āraññakassa bhikkhunoti sambandho.",
  "tika-vin12t2:723_2": "Tenāti āraññakena bhikkhunā.",
  "tika-vin12t2:724": "222. Saṅghikacīvaruppādakathā",
  "tika-vin12t2:725_0": "363.Aññatthāti dinnaṭṭhānato aññattha. Haṭānipi cīvarāni tuyheva santakānīti yojanā.",
  "tika-vin12t2:725_1": "Tesanti cīvarānaṁ. Aññoti ekakavassāvāsikato añño. Pañcamāse taṁ sabbaṁ tasseva bhikkhuno",
  "tika-vin12t2:725_2": "hotīti sambandho. Yanti cīvaraṁ, taṁ sabbaṁ cīvaranti sambandho. Yampīti cīvarampi.",
  "tika-vin12t2:725_3": "Soti bhikkhu, gaṇhātīti sambandho. Vassāvāsatthāyāti vassaṁ āvāsassa bhikkhuno atthāya.",
  "tika-vin12t2:725_4": "Ṭhapitaupanikkhepatoti veyyāvaccakarehi vaḍḍhiṁ payojetvā ṭhapitaupanikkhepato. Tatruppādatoti",
  "tika-vin12t2:725_5": "tasmiṁ vihāre uppādato nāḷikeraārāmādito. Idanti vakkhamānaṁ. Etthāti ‘‘tasseva tāni",
  "tika-vin12t2:725_6": "cīvarāni yāva kathinassa ubbhārāyā’’ti vacane. Yanti cīvaraṁ. Pana saddo visesatthajotako.",
  "tika-vin12t2:725_7": "Idanti padālaṅkāramattaṁ. Idhāti imasmiṁ vihāre. Abhilāpamattantipi vadanti. Anatthatakathinassāpīti",
  "tika-vin12t2:725_8": "pisaddo pageva atthatakathinassāti dasseti . Pañcamāseti accantasaṁyogatthe upayogavacanaṁ.",
  "tika-vin12t2:725_9": "Tatoti pañcamāsato. Atītavasse vassaṁvutthasaṅghassa idaṁ vassāvāsikaṁ deti kiṁ?",
  "tika-vin12t2:725_10": "Udāhu anāgatavasseti yojanā. Piṭṭhisamayeti gimhānaṁ paṭhamadivasato paṭṭhāya yāva",
  "tika-vin12t2:725_11": "assayujapuṇṇamī, tāva piṭṭhisamaye.",
  "tika-vin12t2:726_0": "Vassānatoti vassānamāsato. Etthāti etesu cīvaresu. Keci bhikkhūti sambandho. Tamatthanti",
  "tika-vin12t2:726_1": "tassa saṅghikacīvarassa kāraṇaṁ. Tatthevāti gataṭṭhāne eva. Esāti saṅghikacīvarahārako",
  "tika-vin12t2:726_2": "bhikkhu. Tatrāti vihārādīsu. Nanti cīvarahārakaṁ bhikkhuṁ.",
  "tika-vin12t2:727": "Vattaṁ vitthāretvā dassento āha ‘‘tena hī’’tiādi. Tena bhikkhunā bhājetabbānīti sambandho. Tassevāti adhiṭṭhahantasseva.",
  "tika-vin12t2:728_0": "Ekekaṁ bhāganti sambandho. Ettha ṭhāne ahameva asmīti yojanā. Duggahitāni hontīti",
  "tika-vin12t2:728_1": "saṅghikāneva hontīti adhippāyo. Mayhamevimāni cīvarānīti issaravasena gahaṇe duggahitāni.",
  "tika-vin12t2:728_2": "Mayhetāni pāpuṇantīti anissaravasena gahaṇe suggahitānīti viseso.",
  "tika-vin12t2:729_0": "Pātite kuseti ettha tapaccayassa paccuppannakālikabhāvaṁ dassento āha ‘‘ekakoṭṭhāse’’tiādi.",
  "tika-vin12t2:729_1": "Gahitamevāti ekakoṭṭhāse pātitassa kusadaṇḍassa vasena ‘‘imassida’’nti ekakoṭṭhāse",
  "tika-vin12t2:729_2": "vidite sabbesaṁ viditattā gahitamevāti adhippāyo.",
  "tika-vin12t2:730": "Itovāti sacīvarabhattatova. Visuṁ sajjiyamāneti cīvare ca bhatte ca visuṁ sajjiyamāne.",
  "tika-vin12t2:731_0": "Yathā purimesu dvīsu vatthūsu ‘‘adaṁsū’’ti vuttaṁ, tathā avatvā kasmā idha ‘‘dentī’’ti",
  "tika-vin12t2:731_1": "vuttanti āha ‘‘saṇikaṁ saṇikaṁ dentiyevā’’ti. Saṇikaṁ saṇikaṁ dente dānakiriyāya",
  "tika-vin12t2:731_2": "anupacchinnattā ‘‘dentī’’ti paccuppannavasena vuttanti adhippāyo. Pacchinnadānattāti",
  "tika-vin12t2:731_3": "pacchinnadānakiriyabhāvato. Idaṁ pana vatthu uppannanti sambandho. Ime ca therāti",
  "tika-vin12t2:731_4": "nilavāsiādayo vinayadharapāmokkhā ime ca therā.",
  "tika-vin12t2:732": "223. Upanandasakyaputtavatthukathā",
  "tika-vin12t2:733_0": "364.Etthāti upanandavatthumhi. Tassāti upanandassa. Gāmakāvāsinoti gāmake āvāsino.",
  "tika-vin12t2:733_1": "Ayanti upanando. Mukharoti mukhaṁ kharaṁ etassāti mukharo khakāralopo, atha vā mukhaṁ",
  "tika-vin12t2:733_2": "etassatthīti mukharo mantutthe pavatto rapaccayo nindatthavācako. Lahukāpattīti dukkaṭāpatti.",
  "tika-vin12t2:733_3": "Tassevāti gahitabhikkhusseva. Dhuranikkhepe satīti yojanā.",
  "tika-vin12t2:734_0": "Ekassa puggalassatthāya adhippiyate icchiyateti ekādhippāyo, ekapuggalapaṭivīso,",
  "tika-vin12t2:734_1": "tenāha ‘‘ekapuggalapaṭivīsamevā’’ti. Yathā yathāti yena yenākārena. Yoti paṭivīso.",
  "tika-vin12t2:734_2": "‘‘Tathā tathā’’ti ajjhāharitabbo. Tatthāti ‘‘idha panā’’tiādivacane. Ekekasmiṁ āvāseti",
  "tika-vin12t2:734_3": "sambandho. Vāsaddo aññepi dvīhadvīhādivāre saṅgaṇhāti. Yanti paṭivīsaṁ. Eko puggaloti",
  "tika-vin12t2:734_4": "eko niccāvāso puggalo. Evanti upaḍḍhe diyyamāne. Yattha vā panāti ettha yasaddassa",
  "tika-vin12t2:734_5": "visayaṁ dassetuṁ vuttaṁ ‘‘evaṁ purimasmi’’nti. Purimasmiṁ āvāseti sambandho . Tatoti",
  "tika-vin12t2:734_6": "ettha tasaddassa visayaṁ dassento āha ‘‘bahutaraṁ vasitavihārato’’ti. Idañcāti ‘‘amutra",
  "tika-vin12t2:734_7": "upaḍḍho cīvarapaṭivīso dātabbo’’ti vacanañca. Ekasīmavihārehīti ekissaṁ upacārasīmāyaṁ",
  "tika-vin12t2:734_8": "ṭhitehi vihārehi. Nānāsīmavihāreti nānāupacārasīmāyaṁ ṭhite vihāre. Senāsanaggāhoti",
  "tika-vin12t2:734_9": "purimaupacārasīmāyaṁ senāsanaggāho. Tatthāti passambhanavihāre. Sesanti cīvarato",
  "tika-vin12t2:734_10": "sesaṁ. Sabbatthāti sabbesu vihāresu. Antosīmagatassāti antoupacārasīmāyaṁ gatassa,",
  "tika-vin12t2:734_11": "bhikkhunoti sambandho. Cīvaraṁ senāsanaggāhasseva pāpuṇāti, sesaṁ pana āmisabhesajjādisabbaṁ",
  "tika-vin12t2:734_12": "aññavihārato āgantvā antosīmagatassa pāpuṇātīti adhippāyo.",
  "tika-vin12t2:735": "224. Gilānavatthukathā",
  "tika-vin12t2:736_0": "365.Mañcake nipātesunti ettha mañcake nipātanaṁ nāma mañcake nipajjāpananti āha ‘‘mañcake",
  "tika-vin12t2:736_1": "nipajjāpesu’’nti. Muttakarīsakiliṭṭhanti muttakarīsehi kiliṭṭhaṁ. Yoti yo koci. Manti",
  "tika-vin12t2:736_2": "mama. Tamatthaṁ dassento āha ‘‘ovādānusāsanīkaraṇenā’’ti. Mama ovādassa ca anusāsaniyā",
  "tika-vin12t2:736_3": "ca karaṇenāti attho. Etthāti ‘‘yo bhikkhave maṁ upaṭṭhaheyyā’’tiādipāṭhe. Suttassa",
  "tika-vin12t2:736_4": "neyyatthattā agahetabbatthaṁ dassento āha ‘‘bhagavato cā’’tiādi. Yassāti gilānassa.",
  "tika-vin12t2:736_5": "Upajjhāyādayoti ettha ādisaddena ācariyasaddhivihārikaantevāsikasamānupajjhāyakasamānācariyakasaṅkhāte",
  "tika-vin12t2:736_6": "pañca jane saṅgaṇhāti. Ekacāriko vā hotīti sambandho. Saṅghattheropīti pisaddo pageva aññesanti dasseti.",
  "tika-vin12t2:737_0": "366.Abhikkamantaṁ vāti ettha abhimukhaṁ kamatīti abhikkamantoti vutte vaḍḍhanatthoti",
  "tika-vin12t2:737_1": "āha ‘‘vaḍḍhantaṁ vā’’ti. Ābādhaṁ nāvikarotīti sambandho. Iminā antapaccayassa sarūpaṁ",
  "tika-vin12t2:737_2": "dasseti. Idaṁ nāma bhojananti sambandho. Saṁvidhātunti ettha saṁvipubbo dhādhātu",
  "tika-vin12t2:737_3": "karadhātvattho, karadhātu ca sabbadhātvattho, tasmā vuttaṁ ‘‘bhesajjaṁ yojetu’’nti",
  "tika-vin12t2:737_4": ". Assāti gilānupaṭṭhākassa. Antarasaddassa majjhatthādayo paṭikkhipanto āha ‘‘kāraṇaṁ vuccatī’’ti.",
  "tika-vin12t2:738": "225. Matasantakakathā",
  "tika-vin12t2:739_0": "367.Kālaṅkateti ettha karaṇaṁ katanti dassento āha ‘‘kālakiriyāyā’’ti. Apaloketvāti",
  "tika-vin12t2:739_1": "‘‘itthannāmo bhante bhikkhu kālaṅkato, tassa ticīvarañca pattañca gilānupaṭṭhākānaṁ",
  "tika-vin12t2:739_2": "dātuṁ saṅghaṁ apalokemī’’ti apaloketvā.",
  "tika-vin12t2:740": "369.Gilānupaṭṭhākalābheti gilānupaṭṭhākānaṁ labhitabbe.",
  "tika-vin12t2:741_0": "Sabbepi bhikkhūti sambandho. Tatthāti tasmiṁ kālaṅkate. Kiṁ vadanti? ‘‘Sabbepi…pe…",
  "tika-vin12t2:741_1": "sāmino’’ti vadantīti yojanā. Dvīsu vādesu pacchimavādo aṭṭhakathācariyena ruccatīti",
  "tika-vin12t2:741_2": "vadanti. Yanti yaṁ vatthu. ‘‘Yaṁ atthi, taṁ dātabba’’nti vuttamevatthaṁ āvikaronto",
  "tika-vin12t2:741_3": "āha ‘‘aññasmiṁ…pe… dātabba’’nti. Tanti parikkhāraṁ.",
  "tika-vin12t2:742": "Samakoti samaṁ pamāṇametassa bhāgassāti samako. Saṁvidahanamattamevāti idañcidañca karohīti sajjanamattameva. Jeṭṭhakabhāgoti diguṇabhāgo.",
  "tika-vin12t2:743_0": "Yo panāti bhikkhu pana. Etthāti bahūsu bhikkhūsu. Yenāti yena kenaci, dinnaṁ paṭiyāditanti",
  "tika-vin12t2:743_1": "sambandho. Ekadivasampīti pisaddo pageva dvīhādiketi dasseti. Sopīti pisaddo na kevalaṁ",
  "tika-vin12t2:743_2": "bahudivasaṁ upaṭṭhākoyeva, atha kho sopīti dasseti. Samīpanti gilānassa santikaṁ.",
  "tika-vin12t2:743_3": "Āgacchatīti samīpamāgacchati.",
  "tika-vin12t2:744_0": "Paccāsīsāyāti bhāgassa paccāsīsāya. ‘‘Puna āgantvā jaggissāmī’’ti iminā ‘‘puna āgantvā",
  "tika-vin12t2:744_1": "na jaggissāmī’’ti gacchantassa na dātabbanti dasseti. Dhuraṁ nikkhipitvāti upaṭṭhahane dhuraṁ nikkhipitvā.",
  "tika-vin12t2:745_0": "Mātugāmopi hotūti yojanā. Tassa bhikkhunoti kālaṅkatassa tassa bhikkhuno. Sacepi",
  "tika-vin12t2:745_1": "sahassaṁ agghati, gilānupaṭṭhākānaṁyeva dātabbanti yojanā. Aññanti pattacīvarato",
  "tika-vin12t2:745_2": "aññaṁ. Teti gilānupaṭṭhākā. Avasesanti pattacīvarato avasesaṁ. Tatoti bahukamahagghato.",
  "tika-vin12t2:745_3": "Ticīvaraparikkhāroti tiṇṇaṁ cīvarānaṁ parivāro. Sabbañcetanti sabbameva etaṁ parikkhāraṁ.",
  "tika-vin12t2:745_4": "Labhatīti gilānupaṭṭhāko labhati.",
  "tika-vin12t2:746_0": "Soti kālaṅkato. Kassacīti gahaṭṭhassa vā pabbajitassa vā. Tassevāti dinnagāhakasseva.",
  "tika-vin12t2:746_1": "Ruciyā evāti kāmā eva. Tattha tattha saṅghassevāti tasmiṁ tasmiṁ vihāre ṭhitassa",
  "tika-vin12t2:746_2": "saṅghasseva. Idaṁ vihāre ṭhapitaparikkhāre sandhāya vuttaṁ. Sace gāme vā araññe vā",
  "tika-vin12t2:746_3": "ṭhapitā honti, sakalova saṅgho issaro. Kasmā? Saṅghasseva dāyajjabhāvato. Bahūnampīti",
  "tika-vin12t2:746_4": "tīhi paṭṭhāya bahūnampi. Īdisavacanaṁ upanidhāya sāsanepi eko dve bahūti tīṇi vacanāni",
  "tika-vin12t2:746_5": "atthe dissanti, sadde pana dvivacanabahuvacanānaṁ visesābhāvato dvivacanaṁ natthīti",
  "tika-vin12t2:746_6": "daṭṭhabbaṁ. Adinnamevāti attanoyeva asantakattā, aññesampi sādhāraṇattā ca adinnameva.",
  "tika-vin12t2:746_7": "Sace sabbe matā anumatiyā denti, sudinnameva. Tanti santakaṁ. Tesūti tesu sabbesu.",
  "tika-vin12t2:747": "227. Kusacīrādipaṭikkhepakathā",
  "tika-vin12t2:748_0": "371. ‘‘Akkanāḷamaya’’nti iminā akkanāḷena nibbattaṁ akkanāḷanti vacanatthaṁ dasseti.",
  "tika-vin12t2:748_1": "Makacimayoti ettha makacisaddena potthakasaddassa ganthādayo atthe nivatteti. Mayasaddena",
  "tika-vin12t2:748_2": "purimanayeneva nibbattataddhitaṁ dasseti. Sesānīti akkanāḷapotthakehi sesāni kusacīrādīni.",
  "tika-vin12t2:748_3": "Tesūti kusacīrādīsu.",
  "tika-vin12t2:749_0": "372.Tipaṭṭacīvarassa vāti idaṁ dvipaṭṭacīvarassa majjhe dānaṁ sandhāya vuttaṁ. Tesanti",
  "tika-vin12t2:749_1": "sabbanīlakādīnaṁ. Kañcukanti vāraṇaṁ. Tañhi kaciyati kāye bandhiyatīti kañcukoti",
  "tika-vin12t2:749_2": "vuccati. Veṭhanepīti uṇhīsepi. Tañhi yasmā yena sīse veṭhiyati, tasmā veṭhananti",
  "tika-vin12t2:749_3": "vuccati. Rukkhachallimayanti ettha rukkhachallisaddena tirīṭasaddassa vakkalatthaṁ",
  "tika-vin12t2:749_4": "dasseti. Vakkalañhi nivasanānaṁ aṅgapaccaṅgaṁ tirobhāvaṁ paṭicchannabhāvaṁ eti gacchati",
  "tika-vin12t2:749_5": "anenāti vā rukkhaṁ tiropaṭicchannaṁ hutvā eti pavattatīti vā tirīṭanti vuccati. Abhidhāne",
  "tika-vin12t2:749_6": "(abhidhānappadīpikāyaṁ 442 gāthāyaṁ) pana tarīṭanti takāre ikāravirahito pāṭho atthi.",
  "tika-vin12t2:749_7": "Pādapuñjananti pādo pujiyati sodhiyati anenāti pādapuñjanaṁ, tālujo tatiyakkharo.",
  "tika-vin12t2:750_0": "374.Sante patirūpake gāhaketi ettha patirūpako nāma pakkamantassa bhikkhuno sandiṭṭhasambhatto.",
  "tika-vin12t2:750_1": "Iminā patirūpake gāhake asati adatvā saṅghena bhājite subhājitamevāti dasseti. Satta",
  "tika-vin12t2:750_2": "janāti pakkamantaummattakakhittacittavedanaṭṭā cattāro, ukkhittakā tayoti satta janā.",
  "tika-vin12t2:751": "230. Saṅghe bhinne cīvaruppādakathā",
  "tika-vin12t2:752_0": "376.Saṅgho bhijjatīti ettha dvikoṭṭhāsavasena bhijjanamevādhippetaṁ, na aññanti āha",
  "tika-vin12t2:752_1": "‘‘dve koṭṭhāsā’’ti. Ekasmiṁ pakkhe cīvarāni dentīti yojanā. Dvipakkhaṁ sandhāya ‘‘sakalassa",
  "tika-vin12t2:752_2": "saṅghassā’’ti vuttaṁ. Etanti cīvaraṁ. Tasseva cīvaranti tassa koṭṭhāsassa cīvarameva.",
  "tika-vin12t2:752_3": "Yatthāti yasmiṁ dese. Dakkhiṇodakaṁ pamāṇanti dakkhiṇodakameva pamāṇaṁ, na deyyadhammo.",
  "tika-vin12t2:752_4": "Tasmā dakkhiṇodakaṁ paṭiggaṇhantā, deyyadhammassa sāmino hontīti adhippāyo. Ubhohipi",
  "tika-vin12t2:752_5": "pakkhehīti yojanā. Parasamuddeti jambudīpe. So hi sīhaḷadīpato samuddassa pārattā",
  "tika-vin12t2:752_6": "parasamuddoti vuccati. Itaro pakkhoti dakkhiṇodakassa ca cīvarassa ca laddhapakkhato",
  "tika-vin12t2:752_7": "itaro aladdho pakkho.",
  "tika-vin12t2:753": "232. Aṭṭhacīvaramātikākathā",
  "tika-vin12t2:754_0": "379. Idāni āhāti sambandho. Puggalādhiṭṭhānanayenāti ‘‘sīmāya detī’’ti kattuvācakena",
  "tika-vin12t2:754_1": "kiriyāpadena dāyakapuggalasaṅkhātakattuno adhiṭṭhānavasena vuttattā puggalādhiṭṭhānena",
  "tika-vin12t2:754_2": "nayena. Etthāti etāsu aṭṭhasu mātikāsu. Aṭṭhamā mātikāti yojanā. Tatthāti aṭṭhasu",
  "tika-vin12t2:754_3": "mātikāsu. Sabbatthāti sabbesu ‘‘katikāya detī’’tiādīsu.",
  "tika-vin12t2:755": "Sīmāya…pe… bhājetabbantiādimhi mātikāniddese pana evaṁ vinicchayo veditabboti yojanā. Sīmāya detīti ettha pannarasa sīmā veditabbāti sambandho.",
  "tika-vin12t2:756_0": "Tatthāti pannarasasu sīmāsu. Upacārasīmā paricchinnā hotīti sambandho. Ettakaṁ ṭhānanti",
  "tika-vin12t2:756_1": "parikkhepārahaṭṭhānassa ekantena avuttattā ekantena parikkhepārahaṭṭhānaṁ dassento",
  "tika-vin12t2:756_2": "āha ‘‘apicā’’tiādi. Dhuvasannipātato vā khipitānanti sambandho. ‘‘Pariyante’’ti padaṁ",
  "tika-vin12t2:756_3": "pubbāparāpekkhaṁ. Tasmā tīsu nissakkapadesu yojetabbaṁ. Sā panāti upacārasīmā pana.",
  "tika-vin12t2:756_4": "Bhikkhūsu vaḍḍhantesu āvāsopi vaḍḍhatīti manasikatvā vuttaṁ ‘‘bhikkhūsu vaḍḍhantesū’’ti.",
  "tika-vin12t2:756_5": "Sabbesaṁ bhikkhūnanti sambandho. Vuttamevāti sīmakathāyaṁ (mahāva. aṭṭha. 138, 144) vuttameva.",
  "tika-vin12t2:757_0": "Apica khoti ettha apisaddo pucchatthavācako. Kehi ṭhapitāti hi attho. Rājarājamahāmattā",
  "tika-vin12t2:757_1": "ṭhapentīti sambandho. Lābhasīmāti lābhassa mariyādo. Yanti yo lābho. Etthantareti",
  "tika-vin12t2:757_2": "etasmiṁ gāvutādiantare. Lābhasīmā nāmāti lābhena paricchinnā sīmā nāma. Tatthāti",
  "tika-vin12t2:757_3": "bahūsu janapadesu. Antaradīpā cāti mahādīpato aññadīpā ca, khuddakadīpāti adhippāyo.",
  "tika-vin12t2:758_0": "Ettheva sīmāyāti khaṇḍasīmāya eva. Tesaṁyevāti khaṇḍasīmagatānaṁyeva. Evatthaphalaṁ",
  "tika-vin12t2:758_1": "dassento āha ‘‘aññesa’’ntiādi. Rukkhe vā pabbate vā ṭhitassa vā heṭṭhā pathavīmajjhagatassa",
  "tika-vin12t2:758_2": "vā bhikkhussāti yojanā. Imissā upacārasīmāya ṭhitassāti sambandho. Samānasaṁvāsasīmāyāti",
  "tika-vin12t2:758_3": "mahāsīmāya. Khaṇḍasīmasīmantarikāsūti khaṇḍasīmāyañca dvinnaṁ sīmānaṁ sīmantarikāyañca.",
  "tika-vin12t2:758_4": "Tattha dvinnaṁ gāmaṭṭhānampi pāpuṇāti. Avippavāsasīmāya dinnaṁ gāmaṭṭhānaṁ na pāpuṇāti",
  "tika-vin12t2:758_5": "‘‘ṭhapetvā gāmañca gāmūpacārañcā’’ti vuttattā.",
  "tika-vin12t2:759_0": "Jambuyā lakkhito dīpo jambudīpo. Tambo lohito pāṇi hattho etesanti tambapāṇino. Vijayakumārādayo",
  "tika-vin12t2:759_1": "sattasatā janā. Tesaṁ nivāso tambapaṇṇi, soyeva dīpoti tambapaṇṇidīpo, tasmiṁ. Sabbesaṁ",
  "tika-vin12t2:759_2": "bhāganti sambandho. Tatrevāti jambudīpeyeva. Evantiādi nigamanaṁ.",
  "tika-vin12t2:760_0": "Yo pana bhaṇatīti sambandho. Tatoti kathanato, paranti sambandho. Nanti mahāsivattheraṁ.",
  "tika-vin12t2:760_1": "Tiyojanāpīti pisaddo tato ūnāpi hotīti dasseti. Sabbaṁpetanti sabbaṁpi etaṁ lābhagaṇhanādiṁ.",
  "tika-vin12t2:760_2": "Iti āhaṁsūti yojanā.",
  "tika-vin12t2:761_0": "Katikānaṁ yathicchitakatena pavattattā bahu hoti, tasmā idha icchitakatikaṁ dassetuṁ",
  "tika-vin12t2:761_1": "vuttaṁ ‘‘samānalābhakatikāyā’’ti . Tatrāti ‘‘katikāya detī’’ti pāṭhe. Sannipatitehi",
  "tika-vin12t2:761_2": "bhikkhūhi bhājetabbanti sambandho. Tassāti vihārassa. Buddhādhivutthoti buddhena",
  "tika-vin12t2:761_3": "adhi issaravasena vasiyitthāti buddhādhivuttho. Ettāvatāti ettakena sāvanamattena.",
  "tika-vin12t2:761_4": "Nisinnovāti nisinno eva hoti, nisinno iva vā. Tasmiṁ vihārepīti tasmiṁ porāṇakādivihārepi.",
  "tika-vin12t2:761_5": "Evamevāti ‘‘ayaṁ porāṇako vihāro tena navavihārena saddhiṁ samānalābhaṁ kātuṁ saṅghassa",
  "tika-vin12t2:761_6": "ruccatī’’tiādinā evameva. Idhāti porāṇakavihāre. Tasminti navavihāre. Evanti yathā",
  "tika-vin12t2:761_7": "ekena vihārena saddhiṁ eko vihāro kātabbo, evaṁ tathāti attho.",
  "tika-vin12t2:762_0": "Bhikkhāpaññattiyāti ettha bhikkhā paññapiyati niccavasena ṭhapiyati etthāti bhikkhāpaññattīti",
  "tika-vin12t2:762_1": "dassento āha ‘‘attano pariccāgapaññāpanaṭṭhāne’’ti. Tassāti ‘‘yattha saṅghassa dhuvakārā",
  "tika-vin12t2:762_2": "kariyantī’’tipāṭhassa. Attho evaṁ veditabboti yojanā. Yattha vāti yasmiṁ vā ṭhāne.",
  "tika-vin12t2:762_3": "Anenāti cīvaradāyakena. Salākabhattādīni vā nibaddhāni kāritānīti sambandho. Yena",
  "tika-vin12t2:762_4": "panāti cīvaradāyakena pana. Sakalopi vihāroti sakalopi saārāmo vihāro. Tatthāti cīvaradāyake.",
  "tika-vin12t2:762_5": "Imeti pākavattassa vattanaṭṭhānādayo vihārā. Dhuvena kariyantīti dhuvakārā vihārā.",
  "tika-vin12t2:762_6": "Soti cīvaradāyako. Yatthāti yasmiṁ ṭhāne. Sabbatthāti sabbesu bahūsu vihāresu.",
  "tika-vin12t2:763_0": "Tehīti bahutarehi bhikkhūhi. Dhuvakāresūti niddhāraṇe bhummaṁ. Ekatthāti ekasmiṁ",
  "tika-vin12t2:763_1": "dhuvakāre. ‘‘Sace bhikkhugaṇanāya gaṇhathāti vadatī’’ti iminā sace na vadati, bhikkhugaṇanāya",
  "tika-vin12t2:763_2": "bhājetvā gaṇhituṁ na vaṭṭatīti dasseti, vihāragaṇanāya gaṇhituṁ vaṭṭatīti adhippāyo.",
  "tika-vin12t2:763_3": "Tathāti yathā ‘‘bhikkhugaṇanāya gaṇhathā’’ti vadati, tathāti attho. Etthāti bhājetabbavatthūsu.",
  "tika-vin12t2:763_4": "Tanti mañcapīṭhakaṁ, pucchitvā dātabbanti sambandho. Pucchitvāti dāyakaṁ pucchitvā,",
  "tika-vin12t2:763_5": "vadatīti dāyako vadati. Saṅghassāpīti pisaddo na dāyakassevāti dasseti.",
  "tika-vin12t2:764_0": "Upacārasīmāyaṁ ṭhitena saṅghena bhājetabbanti sambandho . Sīmaṭṭhassāti upacārasīmāyaṁ",
  "tika-vin12t2:764_1": "ṭhitassa. Asampattassāpīti bhājanaṭṭhānaṁ asampattassāpi. Alasajātikāti kosajjajātikā.",
  "tika-vin12t2:764_2": "Ṭhitikāti pabandhavasena ṭhiyate ṭhiti, sāyeva ṭhitikā. Atha vā ‘‘ṭhitaṭṭhānato paṭṭhāya",
  "tika-vin12t2:764_3": "dātabba’’nti aṭṭhakathāyaṁ (mahāva. aṭṭha. 379) vuttattā tiṭṭhati pabandhavasena",
  "tika-vin12t2:764_4": "etthāti ṭhiti, sāyeva ṭhitikāti vacanattho kātabbo. Ṭhitikaṁ ṭhapetvāti vīsativassasaṅkhātaṁ",
  "tika-vin12t2:764_5": "ṭhitikaṁ ṭhapetvā. Tesanti therānaṁ.",
  "tika-vin12t2:765_0": "Sampattasampattānanti bhājanaṭṭhānaṁ sampattasampattānaṁ. Attano vihāradvāre vā attano",
  "tika-vin12t2:765_1": "antovihāreyeva vāti yojanā. Sīmāti upacārasīmā. Therāsanaṁ ārūḷhe satīti yojanā.",
  "tika-vin12t2:765_2": "Vassaggenāti vassagaṇanāya.",
  "tika-vin12t2:766": "Pāṭekkanti paccekaṁ. Sabbāneva cīvarānīti sambandho. Dubbhāsitaduggahitānamatthaṁ dassento āha ‘‘gatagataṭṭhāne saṅghikāneva hontī’’ti. Ekanti dasasu vatthesu ekaṁ.",
  "tika-vin12t2:767": "Vatthasseva pupphaṁ vā vali vā atthīti yojanā. Tenāti pupphavalinā. Ekaṁ tantanti ekaṁ suttaṁ. Tatthāti tesu ṭhitikāya ṭhānāṭṭhānesu. Dvīhipi gahetabbaṁ ṭhitikāya abhāvato.",
  "tika-vin12t2:768_0": "Bhikkhu attano santakaṁ yaṁ cīvaranti yojanā. Paṁsukūlikānampi vaṭṭatīti ‘‘saṅghassa",
  "tika-vin12t2:768_1": "demā’’ti vā ‘‘tuyhaṁ demā’’ti vā avatvā ‘‘bhikkhūnaṁ dema, therānaṁ demā’’ti vuttattā",
  "tika-vin12t2:768_2": "paṁsukūlikānampi vaṭṭati. Bhikkhutherā nāma hi na attanāyeva honti, aññepi bahū,",
  "tika-vin12t2:768_3": "tasmā vaṭṭati. ‘‘Saṅghassā’’ti vutte attanā ekantena saṅghoyeva, tasmā ‘‘saṅghassā’’ti",
  "tika-vin12t2:768_4": "vuttepi na vaṭṭati, pageva ‘‘tuyha’’nti vutte.",
  "tika-vin12t2:769": "Tatoti bahuvatthato. Gahetuṁ na vaṭṭatīti paṁsukūlikānaṁ gahetuṁ na vaṭṭati.",
  "tika-vin12t2:770": "Yanti vatthaṁ. Tatthāti parikkhāresu. Suttanti tantaṁ.",
  "tika-vin12t2:771_0": "Evaṁ antosīmaṁ pavisitvā ‘‘saṅghassa demā’’ti dinne vinicchayaṁ dassetvā bahisīmāya",
  "tika-vin12t2:771_1": "dinne taṁ dassento āha ‘‘sace panā’’tiādi. Ekabaddhā cāti dvādasahatthamanatikkamitvā",
  "tika-vin12t2:771_2": "ekatobaddhā ca. Ye panāti bhikkhū pana.",
  "tika-vin12t2:772_0": "Ubhatosaṅghassa detīti ettha catunnaṁ vākyānaṁ vasena vuttepi ubhatosaṅghassa detiyeva",
  "tika-vin12t2:772_1": "nāmāti dassento āha ‘‘ubhatosaṅghassa dammīti vuttepī’’tiādi. Ubhatosaṅghaggahaṇena",
  "tika-vin12t2:772_2": "gahitattāti puggalassa ubhatosaṅghaggahaṇena gahitattā. ‘‘Eseva nayo’’ti iminā ekavīsatipaṭivīse",
  "tika-vin12t2:772_3": "katvā eko cetiyassa dātabboti nayaṁ atidisati. Pāpuṇanakoṭṭhāso nāma natthi cetiyassa",
  "tika-vin12t2:772_4": "ubhatosaṅghaggahaṇena agahitattā.",
  "tika-vin12t2:773": "Tatthāti ubhatosaṅghapuggalacetiyesu. Sesaṁ suviññeyyameva.",
  "tika-vin12t2:774_0": "Pubbeti buddhassa bhagavato dharamānakāle. Tadāti yadā buddho bhagavā dharati, tadā.",
  "tika-vin12t2:774_1": "Paṭimaṁ vāti paṭibimbaṁ vā. Tañhi bhagavatā paṭi sadisaṁ mānīyatīti paṭimāti vuccati.",
  "tika-vin12t2:774_2": "Cetiyaṁ vāti thūpaṁ vā. So hi devamanussehi cititabbaṁ, pūjetabbaṁ, iṭṭhakādīhi vā",
  "tika-vin12t2:774_3": "cinitabbanti cetiyanti vuccati. Tatthāti deyyadhammesu. Yanti kiriyāparāmasanaṁ.",
  "tika-vin12t2:774_4": "Yaṁ dentīti yojanā. Tatthāti tasmiṁ dāne. Aniyamavācakassa ‘‘yo’’ti sabbanāmassa",
  "tika-vin12t2:774_5": "atthaṁ dassento āha ‘‘pabbajito vā gahaṭṭho vā’’ti. Vattaṁ katvā paribhuñjitunti",
  "tika-vin12t2:774_6": "pubbakālaaparakālakiriyānaṁ vikāravasena aniyatattā vuttaṁ ‘‘bhuñjitvā pacchāpi vattaṁ kātu’’nti.",
  "tika-vin12t2:775": "‘‘Dūrampi haritvā pūjetabba’’nti iminā jaṅghapesanikakammaṁ na hotīti dasseti. Harantassa bhikkhunoti sambandho. Gacchatoti anādare sāmivacanaṁ. Tanti saṅghassa āhaṭabhattaṁ.",
  "tika-vin12t2:776_0": "Vassaṁvutthasaṅghassāti vassaṁ vasitthāti vassaṁvuttho. Aluttakitantasamāsoyaṁ, soyeva",
  "tika-vin12t2:776_1": "saṅgho vassaṁvutthasaṅgho, tassa. Yāvatikasaddo yattakapariyāyoti āha ‘‘yattakā’’ti.",
  "tika-vin12t2:776_2": "Disāpakkantassāpīti aññaṁ disaṁ pakkantassapi, dātabbanti sambandho. Vadantīti aṭṭhakathācariyehi",
  "tika-vin12t2:776_3": "apare ācariyā vadanti. Etanti vacanaṁ.",
  "tika-vin12t2:777_0": "Sampattānanti dinnaṭṭhānaṁ sampattānaṁ. Sabbesanti yattha katthaci vutthavassānaṁ",
  "tika-vin12t2:777_1": "sabbesaṁ. Tatrāti vihāre. Tatrāti tasmiṁ vadane sati, tesu bhikkhūsu vā. Vassaṁ vasantīti",
  "tika-vin12t2:777_2": "vassaṁvasantā, tesaṁ. Cīvaramāseti cīvarena lakkhite pacchimakattikamāse.",
  "tika-vin12t2:778_0": "Hemantassa pacchimo divasoti phagguṇapuṇṇamīsaṅkhāto hemantassa pacchimo divaso.",
  "tika-vin12t2:778_1": "Vassāvāsikanti vassaṁ āvasantānaṁ dātabbaṁ cīvaraṁ. Āropetabbākāraṁ dassento āha",
  "tika-vin12t2:778_2": "‘‘atītavassāvāsassā’’tiādi. Tattha atītavassāvāsassāti atītavassaṁ, atītavasse vā",
  "tika-vin12t2:778_3": "āvāsassa saṅghassa. Tanti cīvaraṁ.",
  "tika-vin12t2:779": "Ṭhapetvāti vihāre ṭhapetvā. Sampattānanti imaṁ ṭhānaṁ sampattānaṁ. Itoti cīvaradānakālato. Teti antovasse vutthabhikkhū.",
  "tika-vin12t2:780_0": "Ādissāti padassa tvāpaccayantabhāvaṁ dassento āha ‘‘ādisitvā’’ti. Ayamattho veditabboti",
  "tika-vin12t2:780_1": "yojanā. Tatrāti ‘‘yāguyā vā’’tiādipāṭhe. Ajjatanāya vāti ajja bhavānaṁ puññānaṁ atthāya",
  "tika-vin12t2:780_2": "vā. Tesanti nimantakānaṁ, paviṭṭhānaṁ bhikkhūnanti sambandho. Yehi nimantitehīti",
  "tika-vin12t2:780_3": "nimantitehi yehi bhikkhūhi. Yesaṁ vā pattanti sambandho. Tesaṁ na pāpuṇātīti sabbesaṁ",
  "tika-vin12t2:780_4": "tesaṁ na pāpuṇāti, kasmā? Animantitattā. Tesaṁ na pāpuṇanti, kasmā? Nimantitagehaṁ",
  "tika-vin12t2:780_5": "apaviṭṭhattā. Soti dāyako.",
  "tika-vin12t2:781": "Pubbepīti ito pubbepi. Assāti dāyakassa. Vāsetvāti vāsāpetvā. Soti dāyako. Yoti bhikkhu, vasatīti sambandho. Tānīti bhesajjāni. Idanti cīvaraṁ.",
  "tika-vin12t2:782_0": "‘‘Antevāsikānañcā’’ti padena saddhivihārikāpi gahetabbā uddesādivasena ante vasanasīlattā.",
  "tika-vin12t2:782_1": "Uddesaṁ gahetuṁ āgato ca gahetvā gacchanto cāti ime ante avasanasīlāpi rūḷhīvasena",
  "tika-vin12t2:782_2": "antevāsikā nāma. Iminā nissayaṁ gahetuṁ āgato ca therassa santike nissayaṁ gahitapubbo",
  "tika-vin12t2:782_3": "ca antevāsiko nāmāti dasseti. Vattaṁ katvā uddesaparipucchādīni gahetvā vicarantānaṁ",
  "tika-vin12t2:782_4": "sabbesaṁ uddesantevāsikānaṁ pāpuṇātīti yojanā. Iminā saddhivihārikanissayantevāsikaupasampadantevāsikapabbajjantevāsikāpi",
  "tika-vin12t2:782_5": "gahetabbā tesampi nibaddhacārikabhikkhubhāvato. Sabbatthāti sabbasmiṁ cīvarakkhandhake.",
  "tika-vin12t2:783": "Iti cīvarakkhandhakavaṇṇanāya yojanā samattā.",
  "tika-vin12t2:784": "9. Campeyyakkhandhakaṁ",
  "tika-vin12t2:785": "234. Kassapagottabhikkhuvatthukathā",
  "tika-vin12t2:786_0": "380. Campeyyakkhandhake gaggarāya pokkharaṇiyāti ettha gaggarasaddassa nāmasaddabhāvaṁ",
  "tika-vin12t2:786_1": "dassento āha ‘‘gaggaranāmikāya itthiyā’’ti. Iminā gaggarasaddo gaggaraiti nāmaṁ pavattinimittaṁ",
  "tika-vin12t2:786_2": "katvā itthidabbaṁ vadatīti dasseti. Tantipaṭibaddhoti tantiyā paṭibaddho. ‘‘Ussukkampi",
  "tika-vin12t2:786_3": "akāsi yāguyā’’tiādīsu evaṁ vinicchayo veditabboti yojanā . Tassa bhikkhunoti kassapagottanāmakassa",
  "tika-vin12t2:786_4": "tassa bhikkhuno. Tatthevāti vāsabhagāmeyeva.",
  "tika-vin12t2:787": "382. Adhammena vaggakammaṁ karontītiādīnaṁ nānākaraṇanti sambandho.",
  "tika-vin12t2:788": "236. Ñattivipannakammādikathā",
  "tika-vin12t2:789_0": "385.Aññatrāpi dhammāti ettha dhammāti upayogatthe nissakkavacanametanti āha ‘‘aññatra",
  "tika-vin12t2:789_1": "dhamma’’nti. ‘‘Aññatrā’’ti nipātapayoge dutiyātatiyāpañcamīsu aññatarassa sambhavato",
  "tika-vin12t2:789_2": "upayogavacanampi hoti. Tasmā vuttaṁ ‘‘ayameva vā pāṭho’’ti. ‘‘Bhūtena vatthunā’’ti",
  "tika-vin12t2:789_3": "iminā dhammasaddassa saccatthaṁ dasseti. ‘‘Eseva nayo’’ti iminā saddasabhāvameva",
  "tika-vin12t2:789_4": "sandhāya atidisati, na atthaṁ. Tena vuttaṁ ‘‘ettha panā’’tiādi. Satthusāsananti satthu",
  "tika-vin12t2:789_5": "āṇā. Satthuāṇā nāma ñattianusāvanānaṁ sampadāti āha ‘‘ñattisampadā anusāvanasampadā",
  "tika-vin12t2:789_6": "cā’’ti. ‘‘Paṭikuṭṭhañceva katañcā’’ti iminā paṭikuṭṭhakatanti padassa dvandavākyaṁ",
  "tika-vin12t2:789_7": "dasseti. Paṭikusitabbanti paṭikuṭṭhaṁ, kattabbanti kataṁ, kammaṁ. Tamevatthaṁ dassento",
  "tika-vin12t2:789_8": "āha ‘‘yaṁ aññesū’’tiādi. Tattha yanti kammaṁ.",
  "tika-vin12t2:790_0": "387.Pāḷiyāti vinayapāḷiyā. Yanti kammaṁ, na kariyatīti sambandho. Etthāti aṭṭhakathāyaṁ.",
  "tika-vin12t2:790_1": "So ca khoti so ca vitthāro, āgatoti sambandho. Kasmā ñattidutiyañatticatutthakammānameva",
  "tika-vin12t2:790_2": "vasena āgato, nanu ñattiapalokanakammavasenapi āgatena bhavitabbanti āha ‘‘yasmā",
  "tika-vin12t2:790_3": "panā’’tiādi. Ñattidutiyañatticatutthesu hāpanaṁ vā aññathā karaṇaṁ vā atthi viya",
  "tika-vin12t2:790_4": "ñattikamme natthīti yojanā. Ñattikamme ñattiṭṭhapanato aññakiccassa asambhavato hāpanaṁ",
  "tika-vin12t2:790_5": "vā aññathā karaṇaṁ vā natthīti adhippāyo. Tānīti ñattikammaapalokanakammāni. Sabbesampi",
  "tika-vin12t2:790_6": "kammānanti sabbesampi catunnaṁ kammānaṁ. Paratoti parasmiṁ parivārāvasāne (pari. aṭṭha. 482).",
  "tika-vin12t2:791": "237. Catuvaggakaraṇādikathā",
  "tika-vin12t2:792_0": "388. Yadidaṁ kammanti yojanā. Tesanti saṅghānaṁ. Kammappattoti ettha kammena, kammassa",
  "tika-vin12t2:792_1": "vā pattoti atthaṁ paṭikkhipanto āha ‘‘kammaṁ patto’’ti. ‘‘Sabbakammesu kammapatto’’ti",
  "tika-vin12t2:792_2": "pāḷinayena ‘‘kammesu patto’’ti atthopi yujjati. Lokavohāravasena ‘‘kammena kammassa",
  "tika-vin12t2:792_3": "vā patto’’ti atthopi yujjateva.",
  "tika-vin12t2:793_0": "389.Parisatoti parisakāraṇā. Tatthāti ‘‘catuvaggakaraṇañce bhikkhave’’tiādipāṭhe,",
  "tika-vin12t2:793_1": "catuvīsatipuggalesu vā. Kammanānāsaṁvāsakoti ukkhepanīyakammakato. Laddhinānāsaṁvāsakoti",
  "tika-vin12t2:793_2": "ukkhittānuvattako. ‘‘Hutvā’’ti iminā ‘‘bhikkhunīcatuttho’’tiādīsu catuvīsatiyā ṭhānesu",
  "tika-vin12t2:793_3": "kiriyāvisesanabhāvaṁ dasseti. Bhikkhunī catutthī etassāti bhikkhunīcatuttho, catuvaggo",
  "tika-vin12t2:793_4": "saṅghotiādinā vacanattho kātabbo.",
  "tika-vin12t2:794": "393.Parivāsādītiādisaddena mūlāyakassanamānattaabbhānāni saṅgaṇhāti. Tesanti parivāsādikammānaṁ. Paratoti parasmiṁ cūḷavagge (cūḷava. aṭṭha. 75 ādayo).",
  "tika-vin12t2:795_0": "394.Paṭikuṭṭhakatakammassāti paṭikuṭṭhassa hutvā katassa kammassa. Pakatattassāti",
  "tika-vin12t2:795_1": "ettha pakatisīlasaṅkhāto attā sabhāvo etassāti pakatattoti atthaṁ dassento āha ‘‘avipannasīlassā’’ti.",
  "tika-vin12t2:795_2": "Saṅghādisesaṁ anāpajjantassāpi avipannasīlattā vuttaṁ ‘‘pārājikaṁ anajjhāpannassā’’ti.",
  "tika-vin12t2:795_3": "Iminā saṅghādisesaṁ āpajjantopi pakatattoyevāti dasseti. Sopi hi idha avipannasīlo",
  "tika-vin12t2:795_4": "nāma, aññattha pana saṅghādisesassa sīlavipattibhāvato taṁ āpajjantopi vipannasīloyeva",
  "tika-vin12t2:795_5": "nāma. Ānantarikassāti ettha anantarasaddassa sambandhañca ṇikapaccayassa atthañca",
  "tika-vin12t2:795_6": "dassento āha ‘‘attano anantaraṁ nisinnassā’’ti. Tattha ‘‘attano’’ti iminā anantarasaddassa",
  "tika-vin12t2:795_7": "sambandhaṁ dasseti. ‘‘Nisinnassā’’ti iminā ṇikapaccayassa atthaṁ dasseti.",
  "tika-vin12t2:796": "239. Dvenissāraṇādikathā",
  "tika-vin12t2:797_0": "395.Vatthutoti vatthukāraṇā. Tatthāti ‘‘dvemā bhikkhave’’tiādipāṭhe. ‘‘Sandhāya vutta’’nti",
  "tika-vin12t2:797_1": "iminā ‘‘appatto’’tiādisuttassa neyyatthabhāvaṁ dasseti. Hīti saccaṁ, yasmā vā. Tanti",
  "tika-vin12t2:797_2": "pabbājanīyakammaṁ. Puna tanti pabbājanīyakammameva. Esa bhikkhu appattoti sambandho.",
  "tika-vin12t2:797_3": "Kasmā appattoti āha ‘‘yasmā’’tiādi. Āveṇikalakkhaṇenāti avinā hutvā pavattena lakkhaṇena.",
  "tika-vin12t2:797_4": "Attanā avinā hutvā attano santakena visuṁ bhūtena lakkhaṇenāti vuttaṁ hoti. Yadi",
  "tika-vin12t2:797_5": "appatto, kasmā sunissāritoti āha ‘‘yasmā panassā’’tiādi. Assāti bhikkhussa, kareyyāti",
  "tika-vin12t2:797_6": "sambandho. Taṁ ce saṅgho tajjanīyakammādivasena nissāreti, sunissāritoti sambandho",
  "tika-vin12t2:797_7": ". Soti bhikkhu. Yasmā anuññātā, tasmā sunissāritoti yojanā. Kittakena aṅgena anuññātāti",
  "tika-vin12t2:797_8": "āha ‘‘ekenapi aṅgenā’’ti.",
  "tika-vin12t2:798_0": "396.Osāraṇāti ettha otyūpasaggavasena saradhātu pavesanatthoti āha ‘‘pavesanā’’ti.",
  "tika-vin12t2:798_1": "Tatthāti ‘‘osāraṇā’’tiādipāṭhe. Osāretīti ettha abbhānādivasena pavesanaṁ paṭikkhipanto",
  "tika-vin12t2:798_2": "āha ‘‘upasampadakammavasenā’’ti. Sahassakkhattumpīti pisaddo garahattho. Ekavārādike",
  "tika-vin12t2:798_3": "pana kā nāma kathāti dasseti. Sātisārāti sadosā. Tathāti yathā ācariyupajjhāyā sātisārā,",
  "tika-vin12t2:798_4": "tathā. Seso kārakasaṅgho sātisāroti sambandho. ‘‘Hatthacchinnādayo pana dvattiṁsa",
  "tika-vin12t2:798_5": "suosāritā’’ti vuttattā andhamūgabadhirānaṁ apabbajitānampi upasampadā ruhatīti daṭṭhabbaṁ.",
  "tika-vin12t2:798_6": "Teti hatthacchinnādayo dvattiṁsa.",
  "tika-vin12t2:799_0": "397.Abhūtavatthuvasenāti asaccavatthuvasena, asaṁvijjamānavatthuvasena vā. Tatthāti",
  "tika-vin12t2:799_1": "‘‘idha pana bhikkhave’’tiādipāṭhe. Paṭinissajjitāti ettha tapaccayassa kammatthe",
  "tika-vin12t2:799_2": "pavattabhāvaṁ dassento āha ‘‘paṭinissajjitabbā’’ti.",
  "tika-vin12t2:800": "241. Upālipucchākathā",
  "tika-vin12t2:801_0": "400.Tatthāti upālipañhesu. Tassapāpiyasikādīhi saddhiṁ ekā pucchā katāti yojanā.",
  "tika-vin12t2:801_1": "Bhikkhūnampi vāreti sambandho. Pisaddena ‘‘na kevalaṁ upālipañhesuyeva yojetabbāni,",
  "tika-vin12t2:801_2": "atha kho bhikkhūnaṁ vārepī’’ti dasseti.",
  "tika-vin12t2:802": "242. Tajjanīyakammakathā",
  "tika-vin12t2:803_0": "407. ‘‘Idha pana bhikkhave bhikkhu bhaṇḍanakārako’’tiādi vuttanti sambandho. Tatthāti",
  "tika-vin12t2:803_1": "‘‘idha pana bhikkhave’’tiādipāṭhe. Anapadānoti ettha apapubbo dāsaddo avakhaṇḍanatthoti",
  "tika-vin12t2:803_2": "āha ‘‘apadānaṁ vuccati paricchedo’’ti. Natthi apadānaṁ avakhaṇḍanaṁ āpattipariyanto",
  "tika-vin12t2:803_3": "etassāti anapadānoti vacanattho kātabbo. Sāyeva pāḷi vuttāti sambandho. Tatthāti",
  "tika-vin12t2:803_4": "tassaṁ pāḷiyaṁ. Kiñci atthavinicchayaṁ pāḷianusārena vidituṁ na sakkā na hotīti yojanā.",
  "tika-vin12t2:804": "Iti campeyyakkhandhakavaṇṇanāya yojanā samattā.",
  "tika-vin12t2:805": "10. Kosambakakkhandhakaṁ",
  "tika-vin12t2:806": "271. Kosambakavivādakathā",
  "tika-vin12t2:807_0": "451. Kosambakakkhandhake ayamanupubbikathā evaṁ veditabbāti yojanā. Vinayaṁ pāḷito",
  "tika-vin12t2:807_1": "ca, tadatthato ca dhāretīti vinayadharo, tathā suttantaṁ dhāretīti suttantiko. Tesūti",
  "tika-vin12t2:807_2": "dvīsu bhikkhūsu. Suttantiko bhikkhu nikkhamīti sambandho. Ācamanaudakāvasesanti ācameti",
  "tika-vin12t2:807_3": "dhovati anenāti ācamanaṁ, tameva udakaṁ ācamanaudakaṁ, tameva avasesaṁ ācamanaudakāvasesaṁ,",
  "tika-vin12t2:807_4": "avasesaācamanaudakanti attho. Taṁ bhikkhunti suttantikaṁ bhikkhuṁ. Etthāti ācamanaudakāvasesaṭṭhapane.",
  "tika-vin12t2:807_5": "‘‘Sace hoti, desessāmī’’ti iminā attano subbacabhāvañca sikkhākāmatañca dasseti.",
  "tika-vin12t2:807_6": "Teti tayā, kathanti sambandho. Atha vā teti tuyhaṁ, natthīti sambandho. Asañcicca",
  "tika-vin12t2:807_7": "asatiyā katattā anāpattipakkhopi bhaveyyāti āha ‘‘natthi āpattī’’ti. Ettha pana āpattiyeva. Soti suttantiko.",
  "tika-vin12t2:808_0": "Vinayadharopīti vinayadharo pana, ārocesīti sambandho. Āpajjamānopīti pisaddo garahattho.",
  "tika-vin12t2:808_1": "Teti vinayadharassa nissitakā, āhaṁsūti sambandho. Tassāti suttantikassa. Teti suttantikassa",
  "tika-vin12t2:808_2": "nissitakā, ārocesunti sambandho. Soti suttantiko. Musāvādīti abhūtato, abhūtaṁ vā",
  "tika-vin12t2:808_3": "vacanaṁ vadanasīlo. Esoti vinayadharo. Teti suttantikassa nissitakā, āhaṁsūti sambandho.",
  "tika-vin12t2:808_4": "Tatoti kalahavaḍḍhanakāraṇā. Vinayadharo akāsīti sambandho.",
  "tika-vin12t2:809_0": "453. ‘‘Na tāva bhinno’’ti iminā bhinnoti ettha tapaccayassa avassambhāviyatthe anāgatakālikataṁ",
  "tika-vin12t2:809_1": "dasseti. Tamevatthaṁ saha upamāya dassento āha ‘‘apicā’’tiādi. Tanti sassaṁ. ‘‘Bhijjissatī’’ti",
  "tika-vin12t2:809_2": "iminā bhijjissatīti bhinnoti vacanatthaṁ dasseti. So ca khoti saṅgho. Kalahavasena",
  "tika-vin12t2:809_3": "bhijjissatīti sambandho. Sambhamaatthavasenāti saṁvegaatthavasena. Sambhamasaddo",
  "tika-vin12t2:809_4": "hi tīsu atthesu vattati gārave, bhītiyaṁ, saṁvege cāti. Idha pana saṁvege vattati.",
  "tika-vin12t2:809_5": "Bhikkhusaṅghassa bhinne saṁvegaatthavasenāti adhippāyo. Idaṁ heṭṭhā kathitāya ‘‘bhaye",
  "tika-vin12t2:809_6": "kodhe pasaṁsāya’’nti gāthāya (pārā. aṭṭha. 1.15) casaddena sampiṇḍitaṁ sambhamaatthaṁ",
  "tika-vin12t2:809_7": "sandhāya vuttanti daṭṭhabbaṁ. Etthāti ‘‘bhinno bhikkhusaṅgho bhinno bhikkhusaṅgho’’ti",
  "tika-vin12t2:809_8": "pāṭhe. Āmeḍitanti ā punappunaṁ bhayādipīḷitattā meḍena ummādena itaṁ kathitaṁ āmeḍitaṁ.",
  "tika-vin12t2:810_0": "454.Hīti vitthāro. Bhagavā vadeyyāti sambandho. Ukkhipanti apanentīti ukkhepakā.",
  "tika-vin12t2:810_1": "Ukkhittamanuvattantīti ukkhittānuvattakā. Etesanti ukkhittānuvattakānaṁ. Puna etesanti",
  "tika-vin12t2:810_2": "ukkhepakānaṁ. Pakkhoti sakhā. Tantimevāti pāḷimeva, byāpārameva vā.",
  "tika-vin12t2:811_0": "455.Yoti bhikkhu. Cittaṁ uppādetīti sambandho. Tumheti dhammavādino sandhāya vuttaṁ.",
  "tika-vin12t2:811_1": "Kiṁ bhaṇathāti kiṁ vacanaṁ bhaṇatha. Iti pucchitvāti sambandho. Tesañcāti dhammavādīnañca.",
  "tika-vin12t2:811_2": "Itaresañcāti adhammavādīnañca. Imeti attano pakkhe ime bhikkhū. Tesanti adhammavādīnaṁ.",
  "tika-vin12t2:811_3": "‘‘Kammaṁ kopetī’’ti ‘‘nānāsaṁvāsakacatuttho ce bhikkhave kammaṁ kareyya, akammaṁ,",
  "tika-vin12t2:811_4": "na ca karaṇīya’’nti vacanato (mahāva. 389) kammaṁ kopeti. Itaresampīti dhammavādīnampi.",
  "tika-vin12t2:811_5": "Dhammavādīnaṁ pakkhe nisīditvā adhammavādīnaṁ laddhiṁ gaṇhantopi dhammavādīnaṁ nānāsaṁvāsako",
  "tika-vin12t2:811_6": "hotiyeva, ayaṁ nayo vuttanayassa atthato siddhoti katvā idha na vutto. Evantiādi",
  "tika-vin12t2:811_7": "nigamanaṁ. Yoti bhikkhu, pavisati gaṇhātīti sambandho. Nisinno hutvāti yojanā. Imeti",
  "tika-vin12t2:811_8": "attano pakkhe ime bhikkhū. Itareti parapakkhe itare bhikkhū. Tesanti dhammavādīnaṁ.",
  "tika-vin12t2:811_9": "Yattha tattha vā pana pakkheti yasmiṁ kasmiṁci vā dhammavādīnaṁ pakkhe. Ime dhammavādinoti",
  "tika-vin12t2:811_10": "gaṇhātīti taṁtaṁpakkhagate bhikkhū yāthāvato vā ayāthāvato vā ‘‘ime dhammavādino’’ti gaṇhāti.",
  "tika-vin12t2:812_0": "456. Kāyena kataṁ kammaṁ kāyakammaṁ, vaciyā kataṁ kammaṁ vacīkammaṁ. Tattha kāyakammaṁ",
  "tika-vin12t2:812_1": "upadaṁsentā bhikkhū paharantā upadaṁsenti. Vacīkammaṁ upadaṁsentā bhikkhū pharusaṁ",
  "tika-vin12t2:812_2": "vadantā upadaṁsenti. Tena vuttaṁ ‘‘kāyena paharantā’’tiādi. Upadaṁsentīti pavattenti.",
  "tika-vin12t2:812_3": "‘‘Kodhavasenā’’ti iminā pemavasenāti atthaṁ nivatteti. Adhammiyānīti adhammena kattabbāni.",
  "tika-vin12t2:812_4": "‘‘Kiccānī’’ti iminā iyapaccayassa sarūpaṁ dasseti. Asammodikāti ettha yakāralopoti",
  "tika-vin12t2:812_5": "āha ‘‘asammodikāyā’’ti. ‘‘Kathāyā’’ti iminā asammodaṁ janetīti asammodikāti katvā",
  "tika-vin12t2:812_6": "ṇikapaccayassa sarūpaṁ dasseti. Upacāraṁ muñcitvāti ettha upacāro nāma aññamaññaṁ",
  "tika-vin12t2:812_7": "paharantānaṁ hatthassa pāpuṇanaṭṭhānaṁ, taṁ muñcitvāti attho. Āsanantarikāyāti ettha",
  "tika-vin12t2:812_8": "ekaṁ āsanaṁ antaraṁ byavahitaṁ imissā nisinnakiriyāyāti āsanantarikāti dassento āha",
  "tika-vin12t2:812_9": "‘‘ekekaṁ āsanaṁ antara’’nti. ‘‘Katvā’’ti iminā kiriyāvisesanabhāvaṁ dasseti.",
  "tika-vin12t2:813_0": "457-8. Ayaṁ assa bhikkhuno adhippāyo kirāti yojanā. Eteti kodhābhibhūte bhikkhū.",
  "tika-vin12t2:813_1": "Bhagavā pana kathesīti sambandho. ‘‘Anattho ato’’ti iminā anatthatoti padassa okāralopasandhiṁ",
  "tika-vin12t2:813_2": "dasseti. Tesaṁ padānamatthaṁ dassento āha ‘‘etasmā’’tiādi. ‘‘Atha vā’’tiādinā ‘‘anatthado’’ti",
  "tika-vin12t2:813_3": "vattabbe ‘‘sugato’’tiādīsu viya da-kārassa ta-kāraṁ katvā anatthatoti vuttanti dasseti.",
  "tika-vin12t2:813_4": "Anatthadoti anatthaṁ dadātīti anatthado.",
  "tika-vin12t2:814_0": "464.Puthusaddoti ettha puthusaddo mahantapariyāyoti āha ‘‘mahā’’ti. Assāti bhaṇḍanakārakassa",
  "tika-vin12t2:814_1": "janassa. Samajanoti ettha samasaddo sadisapariyāyoti āha ‘‘ekasadiso’’ti, tulyādhikaraṇasamāsoyaṁ.",
  "tika-vin12t2:814_2": "Bhaṇḍanakārako ayaṁ janoti yojanā. Tatthāti bhaṇḍanakārakesu janesu. Aññampi ekaṁ",
  "tika-vin12t2:814_3": "idaṁ kāraṇanti sambandho. Na maññitthāti koci ekopi na maññitthāti yojanā. Iminā",
  "tika-vin12t2:814_4": "amaññarunti ettha āvibhattiyā ‘‘ru’’nti ādeso dassito.",
  "tika-vin12t2:815_0": "Parimuṭṭhāti parimuṭṭhā sati etesanti parimuṭṭhāti dassento āha ‘‘parimuṭṭhasatino’’ti.",
  "tika-vin12t2:815_1": "Aṭṭhakkharagāthāyaṁ ‘‘pañcamaṁ laghu sabbatthā’’ti vuttattā pañcamassa rākārassa",
  "tika-vin12t2:815_2": "rasso hoti. Tena vuttaṁ ‘‘rākārassa rassādeso kato’’ti. Kathaṁ bhāṇinoti vācaṁ bhāṇino.",
  "tika-vin12t2:815_3": "Mukhāyāmanti ettha āyāmasaddo vitthārapariyāyo, vitthāro ca nāma pasāraṇanti āha",
  "tika-vin12t2:815_4": "‘‘pasāretu’’nti. Sampadānatthajotakena tuṁpaccayena sampadānatthe upayogavacananti",
  "tika-vin12t2:815_5": "dasseti. Nītāti kammavācakassa kitassa appadhānakammaṁ dassento āha ‘‘imaṁ nillajjabhāva’’nti.",
  "tika-vin12t2:815_6": "Dvikammakadhātubhāvato ‘‘attano’’ti padhānakammampi ajjhāharitabbaṁ. Tanti kalahaṁ.",
  "tika-vin12t2:815_7": "‘‘Jāna’’nti padena ‘‘vidū’’ti padassa atthañca vākyañca dasseti. Vidanti jānantīti",
  "tika-vin12t2:815_8": "vidūti vacanattho kātabboti adhippāyo. Sādīnavotiādīnavena dosena saha pavatto. Ayanti kalaho.",
  "tika-vin12t2:816_0": "Yeca taṁ upanayhantīti ettha tasaddassa visayaṁ dassetuṁ vuttaṁ ‘‘āghāta’’nti. Yeti",
  "tika-vin12t2:816_1": "janā. Upanayhanti upanahanti bandhanti. Sanantanoti ettha sanantanasaddo purāṇapariyāyoti āha ‘‘porāṇo’’ti.",
  "tika-vin12t2:817_0": "‘‘Aññe’’ti iminā pareti ettha parasaddassa pacchābhāgatthādayo nivāreti. Mayamettha",
  "tika-vin12t2:817_1": "yamāmaseti ettha etasaddassa visayaṁ dassento āha ‘‘saṅghamajjhe’’ti. Yamudhātu upayamanattho",
  "tika-vin12t2:817_2": "sekāro nipātamattoti āha ‘‘upayamāmā’’ti. ‘‘Satataṁ samitaṁ maccusantikaṁ gacchāmā’’ti",
  "tika-vin12t2:817_3": "iminā ‘‘na jānantī’’ti padassa ākāraṁ dasseti. Tatthāti mahājanakāye ye paṇḍitāti",
  "tika-vin12t2:817_4": "yojanā. Evaṁ hīti evameva. Jānantā te paṇḍitā paṭipajjantīti yojanā. Medhantā hiṁsantā",
  "tika-vin12t2:817_5": "gacchanti pavattantīti medhagā kalahā. Keci medhadhātuto ṇvupaccayaṁ vadanti, tesaṁ",
  "tika-vin12t2:817_6": "matena medhakāti paṭhamakkharena pāṭho bhaveyya.",
  "tika-vin12t2:818_0": "Tesampīti brahmadattadīghāvukumārānampi. Saṅgatīti samāgamo. Voti tumhākaṁ. Yesaṁ",
  "tika-vin12t2:818_1": "tumhākaṁ neva mātāpitūnaṁ aṭṭhīni chinnāni, na pāṇā hatā, na gavassadhanāni haṭāni.",
  "tika-vin12t2:818_2": "Tesaṁ tumhākaṁ kasmā saṅgati na hotīti yojanā.",
  "tika-vin12t2:819_0": "Sabbāni parissayānīti ettha sabbānīti vuttakāraṇañca liṅgavipallāsañca dassento āha",
  "tika-vin12t2:819_1": "‘‘pākaṭaparissaye ca paṭicchannaparissaye cā’’ti. ‘‘Abhibhavitvā’’ti iminā abhibhuyyāti",
  "tika-vin12t2:819_2": "padassa tvāpaccayantabhāvaṁ dasseti. Tenāti nipakena sahāyena.",
  "tika-vin12t2:820_0": "Rājāvāti ettha rājā ivāti padavibhāgaṁ katvā rājasaddassa upalakkhaṇavasena mahājanaka,",
  "tika-vin12t2:820_1": "arindamarājāno ca ivasaddassa opammatthajotakañca dassento āha ‘‘yathā’’tiādi. Raṭṭhavijitasaddā",
  "tika-vin12t2:820_2": "aññamaññapariyāyā. Visesanavisesyānaṁ kāmācārato gamyamānattā vuttaṁ ‘‘vijitaṁ raṭṭha’’nti.",
  "tika-vin12t2:820_3": "‘‘Mātaṅgo araññe nāgo ivā’’ti iminā padavibhāgaṁ dasseti. Tesaṁ padānaṁ atthaṁ dassento",
  "tika-vin12t2:820_4": "āha ‘‘mātaṅgoti hatthī vuccatī’’tiādi. ‘‘Hatthī vuccatī’’ti iminā mahanto aṅgo sarīrametassāti",
  "tika-vin12t2:820_5": "mātaṅgoti vacanatthena hatthī mātaṅgo nāmāti dasseti. Mahantasaddassa mātādeso. Nāgasaddo",
  "tika-vin12t2:820_6": "urage ca hatthimhi ca nāgarukkhe ca uttame ca nāmapaññattiyañcāti pañcasu atthesu",
  "tika-vin12t2:820_7": "vattati, idha uttamattheti dassento āha ‘‘nāgoti mahantādhivacanameta’’nti. Mātaṅgaraññevāti",
  "tika-vin12t2:820_8": "ettha ivasaddassa opammatthajotakabhāvaṁ dassetvā atthayojanaṁ dassento āha ‘‘yathā",
  "tika-vin12t2:820_9": "hī’’tiādi. ‘‘Yathā ca pālileyyako’’ti iminā mātaṅganāgassa sarūpaṁ upalakkhaṇena dasseti.",
  "tika-vin12t2:821": "275. Pālileyyakagamanakathā",
  "tika-vin12t2:822_0": "467.Pālileyyakanti palilavanasaṇḍe vasantahatthināgaṁ. ‘‘Hatthī’’ti ca ‘‘nāgo’’ti",
  "tika-vin12t2:822_1": "ca dvinnaṁ saddānaṁ pariyāyabhāvena vuttattā adhikatthoti āha ‘‘mahāhatthī’’ti. Purato",
  "tika-vin12t2:822_2": "purato gacchantehi tehi hatthiādīhi chinnaggānīti yojanā. Obhaggobhagganti bhañjitvā",
  "tika-vin12t2:822_3": "adhopātitaṁ obhagganti dassento āha ‘‘bhañjitvā bhañjitvā pātita’’nti. ‘‘Uccaṭṭhānato’’ti",
  "tika-vin12t2:822_4": "iminā avatyūpasaggassa adhotthaṁ nayena dasseti. Etassāti hatthināgassa. Teti hatthiādayo.",
  "tika-vin12t2:822_5": "Tehīti hatthiādīhi. Pivantehi tehīti yojanā. Kaddamodakānīti kaddamena saṁsaṭṭhāni udakāni.",
  "tika-vin12t2:823_0": "Īsādantassāti ettha īsāya sadiso danto imassāti īsādantoti dassento āha ‘‘rathaīsāsadisadantassā’’ti.",
  "tika-vin12t2:823_1": "‘‘Rathaīsā’’ti iminā naṅgalaīsaṁ nivatteti. Yadekoti yaṁ eko. Yaṁsaddo kāraṇatthoti",
  "tika-vin12t2:823_2": "āha ‘‘yasmā’’ti. Assa nāgassāti hatthināgassa. Nāgenāti buddhanāgena.",
  "tika-vin12t2:824": "Yathābhirantanti ettha kittakaṁ kālaṁ ramatīti āha ‘‘temāsa’’nti. Ettāvatāti ettakena temāsaviharaṇena. Patthaṭā ahosīti sambandho. Sabbatthāti sabbasmiṁ jambudīpatale.",
  "tika-vin12t2:825": "‘‘Kosambinivāsino’’ti iminā kosambiyaṁ nivasantīti kosambakāti vacanatthaṁ dasseti.",
  "tika-vin12t2:826": "276. Aṭṭhārasavatthukathā",
  "tika-vin12t2:827": "471. ‘‘Laddhiggahaṇa’’nti iminā ādīyate ādāyoti vacanatthaṁ dasseti.",
  "tika-vin12t2:828": "475.Taṁ divasamevāti tasmiṁ saṅghasāmaggikaraṇadivaseyeva.",
  "tika-vin12t2:829_0": "476.Na mūlā mūlaṁ gantvāti mūlato mūlaṁ na gantvāva. ‘‘Atthato apagatā’’ti iminā",
  "tika-vin12t2:829_1": "atthato apetā atthāpetāti vacanatthaṁ dasseti. ‘‘Byañjanamattaṁ upetā’’ti iminā byañjanamattaṁ",
  "tika-vin12t2:829_2": "upetā upagatā byañjanūpetāti vacanatthaṁ dasseti.",
  "tika-vin12t2:830_0": "477.Atthesu jātesūti ettha jātasaddo uppannapariyāyoti āha ‘‘vinayaatthesu uppannesū’’ti.",
  "tika-vin12t2:830_1": "Tañca padaṁ ‘‘saṅghassa kiccesū’’tiādīsu sabbapadesu yojetabbaṁ. Mahatthikoti mahanto",
  "tika-vin12t2:830_2": "upakārasaṅkhāto attho imassāti mahatthikoti dassanto āha ‘‘mahāupakāro’’ti.",
  "tika-vin12t2:831_0": "Anānuvajjo paṭhamenāti ettha paṭhamasaddo tāvapariyāyoti dassento āha ‘‘tāvā’’ti.",
  "tika-vin12t2:831_1": "Sīlatoti sīlena. Upekkhitācāroti upapattito ikkhitācāro. ‘‘Apekkhitācāro’’tipi pāṭho.",
  "tika-vin12t2:831_2": "Upaparikkhitācāroti upaparikkhito ācāro etassāti upaparikkhitācāro.",
  "tika-vin12t2:832_0": "Visayhāti ettha vipubbo sahadhātu abhibhavanattho, tvāpaccayo ca hotīti dassento",
  "tika-vin12t2:832_1": "āha ‘‘abhibhavitvā’’ti. Anapagatanti kāraṇato anapetaṁ. Bhaṇanto bhikkhūti sambandho.",
  "tika-vin12t2:832_2": "Tamatthaṁ dassento āha ‘‘yasmā hī’’tiādi. Soti bhikkhu, na hāpetīti sambandho. ‘‘Usūyāyā’’ti",
  "tika-vin12t2:832_3": "iminā dosāgatigamanassa gahitattā ‘‘agatigamanavasenā’’ti iminā pārisesanayena avasesaagatigamanamevādhippetaṁ.",
  "tika-vin12t2:832_4": "Soti bhikkhu. Chambhati cevāti thambhati ceva, thaddhaṁ karoti cevāti attho. Vedhati",
  "tika-vin12t2:832_5": "cāti kampati ca. Yo cāti bhikkhu pana. Īdisoti usūyāya vā agatigamanena vā bhaṇanasaṅkhāto ediso na hoti.",
  "tika-vin12t2:833_0": "Kiñca bhiyyoti nipātasamudāyo, tato vuttato atirekaṁ kathetabbaṁ kiṁ panāti attho.",
  "tika-vin12t2:833_1": "Tassā gāthāya attho veditabboti yojanā. Yoti bhikkhu. Hīti saccaṁ. Kālāgatanti ettha",
  "tika-vin12t2:833_2": "gahetabbakālañca sattamītappurisasamāsañca dassento āha ‘‘kathetabbayuttakāle āgata’’nti.",
  "tika-vin12t2:833_3": "Vacoti padaṁ na vacanapadhānaṁ, vacanavantapuggaloyeva padhānanti dassento āha ‘‘vadanto’’ti.",
  "tika-vin12t2:834_0": "Ācerakamhi ca saketi ettha ācariyassa eso ācerako, sassa attano eso sakoti vacanatthaṁ",
  "tika-vin12t2:834_1": "dassento āha ‘‘attano ācariyavāde’’ti. Gāthābhāvato ācariyasaddassa ācerādeso kātabbo.",
  "tika-vin12t2:834_2": "‘‘Vāde’’ti iminā idamatthe pavattassa ṇikapaccayassa sarūpaṁ dasseti. Alaṁ pametunti",
  "tika-vin12t2:834_3": "ettha alaṁsaddo samatthattho, pamasaddotulanatthoti āha ‘‘tulayituṁ samattho’’ti.",
  "tika-vin12t2:834_4": "Kathetaveti ettha tavesaddo aññattha yebhuyyena bhāvavācako, idha pana kammavācakoti",
  "tika-vin12t2:834_5": "āha ‘‘kathetabbe’’ti. Viraddhaṭṭhānakusaloti viraddhaṭṭhāne kusalo.",
  "tika-vin12t2:835_0": "Ayaṁ gāthā vuttāti sambandho. Tanti kathetabbaṁ. Ayaṁ hetthatthoti ayaṁ eva ettha",
  "tika-vin12t2:835_1": "gāthāyaṁ atthoti yojanā. ‘‘Gacchantī’’ti iminā vajantīti ettha vajadhātuyā gatyatthaṁ",
  "tika-vin12t2:835_2": "dasseti. ‘‘Attano ācariyavāda’’nti iminā ‘‘sakaṁ ādāya’’nti padassa atthaṁ dasseti.",
  "tika-vin12t2:835_3": "Ācariyavādo hi ādātabbato gahetabbato ādāyanti vutto. Tadanurūpanti tassa vatthussa",
  "tika-vin12t2:835_4": "anurūpaṁ. Byākaramāno bhikkhūti sambandho. Aṭṭhahi dūtaṅgehīti ‘‘sotā ca hoti, sāvetā",
  "tika-vin12t2:835_5": "ca, uggahetā ca, dhāretā ca, viññātā ca, viññāpetā, ca kusalo ca sahitāsahitassa,",
  "tika-vin12t2:835_6": "no ca kalahakārako’’ti (cūḷava. 347; a. ni. 8.16) evaṁ vuttehi aṭṭhahi dūtassa aṅgehi.",
  "tika-vin12t2:835_7": "Kassa dūteyyakammanti āha ‘‘saṅghassā’’ti. Dūtassa etāni dūteyyāni, tāniyeva kammāni",
  "tika-vin12t2:835_8": "dūteyyakammāni, tesu. Idanti atthajākaṁ, vuttaṁ hotīti yojanā. Atha vā idanti ayamattho.",
  "tika-vin12t2:835_9": "Vuttaṁ hotīti vutto hoti. Pacchimanaye liṅgavipallāsoti daṭṭhabbo. Ānetvā havanti",
  "tika-vin12t2:835_10": "pūjentīti āhavo dāyakā, tesaṁ āhūnaṁ. Ānetvā hunitabbaṁ pūjetabbanti āhuti, taṁ āhutiṁ.",
  "tika-vin12t2:835_11": "Saṅghassa kiccesūti niddhāraṇe bhummaṁ. Tena vuttaṁ ‘‘tassa tassa kiccassā’’ti. Karavacoti",
  "tika-vin12t2:835_12": "ettha ‘‘vacokaro’’ti vattabbe gāthābhāvato padavipariyāyavasena ‘‘karavaco’’ti vuttoti",
  "tika-vin12t2:835_13": "āha ‘‘vacanaṁ karonto’’ti. ‘‘Vacanakaraṇenā’’ti iminā ‘‘na tena maññatī’’ti ettha",
  "tika-vin12t2:835_14": "tasaddassa visayaṁ dasseti.",
  "tika-vin12t2:836_0": "Āpajjamāno bhikkhu āpatti hotīti yojanā. Tassā cāti ettha smāvacanassa ssādeso kātabbo.",
  "tika-vin12t2:836_1": "Yathāti yenākārena, vinayakammākārenāti attho. Yesūti yattakesu vatthūsu. Ubhaye",
  "tika-vin12t2:836_2": "ete vibhaṅgāti sambandho. Assāti bhikkhussa. Āpattivuṭṭhānapadassāti padasaddo kāraṇattho,",
  "tika-vin12t2:836_3": "bhummatthe sāmivacano ca hotīti āha ‘‘āpattivuṭṭhānakāraṇe’’ti. ‘‘Kusalo’’ti iminā",
  "tika-vin12t2:836_4": "cheko paṇḍito, kucchitaṁ pāpaṁ vidati jānātīti kovidoti vacanatthena kovido nāmāti dasseti.",
  "tika-vin12t2:837_0": "Ācaranto bhikkhu gacchatīti yojanā. ‘‘Vatta’’nti iminā osāraṇaṁ tanti ettha tasaddassa",
  "tika-vin12t2:837_1": "visayaṁ dasseti. ‘‘Yā’’ti iminā etampīti ettha etasaddassa aniyamaniddesabhāvaṁ dasseti.",
  "tika-vin12t2:837_2": "Sabbatthāti sabbasmiṁ kosambakakkhandhake.",
  "tika-vin12t2:838": "Iti kosambakakkhandhakavaṇṇanāya yojanā samattā.",
  "tika-vin12t2:839": "Iti samantapāsādikāya vinayasaṁvaṇṇanāya",
  "tika-vin12t2:840": "Mahāvaggavaṇṇanāya",
  "tika-vin12t2:841": "Yojanā samattā.",
  "tika-vin12t2:842": "Jādilañchitanāmena, nekānaṁ vācito mayā;",
  "tika-vin12t2:843": "Mahāvaggakhandhakassa, samatto yojanānayoti.",
  "tika-vin12t2:844": " Namo tassa bhagavato arahato sammāsambuddhassa",
  "tika-vin12t2:845": "Pācityādiyojanā"
}