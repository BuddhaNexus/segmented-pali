{
  "tika-abh03t4:0": "Paṭṭhānapakaraṇa-mūlaṭīkā",
  "tika-abh03t4:1": "Ganthārambhavaṇṇanā",
  "tika-abh03t4:2_0": "Dibbanti kāmaguṇādīhi kīḷanti laḷanti, tesu vā viharanti, vijayasamatthatāyogena",
  "tika-abh03t4:2_1": "paccatthike vijetuṁ icchanti, issariyaṭṭhānādisakkāradānaggahaṇaṁ taṁtaṁatthānusāsanañca",
  "tika-abh03t4:2_2": "karontā voharanti, puññayogānubhāvappattāya jutiyā jotanti, yathābhilāsitañca visayaṁ",
  "tika-abh03t4:2_3": "appaṭighātena gacchanti, yathicchitanipphādane sakkontīti vā devā, devanīyā vā taṁtaṁbyasananittharaṇatthikehi",
  "tika-abh03t4:2_4": "saraṇaṁ parāyaṇanti gamanīyā, abhitthavanīyā vā. Sobhāvisesayogena kamanīyāti vā",
  "tika-abh03t4:2_5": "devā. Te tividhā – sammutidevā upapattidevā visuddhidevāti. Bhagavā pana niratisayāya",
  "tika-abh03t4:2_6": "abhiññākīḷāya, uttamehi dibbabrahmaariyavihārehi, saparasantānasiddhāya pañcavidhamāravijayicchānipphattiyā,",
  "tika-abh03t4:2_7": "cittissariyasattadhanādisammāpaṭipattiaveccappasādasakkāradānaggahaṇasaṅkhātena dhammasabhāvapuggalajjhāsayānurūpānusāsanīsaṅkhātena",
  "tika-abh03t4:2_8": "ca vohārātisayena, paramāya paññāsarīrappabhāsaṅkhātāya jutiyā, anopamāya ca ñāṇasarīragatiyā,",
  "tika-abh03t4:2_9": "māravijayasabbaññuguṇaparahitanipphādanesu appaṭihatāya sattiyā ca samannāgatattā",
  "tika-abh03t4:2_10": "sadevakena lokena saraṇanti gamanīyato, abhitthavanīyato, bhattivasena kamanīyato",
  "tika-abh03t4:2_11": "ca sabbe te deve tehi guṇehi atikkanto atisayo vā devoti devātidevo. Sabbadevehi",
  "tika-abh03t4:2_12": "pūjanīyataro devoti vā devātidevo, visuddhidevabhāvaṁ vā sabbaññuguṇālaṅkāraṁ pattattā",
  "tika-abh03t4:2_13": "aññadevehi atirekataro vā devo devātidevo. Devānanti upapattidevānaṁ tadā dhammapaṭiggāhakānaṁ.",
  "tika-abh03t4:2_14": "Sakkādīhi devehi pahārādaasurindādīhi dānavehi ca pūjito. Kāyavacīsaṁyamassa sīlassa",
  "tika-abh03t4:2_15": "indriyasaṁvarassa cittasaṁyamassa samādhissa ca paṭipakkhānaṁ accantapaṭippassaddhiyā suddhasaṁyamo.",
  "tika-abh03t4:3_0": "Isisattamoti catusaccāvabodhagatiyā isayoti saṅkhyaṁ gatānaṁ sataṁ pasatthānaṁ isīnaṁ",
  "tika-abh03t4:3_1": "atisayena santo pasatthoti attho. Vipassīādayo ca upādāya bhagavā “sattamo”ti vutto.",
  "tika-abh03t4:3_2": "Yato viññāṇaṁ paccudāvattati, taṁ nāmarūpaṁ samudayanirodhanena nirodhesīti nāmarūpanirodhano.",
  "tika-abh03t4:3_3": "Atigambhīranayamaṇḍitadesanaṁ paṭṭhānaṁ nāma desesi pakaraṇanti sambandho.",
  "tika-abh03t4:4": "Ganthārambhavaṇṇanā niṭṭhitā.",
  "tika-abh03t4:5": "Paccayuddesavaṇṇanā",
  "tika-abh03t4:6_0": "“Ke pana te nayā, kiñca taṁ paṭṭhānaṁ nāmā”ti nayidaṁ pucchitabbaṁ. Kasmā? Nidānakathāyaṁ",
  "tika-abh03t4:6_1": "paṭṭhānasamānane anulomādīnaṁ nayānaṁ paṭṭhānassa ca dassitattāti imamatthaṁ vibhāvento",
  "tika-abh03t4:6_2": "“sammāsambuddhena hi…pe… nāmāti hi vutta”nti tattha vuttaṁ aṭṭhakathāpāḷiṁ āhari.",
  "tika-abh03t4:6_3": "Tattha gāthātthaṁ aṭṭhakathādhippāyañca parato vaṇṇayissāmāti.",
  "tika-abh03t4:7_0": "Paṭṭhānanāmattho pana tikapaṭṭhānādīnaṁ tikapaṭṭhānādināmattho, imassa pakaraṇassa",
  "tika-abh03t4:7_1": "catuvīsatisamantapaṭṭhānasamodhānatā cettha vattabbā. Evañhi saṅkhepato paṭṭhāne",
  "tika-abh03t4:7_2": "ñāte vitthāro sukhaviññeyyo hotīti. Tattha ca nāmattho paṭhamaṁ vattabboti “tattha",
  "tika-abh03t4:7_3": "yesaṁ…pe… nāmattho tāva evaṁ veditabbo”ti vatvā sabbasādhāraṇassa paṭṭhānanāmasseva",
  "tika-abh03t4:7_4": "tāva atthaṁ dassento “kenaṭṭhena paṭṭhāna”ntiādimāha. Pa-kāro hīti upasaggapadaṁ",
  "tika-abh03t4:7_5": "dasseti. So “pavibhattesu dhammesu, yaṁ seṭṭhaṁ tadupāgamuntiādīsu viya nānappakāratthaṁ",
  "tika-abh03t4:7_6": "dīpeti. Nanu pakārehi vibhattā pavibhattāti pa-iti upasaggo pakāratthameva dīpeti,",
  "tika-abh03t4:7_7": "na nānappakāratthanti? Na, tesaṁ pakārānaṁ nānāvidhabhāvato. Atthato hi āpannaṁ nānāvidhabhāvaṁ",
  "tika-abh03t4:7_8": "dassetuṁ nānā-saddo vuttoti. Tattha ekassapi dhammassa hetuādīhi anekapaccayabhāvato",
  "tika-abh03t4:7_9": "ca ekekassa paccayassa anekadhammabhāvato ca nānappakārapaccayatā veditabbā.",
  "tika-abh03t4:8_0": "Hetupaccayādivasena vibhattattāti etena dhammasaṅgahādīsu vuttato kusalādivibhāgato",
  "tika-abh03t4:8_1": "sātisayavibhāgataṁ paṭṭhānanāmalābhassa kāraṇaṁ dasseti. Goṭṭhāti vajā. Paṭṭhitagāvoti",
  "tika-abh03t4:8_2": "gatagāvo. Āgataṭṭhānasminti mahāsīhanādasuttaṁ vadati. Pavattagamanattā etthāti vacanaseso.",
  "tika-abh03t4:8_3": "Atha vā gacchati etthāti gamanaṁ, sabbaññutaññāṇassa nissaṅgavasena pavattassa gamanattā",
  "tika-abh03t4:8_4": "gamanadesabhāvato ekekaṁ paṭṭhānaṁ nāmāti attho. Tattha aññehi gatimantehi atisayayuttassa",
  "tika-abh03t4:8_5": "gatimato gamanaṭṭhānabhāvadassanatthaṁ “sabbaññutaññāṇassā”ti vuttaṁ. Tassa mahāvegassa",
  "tika-abh03t4:8_6": "purisassa papātaṭṭhānaṁ viya dhammasaṅgaṇīādīnaṁ sāsaṅgagamanaṭṭhānabhāvaṁ imassa",
  "tika-abh03t4:8_7": "ca mahāpatho viya nirāsaṅgagamanaṭṭhānabhāvaṁ dassento atisayayuttagamanaṭṭhānabhāvo",
  "tika-abh03t4:8_8": "paṭṭhānanāmalābhassa kāraṇanti dasseti.",
  "tika-abh03t4:9_0": "Tikānanti tikavasena vuttadhammānaṁ. Samantāti anulomādīhi sabbākārehipi gatāni catuvīsati",
  "tika-abh03t4:9_1": "hontīti attho. Etasmiṁ atthe catuvīsatisamantapaṭṭhānānīti “samantacatuvīsatipaṭṭhānānī”ti",
  "tika-abh03t4:9_2": "vattabbe samantasaddassa parayogaṁ katvā vuttanti daṭṭhabbaṁ. Atha vā samantā cha",
  "tika-abh03t4:9_3": "cha hutvāti etena anulomādisabbakoṭṭhāsato tikādichachabhāvaṁ dasseti. Tena samantasaddo",
  "tika-abh03t4:9_4": "tikādichachapaṭṭhānavisesanaṁ hoti, na catuvīsativisesanaṁ, tasmā samantato paṭṭhānāni",
  "tika-abh03t4:9_5": "tāni catuvīsatīti katvā “catuvīsatisamantapaṭṭhānānī”ti vuttaṁ. Samantato vā dhammānulomāditikādipaṭiccavārādipaccayānulomādihetumūlakādippakārehi",
  "tika-abh03t4:9_6": "pavattāni paṭṭhānāni samantapaṭṭhānāni, anūnehi nayehi pavattānīti vuttaṁ hoti. Tāni",
  "tika-abh03t4:9_7": "pana catuvīsati honti. Tenevāha “imesaṁ catuvīsatiyā khuddakapaṭṭhānasaṅkhātānaṁ",
  "tika-abh03t4:9_8": "samantapaṭṭhānānaṁ samodhānavasenā”ti.",
  "tika-abh03t4:10_0": "Hetu ca so paccayo cāti iminā vacanena hetuno adhipatipaccayādibhūtassa ca gahaṇaṁ",
  "tika-abh03t4:10_1": "siyāti taṁ nivārento āha “hetu hutvā paccayo”ti. Etenapi so eva doso āpajjatīti punāha",
  "tika-abh03t4:10_2": "“hetubhāvena paccayoti vuttaṁ hotī”ti. Tena idha hetu-saddena dhammaggahaṇaṁ na kataṁ,",
  "tika-abh03t4:10_3": "atha kho dhammasattiviseso gahitoti dasseti. Tassa hi paccayasaddassa ca samānādhikaraṇataṁ",
  "tika-abh03t4:10_4": "sandhāya “hetu ca so paccayo cā”ti, “hetu hutvā paccayo”ti ca vuttaṁ. Evañca katvā",
  "tika-abh03t4:10_5": "parato pāḷiyaṁ “hetū hetusampayutta…pe… hetupaccayena paccayo”tiādinā tena tena hetubhāvādiupakārena",
  "tika-abh03t4:10_6": "tassa tassa dhammassa upakārattaṁ vuttaṁ. Aṭṭhakathāyaṁ pana “yo hi dhammo yaṁ dhammaṁ",
  "tika-abh03t4:10_7": "appaccakkhāya tiṭṭhati vā uppajjati vā, so tassa paccayo”ti “mūlaṭṭhena upakārako",
  "tika-abh03t4:10_8": "dhammo hetupaccayo”ticcevamādinā dhammappadhānaniddesena dhammato aññā dhammasatti",
  "tika-abh03t4:10_9": "nāma natthīti dhammeheva dhammasattivibhāvanaṁ katanti daṭṭhabbaṁ. Idhāpi vā hetu",
  "tika-abh03t4:10_10": "ca so paccayo cāti dhammeneva dhammasattiṁ dasseti. Na hi hetupaccayotiādiko uddeso",
  "tika-abh03t4:10_11": "kusalādiuddeso viya dhammappadhāno, atha kho dhammānaṁ upakārappadhānoti. Etīti etassa",
  "tika-abh03t4:10_12": "attho vattatīti, tañca uppattiṭṭhitīnaṁ sādhāraṇavacanaṁ. Tenevāha – “tiṭṭhati vā",
  "tika-abh03t4:10_13": "uppajjati vā”ti. Koci hi paccayo ṭhitiyā eva hoti yathā pacchājātapaccayo, koci uppattiyāyeva",
  "tika-abh03t4:10_14": "yathā anantarādayo, koci ubhayassa yathā hetuādayoti.",
  "tika-abh03t4:11_0": "Upakārakalakkhaṇoti ca dhammena dhammasattiupakāraṁ dassetīti daṭṭhabbaṁ. Hinoti",
  "tika-abh03t4:11_1": "patiṭṭhāti etthāti hetu. Anekatthattā dhātusaddānaṁ hi-saddo mūla-saddo viya patiṭṭhatthoti",
  "tika-abh03t4:11_2": "daṭṭhabboti. Hinoti vā etena kammanidānabhūtena uddhaṁ ojaṁ abhiharantena mūlena",
  "tika-abh03t4:11_3": "viya pādapo tappaccayaṁ phalaṁ gacchati pavattati vuḍḍhiṁ virūḷhiṁ āpajjatīti hetu.",
  "tika-abh03t4:11_4": "Ācariyānanti revatattheraṁ vadati.",
  "tika-abh03t4:12_0": "“Yoniso, bhikkhave, manasikaroto anuppannā ceva kusalā dhammā uppajjanti, uppannā",
  "tika-abh03t4:12_1": "ca kusalā dhammā abhivaḍḍhantī”tiādīhi kusalabhāvassa yonisomanasikārapaṭibaddhatā",
  "tika-abh03t4:12_2": "siddhā hotīti āha “yonisomanasikārapaṭibaddho kusalabhāvo”ti. Eteneva akusalābyākatabhāvā",
  "tika-abh03t4:12_3": "kusalabhāvo viya na hetupaṭibaddhāti dassitaṁ hoti. Yaṁ paneke maññeyyuṁ “ahetukahetussa",
  "tika-abh03t4:12_4": "akusalabhāvo viya sahetukahetūnaṁ sabhāvatova kusalādibhāvo aññesaṁ taṁsampayuttānaṁ",
  "tika-abh03t4:12_5": "hetupaṭibaddho”ti, tassa uttaraṁ vattuṁ “yadi cā”tiādimāha. Alobho kusalo vā siyā",
  "tika-abh03t4:12_6": "abyākato vā, yadi alobho sabhāvato kusalo, kusalattā abyākato na siyā. Atha abyākato,",
  "tika-abh03t4:12_7": "taṁsabhāvattā kusalo na siyā alobhasabhāvassa adosattābhāvo viya. Yasmā pana ubhayathāpi",
  "tika-abh03t4:12_8": "so hoti, tasmā yathā ubhayathā hontesu phassādīsu sampayuttesu hetupaṭibaddhakusalādibhāvaṁ",
  "tika-abh03t4:12_9": "pariyesatha, na sabhāvato, evaṁ hetūsupi kusalāditā aññapaṭibaddhā pariyesitabbā,",
  "tika-abh03t4:12_10": "na sabhāvatoti. Yaṁ vuttaṁ “sampayuttahetūsu sabhāvatova kusalādibhāvo”ti, taṁ na",
  "tika-abh03t4:12_11": "yujjati, sā pana pariyesiyamānā yonisomanasikārādipaṭibaddhā hotīti hetūsu viya sampayuttesupi",
  "tika-abh03t4:12_12": "yonisomanasikārādipaṭibaddho kusalādibhāvo, na hetupaṭibaddhoti siddhaṁ hotīti adhippāyo.",
  "tika-abh03t4:13_0": "Ārabhitvāpīti ettha pi-saddena imamatthaṁ dasseti – rūpāyatanādimatte yasmiṁ kismiñci",
  "tika-abh03t4:13_1": "ekasmiṁ aṭṭhatvā “yaṁ yaṁ dhammaṁ ārabbhā”ti aniyamena sabbarūpāyatana…pe… dhammāyatanānañca",
  "tika-abh03t4:13_2": "ārammaṇapaccayabhāvassa vuttattā na koci dhammo na hotīti.",
  "tika-abh03t4:14_0": "“Chandavato kiṁ nāma na sijjhatī”tiādikaṁ purimābhisaṅkhārūpanissayaṁ labhitvā uppajjamāne",
  "tika-abh03t4:14_1": "citte chandādayo dhurabhūtā jeṭṭhakabhūtā sayaṁ sampayuttadhamme sādhayamānā hutvā",
  "tika-abh03t4:14_2": "pavattanti, taṁsampayuttadhammā ca tesaṁ vase vattanti hīnādibhāvena tadanuvattanato,",
  "tika-abh03t4:14_3": "tena te adhipatipaccayā honti. Garukātabbampi ārammaṇaṁ tanninnapoṇapabbhārānaṁ paccavekkhaṇaassādamaggaphalānaṁ",
  "tika-abh03t4:14_4": "attano vase vattayamānaṁ viya paccayo hoti, tasmāyaṁ attādhīnānaṁ patibhāvena upakārakatā",
  "tika-abh03t4:14_5": "adhipatipaccayatāti daṭṭhabbā.",
  "tika-abh03t4:15_0": "Manoviññāṇadhātūtiādi cittaniyamoti ettha ādi-saddena santīraṇānantaraṁ voṭṭhabbanaṁ,",
  "tika-abh03t4:15_1": "cutianantarā paṭisandhīti yassa yassa cittassa anantarā yaṁ yaṁ cittaṁ uppajjati,",
  "tika-abh03t4:15_2": "tassa tassa tadanantaruppādaniyamo taṁtaṁsahakārīpaccayavisiṭṭhassa purimapurimacittasseva",
  "tika-abh03t4:15_3": "vasena ijjhatīti dasseti. Bhāvanābalena pana vāritattāti ettha yathā rukkhassa vekhe",
  "tika-abh03t4:15_4": "dinne pupphituṁ samatthasseva pupphanaṁ na hoti, agadavekhe pana apanīte tāyayeva",
  "tika-abh03t4:15_5": "samatthatāya pupphanaṁ hoti, evamidhāpi bhāvanābalena vāritattā samuṭṭhāpanasamatthasseva",
  "tika-abh03t4:15_6": "asamuṭṭhāpanaṁ, tasmiñca apagate tāyayeva samatthatāya samuṭṭhāpanaṁ hotīti adhippāyo.",
  "tika-abh03t4:16_0": "Byañjanamattatovettha nānākaraṇaṁ paccetabbaṁ, na atthatoti upacayasantatiadhivacananiruttipadānaṁ",
  "tika-abh03t4:16_1": "viya saddatthamattato nānākaraṇaṁ, na vacanīyatthatoti adhippāyo. Teneva saddatthavisesaṁ",
  "tika-abh03t4:16_2": "dassetuṁ “katha”ntiādimāha. Tattha purimapacchimānaṁ nirodhuppādantarābhāvato nirantaruppādanasamatthatā",
  "tika-abh03t4:16_3": "anantarapaccayabhāvo. Rūpadhammānaṁ viya saṇṭhānābhāvato paccayapaccayuppannānaṁ",
  "tika-abh03t4:16_4": "sahāvaṭṭhānābhāvato ca “idamito heṭṭhā uddhaṁ tiriya”nti vibhāgābhāvā attanā ekattamiva",
  "tika-abh03t4:16_5": "upanetvā suṭṭhu anantarabhāvena uppādanasamatthatā samanantarapaccayatā.",
  "tika-abh03t4:17_0": "Uppādanasamatthatāti ca abyāpārattā dhammānaṁ yasmiṁ yadākāre niruddhe vattamāne",
  "tika-abh03t4:17_1": "vā sati taṁtaṁvisesavantā dhammā honti, tassa sova ākāro vuccatīti daṭṭhabbo. Dhammānaṁ",
  "tika-abh03t4:17_2": "pavattimeva ca upādāya kālavohāroti nirodhā vuṭṭhahantassa nevasaññānāsaññāyatanaphalasamāpattīnaṁ",
  "tika-abh03t4:17_3": "asaññasattā cavantassa purimacutipacchimapaṭisandhīnañca nirodhuppādanirantaratāya",
  "tika-abh03t4:17_4": "kālantaratā natthīti daṭṭhabbā. Na hi tesaṁ antarā arūpadhammānaṁ pavatti atthi,",
  "tika-abh03t4:17_5": "yaṁ upādāya kālantaratā vucceyya, na ca rūpadhammappavatti arūpadhammappavattiyā",
  "tika-abh03t4:17_6": "antaraṁ karoti aññasantānattā. Rūpārūpadhammasantatiyo hi dve aññamaññaṁ visadisasabhāvattā",
  "tika-abh03t4:17_7": "aññamaññopakārabhāvena vattamānāpi visuṁyeva honti. Ekasantatiyañca purimapacchimānaṁ",
  "tika-abh03t4:17_8": "majjhe vattamānaṁ taṁsantatipariyāpannatāya antarakārakaṁ hoti. Tādisañca kañci nevasaññānāsaññāyatanaphalasamāpattīnaṁ",
  "tika-abh03t4:17_9": "majjhe natthi, na ca abhāvo antarakārako hoti abhāvattāyeva, tasmā javanānantarassa",
  "tika-abh03t4:17_10": "javanassa viya, bhavaṅgānantarassa bhavaṅgassa viya ca nirantaratā suṭṭhu ca anantaratā",
  "tika-abh03t4:17_11": "hotīti tathā uppādanasamatthatā nevasaññānāsaññāyatanacutīnampi daṭṭhabbā. Uppattiyā",
  "tika-abh03t4:17_12": "paccayabhāvo cettha anantarapaccayādīnaṁ pākaṭoti uppādanasamatthatāva vuttā. Paccuppannānaṁ",
  "tika-abh03t4:17_13": "pana dhammānaṁ pubbantāparantaparicchedena gahitānaṁ “uppajjatī”ti vacanaṁ alabhantānaṁ",
  "tika-abh03t4:17_14": "“atīto dhammo paccuppannassa dhammassa anantarapaccayena paccayo”tiādinā anantarādipaccayabhāvo",
  "tika-abh03t4:17_15": "vuttoti na so uppattiyaṁyevāti viññāyati. Na hi kusalādiggahaṇaṁ viya paccuppannaggahaṇaṁ",
  "tika-abh03t4:17_16": "aparicchedaṁ, yato uppattimattasamaṅginoyeva ca gahaṇaṁ siyā, teneva ca atītattike",
  "tika-abh03t4:17_17": "paṭiccavārādayo na santīti.",
  "tika-abh03t4:18_0": "Uppajjamānovasahuppādabhāvenāti etthāpi uppattiyā paccayabhāvena pākaṭena ṭhitiyāpi",
  "tika-abh03t4:18_1": "paccayabhāvaṁ nidassetīti daṭṭhabbaṁ, paccayuppannānaṁ pana sahajātabhāvena upakārakatā",
  "tika-abh03t4:18_2": "sahajātapaccayatāti.",
  "tika-abh03t4:19_0": "Attano upakārakassa upakārakatā aññamaññapaccayatā, upakārakatā ca aññamaññatāvaseneva",
  "tika-abh03t4:19_1": "daṭṭhabbā, na sahajātādivasena. Sahajātādipaccayo hontoyeva hi koci aññamaññapaccayo",
  "tika-abh03t4:19_2": "na hoti, na ca purejātapacchājātabhāvehi upakārakassa upakārakā vatthukhandhā aññamaññapaccayā hontīti.",
  "tika-abh03t4:20_0": "Taruādīnaṁ pathavī viya adhiṭṭhānākārena pathavīdhātu sesadhātūnaṁ, cakkhādayo ca",
  "tika-abh03t4:20_1": "cakkhuviññāṇādīnaṁ upakārakā cittakammassa paṭādayo viya nissayākārena khandhādayo",
  "tika-abh03t4:20_2": "taṁtaṁnissayānaṁ khandhādīnaṁ.",
  "tika-abh03t4:21": "Tadadhīnavuttitāya attano phalena nissitoti yaṁ kiñci kāraṇaṁ nissayoti vadati. Tattha yo bhuso, taṁ upanissayoti niddhāreti.",
  "tika-abh03t4:22_0": "Pakatoti ettha pa-kāro upasaggo, so attano phalassa uppādane samatthabhāvena suṭṭhukatataṁ",
  "tika-abh03t4:22_1": "dīpeti. Tathā ca kataṁ attano santāne kataṁ hotīti āha “attano santāne”ti. Karaṇañca",
  "tika-abh03t4:22_2": "duvidhaṁ nipphādanaṁ upasevanañcāti dassetuṁ “nipphādito vā”tiādimāha. Tattha upasevito",
  "tika-abh03t4:22_3": "vāti etena kāyaallīyāpanavasena upabhogūpasevanaṁ vijānanādivasena ārammaṇūpasevanañca",
  "tika-abh03t4:22_4": "dassetīti daṭṭhabbaṁ. Tena anāgatānampi cakkhusampadādīnaṁ ārammaṇūpasevanena yathāpaṭisevitānaṁ",
  "tika-abh03t4:22_5": "pakatūpanissayatā vuttā hoti.",
  "tika-abh03t4:23_0": "Yathā pacchājātena vinā santānāvicchedahetubhāvaṁ agacchantānaṁ dhammānaṁ ye pacchājātākārena",
  "tika-abh03t4:23_1": "upakārakā, tesaṁ sā vippayuttākārādīhi visiṭṭhā upakārakatā pacchājātapaccayatā,",
  "tika-abh03t4:23_2": "tathā nissayārammaṇākārādīhi visiṭṭhā purejātabhāvena vinā upakārakabhāvaṁ agacchantānaṁ",
  "tika-abh03t4:23_3": "vatthārammaṇānaṁ purejātākārena upakārakatā purejātapaccayatā, evaṁ sabbattha paccayānaṁ",
  "tika-abh03t4:23_4": "paccayantarākāravisiṭṭhā upakārakatā yojetabbā.",
  "tika-abh03t4:24_0": "Gijjhapotakasarīrānaṁāhārāsācetanā viyāti etena manosañcetanāhāravasena pavattamānehi",
  "tika-abh03t4:24_1": "arūpadhammehi rūpakāyassa upatthambhitabhāvaṁ dasseti. Teneva “āhārāsā viyā”ti avatvā",
  "tika-abh03t4:24_2": "cetanāgahaṇaṁ karoti.",
  "tika-abh03t4:25_0": "Kusalādibhāvena attanā sadisassa payogena karaṇīyassa punappunaṁ karaṇaṁ pavattanaṁ",
  "tika-abh03t4:25_1": "āsevanaṭṭho, attasadisasabhāvatāpādanaṁ vāsanaṁ vā. Ganthādīsu purimāpurimābhiyogo",
  "tika-abh03t4:25_2": "viyāti purimā purimā āsevanā viyāti adhippāyo.",
  "tika-abh03t4:26_0": "Cittappayogo cittakiriyā, āyūhananti attho. Yathā hi kāyavacīpayogo viññatti, evaṁ",
  "tika-abh03t4:26_1": "cittappayogo cetanā. Sā tāya uppannakiriyatāvisiṭṭhe santāne sesapaccayasamāgame",
  "tika-abh03t4:26_2": "pavattamānānaṁ vipākakaṭattārūpānampi teneva kiriyabhāvena upakārikā hoti. Tassa",
  "tika-abh03t4:26_3": "hi kiriyabhāvassa pavattattā tesaṁ pavatti, na aññathāti. Sahajātānaṁ pana tena upakārikāti kiṁ vattabbanti.",
  "tika-abh03t4:27_0": "Nirussāhasantabhāvenāti etena saussāhehi vipākadhammadhammehi kusalākusalehi sārammaṇādibhāvena",
  "tika-abh03t4:27_1": "sadisavipākabhāvaṁ dasseti. So hi vipākānaṁ payogena asādhetabbatāya payogena aññathā",
  "tika-abh03t4:27_2": "vā sesapaccayesu siddhesu kammassa kaṭattāyeva siddhito nirussāho santabhāvo hoti,",
  "tika-abh03t4:27_3": "na kilesavūpasamasantabhāvo, tathāsantasabhāvatoyeva bhavaṅgādayo duviññeyyā. Pañcadvārepi",
  "tika-abh03t4:27_4": "hi javanappavattiyā rūpādīnaṁ gahitatā viññāyati, abhinipātasampaṭicchanasantīraṇamattā",
  "tika-abh03t4:27_5": "pana vipākā duviññeyyāyeva. Nirussāhasantabhāvāyāti nirussāhasantabhāvatthāya. Etena",
  "tika-abh03t4:27_6": "tappaccayavataṁ avipākānampi vipākānukulaṁ pavattiṁ dasseti.",
  "tika-abh03t4:28_0": "Satipi janakatte upatthambhakattaṁ āhārānaṁ padhānakiccanti āha “rūpārūpānaṁ upatthambhakattenā”ti.",
  "tika-abh03t4:28_1": "Upatthambhakattañhi satipi janakatte arūpīnaṁ āhārānaṁ āhārajarūpasamuṭṭhāpakarūpāhārassa",
  "tika-abh03t4:28_2": "ca hoti, asatipi catusamuṭṭhānikarūpūpatthambhakarūpāhārassa, asati pana upatthambhakatte",
  "tika-abh03t4:28_3": "āhārānaṁ janakattaṁ natthīti upatthambhakattaṁ padhānaṁ. Janayamānopi hi āhāro avicchedavasena",
  "tika-abh03t4:28_4": "upatthambhayamānoyeva janetīti upatthambhanabhāvo āhārabhāvoti.",
  "tika-abh03t4:29_0": "Adhipatiyaṭṭhenāti ettha na adhipatipaccayadhammānaṁ viya pavattinivārake abhibhavitvā",
  "tika-abh03t4:29_1": "pavattanena garubhāvo adhipatiyaṭṭho, atha kho dassanādikiccesu cakkhuviññāṇādīhi",
  "tika-abh03t4:29_2": "jīvane jīvantehi sukhitādibhāve sukhitādīhi adhimokkhapaggahupaṭṭhānāvikkhepajānanesu",
  "tika-abh03t4:29_3": "anaññātaññassāmīti pavattiyaṁ ājānane aññātāvībhāve ca saddhādisahajātehīti evaṁ",
  "tika-abh03t4:29_4": "taṁtaṁkiccesu cakkhādipaccayehi cakkhādīnaṁ anuvattanīyatā. Tesu tesu hi kiccesu",
  "tika-abh03t4:29_5": "cakkhādīnaṁ issariyaṁ tappaccayānañca tadanuvattanena tattha pavattīti. Itthipurisindriyānaṁ",
  "tika-abh03t4:29_6": "pana yadipi liṅgādīhi anuvattanīyatā atthi, sā pana na paccayabhāvato. Yathā hi jīvitāhārā",
  "tika-abh03t4:29_7": "yesaṁ paccayā honti, te tesaṁ anupālakaupatthambhakā atthi, avigatapaccayabhūtā ca",
  "tika-abh03t4:29_8": "honti, na evaṁ itthipurisabhāvā liṅgādīnaṁ kenaci pakārena upakārakā honti, kevalaṁ",
  "tika-abh03t4:29_9": "pana yathāsakeheva paccayehi pavattamānānaṁ liṅgādīnaṁ yathā itthādiggahaṇassa paccayabhāvo",
  "tika-abh03t4:29_10": "hoti, tato aññenākārena taṁsahitasantāne appavattito liṅgādīhi anuvattanīyatā indriyatā",
  "tika-abh03t4:29_11": "ca tesaṁ vuccati, tasmā na tesaṁ indriyapaccayabhāvo vutto. Cakkhādayo arūpadhammānaṁyevāti",
  "tika-abh03t4:29_12": "ettha sukhadukkhindriyānipi cakkhādiggahaṇena gahitānīti daṭṭhabbāni.",
  "tika-abh03t4:30_0": "Lakkhaṇārammaṇūpanijjhānabhūtānaṁ vitakkādīnaṁ vitakkanādivasena ārammaṇaṁ upagantvā",
  "tika-abh03t4:30_1": "nijjhānaṁ pekkhanaṁ, cintanaṁ vā vitakkādīnaṁyeva sādhāraṇo byāpāro upanijjhāyanaṭṭho.",
  "tika-abh03t4:30_2": "Ṭhapetvā sukhadukkhavedanādvayanti sukhindriyadukkhindriyadvayaṁ ṭhapetvāti adhippāyo.",
  "tika-abh03t4:30_3": "“Sabbānipī”ti vatvā “sattajhānaṅgānī”ti vacanena ajhānaṅgānaṁ upekkhācittekaggatānaṁ",
  "tika-abh03t4:30_4": "nivattanaṁ katanti daṭṭhabbaṁ. Yadi evaṁ “satta jhānaṅgānī”ti eteneva siddhe “ṭhapetvā",
  "tika-abh03t4:30_5": "sukhadukkhavedanādvaya”nti kasmā vuttaṁ? Vedanābhedesu pañcasu sukhadukkhadvayassa",
  "tika-abh03t4:30_6": "ekantena ajhānaṅgattadassanatthaṁ jhānaṅgaṭṭhāne niddiṭṭhattā. Satipi vā jhānaṅgavohāre",
  "tika-abh03t4:30_7": "vedanābhedadvayassa ekantena jhānapaccayattābhāvadassanatthaṁ. Upekkhācittekaggatānaṁ",
  "tika-abh03t4:30_8": "pana yadipi jhānapaccayattābhāvo atthi, jhānapaccayabhāvo pana na natthīti “sabbānipi",
  "tika-abh03t4:30_9": "satta jhānaṅgānī”ti ettha gahaṇaṁ kataṁ. Tattha “sabbānipī”ti vacanaṁ sabbakusalādibhedasaṅgaṇhanatthaṁ,",
  "tika-abh03t4:30_10": "na pana sabbacittuppādagatasaṅgaṇhanatthanti daṭṭhabbaṁ.",
  "tika-abh03t4:31_0": "Yato tato vāti sammā vā micchā vāti attho. Ete pana dvepi jhānamaggapaccayā ahetukacittesu",
  "tika-abh03t4:31_1": "na labbhantīti idaṁ ahetukacittesu na labbhanti, na sahetukacittesūti sahetukacittesu",
  "tika-abh03t4:31_2": "alābhābhāvadassanatthaṁ vuttaṁ, na ahetukacittesu lābhābhāvadassanatthanti. Evaṁ",
  "tika-abh03t4:31_3": "atthe gayhamāne ahetukacittesu katthaci kassaci lābho na vāritoti ettakameva viññāyeyya,",
  "tika-abh03t4:31_4": "na savitakkāhetukacittesu jhānapaccayasseva alābhābhāvadassanatthaṁ katanti. Ahetukacittesu",
  "tika-abh03t4:31_5": "vā lābhābhāvadassanatthe pana imasmiṁ vacane savitakkāhetukacittesu jhānapaccayassa",
  "tika-abh03t4:31_6": "lābhābhāvo āpajjati, tasmā yena alābhena dhammasaṅgaṇiyaṁ manodhātuādīnaṁ saṅgahasuññatavāresu",
  "tika-abh03t4:31_7": "jhānaṁ na uddhaṭaṁ, taṁ alābhaṁ sandhāya esa jhānapaccayassapi ahetukacittesu alābho",
  "tika-abh03t4:31_8": "vuttoti veditabbo. Yathā hi sahetukesu vitakkādīnaṁ sahajāte saṁkaḍḍhitvā ekattagatabhāvakaraṇaṁ",
  "tika-abh03t4:31_9": "upanijjhāyanabyāpāro balavā, na tathā ahetukacittesu hoti. Imasmiṁ pana pakaraṇe",
  "tika-abh03t4:31_10": "dubbalampi upanijjhāyanaṁ yadipi kiñcimattampi atthi, tena upakārakatā hotīti savitakkāhetukacittesupi",
  "tika-abh03t4:31_11": "jhānapaccayo vuttova, tasmā ye evaṁ paṭhanti “na ete pana dvepi jhānamaggapaccayā",
  "tika-abh03t4:31_12": "yathāsaṅkhyaṁ dvipañcaviññāṇaahetukacittesu labbhantī”ti, tesaṁ so pāṭho sundarataro,",
  "tika-abh03t4:31_13": "imassa pakaraṇassāyaṁ atthavaṇṇanā, na dhammasaṅgaṇiyāti.",
  "tika-abh03t4:32": "Samaṁ pakārehi yuttatāya ekībhāvopagamena viya upakārakatā sampayuttapaccayatā.",
  "tika-abh03t4:33_0": "Yuttānampi sataṁ vippayuttabhāvena nānattūpagamena upakārakatā vippayuttapaccayatā.",
  "tika-abh03t4:33_1": "Na hi vatthusahajātapacchājātavasena ayuttānaṁ rūpādīnaṁ ārammaṇādibhāvena upakārakānaṁ",
  "tika-abh03t4:33_2": "vippayuttānaṁ vippayuttapaccayatā atthīti. Rūpānaṁ pana rūpehi satipi avinibbhoge",
  "tika-abh03t4:33_3": "vippayogoyeva natthīti na tesaṁ vippayuttapaccayatā. Vuttañhi “catūhi sampayogo catūhi vippayogo”ti.",
  "tika-abh03t4:34_0": "Paccuppannalakkhaṇenāti paccuppannasabhāvena. Tena “atthi me pāpakammaṁ kata”nti,",
  "tika-abh03t4:34_1": "“atthekacco puggalo attahitāya paṭipanno”ti ca evamādīsu vuttaṁ nibbattaupalabbhamānatālakkhaṇaṁ",
  "tika-abh03t4:34_2": "atthibhāvaṁ nivāreti. Satipi janakatte upatthambhakappadhānā atthibhāvena upakārakatāti",
  "tika-abh03t4:34_3": "āha “upatthambhakattenā”ti. Idañca upatthambhakattaṁ vatthārammaṇasahajātādīnaṁ sādhāraṇaṁ",
  "tika-abh03t4:34_4": "atthibhāvena upakārakattaṁ daṭṭhabbaṁ.",
  "tika-abh03t4:35_0": "Ārammaṇe phusanādivasena vattamānānaṁ phassādīnaṁ anekesaṁ sahabhāvo natthīti ekasmiṁ",
  "tika-abh03t4:35_1": "phassādisamudāye sati dutiyo na hoti, asati pana hoti, tena natthibhāvena upakārakatā",
  "tika-abh03t4:35_2": "natthipaccayatā. Satipi purimataracittānaṁ natthibhāve na tāni natthibhāvena upakārakāni,",
  "tika-abh03t4:35_3": "anantarameva pana attano atthibhāvena pavattiokāsaṁ alabhamānānaṁ natthibhāvena pavattiokāsaṁ",
  "tika-abh03t4:35_4": "dadamānaṁ viya upakārakaṁ hotīti “pavattiokāsadānena upakārakatā”ti āha.",
  "tika-abh03t4:36_0": "Ettha ca abhāvamattena upakārakatā okāsadānaṁ natthipaccayatā, sabhāvāvigamena appavattamānānaṁ",
  "tika-abh03t4:36_1": "sabhāvavigamena upakārakatā vigatapaccayatā, natthitā ca nirodhānantarasuññatā, vigatatā",
  "tika-abh03t4:36_2": "nirodhappattatā, ayametesaṁ viseso, tathā atthitāya sasabhāvato upakārakatā atthipaccayatā,",
  "tika-abh03t4:36_3": "sabhāvāvigamena nirodhassa appattiyā upakārakatā avigatapaccayatāti paccayabhāvaviseso",
  "tika-abh03t4:36_4": "dhammāvisesepi veditabbo. Dhammānañhi sattivisesaṁ sabbaṁ yāthāvato abhisambujjhitvā",
  "tika-abh03t4:36_5": "tathāgatena catuvīsatipaccayavisesā vuttāti bhagavati saddhāya “evaṁvisesā ete dhammā”ti",
  "tika-abh03t4:36_6": "sutamayañāṇaṁ uppādetvā cintābhāvanāmayehi tadabhisamayāya yogo kātabbo.",
  "tika-abh03t4:37_0": "Catūsu khandhesu ekassapi asaṅgahitattābhāvato nāmadhammekadesatā anantarādīnaṁ natthīti",
  "tika-abh03t4:37_1": "“nāmadhammāvā”ti vatvā na kevalaṁ paccayapaccayuppannabhāve bhajantānaṁ catunnaṁyeva",
  "tika-abh03t4:37_2": "khandhānaṁ nāmatā, atha kho nibbānañca nāmamevāti dassento “nibbānassa asaṅgahitattā”tiādimāha.",
  "tika-abh03t4:37_3": "Purejātapaccayo rūpekadesoti ettha ekadesavacanena rūparūpato aññaṁ vajjeti, rūparūpaṁ",
  "tika-abh03t4:37_4": "pana kusalattike anāgatampi purejātapaccayabhāvena aññattha āgatameva. Vuttañhi “anidassanaappaṭigho",
  "tika-abh03t4:37_5": "dhammo anidassanaappaṭighassa dhammassa purejātapaccayena paccayo – ārammaṇapurejātaṁ,",
  "tika-abh03t4:37_6": "vatthupurejātaṁ. Ārammaṇapurejātaṁ vatthuṁ itthindriyaṁ purisindriyaṁ āpodhātuṁ kabaḷīkāraṁ",
  "tika-abh03t4:37_7": "āhāraṁ aniccato…pe… domanassaṁ uppajjatī”ti.",
  "tika-abh03t4:38": "Paccayuddesavaṇṇanā niṭṭhitā.",
  "tika-abh03t4:39": "Paccayaniddeso",
  "tika-abh03t4:40": "1. Hetupaccayaniddesavaṇṇanā",
  "tika-abh03t4:41_0": "1.Yo hetupaccayoti uddiṭṭho, so evaṁ veditabboti etena hetusaṅkhātassa paccayadhammassa",
  "tika-abh03t4:41_1": "hetusampayuttakataṁsamuṭṭhānarūpasaṅkhātānaṁ paccayuppannānaṁ hetupaccayena paccayabhāvo",
  "tika-abh03t4:41_2": "hetupaccayoti uddiṭṭhoti. Yo pana hetubhāvena yathāvutto paccayadhammo yathāvuttānaṁ",
  "tika-abh03t4:41_3": "paccayuppannānaṁ paccayo hoti, so hetupaccayoti uddiṭṭhoti veditabboti dasseti. Ubhayathāpi",
  "tika-abh03t4:41_4": "hetubhāvena upakārakatā hetupaccayoti uddiṭṭhoti dassitaṁ hoti. Esa nayo sesapaccayesupi.",
  "tika-abh03t4:41_5": "Upakārakatā pana dhammasabhāvo eva, na dhammato aññā atthīti. Tathā tathā upakārakaṁ",
  "tika-abh03t4:41_6": "taṁ taṁ dhammaṁ dassento hi bhagavā taṁ taṁ upakārakataṁ dassetīti.",
  "tika-abh03t4:42_0": "Hetū hetusampayuttakānanti ettha paṭhamo hetu-saddo paccattaniddiṭṭho paccayaniddeso.",
  "tika-abh03t4:42_1": "Tena etassa hetubhāvena upakārakatā hetupaccayatāti dasseti. Dutiyo paccayuppannavisesanaṁ.",
  "tika-abh03t4:42_2": "Tena na yesaṁ kesañci sampayuttakānaṁ hetupaccayabhāvena paccayo hoti, atha kho hetunā",
  "tika-abh03t4:42_3": "sampayuttānamevāti dasseti. Nanu ca sampayuttasaddassa sāpekkhattā dutiye hetusadde",
  "tika-abh03t4:42_4": "avijjamānepi aññassa apekkhitabbassa aniddiṭṭhattā attanāva sampayuttakānaṁ hetupaccayena",
  "tika-abh03t4:42_5": "paccayoti ayamattho viññāyatīti? Nāyaṁ ekanto. Hetusaddo hi paccattaniddiṭṭho “hetupaccayena",
  "tika-abh03t4:42_6": "paccayo”ti ettheva byāvaṭo yadā gayhati, tadā sampayuttavisesanaṁ na hotīti sampayuttā",
  "tika-abh03t4:42_7": "avisiṭṭhā ye keci gahitā bhaveyyunti evaṁ sampayuttasaddena attani eva byāvaṭena",
  "tika-abh03t4:42_8": "hetusaddena visesanena vinā yesaṁ kesañci sampayuttānaṁ gahaṇaṁ hotīti taṁ sandhāya",
  "tika-abh03t4:42_9": "“athāpi…pe… attho bhaveyyā”ti āha. Nanu yathā “arūpino āhārā sampayuttakānaṁ dhammāna”nti,",
  "tika-abh03t4:42_10": "“arūpino indriyā sampayuttakāna”nti ca vutte dutiyena āhāraggahaṇena indriyaggahaṇena",
  "tika-abh03t4:42_11": "ca vināpi āhārindriyasampayuttakāva gayhanti, evamidhāpi siyāti? Na, āhārindriyāsampayuttassa",
  "tika-abh03t4:42_12": "abhāvato. Vajjetabbābhāvato hi tattha dutiyaāhārindriyaggahaṇe asatipi taṁsampayuttakāva",
  "tika-abh03t4:42_13": "gayhantīti taṁ na kataṁ, idha pana vajjetabbaṁ atthīti vattabbaṁ dutiyaṁ hetuggahaṇanti.",
  "tika-abh03t4:43_0": "Evampi hetū hetusampayuttakānanti ettha hetusampayuttakānaṁ so eva sampayuttakahetūti",
  "tika-abh03t4:43_1": "visesanassa akatattā yo koci hetu yassa kassaci hetusampayuttakassa hetupaccayena",
  "tika-abh03t4:43_2": "paccayoti āpajjatīti? Nāpajjati, paccattaniddiṭṭhasseva hetussa puna sampayuttavisesanabhāvena",
  "tika-abh03t4:43_3": "vuttattā, etadatthameva ca vināpi dutiyena hetusaddena hetusampayuttabhāve siddhepi",
  "tika-abh03t4:43_4": "tassa gahaṇaṁ kataṁ. Atha vā asati dutiye hetusadde hetusampayuttakānaṁ hetupaccayena",
  "tika-abh03t4:43_5": "paccayo, na pana hetūnanti evampi gahaṇaṁ siyāti tannivāraṇatthaṁ so vutto, tena",
  "tika-abh03t4:43_6": "hetusampayuttabhāvaṁ ye labhanti, tesaṁ sabbesaṁ hetūnaṁ aññesampi hetupaccayena",
  "tika-abh03t4:43_7": "paccayoti dassitaṁ hoti. Yasmā pana hetujhānamaggā patiṭṭhāmattādibhāvena nirapekkhā,",
  "tika-abh03t4:43_8": "na āhārindriyā viya sāpekkhā eva, tasmā etesveva dutiyaṁ hetādiggahaṇaṁ kataṁ. Āhārindriyā",
  "tika-abh03t4:43_9": "pana āharitabbaisitabbāpekkhā eva, tasmā te vināpi dutiyena āhārindriyaggahaṇena",
  "tika-abh03t4:43_10": "attanā eva āharitabbe ca isitabbe ca āhārindriyabhūte aññe ca sampayuttake paricchindantīti",
  "tika-abh03t4:43_11": "taṁ tattha na kataṁ, idha ca dutiyena hetuggahaṇena paccayuppannānaṁ hetunā paccayabhūteneva",
  "tika-abh03t4:43_12": "sampayuttānaṁ hetūnaṁ aññesañca paricchinnattā puna visesanakiccaṁ natthīti pañhāvāre",
  "tika-abh03t4:43_13": "“kusalā hetū sampayuttakānaṁ khandhāna”ntiādīsu dutiyaṁ hetuggahaṇaṁ na katanti daṭṭhabbaṁ.",
  "tika-abh03t4:44_0": "Niddisitabbassaapākaṭattāti taṁ-saddo purimavacanāpekkho vuttasseva niddeso “rūpāyatanaṁ",
  "tika-abh03t4:44_1": "cakkhuviññāṇadhātuyā taṁsampayuttakāna”ntiādīsu purimavacanena niddisitabbe pākaṭībhūte",
  "tika-abh03t4:44_2": "eva pavattati. Ettha ca paccattaniddiṭṭho hetusaddo “hetupaccayena paccayo”ti ettha",
  "tika-abh03t4:44_3": "byāvaṭo sampayuttasaddena viya taṁ-saddenapi anapekkhanīyo añño ca koci niddisitabbappakāsako",
  "tika-abh03t4:44_4": "vutto natthi, tasmā “taṁsampayuttakāna”nti ca na vuttanti adhippāyo.",
  "tika-abh03t4:45_0": "“Hetusampayuttakāna”nti iminā pana paccayuppannavacanena asamattena paccayuppannavacanantarāpekkhena",
  "tika-abh03t4:45_1": "pubbe vuttena taṁ-saddena niddisitabbaṁ pākaṭīkataṁ, tena “taṁsamuṭṭhānāna”nti ettha",
  "tika-abh03t4:45_2": "taṁgahaṇaṁ katanti. Kiṁ pana tasmiṁ hetusampayuttakasadde taṁ-saddena niddisitabbaṁ",
  "tika-abh03t4:45_3": "pākaṭībhūtanti? Yehi hetūhi sampayuttā “hetusampayuttakā”ti vuttā, te hetū ceva sampayuttakavisesanabhūtā",
  "tika-abh03t4:45_4": "tabbisesitā ca hetusampayuttakā. Tenāha “te hetū cevā”tiādi. Aññathā “te hetū cevā”ti",
  "tika-abh03t4:45_5": "etassa paccattaniddiṭṭhena hetusaddena sambandhe sati yathā idha teneva taṁ-saddena",
  "tika-abh03t4:45_6": "niddisitabbā pākaṭā, evaṁ pubbepi bhavituṁ arahantīti “niddisitabbassa apākaṭattā",
  "tika-abh03t4:45_7": "‘taṁsampayuttakāna’nti na vutta”nti idaṁ na yujjeyyāti. Duvidhampi vā hetuggahaṇaṁ",
  "tika-abh03t4:45_8": "apanetvā taṁsaddavacanīyataṁ codeti pariharati ca. Taṁsamuṭṭhānānanti ca hetusamuṭṭhānānanti",
  "tika-abh03t4:45_9": "yuttaṁ. Hetū hi paccayāti.",
  "tika-abh03t4:46_0": "Cittajarūpaṁ ajanayamānāpīti pi-saddena janayamānāpi. Yadi “cittasamuṭṭhānāna”nti",
  "tika-abh03t4:46_1": "vacanena paṭisandhikkhaṇe kaṭattārūpassa aggahaṇato taṁ na vuttaṁ, sahajātapaccayavibhaṅge",
  "tika-abh03t4:46_2": "cittacetasikānaṁ tassa kaṭattārūpassa paccayabhāvo na vutto bhaveyya. Yadi ca tattha",
  "tika-abh03t4:46_3": "cittasamuṭṭhānānaṁ paccayabhāvena taṁsamānalakkhaṇānaṁ kaṭattārūpānampi paccayabhāvo",
  "tika-abh03t4:46_4": "nidassito, evamidhāpi bhavitabbaṁ. “Cittasamuṭṭhānāna”nti pana avatvā “taṁsamuṭṭhānāna”nti",
  "tika-abh03t4:46_5": "vacanaṁ cittasamuṭṭhānānaṁ sabbacittacetasikasamuṭṭhānatādassanatthaṁ. Evaṁpakārena",
  "tika-abh03t4:46_6": "hi taṁsamuṭṭhānavacanena tattha tattha vuttaṁ samuṭṭhānavacanaṁ visesitaṁ hoti. Nanu",
  "tika-abh03t4:46_7": "“cittacetasikā dhammā cittasamuṭṭhānāna”nti vacanena cittasamuṭṭhānānaṁ cittacetasikasamuṭṭhānatā",
  "tika-abh03t4:46_8": "vuttāti? Na vuttā. Cittacetasikānaṁ paccayabhāvo eva hi tattha vuttoti.",
  "tika-abh03t4:47_0": "Cittapaṭibaddhavuttitāyāti eteneva hetuādipaṭibaddhatañca dasseti. “Yañca, bhikkhave,",
  "tika-abh03t4:47_1": "ceteti, yañca pakappeti, yañca anuseti, ārammaṇametaṁ hoti, viññāṇassa ṭhitiyā ārammaṇe",
  "tika-abh03t4:47_2": "sati patiṭṭhā viññāṇassa hoti, tasmiṁ patiṭṭhite viññāṇe viruḷhe nāmarūpassa avakkanti",
  "tika-abh03t4:47_3": "hoti, nāmarūpapaccayā saḷāyatana”nti imasmimpi sutte paṭisandhināmarūpassa viññāṇapaccayatā",
  "tika-abh03t4:47_4": "vuttāti āha “tasmiṁ patiṭṭhite”tiādi.",
  "tika-abh03t4:48_0": "Purimatarasiddhāya pathaviyā bījapatiṭṭhānaṁ viya purimatarasiddhe kamme tannibbattasseva",
  "tika-abh03t4:48_1": "viññāṇabījassa patiṭṭhānaṁ kammassa kaṭattā uppattīti vuttaṁ hoti. Tenāha – “kammaṁ",
  "tika-abh03t4:48_2": "khettaṁ, viññāṇaṁ bīja”nti. Kassa pana taṁ khettaṁ bījañcāti? Nāmarūpaṅkurassa.",
  "tika-abh03t4:49_0": "Ayañca panatthoti paṭisandhiyaṁ kammajarūpānaṁ cittapaṭibaddhavuttitā. Okāsavasenevāti",
  "tika-abh03t4:49_1": "nāmarūpokāsavaseneva. So hi tassa atthassa okāsoti. Vatthurūpamattampīti vadanto",
  "tika-abh03t4:49_2": "vatthurūpassa upatthambhakānaṁ sesarūpānampi tadupatthambhakabhāveneva arūpadhammānaṁ",
  "tika-abh03t4:49_3": "paccayabhāvaṁ dasseti, sahabhavanamattaṁ vā. Tattha kāyabhāvādikalāpānaṁ katthaci",
  "tika-abh03t4:49_4": "abhāvato katthaci abhāvābhāvato “vatthurūpamattampi vinā”ti āha. Sassāmiketi etasseva",
  "tika-abh03t4:49_5": "visesanatthaṁ “sarājake”ti vuttaṁ.",
  "tika-abh03t4:50_0": "Pavattiyaṁ kaṭattārūpādīnaṁ paccayabhāvapaṭibāhanatoti idaṁ kasmā vuttaṁ, nanu tesaṁ",
  "tika-abh03t4:50_1": "paccayabhāvappasaṅgoyeva natthi “hetū sahajātāna”nti vacanato. Na hi yesaṁ hetū sahajātapaccayo",
  "tika-abh03t4:50_2": "na honti, tāni hetusahajātāni nāma honti. Yadi siyuṁ, “kusalaṁ dhammaṁ sahajāto abyākato",
  "tika-abh03t4:50_3": "dhammo uppajjati na hetupaccayā”tiādi ca labbheyya, na pana labbhati, tasmā na tāni",
  "tika-abh03t4:50_4": "hetusahajātānīti? Saccametaṁ, yo pana hetūhi samānakāluppattimattaṁ gahetvā hetusahajātabhāvaṁ",
  "tika-abh03t4:50_5": "maññeyya, tassāyaṁ pasaṅgo atthīti idaṁ vuttanti daṭṭhabbaṁ. Bhagavā pana vacanānaṁ",
  "tika-abh03t4:50_6": "lahugarubhāvaṁ na gaṇeti, bodhaneyyānaṁ pana ajjhāsayānurūpato dhammasabhāvaṁ avilomento",
  "tika-abh03t4:50_7": "tathā tathā desanaṁ niyāmetīti na katthaci akkharānaṁ bahutā vā appatā vā codetabbāti.",
  "tika-abh03t4:51": "Hetupaccayaniddesavaṇṇanā niṭṭhitā.",
  "tika-abh03t4:52": "2. Ārammaṇapaccayaniddesavaṇṇanā",
  "tika-abh03t4:53_0": "2.Uppajjanakkhaṇeyevāti etena vattamānakkhaṇekadesena sabbaṁ vattamānakkhaṇaṁ gayhatīti",
  "tika-abh03t4:53_1": "daṭṭhabbaṁ. Na hi uppajjanakkhaṇeyeva cakkhuviññāṇādīnaṁ rūpādīni ārammaṇapaccayo,",
  "tika-abh03t4:53_2": "atha kho sabbasmiṁ vattamānakkhaṇeti. Tena ālambiyamānānampi rūpādīnaṁ cakkhuviññāṇādivattamānatāya",
  "tika-abh03t4:53_3": "pure pacchā ca vijjamānānaṁ ārammaṇapaccayattābhāvaṁ dasseti, ko pana vādo anālambiyamānānaṁ.",
  "tika-abh03t4:53_4": "Na ekato hontīti nīlādīni sabbarūpāni saha na honti, tathā saddādayopīti attho. “Yaṁ",
  "tika-abh03t4:53_5": "ya”nti hi vacanaṁ rūpādīni bhindatīti. Tattha purimenatthena “uppajjantī”ti vacanena",
  "tika-abh03t4:53_6": "ārammaṇapaccayabhāvalakkhaṇadīpanatthaṁ “yaṁ yaṁ dhamma”ntiādi vuttanti dasseti,",
  "tika-abh03t4:53_7": "pacchimena “yaṁ ya”nti vacanena rūpādibhedadīpanatthanti. “Yaṁ yaṁ vā panārabbhā”ti",
  "tika-abh03t4:53_8": "etassa vaṇṇanāyaṁ dassitasabbārammaṇādivasena vā idhāpi attho gahetabboti.",
  "tika-abh03t4:54_0": "Evaṁ vuttanti yathā nadīpabbatānaṁ sandanaṁ ṭhānañca pavattaṁ avirataṁ avicchinnanti",
  "tika-abh03t4:54_1": "sandanti tiṭṭhantīti vattamānavacanaṁ vuttaṁ, evaṁ “ye ye dhammā”ti atītānāgatapaccuppannānaṁ",
  "tika-abh03t4:54_2": "sabbasaṅgahasamudāyavasena gahitattā tesaṁ uppajjanaṁ pavattanaṁ aviratanti uppajjantīti",
  "tika-abh03t4:54_3": "vattamānavacanaṁ vuttanti adhippāyo. Ime pana na hetādipaccayā sabbepi atītānāgatānaṁ",
  "tika-abh03t4:54_4": "honti. Na hi atīto ca anāgato ca atthi, yassete paccayā siyuṁ. Evañca katvā atītattike",
  "tika-abh03t4:54_5": "atītānāgatānaṁ na koci paccayo vutto, tasmā idhāpi “uppajjantī”ti vacanena yesaṁ",
  "tika-abh03t4:54_6": "rūpādayo ārammaṇadhammā ārammaṇapaccayā honti, te paccuppannāva dassitāti daṭṭhabbā.",
  "tika-abh03t4:54_7": "Tesu hi dassitesu atītānāgatesu taṁtaṁpaccayā ahesuṁ bhavissanti cāti ayamattho dassito",
  "tika-abh03t4:54_8": "hoti, na pana taṁtaṁpaccayavantatā. Paccayavanto hi paccuppannāyevāti.",
  "tika-abh03t4:55_0": "Ettha ca “yaṁ yaṁ dhammaṁ ārabbhā”ti ekavacananiddesaṁ katvā puna “te te dhammā”ti",
  "tika-abh03t4:55_1": "bahuvacananiddeso “yaṁ ya”nti vuttassa ārammaṇadhammassa anekabhāvopi atthīti dassanattho.",
  "tika-abh03t4:55_2": "Cattāro hi khandhā saheva ārammaṇapaccayā honti, te sabbepi ārabbha uppajjamānampi",
  "tika-abh03t4:55_3": "tesu ekekaṁ ārabbha uppajjamānaṁ na na hoti, tasmā vedanādīsu phassādīsu ca ekekassapi",
  "tika-abh03t4:55_4": "ārammaṇapaccayabhāvadassanatthaṁ “yaṁ ya”nti vuttaṁ, sabbesaṁ ekacittuppādapariyāpannānaṁ",
  "tika-abh03t4:55_5": "ārammaṇapaccayabhāvadassanatthaṁ “te te”ti. Tattha yo ca rūpādiko ekekova yaṁyaṁ-saddena",
  "tika-abh03t4:55_6": "vutto, ye ca aneke phassādayo ekekavasena yaṁyaṁ-saddena vuttā, te sabbe gahetvā",
  "tika-abh03t4:55_7": "“te te”ti vuttanti daṭṭhabbaṁ. Atha vā yasmiṁ kāle ārabbha uppajjanti, tasmiṁ kāle",
  "tika-abh03t4:55_8": "nīlādīsu cittuppādesu ca ekekameva ārabbha uppajjantīti dassanatthaṁ “yaṁ ya”nti",
  "tika-abh03t4:55_9": "vuttaṁ, te pana ālambiyamānā rūpārammaṇadhammā ca aneke, tathā saddādiārammaṇadhammā",
  "tika-abh03t4:55_10": "cāti dassanatthaṁ “te te”ti.",
  "tika-abh03t4:56_0": "Nibbānārammaṇaṁ kāmāvacararūpāvacarakusalassa apariyāpannato kusalavipākassa kāmāvacararūpāvacarakiriyassa",
  "tika-abh03t4:56_1": "cāti imesaṁ channaṁ rāsīnaṁ ārammaṇapaccayo hotīti idaṁ pubbenivāsānussatiñāṇena",
  "tika-abh03t4:56_2": "khandhapaṭibaddhānussaraṇakāle nibbānampi rūpāvacarakusalakiriyānaṁ ārammaṇaṁ hotīti",
  "tika-abh03t4:56_3": "iminā adhippāyena vuttaṁ. Evaṁ sati yathā “appamāṇā khandhā pubbenivāsānussatiñāṇassa",
  "tika-abh03t4:56_4": "ārammaṇapaccayena paccayo”ti vuttaṁ, evaṁ “nibbāna”nti ca vattabbaṁ siyā, na ca taṁ",
  "tika-abh03t4:56_5": "vuttaṁ. Na hi nibbānaṁ pubbe nivuṭṭhaṁ asaṅkhatattā, na ca pubbenivāsānussatiñāṇena",
  "tika-abh03t4:56_6": "pubbe nivuṭṭhesu appamāṇakkhandhesu ñātesu nibbānajānane na tena payojanaṁ atthi.",
  "tika-abh03t4:56_7": "Yathā hi cetopariyañāṇaṁ cittaṁ vibhāventameva cittārammaṇajānanassa kāmāvacarassa",
  "tika-abh03t4:56_8": "paccayo hoti, evamidampi appamāṇakkhandhe vibhāventameva tadārammaṇajānanassa kāmāvacarassa",
  "tika-abh03t4:56_9": "paccayo hotīti. Diṭṭhanibbānoyeva ca pubbe nivuṭṭhe appamāṇakkhandhe anussarati,",
  "tika-abh03t4:56_10": "tena yathādiṭṭhameva nibbānaṁ tesaṁ khandhānaṁ ārammaṇanti daṭṭhabbaṁ, na pana pubbenivāsānussatiñāṇena",
  "tika-abh03t4:56_11": "tadārammaṇavibhāvanaṁ kātabbaṁ. Vibhūtameva hi taṁ tassāti. Evaṁ anāgataṁsañāṇepi",
  "tika-abh03t4:56_12": "yathārahaṁ yojetabbaṁ, tasmā nibbānaṁ na kassaci rūpāvacarassa ārammaṇanti “catunnaṁ",
  "tika-abh03t4:56_13": "rāsīna”nti vattuṁ yuttaṁ.",
  "tika-abh03t4:57": "Ārammaṇapaccayaniddesavaṇṇanā niṭṭhitā.",
  "tika-abh03t4:58": "3. Adhipatipaccayaniddesavaṇṇanā",
  "tika-abh03t4:59_0": "3.Dhuranti dhuraggāhaṁ. Jeṭṭhakanti seṭṭhaṁ. Chandādhipati chandasampayuttakānanti",
  "tika-abh03t4:59_1": "ettha purimachandassa samānarūpena tadanantaraṁ niddiṭṭhena taṁsambandhena chandasaddeneva",
  "tika-abh03t4:59_2": "paccayabhūtassa chandassa sampayuttakavisesanabhāvo dassito hotīti “chandādhipati",
  "tika-abh03t4:59_3": "sampayuttakāna”nti avatvā “chandasampayuttakāna”nti vuttanti daṭṭhabbaṁ. Esa nayo itaresupi.",
  "tika-abh03t4:60_0": "Garukāracittīkāravasena vāti kusalābyākatānaṁ pavattiṁ dasseti. Aladdhaṁ laddhabbaṁ,",
  "tika-abh03t4:60_1": "laddhaṁ avijahitabbaṁ. Yena vā vinā na bhavitabbaṁ, taṁ laddhabbaṁ, tassevattho avijahitabbanti.",
  "tika-abh03t4:60_2": "Anavaññātanti avaññātampi adosadassitāya assādanena anavaññātaṁ katvā.",
  "tika-abh03t4:61_0": "Micchattaniyatā appanāsadisā mahābalā vinā adhipatinā nuppajjantīti “ekantenevā”ti",
  "tika-abh03t4:61_1": "āha. Kammakilesāvaraṇabhūtā ca te saggāvaraṇā ca maggāvaraṇā ca paccakkhasaggānaṁ",
  "tika-abh03t4:61_2": "kāmāvacaradevānampi uppajjituṁ na arahanti, ko pana vādo rūpārūpīnanti.",
  "tika-abh03t4:62_0": "Kāmāvacarādibhedato pana tividho kiriyārammaṇādhipati lobhasahagatākusalasseva ārammaṇādhipatipaccayo",
  "tika-abh03t4:62_1": "hotīti idaṁ parasantānagatānaṁ sārammaṇadhammānaṁ “ajjhattārammaṇo dhammo bahiddhārammaṇassa",
  "tika-abh03t4:62_2": "dhammassa adhipatipaccayena paccayo”ti etassa abhāvato “bahiddhārammaṇo dhammo bahiddhārammaṇassā”ti",
  "tika-abh03t4:62_3": "ettha ca ārammaṇādhipatino anuddhaṭattā adhipatipaccayatā natthīti viññāyamānepi",
  "tika-abh03t4:62_4": "“bahiddhā khandhe garuṁ katvā assādetī”tiādivacanaṁ nissāya arahato kiriyadhammā",
  "tika-abh03t4:62_5": "puthujjanādīhi garuṁ katvā assādiyantīti iminā adhippāyena vuttanti daṭṭhabbaṁ. “Sanidassanasappaṭighā",
  "tika-abh03t4:62_6": "khandhā”tiādīsu viya khandhasaddo rūpe eva bhavituṁ arahatīti vicāritametaṁ. Puthujjanādikāle",
  "tika-abh03t4:62_7": "vā anāgate kiriyadhamme garuṁ katvā assādanaṁ sandhāyetaṁ vuttaṁ. “Nevavipākanavipākadhammadhamme",
  "tika-abh03t4:62_8": "khandhe garuṁ katvā assādeti abhinandatī”tiādivacanato kiriyadhammā rāgadiṭṭhīnaṁ",
  "tika-abh03t4:62_9": "adhipatipaccayo honteva, te ca “atītārammaṇe anāgate khandhe garuṁ katvā assādetī”tiādivacanato",
  "tika-abh03t4:62_10": "anāgatā tebhūmakāpi adhipatipaccayo hontīti. Āvajjanakiriyasabbhāvato pana idampi vicāretabbaṁ.",
  "tika-abh03t4:63": "Adhipatipaccayaniddesavaṇṇanā niṭṭhitā.",
  "tika-abh03t4:64": "4. Anantarapaccayaniddesavaṇṇanā",
  "tika-abh03t4:65_0": "4. Yathā okāsadānavisesabhāvena natthivigatā vuttā, na evaṁ anantarasamanantarā,",
  "tika-abh03t4:65_1": "ete pana cittaniyāmahetuvisesabhāvena vuttā, tasmā taṁ cittaniyāmahetuvisesabhāvaṁ",
  "tika-abh03t4:65_2": "dassento “cakkhuviññāṇadhātū”tiādinā dhātuvasena kusalādivasena ca niddesamāha. Tattha",
  "tika-abh03t4:65_3": "“manoviññāṇadhātu manoviññāṇadhātuyā”ti vutte paccayapaccayuppannaviseso na viññāyatīti",
  "tika-abh03t4:65_4": "“purimā purimā pacchimāya pacchimāyā”ti vattabbaṁ siyā. Tathā ca sati dhātuvisesena",
  "tika-abh03t4:65_5": "cittavisese dassanaṁ yaṁ kātuṁ āraddho, taṁ vocchijjeyya. “Manoviññāṇadhātu manodhātuyā”ti",
  "tika-abh03t4:65_6": "idampi na sakkā vattuṁ niyāmābhāvato, “manodhātu cakkhuviññāṇadhātuyā”ti ca tatheva",
  "tika-abh03t4:65_7": "na sakkā. Na hi manodhātu cakkhuviññāṇadhātuyāyeva anantarapaccayoti niyāmo atthi,",
  "tika-abh03t4:65_8": "tasmā pākaṭā pañcaviññāṇadhātuyo ādiṁ katvā yāva dhātuvisesaniyāmo atthi, tāva nidassanena",
  "tika-abh03t4:65_9": "nayaṁ dassetvā puna niravasesadassanatthaṁ “purimā purimā kusalā”tiādimāha. Sadisakusalānanti",
  "tika-abh03t4:65_10": "vedanāya vā hetūhi vā sadisakusalānaṁ anurūpakusalānanti vā attho. Tena bhūmibhinnānampi",
  "tika-abh03t4:65_11": "paccayabhāvo vutto hoti. Bhavaṅgaggahaṇena kusalākusalamūlakesu cutipi gahitāti daṭṭhabbaṁ,",
  "tika-abh03t4:65_12": "abyākatamūlake tadārammaṇampi.",
  "tika-abh03t4:66_0": "Kāmāvacarakiriyāvajjanassāti kāmāvacarakiriyāya āvajjanassāti āvajjanaggahaṇena kāmāvacarakiriyaṁ",
  "tika-abh03t4:66_1": "visesetīti daṭṭhabbaṁ. Kāmāvacaravipāko kāmāvacarakiriyarāsissa ca anantarapaccayo",
  "tika-abh03t4:66_2": "hoti, honto ca āvajjanassevāti ayañhettha adhippāyo. Āvajjanaggahaṇeneva cettha voṭṭhabbanampi",
  "tika-abh03t4:66_3": "gahitanti daṭṭhabbaṁ.",
  "tika-abh03t4:67": "Anantarapaccayaniddesavaṇṇanā niṭṭhitā.",
  "tika-abh03t4:68": "6. Sahajātapaccayaniddesavaṇṇanā",
  "tika-abh03t4:69_0": "6. “Aññamaññassāti añño aññassā”ti porāṇapāṭho. Pāḷiyaṁ pana “aññamaññaṁ sahajātapaccayena",
  "tika-abh03t4:69_1": "paccayo”ti ettha vuttassa “aññamañña”nti imassa attho vattabbo, na avuttassa “aññamaññassā”ti",
  "tika-abh03t4:69_2": "imassa, na ca samānatthassapi saddantarassa atthe vutte saddantarassa attho vutto",
  "tika-abh03t4:69_3": "hoti, tasmā “aññamaññanti añño aññassā”ti paṭhanti. Okkantīti pañcavokārapaṭisandhiyeva",
  "tika-abh03t4:69_4": "vuccati, na itarāti iminā adhippāyenāha “pañcavokārabhave paṭisandhikkhaṇe”ti. Rūpino",
  "tika-abh03t4:69_5": "dhammā arūpīnaṁ dhammānanti idaṁ yadipi pubbe “okkantikkhaṇe nāmarūpa”nti vuttaṁ,",
  "tika-abh03t4:69_6": "tathāpi na tena khaṇantare paccayabhāvo rūpīnaṁ nivāritoti tannivāraṇatthaṁ vuttaṁ.",
  "tika-abh03t4:69_7": "Kañci kāleti keci kismiñci kāleti vā attho. Tena rūpino dhammā keci vatthubhūtā kismiñci",
  "tika-abh03t4:69_8": "paṭisandhikāleti rūpantarānaṁ vatthussa ca kālantare arūpīnaṁ sahajātapaccayaṁ pubbe",
  "tika-abh03t4:69_9": "anivāritaṁ nivāreti. Evañca katvā “kañci kāla”nti vā “kismiñci kāle”ti vā vattabbe",
  "tika-abh03t4:69_10": "vibhattivipallāso kato. Tena hi “kañcī”ti upayogekavacanaṁ “rūpino dhammā”ti etena",
  "tika-abh03t4:69_11": "saha sambandhena paccattabahuvacanassa ādeso, “kāle”ti iminā sambandhena bhummekavacanassāti",
  "tika-abh03t4:69_12": "viññāyati. Purimena ca “eko khandho vatthu ca tiṇṇannaṁ khandhāna”ntiādinā nāmasahitasseva",
  "tika-abh03t4:69_13": "vatthussa “nāmassa paccayo”ti vattabbatte āpanne etena kevalasseva tathā vattabbataṁ dasseti.",
  "tika-abh03t4:70_0": "Tayo na aññamaññavasenāti labbhamānepi katthaci aññamaññasahajātapaccayabhāve vacanena",
  "tika-abh03t4:70_1": "asaṅgahitattā tassa evaṁ vuttanti daṭṭhabbaṁ. Catusamuṭṭhānikassa rūpassa ekadesabhūte",
  "tika-abh03t4:70_2": "kammasamuṭṭhānarūpe samudāyekadesavasena sāmivacanaṁ daṭṭhabbaṁ, niddhāraṇe vā.",
  "tika-abh03t4:71": "Sahajātapaccayaniddesavaṇṇanā niṭṭhitā.",
  "tika-abh03t4:72": "8. Nissayapaccayaniddesavaṇṇanā",
  "tika-abh03t4:73_0": "8. Nissayapaccayaniddese “rūpino dhammā arūpīnaṁ dhammānaṁ kismiñci kāle”ti idaṁ",
  "tika-abh03t4:73_1": "na labbhati. Yaṁ panettha labbhati “rūpino dhammā kecī”ti, tattha te eva dhamme dassetuṁ",
  "tika-abh03t4:73_2": "“cakkhāyatana”ntiādi vuttanti. “Vatthurūpaṁ pañcavokārabhave”ti vuttattā “ṭhapetvā",
  "tika-abh03t4:73_3": "āruppavipāka”nti idaṁ na vattabbanti ce? Na, “tebhūmakavipākassā”ti vutte pañcavokārabhave",
  "tika-abh03t4:73_4": "anuppajjanakaṁ ṭhapetabbaṁ ajānantassa tassa pakāsetabbattā.",
  "tika-abh03t4:74": "Nissayapaccayaniddesavaṇṇanā niṭṭhitā.",
  "tika-abh03t4:75": "9. Upanissayapaccayaniddesavaṇṇanā",
  "tika-abh03t4:76_0": "9.Te tayopi rāsayoti upanissaye tayo anekasaṅgāhakatāya rāsayoti vadati. Etasmiṁ",
  "tika-abh03t4:76_1": "pana upanissayaniddese ye purimā yesaṁ pacchimānaṁ anantarūpanissayā honti, te tesaṁ",
  "tika-abh03t4:76_2": "sabbesaṁ ekanteneva honti, na kesañci kadāci, tasmā yesu padesu anantarūpanissayo",
  "tika-abh03t4:76_3": "saṅgahito, tesu “kesañcī”ti na sakkā vattunti na vuttaṁ. Ye pana purimā yesaṁ pacchimānaṁ",
  "tika-abh03t4:76_4": "ārammaṇapakatūpanissayā honti, te tesaṁ na sabbesaṁ ekantena honti, yesaṁ uppattipaṭibāhikā",
  "tika-abh03t4:76_5": "paccayā balavanto honti, tesaṁ na honti, itaresaṁ honti. Tasmā yesu padesu anantarūpanissayo",
  "tika-abh03t4:76_6": "na labbhati, tesu “kesañcī”ti vuttaṁ. Siddhānaṁ paccayadhammānaṁ yehi paccayuppannehi",
  "tika-abh03t4:76_7": "akusalādīhi bhavitabbaṁ, tesaṁ kesañcīti ayañcettha attho, na pana avisesena akusalādīsu kesañcīti.",
  "tika-abh03t4:77_0": "Purimā purimā kusalā…pe… abyākatānaṁ dhammānanti yesaṁ upanissayapaccayena bhavitabbaṁ,",
  "tika-abh03t4:77_1": "tesaṁ abyākatānaṁ pacchimānanti daṭṭhabbaṁ. Na hi rūpābyākataṁ upanissayaṁ labhatīti.",
  "tika-abh03t4:77_2": "Kathaṁ? Ārammaṇānantarūpanissaye tāva na labhati anārammaṇattā pubbāparaniyamena",
  "tika-abh03t4:77_3": "appavattito ca, pakatūpanissayañca na labhati acetanena rūpasantānena pakatassa abhāvato.",
  "tika-abh03t4:77_4": "Yathā hi arūpasantānena saddhādayo nipphāditā utubhojanādayo ca upasevitā, na evaṁ",
  "tika-abh03t4:77_5": "rūpasantānena. Yasmiñca utubījādike kammādike ca sati rūpaṁ pavattati, na taṁ tena",
  "tika-abh03t4:77_6": "pakataṁ hoti. Sacetanasseva hi uppādanupatthambhanupayogādivasena cetanaṁ pakappanaṁ",
  "tika-abh03t4:77_7": "pakaraṇaṁ, rūpañca acetananti. Yathā ca nirīhakesu paccayāyattesu dhammesu kesañci",
  "tika-abh03t4:77_8": "sārammaṇasabhāvatā hoti, kesañci na, evaṁ sappakaraṇasabhāvatā nippakaraṇasabhāvatā",
  "tika-abh03t4:77_9": "ca daṭṭhabbā. Utubījādayo pana aṅkurādīnaṁ tesu asantesu abhāvato eva paccayā, na",
  "tika-abh03t4:77_10": "pana upanissayādibhāvatoti. Purimapurimānaṁyeva panettha upanissayapaccayabhāvo bāhullavasena",
  "tika-abh03t4:77_11": "pākaṭavasena ca vutto. “Anāgate khandhe patthayamāno dānaṁ detī”tiādivacanato pana",
  "tika-abh03t4:77_12": "anāgatāpi upanissayapaccayā honti, te purimehi ārammaṇapakatūpanissayehi taṁsamānalakkhaṇatāya",
  "tika-abh03t4:77_13": "idha saṅgayhantīti daṭṭhabbā.",
  "tika-abh03t4:78_0": "Puggalopi senāsanampīti puggalasenāsanaggahaṇavasena upanissayabhāvaṁ bhajante dhamme",
  "tika-abh03t4:78_1": "dasseti, pi-saddena cīvarāraññarukkhapabbatādiggahaṇavasena upanissayabhāvaṁ bhajante",
  "tika-abh03t4:78_2": "sabbe saṅgaṇhāti. “Abyākato dhammo abyākatassa dhammassa upanissayapaccayena paccayo”tiādīsu",
  "tika-abh03t4:78_3": "hi “senāsanaṁ kāyikassa sukhassā”tiādivacanena senāsanaggahaṇena upanissayabhāvaṁ",
  "tika-abh03t4:78_4": "bhajantāva dhammā upanissayapaccayena paccayoti imamatthaṁ dassentena puggalādīsupi",
  "tika-abh03t4:78_5": "ayaṁ nayo dassito hotīti. Paccuppannāpi ārammaṇapakatūpanissayā paccuppannatāya senāsanasamānalakkhaṇattā",
  "tika-abh03t4:78_6": "ettheva saṅgahitāti daṭṭhabbā. Vakkhati hi “paccuppannaṁ utuṁ bhojanaṁ senāsanaṁ",
  "tika-abh03t4:78_7": "upanissāya jhānaṁ uppādetī”tiādinā senāsanassa paccuppannabhāvaṁ viya paccuppannānaṁ",
  "tika-abh03t4:78_8": "utuādīnaṁ pakatūpanissayabhāvaṁ, “paccuppannaṁ cakkhuṁ…pe… vatthuṁ paccuppanne khandhe",
  "tika-abh03t4:78_9": "garuṁ katvā assādetī”tiādinā cakkhādīnaṁ ārammaṇūpanissayabhāvañcāti. Paccuppannānampi",
  "tika-abh03t4:78_10": "ca tādisānaṁ pubbe pakatattā pakatūpanissayatā daṭṭhabbā.",
  "tika-abh03t4:79": "Kasiṇārammaṇādīni ārammaṇameva honti, na upanissayoti iminā adhippāyena “ekaccāyā”ti āha.",
  "tika-abh03t4:80_0": "Arūpāvacarakusalampi yasmiṁ kasiṇādimhi jhānaṁ anuppāditaṁ, tasmiṁ anuppannajhānuppādane",
  "tika-abh03t4:80_1": "sabbassa ca uppannajhānassa samāpajjane iddhividhādīnaṁ abhiññānañca upanissayoti",
  "tika-abh03t4:80_2": "imamatthaṁ sandhāyāha “tebhūmakakusalo catubhūmakassapi kusalassā”ti. Vuttampi cetaṁ",
  "tika-abh03t4:80_3": "“arūpāvacaraṁ saddhaṁ upanissāya rūpāvacaraṁ jhānaṁ vipassanaṁ maggaṁ abhiññaṁ samāpattiṁ",
  "tika-abh03t4:80_4": "uppādetī”ti. Kāmāvacarakusalaṁ rūpāvacarārūpāvacaravipākānampi taduppādakakusalānaṁ",
  "tika-abh03t4:80_5": "upanissayabhāvavasena, paṭisandhiniyāmakassa cutito purimajavanassa ca vasena upanissayo,",
  "tika-abh03t4:80_6": "rūpāvacarakusalaṁ arūpāvacaravipākassa, arūpāvacarakusalañca rūpāvacaravipākassa",
  "tika-abh03t4:80_7": "taduppādakakusalūpanissayabhāvenāti evaṁ paccekaṁ tebhūmakakusalānaṁ catubhūmakavipākassa",
  "tika-abh03t4:80_8": "tebhūmakakiriyassa ca yathāyogaṁ paccayabhāvo veditabbo. Pāḷiyampi hi pakatūpanissayo",
  "tika-abh03t4:80_9": "nayadassanamatteneva pañhāvāresu vissajjitoti.",
  "tika-abh03t4:81_0": "Iminā pana nayenāti lokuttaranibbattanaṁ upanissāya sinehuppādanalesenāti attho.",
  "tika-abh03t4:81_1": "Lokuttarā pana dhammā akusalānaṁ na kenaci paccayena paccayo hontīti na idaṁ sārato",
  "tika-abh03t4:81_2": "daṭṭhabbanti adhippāyo. Kāmāvacarāditihetukabhavaṅgaṁ kāyikasukhādi ca rūpāvacarādikusalānaṁ",
  "tika-abh03t4:81_3": "upanissayo, arūpāvacaravipāko rūpāvacarakusalassa taṁ patthetvā tannibbattakakusaluppādanatthaṁ",
  "tika-abh03t4:81_4": "uppādiyamānassa, rūpāvacarakiriyassa ca pubbe nivuṭṭhādīsu arūpāvacaravipākajānanatthaṁ",
  "tika-abh03t4:81_5": "jhānābhiññāyo uppādentassa arahato, catubhūmakavipākānaṁ pana taduppādakakusalūpanissayabhāvavasena",
  "tika-abh03t4:81_6": "so so vipāko upanissayo. Tenāha “tathā tebhūmakavipāko”ti. Yadipi arahattaphalattaṁ",
  "tika-abh03t4:81_7": "jhānavipassanā uppādeti anāgāmī, na pana tena taṁ kadāci diṭṭhapubbaṁ puthujjanādīhi",
  "tika-abh03t4:81_8": "sotāpattiphalādīni viya, tasmā tāni viya tesaṁ jhānādīnaṁ imassa ca aggaphalaṁ na",
  "tika-abh03t4:81_9": "jhānādīnaṁ upanissayo. Upaladdhapubbasadisameva hi anāgatampi upanissayoti. Tenāha",
  "tika-abh03t4:81_10": "“upariṭṭhimaṁ kusalassapī”ti.",
  "tika-abh03t4:82_0": "Kiriyaatthapaṭisambhidādimpi patthetvā dānādikusalaṁ karontassa tebhūmakakiriyāpi",
  "tika-abh03t4:82_1": "catubhūmakassapi kusalassa upanissayapaccayena paccayo. Yonisomanasikāre vattabbameva",
  "tika-abh03t4:82_2": "natthi, taṁ upanissāya rāgādiuppādane akusalassa, kusalākusalūpanissayabhāvamukhena",
  "tika-abh03t4:82_3": "catubhūmakavipākassa. Evaṁ kiriyassapi yojetabbaṁ. Tenāha “kiriyasaṅkhātopi pakatūpanissayo",
  "tika-abh03t4:82_4": "catubhūmakānaṁ kusalādikhandhānaṁ hotiyevā”ti. Nevavipākanavipākadhammadhammesu pana",
  "tika-abh03t4:82_5": "utubhojanasenāsanānameva tiṇṇaṁ rāsīnaṁ pakatūpanissayabhāvadassanaṁ nayadassanamevāti.",
  "tika-abh03t4:82_6": "Imasmiṁ paṭṭhānamahāpakaraṇe āgatanayenāti idaṁ “kusalaṁ dhammaṁ paṭicca abyākato",
  "tika-abh03t4:82_7": "dhammo uppajjati na upanissayapaccayā, kusale khandhe paṭicca cittasamuṭṭhānaṁ rūpa”nti",
  "tika-abh03t4:82_8": "evamādikaṁ upanissayapaṭikkhepaṁ, anulome ca anāgamanaṁ sandhāya vuttaṁ. Suttantikapariyāyenāti",
  "tika-abh03t4:82_9": "“viññāṇūpanisaṁ nāmarūpaṁ, nāmarūpanisaṁ saḷāyatana”ntiādikena,",
  "tika-abh03t4:83": "“Yathāpi pabbato selo, araññasmiṁ brahāvane;",
  "tika-abh03t4:84": "Taṁ rukkhā upanissāya, vaḍḍhante te vanappatī”ti. –",
  "tika-abh03t4:85": "Ādikena ca.",
  "tika-abh03t4:86": "Upanissayapaccayaniddesavaṇṇanā niṭṭhitā.",
  "tika-abh03t4:87": "10. Purejātapaccayaniddesavaṇṇanā",
  "tika-abh03t4:88_0": "10. Nayadassanavasena yāni vinā ārammaṇapurejātena na vattanti, tesaṁ cakkhuviññāṇādīnaṁ",
  "tika-abh03t4:88_1": "ārammaṇapurejātadassanena manodvārepi yaṁ yadārammaṇapurejātena vattati, tassa tadālambitaṁ",
  "tika-abh03t4:88_2": "sabbampi rūparūpaṁ ārammaṇapurejātanti dassitameva hoti, sarūpena pana adassitattā",
  "tika-abh03t4:88_3": "“sāvasesavasena desanā katā”ti āha. Cittavasena kāyaṁ pariṇāmayato iddhividhābhiññāya",
  "tika-abh03t4:88_4": "ca aṭṭhārasasu yaṁkiñci ārammaṇapurejātaṁ hotīti daṭṭhabbaṁ.",
  "tika-abh03t4:89_0": "Tadārammaṇabhāvinoti ettha paṭisandhibhāvino vatthupurejātābhāvena itarassapi abhāvā",
  "tika-abh03t4:89_1": "aggahaṇaṁ. Bhavaṅgabhāvino pana gahaṇaṁ kātabbaṁ na vā kātabbaṁ paṭisandhiyā viya",
  "tika-abh03t4:89_2": "aparibyattassa ārammaṇassa ārammaṇamattabhāvato, “manodhātūnañcā”ti ettha santīraṇabhāvino",
  "tika-abh03t4:89_3": "manoviññāṇadhātuyāpi.",
  "tika-abh03t4:90": "Purejātapaccayaniddesavaṇṇanā niṭṭhitā.",
  "tika-abh03t4:91": "11. Pacchājātapaccayaniddesavaṇṇanā",
  "tika-abh03t4:92": "11.Tassevāti idaṁ kāmāvacararūpāvacaravipākānaṁ niravasesadassitapurejātadassanavasena vuttaṁ, rūpāvacaravipāko pana āhārasamuṭṭhānassa na hotīti.",
  "tika-abh03t4:93": "Pacchājātapaccayaniddesavaṇṇanā niṭṭhitā.",
  "tika-abh03t4:94": "12. Āsevanapaccayaniddesavaṇṇanā",
  "tika-abh03t4:95": "12.Paguṇatarabalavatarabhāvavisiṭṭhanti etena vipākābyākatato viseseti.",
  "tika-abh03t4:96": "Āsevanapaccayaniddesavaṇṇanā niṭṭhitā.",
  "tika-abh03t4:97": "13. Kammapaccayaniddesavaṇṇanā",
  "tika-abh03t4:98_0": "13. Cetanāsampayuttakammaṁ abhijjhādi kammapaccayo na hotīti “cetanākammamevā”ti",
  "tika-abh03t4:98_1": "āha. Satipi hi vipākadhammadhammatte na cetanāvajjā evaṁsabhāvāti. Attano phalaṁ",
  "tika-abh03t4:98_2": "uppādetuṁ samatthenāti kammassa samatthatā tassa kammapaccayabhāvo vuttāti daṭṭhabbā.",
  "tika-abh03t4:99": "Pañcavokāreyeva, na aññatthāti etena kāmāvacaracetanā ekavokāre rūpampi na janetīti dasseti.",
  "tika-abh03t4:100": "Kammapaccayaniddesavaṇṇanā niṭṭhitā.",
  "tika-abh03t4:101": "14. Vipākapaccayaniddesavaṇṇanā",
  "tika-abh03t4:102": "14. Vipākapaccayaniddese yesaṁ ekantena vipāko vipākapaccayo hoti, tesaṁ vasena nayadassanaṁ kataṁ. Na hi āruppe bhūmidvayavipāko rūpassa paccayo hoti.",
  "tika-abh03t4:103": "Vipākapaccayaniddesavaṇṇanā niṭṭhitā.",
  "tika-abh03t4:104": "15. Āhārapaccayaniddesavaṇṇanā",
  "tika-abh03t4:105": "15.Kabaḷaṁkaritvā ajjhoharitovāti asitapītādivatthūhi saha ajjhoharitovāti vuttaṁ hoti. Pātabbasāyitabbānipi hi sabhāvavasena kabaḷāyeva hontīti.",
  "tika-abh03t4:106_0": "Sesatisantatisamuṭṭhānassa anupālakova hutvāti ettha cittasamuṭṭhānassa āhārapaccayabhāvo",
  "tika-abh03t4:106_1": "vicāretvā gahetabbo. Na hi cittasamuṭṭhāno kabaḷīkāro āhāro nocittasamuṭṭhāno tadubhayañca",
  "tika-abh03t4:106_2": "cittasamuṭṭhānakāyassa āhārapaccayo vutto, tividhopi pana so nocittasamuṭṭhānakāyassa vuttoti.",
  "tika-abh03t4:107": "Āhārapaccayaniddesavaṇṇanā niṭṭhitā.",
  "tika-abh03t4:108": "16. Indriyapaccayaniddesavaṇṇanā",
  "tika-abh03t4:109": "16.Arūpajīvitindriyampi saṅgahitanti missakattā jīvitindriyaṁ na sabbena sabbaṁ vajjitabbanti adhippāyo.",
  "tika-abh03t4:110_0": "Avinibbhuttadhammānanti ettha ayaṁ adhippāyo – rūpārūpānaṁ aññamaññaṁ avinibbhuttavohāro",
  "tika-abh03t4:110_1": "natthīti arūpānaṁ indriyapaccayabhūtāni paccayantarāpekkhāni cakkhādīni attano vijjamānakkhaṇe",
  "tika-abh03t4:110_2": "avinibbhuttadhammānaṁ indriyapaccayataṁ apharantānipi indriyapaccayā siyuṁ. Yo pana",
  "tika-abh03t4:110_3": "nirapekkho indriyapaccayo avinibbhuttadhammānaṁ hoti, so attano vijjamānakkhaṇe tesaṁ",
  "tika-abh03t4:110_4": "indriyapaccayataṁ apharanto nāma natthi. Yadi ca itthindriyapurisindriyāni indriyapaccayo",
  "tika-abh03t4:110_5": "liṅgādīnaṁ siyuṁ, avinibbhuttānaṁ tesampi siyuṁ. Na hi rūpaṁ rūpassa, arūpaṁ vā arūpassa",
  "tika-abh03t4:110_6": "vinibbhuttassa indriyapaccayo atthīti. Sati cevaṁ itthipurisindriyehi avinibbhuttattā",
  "tika-abh03t4:110_7": "kalalādikāle ca liṅgādīni siyuṁ, yesaṁ tāni indriyapaccayataṁ phareyyuṁ, na ca pharanti.",
  "tika-abh03t4:110_8": "Tasmā na tehi tāni avinibbhuttakāni, avinibbhuttattābhāvato ca tesaṁ indriyapaccayataṁ",
  "tika-abh03t4:110_9": "na pharanti. Aññesaṁ pana yehi tāni sahajātāni, tesaṁ abījabhāvatoyeva na pharanti,",
  "tika-abh03t4:110_10": "tasmā āpannavinibbhuttabhāvānaṁ tesaṁ liṅgādīnaṁ avinibbhuttānaṁ aññesañca samānakalāpadhammānaṁ",
  "tika-abh03t4:110_11": "indriyapaccayatāya apharaṇato tāni indriyapaccayo na hontīti. Yesaṁ bījabhūtāni itthipurisindriyāni,",
  "tika-abh03t4:110_12": "tesaṁ liṅgādīnaṁ aparamatthabhāvatoti keci, te pana kalalādikālepi liṅgādīnaṁ tadanurūpānaṁ atthitaṁ icchanti.",
  "tika-abh03t4:111_0": "Jātibhūmivasena vuttesu bhedesu kusalajātiyaṁ rūpāvacarakusalameva āruppe ṭhapetabbanti",
  "tika-abh03t4:111_1": "“ṭhapetvā pana rūpāvacarakusalaṁ avasesā kusalākusalā”ti vuttaṁ. Paṭhamalokuttaraṁ",
  "tika-abh03t4:111_2": "pana domanassayuttañca visuṁ ekā jāti bhūmi vā na hotīti āruppe alabbhamānampi na",
  "tika-abh03t4:111_3": "ṭhapitaṁ. Hetuādīsupi “tathā apariyāpannakusalahetu, tathā akusalahetū”tiādīsu esa nayo yojetabbo.",
  "tika-abh03t4:112_0": "Ṭhitikkhaṇeti idaṁ rūpajīvitindriyassa sahajātapaccayattābhāvaṁ sandhāya vuttaṁ.",
  "tika-abh03t4:112_1": "Uppādakkhaṇepi pana tassa indriyapaccayatā na sakkā nivāretuṁ. Vakkhati hi “abyākataṁ",
  "tika-abh03t4:112_2": "dhammaṁ paṭicca…pe… asaññasattānaṁ ekaṁ mahābhūtaṁ paṭicca…pe… indriyapaccayaṁ kammapaccayasadisa”nti.",
  "tika-abh03t4:112_3": "Na hi asaññasattānaṁ indriyapaccayā uppajjamānassa rūpassa rūpajīvitindriyato añño",
  "tika-abh03t4:112_4": "indriyapaccayo atthi, pañcavokāre pavatte ca kaṭattārūpassa. Paṭiccavārādayo ca cha",
  "tika-abh03t4:112_5": "uppādakkhaṇameva gahetvā pavattā, evañca katvā pacchājātapaccayo etesu anulomato na tiṭṭhatīti.",
  "tika-abh03t4:113": "Indriyapaccayaniddesavaṇṇanā niṭṭhitā.",
  "tika-abh03t4:114": "17. Jhānapaccayaniddesavaṇṇanā",
  "tika-abh03t4:115_0": "17.Vitakkavicārapītisomanassadomanassupekkhācittekaggatāsaṅkhātānīti ettha yadipi",
  "tika-abh03t4:115_1": "somanassadomanassasaṅkhātāni jhānaṅgāni natthi, sukhadukkhasaṅkhātāni pana somanassadomanassabhūtāneva",
  "tika-abh03t4:115_2": "jhānaṅgāni, na kāyikasukhadukkhabhūtānīti imassa dassanatthaṁ somanassadomanassaggahaṇaṁ",
  "tika-abh03t4:115_3": "kataṁ. Nanu ca “dvipañcaviññāṇavajjesū”ti vacaneneva kāyikasukhadukkhāni vajjitānīti",
  "tika-abh03t4:115_4": "sukhadukkhaggahaṇameva kattabbanti? Na, jhānaṅgasukhadukkhānaṁ jhānaṅgabhāvavisesanato.",
  "tika-abh03t4:115_5": "“Dvipañcaviññāṇavajjesu sukhadukkhupekkhācittekaggatāsaṅkhātānī”ti hi vutte dvipañcaviññāṇesu",
  "tika-abh03t4:115_6": "upekkhācittekaggatāhi saddhiṁ kāyikasukhadukkhānipi vajjitānīti ettakameva viññāyati,",
  "tika-abh03t4:115_7": "na pana yāni sukhadukkhāni jhānaṅgāni honti, tesaṁ jhānaṅgabhūto sukhabhāvo dukkhabhāvo",
  "tika-abh03t4:115_8": "ca visesito, tasmā somanassadomanassabhāvavisiṭṭhoyeva sukhadukkhabhāvo sukhadukkhānaṁ",
  "tika-abh03t4:115_9": "jhānaṅgabhāvoti dassanatthaṁ somanassadomanassaggahaṇaṁ karoti. Tena “dvipañcaviññāṇavajjesū”ti",
  "tika-abh03t4:115_10": "vacanena vajjiyamānānampi sukhadukkhānaṁ somanassadomanassabhāvābhāvato jhānaṅgabhāvābhāvoti",
  "tika-abh03t4:115_11": "dassitaṁ hoti. Yathāvajjitā pana sukhadukkhopekkhekaggatā kasmā vajjitāti? Yattha",
  "tika-abh03t4:115_12": "jhānaṅgāni uddharīyanti cittuppādakaṇḍe, tattha ca jhānaṅganti anuddhaṭattā. Kasmā",
  "tika-abh03t4:115_13": "pana na uddhaṭāti taṁ dassetuṁ “pañcannaṁ pana viññāṇakāyāna”ntiādimāha.",
  "tika-abh03t4:116_0": "Abhinipātamattattāti etena āvajjanasampaṭicchanamattāyapi cintanāpavattiyā abhāvaṁ",
  "tika-abh03t4:116_1": "dasseti. “Tesu vijjamānānipi upekkhāsukhadukkhānī”ti porāṇapāṭho. Tattha upekkhāsukhadukkheheva",
  "tika-abh03t4:116_2": "taṁsamānalakkhaṇāya cittekaggatāyapi yathāvutteneva kāraṇena anuddhaṭabhāvo dassitoti",
  "tika-abh03t4:116_3": "daṭṭhabbo. Pubbe pana satta aṅgāni dassentena cattāri aṅgāni vajjitānīti tesaṁ vajjane",
  "tika-abh03t4:116_4": "kāraṇaṁ dassentena na samānalakkhaṇena lesena dassetabbaṁ. Aṭṭhakathā hesāti. Yadi",
  "tika-abh03t4:116_5": "ca lesena dassetabbaṁ, yathāvuttesupi tīsu ekameva vattabbaṁ siyā, tiṇṇaṁ pana vacanena",
  "tika-abh03t4:116_6": "tato aññassa jhānaṅganti uddhaṭabhāvo āpajjati, yathāvuttakāraṇato aññena kāraṇena",
  "tika-abh03t4:116_7": "anuddhaṭabhāvo vā, tasmā taṁdosapariharaṇatthaṁ “upekkhācittekaggatāsukhadukkhānī”ti",
  "tika-abh03t4:116_8": "paṭhanti. Ye pana “jhānaṅgabhūtehi somanassādīhi sukhadukkhena avibhūtabhāvena pākaṭatāya",
  "tika-abh03t4:116_9": "indriyakiccayuttatāya ca samānānaṁ sukhādīnaṁ jhānaṅganti anuddhaṭabhāve kāraṇaṁ",
  "tika-abh03t4:116_10": "vattabbaṁ, na cittekaggatāyāti sā ettha na gahitā”ti vadanti, tesaṁ taṁ rucimattaṁ.",
  "tika-abh03t4:116_11": "Yadi jhānaṅgasamānānaṁ jhānaṅganti anuddhaṭabhāve kāraṇaṁ vattabbaṁ, cittekaggatā",
  "tika-abh03t4:116_12": "cettha jhānaṅgabhūtāya vicikicchāyuttamanodhātuādīsu cittekaggatāya samānāti tassā",
  "tika-abh03t4:116_13": "anuddhaṭabhāve kāraṇaṁ vattabbamevāti. Sesāhetukesupi jhānaṅgaṁ uddhaṭameva uddharaṇaṭṭhāne",
  "tika-abh03t4:116_14": "cittuppādakaṇḍeti adhippāyo.",
  "tika-abh03t4:117": "Jhānapaccayaniddesavaṇṇanā niṭṭhitā.",
  "tika-abh03t4:118": "18. Maggapaccayaniddesavaṇṇanā",
  "tika-abh03t4:119_0": "18.Paññāvitakko sammāvācākammantājīvā vīriyaṁ sati samādhi micchādiṭṭhi micchāvācākammantājīvāti",
  "tika-abh03t4:119_1": "imāni dvādasaṅgānīti ettha duvidhampi saṅkappaṁ vīriyaṁ samādhiñca vitakkavīriyasamādhivacanehi",
  "tika-abh03t4:119_2": "saṅgaṇhitvā “ayameva kho, āvuso, aṭṭhaṅgiko micchāmaggo abrahmacariyaṁ. Seyyathidaṁ",
  "tika-abh03t4:119_3": "– micchādiṭṭhi…pe… micchāsamādhī”tiādīhi suttavacanehi micchāvācākammantājīvesupi",
  "tika-abh03t4:119_4": "maggaṅgavohārasiddhito tehi saha dvādasaṅgāni idha labbhamānāni ca alabbhamānāni",
  "tika-abh03t4:119_5": "ca maggaṅgavacanasāmaññena saṅgaṇhitvā vuttāni. Evañhi suttantavohāropi dassito hoti,",
  "tika-abh03t4:119_6": "evaṁ pana dassentena “maggapaccayaniddese maggaṅgānī”ti evaṁ uddharitvā tassa pāṭhagatassa",
  "tika-abh03t4:119_7": "maggaṅgasaddassa atthabhāvena imāni dvādasaṅgāni na dassetabbāni. Na hi pāḷiyaṁ maggaṅgasaddassa",
  "tika-abh03t4:119_8": "micchāvācākammantājīvoti attho vattabbo. Tehi sammāvācādīhi paṭipakkhā cetanādhammā",
  "tika-abh03t4:119_9": "tappaṭipakkhabhāvatoyeva “micchāmaggaṅgānī”ti sutte vuttāni, na pana maggapaccayabhāvena.",
  "tika-abh03t4:119_10": "Maggaṅgāni maggapaccayabhūtāni ca idha pāḷiyaṁ “maggaṅgānī”ti vuttāni, na ca aññaṁ",
  "tika-abh03t4:119_11": "uddharitvā aññassa attho vattabbo. Pariyāyanippariyāyamaggaṅgadassanatthaṁ pana icchantena",
  "tika-abh03t4:119_12": "pāḷigatamaggaṅgasaddapatirūpako añño maggaṅgasaddo ubhayapadattho uddharitabbo yathā",
  "tika-abh03t4:119_13": "“adhikaraṇaṁ nāma cattāri adhikaraṇānī”ti. Idha pana “maggapaccayaniddese maggaṅgānī”ti",
  "tika-abh03t4:119_14": "pāḷigatoyeva maggaṅgasaddo uddhaṭo, na ca atthuddharaṇavasena dassetvā adhippetatthaniyamanaṁ",
  "tika-abh03t4:119_15": "kataṁ, tasmā pāḷiyaṁ maggaṅgasaddassa micchāvācādīnaṁ atthabhāvo mā hotūti “sammādiṭṭhisaṅkappavācākammantājīvavāyāmasatisamādhimicchādiṭṭhisaṅkappavāyāmasamādhayoti",
  "tika-abh03t4:119_16": "imāni dvādasaṅgānī”ti paṭhanti. Nanu evaṁ “ahetukacittuppādavajjesū”ti na vattabbaṁ.",
  "tika-abh03t4:119_17": "Na hi tesu sammādiṭṭhiādayo yathāvuttā santi, ye vajjetabbā siyunti? Na, uppattiṭṭhānaniyamanatthattā.",
  "tika-abh03t4:119_18": "Ahetukacittuppādavajjesveva etāni uppajjanti, nāhetukacittuppādesu. Tatthuppannāni",
  "tika-abh03t4:119_19": "dvādasaṅgānīti ayañhettha attho.",
  "tika-abh03t4:120": "Maggapaccayaniddesavaṇṇanā niṭṭhitā.",
  "tika-abh03t4:121": "20. Vippayuttapaccayaniddesavaṇṇanā",
  "tika-abh03t4:122": "20.Sampayogāsaṅkāyaabhāvatoti etena sampayogāsaṅkāvatthubhūto upakārakabhāvo vippayuttapaccayatāti dasseti.",
  "tika-abh03t4:123": "Vippayuttapaccayaniddesavaṇṇanā niṭṭhitā.",
  "tika-abh03t4:124": "21. Atthipaccayaniddesavaṇṇanā",
  "tika-abh03t4:125_0": "21. Kusalādivasena pañcavidho atthipaccayo vutto, na nibbānaṁ. Yo hi atthibhāvābhāvena",
  "tika-abh03t4:125_1": "anupakārako atthibhāvaṁ labhitvā upakārako hoti, so atthipaccayo hoti. Nibbānañca",
  "tika-abh03t4:125_2": "nibbānārammaṇānaṁ na attano atthibhāvābhāvena anupakārakaṁ hutvā atthibhāvalābhena",
  "tika-abh03t4:125_3": "upakārakaṁ hoti. Uppādādiyuttānaṁ vā natthibhāvopakārakatāviruddho upakārakabhāvo",
  "tika-abh03t4:125_4": "atthipaccayatāti na nibbānaṁ atthipaccayo.",
  "tika-abh03t4:126_0": "Sati ca yesaṁ paccayā honti, tehi ekato puretaraṁ pacchā ca uppannatte sahajātādipaccayattābhāvato",
  "tika-abh03t4:126_1": "āha “āhāro indriyañca sahajātādibhedaṁ na labhatī”ti. Tadabhāvo ca etesaṁ dhammasabhāvavasena daṭṭhabbo.",
  "tika-abh03t4:127": "Atthipaccayaniddesavaṇṇanā niṭṭhitā.",
  "tika-abh03t4:128": "22-23-24. Natthivigataavigatapaccayaniddesavaṇṇanā",
  "tika-abh03t4:129_0": "22-23.Paccayalakkhaṇamevahettha nānanti etena natthivigatapaccayesu atthiavigatapaccayesu",
  "tika-abh03t4:129_1": "ca byañjanamatteyeva nānattaṁ, na attheti idaṁ yo paccayoti attho, tasmiṁ nānattaṁ",
  "tika-abh03t4:129_2": "natthi, byañjanasaṅgahite paccayalakkhaṇamatteyeva nānattanti imamatthaṁ sandhāya vuttanti viññāyati.",
  "tika-abh03t4:130": "Natthivigataavigatapaccayaniddesavaṇṇanā niṭṭhitā.",
  "tika-abh03t4:131": "Paccayaniddesavaṇṇanā niṭṭhitā.",
  "tika-abh03t4:132": "Paccayaniddesapakiṇṇakavinicchayakathāvaṇṇanā",
  "tika-abh03t4:133_0": "“Lobhadosamohāvipākapaccayāpi na honti, sesānaṁ sattarasannaṁ paccayānaṁ vasena paccayā",
  "tika-abh03t4:133_1": "hontī”tiādimapāṭho. Ettha ca lobhadosamohānaṁ paccekaṁ sattarasahi paccayehi paccayabhāvo",
  "tika-abh03t4:133_2": "vutto, sabbe hetū saha aggahetvā ekadhammassa anekapaccayabhāvadassanatthaṁ amohādīnaṁ",
  "tika-abh03t4:133_3": "visuṁ gahitattāti dosassapi sattarasahi paccayabhāvo āpajjati, tathā ca sati dosassapi",
  "tika-abh03t4:133_4": "garukaraṇaṁ pāḷiyaṁ vattabbaṁ siyā. “Akusalo pana ārammaṇādhipati nāma lobhasahagatacittuppādo",
  "tika-abh03t4:133_5": "vuccatī”ti etthāpi lobhadosasahagatacittuppādāti vattabbaṁ siyā, na pana vuttaṁ,",
  "tika-abh03t4:133_6": "tasmā dosassa adhipatipaccayatāpi nivāretabbā. Na ca “sesāna”nti vacanena adhipatipaccayo",
  "tika-abh03t4:133_7": "nivārito, atha kho saṅgahito purejātādīhi yathāvuttehi sesattāti tannivāraṇatthaṁ",
  "tika-abh03t4:133_8": "dosaṁ lobhamohehi saha aggahetvā visuñca aggahetvā “doso adhipatipaccayopi na hoti,",
  "tika-abh03t4:133_9": "sesānaṁ paccayānaṁ vasena paccayo hotī”ti paṭhanti. Iminā nayenāti etena phoṭṭhabbāyatanassa",
  "tika-abh03t4:133_10": "sahajātādipaccayabhāvaṁ, sabbadhammānaṁ yathāyogaṁ hetādipaccayabhāvañca dasseti.",
  "tika-abh03t4:133_11": "Na hi etaṁ ekapaccayassa anekapaccayabhāvadassananti rūpādīnaṁ pakatūpanissayabhāvo",
  "tika-abh03t4:133_12": "ca etena dassitoti daṭṭhabbo.",
  "tika-abh03t4:134_0": "Catunnaṁ khandhānaṁ bhedā cakkhuviññāṇadhātuādayoti bhedaṁ anāmasitvā te eva gahetvā",
  "tika-abh03t4:134_1": "āha “catūsu khandhesū”ti. Micchāvācākammantājīvā tehi ceva kammāhārapaccayehi cāti",
  "tika-abh03t4:134_2": "ekūnavīsatidhāti idamevaṁ na sakkā vattuṁ. Na hi micchāvācādayo micchādiṭṭhi viya",
  "tika-abh03t4:134_3": "maggapaccayā honti cetanāya maggapaccayattābhāvato. Yadi ca bhaveyya, pañhāvāre “kammapaccayā",
  "tika-abh03t4:134_4": "magge tīṇī”ti vattabbaṁ siyā, tasmā micchāvācādīnaṁ maggapaccayabhāvo na vattabbo.",
  "tika-abh03t4:134_5": "Paṭṭhānasaṁvaṇṇanā hesā. Sesapaccayabhāvo ca cetanāya anekapaccayabhāvavacanena vuttoyevāti",
  "tika-abh03t4:134_6": "na idaṁ paṭhitabbanti na paṭhanti. “Ahirikaṁ…pe… middhaṁ uddhaccaṁ vicikicchā”tiādimapāṭho,",
  "tika-abh03t4:134_7": "vicikicchā pana adhipatipaccayo na hotīti taṁ tattha apaṭhitvā “vicikicchāissāmacchariyakukkuccāni",
  "tika-abh03t4:134_8": "tato adhipatipaccayaṁ apanetvā”ti evamettha paṭhanti.",
  "tika-abh03t4:135_0": "“Cattārimahābhūtāni ārammaṇa…pe… purejātavippayuttaatthiavigatavasena dasadhā paccayā",
  "tika-abh03t4:135_1": "honti, puna tathā hadayavatthū”ti purimapāṭho, mahābhūtāni pana vippayuttapaccayā",
  "tika-abh03t4:135_2": "na hontīti “purejātaatthiavigatavasena navadhā paccayā honti, vippayuttapaccayaṁ",
  "tika-abh03t4:135_3": "pakkhipitvā dasadhā vatthu”nti paṭhanti. Ettakamevettha apubbanti etasmiṁ purejātapaccaye",
  "tika-abh03t4:135_4": "sahajātanissayehi apubbaṁ rūpasaddagandharasāyatanamattamevāti attho, ārammaṇāni",
  "tika-abh03t4:135_5": "panetāni ārammaṇapaccayadhammānaṁ anekapaccayabhāve vuttānīti sabbātikkantapaccayāpekkhā",
  "tika-abh03t4:135_6": "etesaṁ apubbatā natthīti. Indriyādīsu apubbaṁ natthīti rūpajīvitindriyassapi arūpajīvitindriyato",
  "tika-abh03t4:135_7": "apubbassa paccayabhāvassa abhāvaṁ maññamānena apubbatā na vuttā. Tassa pana purejātapaccayabhāvato",
  "tika-abh03t4:135_8": "apubbatā. Kabaḷīkārāhārassa ca purejātena saddhiṁ sattadhā paccayabhāvo yojetabbo.",
  "tika-abh03t4:136_0": "Ākāroti mūlādiākāro. Atthoti tenākārena upakārakatā. “Yenākārenā”ti etassa vā atthavacanaṁ",
  "tika-abh03t4:136_1": "“yenatthenā”ti. Vipākahetūsuyeva labbhatīti ettha amohavipākahetussa adhipatipaccayabhāvo",
  "tika-abh03t4:136_2": "ca lokuttaravipākeyeva labbhatīti. Evaṁ sabbattha labbhamānālabbhamānaṁ sallakkhetabbaṁ.",
  "tika-abh03t4:136_3": "Vippayuttaṁ apaṭhitvā “chahākārehī”ti purimapāṭho, taṁ pana paṭhitvā “sattahākārehī”ti",
  "tika-abh03t4:136_4": "paṭhanti. Ukkaṭṭhaparicchedo hettha vuccati, na ca yaṁ ārammaṇaṁ nissayo hoti, taṁ",
  "tika-abh03t4:136_5": "vippayuttaṁ na hotīti.",
  "tika-abh03t4:137_0": "Anantarasamanantaresu yaṁ kammapaccayo hoti, taṁ na āsevanapaccayo. Yañca āsevanapaccayo",
  "tika-abh03t4:137_1": "hoti, na taṁ kammapaccayoti daṭṭhabbaṁ. “Pakatūpanissayo pakatūpanissayovā”ti vuttaṁ,",
  "tika-abh03t4:137_2": "kammapaccayopi pana so hoti, tasmā “kammapaccayo cā”ti paṭhanti. Ayaṁ panettha attho",
  "tika-abh03t4:137_3": "– pakatūpanissayo yebhuyyena pakatūpanissayova hoti, koci panettha kammapaccayo ca",
  "tika-abh03t4:137_4": "hotīti. “Ārammaṇapurejāte panettha indriyavippayuttapaccayatā na labbhatī”ti vuttaṁ.",
  "tika-abh03t4:137_5": "Tattha ārammaṇapurejātanti yadi kañci ārammaṇabhūtaṁ purejātaṁ vuttaṁ, ārammaṇabhūtassa",
  "tika-abh03t4:137_6": "vatthussa vippayuttapaccayatā labbhatīti sā na labbhatīti na vattabbā. Atha pana",
  "tika-abh03t4:137_7": "vatthupurejātato aññaṁ vatthubhāvarahitārammaṇameva “ārammaṇapurejāta”nti vuttaṁ,",
  "tika-abh03t4:137_8": "tassa nissayapaccayatā na labbhatīti “nissayindriyavippayuttapaccayatā na labbhatī”ti",
  "tika-abh03t4:137_9": "vattabbaṁ. Ito uttaripīti purejātato paratopīti attho, ito vā indriyavippayuttato",
  "tika-abh03t4:137_10": "nissayindriyavippayuttato vā uttari ārammaṇādhipatiādi ca labbhamānālabbhamānaṁ veditabbanti",
  "tika-abh03t4:137_11": "attho vattabbo. Kammādīsu pana labbhamānālabbhamānaṁ na vakkhatīti purimoyevettha attho adhippeto.",
  "tika-abh03t4:138_0": "“Kabaḷīkāro āhāro āhārapaccayovā”ti purimapāṭho, atthiavigatapaccayopi pana so hoti,",
  "tika-abh03t4:138_1": "tena “kabaḷīkāro āhāro āhārapaccayattaṁ avijahantova atthiavigatānaṁ vasena aparehipi",
  "tika-abh03t4:138_2": "dvīhākārehi anekapaccayabhāvaṁ gacchatī”ti paṭhanti.",
  "tika-abh03t4:139_0": "“Yathānurūpaṁ jhānapaccaye vuttānaṁ dasannaṁ hetuadhipatīnañcāti imesaṁ vasenā”ti",
  "tika-abh03t4:139_1": "purimapāṭho, “yathānurūpaṁ jhānapaccaye vuttānaṁ maggavajjānaṁ navannaṁ hetuadhipatijhānānañcāti",
  "tika-abh03t4:139_2": "imesaṁ vasenā”ti pacchimapāṭho, tesu vicāretvā yutto gahetabbo.",
  "tika-abh03t4:140_0": "Samanantaraniruddhatāya ārammaṇabhāvena ca sadiso paccayabhāvo paccayasabhāgatā,",
  "tika-abh03t4:140_1": "viruddhapaccayatā paccayavisabhāgatā. “Iminā upāyenā”ti vacanato hetuādīnaṁ sahajātānaṁ",
  "tika-abh03t4:140_2": "sahajātabhāvena sabhāgatā, sahajātāsahajātānaṁ hetuārammaṇādīnaṁ aññamaññavisabhāgatāti",
  "tika-abh03t4:140_3": "evamādinā upāyena sabhāgatā visabhāgatā yojetabbā.",
  "tika-abh03t4:141_0": "Janakāyeva, na ajanakāti janakabhāvappadhānāyeva hutvā paccayā honti, na upatthambhakabhāvappadhānāti",
  "tika-abh03t4:141_1": "attho daṭṭhabbo. Yesaṁ hetuādayo paccayā honti, te tehi vinā neva uppajjanti, na",
  "tika-abh03t4:141_2": "ca pavattantīti tesaṁ ubhayappadhānatā vuttā. Na hi te anantarādayo viya jananeneva pavattiṁ karontīti.",
  "tika-abh03t4:142_0": "Sabbesaṁ ṭhānaṁ kāraṇabhāvo sabbaṭṭhānaṁ, taṁ etesaṁ atthīti sabbaṭṭhānikā. Upanissayaṁ",
  "tika-abh03t4:142_1": "bhindantena tayopi upanissayā vattabbā, abhinditvā vā upanissayaggahaṇameva kātabbaṁ.",
  "tika-abh03t4:142_2": "Tattha bhindanaṁ pakatūpanissayassa rūpānaṁ paccayattābhāvadassanatthaṁ, ārammaṇānantarūpanissayānaṁ",
  "tika-abh03t4:142_3": "pana pubbe ārammaṇādhipatianantaraggahaṇehi gahitattā tesu ekadesena anantarūpanissayena",
  "tika-abh03t4:142_4": "itarampi dassetīti daṭṭhabbaṁ. Purejātapacchājātāpi asabbaṭṭhānikā arūparūpānaññeva",
  "tika-abh03t4:142_5": "yathākkamena paccayabhāvatoti ettha purejātapaccayo anantarādīsu eva vattabbo taṁsamānagatikattā,",
  "tika-abh03t4:142_6": "na ca yugaḷabhāvo pacchājātena saha kathane kāraṇaṁ asabbaṭṭhānikadassanamattassa",
  "tika-abh03t4:142_7": "adhippetattāti taṁ tattha paṭhitvā “pacchājātopi asabbaṭṭhāniko rūpānaṁyeva paccayabhāvato”ti paṭhanti.",
  "tika-abh03t4:143": "Paccayaniddesapakiṇṇakavinicchayakathāvaṇṇanā niṭṭhitā.",
  "tika-abh03t4:144": "Pucchāvāro",
  "tika-abh03t4:145": "1. Paccayānulomavaṇṇanā",
  "tika-abh03t4:146": "Ekekaṁ tikadukanti ekekaṁ tikaṁ dukañcāti attho, na tikadukanti.",
  "tika-abh03t4:147_0": "Paccayā cevāti ye kusalādidhamme paṭiccāti vuttā, te paṭiccatthaṁ pharantā kusalādipaccayā",
  "tika-abh03t4:147_1": "cevāti attho. Tenevāha “te ca kho sahajātāvā”ti. Yehi pana hetādipaccayehi uppatti",
  "tika-abh03t4:147_2": "vuttā, te sahajātāpi honti asahajātāpīti. Ettha paṭiccasahajātavārehi samānatthehi",
  "tika-abh03t4:147_3": "paṭiccasahajātābhidhānehi samānatthaṁ bodhentena bhagavatā pacchimavārena purimavāro,",
  "tika-abh03t4:147_4": "purimavārena ca pacchimavāro ca bodhitoti veditabbo. Esa nayo paccayanissayavāresu",
  "tika-abh03t4:147_5": "saṁsaṭṭhasampayuttavāresu ca, evañca niruttikosallaṁ janitaṁ hotīti.",
  "tika-abh03t4:148_0": "“Te te pana pañhe uddharitvā puna kusalo hetu hetusampayuttakānaṁ dhammāna”nti likhitaṁ.",
  "tika-abh03t4:148_1": "“Kusalā hetū sampayuttakānaṁ khandhāna”nti pañhāvārapāṭhoti pamādalekhā esāti pāḷiyaṁ",
  "tika-abh03t4:148_2": "āgatapāṭhameva paṭhanti. Purimavāresu sahajātanissayasampayuttapaccayabhāvehi kusalādidhamme",
  "tika-abh03t4:148_3": "niyametvā tasmiṁ niyame kusalādīnaṁ hetupaccayādīhi uppattiṁ pucchitvā vissajjanaṁ",
  "tika-abh03t4:148_4": "kataṁ, na tattha “ime nāma te dhammā hetādipaccayabhūtā”ti viññāyanti, tasmā tattha",
  "tika-abh03t4:148_5": "“siyā kusalaṁ dhammaṁ paṭicca kusalo dhammo uppajjeyya hetupaccayā”ti evamādīhi saṅgahite",
  "tika-abh03t4:148_6": "paṭiccatthādipharaṇakabhāve hetādipaccayapaccayuppannesu hetādipaccayānaṁ nicchayābhāvato",
  "tika-abh03t4:148_7": "pañhā nijjaṭā niggumbā ca katvā na vibhattā, idha pana “siyā kusalo dhammo kusalassa",
  "tika-abh03t4:148_8": "dhammassa hetupaccayena paccayo”ti evamādīhi saṅgahitā hetādipaccayabhūtā kusalādayo",
  "tika-abh03t4:148_9": "paccayuppannā ca nicchitā, na koci pucchāsaṅgahito attho anicchito nāma atthīti āha",
  "tika-abh03t4:148_10": "“sabbepi te pañhā nijjaṭā niggumbā ca katvā vibhattā”ti. Pañhā pana uddharitvā vissajjanaṁ",
  "tika-abh03t4:148_11": "sabbattha samānanti na taṁ sandhāya nijjaṭatā vuttāti daṭṭhabbā.",
  "tika-abh03t4:149": "Uppattiyā paññāpitattāti pucchāmatteneva uppattiyā ṭhapitattā pakāsitattā, nānappakārehi vā ñāpitattāti attho.",
  "tika-abh03t4:150_0": "25-34.Parikappapucchāti vidhipucchā. Kiṁ siyāti eso vidhi kiṁ atthīti attho. Kiṁ",
  "tika-abh03t4:150_1": "siyā, atha na siyāti sampucchanaṁ vā parikappapucchāti vadati. Kimidaṁ sampucchanaṁ",
  "tika-abh03t4:150_2": "nāma? Samecca pucchanaṁ, “kiṁ suttantaṁ pariyāpuṇeyya, atha abhidhamma”nti aññena",
  "tika-abh03t4:150_3": "saha sampadhāraṇanti attho. Yo kusalo dhammo uppajjeyya hetupaccayā, so kusalaṁ dhammaṁ",
  "tika-abh03t4:150_4": "paṭicca siyāti etasmiṁ atthe sati pacchājātavipākapaccayesupi sabbapucchānaṁ pavattito",
  "tika-abh03t4:150_5": "“yo kusalo dhammo uppajjeyya pacchājātapaccayā vipākapaccayā, so kusalaṁ dhammaṁ",
  "tika-abh03t4:150_6": "paṭicca siyā”ti ayamattho viññāyeyya, tathā ca sati pacchājātapaccayā vipākapaccayāti",
  "tika-abh03t4:150_7": "uppajjamānaṁ niddhāretvā tassa kusalaṁ dhammaṁ paṭicca bhavanassa pucchanato kusalānaṁ",
  "tika-abh03t4:150_8": "tehi paccayehi uppatti anuññātāti āpajjati, na ca taṁtaṁpaccayā uppajjamānānaṁ kusalādīnaṁ",
  "tika-abh03t4:150_9": "kusalādidhamme paṭicca bhavanamatthitā ettha pucchitā, atha kho uppatti, evañca katvā",
  "tika-abh03t4:150_10": "vissajjane “kusalaṁ dhammaṁ paṭicca kusalo dhammo uppajjatī”ti uppattiyeva vissajjitāti,",
  "tika-abh03t4:150_11": "tasmā ayamattho sadosoti “atha vā”ti atthantaravacanaṁ vuttaṁ.",
  "tika-abh03t4:151_0": "Tattha “kusalo dhammo uppajjeyyā”ti uppattiṁ anujānitvā “hetupaccayā siyā eta”nti",
  "tika-abh03t4:151_1": "tassā hetupaccayā bhavanapucchanaṁ, “uppajjeyya hetupaccayā”ti hetupaccayā uppattiṁ",
  "tika-abh03t4:151_2": "anujānitvā tassā “siyā eta”nti bhavanapucchanañca na yuttaṁ. Anuññātañhi nicchitamevāti.",
  "tika-abh03t4:151_3": "Tasmā ananujānitvā “kusalaṁ dhammaṁ paṭicca kusalo dhammo uppajjeyya hetupaccayā”ti",
  "tika-abh03t4:151_4": "evaṁ yathāvuttaṁ uppajjanaṁ kiṁ siyāti pucchatīti daṭṭhabbaṁ. Uppajjeyyāti vā idampi",
  "tika-abh03t4:151_5": "sampucchanameva, kusalaṁ dhammaṁ paṭicca kusalo dhammo kiṁ uppajjeyya hetupaccayāti",
  "tika-abh03t4:151_6": "attho. Siyāti yathāpucchitasseva uppajjanassa sambhavaṁ pucchati “kiṁ evaṁ uppajjanaṁ",
  "tika-abh03t4:151_7": "siyā sambhaveyyā”ti, ayaṁ nayo siyāsaddassa pacchāyojane. Yathāṭhāneyeva pana ṭhitā",
  "tika-abh03t4:151_8": "“siyā”ti esā sāmaññapucchā, tāya pana pucchāya “idaṁ nāma pucchita”nti na viññāyatīti",
  "tika-abh03t4:151_9": "tassāyeva pucchāya visesanatthaṁ “kusalaṁ dhammaṁ paṭicca kusalo dhammo uppajjeyya",
  "tika-abh03t4:151_10": "hetupaccayā”ti pucchati, evaṁ visesitabbavisesanabhāvena dvepi pucchā ekāyeva pucchāti daṭṭhabbā.",
  "tika-abh03t4:152_0": "Gamanussukkavacananti gamanassa samānakattukapacchimakālakiriyāpekkhavacananti attho.",
  "tika-abh03t4:152_1": "Yadipi paṭigamanuppattīnaṁ purimapacchimakālatā natthi, paccayapaccayuppannānaṁ pana",
  "tika-abh03t4:152_2": "sahajātānampi paccayapaccayuppannabhāvena gahaṇaṁ purimapacchimabhāveneva hotīti",
  "tika-abh03t4:152_3": "gahaṇappavattiākāravasena paccayāyattatāattapaṭilābhasaṅkhātānaṁ paṭigamanuppattikiriyānampi",
  "tika-abh03t4:152_4": "purimapacchimakālavohāro hotīti daṭṭhabbo. Gamanaṁ vā uppatti evāti gacchantassa",
  "tika-abh03t4:152_5": "paṭigamanaṁ uppajjantassa paṭiuppajjanaṁ samānakiriyā. Paṭikaraṇañhi paṭisaddatthoti.",
  "tika-abh03t4:152_6": "Tasmā “kusalaṁ dhamma”nti upayoganiddiṭṭhaṁ paccayaṁ uppajjamānaṁ paṭicca tadāyattuppattiyā",
  "tika-abh03t4:152_7": "paṭigantvāti ayamettha attho, tena paṭiccāti sahajātapaccayaṁ katvāti vuttaṁ hoti.",
  "tika-abh03t4:152_8": "Sahajātapaccayakaraṇañhi uppajjamānābhimukhauppajjamānaṁ paṭigamanaṁ, taṁ katvāti",
  "tika-abh03t4:152_9": "paṭiccasaddassa atthoti.",
  "tika-abh03t4:153_0": "35-38.Tāsu pāḷiyaṁ dveyeva dassitāti hetārammaṇaduke dvinnaṁ pucchānaṁ dassitattā",
  "tika-abh03t4:153_1": "vuttaṁ. Ettha ca ekamūlakādibhāvo pucchānaṁ vuttoti veditabbo, paccayānaṁ pana vasena",
  "tika-abh03t4:153_2": "sabbapaṭhamo paccayantarena avomissakattā suddhikanayo, dutiyo ārammaṇādīsu ekekassa",
  "tika-abh03t4:153_3": "hetu eva ekamūlakanti katvā ekamūlakanayo. Evaṁ hetārammaṇadukādīnaṁ adhipatiādīnaṁ",
  "tika-abh03t4:153_4": "mūlabhāvato dukamūlakādayo nayā veditabbā. Tevīsatimūlakanayo ca tato paraṁ mūlassa",
  "tika-abh03t4:153_5": "abhāvato “sabbamūlaka”nti pāḷiyaṁ vutto. Tattha napuṁsakaniddesena eka…pe… sabbamūlakaṁ",
  "tika-abh03t4:153_6": "paccayagamanaṁ pāḷigamanaṁ vāti viññāyati, eka…pe… sabbamūlakaṁ nayaṁ asammuyhantenāti",
  "tika-abh03t4:153_7": "upayogo vā, idha ca sabbamūlakanti ca tevīsatimūlakasseva vuttattā paccanīye vakkhati",
  "tika-abh03t4:153_8": "“yathā anulome ekekassa padassa ekamūlakaṁ…pe… yāva tevīsatimūlakaṁ, evaṁ paccanīyepi vitthāretabba”nti.",
  "tika-abh03t4:154_0": "39-40.“Ārammaṇapaccayā hetupaccayāti ettāvatā ārammaṇapaccayaṁ ādiṁ katvā hetupaccayapariyosāno",
  "tika-abh03t4:154_1": "ekamūlakanayo dassito”ti vuttaṁ, evaṁ sati vinaye viya cakkabandhanavasena pāḷigati",
  "tika-abh03t4:154_2": "āpajjati, na heṭṭhimasodhanavasena. Heṭṭhimasodhanavasena ca idha abhidhamme pāḷi",
  "tika-abh03t4:154_3": "gatā, evañca katvā vissajjane “ārammaṇapaccayā hetuyā tīṇi, adhipatipaccayā tīṇi,",
  "tika-abh03t4:154_4": "adhipatipaccayā hetuyā nava, ārammaṇe tīṇī”tiādinā heṭṭhimaṁ sodhetvāva pāḷi pavattā.",
  "tika-abh03t4:154_5": "Yo cettha “ekamūlakanayo”ti vutto, so suddhikanayova. So ca visesābhāvato ārammaṇamūlakādīsu",
  "tika-abh03t4:154_6": "na labbhati. Na hi ārammaṇādīsu tasmiṁ tasmiṁ ādimhi ṭhapitepi paccayantarena sambandhābhāvena",
  "tika-abh03t4:154_7": "ādimhi vuttasuddhikato visesattho labbhati, teneva vissajjanepi ārammaṇamūlakādīsu",
  "tika-abh03t4:154_8": "suddhikanayo na dassitoti, tasmā “ārammaṇapaccayā hetupaccayā ārammaṇapaccayā adhipatipaccayā…pe…",
  "tika-abh03t4:154_9": "ārammaṇapaccayā avigatapaccayā”ti ayaṁ heṭṭhimasodhanavasena ekasmiṁ ārammaṇapaccaye",
  "tika-abh03t4:154_10": "hetupaccayādike yojetvā vutto ekamūlakanayo daṭṭhabbo. “Ārammaṇapaccayā…pe… avigatapaccayā”ti",
  "tika-abh03t4:154_11": "vā ekamūlakesu anantarapaccayassa mūlakaṁ ārammaṇaṁ dassetvā ekamūlakādīni saṁkhipitvā",
  "tika-abh03t4:154_12": "sabbamūlakassāvasānena avigatapaccayena niṭṭhāpitanti daṭṭhabbaṁ. Adhipatipaccayā",
  "tika-abh03t4:154_13": "anantarapaccayā samanantarapaccayā sahajātapaccayā aññamaññapaccayāti idaṁ mūlameva",
  "tika-abh03t4:154_14": "dassetvā ekamūlakādīnaṁ saṁkhipanaṁ daṭṭhabbaṁ, na suddhikadassanaṁ, nāpi sabbamūlake",
  "tika-abh03t4:154_15": "katipayapaccayadassanaṁ.",
  "tika-abh03t4:155_0": "41. Tato nissayādīni mūlānipi saṁkhipitvā avigatamūlakanayaṁ dassetuṁ “avigatapaccayā",
  "tika-abh03t4:155_1": "hetupaccayā”tiādi āraddhaṁ. Etasmiñca suddhikassa adassanena ārammaṇamūlakādīsu visuṁ",
  "tika-abh03t4:155_2": "visuṁ suddhikanayo na labbhatīti ñāpito hoti. Na hi ādi katthaci saṁkhepantaragato",
  "tika-abh03t4:155_3": "hoti. Ādiantehi majjhimānaṁ dassanañhi saṅkhepo, ādito pabhuti katici vatvā gatidassanaṁ",
  "tika-abh03t4:155_4": "vāti. Dutiyacatukkaṁ vatvā “vigatapaccayā”ti padaṁ uddharitvā ṭhapitaṁ. Tena osānacatukkaṁ",
  "tika-abh03t4:155_5": "dasseti. Tatiyacatukkato pabhuti vā pañcakamūlāni saṁkhipitvā sabbamūlakassa avasānena niṭṭhapeti.",
  "tika-abh03t4:156_0": "Ettha ca dukamūlakādīsu yathā hetuārammaṇadukena saddhiṁ avasesā paccayā yojitā,",
  "tika-abh03t4:156_1": "hetārammaṇādhipatitikādīhi ca avasesāvasesā, evaṁ hetuadhipatidukādīhi hetuadhipatianantaratikādīhi",
  "tika-abh03t4:156_2": "ca avasesāvasesā yojetabbā siyuṁ. Yadi ca sabbesaṁ paccayānaṁ mūlabhāvena yojitattā",
  "tika-abh03t4:156_3": "hetumūlake hetuadhipatiādidukānaṁ adhipatimūlakādīsu adhipatihetuādidukehi viseso",
  "tika-abh03t4:156_4": "natthi. Te eva hi paccayā uppaṭipāṭiyā vuttā, tathāpi ārammaṇamūlakādīsu ārammaṇādhipatidukādīnaṁ",
  "tika-abh03t4:156_5": "avasesāvasesehi, hetumūlake ca hetuadhipatianantaratikādīnaṁ avasesāvasesehi yojane",
  "tika-abh03t4:156_6": "atthi visesoti. Yasmā pana evaṁ yojiyamānesupi sukhaggahaṇaṁ na hoti, na ca yathāvuttāya",
  "tika-abh03t4:156_7": "yojanāya sabbā sā yojanā paññavatā na sakkā viññātuṁ, tasmā tathā ayojetvā anupubbeneva",
  "tika-abh03t4:156_8": "yojanā katāti daṭṭhabbā. Dhammānaṁ desanāvidhāne hi bhagavāva pamāṇanti. Gaṇanāgāthā",
  "tika-abh03t4:156_9": "ādimapāṭhe kāci viruddhā, tasmā suṭṭhu gaṇetvā gahetabbā.",
  "tika-abh03t4:157_0": "“Dvāvīsatiyā tikesu ekekaṁ tikaṁ dukānaṁ satena satena saddhiṁ yojetvā”ti vuttaṁ,",
  "tika-abh03t4:157_1": "taṁ dukatikapaṭṭhāne kesañci potthakānaṁ vasena vuttaṁ. Kesuci pana ekeko duko dvāvīsatiyā",
  "tika-abh03t4:157_2": "dvāvīsatiyā tikehi yojito, tañca gamanaṁ yuttaṁ. Na hi tattha tikassa yojanā atthi,",
  "tika-abh03t4:157_3": "atha kho tikānaṁ ekekena padena dukassāti. Tattha chasaṭṭhiyā tikapadesu ekekena",
  "tika-abh03t4:157_4": "saṁsanditvā chasaṭṭhi hetudukā, tathā sahetukadukādayo cāti dukānaṁ chasatādhikāni",
  "tika-abh03t4:157_5": "chasahassāni honti. Tesu ekekasmiṁ paṭiccavārādayo satta vārā nayā pucchā ca sabbā",
  "tika-abh03t4:157_6": "dukapaṭṭhāne hetudukena samānā.",
  "tika-abh03t4:158_0": "“Dukasate ekekaṁ dukaṁ dvāvīsatiyā tikehi saddhiṁ yojetvā”ti ca vuttaṁ, tampi tikadukapaṭṭhāne",
  "tika-abh03t4:158_1": "kesañci potthakānaṁ vasena vuttaṁ. Vuttanayena pana yuttagamanesu ekeko tiko dukasatena",
  "tika-abh03t4:158_2": "yojito. Tattha hetupadaṁ pakkhipitvā vutto eko kusalattiko, tathā nahetupadaṁ…pe…",
  "tika-abh03t4:158_3": "araṇapadanti kusalattikānaṁ dve satāni honti, tathā vedanāttikādīnampīti sabbesaṁ",
  "tika-abh03t4:158_4": "catusatādhikāni cattāri sahassāni honti. Tesu ekekasmiṁ vāranayapucchā tikapaṭṭhāne",
  "tika-abh03t4:158_5": "kusalattikena samānā.",
  "tika-abh03t4:159_0": "“Chaanulomamhi nayā sugambhīrā”ti vacanato panāti etena idaṁ dasseti – “anulomamhī”ti",
  "tika-abh03t4:159_1": "“tikādayo chanayā”ti ca avisesena vuttattā paṭiccavārādivasena sattavidhampi anulomaṁ",
  "tika-abh03t4:159_2": "saha gahetvā “cha anulomamhī”ti vuttaṁ, anulomādivasena catubbidhaṁ tikapaṭṭhānaṁ",
  "tika-abh03t4:159_3": "saha gahetvā “tikañca paṭṭhānavara”nti, tathā catubbidhāni dukapaṭṭhānādīni saha",
  "tika-abh03t4:159_4": "gahetvā “dukuttama”ntiādiṁ vatvā “cha nayā sugambhīrā”ti vuttanti imamatthaṁ gahetvā",
  "tika-abh03t4:159_5": "imasmiṁ paccayānulome sattappabhede chapi ete paṭṭhānā paṭṭhānanayā catuppabhedā",
  "tika-abh03t4:159_6": "pucchāvasena uddharitabbāti. Evañhi sabbasmiṁ paṭṭhāne sabbo paccayānulomo dassito",
  "tika-abh03t4:159_7": "hotīti. Paccanīyagāthādīsupi eseva nayo. Ettha ca dukatikapaṭṭhānādīsu visesitabbehi",
  "tika-abh03t4:159_8": "tikehi paṭṭhānaṁ tikapaṭṭhānaṁ. Dukānaṁ tikapaṭṭhānaṁ dukatikapaṭṭhānaṁ. Dukavisesitā",
  "tika-abh03t4:159_9": "vā tikā dukatikā, dukatikānaṁ paṭṭhānaṁ dukatikapaṭṭhānanti iminā nayena vacanattho",
  "tika-abh03t4:159_10": "veditabbo. Dukādivisesitassa cettha tikādipadassa dukādibhāvo daṭṭhabbo. Dukapaṭṭhānameva",
  "tika-abh03t4:159_11": "hi tikapadasaṁsandanavasena dukapadasaṁsandanavasena ca pavattaṁ dukatikapaṭṭhānaṁ",
  "tika-abh03t4:159_12": "dukadukapaṭṭhānañca, tathā tikapaṭṭhānameva dukapadasaṁsandanavasena tikapadasaṁsandanavasena",
  "tika-abh03t4:159_13": "ca pavattaṁ tikadukapaṭṭhānaṁ tikatikapaṭṭhānañcāti.",
  "tika-abh03t4:160": "Paccayānulomavaṇṇanā niṭṭhitā.",
  "tika-abh03t4:161": "2. Paccayapaccanīyavaṇṇanā",
  "tika-abh03t4:162_0": "42-44.Tevīsatimūlakanti idañcettha dumūlakaṁyeva sandhāya vuttanti idaṁ dukamūlake",
  "tika-abh03t4:162_1": "pucchānaṁ mūlabhūtā tevīsati dukā sambhavantīti tassa “tevīsatimūlaka”nti nāmaṁ katvā",
  "tika-abh03t4:162_2": "yāva yattako pabhedo atthi, tāva tattakaṁ tevīsatimūlakaṁ yathānulome vitthāritaṁ.",
  "tika-abh03t4:162_3": "Evaṁ paccanīyepi vitthāretabbanti dukamūlakena tikamūlakādīsu nayaṁ dassetīti iminā",
  "tika-abh03t4:162_4": "adhippāyena vuttaṁ siyā. Yadi pana yāva tevīsatimaṁ mūlaṁ yathā vitthāritanti ayamattho",
  "tika-abh03t4:162_5": "adhippeto, “yāva tevīsatimaṁ mūla”ntveva pāṭhena bhavitabbaṁ siyā. Na hi “tevīsatimūlaka”nti",
  "tika-abh03t4:162_6": "etassa byañjanassa tevīsatimaṁ mūlakanti ayamattho sambhavati. Yathā anulome “ekekapadassā”tiādinā",
  "tika-abh03t4:162_7": "pana ekamūlādisabbamūlakapariyosānaṁ tattha nayadassanavasena dassitaṁ ekekassa padassa",
  "tika-abh03t4:162_8": "vitthāraṁ dassetīti sabbamūlakameva cettha “tevīsatimūlaka”nti vuttanti veditabbaṁ.",
  "tika-abh03t4:162_9": "Tañhi tevīsatiyā paccayānaṁ avasesassa paccayassa mūlabhāvato “tevīsatimūlaka”nti",
  "tika-abh03t4:162_10": "ca tato paraṁ mūlassa aññassa abhāvato “sabbamūlaka”nti ca vuccati.",
  "tika-abh03t4:163": "Paccayapaccanīyavaṇṇanā niṭṭhitā.",
  "tika-abh03t4:164": "3. Anulomapaccanīyavaṇṇanā",
  "tika-abh03t4:165_0": "45-48.Anulome vuttesu sabbesu ekamūlakādīsu ekekaṁ padaṁ parihāpetvāti tattha ekamūlake",
  "tika-abh03t4:165_1": "catuvīsati paccayapadāni idha ekamūlake tevīsati, eko pana paccayo mūlabhāvena ṭhito",
  "tika-abh03t4:165_2": "apubbatābhāvato agaṇanūpago. Tattha dumūlake tevīsati paccayapadāni gaṇanūpagāni,",
  "tika-abh03t4:165_3": "idha dumūlake dvāvīsatīti evaṁ parihāpetvāti attho.",
  "tika-abh03t4:166_0": "Anulomato ṭhitassa paccanīyato alabbhamānānaṁ suddhikapaccayānañca alabbhamānataṁ",
  "tika-abh03t4:166_1": "sandhāya “labbhamānapadāna”nti vuttaṁ. Na hi aññathā pucchāvasena koci paccayo alabbhamāno",
  "tika-abh03t4:166_2": "nāma atthīti. Vissajjanāvaseneva vā pavattaṁ anulomapaccanīyadesanaṁ sandhāya “labbhamānapadāna”nti vuttaṁ.",
  "tika-abh03t4:167": "Anulomapaccanīyavaṇṇanā niṭṭhitā.",
  "tika-abh03t4:168": "Pucchāvāravaṇṇanā niṭṭhitā.",
  "tika-abh03t4:169": "1. Kusalattikaṁ",
  "tika-abh03t4:170": "1. Paṭiccavāravaṇṇanā",
  "tika-abh03t4:171": "1. Paccayānulomaṁ",
  "tika-abh03t4:172": "(1) Vibhaṅgavāro",
  "tika-abh03t4:173_0": "53.Yākusalattike labhanti, na tāyeva vedanāttikādīsūti tikapadanānattamattena vinā",
  "tika-abh03t4:173_1": "mūlāvasānavasena sadisataṁ sandhāya “natāyevā”ti vuttaṁ, na ca kevalaṁ tikantareyeva,",
  "tika-abh03t4:173_2": "kusalattikepi pana yā paṭiccavāre labhanti, na tāyeva paccayavārādīsūti sabbapucchāsamāharaṇaṁ",
  "tika-abh03t4:173_3": "idha kattabbameva. Dhammānulomapaccanīye ca tikapaṭṭhāne vitakkattikapītittikānaṁ",
  "tika-abh03t4:173_4": "vissajjane sabbāpetā vissajjanaṁ labhantīti ettha pītittikaggahaṇaṁ na kātabbaṁ.",
  "tika-abh03t4:173_5": "Na hi tattha ekūnapaññāsa pucchā vissajjanaṁ labhantīti.",
  "tika-abh03t4:174_0": "Tena saddhinti tena sahajātapaccayabhūtena saddhinti attho daṭṭhabbo. “Yāva nirodhagamanā",
  "tika-abh03t4:174_1": "uddhaṁ pajjatī”ti ca “uppādādayo vā pāpuṇātī”ti ca vacanehi khaṇattayasamaṅgī uppajjatīti",
  "tika-abh03t4:174_2": "vuccatīti anuññātaṁ viya hoti, uppādakkhaṇasamaṅgīyeva pana evaṁ vuttoti daṭṭhabbo.",
  "tika-abh03t4:175_0": "Yasmā pana eko khandho ekassātiādi idha kusalavacanena gahite khandhe sandhāya vuttaṁ.",
  "tika-abh03t4:175_1": "Vedanāttikādīsu pana ekaṁ khandhaṁ paṭicca dvinnaṁ, dve paṭicca ekassapi, hetudukādīsu",
  "tika-abh03t4:175_2": "ca saṅkhārakkhandhekadesaṁ paṭicca saṅkhārakkhandhekadesassapi uppatti vuttāti saha",
  "tika-abh03t4:175_3": "uppajjamānānaṁ sabbesaṁ dhammānaṁ paccayo honto ekekassapi dukatikādibhedānañca paccayo",
  "tika-abh03t4:175_4": "nāma hotiyeva, tathā dukādibhedānañcāti.",
  "tika-abh03t4:176_0": "“Rūpena saddhiṁ anuppattito āruppavipākañca na gahetabba”nti vuttaṁ, taṁ pana na",
  "tika-abh03t4:176_1": "sabbasmiṁ etasmiṁ vacane gahetabbaṁ, atha kho “cittasamuṭṭhānañca rūpa”nti ettheva.",
  "tika-abh03t4:176_2": "Na kevalañca āruppavipākova, atha kho lokuttaravipākakiriyābyākatampi āruppe uppajjamānaṁ",
  "tika-abh03t4:176_3": "ettha na gahetabbaṁ. “Vipākābyākataṁ kiriyābyākataṁ ekaṁ khandhaṁ paṭicca tayo khandhā”ti",
  "tika-abh03t4:176_4": "ettha pana na kiñci rūpena vinā saha vā uppajjamānaṁ sahetukaṁ vipākakiriyābyākataṁ",
  "tika-abh03t4:176_5": "aggahitaṁ nāma atthi. Tattha pana yaṁ rūpena saha uppajjati, tassa paccayuppannavisesaṁ",
  "tika-abh03t4:176_6": "dassetuṁ “cittasamuṭṭhānañca rūpa”nti vuttaṁ.",
  "tika-abh03t4:177_0": "“Vatthuṁ paṭicca khandhā”ti ettake vattabbe paccayabhūtassa vatthussa “kaṭattā ca",
  "tika-abh03t4:177_1": "rūpa”nti etasmiṁ sāmaññavacane paccayuppannabhāvena aggahitatāpattiṁ nivāretuṁ “khandhe",
  "tika-abh03t4:177_2": "paṭicca vatthū”ti vuttaṁ. Khandhe paṭicca vatthu, vatthuṁ paṭicca khandhāti vā vatthukhandhānaṁ",
  "tika-abh03t4:177_3": "aññamaññapaccayabhūtānaṁ paccayabhāvavisesadassanatthaṁ aññamaññāpekkhaṁ vacanadvayaṁ",
  "tika-abh03t4:177_4": "vuttaṁ sāmaññena gahitampi visuṁ uddhaṭaṁ.",
  "tika-abh03t4:178_0": "Mahābhūtepipaṭicca uppattidassanattanti yaṁ cittasamuṭṭhānarūpaṁ kaṭattārūpañca upādārūpaṁ",
  "tika-abh03t4:178_1": "upādārūpaggahaṇena vinā “khandhe paṭicca uppajjatī”ti vuttaṁ, tassa mahābhūtepi paṭicca",
  "tika-abh03t4:178_2": "uppattidassanatthanti attho. Etasmiṁ pana dassane khandhapaccayasahitāsahitañca sabbaṁ",
  "tika-abh03t4:178_3": "upādārūpaṁ ito paresu sahajātapaccayādīsu saṅgahitanti imamatthaṁ sandhāya “kaṭattārūpaṁ",
  "tika-abh03t4:178_4": "paṭisandhiyampī”ti pi-saddo vuttoti daṭṭhabbo.",
  "tika-abh03t4:179": "Mahābhūte paṭicca upādārūpanti vuttanayenāti “mahābhūte paṭicca cittasamuṭṭhānaṁ rūpaṁ kaṭattārūpaṁ upādārūpa”nti ettha atthato ayaṁ nayo vuttoti sandhāyāha.",
  "tika-abh03t4:180": "54.Rūpamissakā pahāyāti yāsu pucchāsu rūpena vinā paccayuppannaṁ na labbhati, atha kho rūpamissakameva labbhati, tā pahāyāti adhippāyo.",
  "tika-abh03t4:181_0": "57.“Tiṇṇaṁ sannipātā gabbhassa avakkanti hotī”ti vacanatoti gabbhaseyyakapaṭisandhiyā",
  "tika-abh03t4:181_1": "pañcakkhandhasabbhāvena tāya samānalakkhaṇā sabbāpi pañcavokārapaṭisandhi okkantināmakāti",
  "tika-abh03t4:181_2": "sādheti. Paripuṇṇadhammānaṁ vissajjanaṁ ettha atthīti paripuṇṇavissajjanā.",
  "tika-abh03t4:182_0": "Ettha ca “ekaṁ mahābhūtaṁ paṭicca tayo…pe… mahābhūte paṭicca cittasamuṭṭhānaṁ rūpaṁ",
  "tika-abh03t4:182_1": "kaṭattārūpaṁ upādārūpa”nti ettāvatā pañcavokāre sabbaṁ cittakammasamuṭṭhānarūpaṁ",
  "tika-abh03t4:182_2": "dassitaṁ. Avasesaṁ pana dassetuṁ “bāhira”ntiādi vuttaṁ. Tattha bāhiranti etena anindriyabaddharūpaṁ",
  "tika-abh03t4:182_3": "dasseti, puna āhārasamuṭṭhānaṁ utusamuṭṭhānanti etehi sabbaṁ indriyabaddhaṁ āhārautusamuṭṭhānarūpaṁ.",
  "tika-abh03t4:182_4": "Tattha “utusamuṭṭhānaṁ eka”ntiādinā asaññasattānampi utusamuṭṭhānaṁ vuttamevāti daṭṭhabbaṁ.",
  "tika-abh03t4:182_5": "Na hi tattha tassa vajjane kāraṇaṁ atthīti. Ādimhi pana “ekaṁ mahābhūtaṁ paṭiccā”tiādi",
  "tika-abh03t4:182_6": "avisesavacanaṁ sahajātaṁ arūpampi paccayaṁ hetādike ca paccaye bahutare labhantaṁ",
  "tika-abh03t4:182_7": "cittasamuṭṭhānakaṭattārūpadvayaṁ saha saṅgaṇhitvā vuttaṁ, evañca katvā tassa pariyosāne",
  "tika-abh03t4:182_8": "“mahābhūte paṭicca cittasamuṭṭhānarūpaṁ kaṭattārūpaṁ upādārūpa”nti vuttaṁ, tasmā",
  "tika-abh03t4:182_9": "tattha kaṭattārūpaṁ cittasamuṭṭhānasambandhaṁ taṁsamānagatikaṁ pañcavokāre vattamānameva",
  "tika-abh03t4:182_10": "gahitanti aggahitaṁ kaṭattārūpaṁ dassetuṁ “asaññasattānaṁ ekaṁ mahābhūtaṁ paṭiccā”tiādi",
  "tika-abh03t4:182_11": "vuttaṁ, tasmā upādārūpaṁ idhapi kammapaccayavibhaṅge viya “mahābhūte paṭicca kaṭattārūpaṁ",
  "tika-abh03t4:182_12": "upādārūpa”nti kaṭattārūpabhāvavisiṭṭhaṁ upādārūpaṁ gahitanti daṭṭhabbaṁ. Na hi vuttassa",
  "tika-abh03t4:182_13": "utusamuṭṭhānassa punavacane payojanaṁ atthīti.",
  "tika-abh03t4:183_0": "Kasmā pana yathā bāhirādīsu “mahābhūte paṭicca upādārūpa”nti avisesetvā upādārūpaṁ",
  "tika-abh03t4:183_1": "vuttaṁ, evaṁ avatvā cittakammajaupādārūpāni “cittasamuṭṭhānaṁ rūpaṁ kaṭattārūpaṁ",
  "tika-abh03t4:183_2": "upādārūpa”nti hetupaccayādīsu saha “cittasamuṭṭhānaṁ rūpaṁ upādārūpaṁ asaññasattānaṁ…pe…",
  "tika-abh03t4:183_3": "kaṭattārūpaṁ upādārūpa”nti adhipatipaccayādīsu visuṁ cittasamuṭṭhānarūpabhāvakaṭattārūpabhāvehi",
  "tika-abh03t4:183_4": "visesetvāva vuttānīti? Tattha bāhiraggahaṇādīhi viya ettha mahābhūtānaṁ kenaci avisesitattā.",
  "tika-abh03t4:183_5": "Apica iddhicittanibbattānaṁ kammapaccayānañca iṭṭhāniṭṭhānaṁ bāhirarūpāyatanādīnaṁ",
  "tika-abh03t4:183_6": "cittaṁ kammañca hetādīsu na koci paccayo, āhārautusamuṭṭhānānaṁ pana cittaṁ pacchājātabhāvena",
  "tika-abh03t4:183_7": "upatthambhakameva, na janakaṁ, mahābhūtāneva pana tesaṁ sahajātādibhāvena janakāni,",
  "tika-abh03t4:183_8": "tasmā satipi cittena kammena ca vinā abhāve hetādipaccayabhūtehi arūpehi uppajjamānāni",
  "tika-abh03t4:183_9": "cittasamuṭṭhānarūpakaṭattārūpabhūtāneva upādārūpāni honti, na aññānīti imaṁ visesaṁ",
  "tika-abh03t4:183_10": "dassetuṁ cittakammajesveva upādārūpesu visesanaṁ kataṁ. Aññāni vā samānajātikena",
  "tika-abh03t4:183_11": "rūpena samuṭṭhānāni pākaṭavisesanānevāti na visesanaṁ arahanti, etāni pana asamānajātikehi",
  "tika-abh03t4:183_12": "arūpehi samuṭṭhitāni visesanaṁ arahantīti visesitānīti veditabbāni. Yathā vā cittakammāni",
  "tika-abh03t4:183_13": "cittakammasamuṭṭhānānaṁ savisesena paccayabhāvena paccayā honti sahajātādipaccayabhāvato",
  "tika-abh03t4:183_14": "mūlakaraṇabhāvato ca, na evaṁ utuāhārā taṁsamuṭṭhānānanti cittakammajāneva visuṁ",
  "tika-abh03t4:183_15": "visesanaṁ arahanti. Itarāni pana mahābhūtaviseseneva visesitāni, idha upādārūpavisesanena",
  "tika-abh03t4:183_16": "mahābhūtāni viya. Na hi aññataravisesanaṁ ubhayavisesanaṁ na hotīti.",
  "tika-abh03t4:184_0": "58.Aññamaññapaccaye khandhe paṭicca vatthu, vatthuṁ paṭicca khandhāti khandhavatthūnaṁ",
  "tika-abh03t4:184_1": "aññamaññapaccayatādassanena pubbe visuṁ paccayabhāvena dassitānaṁ khandhānaṁ ekato",
  "tika-abh03t4:184_2": "paccayabhāvo dassito hotīti iminā adhippāyenāha “catunnampi khandhānaṁ ekato vatthunā",
  "tika-abh03t4:184_3": "aññamaññapaccayataṁ dassetuṁ vutta”nti. “Khandhe paṭicca vatthū”ti idaṁ pana catunnampi",
  "tika-abh03t4:184_4": "khandhānaṁ ekato paṭiccatthapharaṇatādassanatthaṁ, “vatthuṁ paṭicca khandhā”ti vatthussa.",
  "tika-abh03t4:184_5": "Na kevalañca khandhānaṁ idheva, hetupaccayādīsupi ayameva nayo. Tattha sabbesaṁ khandhānaṁ",
  "tika-abh03t4:184_6": "visuṁ paṭiccatthapharaṇataṁ dassetvā puna “vatthuṁ paṭicca khandhā”ti vatthussapi",
  "tika-abh03t4:184_7": "dassitāya “ekaṁ khandhañca vatthuñca paṭicca tayo khandhā”tiādinā khandhavatthūnañca",
  "tika-abh03t4:184_8": "dassitāyeva hotīti daṭṭhabbā.",
  "tika-abh03t4:185_0": "Kasmā panettha “kusalaṁ dhammaṁ paṭicca abyākato dhammo uppajjati aññamaññapaccayā,",
  "tika-abh03t4:185_1": "kusale khandhe paṭicca cittasamuṭṭhānā mahābhūtā”ti evamādi na vuttaṁ, nanu yadeva",
  "tika-abh03t4:185_2": "paṭiccatthaṁ pharati, na teneva aññamaññapaccayena bhavitabbaṁ hetupaccayādīhi viya.",
  "tika-abh03t4:185_3": "Na hi yaṁ “ekaṁ tayo dve ca khandhe paṭiccā”ti vuttaṁ, te hetupaccayabhūtā eva honti.",
  "tika-abh03t4:185_4": "Esa nayo ārammaṇapaccayādīsupi. Paccayavāre ca “abyākataṁ dhammaṁ paccayā kusalo",
  "tika-abh03t4:185_5": "dhammo uppajjati aññamaññapaccayā”ti vuttaṁ, na vatthu kusalānaṁ aññamaññapaccayo",
  "tika-abh03t4:185_6": "hoti, atha ca pana taṁpaccayā khandhānaṁ aññamaññapaccayā uppatti vuttā eva. Yadipi",
  "tika-abh03t4:185_7": "kusalā khandhā mahābhūtānaṁ aññamaññapaccayā na honti, tathāpi te paṭicca tesaṁ uppatti",
  "tika-abh03t4:185_8": "vattabbā siyāti? Na vattabbā khandhasahajātānaṁ mahābhūtānaṁ khandhānaṁ paccayabhāvābhāvato.",
  "tika-abh03t4:185_9": "Aññamaññasaddo hi na hetādisaddo viya nirapekkho, sahajātādisaddo viya vā aññatarāpekkho,",
  "tika-abh03t4:185_10": "atha kho yathāvuttetaretarāpekkho. Paccayapaccayuppannā ca khandhā mahābhūtā idha",
  "tika-abh03t4:185_11": "yathāvuttā bhaveyyuṁ, tesu ca mahābhūtā khandhānaṁ na koci paccayo. Yassa ca sayaṁ",
  "tika-abh03t4:185_12": "paccayo, tato tena tannissitena vā aññamaññapaccayena uppajjamānaṁ aññamaññapaccayā",
  "tika-abh03t4:185_13": "uppajjatīti vattabbataṁ arahati, yathā khandhe paṭicca khandhā, vatthuṁ paccayā khandhā.",
  "tika-abh03t4:185_14": "Tasmā attano paccayassa paccayattābhāvato tadapekkhattā ca aññamaññasaddassa khandhe",
  "tika-abh03t4:185_15": "paṭicca paccayā ca mahābhūtānaṁ aññamaññapaccayā uppatti na vuttā, na aññamaññapaccayā",
  "tika-abh03t4:185_16": "ca vuttā. Khandhā pana vatthuṁ paccayā uppajjamānā vatthussa pacchājātapaccayā honti,",
  "tika-abh03t4:185_17": "tannissitena ca aññamaññapaccayena uppajjanti. Tasmā vatthuṁ paccayā khandhānaṁ kusalādīnaṁ",
  "tika-abh03t4:185_18": "aññamaññapaccayā uppatti vuttāti.",
  "tika-abh03t4:186_0": "59.Nasā gahitāti cakkhāyatanādīni nissayabhūtāni paṭiccāti na vuttanti adhippāyo.",
  "tika-abh03t4:186_1": "Nissayapaccayabhāvena pana na cakkhāyatanādīni ārammaṇapaccayabhāvena rūpāyatanādīni viya na gahitānīti.",
  "tika-abh03t4:187_0": "60. Dvīsu upanissayesu vattabbameva natthi, ārammaṇūpanissayampi pana ye labhanti,",
  "tika-abh03t4:187_1": "tesaṁ vasena ārammaṇapaccayasadisanti evaṁ vuttanti dassetuṁ “tattha kiñcāpī”ti āha.",
  "tika-abh03t4:187_2": "Tattha “na sabbe akusalā abyākatā ārammaṇūpanissayaṁ labhantī”ti purimapāṭho. Kusalāpi",
  "tika-abh03t4:187_3": "pana mahaggatā ekantena, kāmāvacarā ca kadāci na labhantīti “na sabbe kusalākusalābyākatā”ti paṭhanti.",
  "tika-abh03t4:188_0": "61. Purejātapaccaye yathā aññattha paccayaṁ aniddisitvāva desanā katā, evaṁ akatvā",
  "tika-abh03t4:188_1": "kasmā “vatthuṁ purejātapaccayā”ti vuttanti? Niyamasabbhāvā. Hetuādīsu hi niyamo natthi.",
  "tika-abh03t4:188_2": "Na hi tehi uppajjamānānaṁ alobhādīsu kusalādīsu rūpādīsu ca ayameva paccayoti niyamo",
  "tika-abh03t4:188_3": "atthi, idha pana vatthu na vatthudhammesu purejātapaccayā uppajjamānānaṁ dhammānaṁ",
  "tika-abh03t4:188_4": "niyamato chabbidhaṁ vatthu purejātapaccayo hotīti imamatthaṁ dassetuṁ idaṁ vuttaṁ.",
  "tika-abh03t4:188_5": "Ārammaṇapurejātampi hi vatthupurejāte avijjamāne na labbhati, evañca katvā paṭisandhivipākassa",
  "tika-abh03t4:188_6": "napurejātapaccayā eva uppatti vuttā, paccuppannārammaṇassapi tassa purejātapaccayo",
  "tika-abh03t4:188_7": "na uddhaṭo. “Nevavipākanavipākadhammadhammaṁ paṭicca vipāko dhammo uppajjati purejātapaccayā”ti",
  "tika-abh03t4:188_8": "etassapi alābhato tattha “purejāte tīṇī”ti vuttanti.",
  "tika-abh03t4:189_0": "63.Tathā paṭisandhikkhaṇe mahābhūtānanti mahābhūtānaṁ ekakkhaṇikanānākkhaṇikakammapaccayavaseneva",
  "tika-abh03t4:189_1": "tadupādārūpānampi vadatīti ca daṭṭhabbaṁ. Kaṭattārūpānanti pavattiyaṁ kaṭattārūpānanti adhippāyo.",
  "tika-abh03t4:190": "64.Yathālābhavasenāti indriyarūpesu yaṁ yaṁ paṭisandhiyaṁ labbhati, tassa tassa vasena.",
  "tika-abh03t4:191_0": "69. Vippayuttapaccayā uppajjamānānampi kesañci niyamato vatthu vippayuttapaccayo,",
  "tika-abh03t4:191_1": "kesañci khandhā, na ca samānavippayuttapaccayā eva kusalādike paṭicca uppajjamānā",
  "tika-abh03t4:191_2": "uppajjanti, atha kho nānāvippayuttapaccayāpi, tasmā taṁ visesaṁ dassetuṁ “vatthuṁ",
  "tika-abh03t4:191_3": "vippayuttapaccayā, khandhe vippayuttapaccayā”ti tattha tattha vuttaṁ. Tattha tadāyattavuttitāya",
  "tika-abh03t4:191_4": "paccayuppanno paccayaṁ paccayaṁ karotīti imassatthassa vasena upayogavacanaṁ daṭṭhabbaṁ.",
  "tika-abh03t4:191_5": "Vatthuṁ khandhe vippayuttapaccayakaraṇatoti ayañhettha attho. Aṭṭhakathāyaṁ pana",
  "tika-abh03t4:191_6": "“vatthuṁ paṭicca vippayuttapaccayā, vatthunā vippayuttapaccayataṁ sādhentenā”ti attho",
  "tika-abh03t4:191_7": "vutto, tattha kusalānaṁ khandhānaṁ vatthuṁ paṭicca uppatti natthīti “vatthuṁ paṭiccā”ti",
  "tika-abh03t4:191_8": "na sakkā vattunti, idaṁ pana paṭiccasaddena ayojetvā “paṭicca uppajjanti vatthuṁ",
  "tika-abh03t4:191_9": "vippayuttapaccayā”ti yojetvā tassattho “vatthunā vippayuttapaccayataṁ sādhentenā”ti",
  "tika-abh03t4:191_10": "vuttoti daṭṭhabbo. Kiṁ pana paṭiccāti? Yaṁ “ekaṁ khandha”ntiādikaṁ pāḷiyaṁ paṭiccāti",
  "tika-abh03t4:191_11": "vuttaṁ. Tameva atthaṁ pākaṭaṁ katvā “vatthuṁ vippayuttapaccayāti khandhe paṭicca",
  "tika-abh03t4:191_12": "khandhā, vatthunā vippayuttapaccayataṁ sādhentenā”ti paṭhanti. Anantarattā pākaṭassa",
  "tika-abh03t4:191_13": "abyākatacittasamuṭṭhānasseva gahaṇaṁ mā hotūti “abyākatacittasamuṭṭhānampi kusalākusalacittasamuṭṭhānampī”ti",
  "tika-abh03t4:191_14": "āha. Āsannampi dūrampi sabbanti vuttaṁ hotīti.",
  "tika-abh03t4:192_0": "71-72.“Ime vīsati paccayāti saṁkhipitvā dassitānaṁ vasenetaṁ vutta”nti vuttaṁ. Tattha",
  "tika-abh03t4:192_1": "yadi ekenapi desanaṁ saṁkhittaṁ saṁkhittameva, ādimhi pana tayo paccayā vippayuttapaccayo",
  "tika-abh03t4:192_2": "ekampi padaṁ aparihāpetvā vitthāritāti te cattāro pacchājātañca vajjetvā “ime ekūnavīsati",
  "tika-abh03t4:192_3": "paccayā”ti vattabbaṁ siyā. Ettakā hi saṁkhipitvā dassitāti. Ye pana pāḷiyaṁ vitthāritaṁ",
  "tika-abh03t4:192_4": "avitthāritañca sabbaṁ saṅgahetvā vuttanti vadanti, tesaṁ “ime tevīsati paccayā”ti",
  "tika-abh03t4:192_5": "pāṭhena bhavitabbaṁ. Ādimhi pana tayo paccaye vitthārite vajjetvā yato pabhuti saṅkhepo",
  "tika-abh03t4:192_6": "āraddho, tato catutthato pabhuti saṁkhittaṁ vitthāritañca saha gahetvā “ime tevīsati",
  "tika-abh03t4:192_7": "paccayā”ti vuttanti daṭṭhabbaṁ.",
  "tika-abh03t4:193": "Vibhaṅgavāravaṇṇanā niṭṭhitā.",
  "tika-abh03t4:194": "(2) Saṅkhyāvāro",
  "tika-abh03t4:195_0": "73.Tathāpurejātapaccayeti yathā aññamaññapaccaye viseso vibhaṅge atthi, tathā purejātapaccayepi",
  "tika-abh03t4:195_1": "atthīti attho. “Vatthuṁ purejātapaccayā”ti hi tattha viseso paṭisandhiabhāvo cāti.",
  "tika-abh03t4:195_2": "Vipākāni cevavīthicittāni ca na labbhantīti etena “kiriyābyākataṁ ekaṁ khandhaṁ paṭiccā”tiādike",
  "tika-abh03t4:195_3": "vibhaṅge vipākābyākatābhāvaṁ kiriyābyākate ca ajavanassa sabbena sabbaṁ alabbhamānataṁ visesaṁ dasseti.",
  "tika-abh03t4:196_0": "74.Ekamūlake dassitāya desanāya labbhamānagaṇanaññeva ādāyāti idaṁ etasmiṁ anulome",
  "tika-abh03t4:196_1": "suddhikanaye dassitagaṇanato tato paresu nayesu aññissā abhāvaṁ sandhāya vuttaṁ.",
  "tika-abh03t4:196_2": "Abahugaṇanena yuttassa tena samānagaṇanatā ca imasmiṁ anulomeyeva daṭṭhabbā. Paccanīye",
  "tika-abh03t4:196_3": "pana “nahetupaccayā nārammaṇe eka”ntiādiṁ vakkhatīti.",
  "tika-abh03t4:197_0": "76-79.Te pana saṅkhipitvā tevīsatimūlakovettha dassitoti ettha pacchājātavipākānaṁ",
  "tika-abh03t4:197_1": "parihīnattā “dvāvīsatimūlako”ti vattabbaṁ siyā sāsevanasavipākānaṁ vasena. Duvidhampi",
  "tika-abh03t4:197_2": "pana dvāvīsatimūlakaṁ saha gahetvā saṅgahite tasmiṁ ubhayasabbhāvato “tevīsatimūlako”ti",
  "tika-abh03t4:197_3": "āhāti daṭṭhabbaṁ. Āsevanavipākānaṁ vā virodhābhāve sati pucchāya dassitanayena tevīsatimūlakena",
  "tika-abh03t4:197_4": "bhavitabbaṁ, tassa ca nāmaṁ dvāvīsatimūlake āropetvā “tevīsatimūlako”ti vuttanti ayamettha ruḷhī.",
  "tika-abh03t4:198_0": "Ārammaṇapade cevāti etena ekamūlake aññapadāni vajjeti. Na hi ekamūlake hetādīsu",
  "tika-abh03t4:198_1": "tayovāti adhippāyo. Suddhikanayo pana ārammaṇamūlakādīsu na labbhatīti ārammaṇamūlake",
  "tika-abh03t4:198_2": "“navā”ti etāya adhikagaṇanāya abhāvadassanatthaṁ “ārammaṇe ṭhitena sabbattha tīṇeva",
  "tika-abh03t4:198_3": "pañhā”ti vuttaṁ. Tattha kātabbāti vacanaseso. Tīṇevāti ca tato uddhaṁ gaṇanaṁ nivāreti,",
  "tika-abh03t4:198_4": "na adho paṭikkhipati. Tena “vipāke eka”nti gaṇanā na nivāritāti daṭṭhabbā. Tīsu ekassa",
  "tika-abh03t4:198_5": "antogadhatāya ca “tīṇevā”ti vuttanti. Itītiādinā “sabbattha tīṇevā”ti vacanena attano",
  "tika-abh03t4:198_6": "vacanaṁ daḷhaṁ karoti.",
  "tika-abh03t4:199_0": "80-85.Ye…pe… taṁ dassetunti etthāyamadhippāyo – yadipi avigatānantaraṁ “ārammaṇapaccayā",
  "tika-abh03t4:199_1": "hetuyā tīṇī”ti vuttepi ūnataragaṇanena saddhiṁ saṁsandane yā gaṇanā labbhati, sā",
  "tika-abh03t4:199_2": "dassitā hoti, tathāpi ūnataragaṇanehi samānagaṇanehi ca saddhiṁ saṁsandane ūnatarā",
  "tika-abh03t4:199_3": "samānā ca hoti, na evaṁ āvikaraṇavasena dassitā hoti, vipallāsayojanāya pana tathā",
  "tika-abh03t4:199_4": "dasseti. Vacanena vā hi liṅgena vā atthavisesāvikaraṇaṁ hotīti. Tenetaṁ āvikarotīti",
  "tika-abh03t4:199_5": "etthāpi evameva adhippāyo yojetabbo. Paccanīyādīsupi pana “nārammaṇapaccayā nahetuyā",
  "tika-abh03t4:199_6": "ekaṁ…pe… novigatapaccayā nahetuyā eka”ntiādinā mūlapadaṁ ādimhiyeva ṭhapetvā yojanā",
  "tika-abh03t4:199_7": "katā, na ca tattha etaṁ lakkhaṇaṁ labbhati, tasmā mūlapadassa ādimhi ṭhapetvā yojanameva",
  "tika-abh03t4:199_8": "kamo, na cakkabandhananti “ārammaṇapaccayā hetuyā tīṇī”tiādi yojitaṁ, na ca viññāte",
  "tika-abh03t4:199_9": "atthe vacanena liṅgena ca payojanamatthīti.",
  "tika-abh03t4:200": "Paccayānulomavaṇṇanā niṭṭhitā.",
  "tika-abh03t4:201": "Paṭiccavāro",
  "tika-abh03t4:202": "Paccayapaccanīyavaṇṇanā",
  "tika-abh03t4:203": "86-87.“Ahetukaṁ vipākābyākatanti idaṁ rūpasamuṭṭhāpakavaseneva veditabba”nti vuttaṁ, sabbasaṅgāhakavasena panetaṁ na na sakkā yojetuṁ.",
  "tika-abh03t4:204_0": "93.Sahajātapurejātapaccayā saṅgahaṁ gacchantīti ettha ca sahajātā ca hetādayo purejātā",
  "tika-abh03t4:204_1": "ca ārammaṇādayo paccayā saṅgahaṁ gacchantīti attho daṭṭhabbo. Na hi napacchājātapaccayā",
  "tika-abh03t4:204_2": "uppajjamānā dvīheva sahajātapurejātapaccayehi uppajjanti, atha kho pacchājātavajjehi sabbehīti.",
  "tika-abh03t4:205_0": "94-97.Nāhārapaccaye ekaccaṁ rūpameva paccayapaccayuppannanti yaṁ paṭicca uppajjati,",
  "tika-abh03t4:205_1": "so paccayo rūpamevāti katvā vuttaṁ. Yasmā pana paccayā uppajjati, so arūpampi hoti",
  "tika-abh03t4:205_2": "yathā kammaṁ kaṭattārūpassa.",
  "tika-abh03t4:206_0": "99-102. Namaggapaccaye yadipi cittasamuṭṭhānādayo sabbe rūpakoṭṭhāsā labbhanti, tathāpi",
  "tika-abh03t4:206_1": "yaṁ maggapaccayaṁ labhati, tassa pahīnattā “ekaccaṁ rūpaṁpaccayuppanna”nti vuttaṁ,",
  "tika-abh03t4:206_2": "evameva pana nahetupaccayādīsupi ekaccarūpassa paccayuppannatā daṭṭhabbā.",
  "tika-abh03t4:207_0": "107-130.Nāhāranaindriyanajhānanamaggapaccayā sabbattha sadisavissajjanāti idaṁ etesu",
  "tika-abh03t4:207_1": "mūlabhāvena ṭhitesu gaṇanāya samānataṁ sandhāya vuttaṁ. Mūlānañhi idha vissajjanaṁ",
  "tika-abh03t4:207_2": "gaṇanāyeva, na sarūpadassananti. Nasahajātādicatukkaṁ idhāpi parihīnamevāti suddhikanaye",
  "tika-abh03t4:207_3": "viya mūlesupi parihīnamevāti attho.",
  "tika-abh03t4:208": "Paccayapaccanīyavaṇṇanā niṭṭhitā.",
  "tika-abh03t4:209": "Paccayānulomapaccanīyavaṇṇanā",
  "tika-abh03t4:210_0": "131-189.Hetādhipatimaggapaccayesu anulomato ṭhitesu…pe… aṭṭha paccanīyato na labbhantīti",
  "tika-abh03t4:210_1": "tiṇṇampi sādhāraṇānaṁ paccanīyato alabbhamānānaṁ sabbesaṁ saṅgahavasena vuttaṁ, tasmā",
  "tika-abh03t4:210_2": "maggapaccaye itarehi sādhāraṇā satteva yojetabbā. Adhipatipaccaye anulomato ṭhite",
  "tika-abh03t4:210_3": "hetupaccayopi paccanīyato na labbhati, so pana maggena asādhāraṇoti katvā na vuttoti",
  "tika-abh03t4:210_4": "daṭṭhabbo. Yehi vinā arūpaṁ na uppajjati, te ekantikattā arūpaṭṭhānikāti idha vuttāti",
  "tika-abh03t4:210_5": "daṭṭhabbā, tena purejātāsevanapaccayā tehi vināpi arūpassa uppattito vajjitā honti.",
  "tika-abh03t4:210_6": "Sabbaṭṭhānikā aññamaññaāhārindriyā ca tehi vinā arūpassa anuppattito saṅgahitāti.",
  "tika-abh03t4:210_7": "Ūnataragaṇanānaṁyeva vasenāti yadi anulomato ṭhitā ekakādayo dvāvīsatipariyosānā",
  "tika-abh03t4:210_8": "ūnataragaṇanā honti, tesaṁ vasena paccanīyato yojitassa tassa tassa gaṇanā veditabbā.",
  "tika-abh03t4:210_9": "Atha paccanīyato yojito ūnataragaṇano, tassa vasena anulomato ṭhitassapi gaṇanā veditabbāti",
  "tika-abh03t4:210_10": "attho. “Aññamaññapaccayā nārammaṇe eka”ntiādivacanato pana na idaṁ lakkhaṇaṁ ekantikaṁ.",
  "tika-abh03t4:211": "Paccayānulomapaccanīyavaṇṇanā niṭṭhitā.",
  "tika-abh03t4:212": "Paccayapaccanīyānulomavaṇṇanā",
  "tika-abh03t4:213_0": "190.Sabbatthevāti na kevalaṁ hetumhiyeva, atha kho sabbesu paccayesu paccanīkato",
  "tika-abh03t4:213_1": "ṭhitesūti attho. Purejātaṁ āsevanañca alabhantaṁ kañci nidassanavasena dassento “paṭisandhivipāko panā”tiādimāha.",
  "tika-abh03t4:214_0": "“Purejātapacchājātāsevanavipākavippayuttesu paccanīkato ṭhitesu ekaṁ ṭhapetvā avasesā",
  "tika-abh03t4:214_1": "anulomato labbhantī”ti idaṁ avasesānaṁ lābhamattaṁ sandhāya vuttaṁ. Na sabbesaṁ avasesānaṁ",
  "tika-abh03t4:214_2": "lābhanti daṭṭhabbaṁ. Yadipi hi pacchājāte pasaṅgo natthi “anulomato sabbattheva na",
  "tika-abh03t4:214_3": "labbhatī”ti apavādassa katattā, purejāto pana vippayutte paccanīkato ṭhite anulomato",
  "tika-abh03t4:214_4": "labbhatīti idampi avasesā sabbeti atthe gayhamāne āpajjeyya. Yampi keci “vippayuttapaccayarahite",
  "tika-abh03t4:214_5": "āruppepi ārammaṇapurejātassa sambhavaṁ ñāpetuṁ evaṁ vutta”nti vadanti, tampi tesaṁ",
  "tika-abh03t4:214_6": "rucimattameva. Na hi yattha vatthupurejātaṁ na labbhati, tattha ārammaṇapurejātabhāvena",
  "tika-abh03t4:214_7": "upakārakaṁ hotīti dassitoyaṁ nayoti. Yujjamānakavasenāti paccanīkato ṭhitassa ṭhapetabbattā",
  "tika-abh03t4:214_8": "vuttaṁ, yujjamānakapaccayuppannavasena vāti attho. “Maggapaccaye paccanīkato ṭhite",
  "tika-abh03t4:214_9": "hetupaccayo anulomato na labbhatī”ti purimapāṭho, adhipatipaccayopi pana na labbhatīti",
  "tika-abh03t4:214_10": "“hetādhipatipaccayā anulomato na labbhantī”ti paṭhanti. Adhipatipaccaye paccanīkato",
  "tika-abh03t4:214_11": "ṭhite pacchājātato añño anulomato alabbhamāno nāma natthīti na vicāritaṁ. Aññamaññe",
  "tika-abh03t4:214_12": "paccanīkato ṭhite “arūpānaṁyevā”ti vuttā nava anulomato na labbhanti, tampi paccanīkato",
  "tika-abh03t4:214_13": "ṭhitehi ārammaṇapaccayādīhi sadisatāya suviññeyyanti na vicāritaṁ bhavissatīti.",
  "tika-abh03t4:215_0": "191-195.Yāvaāsevanā sabbaṁ sadisanti na aññamaññena ghaṭitassa mūlassa vitthāritattā",
  "tika-abh03t4:215_1": "tato parāni mūlāni sandhāya vuttaṁ. Tesu hi anulomato yojetabbapaccayā ca pañhā cāti sabbaṁ sadisanti.",
  "tika-abh03t4:216_0": "Imasmiṁ paccanīyānulometi etassa “imesampi pakiṇṇakānaṁ vasenettha gaṇanavāro asammohato",
  "tika-abh03t4:216_1": "veditabbo”ti etena saha sambandho. Tattha etthāti etesu paccayesūti attho veditabbo.",
  "tika-abh03t4:216_2": "Imasmiṁ paccanīyānulome labbhamānesu paccayuppannadhammesupīti vā yojetabbaṁ. Tattha",
  "tika-abh03t4:216_3": "pi-saddena imamatthaṁ dīpeti – na kevalaṁ paccayesveva kismiñci paccanīkato ṭhite",
  "tika-abh03t4:216_4": "keci anulomato na labbhanti, atha kho paccayuppannadhammesupi koci ekaccaṁ paccayaṁ",
  "tika-abh03t4:216_5": "labhamāno kañci paccayaṁ na labhatīti. Tattha kammapaccayaṁ labhamāno yebhuyyena",
  "tika-abh03t4:216_6": "indriyapaccayaṁ labhati, maggapaccayaṁ labhamāno yebhuyyena hetupaccayaṁ, tathā ca",
  "tika-abh03t4:216_7": "jhānapaccayaṁ labhamāno maggapaccayanti etesveva lābhālābhā vicāritā. Yatthāti pañcavokārapavatte",
  "tika-abh03t4:216_8": "asaññesu ca. Rūpadhammāti yathāvuttāni kaṭattārūpāneva sandhāya vadati. Na hi pañcavokārapavatte",
  "tika-abh03t4:216_9": "sabbe rūpadhammā hetādīni na labhantīti. “Hetādhipativipākindriyapaccaye na labhantī”ti",
  "tika-abh03t4:216_10": "purimapāṭho, jhānamaggepi pana na labhantīti “hetādhipativipākindriyajhānamaggapaccaye",
  "tika-abh03t4:216_11": "na labhantī”ti paṭhanti. Ye rūpadhammānaṁ paccayā honti, tesu arūpaṭṭhānikavajjesu",
  "tika-abh03t4:216_12": "eteyeva na labhantīti adhippāyo. Pacchājātāhāravippayuttapaccayepi hi pavatte kaṭattārūpaṁ",
  "tika-abh03t4:216_13": "labhatīti. Labbhamānālabbhamānapaccayadassanamattañcetaṁ, na tehi paccayehi uppattianuppattidassananti.",
  "tika-abh03t4:216_14": "Evaṁ indriyapaccayālābho jīvitindriyaṁ sandhāya vutto siyā. Yathāvuttesu hi dhammavasena",
  "tika-abh03t4:216_15": "pacchājātādittayampi alabhantaṁ nāma kaṭattārūpaṁ natthi. Ko pana vādo sabbaṭṭhānikakammesu.",
  "tika-abh03t4:216_16": "Indriyaṁ pana alabhantaṁ atthi, kintaṁ? Jīvitindriyanti. Yadi evaṁ upādārūpāni sandhāya",
  "tika-abh03t4:216_17": "aññamaññapaccayampi na labhantīti vattabbaṁ, taṁ pana pākaṭanti na vuttaṁ siyā. Arūpindriyālābhaṁ",
  "tika-abh03t4:216_18": "vā sandhāya indriyapaccayālābho vuttoti daṭṭhabbo.",
  "tika-abh03t4:217_0": "196-197.Nārammaṇamūlakesu dukādīsu hetuyā pañcāti yadipi tikādīsu “hetuyā pañcā”ti",
  "tika-abh03t4:217_1": "idaṁ natthi, tathāpi dukādīsu sabbattha anuttānaṁ vattukāmo “dukādīsū”ti sabbasaṅgahavasena",
  "tika-abh03t4:217_2": "vatvā tattha yaṁ ādiduke vuttaṁ “hetuyā pañcā”ti, taṁ niddhāreti. Keci pana “nārammaṇamūlake",
  "tika-abh03t4:217_3": "hetuyā pañcā”ti pāṭhaṁ vadanti. “Aññamaññe ekanti bhūtarūpameva sandhāya vutta”nti",
  "tika-abh03t4:217_4": "purimapāṭho, vatthupi pana labbhatīti “bhūtarūpāni ceva vatthuñca sandhāya vutta”nti",
  "tika-abh03t4:217_5": "paṭhanti. Timūlaketi idhāpi dumūlakaṁ timūlakanti vadanti.",
  "tika-abh03t4:218_0": "203-233.Nakammamūlakehetuyā tīṇītiādīsu cetanāva paccayuppannāti idaṁ “hetuyā tīṇī”ti",
  "tika-abh03t4:218_1": "evaṁpakāre cetanāmattasaṅgāhake sandhāya vuttanti daṭṭhabbaṁ. Ādi-saddo hi pakāratthova",
  "tika-abh03t4:218_2": "hotīti. Sahajātaaññamaññanissayāhāraatthiavigatesu pana rūpampi labbhatīti.",
  "tika-abh03t4:219": "Paccayapaccanīyānulomavaṇṇanā niṭṭhitā.",
  "tika-abh03t4:220": "Paṭiccavāravaṇṇanā niṭṭhitā.",
  "tika-abh03t4:221": "2. Sahajātavāravaṇṇanā",
  "tika-abh03t4:222_0": "234-242.Kusalaṁ dhammaṁ sahajāto, kusalaṁ ekaṁ khandhaṁ sahajātotiādīsu sahajātasaddena",
  "tika-abh03t4:222_1": "sahajātapaccayakaraṇaṁ sahajātāyattabhāvagamanaṁ vā vuttanti tassa karaṇassa gamanassa",
  "tika-abh03t4:222_2": "vā kusalādīnaṁ kammabhāvato upayogavacanaṁ katanti daṭṭhabbaṁ. Esa nayo paccayavārādīsupi.",
  "tika-abh03t4:222_3": "Tatrāpi hi paccayasaddena ca nissayapaccayakaraṇaṁ nissayāyattabhāvagamanaṁ vā vuttaṁ,",
  "tika-abh03t4:222_4": "saṁsaṭṭhasaddena ca sampayuttapaccayakaraṇaṁ sampayuttāyattabhāvagamanaṁ vāti taṁkammabhāvato",
  "tika-abh03t4:222_5": "upayogavacanaṁ kusalādīsu katanti. Sahajātampi ca upādārūpaṁ bhūtarūpassa paccayo",
  "tika-abh03t4:222_6": "na hotīti “paṭiccā”ti iminā vacanena dīpito paccayo na hotīti attho. “Upādārūpaṁ",
  "tika-abh03t4:222_7": "bhūtarūpassā”ti ca nidassanavasena vuttaṁ. Upādārūpassapi hi upādārūpaṁ yathāvutto",
  "tika-abh03t4:222_8": "paccayo na hoti, vatthuvajjāni rūpāni ca arūpānanti.",
  "tika-abh03t4:223": "Sahajātavāravaṇṇanā niṭṭhitā.",
  "tika-abh03t4:224": "3. Paccayavāravaṇṇanā",
  "tika-abh03t4:225_0": "243.Paccayāti ettha pati ayo paccayo. Pati-saddo patiṭṭhatthaṁ dīpeti, aya-saddo",
  "tika-abh03t4:225_1": "gatiṁ, patiṭṭhābhūtā gati nissayo paccayoti vuttaṁ hoti, tato paccayā, paccayakaraṇato",
  "tika-abh03t4:225_2": "tadāyattabhāvagamanato vāti attho.",
  "tika-abh03t4:226_0": "“Mahābhūte paccayā cittasamuṭṭhānaṁ rūpa”nti bhūtupādārūpāni saha saṅgaṇhitvā vuttaṁ.",
  "tika-abh03t4:226_1": "Aṭṭhakathāyaṁ pana cittasamuṭṭhāne ca mahābhūte nissāya cittasamuṭṭhānaṁ upādārūpanti",
  "tika-abh03t4:226_2": "sayaṁ nissayo ahutvā nissaye uppajjamānena upādārūpena nidassanaṁ katanti daṭṭhabbaṁ.",
  "tika-abh03t4:227_0": "255.Asañña…pe… kaṭattārūpaṁ upādārūpanti ettha yo paṭiccavāre sahajāte kammautujānaṁ,",
  "tika-abh03t4:227_1": "kamme ca ekantānekantakammajānaṁ vasena attho vutto, so nādhippeto eva “kaṭattārūpa”nti",
  "tika-abh03t4:227_2": "kammasamuṭṭhānarūpasseva sabbassa ca gahitattāti taṁ pahāya yathāgahitassa kaṭattārūpassa",
  "tika-abh03t4:227_3": "visesanavasena “upādārūpasaṅkhātaṁ kaṭattārūpa”nti atthamāha. Mahābhūte pana paṭicca",
  "tika-abh03t4:227_4": "paccayā ca mahābhūtānaṁ uppatti na nivāretabbāti upādārūpaggahaṇena kaṭattārūpaggahaṇaṁ",
  "tika-abh03t4:227_5": "avisesetvā upādārūpānaṁ nivattetabbānaṁ atthitāya kaṭattārūpaggahaṇeneva upādārūpaggahaṇassa",
  "tika-abh03t4:227_6": "visesanaṁ daṭṭhabbaṁ.",
  "tika-abh03t4:228_0": "269-276. “Abyākatena abyākataṁ, kusalaṁ, akusala”nti vattabbe “abyākatena kusalaṁ,",
  "tika-abh03t4:228_1": "akusalaṁ, abyākata”nti, “kusalaṁ dhammaṁ paṭicca kusalo ca akusalo ca dhammā kusalassāti",
  "tika-abh03t4:228_2": "anāmasitvā”ti ca purimapāṭhe pamādalekhā daṭṭhabbā.",
  "tika-abh03t4:229_0": "286-287.Nahetupaccayā napurejāte dveti ettha aṭṭhakathāyaṁ “āruppe pana ahetukamohassa",
  "tika-abh03t4:229_1": "ahetukakiriyassa ca vasena dveti vuttā, navippayutte dveti āruppe ahetukākusalakiriyavasenā”ti",
  "tika-abh03t4:229_2": "vuttaṁ, taṁ labbhamānesu ekadesena nidassanavasena vuttanti daṭṭhabbaṁ. Āruppe pana",
  "tika-abh03t4:229_3": "ahetukamohassa ahetukakiriyāya ahetukapaṭisandhiyā ekaccassa ca rūpassa vasena dve",
  "tika-abh03t4:229_4": "vuttāti, navippayutte dveti āruppe ahetukākusalakiriyāekaccarūpānaṁ vasenāti vuttanti.",
  "tika-abh03t4:229_5": "“Nonatthinovigatesu ekanti sabbarūpassa vasenā”ti vuttaṁ, nahetumūlakattā imassa",
  "tika-abh03t4:229_6": "nayassa hetupaccayaṁ labhantaṁ na labbhatīti “ekaccassa rūpassa vasenā”ti bhavitabbaṁ.",
  "tika-abh03t4:229_7": "Cakkhādidhammavasena pana cittasamuṭṭhānādikoṭṭhāsavasena vā sabbaṁ labbhatīti “sabbarūpassā”ti vuttaṁ siyā.",
  "tika-abh03t4:230": "289-296.Āgatānāgatanti pañhavasena vuttaṁ, labbhamānālabbhamānanti āgate ca pañhe labbhamānālabbhamānadhammavasena.",
  "tika-abh03t4:231": "Paccayavāravaṇṇanā niṭṭhitā.",
  "tika-abh03t4:232": "4. Nissayavāravaṇṇanā",
  "tika-abh03t4:233": "329-337.Paccayavārena nissayapaccayabhāvanti nissayavāre vuttassa nissayapaccayabhāvaṁ niyametunti attho.",
  "tika-abh03t4:234": "Nissayavāravaṇṇanā niṭṭhitā.",
  "tika-abh03t4:235": "5. Saṁsaṭṭhavāravaṇṇanā",
  "tika-abh03t4:236_0": "351-368. Saṁsaṭṭhavāre paccanīye “navippayutte paṭisandhi natthī”ti idaṁ vatthuvirahitāya",
  "tika-abh03t4:236_1": "paṭisandhiyā visuṁ anuddharaṇato vuttaṁ. Paṭiccavārādīsu hi sahajātassa paccayabhāvadassanatthaṁ",
  "tika-abh03t4:236_2": "savatthukā paṭisandhi uddhaṭā, sā idhāpi adhipatipurejātāsevanesu nakammanavipākanajhānanavippayuttesu",
  "tika-abh03t4:236_3": "na labbhati, aññesu ca anulomato paccanīyato ca labbhamānapaccayesu labbhatīti imassa",
  "tika-abh03t4:236_4": "visesassa dassanatthaṁ uddhaṭāti. Sesā terasa na labbhantīti ettha “sesā cuddasā”ti",
  "tika-abh03t4:236_5": "bhavitabbaṁ. Na jhāne ekanti ahetukapañcaviññāṇavasenāti pañcaviññāṇānaṁ hetupaccayavirahitamattadassanatthaṁ",
  "tika-abh03t4:236_6": "ahetukaggahaṇaṁ katanti daṭṭhabbaṁ, “namagge ekanti ahetukakiriyavasenā”ti vuttaṁ,",
  "tika-abh03t4:236_7": "“ahetukavipākakiriyavasenā”ti bhavitabbaṁ.",
  "tika-abh03t4:237_0": "369-391.Heṭṭhāvuttanayenevāti paṭiccavāre anulomapaccanīye vuttanayena. “Nahetupaccayuppannesu",
  "tika-abh03t4:237_1": "ahetukamohova jhānamaggapaccayaṁ labhati, sesā na labhantī”ti vuttaṁ, sesesu pana",
  "tika-abh03t4:237_2": "pañcaviññāṇavajjāhetukakkhandhā taṁsamuṭṭhānā paccayuppannadhammā jhānapaccayaṁ labhanti,",
  "tika-abh03t4:237_3": "na paccanīyānulome dvinnaṁ paccayānaṁ anulomena saha yojanā atthīti jhānamaggapaccayaṁ",
  "tika-abh03t4:237_4": "sahitaṁ labhatīti ca na sakkā vattuṁ, tasmā “ahetukamohova maggapaccayaṁ labhatī”ti vattabbaṁ.",
  "tika-abh03t4:238": "Saṁsaṭṭhavāravaṇṇanā niṭṭhitā.",
  "tika-abh03t4:239": "6. Sampayuttavāravaṇṇanā",
  "tika-abh03t4:240": "392-400. Sadisaṁ sampayuttaṁ saṁsaṭṭhaṁ vokiṇṇañca saṁsaṭṭhaṁ na hotīti ubhayaṁ aññamaññāpekkhaṁ vuccamānaṁ aññamaññassa niyāmakaṁ hotīti.",
  "tika-abh03t4:241": "Sampayuttavāravaṇṇanā niṭṭhitā.",
  "tika-abh03t4:242": "7. Pañhāvāravibhaṅgavaṇṇanā",
  "tika-abh03t4:243_0": "401-403.Yehi paccayehi kusalo kusalassa paccayo hoti, te paccaye paṭipāṭiyā dassetunti",
  "tika-abh03t4:243_1": "yathākkamena āgatāgatapaṭipāṭiyā dassetunti attho. Kusalo kusalassāti nidassanamattametaṁ,",
  "tika-abh03t4:243_2": "tena kusalo kusalādīnaṁ, akusalo akusalādīnaṁ, abyākato abyākatādīnaṁ, kusalābyākatā",
  "tika-abh03t4:243_3": "kusalādīnantiādiko sabbo pabhedo nidassito hotīti yathānidassite sabbe gahetvā āha",
  "tika-abh03t4:243_4": "“te paccaye paṭipāṭiyā dassetu”nti.",
  "tika-abh03t4:244_0": "404.Datvāti ettha dā-saddo sodhanatthopi hotīti mantvā āha “visuddhaṁ katvā”ti. Tesañhi",
  "tika-abh03t4:244_1": "taṁ cittanti tesanti vattabbatārahaṁ sakadāgāmimaggādipurecārikaṁ taṁ gotrabhucittanti",
  "tika-abh03t4:244_2": "adhippāyo. Vipassanākusalaṁ pana kāmāvacaramevāti paccayuppannaṁ bhūmito vavatthapeti.",
  "tika-abh03t4:244_3": "Tenevāti dhammavaseneva dassanato, desanantarattāti adhippāyo.",
  "tika-abh03t4:245_0": "405. Assādanaṁ sarāgassa somanassassa sasomanassassa rāgassa ca kiccanti āha “anubhavati",
  "tika-abh03t4:245_1": "ceva rajjati cā”ti. Abhinandanaṁ pītikiccasahitāya taṇhāya kiccanti āha “sappītikataṇhāvasenā”ti.",
  "tika-abh03t4:245_2": "Diṭṭhābhinandanā diṭṭhiyeva. Ettha pana pacchimatthameva gahetvā “abhinandantassa",
  "tika-abh03t4:245_3": "attā attaniyantiādivasena…pe… diṭṭhi uppajjatī”ti vuttaṁ. Abhinandanā pana diṭṭhābhinandanāyevāti",
  "tika-abh03t4:245_4": "na sakkā vattuṁ “bhāvanāya pahātabbo dhammo bhāvanāya pahātabbassa dhammassa ārammaṇa…pe…",
  "tika-abh03t4:245_5": "bhāvanāya pahātabbaṁ rāgaṁ assādeti abhinandatī”ti vacanato, tasmā purimopi attho",
  "tika-abh03t4:245_6": "vuttoti daṭṭhabbo. Dvīsu pana somanassasahagatacittesu yathāvuttena somanassena rāgena",
  "tika-abh03t4:245_7": "ca assādentassa tesuyeva sappītikataṇhāya catūsupi diṭṭhābhinandanāya abhinandantassa",
  "tika-abh03t4:245_8": "ca diṭṭhi uppajjatītipi sakkā yojetuṁ. Jātivasenāti suciṇṇasāmaññavasenāti attho.",
  "tika-abh03t4:246_0": "406.Tadārammaṇatāti tadārammaṇabhāvena. Vibhattilopo hettha katoti. Bhāvavantato",
  "tika-abh03t4:246_1": "vā añño bhāvo natthīti bhāveneva vipākaṁ viseseti, vipāko tadārammaṇabhāvabhūtoti",
  "tika-abh03t4:246_2": "attho. Viññāṇañcāyatananevasaññānāsaññāyatanavipākānaṁ viya na kāmāvacaravipākānaṁ",
  "tika-abh03t4:246_3": "niyogato vavatthitaṁ idañca kammaṁ ārammaṇanti taṁ labbhamānampi na vuttaṁ. Tadārammaṇena",
  "tika-abh03t4:246_4": "pana kusalārammaṇabhāvena samānalakkhaṇatāya kammārammaṇā paṭisandhiādayopi dassitāyevāti",
  "tika-abh03t4:246_5": "daṭṭhabbā. Paṭilomato vā ekantarikavasena vāti vadantena anulomato samāpajjane yebhuyyena",
  "tika-abh03t4:246_6": "āsannasamāpattiyā ārammaṇabhāvo dassitoti daṭṭhabbo. Yathā pana paṭilomato ekantarikavasena",
  "tika-abh03t4:246_7": "ca samāpajjantassa anāsannāpi samāpatti ārammaṇaṁ hoti, evaṁ anulomato samāpajjantassapi",
  "tika-abh03t4:246_8": "bhaveyyāti. “Cetopariyañāṇassātiādīni parato āvajjanāya yojetabbānī”ti vatvā “yā",
  "tika-abh03t4:246_9": "etesaṁ āvajjanā, tassā”ti attho vutto, evaṁ sati “iddhividhañāṇassā”tipi vattabbaṁ",
  "tika-abh03t4:246_10": "siyā. Yasmā pana kusalā khandhā abyākatassa iddhividhañāṇassa ārammaṇaṁ na hontīti",
  "tika-abh03t4:246_11": "taṁ na vuttaṁ, cetopariyañāṇādīnañca hontīti tāni vuttāni, tasmā kiriyānaṁ cetopariyañāṇādīnaṁ",
  "tika-abh03t4:246_12": "yāya kāyaci āvajjanāya ca kusalārammaṇāya kusalā khandhā ārammaṇapaccayena paccayoti",
  "tika-abh03t4:246_13": "evamattho daṭṭhabbo.",
  "tika-abh03t4:247": "407-409.Vippaṭisārādivasenavāti ādi-saddena ādīnavadassanena sabhāvato ca aniṭṭhatāmattaṁ saṅgaṇhāti, akkhantibhedā vā.",
  "tika-abh03t4:248_0": "410.Rūpāyatanaṁ cakkhuviññāṇassātiādinā viññāṇakāyehi niyatārammaṇehi abyākatassa",
  "tika-abh03t4:248_1": "abyākatānaṁ ārammaṇapaccayabhāvaṁ nidasseti. Sabbassa hi vattuṁ asakkuṇeyyattā ekasmiṁ",
  "tika-abh03t4:248_2": "santāne dhammānaṁ ekadesena nidassanaṁ karotīti.",
  "tika-abh03t4:249": "413-416.Catubhūmakaṁkusalaṁ ārammaṇādhipatipaccayabhāvena dassitaṁ, paccayuppannaṁ pana kāmāvacarameva.",
  "tika-abh03t4:250_0": "417. Apubbato cittasantānato vuṭṭhānaṁ bhavaṅgameva, taṁ pana mūlāgantukabhavaṅgasaṅkhātaṁ",
  "tika-abh03t4:250_1": "tadārammaṇaṁ pakatibhavaṅgañca. Anulomaṁ sekkhāya phalasamāpattiyāti ettha kāyaci",
  "tika-abh03t4:250_2": "sekkhaphalasamāpattiyā avajjetabbattā vattabbaṁ natthīti nevasaññānāsaññāyatanakusalaṁ",
  "tika-abh03t4:250_3": "phalasamāpattiyāti imaṁ nibbisesanaṁ phalasamāpattiṁ uddharitvā dassento āha “phalasamāpattiyāti",
  "tika-abh03t4:250_4": "anāgāmiphalasamāpattiyā”ti. Kāmāvacarakiriyā duvidhassapi vuṭṭhānassāti ettha kiriyānantaraṁ",
  "tika-abh03t4:250_5": "tadārammaṇavuṭṭhāne yaṁ vattabbaṁ, taṁ cittuppādakaṇḍe vuttameva.",
  "tika-abh03t4:251_0": "Tā ubhopi…pe… dvādasannanti idaṁ somanassasahagatamanoviññāṇadhātuvasena vuttaṁ,",
  "tika-abh03t4:251_1": "upekkhāsahagatā pana yathāvuttānaṁ dasannaṁ viññāṇadhātūnaṁ voṭṭhabbanakiriyassa",
  "tika-abh03t4:251_2": "manodhātukiriyassa cāti dvādasannaṁ hotīti daṭṭhabbaṁ.",
  "tika-abh03t4:252_0": "423. Dānādipuññakiriyāyattā sabbasampattiyo paṭivijjhitvāti sambandho. Na panetaṁ",
  "tika-abh03t4:252_1": "ekantena gahetabbanti “balavacetanāva labbhati, na dubbalā”ti etaṁ ekantaṁ na gahetabbaṁ,",
  "tika-abh03t4:252_2": "daḷhaṁ vā na gahetabbanti adhippāyo. Kiṁ kāraṇanti? Balavato dubbalassa vā katokāsassa",
  "tika-abh03t4:252_3": "antarāyaṁ paṭibāhitvā vipaccanato “yaṁkañci yadi vipākaṁ janeti, upanissayo na hotī”ti",
  "tika-abh03t4:252_4": "navattabbattā cāti dassento “katokāsañhī”tiādimāha. Vipākattike pana pañhāvārapaccanīye",
  "tika-abh03t4:252_5": "“vipākadhammadhammo vipākassa dhammassa ārammaṇapaccayena paccayo, upanissayapaccayena",
  "tika-abh03t4:252_6": "paccayo, kammapaccayena paccayo”ti kammapaccayassa visuṁ uddhaṭattā, vedanāttike",
  "tika-abh03t4:252_7": "ca pañhāvārapaccanīye “nahetupaccayā naārammaṇapaccayā naupanissaye aṭṭhā”ti vuttattā",
  "tika-abh03t4:252_8": "“vipākajanakampi kiñci kammaṁ upanissayapaccayo na hotī”ti sakkā vattunti.",
  "tika-abh03t4:253_0": "Tasmiṁ vā viruddhoti taṁnimittaṁ viruddho, viruddhanti vā pāṭho. Omānanti parassa",
  "tika-abh03t4:253_1": "pavattaomānaṁ. Rāgo rañjanavasena pavattā kāmarāgataṇhā, “iti me cakkhuṁ siyā anāgatamaddhānaṁ,",
  "tika-abh03t4:253_2": "iti rūpā”ti appaṭiladdhassa paṭilābhāya cittapaṇidahanataṇhā patthanāti ayametesaṁ viseso.",
  "tika-abh03t4:254": "Tesuaññampīti tesu yaṁkiñci pubbe hanitato aññampi pāṇaṁ hanatīti attho.",
  "tika-abh03t4:255": "Punappunaṁ āṇāpanavasena vāti mātughātakammena sadisatāya pubbe pavattāyapi āṇattacetanāya mātughātakammanāmaṁ āropetvā vadanti. Esa nayo dvīhi pahārehīti etthāpi.",
  "tika-abh03t4:256_0": "Yatheva hi…pe… uppādeti nāmāti rāgaṁ upanissāya dānaṁ detīti rāgaṁ upanissāya dānavasena",
  "tika-abh03t4:256_1": "saddhaṁ uppādetīti ayamattho vutto hotīti iminā adhippāyena vadati. Yathā rāgaṁ upanissāya",
  "tika-abh03t4:256_2": "dānaṁ detītievamādi hoti, evaṁ rāgādayo saddhādīnaṁ upanissayapaccayoti idampi hotīti",
  "tika-abh03t4:256_3": "dasseti. Kāyikaṁ sukhantiādīnaṁ ekato dassanena visuṁyeva na etesaṁ paccayabhāvo,",
  "tika-abh03t4:256_4": "atha kho ekatopīti dassitaṁ hotīti daṭṭhabbaṁ.",
  "tika-abh03t4:257_0": "425.Upatthambhakattena paccayattāyevāti etena idaṁ dasseti – na purimavāresu viya",
  "tika-abh03t4:257_1": "imasmiṁ paccayena uppatti vuccati, atha kho tassa tassa paccayuppannassa tesaṁ tesaṁ",
  "tika-abh03t4:257_2": "dhammānaṁ taṁtaṁpaccayabhāvo, na ca pacchājātakkhandhā upatthambhakattena paccayā",
  "tika-abh03t4:257_3": "na honti, tenesa pacchājātapaccayo idha anulomato āgatoti.",
  "tika-abh03t4:258": "427.Cetanā vatthussapi paccayoti attano patiṭṭhābhūtassapi kammapaccayoti adhippāyo.",
  "tika-abh03t4:259_0": "Kasmā panettha paccayavāre viya nissayaatthiavigatesu dumūlakadukāvasānā pañhā na",
  "tika-abh03t4:259_1": "uddhaṭāti? Alabbhamānattā. Tattha hi paccayuppannappadhānattā desanāya kusalo ca",
  "tika-abh03t4:259_2": "abyākato ca dhammā ekato uppajjamānā kusalābyākatapaccayā labbhantīti “kusalañca",
  "tika-abh03t4:259_3": "abyākatañca dhammaṁ paccayā kusalo ca abyākato ca dhammā uppajjantī”ti vuttaṁ. Yato",
  "tika-abh03t4:259_4": "tato vā ubhayapaccayato paccayuppannassa uppattimattaṁyeva hi tattha adhippetaṁ,",
  "tika-abh03t4:259_5": "na ubhayassa ubhinnaṁ paccayabhāvoti. Idha pana paccayappadhānattā desanāya kusalābyākatā",
  "tika-abh03t4:259_6": "kusalābyākatānaṁ ubhinnaṁ nissayādibhūtā na labbhantīti “kusalo ca abyākato ca dhammā",
  "tika-abh03t4:259_7": "kusalassa ca abyākatassa ca dhammassa nissayapaccayena paccayo”tiādi na vuttaṁ.",
  "tika-abh03t4:260": "Pañhāvāravibhaṅgavaṇṇanā niṭṭhitā.",
  "tika-abh03t4:261": "Pañhāvārassa ghaṭane anulomagaṇanā",
  "tika-abh03t4:262": "439.“Ettha pana purejātampi labbhatī”ti vuttaṁ, yadi evaṁ kasmā “tathā”ti vuttanti? “Tīṇī”ti gaṇanamattasāmaññato.",
  "tika-abh03t4:263_0": "440. “Adhipatipaccaye ṭhapetvā vīmaṁsaṁ sesādhipatino visabhāgā”ti purimapāṭho nidassanavasena",
  "tika-abh03t4:263_1": "daṭṭhabbo. Yasmā pana hetupaccayassa visabhāgena ekena ārammaṇena nidassanaṁ akatvā",
  "tika-abh03t4:263_2": "anantarādīni vadanto sabbe visabhāge dasseti, tasmā indriyamaggapaccayā ca visabhāgā",
  "tika-abh03t4:263_3": "dassetabbāti “adhipatindriyamaggapaccayesu ṭhapetvā paññaṁ sesā dhammā visabhāgā”ti",
  "tika-abh03t4:263_4": "paṭhanti. Tathā bhāvābhāvato hetupaccayabhāve sahajātādipaccayabhāvato. Nanu yathā",
  "tika-abh03t4:263_5": "amohavajjānaṁ hetūnaṁ hetupaccayabhāve adhipatindriyamaggapaccayabhāvo natthīti paññāvajjānaṁ",
  "tika-abh03t4:263_6": "adhipatipaccayādīnaṁ visabhāgatā, evaṁ kusalādihetūnaṁ hetupaccayabhāve vipākapaccayabhāvābhāvato",
  "tika-abh03t4:263_7": "hetuvajjānaṁ vipākānaṁ visabhāgatāya bhavitabbanti? Na bhavitabbaṁ, ubhayapaccayasahite",
  "tika-abh03t4:263_8": "cittacetasikarāsimhi hetupaccayabhāve vipākapaccayattābhāvābhāvato. Yathā hi hetusahajātapaccayasahitarāsimhi",
  "tika-abh03t4:263_9": "satipi hetuvajjasabbhāve hetūnaṁ hetupaccayabhāve sahajātapaccayattābhāvo natthīti",
  "tika-abh03t4:263_10": "na hetuvajjānaṁ sahajātānaṁ hetussa visabhāgatā vuttā, evamidhāpīti. Esa nayo vippayuttapaccayepi.",
  "tika-abh03t4:263_11": "Apica paccayuppannasseva paccayā vuccantīti paccayuppannakkhaṇe tathā bhāvābhāvavasena",
  "tika-abh03t4:263_12": "sabhāgatāya vuccamānāya nānākkhaṇavasena visabhāgatā tasseva na vattabbāti.",
  "tika-abh03t4:264": "Kusalā vīmaṁsāti idaṁ “kusalā vīmaṁsādhipatī”ti evaṁ vattabbaṁ. Na hi anadhipatibhūtā vīmaṁsā adhipatipaccayo hotīti.",
  "tika-abh03t4:265_0": "441-443.“Sacepana vippayuttapaccayo pavisati, itarāni dve labhatī”ti purimapāṭho,",
  "tika-abh03t4:265_1": "“kusalo dhammo kusalassa ca abyākatassa cā”ti idaṁ pana na labbhatīti “kusalo abyākatassa,",
  "tika-abh03t4:265_2": "abyākato abyākatassāti dve labhatī”ti paṭhanti. Ūnataragaṇanesūti yesu paviṭṭhesu",
  "tika-abh03t4:265_3": "ūnatarā gaṇanā hoti, tesūti attho. Tīṇi dve ekanti evaṁ ūnataragaṇanesu vā aññamaññādīsu",
  "tika-abh03t4:265_4": "pavisantesu tesaṁ vasena tikato ūnaṁ yathāladdhañca ekanti gaṇanaṁ labhatīti attho.",
  "tika-abh03t4:266": "Avipākānīti anāmaṭṭhavipākānīti attho, na vipākaheturahitānīti.",
  "tika-abh03t4:267_0": "Tattha sabbepi sahajātavipākā cevāti tattha ye sahajātā paccayuppannā vuttā, te sabbepi",
  "tika-abh03t4:267_1": "vipākā ceva vipākasahajātarūpā cāti attho. Taṁsamuṭṭhānarūpā cāti ettha paṭisandhiyaṁ",
  "tika-abh03t4:267_2": "kaṭattārūpampi taṁsamuṭṭhānaggahaṇeneva saṅgaṇhātīti veditabbaṁ. “Taṁsamuṭṭhānarūpakaṭattārūpā",
  "tika-abh03t4:267_3": "ca labbhantī”tipi paṭhanti. Catutthe vipākacittasamuṭṭhānarūpamevāti etthāpi eseva",
  "tika-abh03t4:267_4": "nayo. “Kaṭattārūpañcā”tipi pana paṭhanti.",
  "tika-abh03t4:268_0": "Evampīti “etesu pana ghaṭanesu sabbapaṭhamānī”tiādinā vuttanayenapi. Ghaṭanesu pana",
  "tika-abh03t4:268_1": "yo yo paccayo mūlabhāvena ṭhito, taṁpaccayadhammānaṁ niravasesaūnaūnataraūnatamalābhakkamena",
  "tika-abh03t4:268_2": "ghaṭanā vuccati, niravasesalābhe ca paccayuppannānaṁ niravasesalābhakkamena. Tathā",
  "tika-abh03t4:268_3": "ūnalābhādīsūti ayaṁ kamo veditabbo.",
  "tika-abh03t4:269": "Hetumūlakaṁ niṭṭhitaṁ.",
  "tika-abh03t4:270": "445. Vatthuvasena sanissayaṁ vakkhatīti na idaṁ labbhamānassapi vatthussa vasena ghaṭananti adhippāyenāha “ārammaṇavaseneva vā”ti.",
  "tika-abh03t4:271_0": "446.Sahajātena pana saddhiṁ ārammaṇādhipati, ārammaṇādhipatinā ca saddhiṁ sahajātaṁ",
  "tika-abh03t4:271_1": "na labbhatīti idaṁ yathā sahajātapurejātā eko nissayapaccayo atthipaccayo ca honti,",
  "tika-abh03t4:271_2": "evaṁ sahajātārammaṇādhipatīnaṁ ekassa adhipatipaccayabhāvassa abhāvato vuttaṁ. Nissayabhāvo",
  "tika-abh03t4:271_3": "hi atthiavigatabhāvo ca sahajātapurejātanissayādīnaṁ samāno, na panevaṁ sahajātārammaṇādhipatibhāvo",
  "tika-abh03t4:271_4": "samāno. Sahajāto hi ārammaṇabhāvaṁ anupagantvā attanā saha pavattanavasena adhipati",
  "tika-abh03t4:271_5": "hoti, itaro ārammaṇaṁ hutvā attani ninnatākaraṇena. Sahajāto ca vijjamānabhāveneva",
  "tika-abh03t4:271_6": "upakārako, itaro atītānāgatopi ārammaṇabhāveneva, tasmā sahajātārammaṇapaccayā viya",
  "tika-abh03t4:271_7": "bhinnasabhāvā sahajātārammaṇādhipatinoti na te ekato eva adhipatipaccayabhāvaṁ bhajanti,",
  "tika-abh03t4:271_8": "teneva pañhāvāravibhaṅge ca “kusalo ca abyākato ca dhammā kusalassa dhammassa adhipatipaccayena",
  "tika-abh03t4:271_9": "paccayo”tiādi na vuttanti.",
  "tika-abh03t4:272_0": "447-452. Sāhārakaghaṭanānaṁ purato vīriyacittavīmaṁsānaṁ sādhāraṇavasena anāhārakāmaggakāni",
  "tika-abh03t4:272_1": "saindriyaghaṭanāni vattabbāni siyuṁ “adhipatisahajātanissayaindriyaatthiavigatanti",
  "tika-abh03t4:272_2": "satta. Adhipatisahajātaaññamaññanissayaindriyasampayuttaatthiavigatanti tīṇi. Adhipatisahajātanissayaindriyavippayuttaatthiavigatanti",
  "tika-abh03t4:272_3": "tīṇi. Adhipatisahajātanissayavipākaindriyaatthiavigatanti ekaṁ. Adhipatisahajātaaññamaññanissayavipākaindriyasampayuttaavigatanti",
  "tika-abh03t4:272_4": "ekaṁ. Adhipatisahajātanissayavipākaindriyavippayuttaatthiavigatanti eka”nti. Kasmā",
  "tika-abh03t4:272_5": "tāni na vuttānīti? Indriyabhūtassa adhipatissa āhāramaggehi aññassa abhāvā. Cittādhipati",
  "tika-abh03t4:272_6": "hi āhāro, vīriyavīmaṁsā ca maggo hoti, na ca añño indriyabhūto adhipati atthi, yassa",
  "tika-abh03t4:272_7": "vasena anāhārakāmaggakāni saindriyaghaṭanāni vattabbāni siyuṁ, tasmā tāni avatvā",
  "tika-abh03t4:272_8": "cittādhipatiādīnaṁ ekantena āhāramaggabhāvadassanatthaṁ sāhārakasamaggakāneva vuttāni.",
  "tika-abh03t4:272_9": "Tesu ca samaggakesu dve paccayadhammā labbhanti, sāhārakesu ekoyevāti samaggakāni",
  "tika-abh03t4:272_10": "pubbe vattabbāni siyuṁ. Saindriyakāni pana yehi āhāramaggehi bhinditabbāni, tesaṁ",
  "tika-abh03t4:272_11": "kamavasena pacchā vuttāni. Aṭṭhakathāyaṁ pana sadisattāti samaggakattena samānattā,",
  "tika-abh03t4:272_12": "anantararūpattāti vā attho.",
  "tika-abh03t4:273_0": "457-460.Kusalābyākato abyākatassāti cattārīti abyākatasahitassa kusalassa paccayabhāvadassanavasena",
  "tika-abh03t4:273_1": "kusalamūlakesveva dumūlakampi āharitvā vuttaṁ. Abyākate vatthurūpampīti idaṁ “kaṭattārūpampī”ti",
  "tika-abh03t4:273_2": "evaṁ vattabbaṁ. “Dutiyaghaṭane abyākatavissajjane rūpesu vatthumeva labbhatī”ti purimapāṭho,",
  "tika-abh03t4:273_3": "bhūtarūpampi pana labbhatīti “vatthuñca bhūtarūpañca labbhatī”ti paṭhanti. “Catutthe",
  "tika-abh03t4:273_4": "cittasamuṭṭhānarūpamevā”ti vuttaṁ, “cittasamuṭṭhānarūpaṁ paṭisandhikkhaṇe kaṭattārūpañcā”ti",
  "tika-abh03t4:273_5": "pana vattabbaṁ. Savipākesu paṭhame vipākā ceva vipākacittasamuṭṭhānarūpañcāti ettha",
  "tika-abh03t4:273_6": "catutthe vipākacittasamuṭṭhānamevāti idha ca kaṭattārūpampi vipākacittasamuṭṭhānaggahaṇena",
  "tika-abh03t4:273_7": "gahitanti daṭṭhabbaṁ. “Kaṭattārūpañcā”tipi pana paṭhanti. Ettha pana sahajātaaññamaññanissayavipākasampayuttavippayuttaatthi",
  "tika-abh03t4:273_8": "avigatamūlakesu ghaṭanesu hetukammajhānamaggehi ghaṭanāni na yojitāni, yathāvuttesu",
  "tika-abh03t4:273_9": "atthiavigatamūlavajjesu āhārena, nissayavippayuttaatthiavigatavajjesu adhipatiindriyehi",
  "tika-abh03t4:273_10": "ca. Kasmāti? Tesu hi yojiyamānesu taṁtaṁcittuppādekadesabhūtā hetuādayo arūpadhammāva",
  "tika-abh03t4:273_11": "paccayabhāvena labbhanti. Tena tehi ghaṭanāni hetumūlakādīsu vuttasadisāneva rūpamissakattābhāvena",
  "tika-abh03t4:273_12": "suviññeyyānīti na vuttāni. Atthiavigatehi pana yojiyamāno āhāro nissayādīhi adhipatiindriyāni",
  "tika-abh03t4:273_13": "ca rūpamissakāni hontīti adhipatāhārindriyamūlakesu vuttasadisānipi ghaṭanāni atthiavigatamūlakesu",
  "tika-abh03t4:273_14": "nissayādimūlakesu ca āhārena adhipatindriyehi ca supākaṭabhāvatthaṁ yojitānīti daṭṭhabbānīti.",
  "tika-abh03t4:274": "462-464. Nissayamūlake “chaṭṭhe tīṇīti kusalādīni cittasamuṭṭhānassā”ti purimapāṭho, cakkhādīni pana cakkhuviññāṇādīnaṁ labbhantīti “abyākatassa cakkhāyatanādīni cā”ti paṭhanti.",
  "tika-abh03t4:275": "466. Upanissayamūlake pakatūpanissayavasena vuttesu dvīsu paṭhame “lokiyakusalākusalacetanā paccayabhāvato gahetabbā”ti vuttaṁ, lokuttarāpi pana gahetabbāva.",
  "tika-abh03t4:276_0": "473-477. Kammamūlake paṭisandhiyaṁ vatthupīti ettha na pavatte viya khandhāyeva paccayuppannabhāvena",
  "tika-abh03t4:276_1": "gahetabbāti adhippāyo. Vipākāvipākasādhāraṇavasena vuttesu catūsu paṭhame “arūpena",
  "tika-abh03t4:276_2": "saddhiṁ cittasamuṭṭhānarūpaṁ labbhatī”ti vuttaṁ, kaṭattārūpampi pana labbhateva.",
  "tika-abh03t4:276_3": "Imasmiṁ pana kammamūlake “kammapaccayā ārammaṇe dve”ti, ārammaṇamūlake ca “ārammaṇapaccayā",
  "tika-abh03t4:276_4": "kamme dve”ti kasmā na vuttaṁ, nanu kusalākusalacetanā kammārammaṇānaṁ paṭisandhiyādīnaṁ",
  "tika-abh03t4:276_5": "kammapaccayo ārammaṇapaccayo ca hoti. Yathā ca ārammaṇabhūtaṁ vatthuṁ ārammaṇanissayapaccayabhāvena",
  "tika-abh03t4:276_6": "vuccati, evaṁ kammampi ārammaṇapaccayabhāvena vattabbanti? Na, dvinnaṁ paccayabhāvānaṁ",
  "tika-abh03t4:276_7": "aññamaññapaṭikkhepato. Paccuppannañhi vatthu nissayabhāvaṁ apariccajitvā tenevākārena",
  "tika-abh03t4:276_8": "tannissitena ālambiyamānaṁ nissayabhāvena ca nissayapaccayoti yuttaṁ vattuṁ. Kammaṁ",
  "tika-abh03t4:276_9": "pana tasmiṁ kate pavattamānānaṁ katūpacitabhāvena kammapaccayo hoti, nārammaṇākārena,",
  "tika-abh03t4:276_10": "visayamattatāvasena ca ārammaṇapaccayo hoti, na santānavisesaṁ katvā phaluppādanasaṅkhātena",
  "tika-abh03t4:276_11": "kammapaccayākārena, tasmā kammapaccayabhāvo ārammaṇapaccayabhāvaṁ paṭikkhipati, ārammaṇapaccayabhāvo",
  "tika-abh03t4:276_12": "ca kammapaccayabhāvanti “kammapaccayo hutvā ārammaṇapaccayo hotī”ti, “ārammaṇapaccayo",
  "tika-abh03t4:276_13": "hutvā kammapaccayo hotī”ti ca na sakkā vattunti na vuttaṁ. Esa ca sabhāvo vattamānānañca",
  "tika-abh03t4:276_14": "ārammaṇapurejātānaṁ vatthucakkhādīnaṁ, yaṁ ārammaṇapaccayabhāvena saha nissayādipaccayā",
  "tika-abh03t4:276_15": "hontīti vattabbatā, atītassa ca kammassa ayaṁ sabhāvo, yaṁ ārammaṇapaccayabhāvena",
  "tika-abh03t4:276_16": "saha kammapaccayo hotīti navattabbatā. Yathā sahajātapurejātanissayānaṁ saha nissayapaccayabhāvena",
  "tika-abh03t4:276_17": "vattabbatā sabhāvo, sahajātārammaṇādhipatīnañca saha adhipatipaccayabhāvena navattabbatā, evamidhāpīti.",
  "tika-abh03t4:277_0": "478-483.Nirādhipativiññāṇāhāravasenāti anāmaṭṭhādhipatibhāvassa viññāṇāhārassa vasenāti",
  "tika-abh03t4:277_1": "adhippāyo. Vatthu parihāyatīti aññamaññampi labhantassa vatthussa vasena sabbassa",
  "tika-abh03t4:277_2": "kaṭattārūpassa parihānaṁ dasseti.",
  "tika-abh03t4:278_0": "484-495.“Tatiye arūpindriyāni rūpāna”nti vuttaṁ, cakkhādīni ca pana cakkhuviññāṇādīnaṁ",
  "tika-abh03t4:278_1": "labbhanti. Tato vīriyavasena maggasampayuttāni chāti ettha yadipi vīmaṁsā labbhati,",
  "tika-abh03t4:278_2": "vīriyassa pana vasena taṁsamānagatikā vīmaṁsāpi gahitāti “vīriyavasenā”ti vuttaṁ.",
  "tika-abh03t4:279_0": "511-514. Vippayuttamūlake “dasame kusalādayo cittasamuṭṭhānāna”nti vuttaṁ, paṭisandhiyaṁ",
  "tika-abh03t4:279_1": "pana “khandhā kaṭattārūpānaṁ vatthu ca khandhāna”nti idampi labbhati. “Ekādasame",
  "tika-abh03t4:279_2": "paṭisandhiyaṁ vatthu khandhāna”nti vuttaṁ, taṁ vipākapaccayassa aggahitattā yassa",
  "tika-abh03t4:279_3": "vatthussa vasena ghaṭanaṁ kataṁ, tassa dassanavasena vuttaṁ. “Khandhā ca vatthussā”ti",
  "tika-abh03t4:279_4": "idampi pana labbhateva. “Dvādasame paṭisandhiyaṁ khandhā kaṭattārūpāna”nti pubbapāṭho,",
  "tika-abh03t4:279_5": "cittasamuṭṭhānāni pana na vajjetabbānīti “dvādasame khandhā pavatte cittasamuṭṭhānarūpānaṁ",
  "tika-abh03t4:279_6": "paṭisandhiyaṁ kaṭattārūpānañcā”ti paṭhanti.",
  "tika-abh03t4:280_0": "515-518. Atthipaccayamūlake paṭhamaghaṭane “arūpavatthārammaṇamahābhūtaindriyāhārānaṁ",
  "tika-abh03t4:280_1": "vasena sahajātapurejātapacchājātapaccayā labbhantī”ti vuttaṁ, “āhārindriyapaccayā",
  "tika-abh03t4:280_2": "cā”tipi pana vattabbaṁ. Na hi indriyāhārānaṁ vasena sahajātādayo labbhantīti. “Dutiye",
  "tika-abh03t4:280_3": "pacchājātakabaḷīkārāhārā na labbhantī”ti vuttaṁ, sabbānipi pana alabbhamānāni dassetuṁ",
  "tika-abh03t4:280_4": "“pacchājātakabaḷīkārāhārarūpajīvitindriyarūpādiārammaṇāni ca na labbhantī”ti paṭhanti,",
  "tika-abh03t4:280_5": "chaṭṭhaṁ sabbesaṁ indriyānaṁ vasena vuttaṁ. Sattame tato rūpajīvitindriyamattaṁ parihāyatīti",
  "tika-abh03t4:280_6": "evametesaṁ viseso vattabbo. Tato ekādasameti ettha tatoti navamatoti attho. Terasame",
  "tika-abh03t4:280_7": "vatthārammaṇāti ettha vatthuggahaṇena cakkhādivatthūnipi gahitāni, tathā cuddasame",
  "tika-abh03t4:280_8": "vatthumevāti etthāpi. “Sattarasame pana tadeva ārammaṇādhipatibhāvena, aṭṭhārasamepi",
  "tika-abh03t4:280_9": "tadeva ārammaṇūpanissayavasenā”ti purimapāṭho, “ārammaṇūpanissayavasenā”ti ayaṁ pana",
  "tika-abh03t4:280_10": "sattarasamato viseso na hoti, vatthārammaṇānaṁ pana sattarasame aṭṭhārasame ca vatthusseva",
  "tika-abh03t4:280_11": "paccayabhāvo visesoti “sattarasame pana ārammaṇādhipatibhāvena cakkhādīni ca, aṭṭhārasame",
  "tika-abh03t4:280_12": "vatthusseva ārammaṇūpanissayavasenā”ti paṭhanti.",
  "tika-abh03t4:281_0": "519. Sahajātāni viya sahajātena kenaci ekena paccayena aniyamitattā tāni pakiṇṇakānīti",
  "tika-abh03t4:281_1": "vuttānīti ettha purejātapacchājātāhārindriyāni sahajātena aññamaññañca asāmaññavasena",
  "tika-abh03t4:281_2": "vippakiṇṇāni vuttāni. Ārammaṇamūlake anantarasamanantarapurejātāti ettha upanissayopi paṭhitabbo.",
  "tika-abh03t4:282_0": "Yesu pākaṭā hutvā paññāyanti, tāni dassetuṁ “hetumūlakādīna”ntiādimāha. Alobhāditaṁtaṁnāmavasena",
  "tika-abh03t4:282_1": "pana hetuārammaṇādhipatiāhārindriyajhānamaggapaccayadhammā evaṁ pākaṭā hutvā na paññāyeyyunti",
  "tika-abh03t4:282_2": "te paricchedavasena dassento “dvādaseva hi hetū”tiādimāha. Tena “ettakāyeva paccayadhammā”ti",
  "tika-abh03t4:282_3": "nicchayaṁ katvā pākaṭo hutvā apaññāyamānopi tesveva maggitabboti dasseti. Tattha",
  "tika-abh03t4:282_4": "cha ārammaṇāti etena ārammaṇādhipati rūpādiārammaṇabhāvato saṅgahitoti taṁ aggahetvā",
  "tika-abh03t4:282_5": "“cattāro adhipatayo”ti vuttaṁ. Ekantena kusalavipākāti idaṁ indriyesu aññindriyavasena",
  "tika-abh03t4:282_6": "labbhati. Ekantena akusalavipākāti idaṁ pana na sakkā laddhuṁ. Jhānaṅgesvapi hi dukkhaṁ",
  "tika-abh03t4:282_7": "akusalameva vipākassa ajhānaṅgattā. Cittaṭṭhitipi akusalavipākakiriyā hotīti. Akusalassa",
  "tika-abh03t4:282_8": "vipākā akusalavipākāti evaṁ pana atthe gayhamāne indriyesu dukkhindriyavasena labbheyya,",
  "tika-abh03t4:282_9": "kusalavipākākusalavipākavisesena pana paccayayojanā natthīti ayamattho adhippetoti sakkā vattunti.",
  "tika-abh03t4:283": "Pañhāvārassa ghaṭane anulomagaṇanā niṭṭhitā.",
  "tika-abh03t4:284": "Paccanīyuddhāravaṇṇanā",
  "tika-abh03t4:285_0": "527.Ekena lakkhaṇenāti “kusalo dhammo kusalassa dhammassa nahetupaccayena paccayo”ti",
  "tika-abh03t4:285_1": "hetupaccayato aññena paccayena paccayoti attho. Hetupaccayato ca aññe paccayā aggahitaggahaṇena",
  "tika-abh03t4:285_2": "aṭṭha honti, tesu kusalo kusalassa tīhi paccayehi paccayo, akusalassa dvīhi, evaṁ",
  "tika-abh03t4:285_3": "tasmiṁ tasmiṁ paccaye paccanīyato ṭhite tato aññe paccayā imesveva ārammaṇādīsu aṭṭhasu",
  "tika-abh03t4:285_4": "paccayesu yathāyogaṁ yojetabbāti idamettha lakkhaṇaṁ veditabbaṁ. Etesu ca aṭṭhasu",
  "tika-abh03t4:285_5": "paccayesu purimapurimehi asaṅgahite saṅgahetvā pacchimapacchimā vuttāti ārammaṇato",
  "tika-abh03t4:285_6": "aññesaṁ dvinnaṁ vasena upanissayo, vatthupurejātassa vasena purejātaṁ, sahajātato",
  "tika-abh03t4:285_7": "upanissayato ca, aññissā cetanāya vasena kammaṁ, sahajātato aññassa kabaḷīkārāhārassa",
  "tika-abh03t4:285_8": "vasena āhāro, sahajātato purejātato ca aññassa rūpajīvitindriyassa vasena indriyaṁ",
  "tika-abh03t4:285_9": "vuttanti daṭṭhabbaṁ. Evañca katvā “kusalo dhammo kusalassa dhammassa ārammaṇapaccayena",
  "tika-abh03t4:285_10": "paccayo, sahajātaupanissayapaccayena paccayo”ticceva vuttaṁ, tadaññābhāvā na vuttaṁ",
  "tika-abh03t4:285_11": "“kammāhārindriyapaccayena paccayo”ti, tasmā “ārammaṇādhipati ārammaṇapaccaye saṅgahaṁ",
  "tika-abh03t4:285_12": "gacchatī”ti evaṁ vattabbaṁ. Yaṁ pana parittattike pañhāvārapaccanīye “appamāṇo dhammo",
  "tika-abh03t4:285_13": "appamāṇassa dhammassa sahajātaupanissayapaccayena paccayo”ti ettha ārammaṇassa avacanaṁ,",
  "tika-abh03t4:285_14": "taṁ purimehi asaṅgahitavasena vuttānaṁ saṅgahitavivajjanābhāvato upanissayato aññārammaṇābhāvato",
  "tika-abh03t4:285_15": "ca, na pana ārammaṇūpanissayassa ārammaṇe asaṅgahitattā.",
  "tika-abh03t4:286_0": "Atthiavigatapaccayā yadipi sahajātapurejātapacchājātāhārindriyānaṁ vasena pañcavidhāva,",
  "tika-abh03t4:286_1": "sahajātapurejātānaṁ pana pacchājātāhārānaṁ pacchājātindriyānañca sahāpi atthiavigatapaccayabhāvo",
  "tika-abh03t4:286_2": "hoti, na tiṇṇaṁ vippayuttatā viya visuṁyevāti “atthiavigatesu ca ekekassa vasena",
  "tika-abh03t4:286_3": "chahi bhedehi ṭhitā”ti atthiavigatapaccayalakkhaṇesu ekekaṁ saṅgahetvā vuttaṁ.",
  "tika-abh03t4:287": "“Rūpindriyapaccayo pana ajjhattabahiddhābhedato duvidho”ti vuttaṁ, taṁ “ajjhattikabāhirabhedato”ti evaṁ vattabbaṁ.",
  "tika-abh03t4:288_0": "Catuvīsatiyāpīti na soḷasannaṁyeva, nāpi aṭṭhannaṁyeva, atha kho catuvīsatiyāpīti",
  "tika-abh03t4:288_1": "attho. Ārammaṇabhūtānaṁ adhipatiupanissayapaccayānaṁ upanissaye nissayapurejātavippayuttaatthiavigatānañca",
  "tika-abh03t4:288_2": "purejāte saṅgaho atthīti ārammaṇapaccayaṁ ārammaṇapaccayabhāveyeva ṭhapetvā tadekadesassa",
  "tika-abh03t4:288_3": "tesañca upanissayādīsu saṅgahaṁ vattukāmo “ārammaṇapaccaye ārammaṇapaccayova saṅgahaṁ",
  "tika-abh03t4:288_4": "gacchati, na sesā tevīsatī”ti āha. Catutthe purejātapaccayeti ettha yathā “upanissayapaccaye",
  "tika-abh03t4:288_5": "adhipatibhūto ārammaṇapaccayo”ti vuttaṁ, evaṁ “purejātabhūto ārammaṇapaccayo”tipi",
  "tika-abh03t4:288_6": "vattabbaṁ, taṁ pana tattha vuttanayena gahetuṁ sakkāti katvā na vuttaṁ siyā. Atha",
  "tika-abh03t4:288_7": "pana “ārammaṇato aññaṁ purejātaggahaṇena gahita”nti na vuttaṁ, evaṁ sati upanissayaggahaṇenapi",
  "tika-abh03t4:288_8": "ārammaṇato aññassa gahitatāya bhavitabbanti “adhipatibhūto ārammaṇapaccayo upanissaye",
  "tika-abh03t4:288_9": "saṅgahaṁ gacchatī”ti na vattabbaṁ siyāti.",
  "tika-abh03t4:289_0": "Yesupañhesu…pe… ekova paccayo āgatoti ettha āgatovāti evaṁ evasaddo ānetvā yojetabbo.",
  "tika-abh03t4:289_1": "Tena dvādasamacuddasamesu pañhesu sahajātapurejātesu ekeko paccayo na anāgato hoti,",
  "tika-abh03t4:289_2": "atha kho āgatovāti tesu aññatarapaṭikkhepe tepi pañhā parihāyantīti dassitaṁ hotīti.",
  "tika-abh03t4:289_3": "Yasmiṁ pana pañheti dutiyachaṭṭhapañhesu ekekavasena gahetvā ekavacanena niddisīyati.",
  "tika-abh03t4:289_4": "Evanti ārammaṇaupanissayavasenāti attho. Tena dvādasamacuddasame nivatteti. Tesupi",
  "tika-abh03t4:289_5": "hi dve paccayā āgatā, na pana ārammaṇaupanissayavasenāti. Avasesānaṁ vasenāti avasesānaṁ",
  "tika-abh03t4:289_6": "labbhamānānaṁ vasenāti daṭṭhabbaṁ. Na hi terasamapannarasamesu pacchājātepi paṭikkhitte",
  "tika-abh03t4:289_7": "āhārindriyānaṁ vasena te pañhā labbhanti, atha kho sahajātasseva vasenāti. Idameva",
  "tika-abh03t4:289_8": "cettha lakkhaṇanti aṭṭhannaṁ paccayānaṁ sabbapaccayasaṅgāhakattaṁ, ukkaṭṭhavasena",
  "tika-abh03t4:289_9": "pañhāparicchedo, te te paccaye saṅgahetvā dassitapaccayaparicchedo, tasmiṁ tasmiṁ",
  "tika-abh03t4:289_10": "paccaye paṭikkhitte tassa tassa pañhassa parihānāparihānīti etaṁ sabbaṁ sandhāya",
  "tika-abh03t4:289_11": "vuttanti daṭṭhabbaṁ. Teneva “iminā lakkhaṇenā”ti vuttaṁ.",
  "tika-abh03t4:290_0": "Tatrāti pabhedaparihānīsu. Tīhi paccayehi ekūnavīsati paccayā dassitāti “nahetupaccayā”ti",
  "tika-abh03t4:290_1": "ettha labbhamānapaccaye sandhāya vuttaṁ. Ayaṁ pana paccayuddhāro sabbapaccanīyassa",
  "tika-abh03t4:290_2": "sādhāraṇalakkhaṇavasena vutto, na “nahetupaccayā”ti ettheva labbhamānapaccayadassanavasena.",
  "tika-abh03t4:290_3": "Evañca katvā hetudukapañhāvārapaccanīye “hetudhammo hetussa dhammassa ārammaṇapaccayena",
  "tika-abh03t4:290_4": "paccayo, sahajātapaccayena paccayo, upanissayapaccayena paccayo”ti vuttaṁ, aññathā",
  "tika-abh03t4:290_5": "“nahetupaccayā”ti ettha labbhamānapaccayadassane “sahajātapaccayena paccayo”ti na",
  "tika-abh03t4:290_6": "vattabbaṁ siyā, tasmā idhāpi sabbalabbhamānapaccayasaṅgahavasena paccayuddhārassa",
  "tika-abh03t4:290_7": "vuttattā tīhi paccayehi vīsati paccayā dassitāti daṭṭhabbā. Yaṁ vuttaṁ “tatrāyaṁ",
  "tika-abh03t4:290_8": "vitthārakathā”ti, tatra pabhede vitthārakathaṁ vatvā parihānīyaṁ dassento “tasmiṁ",
  "tika-abh03t4:290_9": "pana paccaye…pe… te parato vakkhāmā”ti āha.",
  "tika-abh03t4:291_0": "528.Tathā akusalādikesupi catūsu pañhesu tehi tehi paccayehi te teyeva paccayā dassitāti",
  "tika-abh03t4:291_1": "kusalādikesu dassitehi aññesaṁ abhāvaṁ sandhāya vuttanti veditabbaṁ. Na hi “akusalo",
  "tika-abh03t4:291_2": "dhammo kusalassa dhammassā”ti ettha dvīhi paccayehi tayo paccayā dassitā, atha kho",
  "tika-abh03t4:291_3": "dveyeva, abyākatassapi akusalo ārammaṇādhipatipaccayo na hotīti.",
  "tika-abh03t4:292_0": "530.Sahajātapaccayā pana na honti vatthumissakattāti asahajātapaccayena vatthunā",
  "tika-abh03t4:292_1": "sahajātapaccayabhāvena gahitattā tena saddhiṁ sahajātapaccayā na hontīti dasseti,",
  "tika-abh03t4:292_2": "na pana suddhānaṁ sahajātapaccayabhāvaṁ nivāreti. Vatthunā pana saddhiṁ yena nissayādinā",
  "tika-abh03t4:292_3": "paccayā honti, tameva nissayādiṁ visesetuṁ sahajātanti vuttanti dassento “tasmā tesa”ntiādimāha.",
  "tika-abh03t4:293_0": "Imasmiṁ pana paccayuddhāre ārammaṇaupanissayakammaatthipaccayesu catūsu sabbapaccaye",
  "tika-abh03t4:293_1": "saṅgaṇhitvā kasmā tesaṁ vasena paccayuddhāro na katoti? Missakāmissakassa atthipaccayavibhāgassa",
  "tika-abh03t4:293_2": "duviññeyyattā. Na hi “avibhāgena atthipaccayena paccayo”ti vutte sakkā viññātuṁ “kiṁ",
  "tika-abh03t4:293_3": "suddhena sahajātaatthipaccayena purejātapacchājātāhārindriyaatthipaccayena vā, atha",
  "tika-abh03t4:293_4": "sahajātapurejātamissakena pacchājātāhāramissakena pacchājātindriyamissakena vā”ti.",
  "tika-abh03t4:293_5": "Atthipaccayavisesesu pana sahajātādīsu sarūpato vuccamānesu yattha suddhānaṁ sahajātādīnaṁ",
  "tika-abh03t4:293_6": "paccayabhāvo, tattha “sahajātapaccayena paccayo”tiādinā suddhānaṁ, yattha ca missakānaṁ",
  "tika-abh03t4:293_7": "paccayabhāvo, tattha “sahajātaṁ purejāta”ntiādinā missakānaṁ gahaṇato suviññeyyatā",
  "tika-abh03t4:293_8": "hoti, tasmā atthipaccayavisesadassanatthaṁ sahajātādayo gahitā, tena ca sabbapaccayānaṁ",
  "tika-abh03t4:293_9": "catūsu paccayesu saṅgaho dassito hoti.",
  "tika-abh03t4:294_0": "Kasmā pana sahajātapurejāte aggahetvā nissayo, purejātapacchājāte aggahetvā vippayutto",
  "tika-abh03t4:294_1": "vā atthipaccayavisesabhāvena na vuttoti? Avattabbattā, nissayo tāva na vattabbo sahajātapurejātānaṁ",
  "tika-abh03t4:294_2": "suddhānaṁ missakānañca nissayapaccayabhāvato vibhajitabbatāya atthipaccayena avisiṭṭhattā,",
  "tika-abh03t4:294_3": "vippayuttapaccayo ca sahajātapurejātapacchājātabhāvato atthipaccayo viya visesitabboti",
  "tika-abh03t4:294_4": "so viya na vattabbo. Sahajātapurejātānañca missakānaṁ atthipaccayabhāvo hoti, na",
  "tika-abh03t4:294_5": "vippayuttabhāvo. Tathā sahajātapacchājātānañca missakānaṁ atthipaccayabhāvo hoti.",
  "tika-abh03t4:294_6": "Vakkhati hi “anupādinnaanupādāniyo dhammo upādinnupādāniyassa ca anupādinnaanupādāniyassa",
  "tika-abh03t4:294_7": "ca dhammassa atthipaccayena paccayo sahajātaṁ pacchājāta”nti, na pana vippayuttapaccayabhāvo,",
  "tika-abh03t4:294_8": "tasmā vippayuttaggahaṇena missakānaṁ atthipaccayabhāvassa aggahaṇato na so atthipaccayaviseso",
  "tika-abh03t4:294_9": "bhavituṁ yuttoti bhiyyopi na vattabbo.",
  "tika-abh03t4:295_0": "Nanu ca sahajātapaccayo ca hetuādīhi visesitabboti sopi nissayavippayuttā viya atthipaccayavisesabhāvena",
  "tika-abh03t4:295_1": "na vattabboti? Na, viruddhapaccayehi avisesitabbattā. Nissayavippayuttā hi atthipaccayo",
  "tika-abh03t4:295_2": "viya uppattikālaviruddhehi paccayehi visesitabbā, na pana sahajāto. Hetuādayo hi",
  "tika-abh03t4:295_3": "sahajātā eva, na uppattikālaviruddhāti.",
  "tika-abh03t4:296": "Paccanīyuddhāravaṇṇanā niṭṭhitā.",
  "tika-abh03t4:297": "Paccanīyagaṇanavaṇṇanā",
  "tika-abh03t4:298": "Nahetumūlakavaṇṇanā",
  "tika-abh03t4:299_0": "532.Suddho ārammaṇapaccayo parihāyatīti ettha suddhaggahaṇena na kiñci payojanaṁ.",
  "tika-abh03t4:299_1": "Ārammaṇe hi paccanīyato ṭhite adhipatipaccayādibhūto ārammaṇapaccayo parihāyatiyevāti.",
  "tika-abh03t4:299_2": "Suddhoti vā aṭṭhasu paccayesu kevalaṁ ārammaṇapaccayo parihāyati, na sesāti dasseti.",
  "tika-abh03t4:299_3": "Ekādasannanti sahajāte saṅgahaṁ gacchantesu pannarasasu aññamaññavipākasampayuttavippayutte",
  "tika-abh03t4:299_4": "vajjetvā ekādasannaṁ vasena. Teti te sahajāte antogadhāyeva tasmiṁ paṭikkhitte aññenākārena",
  "tika-abh03t4:299_5": "vissajjanaṁ na labhantīti dasseti, anantogadhā pana ārammaṇādhipatipurejātanissayādayo",
  "tika-abh03t4:299_6": "ārammaṇādiākārena labhantīti.",
  "tika-abh03t4:300_0": "Kiñcāpi sahajātapaccayoyeva natthīti tasmiṁ paṭikkhitte ime vārā na labbheyyuṁ, atha",
  "tika-abh03t4:300_1": "kho nissayaatthiavigatānaṁ vasena ete labhitabbā siyunti adhippāyo. Yasmā panātiādinā",
  "tika-abh03t4:300_2": "yadipi sahajātapaccayo natthi, yasmā pana sahajātapaccayadhamme ṭhitā ete na nissayādayo",
  "tika-abh03t4:300_3": "na honti, yasmā ca sahajāte paṭikkhitte ye paṭikkhittā honti, te idha sahajātapaṭikkhepena",
  "tika-abh03t4:300_4": "paṭikkhittā, tasmā tepi vārā na labbhantīti dasseti.",
  "tika-abh03t4:301_0": "Ṭhapetvā sahajātapaccayanti etena nissayādibhūtañca sahajātapaccayaṁ ṭhapetvāti vuttanti",
  "tika-abh03t4:301_1": "daṭṭhabbaṁ. Kusalato pavattamānesu kusalābyākatesu kusalassa kusalo aññamaññapaccayo",
  "tika-abh03t4:301_2": "hotīti imamatthaṁ sandhāyāha “aññamaññapaccayadhammavasena pavattisabbhāvato”ti.",
  "tika-abh03t4:301_3": "Ye dhammā aññamaññapaccayasaṅgahaṁ gatāti tesaṁ tesaṁ paccayuppannānaṁ paccayabhāvena",
  "tika-abh03t4:301_4": "vuccamānā ye dhammā attano paccayuppannabhāvena vuccamānānaṁ aññamaññapaccayoti saṅgahaṁ",
  "tika-abh03t4:301_5": "gatāti attho. Kusalo ca kusalassa aññamaññapaccayoti katvā kusalābyākatānaṁ aññamaññapaccayasaṅgahaṁ",
  "tika-abh03t4:301_6": "gateheva dhammehi paccayo hoti, samudāyabhūto ekadesabhūtehīti ayamettha adhippāyo.",
  "tika-abh03t4:301_7": "Kusalo pana kusalassa aññamaññapaccayabhūteheva kusalābyākatānaṁ sahajātādīhi, na",
  "tika-abh03t4:301_8": "aññathāti aññamaññe paṭikkhitte so vāro parihāyatīti vattabbaṁ.",
  "tika-abh03t4:302": "Catunnaṁ khandhānaṁ ekadesovāti sahajāte sandhāya vuttaṁ. Asahajātā hi āhārindriyā rūpakkhandhekadesova honti. Teti te vippayuttapaccayadhammā.",
  "tika-abh03t4:303": "533.“Dumūlakādivasena paccayagaṇanaṁ dassetu”nti likhitaṁ, “paccanīyagaṇanaṁ dassetu”nti pana vattabbaṁ. Paccanīyavāragaṇanā hi dassitāti.",
  "tika-abh03t4:304": "“Vipākaṁ panettha naupanissayapaccayena saddhiṁ ghaṭitattā na labbhatī”ti vuttaṁ, vipākassapi pana kammaṁ upanissayo ahutvāpi kammapaccayo hotīti vipākattike dassitametanti.",
  "tika-abh03t4:305": "Nahetumūlakavaṇṇanā niṭṭhitā.",
  "tika-abh03t4:306": "534.Satta pañca tīṇi dve ekanti paricchinnagaṇanānīti sattādiparicchedehi paricchinnagaṇanāni vissajjanāni hetumūlake dassitānīti āha.",
  "tika-abh03t4:307_0": "538.Nanissayapaccayānaupanissayapaccayā napacchājāte tīṇīti mūlakaṁ saṅkhipitvā dasamūlake",
  "tika-abh03t4:307_1": "“napacchājāte tīṇī”ti vuttaṁ gaṇanaṁ uddharati. “Tesu kaṭattārūpañca āhārasamuṭṭhānañca",
  "tika-abh03t4:307_2": "paccayuppanna”nti vuttaṁ, dvīsu pana vipāko tatiye tesamuṭṭhānikakāyo ca paccayuppanno hotiyeva.",
  "tika-abh03t4:308_0": "545.Abyākato ca sahajātaabyākatassāti “arūpābyākato arūpābyākatassa, rūpābyākato",
  "tika-abh03t4:308_1": "ca rūpābyākatassā”ti etaṁ dvayaṁ sandhāya vuttaṁ. Rūpābyākato pana arūpābyākatassa,",
  "tika-abh03t4:308_2": "arūpābyākato ca rūpābyākatassa sahajātapaccayo honto vippayuttapaccayo hotiyeva.",
  "tika-abh03t4:308_3": "“Abyākato sahajātāhārindriyavasena abyākatassāti evaṁ pañcā”ti pana vattabbaṁ.",
  "tika-abh03t4:309_0": "546.Noatthipaccayā nahetuyā navāti ettha “ekamūlakekāvasānā anantarapakatūpanissayavasena",
  "tika-abh03t4:309_1": "labbhantī”ti vuttaṁ, atthipaccaye pana paṭikkhitte aṭṭhasu paccayesu sahajātapurejātapacchājātāhārindriyāni",
  "tika-abh03t4:309_2": "paṭikkhittāni, ārammaṇaupanissayakammāni ṭhitānīti tesaṁ tiṇṇaṁ ṭhitānaṁ vasena labbhantīti",
  "tika-abh03t4:309_3": "vattabbaṁ. Sabbattha hi aṭṭhasu paccayesu ye ye paṭikkhittā, te te apanetvā ye ye",
  "tika-abh03t4:309_4": "ṭhitā, tesaṁ vasena te te vārā labbhantīti idamettha lakkhaṇanti. Yāva nissayampīti",
  "tika-abh03t4:309_5": "na kevalaṁ nārammaṇeyeva ṭhatvā, atha kho yāva nissayaṁ, tāva ṭhatvāpi naupanissaye",
  "tika-abh03t4:309_6": "dve kātabbāti attho. Naupanissayato hi purimesu ca navapi labbhanti, naupanissaye",
  "tika-abh03t4:309_7": "pana pavatte atthiārammaṇaupanissayapaṭikkhepena satta paccayā paṭikkhittāti avasiṭṭhassa",
  "tika-abh03t4:309_8": "kammassa vasena dveyevāti.",
  "tika-abh03t4:310": "Paccanīyagaṇanavaṇṇanā niṭṭhitā.",
  "tika-abh03t4:311": "Anulomapaccanīyavaṇṇanā",
  "tika-abh03t4:312_0": "550.Sadisavārāti anurūpavārāti attho. Naaññamaññe laddhesu hi ekādasasu “kusalo kusalassa",
  "tika-abh03t4:312_1": "akusalo akusalassā”ti ime hetuyā laddhesu sattasu imeheva dvīhi samānā honti, atthābhāvato",
  "tika-abh03t4:312_2": "pana na anurūpāti. Atha vā vacanato atthato ca uddesato yathāyogaṁ niddesato cāti",
  "tika-abh03t4:312_3": "sabbathā samānataṁ sandhāya “sadisavārā”ti āha.",
  "tika-abh03t4:313_0": "551.Paṭisandhināmarūpaṁ sandhāyāti paṭisandhiyaṁ hetunāmapaccayaṁ vatthurūpañca paccayuppannaṁ",
  "tika-abh03t4:313_1": "sandhāya. Tīṇi kusalādīni cittasamuṭṭhānarūpassāti ettha “abyākato kaṭattārūpassa",
  "tika-abh03t4:313_2": "cā”ti idampi vattabbaṁ.",
  "tika-abh03t4:314_0": "556. Adhipatimūlake nahetuyā dasāti dvinnampi adhipatīnaṁ vasena vuttaṁ, nārammaṇe",
  "tika-abh03t4:314_1": "sattāti sahajātādhipatissa, nasahajāte sattāti ārammaṇādhipatissāti evaṁ sabbattha",
  "tika-abh03t4:314_2": "tasmiṁ tasmiṁ paccaye paṭikkhitte ghaṭanesu ca tasmiṁ tasmiṁ paccaye ghaṭite mūlabhāvena",
  "tika-abh03t4:314_3": "ṭhite paccaye ye dhammā parihāyanti, ye ca tiṭṭhanti, te sādhukaṁ sallakkhetvā ye",
  "tika-abh03t4:314_4": "dhammā ṭhitā yesaṁ paccayā honti, tesaṁ vasena gaṇanā uddharitabbā. Anulome vuttaghaṭite",
  "tika-abh03t4:314_5": "hi mūlabhāvena ṭhapetvā ghaṭitāvasesā paccayā paccanīyato yojitāti tattha laddhāyeva",
  "tika-abh03t4:314_6": "paccanīyato ṭhitapaccayānaṁ vasena samānā ūnā ca sakkā viññātunti.",
  "tika-abh03t4:315": "Anulomapaccanīyavaṇṇanā niṭṭhitā.",
  "tika-abh03t4:316": "Paccanīyānulomavaṇṇanā",
  "tika-abh03t4:317_0": "631.Ūnataragaṇanena saddhiṁ atirekagaṇanassapi gaṇanaṁ parihāpetvāti ettha anulomato",
  "tika-abh03t4:317_1": "yojiyamānena paccayena saddhiṁ paccanīyato ṭhitassa atirekagaṇanassapi gaṇanaṁ parihāpetvāti",
  "tika-abh03t4:317_2": "adhippāyo. Parihāpanagaṇanāya ūnataragaṇanena saddhiṁ samānattañca na ekantikaṁ.",
  "tika-abh03t4:317_3": "Nahetunārammaṇadukassa hi gaṇanā adhipatipaccayena yojiyamānena ūnataragaṇanena saddhiṁ",
  "tika-abh03t4:317_4": "parihīnāpi adhipatipaccaye laddhagaṇanāya na samānā, atha kho tatopi ūnatarā hotīti",
  "tika-abh03t4:317_5": "āha “na panetaṁ sabbasaṁsandanesu gacchatī”ti.",
  "tika-abh03t4:318_0": "Nissaye paccanīyato ṭhite sahajāte ca anulomato atiṭṭhamānānaṁ hetuādīnaṁ sahajātassa",
  "tika-abh03t4:318_1": "ca aṭṭhānaṁ pākaṭanti apākaṭameva dassento “vatthupurejāto anulomato na tiṭṭhatī”ti",
  "tika-abh03t4:318_2": "āha. Āhāre vātiādinā idaṁ dasseti – sahajāte paccanīyato ṭhite anulomato atiṭṭhamānā",
  "tika-abh03t4:318_3": "jhānamaggasampayuttā āhāre vā indriye vā paccanīyato ṭhite tiṭṭhantīti hetuādayopi",
  "tika-abh03t4:318_4": "tiṭṭhanti. Sabbajhānamaggehi pana catukkhandhekadesabhūtānaṁ sampayuttena ca catukkhandhabhūtānaṁ",
  "tika-abh03t4:318_5": "sabbesaṁ tesaṁ anulomato ṭhānaṁ dassetīti daṭṭhabbaṁ, itaresu vattabbameva natthi.",
  "tika-abh03t4:318_6": "Adhipatiupanissayāti ārammaṇamissānampi anulomato ṭhānaṁ dasseti.",
  "tika-abh03t4:319_0": "“Indriye ekanti rūpajīvitindriyavasenā”ti vuttaṁ, “cakkhundriyādīnaṁ rūpajīvitindriyassa",
  "tika-abh03t4:319_1": "ca vasenā”ti pana vattabbaṁ. Kamena gantvā vippayutte tīṇīti idaṁ pākaṭabhāvatthaṁ",
  "tika-abh03t4:319_2": "“navamūlakādīsu vippayutte tīṇī”ti evaṁ kesuci potthakesu uddhaṭaṁ. Imāni ca dve",
  "tika-abh03t4:319_3": "pacchājātindriyavasenāti idaṁ “imāni ca dve pacchājātāhārindriyavasenā”ti ca vattabbaṁ.",
  "tika-abh03t4:320": "Nahetumūlakavaṇṇanā niṭṭhitā.",
  "tika-abh03t4:321_0": "636.Naaññamaññapaccayā hetuyā tīṇīti kusalādīni cittasamuṭṭhānānanti ettha “paṭisandhiyaṁ",
  "tika-abh03t4:321_1": "kaṭattārūpānañcā”tipi vattabbaṁ. Hetuyā vuttehi tīhīti vārasāmaññameva sandhāya vadati,",
  "tika-abh03t4:321_2": "tathā kamme tīṇīti hetuyā vuttānevāti ca. Paccayesu pana sabbattha viseso sallakkhetabbo.",
  "tika-abh03t4:321_3": "Adhipatiyā tīṇīti naaññamaññanahetunaārammaṇapaccayā adhipatiyā tīṇīti etāni heṭṭhā hetuyā vuttānevāti.",
  "tika-abh03t4:322": "644.Yathā ca heṭṭhāti yathā nahetumūlake yāva navipākā, tāva gantvā nāhārindriyesu ekekameva gahitaṁ, tathā idhāpi nārammaṇamūlakādīsu ekekameva gahitanti adhippāyo.",
  "tika-abh03t4:323_0": "648.Nānākkhaṇikā kusalākusalacetanā kammasamuṭṭhānarūpassāti ettha “vipākāna”ntipi",
  "tika-abh03t4:323_1": "vattabbaṁ. Āhārindriyesu tīṇi sahajātasadisāni rūpassapi paccayabhāvato, jhānamaggādīsu",
  "tika-abh03t4:323_2": "tīṇi hetusadisāni arūpānaṁyeva paccayabhāvatoti adhippāyo daṭṭhabbo. Ādi-saddena",
  "tika-abh03t4:323_3": "ca “navippayuttanahetunārammaṇapaccayā adhipatiyā tīṇī”tiādīni saṅgaṇhāti.",
  "tika-abh03t4:324_0": "650.Yaṁpanāti yaṁ paccayaṁ sakaṭṭhāne anulomato labhantampi aggahetvā tato paretarā",
  "tika-abh03t4:324_1": "paccanīyato gayhanti, so paccayo pacchā anulomatova yojanaṁ labhatīti attho. Yathā",
  "tika-abh03t4:324_2": "pana nahetumūlakādīsu nāhāre ghaṭite indriyavasena, nindriye ca ghaṭite āhāravasena",
  "tika-abh03t4:324_3": "pañhalābho hotīti tesu aññataraṁ paccanīyato ayojetvā anulomato yojitaṁ, evaṁ noatthinoavigatamūlakesu",
  "tika-abh03t4:324_4": "upanissaye ghaṭite kammavasena, kamme ca ghaṭite upanissayavasena pañhalābho hotīti",
  "tika-abh03t4:324_5": "tesu aññataraṁ paccanīyato ayojetvā anulomato yojitanti veditabbaṁ. Evametasmiṁ paccanīyānulome",
  "tika-abh03t4:324_6": "sabbāni mūlāni dvedhā bhinnāni nāhāranindriyāni naupanissayanakammāni ca patvāti.",
  "tika-abh03t4:325": "Paccanīyānulomavaṇṇanā niṭṭhitā.",
  "tika-abh03t4:326": "Kusalattikavaṇṇanā niṭṭhitā.",
  "tika-abh03t4:327": "2. Vedanāttikavaṇṇanā",
  "tika-abh03t4:328_0": "1. Vedanārūpanibbānāni pana tikamuttakāni paṭiccādiniyamaṁ paccayuppannavacanañca",
  "tika-abh03t4:328_1": "na labhanti. Paṭiccavārādīsu pana chasu yato hetupaccayādito tikadhammānaṁ uppatti",
  "tika-abh03t4:328_2": "vuttā, tattha yathānurūpato ārammaṇādipaccayabhāvena labbhantīti veditabbānīti.",
  "tika-abh03t4:329_0": "10.Sabbaarūpadhammapariggāhakā pana sahajātādayo paccayāti iminā kusalattikepi parihīnaṁ",
  "tika-abh03t4:329_1": "sahajātaṁ rūpārūpadhammapariggāhakattā ādimhi ṭhapetvā ādisaddena sabbārūpadhammapariggāhakavacanena",
  "tika-abh03t4:329_2": "ca paccayuppannavasena sabbaarūpadhammapariggāhakānaṁ ārammaṇādīnaṁ parihāniṁ dassetīti",
  "tika-abh03t4:329_3": "daṭṭhabbaṁ. Tena kusalattikaparihīnānaṁ sabbaṭṭhānikānaṁ catunnaṁ sabbatikādīsu parihāni",
  "tika-abh03t4:329_4": "dassitā hoti. Pacchājātapaccayañca vināva uppattitoti etena pana pacchājātapaccayassa",
  "tika-abh03t4:329_5": "anulome parihāniṁ, paccanīye ca lābhaṁ dasseti. Sahajātādayoti vā sahajātamūlakā",
  "tika-abh03t4:329_6": "sahajātanibandhanā paṭiccādiṁ pharantehi sahajātadhammehi vinā paccayā ahontāti vuttaṁ",
  "tika-abh03t4:329_7": "hoti. Kasmā pana sahajātanibandhanā sabbārūpadhammapariggāhakā ca ye, teva parihāyanti,",
  "tika-abh03t4:329_8": "na pana yo sahajātānibandhano sabbārūpadhammapariggāhako ca na hoti, so pacchājātoti",
  "tika-abh03t4:329_9": "tattha kāraṇaṁ vadanto “sahajātādīhi vinā anuppattito pacchājātapaccayañca vināva",
  "tika-abh03t4:329_10": "uppattito”ti āha. Tattha sahajātādīhi vināti sahajātanibandhanehi sabbārūpadhammapariggāhakehi",
  "tika-abh03t4:329_11": "ca vināti attho. Atha vā sahajātanibandhanānameva parihāni, na pacchājātassa sahajātānibandhanassāti",
  "tika-abh03t4:329_12": "ettheva kāraṇaṁ vadanto “sahajātādīhi vinā anuppattito pacchājātapaccayañca vināva",
  "tika-abh03t4:329_13": "uppattito”ti āha. Sahajātanibandhanāpi pana sabbaarūpadhammapariggāhakāyeva parihāyantīti dassitametanti.",
  "tika-abh03t4:330_0": "17.Navipākepi eseva nayoti nayadassanameva karoti, na ca paccayapaccayuppannasāmaññadassanaṁ.",
  "tika-abh03t4:330_1": "Sukhāya hi adukkhamasukhāya ca vedanāya sampayutte dhamme paṭicca tāhi vedanāhi sampayuttā",
  "tika-abh03t4:330_2": "ahetukakiriyadhammā vicikicchuddhaccasahajātamoho cāti ayañhettha nayoti. Navippayutte",
  "tika-abh03t4:330_3": "ekanti āruppe āvajjanavasena vuttanti idaṁ āvajjanāhetukamohānaṁ vasena vuttanti daṭṭhabbaṁ.",
  "tika-abh03t4:331_0": "25-37. Anulomapaccanīye yathā kusalattikaṁ, evaṁ gaṇetabbanti hetumūlakādīnaṁ nayānaṁ",
  "tika-abh03t4:331_1": "ekamūlakadvimūlakādivasena ca yojetvā gahetabbatāsāmaññaṁ sandhāya vuttaṁ, na gaṇanasāmaññaṁ.",
  "tika-abh03t4:331_2": "Ito paresupi evarūpesu eseva nayo. Ahetukassa pana cittuppādassātiādi nahetumūlakaṁ",
  "tika-abh03t4:331_3": "sandhāya vuttaṁ, “ahetukassa pana cittuppādassa mohassa cā”ti panettha vattabbaṁ.",
  "tika-abh03t4:331_4": "Mohassa cāpi hi ahetukassa adhipatiabhāvato adhipatino nahetumūlake anulomato aṭṭhānanti.",
  "tika-abh03t4:331_5": "Parivattetvāpīti nahetupaccayā naadhipatipaccayā ārammaṇe tīṇīti evaṁ purato ṭhitampi",
  "tika-abh03t4:331_6": "ārammaṇādiṁ pacchato yojetvāti attho.",
  "tika-abh03t4:332_0": "39. Pañhāvāre domanassaṁ uppajjatīti etena taṁsampayutte dasseti. Upanissayavibhaṅge",
  "tika-abh03t4:332_1": "“saddhāpañcakesu mānaṁ jappeti diṭṭhiṁ gaṇhātīti kattabbaṁ, avasesesu na kattabba”nti",
  "tika-abh03t4:332_2": "idaṁ pāṭhagatidassanatthaṁ vuttaṁ, na pana rāgādīhi mānadiṭṭhīnaṁ anuppattito. Kusalattikepi",
  "tika-abh03t4:332_3": "hi rāgādīsu “mānaṁ jappeti diṭṭhiṁ gaṇhātī”ti pāḷi na vuttā, “rāgo doso moho māno",
  "tika-abh03t4:332_4": "diṭṭhi patthanā rāgassa dosassa mohassa mānassa diṭṭhiyā patthanāya upanissayapaccayena",
  "tika-abh03t4:332_5": "paccayo”ti pana rāgādīnaṁ mānadiṭṭhiupanissayabhāvo vutto. Tathā idhāpi daṭṭhabbanti.",
  "tika-abh03t4:332_6": "“Sukhāya vedanāya sampayuttena pana cittena gāmaghātaṁ nigamaghātaṁ karotī”ti somanassasampayuttalobhasahagatacittena",
  "tika-abh03t4:332_7": "gāmanigamaviluppanaṁ sandhāya vuttaṁ.",
  "tika-abh03t4:333_0": "62.Suddhānanti paccayapaccayuppannapadānaṁ anaññattaṁ dasseti. Purejātapacchājātā",
  "tika-abh03t4:333_1": "panettha na vijjanti.Na hi purejātā pacchājātā vā arūpadhammā arūpadhammānaṁ paccayā",
  "tika-abh03t4:333_2": "hontīti ettha purejātāti imasmiṁ tike vuccamānā adhikārappattā sukhāya vedanāya sampayuttādayova",
  "tika-abh03t4:333_3": "arūpadhammānaṁ purejātā hutvā paccayā na honti purejātattābhāvatoti adhippāyo, tathā",
  "tika-abh03t4:333_4": "pacchājātattābhāvato pacchājātā vā hutvā na hontīti.",
  "tika-abh03t4:334": "63-64.Sādhipatiamohavasenāti adhipatibhāvasahitāmohavasenāti attho.",
  "tika-abh03t4:335_0": "83-87.Nahetupaccayā…pe… naupanissaye aṭṭhāti nahetupaccayā nārammaṇapaccayā naupanissaye",
  "tika-abh03t4:335_1": "aṭṭhāti evaṁ saṅkhipitvā uddharati. Nānākkhaṇikakammapaccayavasena veditabbāti idaṁ",
  "tika-abh03t4:335_2": "“dukkhāya vedanāya sampayutto sukhāya vedanāya sampayuttassā”ti etaṁ vajjetvā avasesesu",
  "tika-abh03t4:335_3": "aṭṭhasupi nānākkhaṇikakammapaccayasambhavaṁ sandhāya vuttaṁ. Na hi sahajātapaccayo",
  "tika-abh03t4:335_4": "aṭṭhasupi labbhati, atha kho tīsvevāti.",
  "tika-abh03t4:336": "Vedanāttikavaṇṇanā niṭṭhitā.",
  "tika-abh03t4:337": "3. Vipākattikavaṇṇanā",
  "tika-abh03t4:338": "1-23. Vipākattike vipākadhammaṁ paṭiccāti vipākaṁ dhammaṁ paṭicca. Samāsenapi hi soyevattho vuttoti pāḷiyaṁ samāsaṁ katvā likhitaṁ.",
  "tika-abh03t4:339_0": "24-52.“Nevavipākanavipākadhammadhammaṁpaṭicca nevavipākanavipākadhammadhammo uppajjati",
  "tika-abh03t4:339_1": "navipākapaccayā”ti etassa vibhaṅge “mahābhūte paṭicca cittasamuṭṭhānaṁ rūpaṁ upādārūpa”nti",
  "tika-abh03t4:339_2": "ettakameva vuttaṁ, na vuttaṁ “kaṭattārūpa”nti. Taṁ khandhe paṭicca uppajjamānassa",
  "tika-abh03t4:339_3": "mahābhūte paṭicca uppattidassanatthattā na vuttaṁ. Na hettha kaṭattārūpassa khandhe",
  "tika-abh03t4:339_4": "paṭicca uppatti atthi, yassa mahābhūte paṭicca uppatti vattabbā siyā. Pavattiyaṁ",
  "tika-abh03t4:339_5": "pana kaṭattārūpaṁ “asaññasattānaṁ…pe… mahābhūte paṭicca kaṭattārūpaṁ upādārūpa”nti",
  "tika-abh03t4:339_6": "eteneva dassitaṁ hoti. Evañca katvā asaññasattānaṁ rūpasamānagatikattā nāhārapaccaye",
  "tika-abh03t4:339_7": "ca pavattiyaṁ kaṭattārūpaṁ na uddhaṭaṁ. Tampi hi uppādakkhaṇe āhārapaccayena vinā",
  "tika-abh03t4:339_8": "uppajjatīti uddharitabbaṁ siyāti.",
  "tika-abh03t4:340": "Vipākattikavaṇṇanā niṭṭhitā.",
  "tika-abh03t4:341": "4. Upādinnattikavaṇṇanā",
  "tika-abh03t4:342_0": "15. Upādinnattike anupādinnaanupādāniyaṁ dhammaṁ paṭicca anupādinnaanupādāniyo dhammo",
  "tika-abh03t4:342_1": "uppajjati nādhipatipaccayāti etena sayaṁ adhipatibhūtattā avirahitārammaṇādhipatīsupi",
  "tika-abh03t4:342_2": "adhipati duvidhenapi adhipatipaccayena uppajjatīti na vattabbo, ayametassa sabhāvoti dasseti.",
  "tika-abh03t4:343_0": "72.Upādinnupādāniyo kabaḷīkārāhāro upādinnupādāniyassa kāyassa āhārapaccayena paccayoti",
  "tika-abh03t4:343_1": "ettha kammajānaṁ rūpānaṁ abbhantaragatā ojā tasseva kammajakāyassa rūpajīvitindriyaṁ",
  "tika-abh03t4:343_2": "viya kaṭattārūpānaṁ anupālanupatthambhanavasena paccayo, na janakavasenāti ayamattho",
  "tika-abh03t4:343_3": "aṭṭhakathāyaṁ vutto. Etasmiṁ pana atthe sati upādinnupādāniyo ca anupādinnaanupādāniyo",
  "tika-abh03t4:343_4": "ca dhammā upādinnupādāniyassa dhammassa atthipaccayena paccayo pacchājātindriyanti",
  "tika-abh03t4:343_5": "ettha “āhāra”ntipi vattabbaṁ, yadi ca kammajā ojā sakalāparūpānameva āhārapaccayo",
  "tika-abh03t4:343_6": "hoti, evaṁ sati “upādinnupādāniyo kabaḷīkārāhāro anupādinnupādāniyassa kāyassa āhārapaccayena",
  "tika-abh03t4:343_7": "paccayo”ti na vattabbaṁ siyā, vuttañcidaṁ, tampi anajjhohaṭāya sasantānagatāya upādinnojāya",
  "tika-abh03t4:343_8": "anupādinnupādāniyassa kāyassa āhārapaccayaṁ sandhāya vuttaṁ. Evañca sati “upādinnupādāniyo",
  "tika-abh03t4:343_9": "ca anupādinnaanupādāniyo ca dhammā anupādinnupādāniyassa dhammassa atthipaccayena",
  "tika-abh03t4:343_10": "paccayo”ti ayampi pañho pacchājātāhāravasena uddharitabbo siyā, tasmā ajjhohaṭassa",
  "tika-abh03t4:343_11": "upādinnāhārassa lokuttarakkhaṇe abhāvato dumūlakesu paṭhamapañhe “āhāra”nti na vuttaṁ.",
  "tika-abh03t4:343_12": "Dutiyapañho ca na uddhaṭo, na itarassa upādinnāhārassa kāmabhave asambhavābhāvatoti",
  "tika-abh03t4:343_13": "ajjhohaṭameva maṇḍūkādisarīragataṁ upādinnāhāraṁ sandhāya “upādinnupādāniyo kabaḷīkārāhāro",
  "tika-abh03t4:343_14": "upādinnupādāniyassa ca anupādinnupādāniyassa ca kāyassa āhārapaccayena paccayo”ti",
  "tika-abh03t4:343_15": "vadantānaṁ vādo balavataro. Na hi ajjhohaṭamattāva maṇḍūkādayo kucchivitthataṁ na",
  "tika-abh03t4:343_16": "karonti, na ca balaṁ na upajāyanti, na ca rūpaviseso na viññāyatīti.",
  "tika-abh03t4:344_0": "“Anupādinnaanupādāniyo dhammo upādinnupādāniyassa ca anupādinnaanupādāniyassa ca",
  "tika-abh03t4:344_1": "dhammassa atthipaccayena paccayo sahajātaṁ pacchājāta”nti evamādīhi idha vuttehi",
  "tika-abh03t4:344_2": "ekamūlakadukatikāvasānapañhavissajjanehi “kusalo dhammo kusalassa ca abyākatassa",
  "tika-abh03t4:344_3": "ca dhammassa atthipaccayena paccayo sahajāta”ntiādinā idha dutiyadukāvasāne viya",
  "tika-abh03t4:344_4": "vissajjanaṁ labbhatīti viññāyati. Sukhāvabodhanatthaṁ pana tattha sahajātavaseneva",
  "tika-abh03t4:344_5": "vissajjanaṁ kataṁ. Paccanīye pana sahajātasseva apaṭikkhepe lābhato, paṭikkhepe ca",
  "tika-abh03t4:344_6": "alābhato sahajātapaccayavaseneva ekamūlakadukāvasānā tattha uddhaṭā, idha panetehi",
  "tika-abh03t4:344_7": "vissajjanehi eko dhammo sahajātādīsu atthipaccayavisesesu anekehipi anekesaṁ dhammānaṁ",
  "tika-abh03t4:344_8": "eko atthipaccayo hotīti dassitaṁ hoti. Eko hi dhammo ekassa dhammassa ekeneva atthipaccayavisesena",
  "tika-abh03t4:344_9": "atthipaccayo hoti, eko anekesaṁ ekenapi anekehipi, tathā aneko ekassa, aneko anekesaṁ",
  "tika-abh03t4:344_10": "samānatte paccayuppannadhammānaṁ, atthipaccayavisesesu pana pañcasu sahajātaṁ purejāteneva",
  "tika-abh03t4:344_11": "saha atthipaccayo hoti, anaññadhammatte pacchājātena ca, na nānādhammatte.",
  "tika-abh03t4:345_0": "Yadi siyā, “upādinnupādāniyo ca anupādinnaanupādāniyo ca dhammā upādinnupādāniyassa",
  "tika-abh03t4:345_1": "dhammassa atthipaccayena paccayo pacchājātaṁ indriya”nti ettha “sahajāta”ntipi vattabbaṁ",
  "tika-abh03t4:345_2": "siyā. Kammajānañhi bhūtānaṁ sahajātānaṁ pacchājātānañca lokuttarānaṁ ekakkhaṇe labbhamānānampi",
  "tika-abh03t4:345_3": "eko atthipaccayabhāvo natthi sahajātapacchājātānaṁ nānādhammānaṁ viruddhasabhāvattāti",
  "tika-abh03t4:345_4": "taṁ na vuttanti veditabbaṁ. Evañca katvā paccanīye ca “naindriye bāvīsā”ti vuttaṁ.",
  "tika-abh03t4:345_5": "Aññathā hi indriyapaṭikkhepepi sahajātapacchājātavasena tassa pañhassa lābhato “tevīsā”ti",
  "tika-abh03t4:345_6": "vattabbaṁ siyāti. Purejātaṁ sahajāteneva saha atthipaccayo hoti, na itarehi, tampi",
  "tika-abh03t4:345_7": "vatthu taṁsahitapurejātameva, na itaraṁ. Kusalattike hi pañhāvāre “navippayuttapaccayā",
  "tika-abh03t4:345_8": "atthiyā pañcā”ti vuttaṁ, sanidassanattike pana “vippayutte bāvīsā”ti. Yaṁ pana tattha",
  "tika-abh03t4:345_9": "atthivibhaṅge paccayuddhāre ca timūlakekāvasānaṁ uddhaṭaṁ, taṁ vatthusahitassa ārammaṇapurejātassa",
  "tika-abh03t4:345_10": "sahajātena, saha paccayabhāvatoti pacchājātaṁ āhārindriyeheva, anaññadhammatte ca",
  "tika-abh03t4:345_11": "sahajātena ca, āhāro pacchājātindriyeheva, indriyaṁ pacchājātāhārenāti evametaṁ atthipaccayavibhāgaṁ",
  "tika-abh03t4:345_12": "sallakkhetvā anulome paccanīyādīsu ca labbhamānā pañhā uddharitabbā.",
  "tika-abh03t4:346": "Upādinnattikavaṇṇanā niṭṭhitā.",
  "tika-abh03t4:347": "6. Vitakkattikavaṇṇanā",
  "tika-abh03t4:348_0": "22. Vitakkattike paṭiccavārānulome adhipatiyā tevīsāti sattasu mūlakesu yathākkamaṁ",
  "tika-abh03t4:348_1": "satta pañca tīṇi ekaṁ tīṇi tīṇi ekanti evaṁ tevīsa, aññamaññe aṭṭhavīsa satta pañca",
  "tika-abh03t4:348_2": "pañca tīṇi cattāri tīṇi ekanti evaṁ, purejāte ekādasa tīṇi cattāri dve dutiyatatiyadumūlakesu",
  "tika-abh03t4:348_3": "ekaṁ ekanti evaṁ, tathā āsevane. Aññāni gaṇanāni hetuārammaṇasadisāni.",
  "tika-abh03t4:349_0": "31. Paccanīye nādhipatipaccaye paṭhamapañhe “avitakkavicāramatte khandhe paṭicca",
  "tika-abh03t4:349_1": "avitakkavicāramattā adhipatī”ti vatvā puna “vipākaṁ avitakkavicāramattaṁ ekaṁ khandhaṁ",
  "tika-abh03t4:349_2": "paṭiccā”tiādinā vissajjanaṁ kataṁ, na pana avisesena. Kasmā? Vipākavajjānaṁ avitakkavicāramattakkhandhānaṁ",
  "tika-abh03t4:349_3": "ekantena sādhipatibhāvato. Vipākānaṁ pana lokuttarānameva sādhipatibhāvo, na itaresanti",
  "tika-abh03t4:349_4": "te visuṁ niddhāretvā vuttā. Lokuttaravipākādhipatissa cettha purimakoṭṭhāseyeva saṅgaho veditabbo.",
  "tika-abh03t4:350_0": "38. Nāsevanamūlake avitakkavicāramattaṁ vipākena saha gacchantenāti etaṁ mūlaṁ avitakkavicāramattaavitakkavicārapadehi",
  "tika-abh03t4:350_1": "avitakkehi saha yojentena napurejātasadisaṁ pāḷigamanaṁ kātabbanti vuttaṁ hoti. Sadisatā",
  "tika-abh03t4:350_2": "cettha yebhuyyena visadisatā ca daṭṭhabbā. Tattha hi āruppe avitakkavicāramattaṁ",
  "tika-abh03t4:350_3": "idha vipākaṁ avitakkavicāramattantiādi yojetabbanti ayamettha viseso. Idañca nāsevanavibhaṅgānantaraṁ",
  "tika-abh03t4:350_4": "likhitabbaṁ, na jhānānantaraṁ, kesuci potthakesu likhitaṁ.",
  "tika-abh03t4:351": "Paccayavāre paṭhamaghaṭane pavattipaṭisandhiyoti dumūlakesu paṭhame sattasupi pañhesu pavattiñca paṭisandhiñca yojetvāti vuttaṁ hoti.",
  "tika-abh03t4:352_0": "49. Paccanīye sattasu ṭhānesu satta mohā uddharitabbā mūlapadesu evāti savitakkasavicārādipadesu",
  "tika-abh03t4:352_1": "mūlapadameva avasānabhāvena yesu pañhesu yojitaṁ, tesu sattasu pañhesu satta mohā",
  "tika-abh03t4:352_2": "uddharitabbāti attho.",
  "tika-abh03t4:353_0": "Pañhāvārapaccanīye “avitakkavicāramatto dhammo avitakkavicāramattassa dhammassa ārammaṇasahajātaupanissayakammapaccayena",
  "tika-abh03t4:353_1": "paccayo”ti kesuci potthakesu pāṭho dissati, upanissayena pana saṅgahitattā “kammapaccayena",
  "tika-abh03t4:353_2": "paccayo”ti na sakkā vattuṁ. Upādinnattikapañhāvārapaccanīye hi “anupādinnaanupādāniyo",
  "tika-abh03t4:353_3": "dhammo anupādinnaanupādāniyassa dhammassa sahajātaupanissayapaccayena paccayo”ti",
  "tika-abh03t4:353_4": "ettakameva vuttaṁ. Parittattikapañhāvārapaccanīye ca “mahaggato dhammo mahaggatassa",
  "tika-abh03t4:353_5": "dhammassa ārammaṇasahajātaupanissayapaccayena paccayo”ti ettakameva vuttanti. Ettakameva",
  "tika-abh03t4:353_6": "ca avitakkavicāramattaṁ kammaṁ appamāṇaṁ mahaggatañca, tañca dubbalaṁ na hotīti etehiyeva",
  "tika-abh03t4:353_7": "vacanehi viññāyatīti.",
  "tika-abh03t4:354": "Vitakkattikavaṇṇanā niṭṭhitā.",
  "tika-abh03t4:355": "8. Dassanenapahātabbattikavaṇṇanā",
  "tika-abh03t4:356": "Dassanenapahātabbattike dassanena pahātabbo dhammo bhāvanāya pahātabbassa dhammassa ekenapi paccayena paccayo na hotīti idaṁ paṭiccasamuppādavibhaṅge vicāritanayena vicāretabbanti.",
  "tika-abh03t4:357": "Dassanenapahātabbattikavaṇṇanā niṭṭhitā.",
  "tika-abh03t4:358": "Pucchāgaṇanagāthāyo",
  "tika-abh03t4:359": "Kusalādi ekakattaya-mathādi antena majjhimantena;",
  "tika-abh03t4:360": "Ādi ca majjhena dukā, tayo tikeko ca viññeyyo.",
  "tika-abh03t4:361": "Tesvekekaṁ mūlaṁ katvā, taṁ sattasattakā pucchā;",
  "tika-abh03t4:362": "Ekekapaccaye yathā, bhavanti ekūnapaññāsa.",
  "tika-abh03t4:363": "Chasattatādhikasataṁ, sahassamekañca suddhike pucchā;",
  "tika-abh03t4:364": "Esa ca nayonulome, paccanīye cāti nāññattha.",
  "tika-abh03t4:365": "Rāsiguṇitassa rāsissaḍḍhaṁ, saha rāsikassa piṇḍo so;",
  "tika-abh03t4:366": "Rāsissa vā sahekassaḍḍhaṁ, puna rāsinā guṇitaṁ.",
  "tika-abh03t4:367": "Iti hetumūlakāduka-tikādayo chacca sattatisatā dve;",
  "tika-abh03t4:368": "Catuvīsatettha pucchā, aḍḍhuḍḍhasahassanahutañca.",
  "tika-abh03t4:369": "Tāsaṁ yasmā suddhika-nayo na paccekapaccaye tasmā;",
  "tika-abh03t4:370": "Catuvīsatiguṇitānaṁ, sasuddhikānaṁ ayaṁ gaṇanā.",
  "tika-abh03t4:371": "Lakkhattayaṁ dvinahutaṁ, pañca sahassāni satta ca satāni;",
  "tika-abh03t4:372": "Dvāpaññāsā etā, anulome piṇḍitā pucchā.",
  "tika-abh03t4:373": "Anulomasadisagaṇanā, bhavanti pucchānaye ca paccanīye;",
  "tika-abh03t4:374": "Hāpetvā pana sese, nayadvaye suddhike laddhā.",
  "tika-abh03t4:375": "Chappaññāsa bhavanti pucchā, chasatasahitañca lakkhaterasakaṁ;",
  "tika-abh03t4:376": "Pucchānayesu gaṇitā, paṭiccavāre catūsvapi.",
  "tika-abh03t4:377": "Sattahi guṇitā kusalattike dvayaṁ, navutiñceva pañcasatā;",
  "tika-abh03t4:378": "Cattāri sahassāni ca, tathekanavute ca lakkhakā.",
  "tika-abh03t4:379": "Nādvāvīsati guṇitā, tikesu sabbesu vīsati ca koṭi;",
  "tika-abh03t4:380": "Lakkhattayaṁ sahassaṁ, catuvīsati cāpi viññeyyā.",
  "tika-abh03t4:381": "Tikapaṭṭhānaṁ.",
  "tika-abh03t4:382": "Ekakapaccaye pana, nava nava katvā sasoḷasadvisataṁ;",
  "tika-abh03t4:383": "Hetudukapaṭhamavāre, paṭhamanaye suddhike pucchā.",
  "tika-abh03t4:384": "Hetādimūlakanaye-svekekasmiṁ dukādibhedayute;",
  "tika-abh03t4:385": "Caturāsīticatusata-sahitaṁ sahassadvayaṁ pucchā.",
  "tika-abh03t4:386": "Tā catuvīsatiguṇitā, sasuddhikā ettha honti anulome;",
  "tika-abh03t4:387": "Dvattiṁsaṭṭhasatādhika-sahassanavakaḍḍhalakkhakā.",
  "tika-abh03t4:388": "Evaṁ paccanīye dve, suddhikarahitā catūsvato honti;",
  "tika-abh03t4:389": "Channavutaṭṭhasataṭṭha-tiṁsasahassadvilakkhakāni.",
  "tika-abh03t4:390": "Tā pana sattaguṇā dve, sattatisatadvayaṁ sahassāni;",
  "tika-abh03t4:391": "Dvāsattati honti tato, soḷasa lakkhāni hetuduke.",
  "tika-abh03t4:392": "Tā sataguṇā dukasate, satadvayaṁ sattavīsati sahassā;",
  "tika-abh03t4:393": "Dvāsattatilakkhāni ca, soḷasakoṭi tato pucchā.",
  "tika-abh03t4:394": "Dukapaṭṭhānaṁ.",
  "tika-abh03t4:395": "Dukatikapaṭṭhāne tika-pakkhepo hoti ekamekaduke;",
  "tika-abh03t4:396": "Tassa chasaṭṭhiguṇena te, chasaṭṭhisataṁ dukā honti.",
  "tika-abh03t4:397": "Hetudukaladdhapucchā, guṇitā tehi ca honti tikapadameva;",
  "tika-abh03t4:398": "Dukapaṭṭhāne pucchā, tāsaṁ gaṇanā ayaṁ ñeyyā.",
  "tika-abh03t4:399": "Dvāpaññāsa satāni ca, naveva nahutāni nava ca saṭṭhiñca;",
  "tika-abh03t4:400": "Lakkhāni tīhi sahitaṁ, sataṁ sahassañca koṭinaṁ.",
  "tika-abh03t4:401": "Dukatikapaṭṭhānaṁ.",
  "tika-abh03t4:402": "Tikadukapaṭṭhāne tika-mekekaṁ dvisatabhedanaṁ katvā;",
  "tika-abh03t4:403": "Dvāvīsadvisataguṇā, ñeyyā kusalattike laddhā.",
  "tika-abh03t4:404": "Pucchā aṭṭhasatādhika-catusahassadvilakkhayuttānaṁ;",
  "tika-abh03t4:405": "Koṭīnaṁ chakkamatho, koṭisahassāni cattāri.",
  "tika-abh03t4:406": "Tikadukapaṭṭhānaṁ.",
  "tika-abh03t4:407": "Tikatikapaṭṭhāne, tesaṭṭhividhekekabhedanā tu tikā;",
  "tika-abh03t4:408": "Tehi ca guṇitā kusala-ttikapucchāpi honti pucchā tā.",
  "tika-abh03t4:409": "Dvādasa pañcasatā catu-saṭṭhisahassāni navuti cekūnā;",
  "tika-abh03t4:410": "Lakkhānamekasaṭṭhi, dvādasasatakoṭiyo ceva.",
  "tika-abh03t4:411": "Tikatikapaṭṭhānaṁ.",
  "tika-abh03t4:412": "Dvayahīnadvayasataguṇo, ekeko dukaduke tehi;",
  "tika-abh03t4:413": "Hetuduke laddhā saṅkhya-bhedehi ca vaḍḍhitā pucchā.",
  "tika-abh03t4:414": "Chasatayutāni pañcā-sītisahassāni lakkhanavakañca;",
  "tika-abh03t4:415": "Ekādasāpi koṭi, puna koṭisatāni tettiṁsa.",
  "tika-abh03t4:416": "Dukadukapaṭṭhānaṁ.",
  "tika-abh03t4:417": "Sampiṇḍitā tu pucchā, anulome chabbidhepi paṭṭhāne;",
  "tika-abh03t4:418": "Chattiṁsatisatasahassa-ṭṭhakayutasattanahutāni.",
  "tika-abh03t4:419": "Lakkhāni chacca cattā-līseva navātha koṭiyo dasa ca;",
  "tika-abh03t4:420": "Sattakoṭisatehi ca, koṭisahassāni nava honti.",
  "tika-abh03t4:421": "Tā catuguṇitā pucchā, catuppabhede samantapaṭṭhāne;",
  "tika-abh03t4:422": "Catucattālīsasatattayaṁ, sahassāni terasa ca.",
  "tika-abh03t4:423": "Sattāsīti ca lakkhānaṁ, koṭīnañca sattasattatiyo;",
  "tika-abh03t4:424": "Hontiṭṭhasatāniṭṭha-tiṁsasatasahassāni iti gaṇanā.",
  "tika-abh03t4:425": "Paṭṭhānassa pucchāgaṇanagāthā.",
  "tika-abh03t4:426": "Paṭṭhānapakaraṇa-mūlaṭīkā samattā.",
  "tika-abh03t4:427": "Iti bhadantaānandācariyakena katā līnatthapadavaṇṇanā",
  "tika-abh03t4:428": "Abhidhammassa mūlaṭīkā samattā."
}