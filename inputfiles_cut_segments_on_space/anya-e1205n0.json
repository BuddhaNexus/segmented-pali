{
  "anya-e1205n0:0": "Dhātuvaṃso",
  "anya-e1205n0:1": "Namo tassa bhagavato arahato sammāsambuddhassa",
  "anya-e1205n0:2": "1. Tathāgatassāgamanakathā",
  "anya-e1205n0:3": "Sambuddhamatulaṃ suddhaṃ dhammaṃ saṅghaṃ anuttaraṃ,",
  "anya-e1205n0:4": "Namassitvā pavakkhāmi dhātuvaṃsappakāsanaṃ;",
  "anya-e1205n0:5": "Tikkhattumagamā nātho laṅkādīpaṃ manoramaṃ,",
  "anya-e1205n0:6": "Sattānaṃ hitamicchanto sāsanassa ciraṭṭhitiṃ.",
  "anya-e1205n0:7_0": "Tattha tikkhattumagamā nātho’ti anamatagge saṃsāravaṭṭe parināmetvā appatisaraṇabhāvappattānaṃ",
  "anya-e1205n0:7_1": "lokiyalokuttarasukhanipphādanabhāvena nātho patisaraṇa bhūto bhagavā buddhadhammasaṅgharatanattayamaggaṃ",
  "anya-e1205n0:7_2": "ācikkhanto laṅkādīpaṃ tikkhattuṃ gato. Tattha paṭhamagamane tāva bodhimaṇḍaṃ āruyha",
  "anya-e1205n0:7_3": "puratthīmābhimukho nisīditvā sūriye anatthamiteyeva mārabalaṃ vidhametvā, paṭhamayāme",
  "anya-e1205n0:7_4": "pubbenivāsañāṇaṃ anussaritvā majjhimayāme cutupapātañāṇaṃ patvā pacchimayāmāvasāne",
  "anya-e1205n0:7_5": "paccayākāre ñāṇaṃ otāretvā dasabalacatuvesārajjādi guṇapatimaṇḍitaṃ sabbaññutañāṇaṃ",
  "anya-e1205n0:7_6": "paṭivijjhitvā bodhimaṇḍappadese anukkamena sattasattāhaṃ vītināmetvā aṭṭhame sattāhe",
  "anya-e1205n0:7_7": "ajapālanigrodhamūle nisinno dhammagambhirataṃ paccavekkhanena appossukkataṃ āpajjamāno",
  "anya-e1205n0:7_8": "dasasahassa brahmaparivārena sahampatimahābrahmunā āyācitadhammadesano hutvā buddhacakkhunā",
  "anya-e1205n0:7_9": "lokaṃ olokento pañcavaggiyānaṃ bhikkhunaṃ bahūpakārakaṃ anussaritvā uṭṭhāyāsanā kāsīnaṃ",
  "anya-e1205n0:7_10": "puraṃ gantvā aññākoṇaḍaññappamukhe aṭṭhārasa brahmakoṭiyo amataṃ pāyento dhammacakkaṃ",
  "anya-e1205n0:7_11": "pavattetvā pakkhassa pañcamiyaṃ pañcavaggiye sabbepi te arahante patiṭṭhāpetvā taṃ",
  "anya-e1205n0:7_12": "divasameva yasakulaputtassa rattibhāge sotāpattiphalaṃ datvā punadivase arahantaṃ",
  "anya-e1205n0:7_13": "datvā tassa sahāyake catupaññāsajane arahantaṃ pāpetvā evaṃ loke ekasaṭṭhiyā arahantesu",
  "anya-e1205n0:7_14": "jātesu vutthavasso pavāretvā, ‘caratha bhikkhave cārika’ nti bhikkhu disāsu pesetvā",
  "anya-e1205n0:7_15": "sayaṃ uruvelaṃ gacchanto antarāmagge kappāsikavanasaṇḍe bhaddavaggiye kumāre tiṃsajane",
  "anya-e1205n0:7_16": "vinetvā ehibhikkhubhāvena pabbājetvā uruvelaṃ gantvā aḍḍhuḍḍhāni pāṭihāriyasahassāni",
  "anya-e1205n0:7_17": "dassento uruvelakassapādayo sahassajaṭilaparivāre tebhātikajaṭile vinento tattheva",
  "anya-e1205n0:7_18": "vihāsi. Aparabhāge aṅgamagadharaṭṭhavāsino uruvelakassapassa mahāyaññaṃ upaṭṭhāpesuṃ.",
  "anya-e1205n0:7_19": "So pana icchācārābhibhūto cintesi? “Sacāyaṃ mahāsamaṇo imassa samāgamassa majjhe",
  "anya-e1205n0:7_20": "pāṭihāriyaṃ kareyya lābhasakkāro me parihāyissati”ti. Tassevaṃ pavattaajjhāsayaṃ",
  "anya-e1205n0:7_21": "ñatvā pātova uttarakuruto bhikkhaṃ āharitvā anotatte āhāraṃ paribhuñjitvā sāyanha",
  "anya-e1205n0:7_22": "samaye phussapuṇṇamīuposathadivase laṅkādīpassatthāya laṅkādīpamupāgami.",
  "anya-e1205n0:8_0": "Tassa pana dīpassa mahāgaṅgāya dakkhiṇapasse āyāmato tiyojane puthulato ekayojanappamāṇe",
  "anya-e1205n0:8_1": "mahānāgavanuyyāne yakkhasamāgamassa majjhe tassa upari mahiyaṅgaṇathūpassa patiṭṭhānaṭṭhāne",
  "anya-e1205n0:8_2": "ākāseyeva ṭhīto vuṭṭhivātandhakāraṃ dassetvā tesaṃ bhayaṃ uppādesi. Te bhayena upaddutā",
  "anya-e1205n0:8_3": "“kassa nu kho imaṃ kamma”nti ito cito olokento addasaṃsu bhagavantaṃ ākāse nisinnaṃ.",
  "anya-e1205n0:8_4": "Disvāna bhagavantaṃ abhayaṃ yāviṃsu. Tesaṃ bhagavā āha?",
  "anya-e1205n0:9_0": "“Sace tumhe abhayaṃ icchatha mayhaṃ nisajjaṭṭhānassa okāsaṃ dethā”ti. Sabbepi te",
  "anya-e1205n0:9_1": "tassa nisajjaṭṭhānaṃ adaṃsu. Bhagavā nisajjāya okāsaṃ gahetvā tesaṃ bhayaṃ vinodetvā",
  "anya-e1205n0:9_2": "tehi dinne bhumibhāge cammakhaṇḍaṃ pattharitvā nisīdi. Nisinnova pana bhagavā cammakhaṇḍaṃ",
  "anya-e1205n0:9_3": "pasāresi. Te yakkhā bhītatasitā aññattha gantuṃ asahamānā samantato sāgaratīre rāsibhūtā",
  "anya-e1205n0:9_4": "ahesuṃ. Satthā giridīpaṃ iddhānubhāvena āharitvā dassesi. Tesu tattha patiṭṭhitesu",
  "anya-e1205n0:9_5": "puna yathāṭṭhāneva ṭhapetvā pattharitacammakhaṇḍampi saṃkhipi. Tasmiṃ khaṇe tato",
  "anya-e1205n0:9_6": "tato devā sannipatiṃsu. Tesaṃ samāgame dhammaṃ desesi. Anekesaṃ pāṇakoṭīnaṃ dhammābhisamayo",
  "anya-e1205n0:9_7": "ahosi. Saraṇesu ca sīlesu ca patiṭṭhitā asaṅkheyyā ahesuṃ. Sumanakūṭe pana mahāsumanadevo",
  "anya-e1205n0:9_8": "sotāpattiphalaṃ patvā attano pūjanīyaṃ bhagavantaṃ yāci. Bhagavā tena yācito sīsaṃ",
  "anya-e1205n0:9_9": "pāṇinā parāmasitvā kesadhātuṃgahetvā tassa adāsi. Datvā ca pana laṅkādīpaṃ tikkhattuṃ",
  "anya-e1205n0:9_10": "padakkhiṇaṃ katvā parittaṃ katvā ārakkhaṃ saṃvidhāya puna uruvelameva āgato. So pana",
  "anya-e1205n0:9_11": "kesadhātuyo suvaṇṇacaṅgoṭakenādāya satthu nisinnaṭṭhāne nānāratanehi vicittaṃ thūpaṃ",
  "anya-e1205n0:9_12": "patiṭṭhāpetvā upari indanīlamaṇithūpikāhi pidahitvā gandhamālādīhi pūjento vihāsi.",
  "anya-e1205n0:9_13": "Parinibbute pana bhagavati sāriputtassa antevāsiko sarabhū nāma thero khīṇāsavo citakato",
  "anya-e1205n0:9_14": "iddhiyā tathāgatassa gīvaṭṭhiṃ ādāya tasmiṃ indanīlamaṇithūpe patiṭṭhāpetvā meghavaṇṇapāsāṇehi",
  "anya-e1205n0:9_15": "dvādasahatthaṃ thūpaṃ kārāpetvā gato. Tato devānampiyatissarañño bhātā cūḷābhayo",
  "anya-e1205n0:9_16": "nāma kumāro tamabbhutaṃ cetiyaṃ disvā abhippasanno taṃ paṭicchādento tiṃsahatthaṃ",
  "anya-e1205n0:9_17": "cetiyaṃ patiṭṭhāpesi. Puna duṭṭhagāmaṇī abhayamahārājā taṃ paṭicchādetvā asītihatthaṃ",
  "anya-e1205n0:9_18": "kañcukacetiyaṃ kārāpesi. Mahiyaṅgaṇa thūpassa patiṭṭhānādhikāro evaṃ vitthārato veditabbo?",
  "anya-e1205n0:10": "Bodhiṃ patvāna sambuddho bodhimūle narāsabho",
  "anya-e1205n0:11": "Nisīditvāna sattāhaṃ pāṭihīraṃ tato akā.",
  "anya-e1205n0:12": "Tato pubbuttare ṭhatvā pallaṅkā īsake jino",
  "anya-e1205n0:13": "Animisena nettena sattāhaṃ taṃ udikkhayi.",
  "anya-e1205n0:14": "Caṅkamitvāna sattāhaṃ cakkhame ratanāmaye",
  "anya-e1205n0:15": "Vicinitvā jino dhammaṃ varaṃ so ratanāghare.",
  "anya-e1205n0:16": "Ajapālamhi sattāhaṃ anubhosi samādhijaṃ",
  "anya-e1205n0:17": "Ramme ca mucalindasmiṃ vimuttisukhamuttamaṃ.",
  "anya-e1205n0:18": "Rājāyatanamūlamhi sattarattindivaṃ vasī",
  "anya-e1205n0:19": "Dantaponodakaṃ sakko adāsi satthuno tadā.",
  "anya-e1205n0:20": "Catuhi lokapālehi silāpattaṃ samāhaṭaṃ catukkamekakaṃ katvā adhiṭṭhānena nāyako.",
  "anya-e1205n0:21": "Vāṇijehi tadā dinnaṃ manthañca madhupiṇḍikaṃ",
  "anya-e1205n0:22": "Tahiṃ pana gahetvāna bhattakiccaṃ akā jino.",
  "anya-e1205n0:23": "Gaṇhiṃsu saraṇaṃ tassa tapussabhallikā ubho",
  "anya-e1205n0:24": "Saraṇaṃ agamuṃ te taṃ satthu dinnasiroruhā.",
  "anya-e1205n0:25": "Gantvāna te sakaṃ raṭṭhaṃ thūpaṃ katvā manoramaṃ",
  "anya-e1205n0:26": "Namassiṃsu ca pūjesuṃ dvebhātikopāsakā.",
  "anya-e1205n0:27": "Iti so sattasattāhaṃ vītināmesi nāyako?",
  "anya-e1205n0:28": "Brahmunā yācito satthā dhammacakkaṃ pavattituṃ.",
  "anya-e1205n0:29": "Tato bārāṇasiṃ gantvā dhammacakkaṃ pavattayi",
  "anya-e1205n0:30": "Koṇḍañño desite dhamme sotāpattiphalaṃ labhi.",
  "anya-e1205n0:31": "Brahmāno’ṭṭhārasakoṭī devatā ca asaṅkhiyā",
  "anya-e1205n0:32": "Sotāpattiphalaṃ pattā dhammacakke pavattite.",
  "anya-e1205n0:33": "Patto pāṭipade vappo bhaddiyo dutiye phalaṃ,",
  "anya-e1205n0:34": "Tatiye ca mahānāmo assajī ca catutthīyaṃ.",
  "anya-e1205n0:35": "Te sabbe sannipātetvā pañca’me pañcavaggiye,",
  "anya-e1205n0:36": "Anattasuttaṃ desetvā bodhiyagga phalena te.",
  "anya-e1205n0:37": "Bodhiṃ pāpetvā pañcāhe yasattherādike jane,",
  "anya-e1205n0:38": "Tato maggantare tiṃsakumāre bhaddavaggiye.",
  "anya-e1205n0:39": "Uruvelaṃ tato gantvā uruvelāya saññitaṃ,",
  "anya-e1205n0:40": "Uruvelenanuññāto uruvelanāgaṃ dami.",
  "anya-e1205n0:41": "Taṃ taṃ damī jino nāgaṃ damanena urādigaṃ,",
  "anya-e1205n0:42": "Tathāgataṃ nimantiṃsu disvā te pāṭihāriyaṃ.",
  "anya-e1205n0:43": "Idheva vanasaṇḍasmiṃ vihāretvā mahāmunī,",
  "anya-e1205n0:44": "Upaṭṭhāhāmase sabbe niccabhattena taṃ mayaṃ.",
  "anya-e1205n0:45": "Uruvelakassapassa mahāyaññe upaṭṭhite,",
  "anya-e1205n0:46": "Tassa’ttano nāgamane icchācāraṃ vijāniya.",
  "anya-e1205n0:47": "Uttarakuruto bhikkhaṃ haritvā dipaduttamo,",
  "anya-e1205n0:48": "Anotattadahe bhutvā sāyanha samaye sayaṃ.",
  "anya-e1205n0:49": "Bodhito navame māse phussapuṇṇamiyaṃ jino,",
  "anya-e1205n0:50": "Laṅkādīpaṃ visodhetuṃ laṅkādīpamupāgami.",
  "anya-e1205n0:51": "Yakkhe damitvā sambuddho dhātuṃ datvāna nāyako,",
  "anya-e1205n0:52": "Gantvāna uruvelaṃ so vasī tattha vane jino.",
  "anya-e1205n0:53": "Paṭhamagamanakathā samattā.",
  "anya-e1205n0:54_0": "Dutiyagamane pana bodhito pañcame vasse jetavanamahāvihāre vasanto cūḷodara’mahodarānaṃ",
  "anya-e1205n0:54_1": "mātulabhāgineyyānaṃ nāgānaṃ maṇipallaṅkaṃ nissāya saṅgāmaṃ paccupaṭṭhitaṃ disvā sayaṃ",
  "anya-e1205n0:54_2": "pattacīvaramādāya cittamāsassa kāḷapakkhe uposathadivase nāgadīpaṃ gantvā tesaṃ saṅgāmamajjhe",
  "anya-e1205n0:54_3": "ākāse nisinno andhakāraṃ akāsi. Te andhakārābhibhūte samassāsetvā ālokaṃ dassetvā",
  "anya-e1205n0:54_4": "attano saraṇabhūtānaṃ tesaṃ sāmaggikaraṇatthaṃ phalabharitarukkhaṃ cālento viya dhammaṃ",
  "anya-e1205n0:54_5": "desesi. Te ubhopi dhamme pasīditvā tampi pallaṅkaṃ tathāgatassa adaṃsu. Bhagavā pallaṅke",
  "anya-e1205n0:54_6": "nisinno dibbannapānehi santappito bhattānumodanaṃ katvā asītikoṭiyo nāge saraṇesu",
  "anya-e1205n0:54_7": "ca sīlesu ca patiṭṭhāpesi. Tasmiṃ samāgame mahodarassa mātulo maṇiakkhiko nāma nāgarājā",
  "anya-e1205n0:54_8": "bhagavantaṃ puna kalyāṇidesamāgamanatthaṃ. Ayāci. Bhagavā pana tuṇhībhāvena adhivāsetvā “jetavanameva gato.",
  "anya-e1205n0:55": "Evañhi so nāgadīpaṃ upeto,",
  "anya-e1205n0:56": "Mārābhibhu sabbavidu sumedho;",
  "anya-e1205n0:57": "Dametva nāge karuṇāyupeto,",
  "anya-e1205n0:58": "Gantvā vasī jetavane munindo.",
  "anya-e1205n0:59": "Dutiyagamanakathā samattā.",
  "anya-e1205n0:60_0": "Tatiyagamane pana bodhito aṭṭhame vasse jetavanamahāvihāre viharanto bhagavā? “Mama",
  "anya-e1205n0:60_1": "parinibbānato pacchā tambapaṇṇidīpe sāsanaṃ patiṭṭhahissati, so dīpo bahu bhikkhubhikkhunīupāsakopāsikādi",
  "anya-e1205n0:60_2": "ariyagaṇasevito kāsāvapajjoto bhavissati, mayhaṃ catunnaṃ dāṭhādhātunaṃ antare ekā",
  "anya-e1205n0:60_3": "dāṭhā ca dakkhiṇaakkhadhātu ca nalāṭadhātu ca rāmagāmavāsīhi laddho ekakoṭṭhāso ca",
  "anya-e1205n0:60_4": "aññe bahusarīradhātu ca kesadhātuyo ca tattheva patiṭṭhahissanti anekāni saṅghārāmasahassāni",
  "anya-e1205n0:60_5": "ca. Buddhadhammasaṅgharatane patiṭṭhitasaddho mahājano bhavissati. Tasmā laṅkādīpaṃ",
  "anya-e1205n0:60_6": "gantvā tattha samāpattiṃ samāpajjitvā āgantuṃ vaṭṭatī “ti cintetvā ānandattheraṃ",
  "anya-e1205n0:60_7": "āmantesi? “Ānanda catupaṭisambhidappattānaṃ pañcasatamahākhīṇāsavānaṃ bhikkhūnaṃ",
  "anya-e1205n0:60_8": "paṭivedesi. Amhehi saddhiṃ gantabba “nti. Ānandatthero kapilavatthukoḷiya nagaravāsīnaṃ",
  "anya-e1205n0:60_9": "pañcasatamahākhīṇāsavānaṃ bhikkhūnaṃ paṭivedesi. Te paṭiveditā pañcasatakhīṇāsavā",
  "anya-e1205n0:60_10": "pattacīvaradhārā hutvā satthāraṃ vanditvā añjaliṃ paggayha namassamānā aṭṭhaṃsu.",
  "anya-e1205n0:60_11": "Satthuno pana salalāya nāma gandhakuṭiyā avidūre rattasetanīluppalakumudapadumapuṇḍarīkasatapattasahassapattajalajehi",
  "anya-e1205n0:60_12": "sogandhika nānāpupphehi sañcannā,subhasopānā, pasāditasamatittikakākapeyyasuramaṇīyasītalamadhurodakā",
  "anya-e1205n0:60_13": "suphullapupphaphaladhārita nānāvidhavicittasālasalalacampakāsokarukkhānāgarukkhādīhi",
  "anya-e1205n0:60_14": "susajjitabhūmipadesā accantaramaṇiyā pokkharaṇī atthi. Tattha adhivattho mahānubhāvo",
  "anya-e1205n0:60_15": "sumanonāma nāgarājā soḷasasahassamattāhi nāgamāṇavikāhi parivuto mahantaṃ sirisampattiṃ",
  "anya-e1205n0:60_16": "anubhavamāno tathāgatassa rūpasobhaggappattaṃ attabhāvaṃ oloketvā mahantaṃ sukhasomanassaṃ",
  "anya-e1205n0:60_17": "anubhavamāno attano mātaraṃ nandanāgamānavikaṃ garuṭṭhāne ṭhapetvā tassā veyyāvaccaṃ",
  "anya-e1205n0:60_18": "kurumāno tasmiṃyeva pokkharaṇiṃ ajjhāvasati. Satthā pana attano gamanaṃ saṃvidhānānantare",
  "anya-e1205n0:60_19": "sumanaṃ nāgarājānaṃ avidure ṭhitaṃ āmantetvā saparivāro āgacchā hīti āha. So sādhuti",
  "anya-e1205n0:60_20": "sampaṭicchitvā attano parivāre chakoṭimatte nāge gahetvā supuppītacampakarukkhaṃ",
  "anya-e1205n0:60_21": "tathāgatassa sūriyaraṃsinivāraṇatthaṃ chattaṃ katvā gaṇhi. Atha bhagavā ravirasmipatthaṭasuvaṇṇapabbato",
  "anya-e1205n0:60_22": "viya virocamāno attano pattacīvaramādāya ākāsaṃ abbhūggañchi. Satthāraṃ parivāretvā",
  "anya-e1205n0:60_23": "ṭhītā te pañcasatakhīṇāsavāpi sakaṃ sakaṃ pattacīvaramādāya ākāsaṃ uggantvā satthāraṃ",
  "anya-e1205n0:60_24": "parivārayiṃsu. Satthā pañcasatakhīṇāsavaparivuto visākhapuṇṇamuposathadivase kalyāṇiyaṃ",
  "anya-e1205n0:60_25": "gantvā mahārahe maṇḍapamajjhe paññattavara buddhāsane pañcasatakhīṇāsavaparivuto hutvā nisīdi.",
  "anya-e1205n0:61_0": "Atha maṇiakkhiko nāma nāgarājā buddhapamukhaṃ bhikkhu saṅghaṃ anekehi dibbehi khajjabhojjehi",
  "anya-e1205n0:61_1": "santappetvā ekamantaṃ nisīdi. Satthā tassa bhattānumodanaṃ katvā sumanakuṭe padalañchanaṃ",
  "anya-e1205n0:61_2": "dassetvā tasmiṃ pabbatapāde anekapādapākiṇṇabhūmippadese nisinno divāvihāraṃ katvā",
  "anya-e1205n0:61_3": "tato vuṭṭhāya dīghavāpicetiyaṭṭhāne samāpattiṃ samāpajji. Mahāpathavī udakapariyantaṃ",
  "anya-e1205n0:61_4": "katvā satavāraṃ sahassavāraṃ saṅkampi. Tattha mahāsenaṃ nāma devaputtaṃ ārakkhatthāya",
  "anya-e1205n0:61_5": "nivattetvā tato vuṭṭhāya mahāthūpaṭṭhāne tatheva samāpattiṃ samāpajji. Mahāpathavi",
  "anya-e1205n0:61_6": "tatheva kampi. Tatrāpi visālarūpa devaputtaṃ ārakkhaṃ gaṇhanatthāya ṭhapetvā tato",
  "anya-e1205n0:61_7": "vuṭṭhāya thūpārāma cetiyaṭṭhāne tatheva nirodhasamāpattiṃ samāpajji. Mahāpathavī",
  "anya-e1205n0:61_8": "tatheva kampi. Tattha ca pathavipāla devaputtaṃ ārakkhatthāya. Nivattetvā tato vuṭṭhāya",
  "anya-e1205n0:61_9": "maricavaṭṭicetiyaṭṭhānaṃ gantvā pañcahi bhikkhusatehi saddhiṃ samāpattiṃ appayi.",
  "anya-e1205n0:61_10": "Pathavi tatheva kampi. Tasmiṃ ṭhāne indakadevaputtaṃ ārakkhaṃ gaṇhanatthāya ṭhapesi.",
  "anya-e1205n0:61_11": "Tato vuṭṭhāya kācaragāmacetiyaṭṭhāne tatheva samāpattiṃ samāpajji. Pathavi tatheva",
  "anya-e1205n0:61_12": "kampi. (Tasmiṃ ṭhāne mahāghosa devaputtaṃ ārakkhaṃ gaṇhanatthāya niyyādesi) etasmiṃ",
  "anya-e1205n0:61_13": "mahācetiyaṭṭhāne mahāghosaṃ nāma devaputtaṃ ārakkhaṃ gahaṇatthāya nivattetvā tato",
  "anya-e1205n0:61_14": "vuṭṭhāya tissamahāvihāracetiyaṭṭhāne tatheva samāpattiṃ samāpajji. Pathavi tatheva",
  "anya-e1205n0:61_15": "kampi. Tattha maṇimekhalaṃ nāma devadhītaraṃ ārakkhaṃ gāhāpetvā tato nāgamahāvihāracetiyaṭṭhāne",
  "anya-e1205n0:61_16": "tatheva samāpattiṃ samāpajji. Pathavi tatheva kampi. Tasmimpi mahindaṃ nāma devaputtaṃ",
  "anya-e1205n0:61_17": "ārakkhaṃ gahaṇatthāya ṭhapesi. Tato vuṭṭhāya mahāgaṅgāya dakkhiṇadisābhāge seru nāma",
  "anya-e1205n0:61_18": "dahassa ante varāha nāma soṇḍimatthake atimanoramaṃ udakabubbuḷakelāsakūṭapaṭibhāgaṃ",
  "anya-e1205n0:61_19": "cetiyaṃ patiṭṭhahissatī’ti pañcasatakhīṇāsavehi saddhiṃ nirodhasamāpattiṃ samāpajji.",
  "anya-e1205n0:61_20": "Bahalaghanamahāpathavi paribbhamitakumbhakāracakkaṃ viya pabhintamadamahā hatthināgassa",
  "anya-e1205n0:61_21": "kuñcanādakaraṇaṃ viya ucchukoṭṭana yanta-mukhasaddo viya (ca) satavāraṃ sahassavāraṃ",
  "anya-e1205n0:61_22": "nadamānā somanassappattā viya sakalalaṅkādīpaṃ unnādaṃ kurumānā saṃkampi. Tato vuṭṭhāya",
  "anya-e1205n0:61_23": "sumananāgarañño hatthesu ṭhita campakarukkhato pupphāni ādāya tattha pūjetvā punappunaṃ",
  "anya-e1205n0:61_24": "taṃ olokesi. So satthāraṃ vanditvā mayā bhante kiṃ kattabbanti pucchi. Imassa ṭhānassa",
  "anya-e1205n0:61_25": "ārakkhaṃ karohīti āha. So taṃ sutvā bhante tumhākaṃ gandhakuṭiṃ mama ārakkhaṃ karontassa",
  "anya-e1205n0:61_26": "rūpasobhaggappattaṃ asītyānubyañjanabyāmappabhādvattiṃsamahāpurisalakkhaṇavicittaṃ",
  "anya-e1205n0:61_27": "dassanānuttariyabhūtaṃ passantassa manosilātale sīhanādaṃ nadanto taruṇasīho viya",
  "anya-e1205n0:61_28": "gajjanto pāvussakamahāmegho viya ākāsagaṅgaṃ otaranto viya ratanadāmaṃ ganthento",
  "anya-e1205n0:61_29": "viya ca aṭṭhaṅgasamannāgataṃ savanīyasaraṃ vissajjetvā bramhaghosaṃ nicchārento nānānayehi",
  "anya-e1205n0:61_30": "vicittakathaṃ kathayamānānaṃ savanānurittayabhūtaṃ saṃsāraṇṇavanimuggānaṃ tāraṇasamatthaṃ",
  "anya-e1205n0:61_31": "madhura dhammadesanaṃ suṇantassa, ñāṇiddhiyā koṭippatte sāriputtamoggallānādayo asītimahāsāvake",
  "anya-e1205n0:61_32": "passantassa, tattheva mayhaṃ vasanaṃ ruccati. Na sakkomi aññattha tumhehi vinā vasitunti",
  "anya-e1205n0:61_33": "āha. Bhagavā tassa kathaṃ sutvā nagarāja, imaṃ padesaṃ tayā ciraṃ vasitaṭṭhānaṃ.",
  "anya-e1205n0:61_34": "Kakusandhassa bhagavato dhātu imasmiṃyeva ṭhāne patiṭṭhitā, tvameva tasmiṃ kāle varaniddo",
  "anya-e1205n0:61_35": "nāma nāgarājā hutvā tassā dhātuyā ārakkhaṃ gahetvā gandhamālādīhi pūjaṃ karonto ciraṃ",
  "anya-e1205n0:61_36": "vihāsi. Puna koṇāgamanassa bhagavato dhātu imasmiṃyeva ṭhāne patiṭṭhitā tvameva tasmiṃ",
  "anya-e1205n0:61_37": "kāle jayaseno nāma devaputto hutvā tassā dhātuyā ārakkhaṃ gahetvā gandhamālādīhi",
  "anya-e1205n0:61_38": "pūjaṃ katvā tattheva ciraṃ vihāsi. Puna kassapassa bhagavato dhātu imasmiṃyeva ṭhāne",
  "anya-e1205n0:61_39": "patiṭṭhitā. Tvameva tasmiṃ kāle dīghasālo nāma nāgarājā hutvā tāya dhātuyā ārakkhaṃ",
  "anya-e1205n0:61_40": "gahetvā gandhamālādīhi pūjaṃ karonto vihāsi. Mayi pana parinibbute kākavaṇṇatissamahārājā",
  "anya-e1205n0:61_41": "mayhaṃ nalāṭadhātuṃ imasmiṃyeva ṭhāne patiṭṭhāpessati, tasmā tvaṃ imassa ṭhānassa",
  "anya-e1205n0:61_42": "ārakkhaṃ karohīti vatvā pañcasīlesu patiṭṭhāpetvā pañcasatakhīṇāsavehi saddhiṃ cetiyaṭṭhānaṃ",
  "anya-e1205n0:61_43": "padakkhiṇaṃ katvā tvaṃ appamatto hohīti vatvā ākāsaṃ uppatitvā jetavanameva gato.",
  "anya-e1205n0:62_0": "Tassa pana nāgarañño mātā indamānavikā nāma āgantvā tathāgataṃ vanditvā ekamantaṃ",
  "anya-e1205n0:62_1": "ṭhitā, bhante mama putto sumano nāma nāgarājā kuhinti āha. Tava putto tambapaṇṇidīpe",
  "anya-e1205n0:62_2": "mahāvālukagaṅgāya dakkhiṇabhāge seru nāma dahassa samīpe varāha nāma soṇḍiyaṃ samādhi",
  "anya-e1205n0:62_3": "appitattā attano parivāre chakoṭimatte nāge gahetvā satthāraṃ vanditvā bhante ito",
  "anya-e1205n0:62_4": "paṭṭhāya tumhākaṃ dassanaṃ dullabhaṃ, khamatha meti accayaṃ desetvā mahatiṃ nāgasampattiṃ",
  "anya-e1205n0:62_5": "gahetvā puttassa sumananāgarājassa santikaṃ gantvā mahatiṃ issariyasampattiṃ anubhavanti",
  "anya-e1205n0:62_6": "tattheva ārakkhaṃ gahetvā ciraṃ vihāsi.",
  "anya-e1205n0:63": "Mahāpañño mahāsaddho mahāvīro mahāisi,",
  "anya-e1205n0:64": "Mahābalena sampanno mahantaguṇabhusito;",
  "anya-e1205n0:65": "Gantvāna tambapaṇṇiṃ so sattānuddayamānaso,",
  "anya-e1205n0:66": "Gantvā nāgavaraṃ dīpaṃ agā jetavanaṃ vidu.",
  "anya-e1205n0:67": "Atisayamatisāro sāradānaṃ karonto,",
  "anya-e1205n0:68": "Atiadhiramaṇiyo sabbalokekanetto;",
  "anya-e1205n0:69": "Atiguṇadharaṇīyo sabbasatte tamaggaṃ,",
  "anya-e1205n0:70": "Ativipuladayo tānetumāgā sudīpaṃ.",
  "anya-e1205n0:71": "Tatiyagamanakathā samattā.",
  "anya-e1205n0:72": "Iti ariyajanapasādanatthāya kate dhātuvaṃse tathāgatassa gamanaṃ nāma paṭhamo paricchedo.",
  "anya-e1205n0:73": "Āgantvā tambapaṇṇiṃ so sattānuddayamānaso",
  "anya-e1205n0:74": "Puna gantvā nāgadīpaṃ agā jetavanaṃ varaṃ",
  "anya-e1205n0:75": "Atisayamatisāro sāradāneka ratto",
  "anya-e1205n0:76": "Atidhitiramaṇiyo sabbalokekanetto",
  "anya-e1205n0:77": "Atiguṇaramaṇīyaṃ sabbasantekamaggaṃ",
  "anya-e1205n0:78": "Ativipuladayattā laṅkamāgā sudīpaṃ",
  "anya-e1205n0:79": "Iti sīhaḷabhāsāya kate dhātuvaṃse dissate.",
  "anya-e1205n0:80": "2. Parinibbānakathā",
  "anya-e1205n0:81_0": "Satthā pana tato pañcacattālīsavassāni tipiṭakapariyattidhammaṃ desetvā veneyyajane",
  "anya-e1205n0:81_1": "saṃsārato catuariyamaggaphalapaṭilābhavasena uddhāretvā nibbāne patiṭṭhāpetvā pacchime",
  "anya-e1205n0:81_2": "kāle vesālinagaraṃ upanissāya cāpālacetiyaṃ nissāya viharanto mārena parinibbānatthāya",
  "anya-e1205n0:81_3": "ārādhito sato sampajāno āyusaṅkhāre vissajjesi. Tassa vissaṭṭhabhāvaṃ ānandoyeva",
  "anya-e1205n0:81_4": "aññāsi. Añño kocipi jānanto nāma natthi. Tasmā bhikkhusaṅghampi jānāpessāmīti jetavanamahāvihāraṃ",
  "anya-e1205n0:81_5": "gantvā sabbaṃ bhikkhusaṅghaṃ sannipātāpetvā bhikkhave tathāgatassa na cirasseva tiṇṇaṃ",
  "anya-e1205n0:81_6": "māsānaṃ accayena parinibbānaṃ bhavissati, tumhe sattatiṃsabodhi pakkhiyadhammesu",
  "anya-e1205n0:81_7": "samaggā hutvā ekībhāvā hotha, tumhe vivādaṃ mā karotha. Appamādena tisso sikkhā sampādethāti",
  "anya-e1205n0:81_8": "vatvā puna divase vesāliyaṃ piṇḍāya caritvā piṇḍapātā paṭikkamitvā bhaṇḍagāmaṃ gato.",
  "anya-e1205n0:81_9": "Bhaṇḍagāmato hatthigāmaṃ hatthigāmato ambagāmaṃ ambagāmato jambugāmaṃ jambugāmato",
  "anya-e1205n0:81_10": "nigrodhagāmaṃ nigrodhagāmato bhoganagaraṃ bhoganagarato pāvānagaraṃ pāvānagarato",
  "anya-e1205n0:81_11": "kusinārānagaraṃ patto. Tattha yamakasālānamantare ṭhīto ānandattheraṃ āmantetvā untarasīsakaṃ",
  "anya-e1205n0:81_12": "katvā mañcakaṃ paññāpehi kilantosmi ānanda nipajjissāmi’ti āha. Taṃ sutvā ānandatthero",
  "anya-e1205n0:81_13": "uttarasīsakaṃ katvā mañcakaṃ paññāpetvā catugguṇaṃ saṅghāṭiṃ attharitvā pañcacattālīsavassāni",
  "anya-e1205n0:81_14": "asayitabuddhaseyyaṃ sayanto dakkhiṇapassena sato sampajāno anuṭṭhānasaññaṃ manasikaritvā sīhaseyyaṃ kappesi.",
  "anya-e1205n0:82": "Atītamaddhāna bhave caranto,",
  "anya-e1205n0:83": "Anantasatte karuṇāyupeto;",
  "anya-e1205n0:84": "Katvāna puññāni anappakāni,",
  "anya-e1205n0:85": "Patto sivaṃ lokahitāya nātho.",
  "anya-e1205n0:86": "Evaṃ hi so dasabalopi vihīnathāmo,",
  "anya-e1205n0:87": "Yamassa sālāna nipajji majjhe;",
  "anya-e1205n0:88": "Katvāna saññañhi anuṭṭhahānaṃ,",
  "anya-e1205n0:89": "Sa iddhimā māramukhaṃ paviṭṭho.",
  "anya-e1205n0:90_0": "Tasmiṃ khaṇe samakasālā supupphitā ahesuṃ. Na kevalaṃ yamakasālāyeva supupphītā,",
  "anya-e1205n0:90_1": "atha kho dasasahassī lokadhātu cakkavāḷesu sālarukkhāpi pupphitā. Na sālarukkhāyeva",
  "anya-e1205n0:90_2": "supupphitā, atha kho yaṃ kiñci pupphupagaphalūpaga rukkhajātaṃ sabbampi pupphañca",
  "anya-e1205n0:90_3": "phalañca gaṇhi. Jalesu jalapadumāni thalesu thalapadumāni khandhesu khandhapadumāni",
  "anya-e1205n0:90_4": "sākhāsu sākhāpadumāni latāsu latāpadumāni ākāse olambapadumāni piṭṭhipāsāṇe hinditvā",
  "anya-e1205n0:90_5": "satapattapadumāni supupphitāni ahesuṃ. Pathavito yāva brahmaloko tāva dasasahassi",
  "anya-e1205n0:90_6": "cakkavāḷā ekamālāguṇā viya ahesuṃ. Devā ākāsato dibbamandāravapāricchattakakoviḷārapupphāni",
  "anya-e1205n0:90_7": "ca candanacuṇṇāni ca samākiranti. Dibbaturiyasaṅgitiyo ca antalikkhe pavattanti.",
  "anya-e1205n0:90_8": "Anekāni acchariyasahassāni ahesuṃ. Evaṃ pūjāvisese pavattamāne paṭhamayāme subhaddaparibbājakaṃ",
  "anya-e1205n0:90_9": "vinetvā majjhimayāme dasasahassi lokadhātu devatānaṃ anusāsitvā pacchimayāmāvasāne",
  "anya-e1205n0:90_10": "paṭhamajjhānaṃ samāpajjitvā tato vuṭṭhāya dutiyajjhānaṃ catutthajjhānaṃ samāpajji.",
  "anya-e1205n0:90_11": "Tato vuṭṭhāya ākāsānañcāyatanaṃ viññāṇañcāyatanaṃ ākiñcaññāyatanaṃ nevasaññānāsaññāyatanaṃ",
  "anya-e1205n0:90_12": "samāpajjitvā tato vuṭṭhāya nirodhasamāpattiṃ samāpajji. Tato vuṭṭhāya paṭhamajjhānaṃ",
  "anya-e1205n0:90_13": "dutiyajjhānaṃ tatiyajjhānaṃ catutthajjhānañca samāpajji. Tato vuṭṭhāya etthantarato",
  "anya-e1205n0:90_14": "anupādisesanibbānadhātuyā parinibbāyi.",
  "anya-e1205n0:91": "Mahāmohatamaṃ hantvā sattānaṃ hadayassitaṃ,",
  "anya-e1205n0:92": "Ravīva jotamāno so lokassa anukampako;",
  "anya-e1205n0:93": "Vassāni pañcatālīsaṃ katvā sattahitaṃ bahuṃ,",
  "anya-e1205n0:94": "Adhunā aggikkhandhova parinibbāyi so jino.",
  "anya-e1205n0:95_0": "Evaṃ pana bhagavati parinibbute vissakammadevaputto tathāgatassa sarīrappamāṇaṃ varadoṇiṃ",
  "anya-e1205n0:95_1": "ratanehi māpetvā visuddhakappāsehi tathāgatassa sarīraṃ veṭhetvā ratanadoṇiyaṃ pakkhipitvā",
  "anya-e1205n0:95_2": "gandhatelehi pūretvā aparāya doṇiyā pidahitvā sabbagandhadārucitakaṃ katvā yebhuyyena",
  "anya-e1205n0:95_3": "devatāyo lohitacandanaghaṭikāyo ādāya citakāyaṃ pakkhipitvā aggiṃ gāhāpetuṃ nāsakkhiṃsu.",
  "anya-e1205n0:95_4": "Kasmā? Mahākassapattherassa anāgatattā. So āyasmā mahākassapatthero yebhuyyena bahunnaṃ",
  "anya-e1205n0:95_5": "devānaṃ piyo manāpo. Therassa hi dānaṃ datvā sagge nibbattānaṃ pamāṇo nāma natthi.",
  "anya-e1205n0:95_6": "Tasmā devatā tasmiṃ samāgame attano kulūpagattheraṃ adisvā amhākaṃ mahākassapatthero",
  "anya-e1205n0:95_7": "kuhinti olokento attano parivārehi pañcamattehi bhikkhusatehi saddhiṃ maggaṃ paṭipannoti",
  "anya-e1205n0:95_8": "ñatvā yāva thero imasmiṃ na sampatto citakaṃ tāva na pajjalatuti adhiṭṭhahiṃsu. Tasmiṃ",
  "anya-e1205n0:95_9": "kāle thero yebhuyyena terasadhutaṅgadharehi pañcamattehi bhikkhusatehi saddhiṃ āgantvā",
  "anya-e1205n0:95_10": "citakaṃ tikkhattuṃ padakkhiṇaṃ katvā pādapasse ṭhīto, bhante tumhākaṃ dassanatthāya",
  "anya-e1205n0:95_11": "ito kappasatasahassamatthake padumuttarasatthuno pādamule abhinīhārato paṭṭhāya avijahitvā",
  "anya-e1205n0:95_12": "āgato. Idāni me avasānadassananti pāde gahetvā vandituṃ adhiṭṭhāsi.",
  "anya-e1205n0:96": "Mahākassapathero so bhikkhusaṅghapurakkhato;",
  "anya-e1205n0:97": "Ekaṃsaṃ cīvaraṃ katvā paggahetvāna añjaliṃ.",
  "anya-e1205n0:98": "Padakkhiṇañca tikkhattuṃ katvā ṭhatvā padantike;",
  "anya-e1205n0:99": "Patiṭṭhahantu sīse me jinapādeti’dhiṭṭhahi.",
  "anya-e1205n0:100": "Sahādhiṭṭhānaṃ citakā dussāni ca vibhindiya;",
  "anya-e1205n0:101": "Nikkhamiṃsu tadā pādā ghanamuttova candimā.",
  "anya-e1205n0:102": "Uho hatthehi paggayha ṭhapetvā attano sire;",
  "anya-e1205n0:103": "Vanditvā satthuno pāde khamāpetvā visajjayī.",
  "anya-e1205n0:104": "Puṇṇacando yathā abbhaṃ citakaṃ pāvisi tadā;",
  "anya-e1205n0:105": "Idaṃ accherakaṃ disvā ravaṃ ravi mahājano.",
  "anya-e1205n0:106": "Uṭṭhahitvāna pācīnā vando atthaṅgato yathā;",
  "anya-e1205n0:107": "Pāde antaradhāyante arodiṃsu mahājanā.",
  "anya-e1205n0:108_0": "Tadā mallarājāno bhagavato sarīrakiccaṃ karissāmāti vatvā nānāvatthābharaṇāni nivāsetvā",
  "anya-e1205n0:108_1": "parivārayiṃsu. Tato rājāno manussā ca aggiṃ dātuṃ ārahiṃsu. Tadā sakko? Mayi pana",
  "anya-e1205n0:108_2": "parinibbute sakko devarājā maṇijotirasaṃ pasāretvā nikkhantaagginā mama sarīrakiccaṃ",
  "anya-e1205n0:108_3": "karissati. Maṇiaggino avasāne manussā aggiṃ karissantiti. Evaṃ buddhavacanaṃ paribhāvetvā",
  "anya-e1205n0:108_4": "nikkhattuṃ padakkhiṇaṃ katvā bhagavato sarīrakiccaṃ katvā samantato uṭṭhahatuti adhiṭṭhahi.",
  "anya-e1205n0:109": "Tasmiṃ khaṇe sayameva citakaṃ aggi gaṇhi. Sarīraṃ pana bhagavato jhāyāmānaṃ chavicammamaṃsanahāruaṭṭhiaṭṭhimiñjaṃ asesetvā sumanamakuḷamuttārāsisadisameva dhātuyo avasesā ahesuṃ.",
  "anya-e1205n0:110": "Parinibbutakālepi sakalaṃ kalunaṃ ahu;",
  "anya-e1205n0:111": "Paridevo mahā āsi mahī udriyanaṃ yathā.",
  "anya-e1205n0:112": "Devatāyānubhāvena satthuno citako sayaṃ;",
  "anya-e1205n0:113": "Tato ekappahārena pajjalittha samantato.",
  "anya-e1205n0:114": "Yañca abbhantaraṃ dussaṃ yaṃ dussaṃ sabbabāhiraṃ",
  "anya-e1205n0:115": "Dusse dveva na jhāyiṃsu tesaṃ dussānamantare;",
  "anya-e1205n0:116": "Yathā niruddhatelassa na masī na ca chārikā;",
  "anya-e1205n0:117": "Evamassa na dissati buddhagattassa jhāyato.",
  "anya-e1205n0:118": "Sumanamakuḷasabhāvā ca dhotamuttābhameva ca;",
  "anya-e1205n0:119": "Suvaṇṇavaṇṇasaṃkāsā avasissaṃsu dhātuyo.",
  "anya-e1205n0:120": "Dāṭhā catasso uṇhīsaṃ akkhakā dve ca sattimā;",
  "anya-e1205n0:121": "Na vikiṇṇā tato sesā vippakiṇṇāva dhātuyo.",
  "anya-e1205n0:122": "Ahosi tanukā dhātu sāsapabījamattikā;",
  "anya-e1205n0:123": "Dhātuyo majjhimā majjhebhinnataṇḍulamattikā.",
  "anya-e1205n0:124": "Dhātuyo mahati majjhe bhinnamuggappamāṇikā;",
  "anya-e1205n0:125": "Dhātuvaṇṇā tayo āsuṃ buddhādhiṭṭhānatejasā.",
  "anya-e1205n0:126": "Sāriputtassa therassa sisso sarabhunāmako;",
  "anya-e1205n0:127": "Ādāya jinagīvaṭṭhiṃ citakātova dhātu so.",
  "anya-e1205n0:128": "Saddhiṃ sissasahassena cetiye mahiyaṅgaṇe;",
  "anya-e1205n0:129": "Ṭhapetvā cetiyaṃ katvā kusināramagā muni.",
  "anya-e1205n0:130": "Chaḷabhiñño vasippatto khemo kāruṇiko muni;",
  "anya-e1205n0:131": "Sahasā citakātova vāmadāṭhaṃ samaggahī.",
  "anya-e1205n0:132": "Ākāsato patitvāpi nikkhamitvāpi sālato;",
  "anya-e1205n0:133": "Samantatombumuggantvā nibbāpesuṃ jalānalaṃ.",
  "anya-e1205n0:134": "Mallarājagaṇā sabbe sabbagandhodakena taṃ;",
  "anya-e1205n0:135": "Citakaṃ lokanāthassa nibbāpesuṃ mahesino.",
  "anya-e1205n0:136_0": "Evaṃ pana sabbaloke karuṇādhiko sammāsambuddho vesākhapuṇṇamuposathe aṅgāradivase",
  "anya-e1205n0:136_1": "parinibbuto. Devamanussānaṃ saṅgahakaraṇatthāya yamakasālānamantare citakaṃ sattarattindivaṃ",
  "anya-e1205n0:136_2": "vasī. Tato vīsaṃ hatthasatikassa upari sattarattindivaṃ vasi. Yāva aggiparinibbāpanaṃ",
  "anya-e1205n0:136_3": "sattarattindivaṃ hoti.",
  "anya-e1205n0:137_0": "Tato sattadivasāni kusinārāyaṃ mallarājaputtesu gandhodakena citakaṃ nibbāpayamānesu",
  "anya-e1205n0:137_1": "sālarukkhato udakadhārā nikkhamitvā citakaṃ nibbāpayiṃsu. Tato dasabalassa dhātuyo",
  "anya-e1205n0:137_2": "suvaṇṇacaṅgoṭake pakkhipitvā attano nagare santhāgāre ṭhapetvā sattipañjaraṃ katvā",
  "anya-e1205n0:137_3": "dhanupākārehi parikkhipāpetvā sattāhaṃ naccagītavāditagandhamālādīhi mallarājaputtā sakkāraṃ kariṃsu.",
  "anya-e1205n0:138": "Tato te mallarājāno rammaṃ devasabhopamaṃ;",
  "anya-e1205n0:139": "Sabbathā maṇḍuyitvāna santhāgāraṃ tato pana.",
  "anya-e1205n0:140": "Maggaṃ alaṅkaritvāna yāva makuṭacetiyā;",
  "anya-e1205n0:141": "Hatthīkkhandhe ṭhapetvāna hemadoṇiṃ sadhātukaṃ.",
  "anya-e1205n0:142": "Gandhādīhipi pūjetvā kīḷantā sādhukīḷitaṃ;",
  "anya-e1205n0:143": "Pavesetvāna nagaraṃ santhāgāre manorame.",
  "anya-e1205n0:144": "Dasabhūmasmiṃ pallaṅke ṭhapetvā jinadhātuyo;",
  "anya-e1205n0:145": "Ussayuṃ te tadā chatte santhāgārasamantato.",
  "anya-e1205n0:146": "Hatthīhi parikkhipāpesuṃ tato asse tato rathe,",
  "anya-e1205n0:147": "Añño’ññaṃ parivāretvā tato yodhe tato dhanu;",
  "anya-e1205n0:148": "Iti parikkhipāpesuṃ samantā yojanaṃ kamā,",
  "anya-e1205n0:149": "Tadā naccehi gītehi vāditehi ca pūjayuṃ.)",
  "anya-e1205n0:150": "Parinibbānakathā samattā.",
  "anya-e1205n0:151_0": "Tato bhagavato parinibbutabhāvaṃ sutvā ajātasattu mahārājā kosinārakānaṃ mallānaṃ",
  "anya-e1205n0:151_1": "sāsanaṃ pesesi. Ahampi khattiyo bhagavāpi khattiyo satthuno sarīradhātunaṃ thūpañca",
  "anya-e1205n0:151_2": "mahañca karomīti. Teneva upāyena vesāliyaṃ licchavirājāno ca kapilavatthumhi sakyarājāno",
  "anya-e1205n0:151_3": "ca allakappake bulayo ca rāmagāmake koḷiyā ca veṭhadīpake brāhmaṇo ca pāvāyaṃ pāveyyakā",
  "anya-e1205n0:151_4": "ca sāsanaṃ pesetvā sabbe ekato hutvā kosinārakehi saddhiṃ vivādaṃ uppādesuṃ. Tesaṃ",
  "anya-e1205n0:151_5": "pana ācariyo droṇabrāhmaṇo nāma. So tesaṃ? Mā bhonto viggahavivādaṃ karotha, amhākaṃ",
  "anya-e1205n0:151_6": "bhagavā khantivādīyevāti vatvā tādisassa ca khantimettānuddayasampannassa sarīrabhāge",
  "anya-e1205n0:151_7": "kalahaṃ kātuṃ ayuttanti āha.",
  "anya-e1205n0:152": "(Rājā ajātasattu ca licchavī ca narādhipā;",
  "anya-e1205n0:153": "Sakyā ca allakappā ca koḷiyāpi ca rāmake.",
  "anya-e1205n0:154": "Brāhmaṇo veṭhadīpo ca mallapāveyyakāpi ca;",
  "anya-e1205n0:155": "Mallā ca dhātu atthāya aññamaññaṃ vivādayuṃ.",
  "anya-e1205n0:156": "Evaṃ sante tadā doṇo brāhmaṇo etadabravī;",
  "anya-e1205n0:157": "Suṇantu bhonto me vācaṃ hitamatthupasaṃhitaṃ.",
  "anya-e1205n0:158": "Khantivādī isikāle dhammapālakumārake;",
  "anya-e1205n0:159": "Chaddante bhuridatte ca campeyye saṅkhapālake.",
  "anya-e1205n0:160": "Mahākapijātakāle amhākaṃ lokanāyako;",
  "anya-e1205n0:161": "Kopaṃ akatvā aññesu khantimeva akā jino.",
  "anya-e1205n0:162": "Siṭṭhāsiṭṭhe sukhe dukkhe lābhālābhe yasāyase;",
  "anya-e1205n0:163": "Tādī lakkhaṇasampanno khantivādesu kā kathā.",
  "anya-e1205n0:164": "Evaṃ bhavataṃ vivāde sampahāro na sādhuko;",
  "anya-e1205n0:165": "Sabbeva sahitā hotha samaggā modamānakā.",
  "anya-e1205n0:166": "Tathāgatassa sārīraṃ aṭṭhabhāgaṃ karomase;",
  "anya-e1205n0:167": "Thūpā vitthāritā hontu pasannā hi bahujjanā.",
  "anya-e1205n0:168": "Tena hi vibhajehi tvaṃ aṭṭhabhāgantu brāhmaṇa;",
  "anya-e1205n0:169": "Thūpā vitthāritā hontu pasannā hi bahujjanā.",
  "anya-e1205n0:170": "Evaṃ vutte tadā doṇo brāhmaṇo gaṇajeṭṭhako;",
  "anya-e1205n0:171": "Suvaṇṇaṃ nāḷiṃ katvāna samaṃ bhājesi rājunaṃ.",
  "anya-e1205n0:172": "Soḷasanāḷiyo āsuṃ sabbā tā sesadhātuyo;",
  "anya-e1205n0:173": "Ekekapuravāsīnaṃ dve dve doṇo adā tadā.",
  "anya-e1205n0:174": "Dhātuyo ca gahetvāna haṭṭhatuṭṭhā narādhipā;",
  "anya-e1205n0:175": "Gantvā sake sake raṭṭhe cetiyāni akārayuṃ.",
  "anya-e1205n0:176": "Doṇo tumbaṃ gahetvāna kāresi tumbacetiyaṃ;",
  "anya-e1205n0:177": "Aṅgārathūpaṃ kāresuṃ moriyā haṭṭhamānasā.",
  "anya-e1205n0:178": "Ekā dāṭhā tidasapure ekā nāgapure ahu;",
  "anya-e1205n0:179": "Ekā gandhāravisaye ekā kāliṅgarājino.)",
  "anya-e1205n0:180_0": "Tattha doṇoti? Tadā gaṇācariyo. So dhātuyo vibhajanto ekaṃ dakkhiṇadāṭhādhātuṃ gahetvā",
  "anya-e1205n0:180_1": "veṭhantare ṭhapesi. Tadā sakko ajja dakkhiṇadāṭhādhātuṃ ko labhatīti cintetvā veṭhantare",
  "anya-e1205n0:180_2": "passi. So ratanacaṅgoṭakaṃ gahetvā adissamānakāyena gantvā dhātuṃ gahetvā tāvatiṃsabhavane",
  "anya-e1205n0:180_3": "cūḷāmaṇicetiya ekayojanubbedhaṃyeva mahantaṃ thūpaṃ katvā ṭhapesi. Ekaṃ dakkhiṇadaṭhādhātuṃ",
  "anya-e1205n0:180_4": "pādaggantare akkamitvā gaṇhi. Ettāvatā tāvatiṃsabhavanadantadhātukathā paripuṇṇā veditabbā.",
  "anya-e1205n0:181_0": "Tadā jayaseno nāma nāgarājā bhagavato parinibbutabhāvaṃ sutvā ajja pacchimadassanaṃ",
  "anya-e1205n0:181_1": "passissāmīti mahantaṃ nāgarājasampattiṃ gahetvā kusināraṃ gantvā mahāpūjaṃ katvā",
  "anya-e1205n0:181_2": "ekamantaṃ ṭhatvā pādaggantare ṭhitaṃ dhātuṃ disvā nāgeddhibalena gahetvā nāgabhavanaṃ",
  "anya-e1205n0:181_3": "netvā nāgapurassa majjhe ratanakhacite cetiye ṭhapesi. Taṃ tambapaṇṇiyaṃ kākavaṇṇatissarājakāle",
  "anya-e1205n0:181_4": "mahādevattherassa sisso mahindatthero nāma nāgabhavanaṃ gantvā dakkhiṇadāṭhaṃ gahetvā",
  "anya-e1205n0:181_5": "tambapaṇṇiyaṃ serunagaraṃ haritvā giriabhayassa serunagarapabbatantare cetiyaṃ kārāpetvā ṭhapesi.",
  "anya-e1205n0:182": "Ettāvatā nāgabhavanadantadhātukathā paripuṇṇā veditabbā.",
  "anya-e1205n0:183_0": "Tatrāyaṃ gandhāravāsinoti? Ekā vāmadāṭhā doṇo nāma ācariyo nivattha vatthantare ṭhapetvā",
  "anya-e1205n0:183_1": "gaṇhi. Tadā eko gandhāravāsī pubbe laddhabyākaraṇo katābhinīhāro vatthantare ṭhatapidantadhātuṃ",
  "anya-e1205n0:183_2": "disvā kusalacittena tato dantadhātuṃ gahetvā gandhāravāsikehi saddhiṃ attano raṭṭhaṃ",
  "anya-e1205n0:183_3": "gantvā cetiyavane ṭhapesi.",
  "anya-e1205n0:184": "Ettāvatā vāmadantadhātukathā paripuṇṇā veditabbā.",
  "anya-e1205n0:185_0": "Tattha adho vāmadantadhātuṃ sāriputtattherassa sisso khemo nāma muni jālacitakatova",
  "anya-e1205n0:185_1": "uppatitvā vāmadāṭhaṃ gahetvā kāliṅgapuraṃ netvā brahmadattassa rañño samīpaṃ gantvā",
  "anya-e1205n0:185_2": "dantadhātuṃ dassetvā? Mahārāja vāmadantadhātuṃ bhagavā tameva imasmiṃ jambudīpe yāva",
  "anya-e1205n0:185_3": "guhasīvaparamparā devamanussānaṃ atthaṃ karitvā pariyosāne guhasīvarañño pāhessatīti",
  "anya-e1205n0:185_4": "(nīyādetuṃ) āhāti nīyyādesi.",
  "anya-e1205n0:186_0": "Aparabhāge hemamālā rājakaññā dantakumārena saddhiṃ brāhmaṇavesaṃ gahetvā dantadhātuṃ",
  "anya-e1205n0:186_1": "ādāya palāyitvā vāṇije ārocetvā nāvā vegena gantvā ceva nāgasupaṇṇehi mahantaṃ pūjaṃ",
  "anya-e1205n0:186_2": "kāretvā anukkamenāgantvā jambukoḷapaṭṭanaṃ patvā dijavarassa ācikkhitamaggena anurādhapuraṃ",
  "anya-e1205n0:186_3": "patvā kittissirimeghassa pavattiṃ pucchitvā navavassaāyusamāno tīsu saraṇesu pasannabhāvaṃ",
  "anya-e1205n0:186_4": "sutvā meghagiri mahātherassa santikaṃ gantvā vanditvā ekamantaṃ nisīditvā dantadhātuṃ",
  "anya-e1205n0:186_5": "jambudīpato gahetvā āgatabhāvaṃ ārocetvā dassesi. Disvā ca pana pītiyā phuṭo ubhinnampi",
  "anya-e1205n0:186_6": "saṅgahaṃ katvā mahāvihāraṃ alaṅkāretvā jinadantadhātuṃ ṭhapetvā ekaṃ bhikkhuṃ pesetvā",
  "anya-e1205n0:186_7": "taṃ pavattiṃ rañño ārocāpesi. Taṃ sutvā rājā pītipāmojjo cakkavattissa sirisampatto",
  "anya-e1205n0:186_8": "daḷiddo viya tassa pāṭihāriyaṃ disvā vīmaṃsitvā nikkaṅkho hutvā sakalalaṅkādīpena",
  "anya-e1205n0:186_9": "pūjesi. Etena nayena pūjaṃ katvā ekadivaseneva navalakkhaṃ pūjesi.",
  "anya-e1205n0:187": "Sīhaḷindo ubhinnampi bahūni ratanāni ca;",
  "anya-e1205n0:188": "Gāme ca issare ceva datvāna saṅgahaṃ akā.",
  "anya-e1205n0:189": "Ettāvatā adhodāṭhādhātukathā paripuṇṇā veditabbā.",
  "anya-e1205n0:190": "Cattālīsa samā dantā kesā lomā ca sabbaso devā hariṃsu ekekaṃ cakkavāḷaparamparā.",
  "anya-e1205n0:191_0": "Tatra vacane, cattālīsa samā dantāti? Sesadantā ca kesā ca lomā ca nakhā ca sabbasopi",
  "anya-e1205n0:191_1": "mayi parinibbuta-kāle mā ḍayhantu luñcitvā ākāse patiṭṭhantu ekekacakkavāḷañca ekekakesalomanakhadantadhātuparamparā",
  "anya-e1205n0:191_2": "netvā cetiyaṃ kāretvāna devamanussānaṃ atthaṃ karotuti adhiṭṭhahi. Tasmā parinibbutakālato",
  "anya-e1205n0:191_3": "yāva sarīraṃ na ḍayhati tāva chabbaṇṇarasmiyo lomadhātu na pajahati. Doṇabrāhmaṇopi",
  "anya-e1205n0:191_4": "dhātuvibhajanāvasāne veṭhantare ca nivāsanantare ca pādaggantare ca dhātunaṃ vinaṭṭhabhāvaṃ",
  "anya-e1205n0:191_5": "ñatvā pathaviyaṃ uttānakoyevajāto. Tadā sakko devarājā disvā ayaṃ deṇācariyo dhātu",
  "anya-e1205n0:191_6": "atthāya anuparivattetvā vināsaṃ pāpuṇeyya ahaṃ vīṇācariyavesaṃ gahetvā tassa santikaṃ",
  "anya-e1205n0:191_7": "gantvā sokaṃ vinodessāmīti sakkarūpaṃ jahitvā vīṇācariyavesaṃ gahetvā tassa santikaṃ",
  "anya-e1205n0:191_8": "gantvā ekamantaṃ ṭhito dibbagītaṃ gāyitvā vīṇaṃ vādento nānappakāraṃ udānesi. Yaṃ",
  "anya-e1205n0:191_9": "dhammametaṃ purisassa vādaṃ chindissāmīti vatvā kathāya sotunaṃ lobhaṃ parassa atthaṃ",
  "anya-e1205n0:191_10": "vināsetvā atilobhena puriso pāpako hotīti. Haṃsarājajātakaṃ dīpetvā yaṃ laddhaṃ taṃ",
  "anya-e1205n0:191_11": "suladdhanti āha. Taṃ sutvā doṇo ayaṃ vīṇācariyo mayhaṃ thenabhāvaṃ aññāsīti sokaṃ",
  "anya-e1205n0:191_12": "vinodetvā uṭṭhāya āvajjamāno tumbaṃ disvā yena bhagavato sarīradhātuyo mitā sopi",
  "anya-e1205n0:191_13": "dhātugatikova. Idaṃ thūpaṃ karissāmīti cintetvā tumbaṃ gahetvāna cetiye ṭhapesi.",
  "anya-e1205n0:191_14": "Moriyā aṅgāraṃ gahetvā aṅgāracetiyaṃ nāma kāresuṃ.",
  "anya-e1205n0:192": "(Nagare kapilavatthumhi sammādiṭṭhi bahujjano;",
  "anya-e1205n0:193": "Tattha sārīrikaṃ thūpaṃ akāsi ratanāmayaṃ.",
  "anya-e1205n0:194": "Nagare allake ramme buddhadhātu patiṭṭhiya;",
  "anya-e1205n0:195": "Silāya muggavaṇṇāya thūpaṃ sadhātukaṃ akā.",
  "anya-e1205n0:196": "Jano pāveyyaraṭṭhasmiṃ patiṭṭhiya sārīrikaṃ;",
  "anya-e1205n0:197": "Silāya maṇivaṇṇāya pāveyyaṃ cetiyaṃ akā.",
  "anya-e1205n0:198": "Cīvaraṃ pattadaṇḍañca madhurāyaṃ apūjayuṃ;",
  "anya-e1205n0:199": "Nivāsanaṃ kusaghare pūjayiṃsu mahājanā.",
  "anya-e1205n0:200": "Paccattharaṇaṃ kapile uṇṇalomañca kosale;",
  "anya-e1205n0:201": "Pūjesuṃ pāṭaliputte karakaṃ kāyabandhanaṃ.",
  "anya-e1205n0:202": "Nisīdanaṃ avantisu campāyaṃ’dakasāṭakaṃ;",
  "anya-e1205n0:203": "Devaraṭṭhe attharaṇaṃ videhe parissāvanaṃ.",
  "anya-e1205n0:204": "Vāsi-sūcigharañcāpi indapatthe apūjayuṃ;",
  "anya-e1205n0:205": "Pāsāṇake padaṃ seṭṭhaṃ bhaṇḍasesaṃ parantake.",
  "anya-e1205n0:206": "Mahiṃsu manujā dhātuṃ aṭṭhadoṇamitaṃ tadā;",
  "anya-e1205n0:207": "Dhātu vitthāritā āsi lokanāthassa satthuno).",
  "anya-e1205n0:208_0": "Te pana rājāno hi attanoladdhadhātuṃ gahetvā sakasakanagaraṃ gantvā cetiyaṃ kārāpetvā",
  "anya-e1205n0:208_1": "mahantaṃ pūjāvidhānaṃ kariṃsu. Cakkhumantassa bhagavato sarīradhātu aṭṭhadoṇamattaṃ",
  "anya-e1205n0:208_2": "suvaṇṇanāḷiyā ekasataaṭṭhavīsatināḷikā ahosi? Satthā pana uttarāsāḷhanakkhattena",
  "anya-e1205n0:208_3": "mātukucchiyaṃ paṭisandhiṃ gaṇhi. Visākhanakkhattena mātukucchito nikkhami. Uttarāsāḷhanakkhattena",
  "anya-e1205n0:208_4": "mahābhinikkhamanaṃ nikkhami. Visākhanakkhattena buddho ahosi. Uttarāsāḷhanakkhattena",
  "anya-e1205n0:208_5": "dhammacakkaṃ pavattesi. Teneva yamakapāṭihāriyaṃ akāsi. Assayujanakkhattena devorohaṇaṃ",
  "anya-e1205n0:208_6": "akāsi. Visākhanakkhattena parinibbāyi. Mahākassapattherā ca anuruddhatthero ca dve",
  "anya-e1205n0:208_7": "mahātherā bhagavato sarīradhātuyo vissajjāpetvā adaṃsu.",
  "anya-e1205n0:209_0": "Tesaṃ rājunaṃ bhagavato sarīradhātuṃ labhitvā sattadivasasattamāsādhikāni sattavassāni",
  "anya-e1205n0:209_1": "mahārahaṃ pūjaṃ katvā gatakāle micchādiṭṭhikamanussā? Samaṇo gotamo parinibbuto.",
  "anya-e1205n0:209_2": "Tassa dhātu atthāya amhākaṃ jīvitakappanaṃ nāsetvā pūjaṃ karotī’ti sammāsambuddhe",
  "anya-e1205n0:209_3": "padussanti. Sakko āvajjento taṃ kāraṇaṃ ñatvā mahākassapattherassa ārocesi;’bhante",
  "anya-e1205n0:209_4": "micchādiṭṭhikā manussā bhagavati paduṭṭhacittena ito cutā avīcinirayaṃ uppajjanti.",
  "anya-e1205n0:209_5": "Bahutarā anāgate micchādiṭṭhikā mātupitughātakā rājāno bhavissanti. Ajjeva dhātuyo",
  "anya-e1205n0:209_6": "nidahituṃ vaṭṭatī’ti thero vicāretvā addasa.",
  "anya-e1205n0:210_0": "Anantamatthaṃ dharamānakāle katvāna sattānamalīnacitto sesānamatthāya sarīradhātuṃ",
  "anya-e1205n0:210_1": "ṭhapetva so maccumukhaṃ upeto. (Katvā yo bodhiñāṇaṃ vividhabalavaraṃ bujjhituṃ pāramīyo",
  "anya-e1205n0:210_2": "vatvā saṅkheyyapuṇṇe aparimitabhave uttaritvā sumuttaṃ. Ārohitvāna sīghaṃ ariyasivapadaṃ",
  "anya-e1205n0:210_3": "accutaṃ sītibhāvaṃ patto so jātipāraṃ nikhilapadahanaṃ dukkaraṃ kārayitvā.",
  "anya-e1205n0:211": "Dhātvantarāyaṃ disvāna thero kassapasavhayo;",
  "anya-e1205n0:212": "Nidhānaṃ sabbadhātunaṃ karohītyāha bhūpatiṃ.",
  "anya-e1205n0:213": "Sādhūti so paṭissutvā māgadho tuṭṭhamānaso;",
  "anya-e1205n0:214": "Dhātunidhānaṃ kāresi sabbattha vattitādiya.",
  "anya-e1205n0:215": "Kārāpetvāna so rājā kassapassa nivedayī;",
  "anya-e1205n0:216": "Dhātuyo āharī thero idaṃ kāraṇamaddasa.",
  "anya-e1205n0:217": "Bhujaṅgā parigaṇhiṃsu rāmagāmamhi dhātuyo;",
  "anya-e1205n0:218": "Cetiye dhārayissanti laṅkādīpe anāgate.",
  "anya-e1205n0:219": "Tā dhātuyo ṭhapetvāna thero kassapasavhayo;",
  "anya-e1205n0:220": "Rañño ajātasattussa adāsi dhātuyo tadā.",
  "anya-e1205n0:221": "Gehe cūpakaraṇāni catusaṭṭhisatāni so;",
  "anya-e1205n0:222": "Abbhantare ṭhapesi rājā sabbā tā buddhadhātuyo.",
  "anya-e1205n0:223": "Karaṇḍāsīti saṃkiṇṇaṃ cetiyāsītilaṅkataṃ;",
  "anya-e1205n0:224": "Gehe bahusamākiṇṇaṃ thūpārāmappamāṇakaṃ.",
  "anya-e1205n0:225": "Kāretvā sabbakaraṇaṃ vālikaṃ okirī tahiṃ;",
  "anya-e1205n0:226": "Nānāpupphasahassāni nānā gandhaṃ samākiri.",
  "anya-e1205n0:227": "Asītitherarūpāni aṭṭhacakkasatāni ca;",
  "anya-e1205n0:228": "Suddhodhanassa rūpampi māyāpajāpatādinaṃ.",
  "anya-e1205n0:229": "Sabbāni tāni rūpāni suvaṇṇasseva kārayi;",
  "anya-e1205n0:230": "Pañca chattadhajasate ussāpesi mahīpatī.",
  "anya-e1205n0:231": "Jātarūpamaye kumbhe kumbhe ca ratanāmaye;",
  "anya-e1205n0:232": "Pañca pañca sateyeva ṭhapāpesi samantato.",
  "anya-e1205n0:233": "Sovaṇṇanikkhamayena ca kapāle rajatāmaye;",
  "anya-e1205n0:234": "Puresi gandhatelassa jālāpetvā padīpake.",
  "anya-e1205n0:235": "Pañca pañca sateyeva ṭhapāpesi disampati;",
  "anya-e1205n0:236": "Ime tatheva tiṭṭhanta adhiṭṭhāsi mahāmuni.",
  "anya-e1205n0:237": "Vitthāritā dhammāsoko bhavissati anāgate;",
  "anya-e1205n0:238": "Akkhare soṇṇapattamhi chindāpesi mahāmatī.",
  "anya-e1205n0:239": "Pakappitvā visukammaṃ dhātugabbhasamantato;",
  "anya-e1205n0:240": "Vātavegena yāyantaṃ yantarūpamakārayī.",
  "anya-e1205n0:241": "Katvā silāparikkhepaṃ pidahitvā silāhi taṃ;",
  "anya-e1205n0:242": "Tassūpari karī thūpaṃ samaṃ pāsāṇathūpiyaṃ.)",
  "anya-e1205n0:243": "Dhātunidhānakathā samattā.",
  "anya-e1205n0:244": "Iti ariyajanappasādanatthāya kate dhātuvaṃse tathāgatassa parinibbutādhikāro nāma dutiyo paricchedo.",
  "anya-e1205n0:245": "3. Dhātuparamparākathā",
  "anya-e1205n0:246_0": "Dhātusu pana vibhajitvā dīyamānesu satthuno nalāṭadhātu kosinārakānaṃ mallānaṃ laddhakoṭṭhāseyeva",
  "anya-e1205n0:246_1": "ahosi. Mahākassapatthero te upasaṅkamitvā satthuno nalāṭadhātu tumhākaṃ koṭṭhāse",
  "anya-e1205n0:246_2": "ahosi, taṃ gahetuṃ āgato, bhagavā hi dharamāneyeva tambapaṇṇidīpassa anujāni, ‘tasmā",
  "anya-e1205n0:246_3": "taṃ amhākaṃ dethā’ti. Taṃ sutvā mallarājāno?’Evaṃ patigaṇhatha bhante dhātu’ti mahākassapattherassa",
  "anya-e1205n0:246_4": "adaṃsu. So attano saddhivihārikaṃ mahānandattheraṃ pakkosāpetvā nalāṭadhātuṃ therassa",
  "anya-e1205n0:246_5": "niyyādetvā’ imaṃ dhātuṃ tambapaṇṇi dīpe mahāvālukagaṅgāya dakkhiṇabhāge serunāma",
  "anya-e1205n0:246_6": "dahassa ante varāha nāma soṇḍimatthake kākavaṇṇatisso nāma rājā patiṭṭhāpessati,",
  "anya-e1205n0:246_7": "cetiyaṃ saṅghārāmaṃ kārāpessati, tvaṃ imaṃ dhātuṃ gahetvā vesāliyaṃ upanissāya mahāvanavihāre",
  "anya-e1205n0:246_8": "kuṭāgārasālāyaṃ satthuno vasitagandhakuṭiyaṃ ṭhapetvā dhātupūjaṃ katvā āyusaṅkhāre",
  "anya-e1205n0:246_9": "ossaṭṭhe parinibbāpayamāne attano saddhivihārikassa candaguttattherassa dhātuvaṃsaṃ",
  "anya-e1205n0:246_10": "kathetvā appamatto hohī’ti vatvā dhātuṃ therassa datvā anupādisesanibbānadhātuyā parinibbāyi.",
  "anya-e1205n0:247": "Sāvako satthukappo so pabhīnnapaṭisambhido;",
  "anya-e1205n0:248": "Gahetvā mānayī dhātuṃ mahānando mahāvane.",
  "anya-e1205n0:249_0": "Tassa therassa saddhivihāriko candaguttatthero dhātuṃ gahetvā ākāsaṃ uggantvā sāvatthīyaṃ",
  "anya-e1205n0:249_1": "jetavanamahāvihāre dasabalena vasitagandhakuṭiyaṃ ṭhapetvā dhātupūjaṃ katvā ciraṃ",
  "anya-e1205n0:249_2": "vihāsi. Sopi āyusaṅkhāre ossaṭṭhe parinibbāpayamāne attano. Saddhivihārikaṃ bhaddasenattheraṃ",
  "anya-e1205n0:249_3": "pakkosāpetvā dhātuṃ therassa niyyādetvā dhātuvaṃsaṃ kathetvā anusāsitvā anupādisesāya",
  "anya-e1205n0:249_4": "nibbānadhātuyā parinibbāyi.",
  "anya-e1205n0:250": "Candagutto mahāpañño chaḷabhiñño visārado;",
  "anya-e1205n0:251": "Ramme jetavane dhātuṃ ṭhapetvā vandanaṃ akā.",
  "anya-e1205n0:252_0": "Tassa sisso bhaddasenatthero dhātuṃ gahetvā ākāsena gantvā dhammacakkappavattane",
  "anya-e1205n0:252_1": "isipatane mahā vihāre satthuno vasitagandhakuṭiyaṃ ṭhapetvā gandhamālādīhi pūjetvā",
  "anya-e1205n0:252_2": "ciraṃ vihāsi. So parinibbāpayamāno attano saddhivihārikassa jayasenattherassa dhātuṃ",
  "anya-e1205n0:252_3": "niyyādetvā dhātuvaṃsaṃ kathetvā anupādisesāya nibbānadhātuyā parinibbāyi.",
  "anya-e1205n0:253": "Bhaddaseno mahāthero katakicco mahāisi;",
  "anya-e1205n0:254": "Dhātuṃ ṭhapetvā isipatane vanditvā nibbutiṃ gato.",
  "anya-e1205n0:255_0": "So pana jayasenatthero taṃ dhātuṃ gahetvā veluvanamahāvihāre satthuno vasitagandhakuṭiyaṃ",
  "anya-e1205n0:255_1": "ṭhapetvā gandhamālādīhi pūjetvā ciraṃ vasitvā parinibbāpayamāno attano saddhivihārikassa",
  "anya-e1205n0:255_2": "mahāsaṅgharakkhitattherassa dhātuṃ niyyādetvā dhātuvaṃsaṃ kathetvā anupādisesāya",
  "anya-e1205n0:255_3": "nibbānadhātuyā parinibbāyi.",
  "anya-e1205n0:256": "Gahetvāna dhātuvaraṃ jayaseno mahāmuni;",
  "anya-e1205n0:257": "Nidhāya veluvane ramme akā pūjaṃ manoramaṃ.",
  "anya-e1205n0:258_0": "So panāyasmā saṅgharakkhitatthero dhātuṃ gahetvā ākāsena āgantvā kosambiṃ upanissāya",
  "anya-e1205n0:258_1": "ghosita seṭṭhinā kārāpite ghositārāme bhagavato vasitagandhakuṭiyaṃ ṭhapetvā gandhamālādīhi",
  "anya-e1205n0:258_2": "pūjaṃ katvā ciraṃ vihāsi. So’pi parinibbāpayamāno attano saddhivihārikaṃ mahādevattheraṃ",
  "anya-e1205n0:258_3": "pakkosāpetvā dhātuvaṃsaṃ kathetvā appamatto hohī’ti vatvā anupādisesāya nibbānadhātuyā parinibbāyi.",
  "anya-e1205n0:259": "Saṅgharakkhitavhayo thero cando viya supākaṭo;",
  "anya-e1205n0:260": "Ṭhapetvā ghositārāme akā pūjaṃ manoramaṃ.",
  "anya-e1205n0:261_0": "Tassa therassa saddhivihāriko mahādevatthero dhātuṃ gahetvā devānampiyatissassa mahārañño",
  "anya-e1205n0:261_1": "bhātu mahānāgassa uparājassa mahāgāme setacchattaṃ ussāpitakāle hatthoṭṭha nāmajanapade",
  "anya-e1205n0:261_2": "kukkuṭapabbatantare mahāsālarukkhamūle ākāsato otaritvā nisīdi. Tasmiṃ samaye mahākāḷo",
  "anya-e1205n0:261_3": "nāma upāsako attano puttadārehi saddhiṃ mālāgandhavilepanaṃ dhajapatākādīni gāhāpetvā",
  "anya-e1205n0:261_4": "divasassa tikkhattuṃ mahantehi pūjāvidhānehi dhātuṃ pariharitvā ciraṃ vasi. Māsassa",
  "anya-e1205n0:261_5": "aṭṭha-uposathadivase dhātuto chabbaṇṇaraṃsiyo uggacchiṃsu. Tasmiṃ samaye so padeso",
  "anya-e1205n0:261_6": "buddhassa dharamānakālo viya ahosi. Janapadavāsī manussāpi therassa santike sīlāni",
  "anya-e1205n0:261_7": "gaṇhanti, uposathavāsaṃ vasanti, dānaṃ denti, cetiyassa mahantaṃ pūjaṃ karontī. Tato",
  "anya-e1205n0:261_8": "aparabhāge uparājā mahāgāme viharanto bheriṃ carāpesi? Yo amhākaṃ dasabalassa dhātuṃ",
  "anya-e1205n0:261_9": "gahetvā idhāgato, tassa mahantaṃ sampattiṃ dassāmīti. Tasmiṃ kāle kuṭumbiko mahākāḷo",
  "anya-e1205n0:261_10": "uparājaṃ passissāmīti tassa anucchavikaṃ paṇṇākāraṃ gahetvā rājadvāre ṭhatvā sāsanaṃ",
  "anya-e1205n0:261_11": "pahiṇi. Uparājā taṃ pakkosāpesi. So gantvā vanditvā ṭhito taṃ paṇṇākāraṃ rājapurisānaṃ",
  "anya-e1205n0:261_12": "paṭicchāpesi. Uparājā? Mātula mahākāḷa, tumhākaṃ janapade amhākaṃ satthuno dhātu",
  "anya-e1205n0:261_13": "atthī’ti āha. Mahākāḷo upa rājassa kathaṃ sutvā atthi deva, mayhaṃ kulupagattherassa",
  "anya-e1205n0:261_14": "santike ādāsamaṇḍalappamāṇaṃ satthuno nalāṭadhātu chabbaṇṇaraṃsīhi ākāsappadese sūriyasahassacandasahassānaṃ",
  "anya-e1205n0:261_15": "uṭṭhitakālo viya obhāseti. So janapado buddhassa uppannakālo viya ahosīti āha. Tassa",
  "anya-e1205n0:261_16": "kuṭumbikassa kathaṃ suṇantassaeva rañño sakalasarīraṃ pañcavaṇṇāya pītiyā paripuṇṇaṃ",
  "anya-e1205n0:261_17": "ahosi. Ativiya somanassappatto rājā mayhaṃ mātulassa mahākāḷassa satasahassaṃ kahāpaṇāni",
  "anya-e1205n0:261_18": "ca catusindhavayuttarathañca suvaṇṇālaṅkārehi susajjitaṃ ekaṃ assañca udakaphāsukaṭṭhānake",
  "anya-e1205n0:261_19": "khettañca pañcadāsīsatañca dethā’ti vatvā aññañca pasādaṃ dāpesi. So uparājā ettakaṃ",
  "anya-e1205n0:261_20": "kuṭumbikassa dāpetvā taṃ divasameva nagare bheriṃ carāpetvā hatthassarathayānāni",
  "anya-e1205n0:261_21": "gahetvā kuṭumbikaṃ maggadesakaṃ katvā anupubbena hatthoṭṭhajanapadaṃ patvā ramaṇīye",
  "anya-e1205n0:261_22": "bhūmippadese khandhāvāraṃ bandhitvā amaccagaṇaparivuto kuṭumbikaṃ gahetvā therassa",
  "anya-e1205n0:261_23": "vasanaṭṭhānaṃ gantvā vanditvā ekamantaṃ aṭṭhāsi. Sesā amaccā kuṭumbiko ca theraṃ",
  "anya-e1205n0:261_24": "vanditvā ekamantaṃ aṭṭhaṃsu. Uparājā theraṃ vanditvā sārāṇīyaṃ kathaṃ katvā ekamantaṃ",
  "anya-e1205n0:261_25": "nisinno paṭisanthāramakāsi. Mahādevattheropi sammodanīyaṃ kathaṃ katvā kissa tvaṃ",
  "anya-e1205n0:261_26": "mahārāja idhāgatosi āgatakāraṇaṃ me ārocehī’ti āha. Bhante tumhākaṃ. Santike amhākaṃ",
  "anya-e1205n0:261_27": "bhagavato nalāṭadhātu atthī kira. Taṃ vandissāmi’ti āgatomhī’ti āha. Thero? Bhaddakaṃ",
  "anya-e1205n0:261_28": "mahā rāja tayā katanti vatvā dhātugharadvāraṃ vivaritvā mahārāja buddhassa nalāṭadhātu",
  "anya-e1205n0:261_29": "atidullabhā’ti āha. Rājā soḷasehi gandhodakehi nahāyitvā sabbālaṅkārapatimaṇḍito",
  "anya-e1205n0:261_30": "ekaṃsaṃ uttarāsaṅgaṃ karitvā añjaliṃ paggayha namassamāno aṭṭhāsi. Buddhārammaṇāya",
  "anya-e1205n0:261_31": "pītiyā sakalasarīraṃ phuṭaṃ ahosi.",
  "anya-e1205n0:262": "(Rājā pītivegena imā gāthā āha;",
  "anya-e1205n0:263": "Namāmi vīra pāde te cakkaṅkita tale subhe;",
  "anya-e1205n0:264": "Vandite naradevehi amataṃ dehi vandite.",
  "anya-e1205n0:265": "Lokanātha tuvaṃ eko saraṇaṃ sabbapāṇinaṃ;",
  "anya-e1205n0:266": "Loke tayā samo natthi tārehi janataṃ bahuṃ.",
  "anya-e1205n0:267": "Mahaṇṇave mayaṃ bhante nimuggā dīghasambhave;",
  "anya-e1205n0:268": "Appatissā appatiṭṭhā saṃsarāma ciraṃ tahiṃ.",
  "anya-e1205n0:269": "Etarahi tumhe āpajja patiṭṭhaṃ adhigacchare;",
  "anya-e1205n0:270": "Tumhākaṃ vandanaṃ katvā uttiṇṇamha bhavaṇṇavā’ti.)",
  "anya-e1205n0:271_0": "Tasmiṃ khaṇe dhātuto rasmiyo nikkhamiṃsu. Sakala laṅkādīpaṃ suvaṇṇarasadhārāhi sañchannaṃ",
  "anya-e1205n0:271_1": "viya ahosi. Mahantaṃ pītisomanassaṃ uppajji. Rājā mahantaṃ somanassaṃ patto hutvā",
  "anya-e1205n0:271_2": "haṭṭhatuṭṭho ahosi. So dhātugharato nikkhamitvā therena saddhiṃ alaṅkatamaṇḍape ekamantaṃ",
  "anya-e1205n0:271_3": "nisīdi. Ekamantaṃ nisinno (nisajjādose vajjetvā seyyathidaṃ? Atiduraccāsanta-uparivāta-unnatappadesa-atisammukha-atipacachā’ti.",
  "anya-e1205n0:271_4": "Atidūre nisinno sace kathetukāmo uccāsaddena kathetabbaṃ hoti. Accāsanne nisinno",
  "anya-e1205n0:271_5": "saṅkaraṃ karoti. Uparivāte nisinno sarīragandho vāyati. Unnatappadese nisinno agāravaṃ",
  "anya-e1205n0:271_6": "karoti. Atisammukhe nisinno cakkhunā cakkhuṃ paharitvā daṭṭhabbaṃ hoti. Atipacchā",
  "anya-e1205n0:271_7": "nisinno gīvaṃ parivattetvā daṭṭhabbaṃ hoti. Iti nisajjādosaṃ vajjetvā nisinno). Evamāha.",
  "anya-e1205n0:271_8": "Bhante imaṃ dhātuṃ mayhaṃ detha. Mahantaṃ pūjāsakkaraṃ katvā pariharāmīti. Bhaddakaṃ",
  "anya-e1205n0:271_9": "mahārāja imāya dhātuyā sammāsambuddho dharamānoyeva vyākaraṇaṃ akāsi. Tumhākaṃ vaṃse",
  "anya-e1205n0:271_10": "jāto kākavaṇṇatisso nāma rājā imasmiṃ dīpe mahāvālukagaṅgāya dakkhiṇatīre seru nāma",
  "anya-e1205n0:271_11": "dahassa ante varāha nāma soṇḍiyā matthake patiṭṭhapetvā mahantaṃ thūpaṃ karissatī’ti",
  "anya-e1205n0:271_12": "vatvā satthā tattha samāpattiṃ samāpajjitvā pañcasatakhīṇāsavehi saddhiṃ tikkhattuṃ",
  "anya-e1205n0:271_13": "padakkhiṇaṃ katvā gato. Tasmā gaṇhatha mahārājā’ti vatvā dhātuṃ adāsi.",
  "anya-e1205n0:272_0": "Rājā dhātuṃ gahetvā caturassapallaṅke dhātukaraṇḍakaṃ nidahitvā karaṇḍake dhātuṃ",
  "anya-e1205n0:272_1": "patiṭṭhāpetvā taṃ kumudapattasannihamaṅgalasindhavayuttarathe ṭhapetvā samantā ārakkhaṃ",
  "anya-e1205n0:272_2": "saṃvidahitvā (rājā dhātuṃ gahetvā) pañcaṅgaturiye paggaṇhāpayamāno pacchā āgacchatu’ti",
  "anya-e1205n0:272_3": "mahājanassa sāsanaṃ vatvā mahādevattherassa santikaṃ gantvā? Tumhe bhante, dhātuyā",
  "anya-e1205n0:272_4": "upaṭṭhānaṃ karonto āgacchathā’ti āha. Thero tassa kathaṃ sutvā;’mahārāja ayaṃ dhātu",
  "anya-e1205n0:272_5": "paramparā āgatā. Ahaṃ bhagavato dhammabhaṇḍāgārikaānandatthero viya imaṃ dhātuṃ pariharissāmī’ti",
  "anya-e1205n0:272_6": "vatvā attano paccayadāyakaṃ kuṭumbikaṃ āpucchitvā pattacīvaramādāya dhātuṃ upaṭṭhahiyamāno",
  "anya-e1205n0:272_7": "pacchato pacchato gacchati. Rājā dhātuṃ gahetvā anupubbena mahāgāmaṃ patto mahāsenaguttaṃ",
  "anya-e1205n0:272_8": "pakkosāpetvā nagaraṃ alaṅkarāpehī’ti āha. So nagare bheriṃ carāpetvā aṭṭhārasa vīthiyo",
  "anya-e1205n0:272_9": "sammajjantu, puṇṇaghaṭe ṭhapentu, dhajapatākādayo ussāpentu, toraṇāni ussāpentu,",
  "anya-e1205n0:272_10": "pañcavaṇṇāni pupphāni okirantu, sakalanagaraṃ alaṅkarontu, gandhamālādayo gahetvā",
  "anya-e1205n0:272_11": "suddhuttarāsaṅgā hutvā sakalanāgarā paṭipathaṃ āgacchantuti āṇāpesi. Tato mahājano",
  "anya-e1205n0:272_12": "sabbaturiyāni ghosāpayamāno gandhamālādihattho paṭipathaṃ nikkhanto. Devamanussā",
  "anya-e1205n0:272_13": "bhikkhubhikkhuniyo upāsakopāsikā appamāṇā ahesuṃ. (Gandhamālādi puṇṇaghaṭasamussitadhajākiṇṇā)",
  "anya-e1205n0:272_14": "parisā velukkhepasahassāni pavattayiṃsu. Sugandhavātābhighātasamuddaghoso viya sakalanagaraṃ",
  "anya-e1205n0:272_15": "ekaninnādajātaṃ. So rājā nagare bandhanāgāre sabbasatte bandhanā muñcantu, dhammena",
  "anya-e1205n0:272_16": "samena anusāsantuti vatvā dhātuṃ gahetvā attano nagaraṃ pavesetvā attano rājanivesanaṃ",
  "anya-e1205n0:272_17": "āgantvā nāṭakīnaṃ saññamadāsi dhātuṃ vandantuti. Nāṭakī nānābharaṇehi patimaṇḍitā",
  "anya-e1205n0:272_18": "rājagehato nikkhamitvā dhātuṃ vanditvā attano attano hatthagatāni turiyabhaṇḍāni",
  "anya-e1205n0:272_19": "sādhukaṃ paggaṇhitvā mahantaṃ pūjamakaṃsu.",
  "anya-e1205n0:273_0": "Tato vaḍḍhakiṃ pakkosāpetvā rājanivesanato nātidūre nāccāsante subhumitale dhātugharaṃ",
  "anya-e1205n0:273_1": "kārāpetvā mālākammalatākammādiṃ patiṭṭhāpetvā dhātughare vicittamaṇḍapaṃ kārāpetvāna",
  "anya-e1205n0:273_2": "sattaratanamayaṃ dhātukaraṇḍakaṃ kārāpetvā dhātukaraṇḍake dhātuṃ ṭhapetvā ratanapallaṅka",
  "anya-e1205n0:273_3": "matthake dhātuṃ ṭhapetvā upari vicittavitānaṃ bandhitvā sāṇiyā parikkhipāpetvā mahantena",
  "anya-e1205n0:273_4": "parivārena mahantaṃ dhātupūjaṃ akāsi. Mahājanā gandhamālaṃ gahetvā māsassa aṭṭhūposathadivase",
  "anya-e1205n0:273_5": "dhātuyā mahantaṃ pūjaṃ akaṃsu. Dhātuto raṃsiyo samuggacchanti. Mahājanā vimbhayajātā",
  "anya-e1205n0:273_6": "sādhukāraṃ karonti. Somanassabhūtā sakalanagaravāsino buddhārammaṇa pītiṃ gahetvā",
  "anya-e1205n0:273_7": "divase divase dhātuyā mahantaṃ pūjaṃ karontā vītināmenti. Pañcasīlāni rakkhanti,",
  "anya-e1205n0:273_8": "buddhamāmakā dhammamāmakā saṅghamāmakā hutvā saraṇāni gacchanti. Rājā mahājanassa",
  "anya-e1205n0:273_9": "ovadati. “Mettaṃ bhāvetha, karuṇaṃ muditaṃ upekkhaṃ bhāvetha, kule jeṭṭhāpacāyanakammaṃ",
  "anya-e1205n0:273_10": "karothā“ti. Ovaditvā bhikkhusaṅghassapi cattāro paccaye gaṅgāya maho-ghappavattanakālo",
  "anya-e1205n0:273_11": "viya mahādānaṃ pavattesi. Mātāpituṭṭhāne ṭhatvā bhikkhusaṅghaṃ saṅgaṇhi. Mahājanā",
  "anya-e1205n0:273_12": "tassa ovāde ṭhatvā dānādīni puññāni katvā yebhuyyena tasmiṃ kāle matā saggaṃ gatā.",
  "anya-e1205n0:274": "Kalyāṇavaggamhi patiṭṭhitā janā,",
  "anya-e1205n0:275": "Dānādi puññāni karitva sabbadā;",
  "anya-e1205n0:276": "Cutā cutā sabbajanā sumānasā,",
  "anya-e1205n0:277": "Gatā asesaṃ sugatiṃ subhe ratā.",
  "anya-e1205n0:278_0": "Rājā dhātuyā mahantaṃ pūjaṃ karonto mahagāme vihāsi. Tena patiṭṭhāpitavihārā kathetabbā?",
  "anya-e1205n0:278_1": "Kathaṃ? Lenavihāraṃ candagirivihāraṃ koṭipabbatavihāraṃ nagaraṅgaṇavihāraṃ selakā",
  "anya-e1205n0:278_2": "vihāraṃ talākāvihāranti evamādayo vihāre patiṭṭhāpetvā tipiṭakamahāariṭṭhattherassa",
  "anya-e1205n0:278_3": "dakkhiṇodakaṃ datvā mahāvihāre niyyādesi. Evaṃ so rājā yāvajīvaṃ dhātuṃ pariharitvā",
  "anya-e1205n0:278_4": "pacchime kāle maraṇamañce nipanno attano puttaṃ yaṭālatissa kumāraṃ pakkosāpetvā;",
  "anya-e1205n0:278_5": "tāta tissa, amhehi pariharita nalāṭadhātu pūjehī’ti dhātuvaṃsaṃ kathetvā puttaṃ anusāsitvā",
  "anya-e1205n0:278_6": "kālaṃ katvā saggapuraṃ gato.",
  "anya-e1205n0:279": "Rājā mahānāgavaro yasassi,",
  "anya-e1205n0:280": "Katvāpi rajjaṃ matimā susaddho;",
  "anya-e1205n0:281": "Mānetva saṅghaṃ catupaccayehi,",
  "anya-e1205n0:282": "Agā asoko varadevalokaṃ;",
  "anya-e1205n0:283_0": "Tassa putto yaṭālatissakumāro pitu accayena pitarā vuttaniyāmeneva dhātuyā mahantaṃ",
  "anya-e1205n0:283_1": "pūjaṃ kāresi. So’pi divasassa tayo vāre dhātupaṭṭhānaṃ karonto rajjaṃ kāretvā ciraṃ",
  "anya-e1205n0:283_2": "vihāsi. Iminā’pi patiṭṭhāpitavihārā kathetabbā; dhammasālavihāraṃ mahādhammasālavihāraṃ",
  "anya-e1205n0:283_3": "selābhayavihāranti evamādayo patiṭṭhāpetvā-tipiṭakamahāariṭṭhattherassa saddhivihāriko",
  "anya-e1205n0:283_4": "tipiṭakamahāabhayatthero uparājassa mahānāgassa ayyako. Tassa therassa dakkhiṇodakaṃ",
  "anya-e1205n0:283_5": "adāsi. So’pi rājā yāvajīvaṃ dhātuṃ pariharitvā pacchime kāle maraṇamañce nipanno",
  "anya-e1205n0:283_6": "attano puttaṃ goṭhābhayakumāraṃ pakkosāpetvā’dhātuyā mahantaṃ pūjaṃ karonto appamatto",
  "anya-e1205n0:283_7": "hohī’ti vatvā dhātuvaṃsaṃ kathetvā kālaṃ katvā sagge nibbatti.",
  "anya-e1205n0:284": "Yaṭṭhālako nāma mahāmahīpati,",
  "anya-e1205n0:285": "Mahājanassatthakaro guṇālayo;",
  "anya-e1205n0:286": "So dhātupūjaṃ vipulaṃ anekadhā,",
  "anya-e1205n0:287": "Katvā gato devapuraṃ anindito.",
  "anya-e1205n0:288_0": "Tassa putto goṭhābhayakumāro pitu accayena pitarā vuttaniyāmeneva dhātuyā mahantaṃ",
  "anya-e1205n0:288_1": "pūjaṃ katvā goṭhābhaya mahārājā hutvā rajjaṃ karonto kācaragāme dasabhātike rājāno",
  "anya-e1205n0:288_2": "ghātetvā daṇḍakammatthāya goṭhābhayamahātherassa hatthoṭṭhajanapade vasantassa mattikalenavihāraṃ",
  "anya-e1205n0:288_3": "khīrasāla vihāraṃ nāgamahāvihāraṃ kumbhaselavihāraṃ cetiyapabbatavihāraṃ sānupabbatavihāraṃ",
  "anya-e1205n0:288_4": "kaṇikāra selavihāraṃ ambasela vihāraṃ tindukalena vihāraṃ karaṇḍakavihāraṃ godhasālavihāraṃ",
  "anya-e1205n0:288_5": "vālukatitthavihāranti evamādayo gaṅgāya paratīre pañcasatavihāre orimatīre pañcasatavihāre",
  "anya-e1205n0:288_6": "cā’ti vihārasahassaṃ kāretvā attano sadisanāmassa goṭhābhayattherassa dakkhiṇodakaṃ",
  "anya-e1205n0:288_7": "datvā adāsi. So yāvajīvaṃ dhātupūjaṃ katvā pacchime kāle maraṇamañce nipanno attano",
  "anya-e1205n0:288_8": "puttaṃ kākavaṇṇatissa kumāraṃ pakkosāpetvā āliṅgitvā;’tāta tissa, ayaṃ nalāṭadhātu",
  "anya-e1205n0:288_9": "amhākaṃ paramparāya āgatā. Tvaṃ kira dhātuṃ gahetvā mahāgaṅgāya passe seru nāma dahassa",
  "anya-e1205n0:288_10": "ante varāha nāma soṇḍiyā matthake patiṭṭhāpetvā saṅghārāmaṃ kārāpessasī’ti satthā",
  "anya-e1205n0:288_11": "jīvamāno vyākaraṇamakāsi. Tasmā tvaṃ imaṃ dhātuṃ gahetvā mamaccayena tasmiṃ ṭhāne",
  "anya-e1205n0:288_12": "patiṭṭhāpehī’ti puttaṃ anusāsitvā kālakiriyaṃ katvā sagge nibbatti.",
  "anya-e1205n0:289": "Goṭhābhayo nāma mahīpatissaro,",
  "anya-e1205n0:290": "Mahājane tosayi appamatto;",
  "anya-e1205n0:291": "So dhātupūjaṃ vipulaṃ karitvā,",
  "anya-e1205n0:292": "Agā asoko varadevalokaṃ.",
  "anya-e1205n0:293": "Mahānando mahāpañño candagutto bahussuto;",
  "anya-e1205n0:294": "Bhaddaseno mahāthero bhaddadhamme visārado.",
  "anya-e1205n0:295": "Jayaseno ca so vīro thero so saṅgharakkhito;",
  "anya-e1205n0:296": "Devatthero ca medhāvī rakkhakā dhātu bhaddakā.",
  "anya-e1205n0:297": "Uparājā mahānāgo yaṭṭhālako mahābalo;",
  "anya-e1205n0:298": "Goṭhābhayo mahāpuñño kākavaṇṇo ca vīriyavā.",
  "anya-e1205n0:299": "Ete therā ca rājāno puññavanto sumānasā;",
  "anya-e1205n0:300": "Dhātu paramparānītā dhātā dhātusukovidā.",
  "anya-e1205n0:301": "Kassapādīnatherānaṃ paramparāyamāgatā;",
  "anya-e1205n0:302": "Mahānāgādi hatthato yāva tissamupāgatā.",
  "anya-e1205n0:303": "Iti ariyajanappasādanatthāya kate dhātuvaṃse",
  "anya-e1205n0:304": "Dhātuparamparā kathā nāma",
  "anya-e1205n0:305": "Tatiyo paricchedo.",
  "anya-e1205n0:306": "4. Pakiṇṇakakathā",
  "anya-e1205n0:307_0": "Tatra ṭhatvā rañeño uppatti kathetabbā. (So pana) amhākaṃ satthuno bodhippattito",
  "anya-e1205n0:307_1": "puretarameva mahāmalaya raṭṭhe vanacarakaṃ paṭicca tassa bhariyāya kucchiyaṃ paṭisandhiṃ",
  "anya-e1205n0:307_2": "gaṇhi. Navaḍḍhamāsāvasāne mātukucchito nikkhamitvā kamena vaḍḍhanto viññubhāvaṃ pāpuṇi.",
  "anya-e1205n0:307_3": "Tassa pitā ekaṃ dārikaṃ ānetvā puttassa gehe akāsi. Aparabhāge tassa pitā kālamakāsi.",
  "anya-e1205n0:307_4": "Kumāro’carako’ti paññāyi. So tato paṭṭhāya paccekabuddhaṃ upaṭṭhahi. Carako attano",
  "anya-e1205n0:307_5": "nivāsavatthusmiṃ kadalipanasādīni ropetvā phalārāmaṃ akāsi. Tato aparabhāge tena",
  "anya-e1205n0:307_6": "ropitapanasarukkho mahantaṃ cāṭippamāṇaṃ panasaphalaṃ gaṇhi. Carako attano vatthuṃ",
  "anya-e1205n0:307_7": "gantvā sākhāya supakkaṃ panasaphalaṃ passitvā chinditvā gehaṃ āharitvā apassāyaṃ",
  "anya-e1205n0:307_8": "luñcitvā upadhāresi. Tato samantā catumadhuraṃ viya yūsaṃ otaritvā apassayaṃ apanīta",
  "anya-e1205n0:307_9": "āvāṭaṃ pūretvā aṭṭhāsi. Tato carako evaṃ cintesi. Imaṃ panasaphalaṃ amhākaṃ paccekabuddhena",
  "anya-e1205n0:307_10": "vinā aññesaṃ nānucchavikanti. Paṭisāmetvā ṭhapesi.",
  "anya-e1205n0:308_0": "Punadivase paccekabuddho lenato nikkhamitvā sarīrapaṭijagganaṃ katvā surattapallavasadisaṃ",
  "anya-e1205n0:308_1": "antaravāsakaṃ parimaṇḍalaṃ katvā nivāsetvā bahalapavaramahāpaṃsukūlacīvaraṃ pārupitvā",
  "anya-e1205n0:308_2": "nīlabhamaravaṇṇaṃ pattaṃ hatthena gahetvā ākāsena āgantvā tassa kuṭidvāre pākaṭo",
  "anya-e1205n0:308_3": "ahosi. Carako kuṭito nikkhamitvā taṃ vanditvā hatthato pattaṃ gahetvā gehaṃ pavesetvā",
  "anya-e1205n0:308_4": "pīṭhe nisīdāpetvā attanā ṭhapitaṭṭhānato panasaphalaṃ gahetvā yūsaṃ patte pūretvā",
  "anya-e1205n0:308_5": "paṭiggahāpesi. Paccekabuddho taṃ paribhuñjitvā ākāsato attano vasanaṭṭhānameva gato.",
  "anya-e1205n0:308_6": "Athekadivasaṃ carako paradesā gacchanto bhariyaṃ pakkosāpetvā;’ amma, ayyassa appamatto",
  "anya-e1205n0:308_7": "hutvā dānaṃ dehī’ti sabbūpakaraṇaṃ niyyādetvā paradesaṃ gato. Punadivase paccekabuddho",
  "anya-e1205n0:308_8": "lenato nikkhamitvā cīvaraṃ pārupitvā pattamādāya ākāsato āgantvā kuṭidvāre otaritvā",
  "anya-e1205n0:308_9": "aṭṭhāsi. Tasmiṃ khaṇe carakassa bhariyā kuṭito nikkhamitvā paccekabuddhassa hatthato",
  "anya-e1205n0:308_10": "pattaṃ gahetvā gehe nisīdāpetvā bhattaṃ adāsi.",
  "anya-e1205n0:309_0": "Tena bhattakicce pariniṭṭhite sā taruṇapaccekabuddhaṃ passitvā kilesapaṭisaṃyuttaṃ",
  "anya-e1205n0:309_1": "cittaṃ uppādetvā paccekabuddhassa attano ajjhāsayaṃ kathesi. Paccekabuddho tassā",
  "anya-e1205n0:309_2": "kathaṃ sutvā jigucchamāno uppatitvā ākāsato attano vasanaṭṭhānameva gato. Sā paccekabuddhassa",
  "anya-e1205n0:309_3": "gatakāle attano sarīraṃ telena makkhetvā bhaṇḍanakā viya nitthunamānā mañce nipajji.",
  "anya-e1205n0:309_4": "Carako paradesato āgantvā bhariyaṃ nipajjamānaṃ evamāha?’Bhadde, kiṃ ayyassa bhikkhaṃ",
  "anya-e1205n0:309_5": "adāsī’ti. Sā nitthunamānā āha? Mā puccha tava ayyassa kammanti. Kathehi bhadde, kiṃ",
  "anya-e1205n0:309_6": "tena kammaṃ katanti. So attanā saddhiṃ kilesavasne okāsaṃ kārāpetuṃ vāyamitvā mayā",
  "anya-e1205n0:309_7": "ayuttanti vutte mama kese gahetvā hatthapādehi ākoṭetvā sarīraṃ nakhena ottharitvā",
  "anya-e1205n0:309_8": "sīse paharitvā gato’ti vutte carako taṃ sutvā asahanto (eso mayā) evarūpassa assamaṇakammassa",
  "anya-e1205n0:309_9": "posito’ti vatvā tassā sokaṃ vinodetvā dhanuṃ ādāya tikkhasaraṃ gahetvā etaṃ māretvā",
  "anya-e1205n0:309_10": "āgamissāmī’ti vatvā vasanaṭṭhānaṃ agamāsi.",
  "anya-e1205n0:310_0": "Tasmiṃ samaye paccekabuddho nahānatthāya gato. Gantvā ca pana kāyabandhanaṃ ākāse",
  "anya-e1205n0:310_1": "cīvaravaṃsaṃ viya katvā nivāsanapāpuraṇaṃ tasmiṃ ṭhapetvā jalasāṭakaṃ nivāsetvā udakamatthakā",
  "anya-e1205n0:310_2": "ākāse nisīditvā nahāyituṃ ārabhi. Carako paccekabuddhassa garugāravakāraṇaṃ passanto",
  "anya-e1205n0:310_3": "gumbantare nilīno aṭṭhāsi. Ṭhatvā ca pana evarūpaṃ acchariyaṃ disvā cintesi? Ayañca",
  "anya-e1205n0:310_4": "evarūpaṃ na karoti, addhā esā musāvādā’ti. Ahaṃ etissā vacanaṃ gahetvā evarūpassa",
  "anya-e1205n0:310_5": "samaṇassa akāraṇe aparādhaṃ kataṃ. Eso tādisaṃ na karotī’ti cintetvā paccekabuddhassa",
  "anya-e1205n0:310_6": "nahatvā ṭhītakāle gantvā pādesu nipatitvā?’Mayhaṃ khamatha ayyā’ti āha. Pacceka buddho?",
  "anya-e1205n0:310_7": "Kiṃ kathesi upāsakā’ti. So attano mātugāmassa kathitaṃ ācikkhi. Evañhi sati upāsaka",
  "anya-e1205n0:310_8": "tumhākaṃ āgatakammaṃ niṭṭhapetvā gantuṃ vaṭṭatī’ti āha. Mā evaṃ kathetha sāmi, ahaṃ",
  "anya-e1205n0:310_9": "aññāṇabhāvena tassā vacanaṃ gahetvā tumhākaṃ akāraṇe dubbhituṃ āgatomhi’ti sabbaṃ",
  "anya-e1205n0:310_10": "attanā cintitaṃ ācikkhi.",
  "anya-e1205n0:311_0": "Paccekabuddho? Āma upāsaka, sā attanā saddhiṃ asaddhammapaṭisaṃyuttakathaṃ kathesī’ti",
  "anya-e1205n0:311_1": "āha. So tassā kujjhitvā ahaṃ etaṃ nissāya imassa aparajjhāmi. Gantvā taṃ māressāmī’ti",
  "anya-e1205n0:311_2": "paccekabuddhaṃ pañcapatiṭṭhitena vanditvā nikkhami. Paccekabuddho taṃ nivattetvā",
  "anya-e1205n0:311_3": "mātugāmaṃ mā mārehī’ti anekavidhāni kāraṇāni kathetvā pañcasīle patiṭṭhapetvā tassa",
  "anya-e1205n0:311_4": "dhammaṃ desento imaṃ gāthamāha?",
  "anya-e1205n0:312": "Yo appaduṭṭhassa narassa dussati,",
  "anya-e1205n0:313": "Suddhassa posassa anaṅgaṇassa;",
  "anya-e1205n0:314": "Tameva bālaṃ pacceti pāpaṃ,",
  "anya-e1205n0:315": "Sukhumo rajo paṭivātaṃva khitto’ti;",
  "anya-e1205n0:316_0": "Carako tassa dhammadesanaṃ sutvā pasantacitto hutvā pañcapatiṭṭhitena vanditvā gehaṃ",
  "anya-e1205n0:316_1": "gantvā tāya saddhiṃ samaggavāsaṃ vasitvā tato paṭṭhāya yāvajīvaṃ paccekabuddhassa",
  "anya-e1205n0:316_2": "cīvarapiṇḍapātasenāsanagilānapaccayabhesajjaparikkhārādayo parikkhāre ca datvā paṭijaggi.",
  "anya-e1205n0:316_3": "So tasmiṃyeva lene vasanto aparabhāge anupādisesāya nibbānadhātuyā parinibbāyi.",
  "anya-e1205n0:317": "Sayambhuñāṇena vigayha dhammaṃ,",
  "anya-e1205n0:318": "Dukkhaṃ anantaṃ sakalaṃ pahāya;",
  "anya-e1205n0:319": "Samādhijhānābhirato yasassi,",
  "anya-e1205n0:320": "Gato vināsaṃ pavaro yasassi.",
  "anya-e1205n0:321_0": "Atha pacchā carako kālaṃ katvā sagge nibbatti. Tattha ciraṃ dibbasampattiṃ anubhavitvā",
  "anya-e1205n0:321_1": "devalokato cavitvā imasmiṃ dīpe malaya raṭṭhe amaruppala lenassa āsannaṭṭhāne upacarakassa",
  "anya-e1205n0:321_2": "putto hutvā nibbatti. So navamāsaḍḍhapariyosāne mātukucchito nikkhami. Tassa nāmagahaṇadivase",
  "anya-e1205n0:321_3": "ñātakā amaruppala kumāroti nāmaṃ akaṃsu. So pana aparabhāge vaḍḍhento dārakehi saddhiṃ",
  "anya-e1205n0:321_4": "kīḷanto pattapuṭena vālukabhattaṃ pacitvā, dārakā ime samaṇāti vatvā paṭipāṭiyā nisīdāpetvā",
  "anya-e1205n0:321_5": "dānaṃ dassāmī’ti vatvā kīḷādānaṃ deti. Ekadivasaṃ amaruppala kumāro vālukathupaṃ",
  "anya-e1205n0:321_6": "katvā attano nivāsanavatthadussaṃ gahetvā khuddakadaṇḍake bandhitvā paṭākaṃ katvā",
  "anya-e1205n0:321_7": "pūjanatthāya ṭhapesi. Amaruppala lenavāsī maliya devattheraṃ nissāya dānādīni puññāni",
  "anya-e1205n0:321_8": "katvā tato cuto imasmiṃyeva dīpe mahāgāme goṭhābhayamahārājassa aggamahesiyā kucchimhi",
  "anya-e1205n0:321_9": "paṭisandhiṃ gaṇhi. So navamāsaḍḍhapariyosāne mātukucchito nikkhami. Tassa nāmagahaṇa",
  "anya-e1205n0:321_10": "divase’kākavaṇṇatisso’ti nāmaṃ akaṃsu. So anupubbena vaḍḍhitvā pitu accayena chattaṃ",
  "anya-e1205n0:321_11": "ussāpetvā kākavaṇṇatissamahārājā ahosi. Tassa chatte ussāpiteyeva sakalaraṭṭhaṃ subhikkhaṃ",
  "anya-e1205n0:321_12": "ahosi. Pañca vā dvādasa vā divase anatikkamitvā devo sammā vassati. Vessantarabodhisattassa",
  "anya-e1205n0:321_13": "dānagge yācakānaṃ hatthe bhikkhābhājanaṃ viya tasmiṃ kāle vāpīpokkharaṇī-nadī-kandara-sobbha-jātasarādayo",
  "anya-e1205n0:321_14": "vassodakena pūritā ahesuṃ. Pañcavidhapadumasañchannā anekadijasamākiṇṇā nānārukkhehi",
  "anya-e1205n0:321_15": "virocitā ahesuṃ. Nānā sassāni sampajjiṃsu, uttarakuru ālakamandā rājadhānisadisaṃva",
  "anya-e1205n0:321_16": "hiraññasuvaṇṇādi ratanaṭṭhānaṃ.",
  "anya-e1205n0:322_0": "So rājā saddhāya sampanno mahābhikkhusaṅghassa cattāro paccaye anūnaṃ katvā dāpesi.",
  "anya-e1205n0:322_1": "Saṭṭhimattānaṃ tipiṭakadharānaṃ candanadoṇiyā satapākatelassa pūrāpetvā yāvapiṭṭhipādaṃ",
  "anya-e1205n0:322_2": "tāva osīdāpetvā nisinnānaṃ laṭṭhima dhudantakaṭṭhaṃ catumadhuraṃ pakkhipitvā dāpesi.",
  "anya-e1205n0:322_3": "Ucchukaṇḍa-sakkharā-nālikera-phalamūlakhandhakhādanañca nānāvidhamaccharasehi sugandhasālitaṇḍulena",
  "anya-e1205n0:322_4": "sādhitayāgubhattañca pātova adāsi. Antarābhatte aṭṭhārasavidha-antarakhajjakañca",
  "anya-e1205n0:322_5": "ucchukadalipanasaphalādayo ca nānāvidhottaribhaṅgena saddhiṃ sugandhasālitaṇḍulabhattaṃ",
  "anya-e1205n0:322_6": "nānaggarasaṃ dāpetvā pacchābhattaṃ aṭṭhavidhakappīyapānake ca dāpesi. Aññe samaṇaparikkhāre",
  "anya-e1205n0:322_7": "ca dāpesi. Iminā niyāmeneva bhikkhusaṅghassa tipiṭakadharabhikkhūnañca nirantaraṃ",
  "anya-e1205n0:322_8": "mahā dānaṃ datvā vasati.",
  "anya-e1205n0:323_0": "Athāparena samayena kalyāṇiyaṃ sivo nāma mahārājā attano bhāgineyyassa abhayakumārassa",
  "anya-e1205n0:323_1": "kākavaṇṇatissa rañño bhaginiyā somadeviyā nāma rājaputtiyā āvāhamaṅgalaṃ katvā ānetvā",
  "anya-e1205n0:323_2": "pādaparicārikaṃ dāpesi. Datvā ca pana abhaya kumāraṃ girinagaramhi nisīdāpesī. So",
  "anya-e1205n0:323_3": "girinagare rajjaṃ kārāpetvā giriabhayo nāma rājā hutvā mahantaṃ sampattiṃ anubhavamāno",
  "anya-e1205n0:323_4": "vihāsi. Tato aparabhāge kākavaṇṇatissa mahārājā mahāgāme viharanto aññatarassa bhikkhussa",
  "anya-e1205n0:323_5": "gatte maṅkunā daṭṭhaṭṭhāne gaṇḍaṃ uṭṭhitaṃ disvā kimetaṃ ayyā’ti pucchi. Maṅkunā",
  "anya-e1205n0:323_6": "daṭṭhaṭṭhānaṃ mahārājāti. Taṃ sutvā saṃvegappatto, bhante maṅkunā kismiṃ na bhavanti’ti",
  "anya-e1205n0:323_7": "pucchi. Paṭṭasāṭake na bhavanti’ti. Ime pana bhaddantā paṭṭasāṭake kuto labhantī’ti",
  "anya-e1205n0:323_8": "cintetvā gato. Taṃ divasameva pānīyamāḷake nisinno tipiṭakatissatthero nāma rañño",
  "anya-e1205n0:323_9": "buddhasīhanādasuttaṃ nāma kathesi. So there pasanno; uttarāsaṅge dīyamāne’ekasāṭako",
  "anya-e1205n0:323_10": "bhavissāmi’ tasmā imameva dātuṃ na sakkā, kathaṃ karissāmī’ti cintento therena saddhiṃ",
  "anya-e1205n0:323_11": "kathayamāno tattha māḷakeyeva aṭṭhāsi. Tasmiṃ khaṇe eko kāko ambasākhantare nisīditvā",
  "anya-e1205n0:324": "Saddaṃ karonto evamācikkhi. Ayya kākavaṇṇatissamahārāja, tumhākaṃ kaṅkhā nāma natthī, pasādakkhaṇe dhammakathikassa uttarāsaṅgaṃ dehī’ti āha.",
  "anya-e1205n0:325": "(Kāko so kākavaṇṇassa vadeti vacanakkhamo,",
  "anya-e1205n0:326": "Pasādajāto therassa tuvaṃ saddhammadesane;",
  "anya-e1205n0:327": "Dadāhi uttarāsaṅgaṃ mahātherassa bhūmipā’ti.)",
  "anya-e1205n0:328_0": "Mahārāja, ahaṃ tumhākaṃ pañcasāsanaṃ gahetvā āgato. Vihāradevi puttaṃ vijāyi. Idamekaṃ",
  "anya-e1205n0:328_1": "sāsanaṃ. Ekā kareṇukā suvīrahatthipotakaṃ titthasare vijāyī. Idaṃ dutiyaṃ sāsanaṃ.",
  "anya-e1205n0:328_2": "Goṭhasamuddamajjhena sattamattā nāvā paṭṭane paccuṭṭhitā, idaṃ tatiyaṃ sāsanaṃ uttara",
  "anya-e1205n0:328_3": "vaḍḍhamānapabbatapāde dvikarīsappamāṇe khette taruṇatālakkhandhappamāṇā suvaṇṇakkhandhā",
  "anya-e1205n0:328_4": "uggacchiṃsu, idaṃ catutthaṃ sāsanaṃ. Giripabbatapāde koṭa raṭṭhaka vihāre koṭaraṭṭhako",
  "anya-e1205n0:328_5": "nāma thero maggopasamaṃ vatvā giripabbatamatthake sattatālappamāṇaṃ uggantvā ākāse",
  "anya-e1205n0:328_6": "nisinno parinibbāyi, idaṃ pañcamaṃ sāsanaṃ.",
  "anya-e1205n0:329": "(Putto hatthī ca nāvā ca catutthaṃ hemakhandhakaṃ;",
  "anya-e1205n0:330": "Therassa parinibbānaṃ pañcamaṃ sāsanaṃ idaṃ.",
  "anya-e1205n0:331": "Imaṃ gahetvāna ahaṃ āgato tava santikaṃ;",
  "anya-e1205n0:332": "Sāsanaṃ īdisaṃ sutvā puññakamme rato bhava.",
  "anya-e1205n0:333": "Vatthaṃ sahasā dāpehi kato sabbasamāgamo;",
  "anya-e1205n0:334": "Idaṃ niccaṃ jānanto kiṃ laggo uttarāsaṅge’ti.)",
  "anya-e1205n0:335_0": "Rājā kākassa vacanaṃ sutvā hasi. Thero? Kasmā mahārāja hasī’ti pucchi. Bhante, etasmiṃ",
  "anya-e1205n0:335_1": "ambasākhantare nisīditvā saddaṃ karontassa kākassa kathaṃ sutvā hasinti sabbaṃ ārocesi.",
  "anya-e1205n0:335_2": "Thero’pi raññā purimattabhāve katakammaṃ passitvā hasi. Rājā kasmā ayyo hasī’ti pucchi.",
  "anya-e1205n0:335_3": "Mahārāja, tumhākaṃ anantare attabhāve malayaraṭṭhe amaruppala nāma kāle katakammaṃ",
  "anya-e1205n0:335_4": "passitvā hasitti. Tena puṭṭho katakusalakammaṃ sabbaṃ vitthārena tassa ācikkhi. Rājā",
  "anya-e1205n0:335_5": "somanassappatto attano uttarāsaṅgaṃ datvā theraṃ vanditvā gehaṃ gato. Koṭaraṭṭhakavihāraṃ",
  "anya-e1205n0:335_6": "gantvā therassa sarīrajjhāpanaṃ kārāpetvā dhātuṃ ādāya cetiyaṃ kārāpetvā mahantaṃ",
  "anya-e1205n0:335_7": "pūjaṃ katvā mahāgāmaṃ gato. Suvaṇṇaṃ āharāpetvā rājaṅgaṇe ṭhapāpesi. Goṭhasamuddakucchiyaṃ",
  "anya-e1205n0:335_8": "patta nāvāto vatthāni āharāpetvā bhikkhusaṅghassa cīvaratthāya dāpetvā mahādānaṃ",
  "anya-e1205n0:335_9": "pavattetvā mahāgāmasamīpe vihāraṃ kārāpetvā viharanto attano puttaṃ duṭṭhagāmaṇiṃ",
  "anya-e1205n0:335_10": "pakkosāpetvā; tāta, tvaṃ gantvā girimhi nagare nisīdā’ti vatvā amaccañcassa pituṭṭhāne",
  "anya-e1205n0:335_11": "ṭhapetvā girinagaraṃ pāhesi. Taṃ disvā giriabhaya kumāro kumārena saddhiṃ āgatabaḷassa",
  "anya-e1205n0:335_12": "vatthāhārādīni dāpetvā mahantaṃ sammānaṃ akāsi. Rājakumāro giripabbatapāde vihāsi.",
  "anya-e1205n0:336_0": "Tato aparabhāge jātiṃ nissāya khattiyānaṃ vivādo ahosi. So abhayarājā kiṃ mevivādenā’ti",
  "anya-e1205n0:336_1": "attano bhariyāya somadeviyā saddhiṃ balavāhanaṃ gahetvā anukkamena gacchanto serunagare",
  "anya-e1205n0:336_2": "rajjaṃ kārentaṃ attasahāyaṃ sivarājaṃ sandhāya tassa santikaṃ āgañji. So’pi sivarājā",
  "anya-e1205n0:336_3": "giriabhayaraññā saddhiṃ āgatabaḷassa mahantaṃ sakkāraṃ kāretvā ahatavatthatilataṇḍulādīni",
  "anya-e1205n0:336_4": "āharāpetvā dāpesi. Katipāhaccaye; samma, kasmā āgatosi’ti pucchi. So āgatakāraṇaṃ",
  "anya-e1205n0:336_5": "sabbamassa ācikkhi. Bhaddakaṃ samma, te kataṃ āgantabbameva āgato. Ahaṃ te kattabbaṃ",
  "anya-e1205n0:336_6": "jānissāmi. Tvaṃ mā cintayī’ti vatvā tassa vasanatthāya nagarabhūmiṃ gavesanto sarakoṭiyaṃ",
  "anya-e1205n0:336_7": "atiramaṇīyabhūmiṃ passitvā tasmiṃ bhūmibhāge so nagaraṃ māpetvā deviyā ekasadisanāmaṃ",
  "anya-e1205n0:336_8": "karissāmī’ti somanagaranti nāmaṃ akāsi. Taṃ nagaraṃ susamiddhaṃ sampannadhanadhaññādīhi",
  "anya-e1205n0:336_9": "upakaraṇehi dvāraṭṭālakagopuraparikhāpokkhara-ṇiyādīhi sahitaṃ hatthiassarathapattiādīhi",
  "anya-e1205n0:336_10": "samākulaṃ saṅkhapaṇavabherisaddādīhi samākiṇṇaṃ nagaraṃ ahosi. So abhayo ciraṃ somanagare",
  "anya-e1205n0:336_11": "mahantaṃ issariyaṃ anubhavanto vihāsi.",
  "anya-e1205n0:337_0": "Athāparasmiṃ kāle somadevī raññā saddhiṃ kathesi; ayya amhākaṃ paṭisaraṇaṃ cetiyañca",
  "anya-e1205n0:337_1": "vihārañca kāretuṃ vaṭṭatī’ti. Bhaddakaṃ te kathitanti somanassappatto hutvā vihārabhūmiṃ",
  "anya-e1205n0:337_2": "gavesanto nagarato nātidure nāccāsanne mahantaṃ sālavanaṃ atthi. Taṃ passituṃ gato.",
  "anya-e1205n0:337_3": "Tadā tasmiṃ sālavane mahāariṭṭhattherassa vaṃse mahāmahindatthero nāma eko thero",
  "anya-e1205n0:337_4": "atthi. So saṭṭhimatte bhikkhū gahetvā viharati. Taṃ disvā iriyāpathe pasanno theraṃ",
  "anya-e1205n0:337_5": "evamāha; ‘ayya tumhākaṃ imasmiṃ sālavane vihāraṃ karissāmi’ti. Thero tassa vacanaṃ",
  "anya-e1205n0:337_6": "sutvā tuṇhīhāvena adhivāsesi. Rājā somanassappatto theraṃ vanditvā nagarameva gantvā",
  "anya-e1205n0:337_7": "somadeviṃ āmantetvā; bhaddesomadevi, amhākaṃ manoratho matthakaṃ patto. Vihārakaraṇatthāya",
  "anya-e1205n0:337_8": "manāpo bhūmibhāgo laddho. Tattha ca mahindo nāma thero samaṇānaṃ saṭṭhimattaṃ gahetvā",
  "anya-e1205n0:337_9": "viharati. Taṃ vanditvā viharaṇatthāya paṭiññaṃ gahetvā āgato. Tattha vihāraṃ karissāmī’ti",
  "anya-e1205n0:337_10": "āha. Sā taṃ sutvā somanassappattā sādhū’ti sampaṭicchi. Punadivase deviyā saddhiṃ",
  "anya-e1205n0:337_11": "therassa santikaṃ gantvā vanditvā ekamantaṃ nisīdi. Thero tesaṃ mahāsamayasuttaṃ",
  "anya-e1205n0:337_12": "kathesi. Te ubho’pi dhammaṃ sutvā somanassajātā ahesuṃ. Atha rājā ayya dhātuṃ kuto",
  "anya-e1205n0:337_13": "labhissāmā’ti theraṃ pucchi. Mā cintayi mahārāja, dhātuṃ amhe jānissāmā’ti ācikkhi.",
  "anya-e1205n0:338_0": "So tato paṭṭhāya vihārabhumiṃ sodhāpetvā khāṇukaṇṭakādayo nīharitvā bheritalamiva",
  "anya-e1205n0:338_1": "ramaṇīyaṃ samaṃ kārāpetvā iṭṭhakavaḍḍhakiṃ pakkosāpetvā iṭṭhacitaṃ kārāpetvā cetiyakammaṃ",
  "anya-e1205n0:338_2": "paṭṭhapesi. Vaḍḍhakī cetiyaṃ cinanto katipāhena pupphādhānattayaṃ niṭṭhapetvā dhātugabbhe",
  "anya-e1205n0:338_3": "sabbaṃ kattabbaṃ kammaṃ niṭṭhapetvā rañño paṭivedesi. Rājā, āgantvā therassa ārocesi.",
  "anya-e1205n0:338_4": "Niṭṭhāpito ayya dhātu gabbho’ti. Thero rañño vacanaṃ sutvā attanā pariharitaṃ tathāgatassa",
  "anya-e1205n0:338_5": "dakkhiṇadāṭhādhātuṃ tassa adāsi. Rājā dhātuṃ gahetvā sunakkhattena sumuhuttena mahatā",
  "anya-e1205n0:338_6": "parivārena dhātugabbhe nidahitvā atimanoramaṃ udakabubbuḷakelāsakuṭapaṭibhāgaṃ cetiyaṃ kārāpesi.",
  "anya-e1205n0:339": "Saddhādiguṇasampanno lokasāsanarakkhako;",
  "anya-e1205n0:340": "Sacetiyaṃ mahārājā kārāpesi vihārakaṃ.",
  "anya-e1205n0:341_0": "Tato therassa santike saṭṭhimattānaṃ bhikkhunaṃ atthāya saṭṭhimattāni pariveṇāni",
  "anya-e1205n0:341_1": "kārāpetvā dvāraṭṭālakapākārehi sobhitaṃ vihāraṃ niṭṭhapetvā attano deviyā ekanāmaṃ",
  "anya-e1205n0:341_2": "katvā mahindattherassa dakkhiṇodakaṃ datvā gandhamālādhūpadhajehi pūjaṃ karonto divasassa",
  "anya-e1205n0:341_3": "tikkhattuṃ dhātupaṭṭhānaṃ gantvā dānādīni puññāni kurumāno giriabhayarājā mahantaṃ",
  "anya-e1205n0:341_4": "sampattiṃ anubhavamāno somanagaraṃ paṭivasati.",
  "anya-e1205n0:342": "(Nagare somanāmamhi ramaṇīye manorame;",
  "anya-e1205n0:343": "Deviyā saha modanto rajjaṃ kāresi nāyako.)",
  "anya-e1205n0:344_0": "Tato vihāradeviyā bhātā cullapiṇḍapātiyatissatthero nāma ekadivasaṃ kākavaṇṇatissamahārañño",
  "anya-e1205n0:344_1": "āyusaṅkhāramolokento na cirappavattanabhāvaṃ ñatvā punadivase rañño santikaṃ gantvā",
  "anya-e1205n0:344_2": "tena saddhiṃ kathesi. Mahārāja tumhākaṃ nalāṭadhātuyā satthārā byākaraṇaṃ dinnaṃ;’mahāvālukagaṅgāya",
  "anya-e1205n0:344_3": "dakkhiṇabhāge seru nāma dahassa ante varāha nāma soṇḍiyā matthake anāgate kākavaṇṇatisso",
  "anya-e1205n0:344_4": "nāma mahārājā mayhaṃ nalāṭadhātuṃ patiṭṭhapessatī’ti vatvā taṃ sandhāya bhagavā samāpattiṃ",
  "anya-e1205n0:344_5": "samāpajjitvā gato. Tassa vacanaṃ manasikarohī’ti āha. Tassa kathaṃ sutvā amhākaṃ",
  "anya-e1205n0:344_6": "kusalasampattiṃ avināsetvā ayyassa vacanamuddissa cetiyaṃ kārāpanatthāya gantabbanti",
  "anya-e1205n0:344_7": "mantvā bhaddakaṃ ayyā’ti therassa vacanaṃ sampaṭicchitvā attano puttaṃ duṭṭhagāmaṇiṃ",
  "anya-e1205n0:344_8": "girinagarato pakkosāpetvā mahāgāme nisīdāpetvā nagare bheriṃ carāpesi; ahaṃ mahāvālukāya",
  "anya-e1205n0:344_9": "gaṅgāya samīpe seru nāma dahassa ante varāha nāma soṇḍiyā matthake cetiyaṃ kārāpanatthāya",
  "anya-e1205n0:344_10": "gamissāmi, sabbaseniyo ca mahā jano ca mayā saddhiṃ āgacchantu’ti vatvā rājā culapiṇḍapātiyatissattherassa",
  "anya-e1205n0:344_11": "tissamahāvihāre sāgalattherassa ca santikaṃ gantvā bhante tumhākaṃ parivāre pañcasatamatte",
  "anya-e1205n0:344_12": "bhikkhu gahetvā dhātuṃ upaṭṭhahantā mayā saddhiṃyeva āgacchathā’ti vatvā bhaddamāse",
  "anya-e1205n0:344_13": "bhaddadivase sunakkhatte sumuhutte bandhāvāraṃ sajjetvā dhātugharato dhātukaraṇḍakaṃ",
  "anya-e1205n0:344_14": "nīharitvā susajjitarathe ṭhapetvā upari setacchattañca katvā purato purato ratanamaṇaḍape",
  "anya-e1205n0:344_15": "kārāpetvā puretaramakāsi.",
  "anya-e1205n0:345_0": "Tato rājā puttaṃ duṭṭhagāmaṇiṃ pakkosāpetvā anusāsitvā puttaṃ saddhātissakumārañca",
  "anya-e1205n0:345_1": "vihāradeviñca gahetvā sīghaṃ nikkhami. Cūḷapiṇḍapātiyatissatthero ca attano parivāre",
  "anya-e1205n0:345_2": "pañcasatabhikkhū gahetvā dhātuṃ upaṭṭhahanto pacchato āgañchi. Sabbaseniyo ca rājā",
  "anya-e1205n0:345_3": "ca bhikkhusaṅghassa mahādānaṃ datvā bhikkhu saṅghena saddhiṃ gantvā dīghavāpiṃ pāpuṇiṃsu.",
  "anya-e1205n0:345_4": "Tasmiṃ saddhātissakumāraṃ nisīdāpetvā anukkamena āgantvā sumanamālāpiṭṭhiyaṃ khandhavāraṃ",
  "anya-e1205n0:345_5": "bandhitvā nisīdi. Kasmā pana taṃ ṭhānaṃ evaṃ nāmakaṃ jātanti. Sumananāgarājā sattadivasāni",
  "anya-e1205n0:345_6": "nāgasampattiṃ abhiramamāno (nalāṭadhātuṃ vissari.) Sattāhaccayena nalāṭadhātuṃ anussaritvā",
  "anya-e1205n0:345_7": "pacchā āvajjamāno rañño dhātuṃ gahetvā āgatabhāvaṃ ñatvā mahantaṃ somanassaṃ patto",
  "anya-e1205n0:345_8": "mahantajjhāsayo attano parivāre chakoṭimatte nāge gahetvā dhātupaṭipathaṃ gantvā",
  "anya-e1205n0:345_9": "dhātupatiṭṭhitaṭṭhāneva pathaviyaṃ nābhippamāṇato sumanamālāvassaṃ vassesi. Tasmā",
  "anya-e1205n0:345_10": "taṃ ṭhānaṃ sumanamālāpiṭṭhiti jātaṃ. Punadivase rājā dhātuṃ gahetvā varāha nāma soṇḍiṃ",
  "anya-e1205n0:345_11": "pāpuṇi. Sampattāya dhātuyā tasmiṃ ṭhāne sumananāgarājā rathacakke yāva nābhiṃ tāva",
  "anya-e1205n0:345_12": "osīdāpetvā aparivattanaṃ akāsi. Taṃ disvā rājā saṃvegappatto theraṃ pucchi. Mā bhāyi",
  "anya-e1205n0:345_13": "mahārāja, dhātu patiṭṭhānaṭṭhānaṃ āgato. Imasmiṃ ṭhāne patiṭṭhahissatī’ti āha.",
  "anya-e1205n0:346_0": "Taṃ sutvā rājā dhātupatiṭṭhāna bhūmibhāgaṃ bhavissatī’ti cintetvā tattheva senaṃnivesetvā",
  "anya-e1205n0:346_1": "idaṃ ṭhānaṃ samantato sakaṇṭakaṃ vanaṃ nīharāpetvā bhūmibhāgaṃ atiramaṇīyaṃ bheritalamiva",
  "anya-e1205n0:346_2": "samaṃ kārāpetvā seniyapāmokkhaṃ āmantetvā tumhe dhātuṃ ṭhapanatthāya paṭhamaṃ dhātugharaṃ",
  "anya-e1205n0:346_3": "kārāpetvā dhātu gabbhaṃ patiṭṭhāpetvā nivedesi. Rājā anto dhātughare tasmiṃ dhātugabbhe",
  "anya-e1205n0:346_4": "dhātukaraṇḍakaṃ patiṭṭhapetvā bahi ārakkhaṃ saṃvidhāya tattha mahantaṃ pūjāvidhānaṃ",
  "anya-e1205n0:346_5": "kārāpetvā dhātugharaṃ catujātiyagandhena vilimpāpesi. Tadupādāya taṃ gehaṃ gandhamūlaṃ",
  "anya-e1205n0:346_6": "nāma jātaṃ. Tasmiṃ ṭhāne bahū sannipatiṃsu. Tattha mahindo nāma thero āgantuka bhikkhūnaṃ",
  "anya-e1205n0:346_7": "vattapaṭivattaṃ akāsi. Punadivase rājā vihāraṃ gantvā sukhena vasittha ayyā’ti pucchitvā",
  "anya-e1205n0:346_8": "sabbe bhikkhu nimantetvā rājagehe nisīdāpetvā yāgubhattaṃ sakkaccaṃ datvā pacchā",
  "anya-e1205n0:346_9": "bhattaṃ anumodanaṃ sutvā nisinnakāle thero ovadanto mahārāja, pamādena vasituṃ na",
  "anya-e1205n0:346_10": "vaṭṭati jīvitaṃ nāma na ciraṭṭhitikaṃ, dhātupatiṭṭhāpanaṃ papañcaṃ akatvā kārehī’ti vatvā gāthamāha?",
  "anya-e1205n0:347": "Yasmā hi jīvitaṃ nāma appaṃ bubbulakupamaṃ;",
  "anya-e1205n0:348": "Tasmā hi paṇḍito poso kareyya kusalaṃ sadā’ti.",
  "anya-e1205n0:349_0": "Iminā nayena dhammaṃ kathetvā cūḷapiṇḍapātiyatissa tthero ca sāgalatthero ca mahindatthero",
  "anya-e1205n0:349_1": "cā’ti tayo therā attano attano parivāre bhikkhū gahetvā dhātu pariharaṇatthāya āgacchiṃsu.",
  "anya-e1205n0:350": "Vipulayaso parahitāvahanto,",
  "anya-e1205n0:351": "Sujanahito dhitimā avītasaddho;",
  "anya-e1205n0:352": "Suparivuto mahatiyā hi parisā,",
  "anya-e1205n0:353": "Rājaseṭṭho pavarathūpamārabhī’ti.",
  "anya-e1205n0:354": "Iti ariyajanappasādanatthāya kate dhātuvaṃse",
  "anya-e1205n0:355": "Pakiṇṇako nāma",
  "anya-e1205n0:356": "Catuttho paricchedo.",
  "anya-e1205n0:357": "5. Dhātunidhānādhikāro",
  "anya-e1205n0:358_0": "Tato vimaṃsetvā bhumibhāgaṃ gahetuṃ vaṭṭatī’ti bhūmi bhāgaṃ vīmaṃsento maṅgalasammate",
  "anya-e1205n0:358_1": "aṭṭha goṇe āharāpetvā gandhodakena nahāpetvā siṅgesu suvaṇṇakañcukaṃ patimuñcāpetvā",
  "anya-e1205n0:358_2": "gandhapañcaṅgulikaṃ dāpetvā gīvāya mālādāmaṃ bandhāpetvā ayodāmena bandhāpetvā evaṃ",
  "anya-e1205n0:358_3": "cintesi? Yadi pana bhagavato nalāṭadhātu yasmiṃ ṭhāne patiṭṭhahitvā lokatthacariyaṃ",
  "anya-e1205n0:358_4": "karontī pañcavassasahassāni sāsanaṃ patiṭṭhahissati tasmiṃ ṭhāne goṇā sayameva ayodāmato",
  "anya-e1205n0:358_5": "muñcitvā thupaṭṭhānaṃ samantato vicaritvā catusu disāsu sayantuti adhiṭṭhahitvā purise",
  "anya-e1205n0:358_6": "āṇāpesi. Te tatheva akaṃsu. Tato vibhātāya rattiyā rājāgoṇe gāhāpanatthāya āyuttake",
  "anya-e1205n0:358_7": "āṇāpesi. Te manussā gantvā goṇe apassitvā na passāma devā’ti rañño ārocesuṃ. Gaccha",
  "anya-e1205n0:358_8": "bhaṇe, goṇānaṃ gataṭṭhānaṃ olokethā’ti āha. Te gavesamānā bandhanaṭṭhāne adisvā padānupadaṃ",
  "anya-e1205n0:358_9": "gantvā thūpakaraṇaṭṭhānaṃ samantā vicaritvā catusu disāsu sayitagoṇe disvā sayitaṭṭhānato",
  "anya-e1205n0:358_10": "naṅguṭṭhādīni maddantāpi uṭṭhāpetuṃ asakkontā gantvā rañño ārocesuṃ; deva, goṇā na",
  "anya-e1205n0:358_11": "uṭṭhahanti, ekaṃ ṭhānaṃ samantā vicaritvā catusu disāsu sayitā’ti. Taṃ sutvā rājā",
  "anya-e1205n0:358_12": "senaṅgaparivuto sayameva gantvā’pi goṇe uṭṭhāpetuṃ asakkonto rājā evaṃ adhiṭṭhāsi;",
  "anya-e1205n0:358_13": "yadi imasmiṃ ṭhāne dhātu patiṭṭhāpetabbā bhaveyya goṇā uṭṭhahitvā gacchantu’ti. Goṇā",
  "anya-e1205n0:358_14": "cittakkhaṇeyeva uṭṭhahitvā palāyiṃsu. Rājā taṃ acchariyaṃ disvā pasannamano hutvā",
  "anya-e1205n0:358_15": "punekadivasaṃ vuttaniyāmeneva asse alaṅkārāpetvā ayodāmena bandhāpetvā ṭhapesi. Assāpi",
  "anya-e1205n0:358_16": "te goṇā viya gantvā nipajjiṃsu. Rājā gantvā tatheva adhiṭṭhahitvā asse uṭṭhāpesi.",
  "anya-e1205n0:358_17": "Punekadivasaṃ hatthīṃ alaṅkārāpetvā tatheva adhiṭṭhāsi. Sopi bandhadāme chinditvā",
  "anya-e1205n0:358_18": "pacchimayāmasamanantare gantvā cetiyakaraṇaṭṭhāne nipajji. Pabhātāya rattiyā rājā",
  "anya-e1205n0:358_19": "hatthīgopake pakkosāpetvā hatthiṃ ānethā’ti āha. Hatthigopakā hatthiṃ bandhanaṭṭhāne",
  "anya-e1205n0:358_20": "adisvā, hatthiṃ bandhanaṭṭhāne na passāma devā’ti āhaṃsu. Tenahi bhaṇe, sīghaṃ upadhārethā’ti",
  "anya-e1205n0:358_21": "vutte hatthigopakā padānupadaṃ gavesamānā cetiyaṭṭhāne nipannaṃ hatthiṃ disvā āgantvā",
  "anya-e1205n0:358_22": "rañño ārocesuṃ. Taṃ sutvā rājā heṭṭhā vuttappakārena paṭipajjitvā hatthiṃ pure katvā āgacchi.",
  "anya-e1205n0:359_0": "Evaṃ tīhi vimaṃsanāhi vīmaṃsetvā bhumigahitabhāvaṃ therassa santikaṃ gantvā vanditvā",
  "anya-e1205n0:359_1": "upaṭṭhahamāno ārocesi. Tasmiṃ kāle serunagare sivarājā bahū paṇṇākāre gāhāpetvā rājānaṃ",
  "anya-e1205n0:359_2": "passissāmi’ti āgantvā vanditvā ekamantaṃ aṭṭhāsi. Rājā tena saddhiṃ sammodanīyaṃ",
  "anya-e1205n0:359_3": "kathaṃ katvā nisinnakāle loṇanagare mahānāgarājā’pi bahupaṇṇākāraṃ gāhāpetvā rājānaṃ",
  "anya-e1205n0:359_4": "passissāmi’ti āgantvā vanditvā ekamantaṃ nisīdi. Tena saddhiṃ sammodanīyaṃ kathaṃ",
  "anya-e1205n0:359_5": "akāsi; imasmiṃ ṭhāne dasabaladhātuṃ patiṭṭhāpessāmi, tumhe mama sahāyā hothā’ti te",
  "anya-e1205n0:359_6": "gahetvā gantvā dhātuṃ vandathā’ti vandāpesi. Tasmiṃ khaṇe dhātuto chabbaṇṇaraṃsiyo",
  "anya-e1205n0:359_7": "uggacchiṃsu. Devā sādhukāraṃ karontā ākāsato mālāyo khipiṃsu. Rājāno somanassappattā",
  "anya-e1205n0:359_8": "amhākaṃ laṅkāyaṃ dasabalassa nalāṭadhātu amhākaṃ raṭṭhe patiṭṭhahissati. Esā dhātu",
  "anya-e1205n0:359_9": "mahā janassa satthukiccaṃ sādheyyāti vanditvā gatā. Rājā tesaṃ gatakāle giriabhayaṃ",
  "anya-e1205n0:359_10": "pakkosāpetvā tāta, iṭṭhakaṃ janassa pīḷanaṃ akatvā kārāpemā’tī āha. Mā cintayittha",
  "anya-e1205n0:359_11": "deva, ahaṃ iṭṭhakaṃ kārāpessāmīti. Evañhi sati papañco bhavissatī’ti āha. Amhākaṃ",
  "anya-e1205n0:359_12": "santike suvaṇṇarajatāni mandāni kuto labhissāmā’ti vutte giriabhayo evamāha; deva,",
  "anya-e1205n0:359_13": "satthā mahāpuñño mahantaṃ pūjāsakkārasammānaṃ labhissati. Tvaṃ acintetvā cetiyakammaṃ paṭṭhapehī’ti āha.",
  "anya-e1205n0:360_0": "So tassa taṃ acintanīyaṃ kathaṃ sutvā somanassappatto therassa santike dhammaṃ sutvā",
  "anya-e1205n0:360_1": "dhātuṃ vanditvā nagaraṃ gantvā bhuttasāyamāso sayane nipanno niddaṃ okkami. Vibhātāya",
  "anya-e1205n0:360_2": "rattiyā pabujjhitvā iṭṭhakaṃ cintayamānassa domanassaṃ ahosi. Tasmiṃ kāle sakko devarājā",
  "anya-e1205n0:360_3": "vissakammaṃ devaputtaṃ āmantetvā; tāta, vissakamma, kākavaṇṇatissamahārājā amhākaṃ",
  "anya-e1205n0:360_4": "satthuno nalāṭa dhātuṃ nidahitvā mahantaṃ cetiyaṃ kārāpetukāmo iṭṭhakaṃ cintayi.",
  "anya-e1205n0:360_5": "Tvaṃ gantvā phāsukaṭṭhāne iṭṭhakaṃ māpehīti āha. Taṃ sutvā vissakammadevaputto duggatassa",
  "anya-e1205n0:360_6": "brāhmaṇassa khette iṭṭhakaṃ māpetvā devalokameva gato. Tasmiṃ khaṇe khettasāmiko",
  "anya-e1205n0:360_7": "duggatabrāhmaṇo pātova attano khettaṃ olokanatthāya gato itovito olokento iṭṭhakarāsiṃ",
  "anya-e1205n0:360_8": "disvā cintesi; hīyo rājā iṭṭhakaṃ kathaṃ labhissāmīti kathesi. Mahantaṃ vata paṇṇākāraṃ",
  "anya-e1205n0:360_9": "mayā laddhanti tuṭṭho devैṭṭhakāni kājena gahetvā rañño dassanatthāya gantvā rājadvāre",
  "anya-e1205n0:360_10": "ṭhatvā sāsanaṃ pahiṇi. Taṃ pakkosāpetvā kasmā pāto’va āgatosī’ti pucchi. Deva mayhaṃ",
  "anya-e1205n0:360_11": "khette iṭṭhakarāsiṃ disvā pāto’va iṭṭhakāni gahetvā āgatomhī’ti. Īdisāni iṭṭhakāni",
  "anya-e1205n0:360_12": "cetiyassa anucchavikānīti dassesi. Rājā passitvā somanassappatto brāhmaṇassa bahuṃ dhanaṃ dāpesi.",
  "anya-e1205n0:361_0": "Tasmiṃ khaṇe aññaṃ sāsanaṃ āhari. Madanapaṭṭanadvārato catasso rajatanāvā suvaṇṇabhumito",
  "anya-e1205n0:361_1": "catasso suvaṇṇanāvā ukkamiṃsūti paṭṭanamukhadvāre viharanto ārakkhaka jeṭṭhako dhammapālo",
  "anya-e1205n0:361_2": "nāma āgantvā rañño ārocesi. Rājā tuṭṭho suvaṇṇarajate āharāpesi.",
  "anya-e1205n0:362": "(Iṭṭhakaṃ rajatañceva suvaṇṇañca mahārahaṃ;",
  "anya-e1205n0:363": "Āharitvāna taṃ sabbaṃ kammaṃ ārabhi cetiye.",
  "anya-e1205n0:364": "Satthu puññānubhāvena rañño puññabalena ca;",
  "anya-e1205n0:365": "Cintitacintitaṃ sabbaṃ khaṇeneva samijjhati.)",
  "anya-e1205n0:366_0": "Tato rājā cūḷapiṇḍapātiyatissattherassa santikaṃ gantvā? Ayya iṭṭhakabhumiṃ gamissāmīti",
  "anya-e1205n0:366_1": "āha. Thero sutvā tuṭṭho attano parivārehi pañcasatabhikkhūhi saddhiṃ iṭṭhaka bhūmiṃ",
  "anya-e1205n0:366_2": "gato. Tato mahāsāgalatthero ca mahindatthero ca attano parivārehi bhikkhuhi saddhiṃ",
  "anya-e1205n0:366_3": "iṭṭhakabhumiṃ gatā. Siva nagare rājāpi iṭṭhakabhumiṃ gato. Loṇanagare nāgarājāpi",
  "anya-e1205n0:366_4": "iṭṭhakabhumiṃ gato. Somanagare giriabhayarājāpi attano senaṅgehi parivāretvā iṭṭhakabhumiṃ",
  "anya-e1205n0:366_5": "gato. Tesaṃ samaṇa brāhmaṇānaṃ rājabaḷānañca sampiṇḍitattā so piṭṭhipāsāṇo balavāhano",
  "anya-e1205n0:366_6": "nāma jāto. Te sabbe iṭṭhakabhumiṃ samosariṃsu. Thero iṭṭhakarāsiṃ oloketvā rājānaṃ",
  "anya-e1205n0:366_7": "evamāha? Mahārāja, ayaṃ iṭṭhakarāsi cetiye sabbakammatthāya pahotī’ti. Rājā attamano",
  "anya-e1205n0:366_8": "senaṅgaparivuto sayameva paṭhamaṃ iṭṭhakaṃ gaṇhi. Taṃ disvā sesarājāno ca amaccādayo",
  "anya-e1205n0:366_9": "ca parisā ca sabbe bhikkhu ca iṭṭhakāni gaṇhiṃsu tasmiṃ kāle bhāraṃ ukkhipitvā gamanaṃ",
  "anya-e1205n0:366_10": "papañcaṃ bhavissatī’ti rājā cintesi. Thero tassa cittaṃ jānitvā evamāha? Mā cintayittha",
  "anya-e1205n0:366_11": "mahārāja, iṭṭhakāni gahetvā gaccha. Pacchā devanāgādayo iṭṭhakabhumito paṭṭhāya yāva",
  "anya-e1205n0:366_12": "cetiyaṭṭhānaṃ nirantarā ṭhitā āharissantī’ti. Te āharitvā cetiyaṭṭhāne rāsiṃ karonti.",
  "anya-e1205n0:366_13": "Teneva nīyāmena yāva cetiyassa niṭṭhaṅgamā tāva devanāgasupaṇṇādayo nirantaraṃ ṭhatvā",
  "anya-e1205n0:366_14": "iṭṭhakāni āharitvā cetiyakaraṇaṭṭhāneva catusu disāsu rāsiṃ akaṃsu.",
  "anya-e1205n0:367_0": "Tato rājā sabbe iṭṭhakavaḍḍhakī rāsiṃ kārāpetvā tesaṃ vaḍḍhakīnaṃ antare jayasenaṃ",
  "anya-e1205n0:367_1": "nāma iṭṭhakavaḍḍhakiṃ parigaṇhitvā tassa pana satasahassagghanakāni dve sāṭakāni",
  "anya-e1205n0:367_2": "kahāpaṇasatasahassāni ca suvaṇṇakuṇḍalādayo ābharaṇāni ca dāpesi. Tassa parivārānaṃ",
  "anya-e1205n0:367_3": "vaḍḍhakīnaṃ ahatavatthādīni sabbupakaraṇāni dāpesi. Anekavidhaṃ mahantaṃ sammānaṃ",
  "anya-e1205n0:367_4": "kāretvā therena saddhiṃ mantento; ayya ajja visākhapuṇṇamī uposathadivaso, tasmā",
  "anya-e1205n0:367_5": "nalāṭadhātuyā maṅgalaṃ karitvā cetiyaṭṭhāne iṭṭhakaṃ patiṭṭhāpetuṃ vaṭṭatī’ti āha.",
  "anya-e1205n0:367_6": "Taṃ sutvā thero; bhaddakaṃ mahārāja, buddhassa bhagavato jātadivaso’ti vatvā cetiyakammakaraṇatthāya",
  "anya-e1205n0:367_7": "pañca jane gaṇhi. Tesu eko varadevo nāma, eko saṅkho nāma, eko vijjo nāma, eko pussadevo",
  "anya-e1205n0:367_8": "nāma, eko mahādevo nāma. Imesaṃ vaḍḍhakīnaṃ maṅgalaṃ kārāpetvā chaṇavesaṃ gahetvā",
  "anya-e1205n0:367_9": "sabbālaṅkārena alaṅkārāpetvā rājā sayampi sabbālaṅkārena patimaṇḍito maṅgalavidhānaṃ",
  "anya-e1205n0:367_10": "kārāpetvā bhikkhusaṅghaṃ gandhamālādīhi pūjetvā tikkhattuṃ padakkhiṇaṃ katvā catusu",
  "anya-e1205n0:367_11": "ṭhānesu pañcapatiṭṭhitena vanditvā vijamhetvā suvaṇṇaghaṭṭhānaṃ pavisitvā suvaṇṇakhacitaṃ",
  "anya-e1205n0:367_12": "maṇimuttāratanamayaṃ paribbhamanadaṇḍaṃ jīvamānakamātāpitarena ubhatosumaṇḍitapasādhitena",
  "anya-e1205n0:367_13": "abhimaṅgalasammatena amaccaputtena gāhāpetvā mahantaṃ cetiyaṃ tattha karonto sayampi",
  "anya-e1205n0:367_14": "paribbhamanadaṇḍaṃ gahetvā parikammakatabhumiyaṃ paribbhamitvā ekamantaṃ aṭṭhāsi.",
  "anya-e1205n0:367_15": "Tato mahāvaḍḍhakī sunakkhattena sumuhuttena cetiyaṭṭhāne iṭṭhakaṃ patiṭṭhāpesi.",
  "anya-e1205n0:368_0": "Tasmiṃ khaṇe catunahutādhika dviyojana satasahassabahulā ayaṃ mahāpathavī sādhukāraṃ",
  "anya-e1205n0:368_1": "pavattentī viya mahānādaṃ pavattesi. Devamanussā divase divase pahonaka-mattikaṃ",
  "anya-e1205n0:368_2": "nisadena piṃsitvā suppehi papphoṭhetvā denti. Evaṃ karonto katipayeneva divasena",
  "anya-e1205n0:368_3": "pupphādhānattayaṃ cinitvā mahābhikkhu saṅghassa nivedesi. Taṃ sutvā saṅgho cunduttaranāmake",
  "anya-e1205n0:368_4": "dve sāmaṇere āṇāpesi? Tumhe himavantaṃ gantvā medavaṇṇapāsāṇe āharathā’ti. Te pana",
  "anya-e1205n0:368_5": "sāmaṇerā jātiyā soḷasavassikā chaḷabhiññāppabhedena paṭisambhidappattā. Mahākhīṇāsavabhikkhusaṅghassa",
  "anya-e1205n0:368_6": "santikā bhikkhusaṅghassa vacanaṃ sampaṭicchitvā ākāsaṃ abbhuggantvā himavantato attano",
  "anya-e1205n0:368_7": "iddhibalena medavaṇṇapāsāṇe āhariṃsu. Etesu ekaṃ pāsāṇaṃ dhātugabbhassa bhumiyaṃ",
  "anya-e1205n0:368_8": "pattharitvā catusu passesu cattāro pāsāṇe patiṭṭhāpetvā aparaṃ dhātugabbhaṃ pidahituṃ",
  "anya-e1205n0:368_9": "adassanaṃ katvā ṭhapayiṃsu.",
  "anya-e1205n0:369_0": "Tadā rājā dhātugabbhe kammaṃ niṭṭhapento nava koṭippamāṇaṃ suvaṇṇaṃ āharāpetvā suvaṇṇakārānaṃ",
  "anya-e1205n0:369_1": "datvā dhātugabbhassa iṭṭhakāni karothā’ti āṇāpesi. Te suvaṇṇakārā dīghato ratanappamāṇaṃ",
  "anya-e1205n0:369_2": "puthulato vidatthīppamāṇaṃ bahalato caturaṅgulappamāṇaṃ iṭṭhakaṃ katvā dhātugabbhaṃ",
  "anya-e1205n0:369_3": "ciniṃsu. Taṃ pana dhātugabbhaṃ uccato soḷasahatthaṃ vitthāratopi itocito dasadasaratanaṃ",
  "anya-e1205n0:369_4": "katvā suvaṇṇiṭṭhakeheva niṭṭhapetvā dhātugabbhassa majjhe sattaratanamayaṃ sineruṃ",
  "anya-e1205n0:369_5": "kārāpetvā sinerussa upari jātihiṅgulakena paṇḍukambalasilāsanaṃ sattaratanena pāricchattakarukkhaṃ",
  "anya-e1205n0:369_6": "rajatamayaṃ setacchattaṃ brahmunā gāhāpetvā satthuno paṭimāya upari dhāriyamānaṃ",
  "anya-e1205n0:369_7": "kāresi. Sinerupādamūle gandhakalalapūrita nīluppalavibhusitasuvaṇṇamayaaṭṭhuttarasataghaṭapantiyo",
  "anya-e1205n0:369_8": "ṭhapāpesi. Tadanantaraṃ gandhakalalapūritaratnapadumavibhusitarajatamayaaṭṭhuttara-",
  "anya-e1205n0:369_9": "sataghaṭapantiyo ṭhapāpesi. Tadanantaraṃ gandhakalalapūrita setuppalamālāvibhusitamaṇimayaaṭṭhuttarasataghaṭapattiyo",
  "anya-e1205n0:369_10": "ṭhapāpesi. Tadanantaraṃ gandhakalalapūritasetuppalavibhusita-masāragallamaya aṭṭhuttarasataghaṭapantiyo",
  "anya-e1205n0:369_11": "ṭhapāpesi. Tadanantaraṃ gandhakalalapūritacampakapupphavibhusitalohitaṅkamayaaṭṭhuttarasata",
  "anya-e1205n0:369_12": "ghaṭapattiyo ṭhapāpesi. Tadanantaraṃ gandhakalalapūritapañcuppalavibhusitamattikāmayaaṭṭhuttarasataghaṭapantiyo",
  "anya-e1205n0:369_13": "ṭhapāpesi. Tāsaṃ ghaṭapantīnaṃ antare gandhakalalapūritasattaratanamayasarāvake ṭhapāpesi.",
  "anya-e1205n0:369_14": "Kañcanamaya-sattaratanamaya-vicittamālālatāpuṇṇaghaṭasirivacchanandiyāvaṭṭabhaddapīṭhādayo",
  "anya-e1205n0:369_15": "ca hatthiassasīhavyagghosabhapantiādayo ca kāresi. Devorohaṇaṃ yamakapāṭihīrādayo",
  "anya-e1205n0:369_16": "dhanapāla-aṅgulimāla-āḷavakadamanādayo, sāriputta-moggallāna-mahākassapattherādayo,",
  "anya-e1205n0:369_17": "asītimahāsāvakarūpādīni ca kārāpesi. Sinerussa majjhimabhāge tārāgaṇaparivāritaṃ",
  "anya-e1205n0:369_18": "rajatamayaṃ candamaṇḍalañca kārāpesi. Raṃsijālavibhusitaṃ kanakamayaṃ sūriyamaṇḍalañca kārāpesi.",
  "anya-e1205n0:370_0": "Tato sinerussa matthake pāricchattakamule paṇḍukambalasilāsane amhākaṃ satthuno paṭimaṃ",
  "anya-e1205n0:370_1": "ghanakoṭṭima rattasuvaṇṇamayaṃ kārāpetvā mātudevapāmokkha dasasahassa cakkavāḷadevatānaṃ",
  "anya-e1205n0:370_2": "sattappakaraṇaṃ abhidhammaṃ desanākārena nisīdāpesi. Tassa vīsatinakhā akkhitalānaṃ",
  "anya-e1205n0:370_3": "setaṭṭhānāni jātiphalikamayāni. Aṅguliyo suvaṇṇamayā hatthapādatalāni ca dantāvaraṇāni",
  "anya-e1205n0:370_4": "ca akkhīnaṃ rattaṭṭhānāni ca jātipavāḷamayāni, kesamassubhamukaṭṭhānāni indanīlamayāni,",
  "anya-e1205n0:370_5": "samacattālīsa dantā vajiramayā ahesuṃ. Uṇṇalomaṃ pana suvaṇṇa bhittiyaṃ ṭhapitarajatabubbuḷavilāsaṃ",
  "anya-e1205n0:370_6": "rajatamayaṃ ahosi. Bhagavato anavalokita muddhani matthake sattaratanamayaṃ vicittakiṃkiṇijālaṃ",
  "anya-e1205n0:370_7": "parikkhipāpesi. Maṇḍapassa anto navasatasahassagghanakaṃ muttākalāpamolambakaṃ manoramaṃ",
  "anya-e1205n0:370_8": "celavitānaṃ bandhāpetvā maṇḍapakoṭiyaṃ muttājālaṃ tadanantaraṃ satta ratanavicittaṃ",
  "anya-e1205n0:370_9": "kiṃkiṇijālaṃ parikkhipāpesi.",
  "anya-e1205n0:371_0": "Amhākaṃ bhagavato mātudevaputtampi sattaratanena kārāpesi. Tathā erāvaṇavissakammadevaputtādayo",
  "anya-e1205n0:371_1": "ca saparivāro sakko devarājā ca cattāro mahārājāno ca pañcasikhadevaputtādayo gandhabbadevaputtā",
  "anya-e1205n0:371_2": "ca sahampati mahā brahmādayo mahābrahmano ca kārāpesi. Vessantarajātakaṃ karonto",
  "anya-e1205n0:371_3": "saṃjayamahārājā phusatīdevī ādayo ca maddīdevī dve dārake ca jūjakabrāhmaṇādayo ca",
  "anya-e1205n0:371_4": "kārāpesi. Vidhura-soṇadatta mahānāradakassapa-sutasoma-suppāraka-saṅkhapālajātakādīni",
  "anya-e1205n0:371_5": "ca, dhammacakkappavattana-mahāsamayasuttādi desanākāro ca, suddhodanamahārājā mahāmāyā",
  "anya-e1205n0:371_6": "mahāpajāpatī gotamī bhaddakaccānā rāhulamātādevī ca rāhulakumāro ca channañca kanthakañca",
  "anya-e1205n0:371_7": "mahābhinikkhamanaṃ mahābodhimaṇḍalaṃ asītimahāsāvakā kosalamahārājā anāthapiṇḍikamahāseṭṭhi",
  "anya-e1205n0:371_8": "cūḷaanāthapiṇḍika-visākhā suppavāsā ca pacchā cūḷapiṇḍapātiya tissattherañca attānañca",
  "anya-e1205n0:371_9": "kārāpetvā te sabbe dhātu gabbhe patiṭṭhāpesi.",
  "anya-e1205n0:372": "Dhātugabbhavaṇṇaṇā samattā.",
  "anya-e1205n0:373_0": "Evaṃ dhātugabbhe pūjāvidhānaṃ suvibhattaṃ sumanoramaṃ kārāpetvā therena saddhiṃ kathesi?",
  "anya-e1205n0:373_1": "Bhante dhātugabbhe mayā kattabbaṃ niṭṭhāpitaṃ. Sve rohiṇīnakkhattena dhātu nidhānaṃ",
  "anya-e1205n0:373_2": "karissāmī. Ayyā pana kesadhātuyo gahetvā āgacchantuti. Tissattherassa bhāramakāsi.",
  "anya-e1205n0:373_3": "Thero taṃ sutvā bhaddakaṃ mahārāja, kesadhātuyo vicinitvā āharāpessāmāti vatvā attano",
  "anya-e1205n0:373_4": "saddhivihārikaṃ sivattheraṃ pakkosāpetvā āvuso bhūmindharanāgavimāne jayaseno nāma",
  "anya-e1205n0:373_5": "nāgarājā vasati. Tassa santike (kesadhātuyo santi.) Tapussa bhallikānaṃ dvebhātikavāṇijānaṃ",
  "anya-e1205n0:373_6": "paricaraṇakāle tesaṃ pamādaṃ ñatvā nāgarājā dve kesadhātuyo gahetvā nāgabhavane ṭhapesi.",
  "anya-e1205n0:373_7": "Tvaṃ tā dhātuyo āharitvā rañño dehīti āṇāpesi. Thero taṃ vacanaṃ sampaṭicchitvā gato.",
  "anya-e1205n0:374_0": "Tato rājā attano bhaginiyā somadeviyā ca bhāgineyyassa giriabhayarañño ca sāsanaṃ",
  "anya-e1205n0:374_1": "pesesi? Sve dhātunidhānaṃkarissāma. Tumhe senaṅgaṃ gahetvā āgacchathā’ti. Loṇanagare",
  "anya-e1205n0:374_2": "mahānāgarañño ca seru nagare sivarañño ca tatheva sāsanaṃ pesetvā sayampi attano",
  "anya-e1205n0:374_3": "vijite yena mayhaṃ hatthato antamaso ekakarīsamattampi laddhaṃ tadupādāya sabbepi",
  "anya-e1205n0:374_4": "tumhe saddhiṃ parivārena āgacchathā’ti bheriṃ carāpesi. Taṃ sutvā somanassappattā",
  "anya-e1205n0:374_5": "mahājanā attano attano vibhavānurūpena alaṅkatapaṭiyattā agamiṃsu. Rājā pabhātāya",
  "anya-e1205n0:374_6": "rattiyā sabbe seniyo gandhamālādhūpadhajādayo gahetvā dhātunidhānaṃ āgacchantuti",
  "anya-e1205n0:374_7": "vatvā bhikkhusaṅghassa mahādānaṃ datvā tivīvaratthāya mahagghavatthādīni datvā sayampi",
  "anya-e1205n0:374_8": "sabbālaṅkārapatimaṇḍito nānaggarasabhojanaṃ bhuñjitvā uposathaṃ adhiṭṭhāya maṇikuṇḍalamekhalānūpura",
  "anya-e1205n0:374_9": "valayādivicittasabbālaṅkāravibhūsitāhi koseyyādisukhumanānāvidhavicittavatthanivatthāhi",
  "anya-e1205n0:374_10": "naccagītavāditaturiyabhaṇḍagahita hatthāhi devaccharāpaṭibhāganāṭakitthīhi parivārito",
  "anya-e1205n0:374_11": "vuttappakārehi saddhiṃ cetiyaṭṭhānaṃ gantvā mahābhikkhusaṅghaṃ vanditvā aṭṭhāsi.",
  "anya-e1205n0:375_0": "Tato somanagare giriabhayarājā’pi sabbe nāgarā attano attano vibhavānurūpena dhātunidhānaṭṭhānaṃ",
  "anya-e1205n0:375_1": "āgacchantuti nagare bheriṃ carāpetvā sayaṃ sabbālaṅkārapatimaṇḍito susajjitaamaccagaṇaparivārito",
  "anya-e1205n0:375_2": "nikkhami. Soma devīpi sīsaṃ nahātvā ahatavatthanivatthā sabbālaṅkārapatimaṇḍitā devaccharā",
  "anya-e1205n0:375_3": "viya attano parivārā pañcasatakumāriyo nīlavatthehi paridahāpetvā tatheva alaṅkāretvā",
  "anya-e1205n0:375_4": "puṇṇaghaṭe gāhāpetvā tāsaṃ anantarā pañcasatakumāriyo pītavatthehi paridahāpetvā",
  "anya-e1205n0:375_5": "tatheva alaṅkāretvā pūjābhaṇḍāni gāhāpetvā, tāsaṃ anantarā pañcasata kumāriyo rattavatthehi",
  "anya-e1205n0:375_6": "paridahāpetvā tatheva. Alaṅkāretvā vicitrapupphapūritamañjusāyo gāhāpetvā tāsaṃ anantarā",
  "anya-e1205n0:375_7": "pañcasatakumāriyo setavatthehi paridahāpetvā tatheva alaṅkāretvā dhūma kaṭacchuke",
  "anya-e1205n0:375_8": "gāhāpetvā evaṃ pūjāvidhānaṃ saṃvidahitvā parivārena cetiṅgaṇaṃ gantvā mahābhikkhusaṅghaṃ",
  "anya-e1205n0:375_9": "pañcapatiṭṭhitena vanditvā gandhamālādīhi pūjaṃ katvā attano sāminā giriabhayarājena",
  "anya-e1205n0:375_10": "saddhiṃ ekapasse ṭhītā.",
  "anya-e1205n0:376_0": "Loṇanagare mahānāgarājā’pi sabbālaṅkārehi patimaṇḍito sabbābharaṇehi susajjītaamaccamaṇḍalaparivuto",
  "anya-e1205n0:376_1": "naccagītaturīyāni paggaṇhāpayamāno gandhamālā dhūmakaṭacchu gāhāpetvā cetiyaṭṭhānaṃ",
  "anya-e1205n0:376_2": "āgantvā bhikkhusaṅghaṃ vanditvā ekamantaṃ aṭṭhāsi.",
  "anya-e1205n0:377_0": "Serunagare sivarājā’pi attānaṃ sabbālaṅkārehi alaṅkaritvā mahantena parivārena pūjāvidhānaṃ",
  "anya-e1205n0:377_1": "gāhāpetvā cetiyaṭṭhānaṃ āgantvā mahābhikkhusaṅghaṃ vanditvā ekamantaṃ aṭṭhāsi. Rājaparisā",
  "anya-e1205n0:377_2": "attano vibhavānurūpena vatthālaṅkārehi candana mālādīhi ca sobhamānā nalāṭe muttākalāpamolambaka",
  "anya-e1205n0:377_3": "vicittasuvaṇṇapaṭṭāni bandhitvā hatthābharaṇādi anekābharaṇehi dibbaparisā viya sumaṇḍitapasādhitā",
  "anya-e1205n0:377_4": "vesānurūpāni vividhāvudhāni gahetvā ekapasse ṭhītā. Sīhavyagghadīpicammehi pasādhitasuvaṇṇālaṅkārasuvaṇṇadhajahemajālasañchanne",
  "anya-e1205n0:377_5": "ratha vare ca sabbālaṅkāravibhusitā rathikā āruyha ekapasse ṭhītā. Brāhmaṇaputtādayo",
  "anya-e1205n0:377_6": "maṇḍitacamme pārupitvā upasobhayamānā ekapasse ṭhītā. Bahu amaccā attano attano vesānurūpena",
  "anya-e1205n0:377_7": "mahagghavatthābharaṇavibhūsitā saparivārā ekapasse ṭhītā. Gandhodaka pūrita dakkhiṇāvatta",
  "anya-e1205n0:377_8": "saṅkhaṃ gahetvā upavītasuttaṃ ekaṃsaṃ karitvā brāhmaṇaveṭhanaṃ veṭhetvā purohitabrāhmaṇā",
  "anya-e1205n0:377_9": "mahantena parivārena pūjāvidhānaṃ gāhāpetvā cetiyaṭṭhānaṃ āgantvā mahābhikkhusaṅghaṃ",
  "anya-e1205n0:377_10": "vanditvā jayaghosaṃ sāventā evamāhaṃsu?",
  "anya-e1205n0:378": "Khemaṃ subhikkhaṃ bhavatu niccaṃ janapadaṃ sivaṃ;",
  "anya-e1205n0:379": "Sassāni samuppajjantu rañño evaṃ jayā siyuṃ.",
  "anya-e1205n0:380_0": "Avasesā mahājanā evamāhaṃsu? Samuddapariyantaṃ hi mahiṃ sāgarakuṇḍalaṃ vasundharaṃ",
  "anya-e1205n0:380_1": "āvasatu amaccaparivārito. Evaṃ vatvā? Amhākaṃ ayyo kākavaṇṇatisso mahā rājā sadevake",
  "anya-e1205n0:380_2": "loke ekapuggalassa lokanāthassanalāṭadhātuṃ patiṭṭhāpetī’ti attano attano vibhavānurūpena",
  "anya-e1205n0:380_3": "sumaṇḍitapasādhitā. Khujjavāmanakādayo’pi sabbe janā pūjābhaṇḍāni gahetvā sādhukāraṃ",
  "anya-e1205n0:380_4": "dadamānā aṭṭhaṃsu. Imasmiṃ cetiyaṭṭhāne rāsībhūtā parisā evaṃ veditabbā? Khattiyā",
  "anya-e1205n0:380_5": "brāhmaṇā vessā negamā ca samāgatā pupphādigahitā sabbe alaṅkāravibhūsitā.",
  "anya-e1205n0:381": "Gaṇanā vītivattā te aneke ca mahājanā;",
  "anya-e1205n0:382": "Samuddo pattharantova khattiyā samupāgatā.",
  "anya-e1205n0:383": "Alaṅkato mahārājā sarājaparivārito;",
  "anya-e1205n0:384": "Devarājā yathā sakko aṭṭhāsi cetiyaṅgaṇe.",
  "anya-e1205n0:385": "Sādhuvādena sattānaṃ pañcaṅgaturiyehi ca;",
  "anya-e1205n0:386": "Hatthassarathasaddena samākiṇṇaṃ mahītalaṃ.",
  "anya-e1205n0:387_0": "Tato cūḷapiṇḍapātiyatissatthero attano saddhivihārīke pañcasata khīṇāsave parivāretvā",
  "anya-e1205n0:387_1": "cetiyaṭṭhānameva āgato. Mahāsāgalatthero’pi pañcasata khīṇāsave parivāretvā cetiyaṭṭhānameva",
  "anya-e1205n0:387_2": "āgato. Mahindatthero’pi attano sāvake saṭṭhimatte khiṇāsave gahetvā cetiyaṭṭhānameva",
  "anya-e1205n0:387_3": "āgato. Iti iminā niyāmeneva eko dve tayo cattāro pañca khīṇāsavā āgacchantā satta",
  "anya-e1205n0:387_4": "sahassamattā ahesuṃ. Tato cūḷapiṇḍapātiyatissatthero ettake bhikkhū parivāretvā cetiyaṅgaṇe",
  "anya-e1205n0:387_5": "nisīdī. Tato rājā āgantvā pañcapatiṭṭhitena vanditvā therena saddhiṃ kathesi? Kesadhātu",
  "anya-e1205n0:387_6": "kuto labhissāma ayyā’ti. Tasmiṃ khaṇe tissatthero attano saddhivihārikaṃ sivattheraṃ",
  "anya-e1205n0:387_7": "olokesi. So olokitakkhaṇeyeva nisinnaṭṭhānato uṭṭhāya cīvaraṃ pārupitvā mahābhikkhusaṅghaṃ",
  "anya-e1205n0:387_8": "vanditvā chaḷabhiñño mahākhīṇāsavo catutthajjhānaṃ samāpajjitvā tato vuṭṭhāya pathaviyaṃ",
  "anya-e1205n0:387_9": "nimujjitvā bhumindharanāgavimāne pāturahosi.",
  "anya-e1205n0:388": "(Sutvāssa sivathero ca vasippatto visārado;",
  "anya-e1205n0:389": "Pākaṭo abhavi nāganagaraṃ purato khaṇe.)",
  "anya-e1205n0:390_0": "Tasmiṃ kho pana samaye jayaseno nāgarājā attano bhāgineyyaṃ dvikoṭimatte nāge parivāretvā",
  "anya-e1205n0:390_1": "mahā yasaṃ anubhavamānaṃ nisinnaṃ iṅgitasaññaṃ datvā theraṃ duratova āgacchantaṃ",
  "anya-e1205n0:390_2": "disvā cintesi? Imasmiṃ nāgabhavane samaṇehi kattabbakiccaṃ natthī. Nissaṃsayaṃ kesadhātuṃ",
  "anya-e1205n0:390_3": "nissāya āgato bhavissatīti uṭṭhāya dhātugharaṃ pavisitvā dhātukaraṇḍakaṃ gilitvā",
  "anya-e1205n0:390_4": "kiñci ajānanto viya nisīdi. Tasmiṃ kāle thero tassa santikaṃ agamāsi. Nāgarājā paccuggantvā",
  "anya-e1205n0:390_5": "paṭisanthāraṃ karonto therena saddhiṃ kathesi. Kasmā ayyo āgato’ti vutte evamāha?",
  "anya-e1205n0:390_6": "Tilokanāthassa amhākaṃ sambuddhassa kesadhātūnaṃ atthāya āgato, tuyhaṃ santike ṭhapitakesadhātuyo",
  "anya-e1205n0:390_7": "papañcaṃ akatvā mayhaṃ dehi, teyeva sandhāya upajjhāyena pesitomhī’ti vutte amhākaṃ",
  "anya-e1205n0:390_8": "sammā sambuddhassa kesadhātuyo mama santike natthī’ti āha. Thero dhātukaraṇḍakaṃ",
  "anya-e1205n0:390_9": "gilitabhāvaṃ ñatvā gaṇhāmi mahārājā kesadhātuyo’ti vutte āma passanto gahetvā gacchāhīti",
  "anya-e1205n0:390_10": "āha. Evaṃ tayo vāre paṭiññaṃ gahetvā tatheva ṭhīto?",
  "anya-e1205n0:391": "Iddhiyā māpayitvāna tato so sukhumaṃ karaṃ,",
  "anya-e1205n0:392": "Pavesetvā mukhe tassa gaṇhī dhātukaraṇḍakaṃ;",
  "anya-e1205n0:393": "Nāgālayābhinikkhami tiṭṭha nāgā’ti bhāsiya.",
  "anya-e1205n0:394_0": "Tasmiṃ khaṇe jayaseno nāgarājā samaṇaṃ vañcetvā pesitomhī’ti vatvā tassa gatakāle",
  "anya-e1205n0:394_1": "dhātukaraṇḍakaṃ oloketvā dhātu apassitvā samaṇena nāsitomhī’ti dve hatthe ukkhipitvā",
  "anya-e1205n0:394_2": "ṭhapetvā attano sakalanāgabhavanaṃ eka kolāhalaṃ katvā mahantena saddena paridevanto?",
  "anya-e1205n0:394_3": "Amhākaṃ cakkhuni uppāṭetvā gato viya sadevakassa lokassa patiṭṭhānabhūtassa sammāsambuddhassa",
  "anya-e1205n0:394_4": "kesadhātuyo apāyadukkhato amuñcantānaṃ amhākaṃ abhibhavitvā dhātuyo gahetvā gatasamaṇaṃ",
  "anya-e1205n0:394_5": "anubandhitvā gaṇhissāmā’ti dvekoṭimatte nāge gahetvā attano bhāgineyyena saddhiṃ",
  "anya-e1205n0:394_6": "tassa piṭṭhito piṭṭhito anubandhitvā ākāsaṃ uggacchiṃ (su). Tasmiṃ khaṇe pana sivatthero",
  "anya-e1205n0:394_7": "akāsato otaritvā pathaviyaṃ pāvisi. Puna tepi pathaviyaṃ pavisiṃsu. Evaṃ thero tehi",
  "anya-e1205n0:394_8": "saddhiṃ ummujja nimujjaṃ karonto pāṭihāriyaṃ dassetvā serunagarassa nātidūre piṭṭhipāsāṇe",
  "anya-e1205n0:394_9": "uggañji. Tattheva te saṃvejetvā cetiyaṅgaṇe mahābhikkhusaṅghassa purato pākaṭo ahosi.",
  "anya-e1205n0:394_10": "Nāgā taṃ gahetuṃ asakkontā mahantena saddena ravaṃ patiravaṃ datvā. Ito paṭṭhāya",
  "anya-e1205n0:394_11": "naṭṭhamhā’ti tasmiṃ piṭṭhi pāsāṇe sabbe samāgamaṃ katvā mahāsaddena parideviṃsu?",
  "anya-e1205n0:394_12": "Naṭṭhambhā vata bho’ti. Tato paṭṭhāya so piṭṭhipāsāṇo nāgānaṃ ravaṃ patiravaṃ datvā",
  "anya-e1205n0:394_13": "paridevitahāvena nāgagallaṃ nāma ahosi.",
  "anya-e1205n0:395_0": "Nāgo therassa piṭṭhitoyeva anubandhitvā cetiyaṅgaṇaṃ gantvā rājānaṃ evamāha? Deva,",
  "anya-e1205n0:395_1": "eso bhikkhu mayā adinnadhātu gahetvā āgato’ti. Taṃ sutvā rājā? Saccaṃ kira ayya nāgassa",
  "anya-e1205n0:395_2": "vacananti vutte naheva mahārāja, iminā dinnaṃ eva dhātuṃ aggahesinti vutte? Nāgo",
  "anya-e1205n0:395_3": "tava sakkhiṃ dehīti āha. Thero tassa bhāginyeṃ samaṇuppala nāgarājānaṃ sakkhiṃ akāsi.",
  "anya-e1205n0:395_4": "Rājā tassa bhāgineyyassa sabbavacanaṃ sutvā saddahi. Tasmiṃ kāle dukkhābhibhūto nāgarājā",
  "anya-e1205n0:395_5": "gantvā bahi ṭhīto. Tato paṭṭhāya so nāgarājā bahi hutvā nisinnattā bahināgarājā nāma",
  "anya-e1205n0:395_6": "ahosi. Tassa pana bhāgineyyaṃ anto cetiyaṅgaṇe nisīdāpesi. Imassa pana cetiyassa",
  "anya-e1205n0:395_7": "ārakkhaṃ gahitanāgā kathetabbā. Sumananāgarañño parivārā chakoṭimattā nāgā, jayasenassa",
  "anya-e1205n0:395_8": "parivārā koṭisatamattā nāgā, samaṇuppalanāgarañño parivārā dvikoṭimattā nāgā ahesuṃ.",
  "anya-e1205n0:395_9": "Sabbe dhātuyā ārakkhaṃ gaṇhiṃsu. Rājā therassa hatthato kesadhātuṃ gahetvā ratanacaṅegāṭake",
  "anya-e1205n0:395_10": "ṭhapetvā mahindassa nāma amaccassa adāsi. Tasmiṃ samāgame tipiṭakamahāphussadevattherassa",
  "anya-e1205n0:395_11": "saddhivihārikā paṭisambhidappattā cattāro sāmaṇerā ahesuṃ. Tesu eko malaya rājaputto",
  "anya-e1205n0:395_12": "sumanasāmaṇero nāma, eko serunagare sivarājabhāgineyyassa putto uttara sāmaṇero nāma.",
  "anya-e1205n0:395_13": "Eko mahāgāme mālākāraputto cunda sāmaṇero nāma eko mahāgāme ekassa kuṭumbikassa putto",
  "anya-e1205n0:395_14": "mahākassapasāmaṇero nāma, ime cattāro sāmaṇerā ajja kākavaṇṇatissamahārājā mahācetiye",
  "anya-e1205n0:395_15": "dhātu nidhānaṃ karissati, mayaṃ himavantaṃ gantvā sukusumāni āharissāmāti theraṃ",
  "anya-e1205n0:395_16": "vanditvā ākāsato himavantaṃ gantvā campakanāgasalalādayo pūjanīyamālaṃ gahetvā tāvatiṃsadeva lokaṃ gatā.",
  "anya-e1205n0:396_0": "Tasmiṃ kāle sakko devarājā sabbābharaṇapatimaṇḍito dvisu devalokesu devatāyo gahetvā",
  "anya-e1205n0:396_1": "erāvaṇahatthīkkhandhamāruyha aḍḍhateyyakoṭidevaccharāparivārito sudassanamahā vīthiyaṃ",
  "anya-e1205n0:396_2": "vicaranto savaṅgoṭake te cattāro sāmaṇere duratova āgacchante disvā hatthīkkhandhato",
  "anya-e1205n0:396_3": "oruyha pañca patiṭṭhitena vanditvā tesaṃ hatthe mālācaṅgoṭake disvā? Kiṃ ayyā tumhākaṃ",
  "anya-e1205n0:396_4": "hatthe’ti pucchi. Taṃ sutvā sāmaṇerā mahārāja, kiṃ tvaṃ na jānāsi. Laṅkāyaṃ kākavaṇṇatissa",
  "anya-e1205n0:396_5": "mahārājā dasabalassa nalāṭadhātuṃ gahetvā mahāvālukagaṅagāya dakkhiṇapasse seru nāma",
  "anya-e1205n0:396_6": "dahassa ante varāha nāma soṇḍimatthake cetiyaṃ kārāpetuṃ tumhākaṃ niyogena vissakammadevaputtena",
  "anya-e1205n0:396_7": "nimmitैṭṭhakāni gahetvā cetiyaṃ kārāpetvā ajja dhātunidhānaṃ karoti. Tattha pūjanatthāya",
  "anya-e1205n0:396_8": "himavantato ānītapupphamidanti vatvā itopi kusumaṃ gahetuṃ āgatamhā’ti vadiṃsu. Sakko",
  "anya-e1205n0:396_9": "tesaṃ vacanaṃ sutvā?",
  "anya-e1205n0:397_0": "Ayya tumhākaṃ hatthe pupphāni cūḷāmaṇicetiye pujetvā amhākaṃ uyyānato pupphāni gahetvā",
  "anya-e1205n0:397_1": "gacchathāti vatvā tehi saddhiṃ gantvā tesaṃ pupphehi cūḷāmaṇicetiyaṃ pūjesi. Tato",
  "anya-e1205n0:397_2": "papañcaṃ na bhavitabbanti sakkassa nivedesuṃ. Taṃ sutvā sakko sāmaṇerānaṃ pañcamahāuyyānato",
  "anya-e1205n0:397_3": "pāricchatta-koviḷārādīni pupphāni ca candanacuṇṇañca gahetvā dāpesi. Sāmaṇerā pupphāni",
  "anya-e1205n0:397_4": "gahetvā devalokato otaritvā himavantaṃ pavisitvā suvaṇṇamaṇipabbate santacchāyāya",
  "anya-e1205n0:397_5": "nasīditvā divāvihāraṃ katvā nakkhattavelāya sampattāya maṇī gavesamānā cattāro maṇayo",
  "anya-e1205n0:397_6": "addasaṃsu. Tesaṃ eko indanīlamaṇī, eko pahassarajotiraṅga maṇī, eko veluriyamaṇi,",
  "anya-e1205n0:397_7": "eko masāragallamaṇi, cattāro maṇayo ca dibbapupphāni ca gahetvā therānaṃ dassesuṃ.",
  "anya-e1205n0:397_8": "Thero? Mahārāja, ime sāmaṇerā pāricchattakakoviḷārādīni pupphāni ca candanacuṇṇañca",
  "anya-e1205n0:397_9": "cattāro maṇayo ca gahetvā āgatā’ti rañño ārocesuṃ.",
  "anya-e1205n0:398_0": "Rājā taṃ sutvā somanassajāto sāmaṇere pañca patiṭṭhītena vanditvā tesamāhatamaṇayo",
  "anya-e1205n0:398_1": "gahetvā mahānanda nāma amaccassa datvā therehī saddhiṃ mahantena parivārena cetiyaṅgaṇaṃ",
  "anya-e1205n0:398_2": "gantvā maṇikaraṇḍakena dhātuṃ gahetvā attano sīse dhātuṃ ṭhapetvā upari setacchattaṃ",
  "anya-e1205n0:398_3": "kārāpetvā cetiyaṃ tikkhattuṃ padakkhiṇaṃ katvā pācīnadvāre ṭhīto? Ayaṃ dasabalassa",
  "anya-e1205n0:398_4": "nalāṭadhātu amhehi kārāpitāya buddhapaṭimāya nalāṭe uṇṇalomākāraṃ hutvā patiṭṭhahatūti",
  "anya-e1205n0:398_5": "adhiṭṭhāsi. Tassa cintitakkhaṇeyeva dhātu karaṇḍato nabhamuggantvā ākāse sattatālappamāṇe",
  "anya-e1205n0:398_6": "ṭhatvā chabbaṇṇa raṃsiyo vissajjesi. Tā raṃsiyo kuṭena āsiñcamānavilīna suvaṇṇaṃ",
  "anya-e1205n0:398_7": "viya antalikkhato nikkhantasuvaṇṇarasadhārā viya sakalalaṅkādīpaṃ raṃsijālehi ekobhāsaṃ",
  "anya-e1205n0:398_8": "katvā gaṇhiṃsu. Tasmiṃ kāle yamakapāṭihāriyasadisaṃ pāṭihāriyaṃ ahosi. Mahākāruṇikassa",
  "anya-e1205n0:398_9": "bhagavato adiṭṭhapubbaṃ pāṭihāriyaṃ disvā mahājanā tathāgatassa rūpakāyaṃ paccakkhabhutā viya ahesuṃ.",
  "anya-e1205n0:399": "Adiṭṭhapubbaṃ satthussa pāṭihīraṃ mahājanā;",
  "anya-e1205n0:400": "Disvā pītiparā jātā pasādamajjhaguṃ jine.",
  "anya-e1205n0:401": "Pūjesuṃ gandhamālañca alaṅkāraṃ sakaṃ sakaṃ;",
  "anya-e1205n0:402": "Sabbe vandiṃsu sirasā-cetiyaṃ īdisaṃ varaṃ.",
  "anya-e1205n0:403": "Tasmiṃ samāgame eko paṇḍitapuriso jinaṃ thomento evamāha?",
  "anya-e1205n0:404": "Nibbutassāpi buddhassa yaso bhavati īdiso;",
  "anya-e1205n0:405": "Ṭhītassa lokanāthassa kīdisā āsi sampadā.",
  "anya-e1205n0:406": "Anubhāvamidaṃ sabbaṃ puññeneva mahesino;",
  "anya-e1205n0:407": "Kareyya ñatvā puññaṃ taṃ patthento bodhimuttamaṃ.",
  "anya-e1205n0:408_0": "Tasmiṃ kāle nānāratanavicittaṃ anekālaṅkārapatimaṇḍitaṃ mahārahaṃ samussitadhajapatākaṃ",
  "anya-e1205n0:408_1": "nānāvidhakusumasamākiṇṇaṃ anekapūjāvidhānaṃ gahetvā manussā chaṇavesaṃ gaṇhiṃsu.",
  "anya-e1205n0:408_2": "Anekavidhaturiyasaṅghuṭṭaṃ ahosi. Tasmiṃ khaṇe devatāyo pupphavassaṃ vassāpenti.",
  "anya-e1205n0:408_3": "Mahānubhāvasampannā nāgā pūjaṃ karonti. Evaṃ sabbe devā nāgā manussā sādhukāraṃ denti,",
  "anya-e1205n0:408_4": "apphoṭenti, velukkhepaṃ karonti, hatthīno kuñcanādaṃ nadanti. Assā tuṭṭhiravaṃ ravanti,",
  "anya-e1205n0:408_5": "bahalaghana mahāpathavī yāva udakapariyantaṃ kampi. Disāsu vijjullatā nicchariṃsu.",
  "anya-e1205n0:408_6": "Sakalalaṅkādīpe sumanakūṭādayo mahānagā kusumagaṇasamākiṇṇā ahesuṃ. Sabbe jalāsayā",
  "anya-e1205n0:408_7": "pañcavidha padumasañchantā, devatānamantare manussā, manussānaṃ antare yakkhanāgasupaṇṇādayo",
  "anya-e1205n0:408_8": "ca ahesuṃ. Bhikkhubhikkhunīupāsaka upāsikā aparimāṇā ahesuṃ. Mahantena sādhukārena",
  "anya-e1205n0:408_9": "mahā nigghosena sakalalaṅkādīpe tibbavātābhihatasamuddo viya ekaninnādaṃ ekanigghosaṃ",
  "anya-e1205n0:408_10": "ahosi. Iminā pūjāvidhānena pasādakabhūtamahājanakāyamajjhe dhātu pāṭihāriyaṃ dassetvā",
  "anya-e1205n0:408_11": "ākāsato otaritvā buddhapaṭimāya nalāṭe puṇṇacandasassirīkaṃ abhibhavantamiva virocamānā patiṭṭhāsi.",
  "anya-e1205n0:409_0": "Rājā mahānandanāmakassa amaccassa hatthato kesadhātuṃ gahetvā vihāradeviyā datvā",
  "anya-e1205n0:409_1": "tvaṃ imā kesadhātuyo dasabalassa anavalokita matthake patiṭṭhāpehī’ti āha. Sā kesadhātuyo",
  "anya-e1205n0:409_2": "gahetvā tattheva patiṭṭhahantu’ti adhiṭṭhānaṃ akāsi. Tasmiṃ khaṇe kesadhātuyo karaṇḍato",
  "anya-e1205n0:409_3": "nabhaṃ uggantvā mayūragīvasaṃkāsanīlaraṃsiyo vissajjentī ākāsato otaritvā buddhapaṭimāya",
  "anya-e1205n0:409_4": "uttamaṅge sirasmiṃ patiṭṭhahiṃsu.",
  "anya-e1205n0:410_0": "Tato rājā therena saddhiṃ dhātugabbhaṃ pavisitvā dibbacandanacuṇṇasamākiṇṇaṃ pāricchattakakoviḷārādi",
  "anya-e1205n0:410_1": "sugandhapupphasantharaṃ viyūhitvā pabhāsamudayasamākiṇṇe cattāro maṇi pāsāṇe ṭhapesi.",
  "anya-e1205n0:410_2": "Tesaṃ ālokābhibhūto dhātugabbho ativiya virocittha. Sabbanāṭakitthīyo attano attano",
  "anya-e1205n0:410_3": "ābharaṇāni omuñcitvā dhātugabbheyeva pūjesuṃ. Tato rājā dhātunidhānaṃ katvā buddharūpassa",
  "anya-e1205n0:410_4": "pādatale sīsaṃ ṭhapetvā nipanno evaṃ paridevi; mayhaṃ pitupitāmahaparamparāgatādhātu",
  "anya-e1205n0:410_5": "ajja ādiṃ katvā ito paṭṭhāya viyogā jātā ahaṃ dāni tumhākaṃ aticiraṃ (ṭhītā) ramaṇīyā",
  "anya-e1205n0:410_6": "rohaṇajanapadā āharitvā imasmiṃ ṭhāne patiṭṭhāpesinti vatvā sineru muddhani samujjalamahāpadīpo",
  "anya-e1205n0:410_7": "viya tumhe idheva ṭhītā. Idāni na gamissāma mayaṃ khamatha bhagavā’ti paridevamāno",
  "anya-e1205n0:410_8": "dhātu gabbheyeva patitvā āha?",
  "anya-e1205n0:411": "Aho viyogaṃ dukkhaṃ me etā bādhenti dhātuyo;",
  "anya-e1205n0:412": "Vatvā so paridevanto dhātugabbhe sayī tadā.",
  "anya-e1205n0:413": "Marissāmi no gamissaṃ ayyaṃ hitvā idheva’haṃ;",
  "anya-e1205n0:414": "Dullabhaṃ dassanaṃ tassa saṃsāre carato mamā’ti.",
  "anya-e1205n0:415_0": "Vatvā paridevanto nipajji. Tassa pana bhikkhusaṅghassa antare sahadevo nāma thero",
  "anya-e1205n0:415_1": "rājānaṃ dhātugabbhe rodamānaṃ nipannaṃ disvā kimajjhāsayo etassā’ti cetopariyañāṇena",
  "anya-e1205n0:415_2": "samantāharitvā idha nipanno marissāmī’ti nipannabhāvaṃ jānitvā iddhiyā saṃsaraṃ piyarūpaṃ",
  "anya-e1205n0:415_3": "māpetvā dhātugabbhato taṃ bahi akāsi.",
  "anya-e1205n0:416": "(Iddhiyā so vasipatto chaḷabhiñño visārado;",
  "anya-e1205n0:417": "Taṃ khaṇaññeva sappañño rājānaṃ taṃ bahiṃ akā.)",
  "anya-e1205n0:418_0": "Tato paṭhamānītajotiraṅga pāsāṇaṃ dhātugabbhassa upari vitānaṃ viya ṭhapetvā arahantā?",
  "anya-e1205n0:418_1": "Dhātugabbho samantato caturassamañcaṃ viya ekaghano hotu. Dhātu gabbhe gandhā mā",
  "anya-e1205n0:418_2": "sussantu, pupphāni mā milāyantu, ratanāni mā vivaṇṇā hontu, pūjanīyabhaṇḍāni mā nassantu,",
  "anya-e1205n0:418_3": "paccatthikapaccāmittānaṃ okāso vā vivaro vā mā hotu’ti adhiṭṭhahiṃsu. Tato rājā dhātuyo",
  "anya-e1205n0:418_4": "mahantaṃ pūjaṃ katvā maṅgalacetiye caturassakoṭṭhakaṃ atimanoramaṃ chattakammañca",
  "anya-e1205n0:418_5": "kelāsakūṭaṃ viya sudhākammañca vālukapādato paṭṭhāya sabbañca kattabbaṃ kammaṃ niṭṭhāpesi.",
  "anya-e1205n0:418_6": "So pana seta nimmalacandaraṃsi viya udakabubbuḷakelāsakūṭapaṭibhāgo chattadharo acalappatiṭṭhito",
  "anya-e1205n0:418_7": "sujanappasādako aññatitthīya maddanakaro maṅgalathūpo virocittha.",
  "anya-e1205n0:419": "Vilāsamāno aṭṭhāsi tosayanto mahājane;",
  "anya-e1205n0:420": "Maṅgalakelāsathūpo acalo suppatiṭṭhito.",
  "anya-e1205n0:421": "Sujanappasādanakaro titthiyadiṭṭhimaddano;",
  "anya-e1205n0:422": "Bhavi saddhākaro seṭṭho sabbajanapasādako.",
  "anya-e1205n0:423": "Cetiyo pavaro loke mahājananisevito;",
  "anya-e1205n0:424": "Dhajapupphasamākiṇṇo sadā pūjāraho bhavi.",
  "anya-e1205n0:425": "Bahū janā samāgamma nānā desā samāgatā;",
  "anya-e1205n0:426": "Pūjesuṃ taṃ mahāthūpaṃ sabbadāpi atanditā.",
  "anya-e1205n0:427": "Īdiso patirūpavāso so deso dullabho bhave;",
  "anya-e1205n0:428": "Appamattā sadā santā vinātha kusalaṃ bahunti.",
  "anya-e1205n0:429_0": "Rājā kappāsikasukhumavatthena mahārahaṃ cetiyaṃ veṭhetvā, sirivaḍḍhanaṃ nāma mahābodhiṃ",
  "anya-e1205n0:429_1": "patiṭṭhapetvā tattha bodhigharañca kārāpetvā tibhūmakaṃ uposathāgāraṃ kārāpetvā rattiṭṭhāna",
  "anya-e1205n0:429_2": "divāṭṭhānādīni katvā sabbaṃ vihāre kattabbaṃ kāresi. Ettakaṃ kārāpetvā vihāraṃ dakkhiṇodakaṃ",
  "anya-e1205n0:429_3": "dassāmī’ti cintetvā asītisahassamattānaṃ bhikkhūnaṃ sattadivasāni nānāvidha sūpavyañjanehi",
  "anya-e1205n0:429_4": "mahādānaṃ datvā sattame divase mahābhikkhu saṅghassa ticīvaratthāya vatthāni dāpetvā",
  "anya-e1205n0:429_5": "pātova pātarāsabhattaṃ bhuñjitvā therassa santikaṃ gantvā vanditvā ekamantaṃ ṭhīto",
  "anya-e1205n0:429_6": "evamāha? Ayyā, cātuddasike mahābhikkhusaṅghassa dakkhiṇaṃ dātumicchāmī’ti. So panāyasmā",
  "anya-e1205n0:429_7": "evamāha; upakaṭṭha puṇṇamāyaṃ uposathadivase assayujanakkhattena dakkhiṇaṃ dhātuṃ",
  "anya-e1205n0:429_8": "bhaddakanti. So therassa vacanaṃ sutvā pañcapatiṭṭhitena theraṃ vanditvā somanagare",
  "anya-e1205n0:429_9": "attano bhaginiṃ deviṃ kathesi? Bhagini, dasabalassa nalāṭadhātuṃ nidahitvā maṅgalamahācetiyānurūpaṃ",
  "anya-e1205n0:429_10": "pāsādaṃ alaṅkatadvāraṭṭālakatoraṇaṃ seta vattha anekadhajasamākiṇṇaṃ vihārañca kārāpetvā",
  "anya-e1205n0:429_11": "dakkhiṇaṃ dassāmī’ti ayyassa kathesiṃ. So panāyasmā; upakaṭṭha puṇṇamāya uposathadivase",
  "anya-e1205n0:429_12": "dātuṃ yuttanti āhā’ti. Deva, kiṃ kathesi, ayyassa kathītaniyāmeneva upakaṭṭha puṇṇamāya",
  "anya-e1205n0:429_13": "uposathadivase dakkhiṇaṃ dehī’ti āha. So tassā kathaṃ sutvā somanassapatto sādhu",
  "anya-e1205n0:429_14": "bhadde’ti sampaṭicchitvā somanagare viharanto, upakaṭṭha puṇṇamāya uposathe sampatteyeva",
  "anya-e1205n0:429_15": "ajjuposatho’ti ñatvā giriabhayaṃ pakkosāpetvā, tāta sve dakkhiṇaṃ dātabbaṃ tvaṃ senaṅgaṃ",
  "anya-e1205n0:429_16": "alaṅkaritvā sve amhehi saddhiṃ ehī’ti vatvā serunagare sivarañño loṇanagare mahānāgarañño",
  "anya-e1205n0:429_17": "paṇṇaṃ pahiṇī. Sve tumhākaṃ hatthiassarathapattādīni suvaṇṇālaṅkārehi alaṅkaritvā",
  "anya-e1205n0:429_18": "sve amhehi saddhiṃ chaṇa vesaṃ gāhāpetvā ayyassa tissattherassa dakkhiṇaṃ dīyamānaṃ",
  "anya-e1205n0:429_19": "samosarantuti. Te pana rājāno sāsanaṃ sutvā attano attano vibhavānurūpena hatthiassarathapattādīni",
  "anya-e1205n0:429_20": "alaṅkaritvā gandhapañcaṅgulikaṃ datvā suvaṇṇamālādīni pilandhāpetvā mahā goṇepi tatheva",
  "anya-e1205n0:429_21": "alaṅkaritvā siṅgesu suvaṇṇakañcukaṃ (paṭi) muñcāpetvā amaccagahapati-brāhmaṇaputta-ajagopaka-khujjavāmanaka-senāpatiādayo",
  "anya-e1205n0:429_22": "ca vicittavatthāni nivāsetvā nānāvidhavilepanāni vilimpetvā āgantvā rañño dassayiṃsu.",
  "anya-e1205n0:429_23": "Rājāpi caturaṅginiyā senāya parivuto alaṅkatahatthikkhandhaṃ āruhi. Sesarājāno ca",
  "anya-e1205n0:429_24": "attano attano senaṅgehi parivāretvā hatthikkhandhe nisīditvā rājānaṃ majjhe katvā",
  "anya-e1205n0:429_25": "vāmadakkhiṇapassato namassamānā nikkhamiṃsu. Tassa pana gamanaṃ ajātasattuno tathāgatassa",
  "anya-e1205n0:429_26": "dassanatthāya jīvakambavanagamanaṃ viya tiṃsayojanappamāṇaṃ erāvaṇahatthikkhandhaṃ",
  "anya-e1205n0:429_27": "āruhitvā dvīsu devalokesu devehi parivāretvā sakkassa devānamindassa nandanavanagamanakālo",
  "anya-e1205n0:429_28": "viya ca ahosi. So vaḍḍhamāsakacchāyāya sampattāya somanagarato nikkhamitvā serudahassa",
  "anya-e1205n0:429_29": "ante nānāvidha alaṅkatapaṭiyattanāṭakitthīnaṃ pañcaṅgikaturiyaṃ paggaṇhāpayamāno aṭṭhāsi.",
  "anya-e1205n0:430_0": "Mahāpathavī bhijjamānā viya pabbatā parivattamānā viya mahāsamuddo (thalaṃ) avattharitvā",
  "anya-e1205n0:430_1": "bhijjamānakālo viya ca ahosi. Brāhmaṇā jayamukhamaṅgalikā sotthi vacanaṃ vadiṃsu.",
  "anya-e1205n0:430_2": "Sabbālaṅkārapatimaṇḍitā nāṭakitthiyo pañcaṅgikaturiyaṃ pavattayiṃsu. Mahājano velukkhepasahassāni",
  "anya-e1205n0:430_3": "pavattesi. Tato rājā bahū gandhadīpadhūpādayo gāhāpetvā uṭṭhāya senāya parivuto therassa",
  "anya-e1205n0:430_4": "vasanaṭṭhānaṃ pavisitvā theraṃ vanditvā nisinno āha? Ayya rājāno ca sampiṇḍitvā dakkhiṇodakassa",
  "anya-e1205n0:430_5": "dīyamānassa kālo’ti. Thero tassa kathaṃ sutvā bhaddakaṃ mahārājā’ti sampaṭicchi.",
  "anya-e1205n0:430_6": "Tasmiṃ dakkhiṇodakassa dānadivase nānāvidhavicittamaṇidaṇḍakesu nānāvidha dhajapatākādīni",
  "anya-e1205n0:430_7": "bandhāpetvā samussitāni ahesuṃ. Purimādī disāsu manuññavātā vāyiṃsu. Tathā mahāraṃsijālasamujjalito",
  "anya-e1205n0:430_8": "sahassaraṃsibhākaro atthaṅgato ahosi. Vipphuritakiraṇarajadhūmarāhuabbhādīhi uparodhehi",
  "anya-e1205n0:430_9": "virahito tārāgaṇaparivuto puṇṇacando samujjalarajatamayaṃ ādāsamaṇḍalaṃ viya pācīnadisato",
  "anya-e1205n0:430_10": "samuggato. Tasmiṃ khaṇe daṇḍadīpikādayo samujjalāpesuṃ. Mahāmaṅgalacetiyaṃ pana jātisumanamālādāmena",
  "anya-e1205n0:430_11": "parikkhipitvā ekamālāguṇaṃ viya alaṅkari. Yathā tārāgaṇaparivuto puṇṇacando tathā",
  "anya-e1205n0:430_12": "padīpamālālaṅkato mahācetiyo ativiya virocati. Sakala laṅkādīpe pana sabbe rukkhāpi",
  "anya-e1205n0:430_13": "vicittadhajena alaṅkatā viya akālaphalapallavehi vicittā ahesuṃ. Mahāsamuddaloṇasāgarādayo’pi",
  "anya-e1205n0:430_14": "pañcavidhapadumasañchannā ahesuṃ.",
  "anya-e1205n0:431": "Vicitravatthābharaṇehi sabbe,",
  "anya-e1205n0:432": "Alaṅkatā devasamānavaṇṇā;",
  "anya-e1205n0:433": "Anekasaṅkhyā sumanā patītā,",
  "anya-e1205n0:434": "Janā samantā parivārayiṃsu.",
  "anya-e1205n0:435": "Sabbeva ujjalāpesuṃ daṇḍadīpaṃ manoramaṃ;",
  "anya-e1205n0:436": "Sakalampi idaṃ dīpaṃ āsi obhāsitaṃ tadā.",
  "anya-e1205n0:437": "Tārāgaṇasamākiṇṇo puṇṇacandova jotayī;",
  "anya-e1205n0:438": "Sārade nabhamajjhamhi ṭhito ruciraraṃsiyā.",
  "anya-e1205n0:439": "Tathā ayaṃ thūpavaro suppabhāso alaṅkato;",
  "anya-e1205n0:440": "Mālāpadīpamajjhamhi bhāti bhutilakuttamo.",
  "anya-e1205n0:441": "Sabbe’pi pādapā assa laṅkādīpassa sabbaso;",
  "anya-e1205n0:442": "Dhajehi’va samākiṇṇā āsuṃ pupphaphalandadā.",
  "anya-e1205n0:443": "Sacetanā yathā sabbe akā pūjaṃ akā tadā;",
  "anya-e1205n0:444": "Tathā acetanā sabbe akā pūjaṃ anappakaṃ.",
  "anya-e1205n0:445_0": "Yebhuyyena bhumaṭṭhe deve upādāya yāva akaṇiṭṭhakā devā brahmā dibbamālāpāricchattakakoviḷāracandanacuṇṇaṃ",
  "anya-e1205n0:445_1": "gahetvā āgatādevāti vā manussāti vā jānituṃ asakkonti. Ukkaṭṭhamahāsamāgamo ahosi.",
  "anya-e1205n0:445_2": "Tasmimpi divase mahāpathavi ākāsayugandharacakkavāḷapabbatuttamādayo kampiṃsu. Taṃ",
  "anya-e1205n0:445_3": "disvā rājā ativiya somanassappatto there ca avasesa mahāmattādayo sannipātetvā nāṭakādayo",
  "anya-e1205n0:445_4": "ca gahetvā, idānevāhaṃ vihāradakkhiṇaṃ dassāmi’ti cetiyaṅgaṇaṃ agamāsi. Theropi bhikkhusaṅghaṃ",
  "anya-e1205n0:445_5": "gahetvā cetiyaṅgaṇe alaṅkatamaṇḍape nisīdi. Rājā vāsitagandhodakasuvaṇṇabhiṅkāraṃ",
  "anya-e1205n0:445_6": "gahetvā udakaṃ therassa hatthe āsiñcitvā dakkhiṇaṃ adāsi. Datvā ca pana evamāha;",
  "anya-e1205n0:445_7": "ayyā esā dhātu mayhaṃ pitāmahavaṃsena āgatā. Idāni amhākaṃ atiruciraramaṇiyā rohaṇajanapadā",
  "anya-e1205n0:445_8": "āharitvā suvaṇṇena dhātugabbhaṃ, sattaratanena dhātumaṇḍapaṃ kārāpetvā tasmiṃ suvaṇṇamayaṃ",
  "anya-e1205n0:445_9": "buddhapaṭimaṃ nisīdāpetvā amhākaṃ dasabalassa nalāṭadhātuṃ nidahitvā ayyassa cīvarādīnamatthāya",
  "anya-e1205n0:445_10": "idāni soḷasagāmavarāni dassāmi’ti gāmavarāni datvā samantato tigāvutappamāṇe serudahe",
  "anya-e1205n0:445_11": "bheriṃ carāpetvā ārāmikaṃ katvā āha? Bhante, tumhākaṃ mayā dinnasoḷasagāmaṃ ajjeva",
  "anya-e1205n0:445_12": "gantabbaṃ. Gantvā ca pana ajjeva pariggahaṃ karothāti vatvā tattheva vāsupagato puna",
  "anya-e1205n0:445_13": "divase samāgantvā sattāhaṃ mahādānaṃ datvā sattame divase mahābhikkhusaṅghassa tīcīvarappahonakasāṭakaṃ",
  "anya-e1205n0:445_14": "paṇītaṃ bhojanaṃ datvā therassa santikaṃ āgato, ayya vihāre kattabbaṃ aparihāpetvā",
  "anya-e1205n0:445_15": "mayā kataṃ, gehaṃ gamissāmīti (nivedesi). Thero tassa kathaṃ sutvā sādhu mahārājāti sampaṭicchi.",
  "anya-e1205n0:446_0": "So pana cetiyassa pūjanatthāya pupphārāmaṃ kārāpetvā mālākārānaṃ paribbayaṃ dāpesi.",
  "anya-e1205n0:446_1": "Tathā bherivādakanāṭakānampi vihārasīmante suvaṇṇanaṅgalena paricchinditvā ārāmikānampi",
  "anya-e1205n0:446_2": "gāmaṃ kārāpesi. Bhikkhusaṅghassa veyyāvaccatthāya attano santike pañcasataamaccadhītaro",
  "anya-e1205n0:446_3": "tattake amaccaputte dāsadāsiyo ca datvā paribbayatthāya tesaṃ tesaṃ pañcasatasahassakahāpaṇe",
  "anya-e1205n0:446_4": "ca dāpesi. Bhikkhusaṅghassa ca dhātupujanatthāya soḷasasahassaṃ kahāpaṇaṃ dāpesi.",
  "anya-e1205n0:447_0": "Tato giriabhayaṃ pakkosāpetvā, tāta tumhe idheva niccaṃ vasatha. Amhākaṃ vihāre ca",
  "anya-e1205n0:447_1": "ārāmikesu ca ayyesu ca appamatto hohīti ovaditvā sabbaṃ tassa niyyādesi. Thero tassa",
  "anya-e1205n0:447_2": "evamāha? Mahārāja samantato mahāsīmaṃ bandhitabbanti. Bandhatha bhanteti vutte? Mahārāja",
  "anya-e1205n0:447_3": "akittitena nimittena sīmaṃ bandhituṃ nasakkā, vihārassa pācīna pacchimuttaradakkhiṇato",
  "anya-e1205n0:447_4": "mahāsīmaṃ bandhanāya nimittaṃ sallakkhetvā dehi, mayaṃ sīmaṃ bandhissāmāti āha. Rājā",
  "anya-e1205n0:447_5": "tuṭṭho satta amacce sabbālaṅkārena alaṅkaritvā sīmānimittaṃ kittetvā āgamanatthaṃ",
  "anya-e1205n0:447_6": "pesesi. Te pana satta amaccā catusu disāsu nimittaṃ sallakkhetvā paṇṇe likhitvā āharitvā",
  "anya-e1205n0:447_7": "rañño adaṃsu. Rājā ekekaṃ satakahāpaṇaṃ datvā catusu disāsu ārakkhaṃ dāpetvā sīmaṃ",
  "anya-e1205n0:447_8": "bandhantūti mahābhikkhusaṅghassa nivedesi. Atha thero bhikkhusaṅghaparivuto cetiyaṅgaṇe",
  "anya-e1205n0:447_9": "nisīditvā vappamāsakāḷapakkhadvādasadivase sīmaṃ bandhitvā niṭṭhapesi.",
  "anya-e1205n0:448_0": "Tattha sīmānimittaṃ evaṃ jānitabbaṃ; purimāya disāya sigāla pāsāṇaṃ gato. Tato macchaselagāmassa",
  "anya-e1205n0:448_1": "vāma passena koṭasīmā nāma gāmakkhettaṃ vissajjetvā gaṇadvāragāmaṃ gato. Cittavāpiyā",
  "anya-e1205n0:448_2": "uttaravāna koṭito varagāmakkhette piṭṭhipāsāṇaṃ gato. Tato sālikaṃ nāma madhukarukkhe",
  "anya-e1205n0:448_3": "ṭhītapāsāṇathūpassa gato. Tato vuttika nāma vāpiyā dakkhiṇavāna koṭito kaṇikāra selassa",
  "anya-e1205n0:448_4": "gato. Tato channajjhāpitaselassa gato. Tato kukkuṭasiva nāma upāsakassa madhukarukkhe",
  "anya-e1205n0:448_5": "ṭhītaṃ thūpaṃ gato. Tato soṇḍaṃ nāma selaṃ gato. Tato sabaraṃ nāma pāsāṇaṃ gato.",
  "anya-e1205n0:448_6": "Tato elālatitthassa gato. Tato sobbha majjhimena gantvā assabandhanaṃ nāma ṭhānaṃ",
  "anya-e1205n0:448_7": "gato. Tato pāsāṇassa matthake udaka kākaṃ nāma nigrodhaṃ gato. So rukkho udaka kākānaṃ",
  "anya-e1205n0:448_8": "vusita bhāvena evaṃ nāma jāto. Tato tambatitthaṃ nāma gantā mahācārikassanāma thūpamaggassa",
  "anya-e1205n0:448_9": "gato. Tato assamaṇḍalapiṭṭhiṃ gato. Tato mahā kadamba passe ṭhītaṃ pāsāṇathūpaṃ gato.",
  "anya-e1205n0:448_10": "Tato mahā rājuvāpiyā uttarakoṭiyā ṭhītaṃ mahānigrodharukkhaṃ gato. Tato mahāvanapiṭṭhiṃ",
  "anya-e1205n0:448_11": "gato. Tato loṇasāgarassa ante rajataselaṃ gato. Puna āvattitvā sigāla pāsāṇeyeva",
  "anya-e1205n0:448_12": "ṭhīto. Imaṃ ettakaṃ padesaṃ samantato paricchindāpetvā rājā adāsi. Vihārassa bahū",
  "anya-e1205n0:448_13": "ārāmike ca (tesaṃ) vividhāni upakaraṇāni (ca) dāpetvā sabbe pākāratoraṇādayo kārāpetvā",
  "anya-e1205n0:448_14": "vihāraṃ niṭṭhāpetvā rohaṇameva gato.",
  "anya-e1205n0:449": "Rājā pasannahadayo mahāpuñño mahābalo;",
  "anya-e1205n0:450": "Kāretvā uttamaṃ thūpaṃ kañcanagghīka sobhitaṃ.",
  "anya-e1205n0:451": "Bandhāpetvā tato sīmaṃ vaṭṭagāmañca soḷasa;",
  "anya-e1205n0:452": "Datvā ārāmikānañca sabbupakaraṇāni ca.",
  "anya-e1205n0:453": "Tato so rohaṇaṃ gantvā mahāsenāpurakkhato;",
  "anya-e1205n0:454": "Vihāradeviyā saddhiṃ modamāno vasī tahiṃ.",
  "anya-e1205n0:455_0": "Thero pana tattheva viharanto yo imasmiṃ vihāre vasanto tathāgatassa ekagandhakuṭiyaṃ",
  "anya-e1205n0:455_1": "vuttho viya bhavissatīti khyākaritvā tato paṭṭhāya sīlācārasamādhisamāpattipaṭiladdhajaḷabhiññāpaṭisambhidappattehi",
  "anya-e1205n0:455_2": "khīṇāsavehi parivāretvā sabba buddhaguṇaṃ anussaranto ciraṃ vasitvā tattheva anupādisesāya",
  "anya-e1205n0:455_3": "nibbānadhātuyā parinibbāyi.",
  "anya-e1205n0:456": "Anekaguṇasampanno tissatthero bahussuto;",
  "anya-e1205n0:457": "Janānaṃ saṅgahaṃkatvā nibbuto so anāsavo.",
  "anya-e1205n0:458": "Therāpi te sīlasamādhiyuttā,",
  "anya-e1205n0:459": "Bahussutā sādhuguṇābhirāmā;",
  "anya-e1205n0:460": "Paññāpabhāvāyuppannacittā,",
  "anya-e1205n0:461": "Guṇākarā tānayutā janānaṃ.",
  "anya-e1205n0:462": "Pahīnabhavasaṃsārā pabhinnapaṭisambhidā;",
  "anya-e1205n0:463": "Nāmarūpaṃ samāsanto pesalā chinnabandhanā.",
  "anya-e1205n0:464": "Sattānaṃ uttamaṃ santiṃ katvā ca janasaṅgahaṃ;",
  "anya-e1205n0:465": "Nibbutā te mahāpaññā padīpoca sumānasā.",
  "anya-e1205n0:466": "Iti ariyajanappasādanatthāya kate dhātuvaṃse",
  "anya-e1205n0:467": "Dhātunidhānādhikāro nāma",
  "anya-e1205n0:468": "Pañcamo paricchedo.",
  "anya-e1205n0:469_0": "Iminā kārāpitavihārā kathetabbā; vihāradevīmahāvihāraṃ, chātapabbata vihāraṃ, samuddavihāraṃ,",
  "anya-e1205n0:469_1": "cittalapabbatavihāraṃ, bhaddapāsāṇadvāravihāraṃ, acchagalla vihāraṃ, koḷambatissapabbatavihāraṃ,",
  "anya-e1205n0:469_2": "gaṇavihāraṃ, kālakavihāraṃ, dukkhapālaka vihāraṃ, uccaṅgaṇavihāraṃ, koṭitissavihāraṃ,",
  "anya-e1205n0:469_3": "tassa pana ekanāmaṃ katvā kārāpite mahāgāme tissamahāvihārādiṃ katvā ekasataaṭṭhavīsavihārāni katāni ahesuṃ.",
  "anya-e1205n0:470": "Aṭṭhavīsaekasatavihārañca mahārahaṃ;",
  "anya-e1205n0:471": "Vihāradeviyā saddhiṃ kārāpesi mahāyaso.",
  "anya-e1205n0:472": "Tato paṭṭhāya rājā mahādānaṃ datvā puññāni katvā tato cuto devaloke nibbatti.",
  "anya-e1205n0:473": "Katvāni puññakammāni anekāni mahāyaso;",
  "anya-e1205n0:474": "Atthaṃ janassa katvāna gantvāna tusitaṃ puraṃ.",
  "anya-e1205n0:475": "So tattha dibbasampattiṃ cīraṃ bhuñjiya nandito;",
  "anya-e1205n0:476": "Mahāvībhavasampanno devatānaṃ purakkhato.",
  "anya-e1205n0:477": "Tampi sampattimohāya jīvavaloke manorame;",
  "anya-e1205n0:478": "Lokuttaraṃ sivaṃ khemaṃ icchanto āgamissati.",
  "anya-e1205n0:479_0": "So tato cuto jambudīpe nibbattitvā metteyya bhagavato pitā subrahmā nāma bhavissati.",
  "anya-e1205n0:479_1": "Vihāradevī tasseva mātā brahmavatī nāma brāhmaṇī bhavissati. Abhayagāmaṇīkumāro tasseva",
  "anya-e1205n0:479_2": "metteyyassa bhagavato paṭhamaggasāvako bhavissati. Kaniṭṭho saddhātisso dutiyaggasāvako bhavissati.",
  "anya-e1205n0:480": "Ettāvatā nalāṭadhātu saṃvaṇṇanā samattā.",
  "anya-e1205n0:481": "Dhātuvaṃso samatto.",
  "anya-e1205n0:482": "Anena puññakammena saṃsaranto bhavābhave;",
  "anya-e1205n0:483": "Sabbattha paṇḍito homī sāriputtova paññavā.",
  "anya-e1205n0:484": "Arimedassa buddhassa pabbajitvāna sāsane;",
  "anya-e1205n0:485": "Nibbānaṃ pāpuṇitvāna muñcemi bhavabandhanā.",
  "anya-e1205n0:486": "Anena me sabbabhavābhave’haṃ,",
  "anya-e1205n0:487": "Bhaveyyamekantaparānukampī;",
  "anya-e1205n0:488": "Kulī balī ceva satī matī ca,",
  "anya-e1205n0:489": "Kavīhisantehi sadā samaṅgī.",
  "anya-e1205n0:490": "Paññāvantānaṃ aggo bhavatu."
}