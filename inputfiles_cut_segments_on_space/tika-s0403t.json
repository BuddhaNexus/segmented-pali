{
  "tika-s0403t:0": ". Namo tassa bhagavato arahato sammāsambuddhassa.",
  "tika-s0403t:1": "Aṅguttaranikāye",
  "tika-s0403t:2": "Pañcakanipāta-ṭīkā",
  "tika-s0403t:3": "1. Paṭhamapaṇṇāsakaṃ",
  "tika-s0403t:4": "1. Sekhabalavaggo",
  "tika-s0403t:5": "1. Saṃkhittasuttavaṇṇanā",
  "tika-s0403t:6": "1. Pañcakanipātassa paṭhame kāmaṃ sampayuttadhammesu thirabhāvopi balaṭṭho eva, paṭipakkhehi pana akampanīyattaṃ sātisayaṃ balaṭṭhoti vuttaṃ – “assaddhiye na kampatī”ti.",
  "tika-s0403t:7": "Saṃkhittasuttavaṇṇanā niṭṭhitā.",
  "tika-s0403t:8": "2-6. Vitthatasuttādivaṇṇanā",
  "tika-s0403t:9": "2-6. Dutiye hirīyatīti lajjati virajjati. Yasmā hirī pāpajigucchanalakkhaṇā, tasmā “jigucchatīti attho”ti vuttaṃ. Ottappatīti utrasati. Pāputrāsalakkhaṇañhi ottappaṃ.",
  "tika-s0403t:10_0": "Paggahitavīriyoti saṅkocaṃ anāpannavīriyo. Tenāha “anosakkitamānaso”ti. Pahānatthāyāti",
  "tika-s0403t:10_1": "samucchinnatthāya. Kusalānaṃ dhammānaṃ upasampadā nāma samadhigamo evāti āha “paṭilābhatthāyā”ti.",
  "tika-s0403t:11_0": "Gatiatthā dhātusaddā buddhiatthā hontīti āha “udayañca vayañca paṭivijjhituṃ samatthāyā”ti.",
  "tika-s0403t:11_1": "Missakanayenāyaṃ desanā gatāti āha “vikkhambhanavasena ca samucchedavasena cā”ti.",
  "tika-s0403t:11_2": "Tenāha “vipassanāpaññāya ceva maggapaññāya cā”ti. Vipassanāpaññāya vikkhambhanakiriyato",
  "tika-s0403t:11_3": "sā ca kho padesikāti nippadesikaṃ katvā dassetuṃ “maggapaññāya paṭilābhasaṃvattanato”ti",
  "tika-s0403t:11_4": "vuttaṃ. Dukkhakkhayagāminibhāvepi eseva nayo. Sammāti yāthāvato. Akuppadhammatāya",
  "tika-s0403t:11_5": "hi maggapaññāya khepitaṃ khepitameva, nāssa puna khepanakiccaṃ atthīti upāyena ñāyena",
  "tika-s0403t:11_6": "sā pavattatīti āha “hetunā nayenā”ti. Tatiyādīsu natthi vattabbaṃ.",
  "tika-s0403t:12": "Vitthatasuttādivaṇṇanā niṭṭhitā.",
  "tika-s0403t:13": "7. Kāmasuttavaṇṇanā",
  "tika-s0403t:14_0": "7. Sattame asanti lūnanti tenāti asitaṃ, dāttaṃ. Vividhā ābhañjanti bhāraṃ olambenti",
  "tika-s0403t:14_1": "tenāti byābhaṅgī, vidhaṃ. Kulaputtoti ettha duvidho kulaputto jātikulaputto, ācārakulaputto",
  "tika-s0403t:14_2": "ca. Tattha “tena kho pana samayena raṭṭhapālo nāma kulaputto tasmiṃyeva thullakoṭṭhike",
  "tika-s0403t:14_3": "aggakulikassa putto”ti evaṃ āgato uccakulappasuto jātikulaputto nāma. “Ye te kulaputtā",
  "tika-s0403t:14_4": "saddhā agārasmā anagāriyaṃ pabbajitā”ti evaṃ āgatā pana yattha katthaci kule pasutāpi",
  "tika-s0403t:14_5": "ācārasampannā ācārakulaputto nāma. Idha pana ācārakulaputto adhippeto. Tenāha “kulaputtoti",
  "tika-s0403t:14_6": "ācārakulaputto”ti. Yuttanti anucchavikaṃ, evaṃ vattabbataṃ arahatīti attho. Sesamettha uttānameva.",
  "tika-s0403t:15": "Kāmasuttavaṇṇanā niṭṭhitā.",
  "tika-s0403t:16": "8. Cavanasuttavaṇṇanā",
  "tika-s0403t:17_0": "8. Aṭṭhame saddhāyāti iminā adhigamasaddhā dassitā. Catubbidhā hi saddhā – āgamanīyasaddhā,",
  "tika-s0403t:17_1": "adhigamasaddhā, pasādasaddhā, okappanasaddhāti. Tattha āgamanīyasaddhā sabbaññubodhisattānaṃ",
  "tika-s0403t:17_2": "pavattā hoti. Āgamanīyappaṭipadāya āgatā hi saddhā sātisayā mahābodhisattānaṃ paropadesena",
  "tika-s0403t:17_3": "vinā saddheyyavatthuṃ aviparītato gahetvā adhimuccanato. Saccappaṭivedhato āgatasaddhā",
  "tika-s0403t:17_4": "adhigamasaddhā suppabuddhādīnaṃ viya. “Sammāsambuddho bhagavā”tiādinā buddhādīsu",
  "tika-s0403t:17_5": "uppajjanakappasādo pasādasaddhā mahākappinarājādīnaṃ viya. “Evameta”nti okkanditvā",
  "tika-s0403t:17_6": "pakkhanditvā saddahanavasena kappanaṃ okappanaṃ, tadeva saddhāti okappanasaddhā.",
  "tika-s0403t:17_7": "Tattha pasādasaddhā paraneyyarūpā hoti, savanamattenapi pasīdanato. Okappanasaddhā",
  "tika-s0403t:17_8": "saddheyyaṃ vatthuṃ ogāhitvā anupavisitvā “evameta”nti paccakkhaṃ karontī viya pavattati.",
  "tika-s0403t:18": "Cavanasuttavaṇṇanā niṭṭhitā.",
  "tika-s0403t:19": "9. Paṭhamaagāravasuttavaṇṇanā",
  "tika-s0403t:20_0": "9. Navame appatissayoti appatissavo va-kārassa ya-kāraṃ katvā niddeso. Garunā kismiñci",
  "tika-s0403t:20_1": "vutto gāravavasena patissavanaṃ, patissavo, patissavabhūtaṃ, taṃsabhāvañca yaṃ kiñci",
  "tika-s0403t:20_2": "gāravaṃ. Natthi etasmiṃ patissavoti appatissavo, gāravavirahito. Tenāha “ajeṭṭhako anīcavuttī”ti.",
  "tika-s0403t:21": "Paṭhamaagāravasuttavaṇṇanā niṭṭhitā.",
  "tika-s0403t:22": "10. Dutiyaagāravasuttavaṇṇanā",
  "tika-s0403t:23_0": "10. Dasame vuddhintiādīsu sīlena vuddhiṃ, maggena viruḷhiṃ, nibbānena vepullaṃ. Sīlasamādhīhi",
  "tika-s0403t:23_1": "vā vuddhiṃ, vipassanāmaggehi viruḷhiṃ, phalanibbānehi vepullaṃ. Ettha ca yassa catubbidhaṃ",
  "tika-s0403t:23_2": "sīlaṃ akhaṇḍādibhāvappavattiyā suparisuddhaṃ visesabhāgiyattā appakasireneva maggaphalāvahaṃ",
  "tika-s0403t:23_3": "saṅgharakkhitattherassa viya, so tādisena sīlena imasmiṃ dhammavinaye vuddhiṃ āpajjissati.",
  "tika-s0403t:23_4": "Tena vuttaṃ – “sīlena vuddhi”nti. Yassa pana ariyamaggo uppanno, so virūḷhamūlo viya",
  "tika-s0403t:23_5": "pādapo suppatiṭṭhitattā sāsane virūḷhiṃ āpanno nāma hoti. Tena vuttaṃ – “maggena",
  "tika-s0403t:23_6": "virūḷhi”nti. Yo sabbakilesanibbānappatto, so arahā sīlādidhammakkhandhapāripūriyā",
  "tika-s0403t:23_7": "sati vepullappatto hoti. Tena vuttaṃ “nibbānena vepulla”nti. Dutiyavikappe attho",
  "tika-s0403t:23_8": "vuttanayānusārena veditabbo.",
  "tika-s0403t:24": "Dutiyaagāravasuttavaṇṇanā niṭṭhitā.",
  "tika-s0403t:25": "Sekhabalavaggavaṇṇanā niṭṭhitā.",
  "tika-s0403t:26": "2. Balavaggo",
  "tika-s0403t:27": "1. Ananussutasuttavaṇṇanā",
  "tika-s0403t:28_0": "11. Dutiyassa paṭhame abhijānitvāti abhivisiṭṭhena ñāṇena jānitvā. Aṭṭhahi kāraṇehi",
  "tika-s0403t:28_1": "tathāgatassāti “tathā āgatoti tathāgato. Tathā gatoti tathāgato. Tathalakkhaṇaṃ āgatoti",
  "tika-s0403t:28_2": "tathāgato. Tathadhamme yāthāvato abhisambuddhoti tathāgato. Tathadassitāya tathāgato.",
  "tika-s0403t:28_3": "Tathāvāditāya tathāgato. Tathākāritāya tathāgato. Abhibhavanaṭṭhena tathāgato”ti",
  "tika-s0403t:28_4": "evaṃ vuttehi aṭṭhahi kāraṇehi. Usabhassa idanti āsabhaṃ, seṭṭhaṭṭhānaṃ. Tenāha “āsabhaṃ",
  "tika-s0403t:28_5": "ṭhānanti seṭṭhaṭṭhāna”nti. Parato dassitabalayogena “dasabaloha”nti abhītanādaṃ nadati.",
  "tika-s0403t:28_6": "Brahmacakkanti ettha seṭṭhapariyāyo. Brahmasaddoti āha “seṭṭhacakka”nti. Cakkañcetaṃ",
  "tika-s0403t:28_7": "dhammacakkaṃ adhippetaṃ.",
  "tika-s0403t:29": "Ananussutasuttavaṇṇanā niṭṭhitā.",
  "tika-s0403t:30": "3. Saṃkhittasuttavaṇṇanā",
  "tika-s0403t:31": "13. Tatiye kāmaṃ sampayuttadhammesu thirabhāvopi balaṭṭho eva, paṭipakkhehi pana akampanīyattaṃ sātisayaṃ balaṭṭhoti vuttaṃ “muṭṭhassacce na kampatī”ti.",
  "tika-s0403t:32": "Saṃkhittasuttavaṇṇanā niṭṭhitā.",
  "tika-s0403t:33": "4. Vitthatasuttavaṇṇanā",
  "tika-s0403t:34_0": "14. Catutthe satinepakkenāti satiyā nepakkena, tikkhavisadasūrabhāvenāti attho. Aṭṭhakathāyaṃ",
  "tika-s0403t:34_1": "pana nepakkaṃ nāma paññāti adhippāyena “nepakkaṃ vuccati paññā”ti vuttaṃ. Evaṃ sati",
  "tika-s0403t:34_2": "añño niddiṭṭho nāma hoti. Satimāti ca iminā savisesā sati gahitāti paratopi “cirakatampi",
  "tika-s0403t:34_3": "cirabhāsitampi saritā anussaritā”ti satikiccameva niddiṭṭhaṃ, na paññākiccaṃ, tasmā",
  "tika-s0403t:34_4": "satinepakkenāti satiyā nepakkabhāvenāti sakkā viññātuṃ labbhateva. Paccayavisesavasena",
  "tika-s0403t:34_5": "aññadhammanirapekkho satiyā balavabhāvo. Tathā hi ñāṇavippayuttacittenapi sajjhāyanasammasanāni sambhavanti.",
  "tika-s0403t:35_0": "Cirakatampīti attanā vā parena vā kāyena cirakataṃ cetiyaṅgaṇavattādimahāvattappaṭipattipūraṇaṃ.",
  "tika-s0403t:35_1": "Cirabhāsitampīti attanā vā parena vā vācāya cirabhāsitaṃ sakkaccaṃ uddisanauddisāpanadhammāsāraṇadhammadesanāupanisinnakaparikathāanumodanīyādivasena",
  "tika-s0403t:35_2": "pavattitaṃ vacīkammaṃ. Saritā anussaritāti tasmiṃ kāyena cirakate kāyo nāma kāyaviññatti,",
  "tika-s0403t:35_3": "cirabhāsite vācā nāma vacīviññatti, tadubhayampi rūpaṃ, taṃsamuṭṭhāpakā cittacetasikā",
  "tika-s0403t:35_4": "arūpaṃ. Iti ime rūpārūpadhammā evaṃ uppajjitvā evaṃ niruddhāti sarati ceva anussarati",
  "tika-s0403t:35_5": "ca, satisambojjhaṅgaṃ samuṭṭhāpetīti attho. Bojjhaṅgasamuṭṭhāpikā hi sati idha adhippetā.",
  "tika-s0403t:35_6": "Tāya satiyā esa sakiṃ saraṇena saritā, punappunaṃ saraṇena anussaritāti veditabbā.",
  "tika-s0403t:36": "Vitthatasuttavaṇṇanā niṭṭhitā.",
  "tika-s0403t:37": "5-10. Daṭṭhabbasuttādivaṇṇanā",
  "tika-s0403t:38_0": "15-20. Pañcame savisayasmiṃyevāti attano attano visaye eva. Lokiyalokuttaradhamme",
  "tika-s0403t:38_1": "kathetunti lokiyadhamme lokuttaradhamme ca tena tena pavattivisesena kathetuṃ. Catūsu",
  "tika-s0403t:38_2": "sotāpattiyaṅgesūti sappurisasaṃsevo saddhammassavanaṃ yonisomanasikāro dhammānudhammappaṭipattīti",
  "tika-s0403t:38_3": "imesu catūsu sotāpattimaggakāraṇesu. Kāmañca tesu satiādayopi dhammā icchitabbāva",
  "tika-s0403t:38_4": "tehi vinā tesaṃ asambhavato, tathāpi cettha saddhā visesato kiccakārīti veditabbā.",
  "tika-s0403t:38_5": "Saddho eva hi sappurise payirupāsati, saddhammaṃ suṇāti, yoniso ca aniccādito manasi",
  "tika-s0403t:38_6": "karoti, ariyamaggassa ca anudhammaṃ paṭipajjati, tasmā vuttaṃ “ettha saddhābalaṃ",
  "tika-s0403t:38_7": "daṭṭhabba”nti. Iminā nayena sesabalesupi attho daṭṭhabbo.",
  "tika-s0403t:39_0": "Catūsu sammappadhānesūti catubbidhasammappadhānabhāvanāya. Catūsu satipaṭṭhānesūtiādīsupi",
  "tika-s0403t:39_1": "eseva nayo. Ettha ca sotāpattiaṅgesu saddhā viya, sammappadhānabhāvanāya vīriyaṃ",
  "tika-s0403t:39_2": "viya ca satipaṭṭhānabhāvanāya yasmā “vineyya loke abhijjhādomanassa”nti vacanato",
  "tika-s0403t:39_3": "pubbabhāge kiccato sati adhikā icchitabbā, evaṃ samādhikammikassa samādhi, “ariyasaccabhāvanā",
  "tika-s0403t:39_4": "paññābhāvanā”ti katvā tattha paññā pubbabhāge adhikā icchitabbāti pākaṭoyamattho.",
  "tika-s0403t:39_5": "Adhigamakkhaṇe pana samādhipaññānaṃ viya sabbesampi balānaṃ saddhādīnaṃ samatāva",
  "tika-s0403t:39_6": "icchitabbā. Tathā hi “ettha saddhābala”ntiādinā tattha tattha etthaggahaṇaṃ kataṃ.",
  "tika-s0403t:40_0": "Idāni saddhādīnaṃ tattha tattha atirekakiccataṃ upamāya vibhāvetuṃ “yathā hī”tiādi",
  "tika-s0403t:40_1": "vuttaṃ. Tatridaṃ upamā saṃsandanaṃ – rājapañcamasahāyā viya vimuttiparipācakāni pañca",
  "tika-s0403t:40_2": "balāni. Nesaṃ kīḷanatthaṃ ekajjhaṃ vīthiotaraṇaṃ viya balānaṃ ekajjhaṃ vipassanāvīthiotaraṇaṃ,",
  "tika-s0403t:40_3": "sahāyesu paṭhamādīnaṃ yathāsakaṃ geheva vicāraṇā viya saddhādīnaṃ sotāpattiaṅgādīni",
  "tika-s0403t:40_4": "patvā pubbaṅgamatā. Sahāyesu itaresaṃ tattha tattha tuṇhībhāvo viya sesabalānaṃ tattha",
  "tika-s0403t:40_5": "tattha tadanvayatā, tassa pubbaṅgamassa balassa kiccānugatā. Na hi tadā tesaṃ sasambhārapathavīādīsu",
  "tika-s0403t:40_6": "āpādīnaṃ viya kiccaṃ pākaṭaṃ hoti, saddhādīnaṃyeva pana kiccaṃ vibhūtaṃ hutvā tiṭṭhati",
  "tika-s0403t:40_7": "puretaraṃ tathāpaccayehi cittasantānassa abhisaṅkhatattā. Ettha ca vipassanākammikassa",
  "tika-s0403t:40_8": "bhāvanā visesato paññuttarāti dassanatthaṃ rājānaṃ nidassanaṃ katvā paññindriyaṃ",
  "tika-s0403t:40_9": "vuttaṃ. Chaṭṭhādīni suviññeyyāni.",
  "tika-s0403t:41": "Daṭṭhabbasuttādivaṇṇanā niṭṭhitā.",
  "tika-s0403t:42": "Balavaggavaṇṇanā niṭṭhitā.",
  "tika-s0403t:43": "3. Pañcaṅgikavaggo",
  "tika-s0403t:44": "1-2. Paṭhamaagāravasuttādivaṇṇanā",
  "tika-s0403t:45": "21-22. Tatiyassa paṭhame ābhisamācārikanti abhisamācāre uttamasamācāre bhavaṃ. Kiṃ pana tanti āha “vattavasena paññattasīla”nti. Sesaṃ suviññeyyameva. Dutiye natthi vattabbaṃ.",
  "tika-s0403t:46": "Paṭhamaagāravasuttādivaṇṇanā niṭṭhitā.",
  "tika-s0403t:47": "3-4. Upakkilesasuttādivaṇṇanā",
  "tika-s0403t:48_0": "23-24. Tatiye na ca pabhāvantanti na ca pabhāsampannaṃ. Pabhijjanasabhāvanti tāpetvā",
  "tika-s0403t:48_1": "tāḷakajjanapabhaṅguraṃ. Avasesaṃ lohanti vuttāvasesaṃ sajātilohaṃ, vijātilohaṃ, pisācalohaṃ,",
  "tika-s0403t:48_2": "kittimalohanti evaṃpabhedaṃ sabbampi lohaṃ. Uppajjituṃ appadānenāti ettha nanu lokiyakusalacittassapi",
  "tika-s0403t:48_3": "suvisuddhassapi uppajjituṃ appadāneneva upakkilesatāti? Saccametaṃ, yasmiṃ pana santāne",
  "tika-s0403t:48_4": "nīvaraṇāni laddhappatiṭṭhāni, tattha mahaggatakusalassapi asambhavo, pageva lokuttarakusalassa.",
  "tika-s0403t:48_5": "Parittakusalaṃ pana yathāpaccayaṃ uppajjamānaṃ nīvaraṇehi upahate santāne uppattiyā",
  "tika-s0403t:48_6": "aparisuddhaṃ hontaṃ upakkiliṭṭhaṃ nāma hoti aparisuddhadīpakapallikavaṭṭitelādisannissayo",
  "tika-s0403t:48_7": "padīpo viya. Apica nippariyāyato uppajjituṃ appadāneneva tesaṃ upakkilesatāti dassento",
  "tika-s0403t:48_8": "“yadaggena hī”tiādimāha. Ārammaṇe vikkhittappavattivasena cuṇṇavicuṇṇatā veditabbā.",
  "tika-s0403t:48_9": "Catutthe natthi vattabbaṃ.",
  "tika-s0403t:49": "Upakkilesasuttādivaṇṇanā niṭṭhitā.",
  "tika-s0403t:50": "5. Anuggahitasuttavaṇṇanā",
  "tika-s0403t:51_0": "25. Pañcame sammādiṭṭhīti vipassanāsammādiṭṭhītiādinā aṅguttarabhāṇakānaṃ matena",
  "tika-s0403t:51_1": "ayaṃ atthavaṇṇanā āraddhā, majjhimabhāṇakā panettha aññathā atthaṃ vadanti. Vuttañhetaṃ",
  "tika-s0403t:51_2": "majjhimaṭṭhakathāyaṃ –",
  "tika-s0403t:52_0": "“Anuggahitā”ti laddhūpakārā. Sammādiṭṭhīti arahattamaggasammādiṭṭhi. Phalakkhaṇe",
  "tika-s0403t:52_1": "nibbattā cetovimutti phalaṃ assāti cetovimuttiphalā. Tadeva cetovimuttisaṅkhātaṃ",
  "tika-s0403t:52_2": "phalaṃ ānisaṃso assāti cetovimuttiphalānisaṃsā. Dutiyapadepi eseva nayo. Ettha catutthaphalapaññā",
  "tika-s0403t:52_3": "paññāvimutti nāma, avasesā dhammā cetovimuttīti veditabbā. “Sīlānuggahitā”tiādīsu",
  "tika-s0403t:52_4": "sīlanti catupārisuddhisīlaṃ. Sutanti sappāyadhammassavanaṃ. Sākacchāti kammaṭṭhāne",
  "tika-s0403t:52_5": "khalanapakkhalanacchedanakathā. Samathoti vipassanāpādikā aṭṭha samāpattiyo. Vipassanāti",
  "tika-s0403t:52_6": "sattavidhā anupassanā. Catupārisuddhisīlañhi pūrentassa, sappāyadhammassavanaṃ suṇantassa,",
  "tika-s0403t:52_7": "kammaṭṭhāne khalanapakkhalanaṃ chindantassa vipassanāpādikāsu aṭṭhasu samāpattīsu",
  "tika-s0403t:52_8": "kammaṃ karontassa, sattavidhaṃ anupassanaṃ bhāventassa arahattamaggo uppajjitvā phalaṃ deti.",
  "tika-s0403t:53_0": "“Yathā hi madhuraṃ ambapakkaṃ paribhuñjitukāmo ambapotakassa samantā udakakoṭṭhakaṃ",
  "tika-s0403t:53_1": "thiraṃ katvā bandhati, ghaṭaṃ gahetvā kālena kālaṃ udakaṃ āsiñcati, udakassa anikkhamanatthaṃ",
  "tika-s0403t:53_2": "mariyādaṃ thiraṃ karoti. Yā hoti samīpe valli vā sukkhadaṇḍako vā kipillikapuṭo vā",
  "tika-s0403t:53_3": "makkaṭakajālaṃ vā, taṃ apaneti, khaṇittiṃ gahetvā kālena kālaṃ mūlāni parikhaṇati,",
  "tika-s0403t:53_4": "evamassa appamattassa imāni pañca kāraṇāni karoto so ambo vaḍḍhitvā phalaṃ deti,",
  "tika-s0403t:53_5": "evaṃ sampadamidaṃ veditabbaṃ. Rukkhassa samantato koṭṭhakabandhanaṃ viya hi sīlaṃ",
  "tika-s0403t:53_6": "daṭṭhabbaṃ, kālena kālaṃ udakasiñcanaṃ viya dhammassavanaṃ, mariyādāya thirabhāvakaraṇaṃ",
  "tika-s0403t:53_7": "viya samatho, samīpe valliādīnaṃ haraṇaṃ viya kammaṭṭhāne khalanapakkhalanacchedanaṃ,",
  "tika-s0403t:53_8": "kālena kālaṃ khaṇittiṃ gahetvā mūlakhaṇanaṃ viya sattannaṃ anupassanānaṃ bhāvanā,",
  "tika-s0403t:53_9": "tehi pañcahi kāraṇehi anuggahitassa ambarukkhassa madhuraphaladānakālo viya imassa",
  "tika-s0403t:53_10": "bhikkhuno imehi pañcahi dhammehi anuggahitāya sammādiṭṭhiyā arahattaphaladānaṃ veditabba”nti.",
  "tika-s0403t:54_0": "Ettha ca laddhūpakārāti yathārahaṃ nissayādivasena laddhapaccayā. Vipassanāsammādiṭṭhiyā",
  "tika-s0403t:54_1": "anuggahitabhāvena gahitattā maggasammādiṭṭhīsu ca arahattamaggasammādiṭṭhi. Anantarassa",
  "tika-s0403t:54_2": "hi vidhi paṭisedho vā, aggaphalasamādhimhi tapparikkhāradhammesuyeva ca kevalo cetopariyāyo",
  "tika-s0403t:54_3": "niruḷhoti sammādiṭṭhīti arahattamaggasammādiṭṭhi. Phalakkhaṇeti anantaraṃ kālantare",
  "tika-s0403t:54_4": "cāti duvidhepi phalakkhaṇe. Paṭippassaddhivasena sabbasaṃkilesehi cetovimuccati etāyāti",
  "tika-s0403t:54_5": "cetovimutti, aggaphalapaññaṃ ṭhapetvā avasesā phaladhammā. Tenāha “cetovimutti phalaṃ",
  "tika-s0403t:54_6": "assāti, cetovimuttisaṅkhātaṃ phalaṃ ānisaṃso”ti. Sabbakilesehi cetaso vimuccanasaṅkhātaṃ",
  "tika-s0403t:54_7": "paṭippassambhanasaññitaṃ pahānaṃ phalaṃ ānisaṃso cāti yojanā. Idha cetovimuttisaddena",
  "tika-s0403t:54_8": "pahānamattaṃ gahitaṃ, pubbe pahāyakadhammā. Aññathā phaladhammā eva ānisaṃsoti gayhamāne",
  "tika-s0403t:54_9": "punavacanaṃ niratthakaṃ siyā. Paññāvimuttiphalānisaṃsāti etthāpi evameva attho veditabbo.",
  "tika-s0403t:54_10": "Sammāvācākammantājīvā sīlasabhāvattā visesato samādhissa upakārā, tathā sammāsaṅkappo",
  "tika-s0403t:54_11": "jhānasabhāvattā. Tathā hi so “appanā”ti niddiṭṭho. Sammāsatisammāvāyāmā pana samādhipakkhiyā",
  "tika-s0403t:54_12": "evāti āha “avasesā dhammā cetovimuttīti veditabbā”ti.",
  "tika-s0403t:55_0": "Catupārisuddhisīlanti ariyamaggādhigamassa padaṭṭhānabhūtaṃ catupārisuddhisīlaṃ.",
  "tika-s0403t:55_1": "Sutādīsupi eseva nayo. Attano cittappavattiārocanavasena saha kathanaṃ saṃkathā,",
  "tika-s0403t:55_2": "saṃkathāva sākacchā. Idha pana kammaṭṭhānappaṭibaddhāti āha “kammaṭṭhāne…pe… kathā”ti.",
  "tika-s0403t:55_3": "Tassa kammaṭṭhānassa ekavāraṃ vidhiyā appaṭipajjanaṃ khalanaṃ, anekavāraṃ pakkhalanaṃ,",
  "tika-s0403t:55_4": "tadubhayassa vicchedanī apanayanī kathā khalanapakkhalanacchedanakathā. Pūrentassāti",
  "tika-s0403t:55_5": "vivaṭṭasannissitaṃ katvā pālentassa brūhentassa ca. Suṇantassāti “yathāuggahitakammaṭṭhānaṃ",
  "tika-s0403t:55_6": "phātiṃ gamissatī”ti evaṃ suṇantassa. Teneva hi “sappāyadhammassavana”nti vuttaṃ.",
  "tika-s0403t:55_7": "Kammaṃ karontassāti bhāvanānuyogakammaṃ karontassa. Pañcasupi ṭhānesu anta-saddo",
  "tika-s0403t:55_8": "hetuatthajotano daṭṭhabbo. Evañhi “yathā hī”tiādinā vuccamānā ambūpamā yujjeyya.",
  "tika-s0403t:56_0": "Udakakoṭṭhakanti jalāvāṭaṃ. Thiraṃ katvā bandhatīti asithilaṃ daḷhaṃ nātimahantaṃ",
  "tika-s0403t:56_1": "nātikhuddakaṃ katvā yojeti. Thiraṃ karotīti udakasiñcanakāle tato tato pavattitvā",
  "tika-s0403t:56_2": "udakassa anikkhamanatthaṃ jalāvāṭapāḷiṃ thirataraṃ karoti. Sukkhadaṇḍakoti tasseva",
  "tika-s0403t:56_3": "ambagacchassa sukkhako sākhāsīsako. Kipillikapuṭoti tambakipillikapuṭo. Khaṇittinti",
  "tika-s0403t:56_4": "kudālaṃ. Koṭṭhakabandhanaṃ viya sīlaṃ sammādiṭṭhiyā vaḍḍhanūpāyassa mūlabhāvato.",
  "tika-s0403t:56_5": "Udakasiñcanaṃ viya dhammassavanaṃ bhāvanāya paribrūhanato. Mariyādāya thirabhāvakaraṇaṃ",
  "tika-s0403t:56_6": "viya samatho yathāvuttāya bhāvanādhiṭṭhānāya sīlamariyādāya daḷhībhāvāpādanato. Samāhitassa",
  "tika-s0403t:56_7": "hi sīlaṃ thirataraṃ hoti. Samīpe valliādīnaṃ haraṇaṃ viya kammaṭṭhāne khalanapakkhalanacchedanaṃ",
  "tika-s0403t:56_8": "icchitabbabhāvanāya vibandhanāpanayanato. Mūlakhaṇanaṃ viya sattannaṃ anupassanānaṃ",
  "tika-s0403t:56_9": "bhāvanā tassā vibandhassa mūlabhūtānaṃ taṇhāmānadiṭṭhīnaṃ palikhaṇanato. Ettha ca",
  "tika-s0403t:56_10": "yasmā suparisuddhasīlassa kammaṭṭhānaṃ anuyuñjantassa sappāyadhammassavanaṃ icchitabbaṃ,",
  "tika-s0403t:56_11": "tato yathāsute atthe sākacchāsamāpajjanaṃ, tato kammaṭṭhānavisodhanena samathanibbatti,",
  "tika-s0403t:56_12": "tato samāhitassa āraddhavipassakassa vipassanāpāripūri, paripuṇṇā vipassanā maggasammādiṭṭhiṃ",
  "tika-s0403t:56_13": "brūhetīti evametesaṃ aṅgānaṃ paramparāya sammukhā anuggaṇhanato ayamānupubbī kathitāti veditabbaṃ.",
  "tika-s0403t:57": "Anuggahitasuttavaṇṇanā niṭṭhitā.",
  "tika-s0403t:58": "6. Vimuttāyatanasuttavaṇṇanā",
  "tika-s0403t:59_0": "26. Chaṭṭhe vimuttiyā vaṭṭadukkhato vimuccanassa āyatanāni kāraṇāni vimuttāyatanānīti",
  "tika-s0403t:59_1": "āha – “vimuccanakāraṇānī”ti. Pāḷiatthaṃ jānantassāti “idha sīlaṃ āgataṃ, idha samādhi,",
  "tika-s0403t:59_2": "idha paññā”tiādinā taṃtaṃpāḷiatthaṃ yāthāvato jānantassa. Pāḷiṃ jānantassāti tadatthabodhiniṃ",
  "tika-s0403t:59_3": "pāḷiṃ yāthāvato upadhārentassa. Taruṇapītīti sañjātamattā mudukā pīti jāyati. Kathaṃ",
  "tika-s0403t:59_4": "jāyati? Yathādesitaṃ dhammaṃ upadhārentassa tadanucchavikameva attano kāyavācāmanosamācāraṃ",
  "tika-s0403t:59_5": "pariggaṇhantassa somanassaṃ pattassa pamodalakkhaṇaṃ pāmojjaṃ jāyati. Tuṭṭhākārabhūtā",
  "tika-s0403t:59_6": "balavapītīti purimuppannāya pītiyā vasena laddhāsevanattā ativiya tuṭṭhākārabhūtā",
  "tika-s0403t:59_7": "kāyacittadarathassa passambhanasamatthatāya passaddhiyā paccayo bhavituṃ samatthā",
  "tika-s0403t:59_8": "balappattā pīti jāyati. Yasmā nāmakāye passaddhe rūpakāyopi passaddho eva hoti, tasmā",
  "tika-s0403t:59_9": "“nāmakāyo passambhati”cceva vuttaṃ.",
  "tika-s0403t:60_0": "Sukhaṃ paṭilabhatīti vakkhamānassa cittasamādhānassa paccayo bhavituṃ samatthaṃ cetasikaṃ",
  "tika-s0403t:60_1": "nirāmisasukhaṃ paṭilabhati vindati. Samādhiyatīti ettha pana na yo koci samādhi adhippeto,",
  "tika-s0403t:60_2": "atha kho anuttarasamādhīti dassento “arahatta…pe… samādhiyatī”ti āha. “Ayaṃ hī”tiādi",
  "tika-s0403t:60_3": "tassaṃ desanāyaṃ tādisassa puggalassa yathāvuttasamādhipaṭilābhassa kāraṇabhāvavibhāvanaṃ,",
  "tika-s0403t:60_4": "yaṃ tathā vimuttāyatanabhāvo. Osakkitunti dassituṃ. Samādhiyeva samādhinimittanti",
  "tika-s0403t:60_5": "kammaṭṭhānapāḷiyā āruḷho samādhi eva parato uppajjanakabhāvanāsamādhissa kāraṇabhāvato",
  "tika-s0403t:60_6": "samādhinimittaṃ. Tenāha “ācariyassa santike”tiādi.",
  "tika-s0403t:61": "Vimuttāyatanasuttavaṇṇanā niṭṭhitā.",
  "tika-s0403t:62": "7. Samādhisuttavaṇṇanā",
  "tika-s0403t:63_0": "27. Sattame sabbaso kilesadukkhadarathapariḷāhānaṃ vigatattā sātisayamettha sukhanti",
  "tika-s0403t:63_1": "vuttaṃ “appitappitakkhaṇe sukhattā paccuppannasukho”ti. Purimassa purimassa vasena",
  "tika-s0403t:63_2": "pacchimaṃ pacchimaṃ laddhāsevanatāya santapaṇītatarabhāvappattaṃ hotīti āha “purimo…pe…",
  "tika-s0403t:63_3": "sukhavipāko”ti. Kilesappaṭippassaddhiyāti kilesānaṃ paṭippassambhanena laddhattā.",
  "tika-s0403t:63_4": "“Kilesappaṭippassaddhibhāvanti kilesānaṃ paṭippassambhanabhāvaṃ. Laddhattā pattattā",
  "tika-s0403t:63_5": "tabbhāvaṃ upagatattā. Lokiyasamādhissa paccanīkāni nīvaraṇapaṭhamajjhānanikantiādīni",
  "tika-s0403t:63_6": "niggahetabbāni, aññe kilesā vāretabbā. Imassa pana arahattasamādhissa paṭippassaddhasabbakilesattā",
  "tika-s0403t:63_7": "na niggahetabbaṃ vāretabbañca atthīti maggānantaraṃ samāpattikkhaṇe ca appayogena",
  "tika-s0403t:63_8": "adhigatattā appitattā ca aparihānivasena vā appitattā na sasaṅkhāraniggayhavāritagato.",
  "tika-s0403t:63_9": "Sativepullappattattāti etena appavattamānāyapi satiyā satibahulatāya sato eva nāmāti",
  "tika-s0403t:63_10": "dasseti. Yathāparicchinnakālavasenāti etena paricchinnassatiyā satoti dasseti. Sesesūti ñāṇesu.",
  "tika-s0403t:64": "Samādhisuttavaṇṇanā niṭṭhitā.",
  "tika-s0403t:65": "8-9. Pañcaṅgikasuttādivaṇṇanā",
  "tika-s0403t:66_0": "28-29. Aṭṭhame karo vuccati pupphasambhavaṃ “gabbhāsaye kirīyatī”ti katvā. Karato",
  "tika-s0403t:66_1": "jāto kāyo karajakāyo, tadupanissayo catusantatirūpasamudāyo. Kāmaṃ nāmakāyopi vivekajena",
  "tika-s0403t:66_2": "pītisukhena tathāladdhūpakāro, “abhisandetī”tiādivacanato pana rūpakāyo idha adhippetoti",
  "tika-s0403t:66_3": "āha “imaṃ karajakāya”nti. Abhisandetīti abhisandanaṃ karoti. Taṃ pana abhisandanaṃ",
  "tika-s0403t:66_4": "jhānamayena pītisukhena karajakāyassa tintabhāvāpādanaṃ sabbatthakameva lūkhabhāvāpanayananti",
  "tika-s0403t:66_5": "āha “temetī”tiādi. Tayidaṃ abhisandanaṃ atthato yathāvuttapītisukhasamuṭṭhānehi paṇītarūpehi",
  "tika-s0403t:66_6": "kāyassa parippharaṇaṃ daṭṭhabbaṃ. Parisandetītiādīsupi eseva nayo. Sabbaṃ etassa",
  "tika-s0403t:66_7": "atthīti sabbāvā, tassa sabbāvato. Avayavāvayavisambandhe avayavini sāmivacananti",
  "tika-s0403t:66_8": "avayavavisayo sabba-saddo, tasmā vuttaṃ “sabbakoṭṭhāsavato”ti. Aphuṭaṃ nāma na hoti",
  "tika-s0403t:66_9": "yattha yattha kammajarūpaṃ, tattha tattha cittajarūpassa abhibyāpanato. Tenāha “upādinnakasantatī”tiādi.",
  "tika-s0403t:67_0": "Chekoti kusalo. Taṃ panassa kosallaṃ nahānīyacuṇṇānaṃ karaṇe piṇḍikaraṇe ca samatthatāvasena",
  "tika-s0403t:67_1": "veditabbanti āha “paṭibalo”tiādi. Kaṃsa-saddo “mahatiyā kaṃsapātiyā”tiādīsu suvaṇṇe",
  "tika-s0403t:67_2": "āgato.“Kaṃso upahato yathā”tiādīsu kittimalohe. Katthaci paṇṇattimatte “upakaṃso",
  "tika-s0403t:67_3": "nāma rājāsi, mahākaṃsassa atrajo”tiādi. Idha pana yattha katthaci loheti āha “yena",
  "tika-s0403t:67_4": "kenaci lohena katabhājane”ti. Snehānugatāti udakasinehena anuppavisanavasena gatā",
  "tika-s0403t:67_5": "upagatā. Snehaparetāti udakasinehena parito gatā samantato phuṭā. Tato eva santarabāhirā",
  "tika-s0403t:67_6": "phuṭā snehena. Etena sabbaso udakena temitabhāvamāha. Na ca pagghariṇīti etena tintassapi",
  "tika-s0403t:67_7": "tassa ghanathaddhabhāvaṃ vadati. Tenāha “na bindubindū”tiādi.",
  "tika-s0403t:68_0": "Tāhi tāhi udakasirāhi ubbhijjatīti ubbhidaṃ, ubbhidaṃ udakaṃ etassāti ubbhidodako.",
  "tika-s0403t:68_1": "Ubbhinnaudakoti nadītīre khatakūpako viya ubbhijjanakaudako. Uggacchanaudakoti dhārāvasena",
  "tika-s0403t:68_2": "uṭṭhahanaudako. Kasmā panettha ubbhidodakova rahado gahito, na itaroti āha “heṭṭhā",
  "tika-s0403t:68_3": "uggacchanaudakañhī”tiādi. Dhārānipātabubbuḷakehīti dhārānipātehi ca udakabubbuḷehi",
  "tika-s0403t:68_4": "ca. “Pheṇapaṭalehi cā”ti vattabbaṃ, sannisinnameva aparikkhobhatāya niccalameva,",
  "tika-s0403t:68_5": "suppasannamevāti adhippāyo. Sesanti “abhisandetī”tiādikaṃ.",
  "tika-s0403t:69_0": "Uppalānīti uppalagacchāni. Setarattanīlesūti uppalesu, setuppalarattuppalanīluppalesūti",
  "tika-s0403t:69_1": "attho. Yaṃ kiñci uppalaṃ uppalameva sāmaññaggahaṇato. Satapattanti ettha sata-saddo",
  "tika-s0403t:69_2": "bahupariyāyo “satagghī”tiādīsu viya. Tena anekasatapattassapi saṅgaho siddho hoti.",
  "tika-s0403t:69_3": "Loke pana rattaṃ padumaṃ, setaṃ puṇḍarīkanti vuccati. Yāva aggā yāva ca mūlā udakena",
  "tika-s0403t:69_4": "abhisandanādisambhavadassanatthaṃ udakānuggataggahaṇaṃ. Idha uppalādīni viya karajakāyo,",
  "tika-s0403t:69_5": "udakaṃ viya tatiyajjhānasukhaṃ.",
  "tika-s0403t:70_0": "Yasmā parisuddhena cetasāti catutthajjhānacittamāha, tañca rāgādiupakkilesamalāpagamato",
  "tika-s0403t:70_1": "nirupakkilesaṃ nimmalaṃ, tasmā āha “nirupakkilesaṭṭhena parisuddha”nti. Yasmā pana",
  "tika-s0403t:70_2": "pārisuddhiyā eva paccayavisesena pavattiviseso pariyodātatā sudhantasuvaṇṇassa nighaṃsanena",
  "tika-s0403t:70_3": "pabhassaratā viya, tasmā āha “pabhassaraṭṭhena pariyodātaṃ veditabba”nti. Idanti",
  "tika-s0403t:70_4": "odātavacanaṃ. Utupharaṇatthanti utuno pharaṇadassanatthaṃ. Utupharaṇaṃ na hoti sesanti",
  "tika-s0403t:70_5": "adhippāyo. Tenāha “taṅkhaṇa …pe… balavaṃ hotī”ti. Vatthaṃ viya karajakāyoti yogino",
  "tika-s0403t:70_6": "karajakāyo vatthaṃ viya daṭṭhabbo utupharaṇasadisena catutthajjhānasukhena pharitabbattā.",
  "tika-s0403t:70_7": "Purisassa sarīraṃ viya catutthajjhānaṃ daṭṭhabbaṃ utupharaṇaṭṭhāniyassa sukhassa",
  "tika-s0403t:70_8": "nissayabhāvato. Tenāha “tasmā”tiādi. Tattha ca “parisuddhena cetasā”ti cetogahaṇena",
  "tika-s0403t:70_9": "jhānasukhaṃ vuttanti daṭṭhabbaṃ. Tenāha “utupharaṇaṃ viya catutthajjhānasukha”nti.",
  "tika-s0403t:70_10": "Nanu ca catutthajjhāne sukhameva natthīti? Saccaṃ natthi, sātalakkhaṇasantasabhāvattā",
  "tika-s0403t:70_11": "panettha upekkhā “sukha”nti adhippetā. Tena vuttaṃ sammohavinodaniyaṃ “upekkhā pana",
  "tika-s0403t:70_12": "santattā, sukhamicceva bhāsitā”ti.",
  "tika-s0403t:71": "Tassa tassa samādhissa sarūpadassanassa paccayattā paccavekkhaṇañāṇaṃ paccavekkhaṇanimittaṃ. Samabharitoti samapuṇṇo.",
  "tika-s0403t:72_0": "Maṇḍabhūmīti papāvaṇṇabhūmi. Yattha salilasiñcanena vināva sassāni ṭhitāni sampajjanti.",
  "tika-s0403t:72_1": "Yuge yojetabbāni yoggāni, tesaṃ ācariyo yoggācariyo. Tesaṃ sikkhāpanato hatthiādayopi",
  "tika-s0403t:72_2": "“yoggā”ti vuccantīti āha pāḷiyaṃ “assadammasārathī”ti. Yena yenāti catūsu maggesu",
  "tika-s0403t:72_3": "yena yena maggena. Yaṃ yaṃ gatinti javasamajavādibhedāsu gatīsu yaṃ yaṃ gatiṃ. Navame natthi vattabbaṃ.",
  "tika-s0403t:73": "Pañcaṅgikasuttādivaṇṇanā niṭṭhitā.",
  "tika-s0403t:74": "10. Nāgitasuttavaṇṇanā",
  "tika-s0403t:75_0": "30. Dasame uccāsaddamahāsaddāti uddhaṃ uggatattā ucco patthaṭo mahanto vinibbhijjitvā",
  "tika-s0403t:75_1": "gahetuṃ asakkuṇeyyo saddo etesanti uccāsaddamahāsaddā. Vacīghosopi hi bahūhi ekajjhaṃ",
  "tika-s0403t:75_2": "pavattito atthato saddato ca duravabodho kevalaṃ mahānigghoso eva hutvā sotapathamāgacchati.",
  "tika-s0403t:75_3": "Macchavilopeti macchānaṃ vilumpitvā viya gahaṇe, macchānaṃ vā vilumpane. Kevaṭṭānañhi",
  "tika-s0403t:75_4": "macchapacchiṭhapitaṭṭhāne mahājano sannipatitvā “idha aññaṃ ekaṃ macchaṃ dehi, ekaṃ",
  "tika-s0403t:75_5": "macchaphālaṃ dehī”ti, “etassa te mahā dinno, mayhaṃ khuddako”ti evaṃ uccāsaddaṃ mahāsaddaṃ",
  "tika-s0403t:75_6": "karonti. Macchaggahaṇatthaṃ jāle pakkhittepi tasmiṃ ṭhāne kevaṭṭā ceva aññe ca “paviṭṭho",
  "tika-s0403t:75_7": "gahito”ti mahāsaddaṃ karonti. Taṃ sandhāyetaṃ vuttaṃ. Asucisukhanti kāyāsucisannissitattā",
  "tika-s0403t:75_8": "kilesāsucisannissitattā ca asucisannissitasukhaṃ. Nekkhammasukhassāti kāmato nikkhamantassa",
  "tika-s0403t:75_9": "sukhassa. Pavivekasukhassāti gaṇasaṅgaṇikato kilesasaṅgaṇikato ca vigatassa sukhassa.",
  "tika-s0403t:75_10": "Upasamasukhassāti rāgādivūpasamāvahassa sukhassa. Sambodhasukhanti maggasaṅkhātassa",
  "tika-s0403t:75_11": "sambodhassa niṭṭhappattatthāya sukhaṃ. Sesaṃ suviññeyyameva.",
  "tika-s0403t:76": "Nāgitasuttavaṇṇanā niṭṭhitā.",
  "tika-s0403t:77": "Pañcaṅgikavaggavaṇṇanā niṭṭhitā.",
  "tika-s0403t:78": "4. Sumanavaggo",
  "tika-s0403t:79": "1. Sumanasuttavaṇṇanā",
  "tika-s0403t:80_0": "31. Catutthassa paṭhame satakkakūti satasikharo, anekakūṭoti attho. Idaṃ tassa mahāmeghabhāvadassanaṃ.",
  "tika-s0403t:80_1": "So hi mahāvassaṃ vassati. Tenevāha – “ito cito ca uṭṭhitena valāhakakūṭasatena samannāgatoti",
  "tika-s0403t:80_2": "attho”ti. Dassanasampannoti ettha dassanaṃ nāma sotāpattimaggo. So hi paṭhamaṃ nibbānadassanato",
  "tika-s0403t:80_3": "“dassana”nti vuccati. Yadipi taṃ gotrabhu paṭhamataraṃ passati, disvā pana kattabbakiccassa",
  "tika-s0403t:80_4": "kilesappahānassa akaraṇato na taṃ “dassana”nti vuccati. Āvajjanaṭṭhāniyañhi taṃ ñāṇaṃ.",
  "tika-s0403t:80_5": "Maggassa nibbānārammaṇatāsāmaññena cetaṃ vuttaṃ, na nibbānappaṭivijjhanena, tasmā",
  "tika-s0403t:80_6": "dhammacakkhuṃ punappunaṃ nibbattanena bhāvanaṃ appattaṃ dassanaṃ, dhammacakkhuñca",
  "tika-s0403t:80_7": "pariññādikiccakaraṇena catusaccadhammadassanaṃ tadabhisamayoti natthettha gotrabhussa",
  "tika-s0403t:80_8": "dassanabhāvāpatti. Sesamettha suviññeyyameva.",
  "tika-s0403t:81": "Sumanasuttavaṇṇanā niṭṭhitā.",
  "tika-s0403t:82": "2. Cundīsuttavaṇṇanā",
  "tika-s0403t:83_0": "32. Dutiye “ariyakantehi sīlehi samannāgato”tiādīsu ariyakantānīti pañcasīlāni āgatāni.",
  "tika-s0403t:83_1": "Ariyakantāni hi pañcasīlāni ariyānaṃ kantāni piyāni, bhavantaragatāpi ariyā tāni",
  "tika-s0403t:83_2": "na vijahanti. Idha pana “yāvatā, cunda, sīlāni ariyakantāni sīlāni, tesaṃ aggamakkhāyati…pe…",
  "tika-s0403t:83_3": "agge te paripūrakārino”ti vuttattā maggaphalāni sīlāni adhippetānīti āha “ariyakantāni",
  "tika-s0403t:83_4": "sīlānīti maggaphalasampayuttāni sīlānī”ti.",
  "tika-s0403t:84": "Cundīsuttavaṇṇanā niṭṭhitā.",
  "tika-s0403t:85": "3. Uggahasuttavaṇṇanā",
  "tika-s0403t:86_0": "33. Tatiye sabbapaṭhamaṃ uṭṭhānasīlāti rattiyā vibhāyanavelāya sāmike parijane seyyāya",
  "tika-s0403t:86_1": "avuṭṭhite sabbapaṭhamaṃ uṭṭhānasīlā. Sāmikaṃ disvā nisinnāsanato aggidaḍḍhā viya",
  "tika-s0403t:86_2": "paṭhamameva vuṭṭhahantīti vā pubbuṭṭhāyiniyo. Kiṃkāranti kiṃkaraṇīyaṃ, kiṃkaraṇabhāvena",
  "tika-s0403t:86_3": "pucchitvā kātabbaveyyāvaccanti attho. Taṃ paṭissuṇantā vicarantīti kiṃkārappaṭissāviniyo.",
  "tika-s0403t:86_4": "Manāpaṃyeva kiriyaṃ karonti sīlenāti manāpacāriniyo. Piyameva vadanti sīlenāti piyavādiniyo.",
  "tika-s0403t:87_0": "Tatrupāyāyāti tatra kamme sādhetabbaupāyabhūtāya vīmaṃsāya. Tenāha “tasmiṃ uṇṇākappāsasaṃvidhāne”tiādi.",
  "tika-s0403t:87_1": "Alaṃ kātunti kātuṃ samatthā. Alaṃ saṃvidhātunti vicāretuṃ samatthā. Tenāha “alaṃ",
  "tika-s0403t:87_2": "kātuṃ alaṃ saṃvidhātunti attanā kātumpi parehi kārāpetumpī”tiādi. Sesamettha suviññeyyameva.",
  "tika-s0403t:88": "Uggahasuttavaṇṇanā niṭṭhitā.",
  "tika-s0403t:89": "4-5. Sīhasenāpatisuttādivaṇṇanā",
  "tika-s0403t:90_0": "34-35. Catutthe sandiṭṭhikanti asamparāyikatāya sāmaṃ daṭṭhabbaṃ. Sayaṃ anubhavitabbaṃ",
  "tika-s0403t:90_1": "attapaccakkhaṃ diṭṭhadhammikanti attho. Na saddhāmattakeneva tiṭṭhatīti “dānaṃ nāma",
  "tika-s0403t:90_2": "sādhu sundaraṃ, buddhādīhi paṇḍitehi pasattha”nti evaṃ saddhāmattakeneva na tiṭṭhati.",
  "tika-s0403t:90_3": "Yaṃ dānaṃ detīti yaṃ deyyadhammaṃ parassa deti. Tassa pati hutvāti tabbisayaṃ lobhaṃ",
  "tika-s0403t:90_4": "suṭṭhu abhibhavanto tassa adhipati hutvā deti. Tena anadhibhavanīyattā na dāso na",
  "tika-s0403t:90_5": "sahāyoti. Tattha tadubhayaṃ anvayato byatirekato ca dassetuṃ “yo hī”tiādi vuttaṃ.",
  "tika-s0403t:90_6": "Dāso hutvā deti taṇhādāsabyassa upagatattā. Sahāyo hutvā deti tassa piyabhāvāvissajjanato.",
  "tika-s0403t:90_7": "Sāmī hutvā deti tattha taṇhādāsabyato attānaṃ mocetvā abhibhuyya pavattanato. Atha",
  "tika-s0403t:90_8": "vā yo dānasīlatāya dāyako puggalo, so dāne pavattibhedena dānadāso, dānasahāyo, dānapatīti",
  "tika-s0403t:90_9": "tippakāro hoti. Tadassa tippakārataṃ vibhajitvā dassetuṃ “yo hī”tiādi vuttaṃ. Dātabbaṭṭhena dānaṃ, annapānādi.",
  "tika-s0403t:91_0": "Tattha yaṃ attanā paribhuñjati, taṇhādhipannatāya tassa vasena vattanato dāso viya",
  "tika-s0403t:91_1": "hoti. Yaṃ paresaṃ dīyati, tatthāpi annapānasāmaññena idaṃ vuttaṃ “dānasaṅkhātassa",
  "tika-s0403t:91_2": "deyyadhammassa dāso hutvā”ti. Sahāyo hutvā deti attanā paribhuñjitabbassa paresaṃ",
  "tika-s0403t:91_3": "dātabbassa ca samasamaṃ ṭhapanato. Pati hutvā deti sayaṃ deyyadhammassa vase avattitvā",
  "tika-s0403t:91_4": "tassa attano vase vattāpanato. Aparo nayo – yo attanā paṇītaṃ paribhuñjitvā paresaṃ",
  "tika-s0403t:91_5": "nihīnaṃ deti, so dānadāso nāma tannimittanihīnabhāvāpattito. Yo yādisaṃ attanā paribhuñjati,",
  "tika-s0403t:91_6": "tādisameva paresaṃ deti, so dānasahāyo nāma tannimittahīnādhikabhāvavivajjanena sadisabhāvāpattito.",
  "tika-s0403t:91_7": "Yo attanā nihīnaṃ paribhuñjitvā paresaṃ paṇītaṃ deti, so dānapati nāma tannimittaseṭṭhabhāvāpattito.",
  "tika-s0403t:92_0": "Nittejabhūto tejahānippattiyā. Saha byati gacchatīti sahabyo, sahapavattanako, tassa",
  "tika-s0403t:92_1": "bhāvo sahabyatā, sahapavattīti āha “sahabhāvaṃ ekībhāvaṃ gatā”ti. Asitassāti vā abandhassa,",
  "tika-s0403t:92_2": "taṇhābandhanena abandhassāti attho. Pañcamaṃ uttānameva.",
  "tika-s0403t:93": "Sīhasenāpatisuttādivaṇṇanā niṭṭhitā.",
  "tika-s0403t:94": "6-7. Kāladānasuttādivaṇṇanā",
  "tika-s0403t:95_0": "36-37. Chaṭṭhe ārāmatoti phalārāmato. Paṭhamuppannānīti sabbapaṭhamaṃ sujātāni. Bhāsitaññūti",
  "tika-s0403t:95_1": "bhikkhū gharadvāre ṭhitā kiñcāpi tuṇhī honti, atthato pana “bhikkhaṃ dethā”ti vadanti",
  "tika-s0403t:95_2": "nāma ariyāya yācanāya. Vuttañhetaṃ “uddhissa ariyā tiṭṭhanti, esā ariyānaṃ yācanā”ti.",
  "tika-s0403t:95_3": "Tatra ye “mayaṃ pacāma, ime na pacanti, pacamāne patvā alabhantā kuhiṃ labhissantī”ti",
  "tika-s0403t:95_4": "deyyadhammaṃ saṃvibhajanti, te bhāsitaññū nāma ñatvā kattabbassa karaṇato. Yuttappattakāleti",
  "tika-s0403t:95_5": "dātuṃ yuttappattakāle. Appaṭivānacittoti anivattanacitto. Sattamaṃ uttānameva.",
  "tika-s0403t:96": "Kāladānasuttādivaṇṇanā niṭṭhitā.",
  "tika-s0403t:97": "8. Saddhasuttavaṇṇanā",
  "tika-s0403t:98_0": "38. Aṭṭhame anukampantīti “sabbe sattā sukhī hontu averā abyāpajjā”ti evaṃ hitapharaṇena",
  "tika-s0403t:98_1": "anuggaṇhanti. Apica upaṭṭhākānaṃ gehaṃ aññe sīlavante sabrahmacārino gahetvā pavisantāpi",
  "tika-s0403t:98_2": "anuggaṇhanti nāma. Nīcavuttinti paṇipātasīlaṃ. Kodhamānathaddhatāya rahitanti kodhamānavasena",
  "tika-s0403t:98_3": "uppanno yo thaddhabhāvo cittassa uddhumātalakkhaṇo, tena virahitanti attho. Soraccenāti",
  "tika-s0403t:98_4": "“tattha katamaṃ soraccaṃ? Yo kāyiko avītikkamo, vācasiko avītikkamo, kāyikavācasiko",
  "tika-s0403t:98_5": "avītikkamo, idaṃ vuccati soraccaṃ. Sabbopi sīlasaṃvaro soracca”nti evamāgatena sīlasaṃvarasaṅkhātena",
  "tika-s0403t:98_6": "soratabhāvena. Sakhilanti “tattha katamaṃ sākhalyaṃ? Yā sā vācā thaddhakā kakkasā",
  "tika-s0403t:98_7": "pharusā kaṭukā abhisajjanī kodhasāmantā asamādhisaṃvattanikā, tathārūpiṃ vācaṃ pahāya",
  "tika-s0403t:98_8": "yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā,",
  "tika-s0403t:98_9": "tathārūpiṃ vācaṃ bhāsitā hoti. Yā tattha saṇhavācatā sakhilavācatā apharusavācatā,",
  "tika-s0403t:98_10": "idaṃ vuccati sākhalya”nti evaṃ vuttena sammodakamudubhāvena samannāgataṃ. Tenāha",
  "tika-s0403t:98_11": "“sakhilanti sammodaka”nti.",
  "tika-s0403t:99": "Saddhasuttavaṇṇanā niṭṭhitā.",
  "tika-s0403t:100": "9-10. Puttasuttādivaṇṇanā",
  "tika-s0403t:101_0": "39-40. Navame bhatoti posito. Taṃ pana bharaṇaṃ jātakālato paṭṭhāya sukhapaccayūpaharaṇena",
  "tika-s0403t:101_1": "dukkhapaccayāpaharaṇena ca pavattitanti dassetuṃ “amhehī”tiādi vuttaṃ. Hatthapādavaḍḍhanādīhīti",
  "tika-s0403t:101_2": "ādi-saddena mukhena siṅghānikāpanayananahāpanamaṇḍanādiñca saṅgaṇhāti. Mātāpitūnaṃ",
  "tika-s0403t:101_3": "santakaṃ khettādiṃ avināsetvā rakkhitaṃ tesaṃ paramparāya ṭhitiyā kāraṇaṃ hotīti",
  "tika-s0403t:101_4": "āha “amhākaṃ santakaṃ…pe… kulavaṃso ciraṃ ṭhassatī”ti. Salākabhattādīni anupacchinditvāti",
  "tika-s0403t:101_5": "salākabhattādīni avicchinditvā. Yasmā dāyajjappaṭilābhassa yogyabhāvena vattamānoyeva",
  "tika-s0403t:101_6": "dāyassa paṭipajjissati, na itaroti āha “kulavaṃsānurūpāya paṭipattiyā”tiādi. Attanā",
  "tika-s0403t:101_7": "dāyajjārahaṃ karontoti attānaṃ dāyajjārahaṃ karonto. Mātāpitaro hi attano ovāde avattamāne",
  "tika-s0403t:101_8": "micchāpaṭipanne dārake vinicchayaṃ gantvā aputte karonti, te dāyajjārahā na honti.",
  "tika-s0403t:101_9": "Ovāde vattamāne pana kulasantakassa sāmike karonti. Tatiyadivasato paṭṭhāyāti matadivasato",
  "tika-s0403t:101_10": "tatiyadivasato paṭṭhāya. Sesaṃ suviññeyyameva. Dasamaṃ uttānameva.",
  "tika-s0403t:102": "Puttasuttādivaṇṇanā niṭṭhitā.",
  "tika-s0403t:103": "Sumanavaggavaṇṇanā niṭṭhitā.",
  "tika-s0403t:104": "5. Muṇḍarājavaggo",
  "tika-s0403t:105": "1-2. Ādiyasuttādivaṇṇanā",
  "tika-s0403t:106_0": "41-42. Pañcamassa paṭhame uṭṭhānavīriyādhigatehīti vā uṭṭhānena ca vīriyena ca adhigatehi.",
  "tika-s0403t:106_1": "Tattha uṭṭhānanti kāyikaṃ vīriyaṃ. Vīriyanti cetasikanti vadanti. Uṭṭhānanti vā bhoguppādane",
  "tika-s0403t:106_2": "yuttappayuttatā. Vīriyaṃ tajjo ussāho. Pīṇitanti dhātaṃ sutittaṃ. Tathābhūto pana",
  "tika-s0403t:106_3": "yasmā thūlasarīro hoti, tasmā “thūlaṃ karotī”ti vuttaṃ. Dutiyaṃ uttānameva.",
  "tika-s0403t:107": "Ādiyasuttādivaṇṇanā niṭṭhitā.",
  "tika-s0403t:108": "3. Iṭṭhasuttavaṇṇanā",
  "tika-s0403t:109_0": "43. Tatiye appamādaṃ pasaṃsantīti “etāni āyuādīni patthayantena appamādo kātabbo”ti",
  "tika-s0403t:109_1": "appamādameva pasaṃsanti paṇḍitā. Yasmā vā puññakiriyāsu paṇḍitā appamādaṃ pasaṃsanti,",
  "tika-s0403t:109_2": "tasmā āyuādīni patthayantena appamādova kātabboti attho. Purimasmiṃ atthavikappe",
  "tika-s0403t:109_3": "“puññakiriyāsū”ti padassa “appamatto”ti iminā sambandho. Yasmā paṇḍitā appamādaṃ",
  "tika-s0403t:109_4": "pasaṃsanti, yasmā ca puññakiriyāsu appamatto ubho atthe adhigato hoti, tasmā āyuādīni",
  "tika-s0403t:109_5": "patthayantena appamādova kātabbo. Dutiyasmiṃ atthavikappe paṇḍitā appamādaṃ pasaṃsanti.",
  "tika-s0403t:109_6": "Katthāti? Puññakiriyāsu. Kasmāti ce? Yasmā appamatto ubho atthe adhiggaṇhāti paṇḍito,",
  "tika-s0403t:109_7": "tasmāti attho. Atthappaṭilābhenāti diṭṭhadhammikādihitappaṭilābhena.",
  "tika-s0403t:110": "Iṭṭhasuttavaṇṇanā niṭṭhitā.",
  "tika-s0403t:111": "4. Manāpadāyīsuttavaṇṇanā",
  "tika-s0403t:112_0": "44. Catutthe jhānamanena nibbattaṃ manomayanti āha “suddhāvāsesu ekaṃ jhānamanena",
  "tika-s0403t:112_1": "nibbattaṃ devakāya”nti. Satipi hi sabbasattānaṃ abhisaṅkhāramanasā nibbattabhāve",
  "tika-s0403t:112_2": "bāhirapaccayehi vinā manasāva nibbattattā “manomayā”ti vuccanti rūpāvacarasattā.",
  "tika-s0403t:112_3": "Yadi evaṃ kāmabhave opapātikasattānampi manomayabhāvo āpajjatīti ce? Na, tattha bāhirapaccayehi",
  "tika-s0403t:112_4": "nibbattetabbatāsaṅkāya eva abhāvato “manasāva nibbattā”ti avadhāraṇāsambhavato. Niruḷho",
  "tika-s0403t:112_5": "vāyaṃ loke manomayavohāro rūpāvacarasattesu. Tathā hi “annamayo, pāṇamayo, manomayo,",
  "tika-s0403t:112_6": "ānandamayo, viññāṇamayo”ti pañcadhā attānaṃ vedavādinopi vadanti. Ucchedavādinopi",
  "tika-s0403t:112_7": "vadanti “dibbo rūpī manomayo”ti. Tīsu vā kulasampattīsūti brāhmaṇakhattiyavessasaṅkhātesu",
  "tika-s0403t:112_8": "sampannakulesu. Chasu vā kāmasaggesūti chasu kāmāvacaradevesu.",
  "tika-s0403t:113": "Manāpadāyīsuttavaṇṇanā niṭṭhitā.",
  "tika-s0403t:114": "5-6. Puññābhisandasuttādivaṇṇanā",
  "tika-s0403t:115_0": "45-46. Pañcame asaṅkheyyoti āḷhakagaṇanāya asaṅkheyyo. Yojanavasena panassa saṅkhā",
  "tika-s0403t:115_1": "atthi heṭṭhā mahāpathaviyā upari ākāsena parisamantato cakkavāḷapabbatena majjhe",
  "tika-s0403t:115_2": "tattha tattha ṭhitakehi dīpapabbatapariyantehi paricchinnattā jānantena yojanato",
  "tika-s0403t:115_3": "saṅkhātuṃ sakkāti katvā. Mahāsarīramacchakumbhīlayakkharakkhasamahānāgadānavādīnaṃ",
  "tika-s0403t:115_4": "saviññāṇakānaṃ balavāmukhapātālādīnaṃ aviññāṇakānaṃ bheravārammaṇānaṃ vasena bahubheravaṃ.",
  "tika-s0403t:115_5": "Puthūti bahū. Savantīti sandamānā. Upayantīti upagacchanti. Chaṭṭhaṃ uttānameva.",
  "tika-s0403t:116": "Puññābhisandasuttādivaṇṇanā niṭṭhitā.",
  "tika-s0403t:117": "7-8. Dhanasuttādivaṇṇanā",
  "tika-s0403t:118_0": "47-48. Sattame saddhāti maggenāgatā saddhā. Sīlañca yassa kalyāṇanti kalyāṇasīlaṃ",
  "tika-s0403t:118_1": "nāma ariyasāvakassa ariyakantaṃ sīlaṃ vuccati. Tattha kiñcāpi ariyasāvakassa ekasīlampi",
  "tika-s0403t:118_2": "akantaṃ nāma natthi, imasmiṃ panatthe bhavantarepi appahīnaṃ pañcasīlaṃ adhippetaṃ.",
  "tika-s0403t:118_3": "Aṭṭhamaṃ uttānameva.",
  "tika-s0403t:119": "Dhanasuttādivaṇṇanā niṭṭhitā.",
  "tika-s0403t:120": "9. Kosalasuttavaṇṇanā",
  "tika-s0403t:121": "49. Navame patitakkhandhoti sammukhā kiñci oloketuṃ asamatthatāya adhomukho. Nippaṭibhānoti sahadhammikaṃ kiñci vattuṃ avisahanato nippaṭibhāno paṭibhānarahito.",
  "tika-s0403t:122": "Kosalasuttavaṇṇanā niṭṭhitā.",
  "tika-s0403t:123": "10. Nāradasuttavaṇṇanā",
  "tika-s0403t:124_0": "50. Dasame ajjhomucchitoti adhimattāya taṇhāmucchāya mucchito, mucchaṃ mohaṃ pamādaṃ",
  "tika-s0403t:124_1": "āpanno. Tenāha “gilitvā…pe… atirekamucchāya taṇhāya samannāgato”ti. Mahaccāti mahatiyā.",
  "tika-s0403t:124_2": "Liṅgavipallāsena cetaṃ vuttaṃ. Tenāha “mahatā rājānubhāvenā”ti.",
  "tika-s0403t:125": "Nāradasuttavaṇṇanā niṭṭhitā.",
  "tika-s0403t:126": "Muṇḍarājavaggavaṇṇanā niṭṭhitā.",
  "tika-s0403t:127": "Paṭhamapaṇṇāsakaṃ niṭṭhitaṃ.",
  "tika-s0403t:128": "2. Dutiyapaṇṇāsakaṃ",
  "tika-s0403t:129": "(6) 1. Nīvaraṇavaggo",
  "tika-s0403t:130": "1-2. Āvaraṇasuttādivaṇṇanā",
  "tika-s0403t:131_0": "51-52. Dutiyassa paṭhame āvarantīti āvaraṇā, nīvārayantīti nīvaraṇā. Ettha ca āvarantīti",
  "tika-s0403t:131_1": "kusaladhammuppattiṃ ādito parivārenti. Nīvārayantīti niravasesato vārayantīti attho,",
  "tika-s0403t:131_2": "tasmā āvaraṇavasenāti ādito kusaluppattivāraṇavasena. Nīvaraṇavasenāti niravasesato",
  "tika-s0403t:131_3": "vāraṇavasenāti evamettha attho daṭṭhabbo. Yasmā pañca nīvaraṇā uppajjamānā anuppannāya",
  "tika-s0403t:131_4": "lokiyalokuttarāya paññāya uppajjituṃ na denti, uppannāpi aṭṭha samāpattiyo pañca",
  "tika-s0403t:131_5": "vā abhiññā upacchinditvā pātenti, tasmā “paññāya dubbalīkaraṇā”ti vuccanti. Upacchindanaṃ",
  "tika-s0403t:131_6": "pātanañcettha tāsaṃ paññānaṃ anuppannānaṃ uppajjituṃ appadānameva. Iti mahaggatānuttarapaññānaṃ",
  "tika-s0403t:131_7": "ekaccāya ca parittapaññāya anuppattihetubhūtā nīvaraṇadhammā itarāsaṃ samatthataṃ",
  "tika-s0403t:131_8": "vihanantiyevāti paññāya dubbalīkaraṇā vuttā. Bhāvanāmanasikārena vinā pakatiyā manussehi",
  "tika-s0403t:131_9": "nibbattetabbo dhammoti manussadhammo, manussattabhāvāvaho vā dhammo manussadhammo,",
  "tika-s0403t:131_10": "anuḷāraṃ parittakusalaṃ. Yaṃ asatipi buddhuppāde vattati, yañca sandhāyāha “hīnena",
  "tika-s0403t:131_11": "brahmacariyena, khattiye upapajjatī”ti. Alaṃ ariyāya ariyabhāvāyāti alamariyo, ariyabhāvāya",
  "tika-s0403t:131_12": "samatthoti vuttaṃ hoti. Ñāṇadassanameva ñāṇadassanaviseso, alamariyo ca so ñāṇadassanaviseso",
  "tika-s0403t:131_13": "cāti alamariyañāṇadassanaviseso.",
  "tika-s0403t:132_0": "Ñāṇadassananti ca dibbacakkhupi vipassanāpi maggopi phalampi paccavekkhaṇañāṇampi",
  "tika-s0403t:132_1": "sabbaññutaññāṇampi vuccati. “Appamatto samāno ñāṇadassanaṃ ārādhetī”ti hi ettha dibbacakkhu",
  "tika-s0403t:132_2": "ñāṇadassanaṃ nāma. “Ñāṇadassanāya cittaṃ abhinīharati abhininnāmetī”ti ettha vipassanāñāṇaṃ.",
  "tika-s0403t:132_3": "“Abhabbā te ñāṇāya dassanāya anuttarāya sambodhāyā”ti ettha maggo. “Ayamañño uttarimanussadhammā",
  "tika-s0403t:132_4": "alamariyañāṇadassanaviseso adhigato phāsuvihāro”ti ettha phalaṃ. “Ñāṇañca pana me",
  "tika-s0403t:132_5": "dassanaṃ udapādi, akuppā me vimutti, ayamantimā jāti, natthi dāni punabbhavo”ti ettha",
  "tika-s0403t:132_6": "paccavekkhaṇañāṇaṃ. “Ñāṇañca pana me dassanaṃ udapādi ‘sattāhakālakato āḷāro kālāmo”’ti",
  "tika-s0403t:132_7": "ettha sabbaññutaññāṇaṃ. Idha pana lokuttaradhammo adhippeto. Ettha ca rūpāyatanaṃ",
  "tika-s0403t:132_8": "jānāti cakkhuviññāṇaṃ viya passati cāti ñāṇadassanaṃ, dibbacakkhu. Sammasanūpacāre",
  "tika-s0403t:132_9": "ca dhammalakkhaṇattayañca tathā jānāti passati cāti ñāṇadassanaṃ, vipassanā. Nibbānaṃ",
  "tika-s0403t:132_10": "cattāri vā saccāni asammohappaṭivedhato jānāti passati cāti ñāṇadassanaṃ, maggo.",
  "tika-s0403t:132_11": "Phalaṃ pana nibbānavaseneva yojetabbaṃ. Paccavekkhaṇā maggādhigatassa atthassa sabbaso",
  "tika-s0403t:132_12": "jotanaṭṭhena ñāṇadassanaṃ. Sabbaññutā anāvaraṇatāya samantacakkhutāya ca ñāṇadassanaṃ.",
  "tika-s0403t:132_13": "Byādiṇṇakāloti pariyādinnakālo. Dutiyaṃ uttānameva.",
  "tika-s0403t:133": "Āvaraṇasuttādivaṇṇanā niṭṭhitā.",
  "tika-s0403t:134": "3-4. Padhāniyaṅgasuttādivaṇṇanā",
  "tika-s0403t:135_0": "53-54. Tatiye padahatīti padahano, bhāvanamanuyutto yogī, tassa bhāvo bhāvanānuyogo",
  "tika-s0403t:135_1": "padahanabhāvo. Padhānamassa atthīti padhāniko, ka-kārassa ya-kāraṃ katvā “padhāniyo”ti",
  "tika-s0403t:135_2": "vuttaṃ. “Abhinīhārato paṭṭhāya āgatattā”ti vuttattā paccekabodhisattasāvakabodhisattānampi",
  "tika-s0403t:135_3": "paṇidhānato pabhuti āgatasaddhā āgamanasaddā eva, ukkaṭṭhaniddesena pana “sabbaññubodhisattāna”nti",
  "tika-s0403t:135_4": "vuttaṃ. Adhigamato samudāgatattā aggamaggaphalasampayuttā cāpi adhigamasaddhā nāma,",
  "tika-s0403t:135_5": "yā sotāpannassa aṅgabhāvena vuttā. Acalabhāvenāti paṭipakkhena anadhibhavanīyattā",
  "tika-s0403t:135_6": "niccalabhāvena. Okappananti okkanditvā adhimuccanaṃ, pasāduppattiyā pasādanīyavatthusmiṃ",
  "tika-s0403t:135_7": "pasīdanameva. Suppaṭividdhanti suṭṭhu paṭividdhaṃ. Yathā tena paṭividdhena sabbaññutaññāṇaṃ",
  "tika-s0403t:135_8": "hatthagataṃ ahosi, tathā paṭividdhaṃ. Yassa buddhasubuddhatāya saddhā acalā asampavedhi,",
  "tika-s0403t:135_9": "tassa dhammasudhammatāya saṅghasuppaṭipannatāya tena paṭivedhena saddhā na tathāti",
  "tika-s0403t:135_10": "aṭṭhānametaṃ anavakāso. Tenāha bhagavā – “yo, bhikkhave, buddhe pasanno dhamme pasanno",
  "tika-s0403t:135_11": "saṅghe pasanno”tiādi. Padhānavīriyaṃ ijjhati “addhā imāya paṭipadāya jarāmaraṇato",
  "tika-s0403t:135_12": "muccissāmī”ti sakkaccaṃ padahanato.",
  "tika-s0403t:136_0": "Appa-saddo abhāvattho “appasaddassa…pe… kho panā”tiādīsu viyāti āha “arogo”ti. Samavepākiniyāti",
  "tika-s0403t:136_1": "yathābhuttamāhāraṃ samākāreneva pacanasīlāya. Daḷhaṃ katvā pacantī hi gahaṇī ghorabhāvena",
  "tika-s0403t:136_2": "pittavikārādivasena rogaṃ janeti, sithilaṃ katvā pacantī mandabhāvena vātavikārādivasena",
  "tika-s0403t:136_3": "tenāha “nātisītāya nāccuṇhāyā”ti. Gahaṇitejassa mandapaṭutāvasena sattānaṃ yathākkamaṃ",
  "tika-s0403t:136_4": "sītuṇhasahatāti āha “atisītalaggahaṇiko”tiādi. Yāthāvato accayadesanā attano āvikaraṇaṃ",
  "tika-s0403t:136_5": "nāmāti āha “yathābhūtaṃ attano aguṇaṃ pakāsetā”ti. Udayatthagāminiyāti saṅkhārānaṃ",
  "tika-s0403t:136_6": "udayañca vayañca paṭivijjhantiyāti ayamettha atthoti āha “udayañcā”tiādi. Parisuddhāyāti",
  "tika-s0403t:136_7": "nirupakkilesāya. Nibbijjhituṃ samatthāyāti tadaṅgavasena savisesaṃ pajahituṃ samatthāya.",
  "tika-s0403t:136_8": "Tassa dukkhassa khayagāminiyāti yaṃ dukkhaṃ imasmiṃ ñāṇe anadhigate pavattirahaṃ,",
  "tika-s0403t:136_9": "adhigate na pavatti, taṃ sandhāya vadati. Tathāhesa yogāvacaro “cūḷasotāpanno”ti",
  "tika-s0403t:136_10": "vuccati. Catutthaṃ uttānameva.",
  "tika-s0403t:137": "Padhāniyaṅgasuttādivaṇṇanā niṭṭhitā.",
  "tika-s0403t:138": "5. Mātāputtasuttavaṇṇanā",
  "tika-s0403t:139": "55. Pañcame vissāsoti visacchāyasantāno bhāvo. Otāroti tattha cittassa anuppaveso. Gahetvāti attano eva okāsaṃ gahetvā. Khepetvāti kusalavāraṃ khepetvā.",
  "tika-s0403t:140_0": "Ghaṭṭeyyāti akkamanādivasena bādheyya. Tīhi pariññāhīti ñātatīraṇappahānasaṅkhātāhi",
  "tika-s0403t:140_1": "tīhi pariññāhi. Natthi etesaṃ kutoci bhayanti akutobhayā, nibbhayāti attho. Catunnaṃ",
  "tika-s0403t:140_2": "oghānaṃ, saṃsāramahoghasseva vā pāraṃ pariyantaṃ gatā. Tenāha “pāraṃ vuccati nibbāna”ntiādi.",
  "tika-s0403t:141": "Mātāputtasuttavaṇṇanā niṭṭhitā.",
  "tika-s0403t:142": "6. Upajjhāyasuttavaṇṇanā",
  "tika-s0403t:143_0": "56. Chaṭṭhe madhurakabhāvo nāma sarīrassa thambhitattaṃ, taṃ pana garubhāvapubbakanti",
  "tika-s0403t:143_1": "āha “sañjātagarubhāvo”ti. Na pakkhāyantīti nappakāsenti, nānākāraṇato na upaṭṭhahanti.",
  "tika-s0403t:143_2": "Tenāha “catasso disā ca anudisā ca mayhaṃ na upaṭṭhahantī”ti. Sesamettha uttānameva.",
  "tika-s0403t:144": "Upajjhāyasuttavaṇṇanā niṭṭhitā.",
  "tika-s0403t:145": "7. Abhiṇhapaccavekkhitabbaṭṭhānasuttavaṇṇanā",
  "tika-s0403t:146_0": "57. Sattame jarādhammoti dhamma-saddo “asammosadhammo nibbāna”ntiādīsu viya pakatipariyāyo,",
  "tika-s0403t:146_1": "tasmā jarāpakatiko jiṇṇasabhāvoti attho. Tenāha “jarāsabhāvo”tiādi. Sesapadesupi",
  "tika-s0403t:146_2": "eseva nayo. Kammunā dātabbaṃ ādiyatīti kammadāyādo, attanā yathūpacitakammaphalabhāgīti",
  "tika-s0403t:146_3": "attho. Taṃ pana dāyajjaṃ kāraṇūpacārena vadanto “kammaṃ mayhaṃ dāyajjaṃ santakanti",
  "tika-s0403t:146_4": "attho”ti āha yathā “kusalānaṃ, bhikkhave, dhammānaṃ samādānahetu, evamidaṃ puññaṃ",
  "tika-s0403t:146_5": "vaḍḍhatī”ti. Yonīhi phalaṃ sabhāvato bhinnampi abhinnaṃ viya missitaṃ hoti. Tenāha",
  "tika-s0403t:146_6": "“kammaṃ mayhaṃ yoni kāraṇa”nti. Mamattavasena bajjhantīti bandhū, ñāti sālohito ca,",
  "tika-s0403t:146_7": "kammaṃ pana ekantasambandhavāti āha “kammaṃ mayhaṃ bandhū”ti. Patiṭṭhāti avassayo.",
  "tika-s0403t:146_8": "Kammasadiso hi sattānaṃ avassayo natthi.",
  "tika-s0403t:147_0": "Yobbanaṃ ārabbha uppannamadoti “mahallakakāle puññaṃ karissāma, daharamha tāvā”ti",
  "tika-s0403t:147_1": "yobbanaṃ apassāya mānakaraṇaṃ. “Ahaṃ nirogo saṭṭhi vā sattati vā vassāni atikkantāni,",
  "tika-s0403t:147_2": "na me harītakakhaṇḍampi khāditabbaṃ, ime panaññe ‘asukaṃ no ṭhānaṃ rujjati, bhesajjaṃ",
  "tika-s0403t:147_3": "khādāmā’ti vicaranti, ko añño mayā sadiso nirogo nāmā”ti evaṃ mānakaraṇaṃ ārogyamado.",
  "tika-s0403t:147_4": "Sabbesampi jīvitaṃ nāma pabhaṅguraṃ dukkhānubandhañca, tadubhayaṃ anoloketvā pabandhaṭṭhitiṃ",
  "tika-s0403t:147_5": "paccayasulabhatañca nissāya “ciraṃ jīviṃ, ciraṃ jīvāmi, ciraṃ jīvissāmi, sukhaṃ jīviṃ,",
  "tika-s0403t:147_6": "sukhaṃ jīvāmi, sukhaṃ jīvissāmī”ti evaṃ mānakaraṇaṃ jīvitamado.",
  "tika-s0403t:148_0": "Upadhirahitanti kāmūpadhirahitaṃ. Cattāro hi upadhī – kāmūpadhi, khandhūpadhi, kilesūpadhi,",
  "tika-s0403t:148_1": "abhisaṅkhārūpadhīti. Kāmāpi “yaṃ pañca kāmaguṇe paṭicca uppajjati sukhaṃ somanassaṃ,",
  "tika-s0403t:148_2": "ayaṃ kāmānaṃ assādo”ti evaṃ vuttassa sukhassa adhiṭṭhānabhāvato “upadhiyati ettha",
  "tika-s0403t:148_3": "sukha”nti iminā vacanatthena “upadhī”ti vuccati, khandhāpi khandhamūlakassa dukkhassa",
  "tika-s0403t:148_4": "adhiṭṭhānabhāvato, kilesāpi apāyadukkhassa adhiṭṭhānabhāvato, abhisaṅkhārāpi bhavadukkhassa",
  "tika-s0403t:148_5": "adhiṭṭhānabhāvato. Sesaṃ suviññeyyameva.",
  "tika-s0403t:149": "Abhiṇhapaccavekkhitabbaṭṭhānasuttavaṇṇanā niṭṭhitā.",
  "tika-s0403t:150": "8-10. Licchavikumārakasuttādivaṇṇanā",
  "tika-s0403t:151_0": "58-60. Aṭṭhame sāpateyyanti ettha saṃ vuccati dhanaṃ, tassa patīti sapati, dhanasāmiko.",
  "tika-s0403t:151_1": "Tassa hitāvahattā sāpateyyaṃ, drabyaṃ, dhananti attho. Attano rucivasena gāmakiccaṃ",
  "tika-s0403t:151_2": "netīti gāmaniyo, gāmaniyoyeva gāmaṇiko.",
  "tika-s0403t:152_0": "Anvāya upanissāya jīvanasīlā anujīvinoti āha “ye ca etaṃ upanissāya jīvantī”ti. Ekaṃ",
  "tika-s0403t:152_1": "mahākulaṃ nissāya paṇṇāsampi saṭṭhipi kulāni jīvanti, te manusse sandhāyetaṃ vuttaṃ.",
  "tika-s0403t:152_2": "Sesaṃ suviññeyyameva. Navamādīni uttānatthāneva.",
  "tika-s0403t:153": "Licchavikumārakasuttādivaṇṇanā niṭṭhitā.",
  "tika-s0403t:154": "Nīvaraṇavaggavaṇṇanā niṭṭhitā.",
  "tika-s0403t:155": "(7) 2. Saññāvaggo",
  "tika-s0403t:156": "1-5. Saññāsuttādivaṇṇanā",
  "tika-s0403t:157_0": "61-65. Dutiyassa paṭhame “mahapphalā mahānisaṃsā”ti ubhayampetaṃ atthato ekaṃ, byañjanameva",
  "tika-s0403t:157_1": "nānanti āha “mahapphalā”tiādi. “Pañcime gahapatayo ānisaṃsā”tiādīsu ānisaṃsa-saddo",
  "tika-s0403t:157_2": "phalapariyāyopi hoti. Mahato lokuttarassa sukhassa paccayā hontīti mahānisaṃsā. Amatogadhāti",
  "tika-s0403t:157_3": "amatabbhantarā amataṃ anuppaviṭṭhā nibbānadiṭṭhattā, tato paraṃ na gacchanti. Tena",
  "tika-s0403t:157_4": "vuttaṃ “amatapariyosānā”ti. Amataṃ pariyosānaṃ avasānaṃ etāsanti amatapariyosānā.",
  "tika-s0403t:157_5": "Maraṇasaññāti maraṇānupassanāñāṇena saññā. Āhāre paṭikūlasaññāti āhāraṃ gamanādivasena",
  "tika-s0403t:157_6": "paṭikūlato pariggaṇhantassa uppannasaññā. Ukkaṇṭhitassāti nibbindantassa katthacipi",
  "tika-s0403t:157_7": "asajjantassa. Dutiyādīni uttānatthāneva.",
  "tika-s0403t:158": "Saññāsuttādivaṇṇanā niṭṭhitā.",
  "tika-s0403t:159": "6-10. Sājīvasuttādivaṇṇanā",
  "tika-s0403t:160_0": "66-70. Chaṭṭhe saha ājīvanti etthāti sājīvo, pañhassa pucchanaṃ vissajjanañca. Tenāha",
  "tika-s0403t:160_1": "“sājīvoti pañhapucchanañceva pañhavissajjanañcā”tiādi. Abhisaṅkhatanti citaṃ. Sattamādīni uttānatthāneva.",
  "tika-s0403t:161": "Sājīvasuttādivaṇṇanā niṭṭhitā.",
  "tika-s0403t:162": "Saññāvaggavaṇṇanā niṭṭhitā.",
  "tika-s0403t:163": "(8) 3. Yodhājīvavaggo",
  "tika-s0403t:164": "1-2. Paṭhamacetovimuttiphalasuttādivaṇṇanā",
  "tika-s0403t:165_0": "71-72. Tatiyassa paṭhame avijjāpalighanti ettha avijjāti vaṭṭamūlikā avijjā, ayaṃ",
  "tika-s0403t:165_1": "pacurajanehi ukkhipituṃ asakkuṇeyyabhāvato dukkhipanaṭṭhena nibbānadvārappavesavibandhanena",
  "tika-s0403t:165_2": "ca “paligho viyāti paligho”ti vuccati. Tenesa tassā ukkhittattā “ukkhittapaligho”ti",
  "tika-s0403t:165_3": "vutto. Punabbhavassa karaṇasīlo, punabbhavaṃ vā phalaṃ arahatīti ponobhavikā, punabbhavadāyikāti",
  "tika-s0403t:165_4": "attho. Jātisaṃsāroti jāyanavasena ceva saṃsaraṇavasena ca evaṃladdhanāmānaṃ punabbhavakkhandhānaṃ",
  "tika-s0403t:165_5": "paccayo kammābhisaṅkhāro. Jātisaṃsāroti hi phalūpacārena kāraṇaṃ vuttaṃ. Tañhi punappunaṃ",
  "tika-s0403t:165_6": "uppattikāraṇavasena parikkhipitvā ṭhitattā “parikhā”ti vuccati santānassa parikkhipanato.",
  "tika-s0403t:165_7": "Tenesa tassa saṃkiṇṇattā vikiṇṇattā sabbaso khittattā vināsitattā “saṃkiṇṇaparikho”ti vutto.",
  "tika-s0403t:166_0": "Taṇhāsaṅkhātanti ettha taṇhāti vaṭṭamūlikā taṇhā. Ayañhi gambhīrānugataṭṭhena “esikā”ti",
  "tika-s0403t:166_1": "vuccati. Luñcitvā uddharitvā. Orambhāgiyānīti orambhāgajanakāni kāmabhave upapattipaccayāni",
  "tika-s0403t:166_2": "kāmarāgasaṃyojanādīni. Etāni hi kavāṭaṃ viya nagaradvāraṃ cittaṃ pidahitvā ṭhitattā",
  "tika-s0403t:166_3": "“aggaḷā”ti vuccanti. Tenesa tesaṃ niggatattā bhinnattā “niraggaḷo”ti vuttoti. Aggamaggena",
  "tika-s0403t:166_4": "panno apacito mānaddhajo etassāti pannaddhajo. Pannabhāroti khandhabhārakilesabhāraabhisaṅkhārabhārā",
  "tika-s0403t:166_5": "oropitā assāti pannabhāro. Visaṃyuttoti catūhi yogehi sabbakilesehi ca visaṃyutto.",
  "tika-s0403t:166_6": "Asmimānoti rūpe asmīti māno, vedanāya, saññāya, saṅkhāresu, viññāṇe asmimāno. Ettha",
  "tika-s0403t:166_7": "hi pañcapi khandhe avisesato “asmī”ti gahetvā pavattamāno asmimānoti adhippeto.",
  "tika-s0403t:167_0": "Nagaradvārassa parissayapaṭibāhanatthañceva sodhanatthañca ubhosu passesu esikāthambhe",
  "tika-s0403t:167_1": "nikhaṇitvā ṭhapetīti āha “nagaradvāre ussāpite esikāthambhe”ti. Pākāraviddhaṃsaneneva",
  "tika-s0403t:167_2": "parikhābhūmisamakaraṇaṃ hotīti āha “pākāraṃ bhinditvā parikhaṃ vikiritvā”ti. “Eva”ntiādi",
  "tika-s0403t:167_3": "upamāsaṃsandanaṃ. Santo saṃvijjamāno kāyo dhammasamūhoti sakkāyo, upādānakkhandhapañcakaṃ.",
  "tika-s0403t:167_4": "Dvattiṃsakammakāraṇā dukkhakkhandhe āgatadukkhāni. Akkhirogasīsarogādayo. Aṭṭhanavuti",
  "tika-s0403t:167_5": "rogā, rājabhayādīni pañcavīsatimahābhayāni. Dutiyaṃ uttānameva.",
  "tika-s0403t:168": "Paṭhamacetovimuttiphalasuttādivaṇṇanā niṭṭhitā.",
  "tika-s0403t:169": "3-4. Paṭhamadhammavihārīsuttādivaṇṇanā",
  "tika-s0403t:170_0": "73-74. Tatiye niyakajjhatteti attano santāne. Mettāya upasaṃharaṇavasena hitaṃ esantena.",
  "tika-s0403t:170_1": "Karuṇāya vasena anukampamānena. Pariggahetvāti parito gahetvā, pharitvāti attho.",
  "tika-s0403t:170_2": "Pariccāti parito katvā, samantato pharitvā icceva attho. “Paṭiccā”tipi pāṭho. Mā",
  "tika-s0403t:170_3": "pamajjitthāti “jhāyathā”ti vuttasamathavipassanānaṃ ananuyuñjanena aññena vā kenaci",
  "tika-s0403t:170_4": "pamādakāraṇena mā pamādaṃ āpajjittha. Niyyānikasāsane akattabbakaraṇaṃ viya kattabbākaraṇampi",
  "tika-s0403t:170_5": "pamādoti. Vipattikāleti sattaasappāyādivipattiyutte kāle. Sabbepi sāsane guṇā idheva",
  "tika-s0403t:170_6": "saṅgahaṃ gacchantīti āha “jhāyatha mā pamādattha…pe… anusāsanī”ti. Catutthe natthi vattabbaṃ.",
  "tika-s0403t:171": "Paṭhamadhammavihārīsuttādivaṇṇanā niṭṭhitā.",
  "tika-s0403t:172": "5. Paṭhamayodhājīvasuttavaṇṇanā",
  "tika-s0403t:173_0": "75. Pañcame yujjhanaṃ yodho, so ājīvo etesanti yodhājīvā. Tenāha “yuddhūpajīvino”ti.",
  "tika-s0403t:173_1": "Santhambhitvā ṭhātuṃ na sakkotīti baddho dhitisampanno ṭhātuṃ na sakkoti. Samāgateti",
  "tika-s0403t:173_2": "sampatte. Byāpajjatīti vikāramāpajjati. Tenāha “pakatibhāvaṃ jahatī”ti.",
  "tika-s0403t:174": "Rajaggasminti paccatte bhummavacananti āha “kiṃ tassa puggalassa rajaggaṃ nāmā”ti. Vinibbeṭhetvāti gahitaggahaṇaṃ vissajjāpetvā. Mocetvāti sarīrato apanetvā.",
  "tika-s0403t:175": "Paṭhamayodhājīvasuttavaṇṇanā niṭṭhitā.",
  "tika-s0403t:176": "6. Dutiyayodhājīvasuttavaṇṇanā",
  "tika-s0403t:177_0": "76. Chaṭṭhe cammanti iminā cammamayaṃ cammamiti sibbitaṃ, aññaṃ vā keṭakaphalakādiṃ",
  "tika-s0403t:177_1": "saṅgaṇhāti. Dhanukalāpaṃ sannayhitvāti dhanuñceva tūṇirañca sannayhitvā sajjetvā.",
  "tika-s0403t:177_2": "Dhanudaṇḍassa jiyāyattabhāvakaraṇādipi hi dhanuno sannayhanaṃ. Tenevāha “dhanuñca",
  "tika-s0403t:177_3": "sarakalāpañca sannayhitvā”ti. Yuddhasannivesena ṭhitanti dvinnaṃ senānaṃ byūhanasaṃvidhānanayena",
  "tika-s0403t:177_4": "kato yo sanniveso, tassa vasena ṭhitaṃ, senābyūhasaṃvidhānavasena sanniviṭṭhanti",
  "tika-s0403t:177_5": "vuttaṃ hoti. Ussāhañca vāyāmañca karotīti yujjhanavasena ussāhaṃ vāyāmañca karoti.",
  "tika-s0403t:177_6": "Pariyāpādentīti maraṇapariyantikaṃ aparaṃ pāpenti. Tenāha “pariyāpādayantī”ti, jīvitaṃ",
  "tika-s0403t:177_7": "pariyāpādayanti maraṇaṃ paṭipajjāpentīti vuttaṃ hoti.",
  "tika-s0403t:178_0": "Arakkhiteneva kāyenātiādīsu hatthapāde kīḷāpento gīvaṃ viparivattento kāyaṃ na rakkhati",
  "tika-s0403t:178_1": "nāma. Nānappakāraṃ duṭṭhullaṃ karonto vācaṃ na rakkhati nāma. Kāmavitakkādayo vitakkento",
  "tika-s0403t:178_2": "cittaṃ na rakkhati nāma. Anupaṭṭhitāya satiyāti kāyagatāya satiyā anupaṭṭhitāya.",
  "tika-s0403t:178_3": "Rāgena anugatoti rāgena anupahato. Rāgaparetoti vā rāgena phuṭṭho phuṭṭhavisena viya sappena.",
  "tika-s0403t:179_0": "Anudahanaṭṭhenāti anupāyappaṭipattiyā. Sampati āyatiñca mahābhitāpaṭṭhena. Anavatthitasabhāvatāya",
  "tika-s0403t:179_1": "ittarapaccupaṭṭhānaṭṭhena. Muhuttaramaṇīyatāya tāvakālikaṭṭhena. Byattehi abhibhavanīyatāya",
  "tika-s0403t:179_2": "sabbaṅgapaccaṅgapalibhañjanaṭṭhena. Chedanabhedanādiadhikaraṇabhāvena ugghaṭṭanasadisatāya",
  "tika-s0403t:179_3": "adhikuṭṭanaṭṭhena. Avaṇe vaṇaṃ uppādetvā anto anupavisanasabhāvatāya vinivijjhanaṭṭhena.",
  "tika-s0403t:179_4": "Diṭṭhadhammikasamparāyika anatthanimittatāya sāsaṅkasappaṭibhayaṭṭhena.",
  "tika-s0403t:180": "Dutiyayodhājīvasuttavaṇṇanā niṭṭhitā.",
  "tika-s0403t:181": "7-8. Paṭhamaanāgatabhayasuttādivaṇṇanā",
  "tika-s0403t:182_0": "77-78. Sattame visesassa pattiyā visesassa pāpuṇanatthaṃ. Vīriyanti padhānavīriyaṃ.",
  "tika-s0403t:182_1": "Taṃ pana caṅkamanavasena karaṇe “kāyika”ntipi vattabbataṃ labhatīti āha – “duvidhampī”ti.",
  "tika-s0403t:182_2": "Satthakavātāti sandhibandhanāni kattariyā chindantā viya pavattavātā. Tenāha – “satthaṃ",
  "tika-s0403t:182_3": "viyā”tiādi. Katakammehīti katacorakammehi. Te kira katakammā yaṃ nesaṃ devataṃ āyācitvā",
  "tika-s0403t:182_4": "kammaṃ nipphannaṃ, tassa upakāratthāya manusse māretvā galalohitāni gaṇhanti. Te",
  "tika-s0403t:182_5": "“aññesu manussesu māriyamānesu kolāhalaṃ uppajjissati, pabbajitaṃ pariyesanto nāma",
  "tika-s0403t:182_6": "natthī”ti maññamānā bhikkhū gahetvā mārenti. Taṃ sandhāyetaṃ vuttaṃ. Akatakammehīti",
  "tika-s0403t:182_7": "aṭavito gāmaṃ āgamanakāle kammanipphattatthaṃ puretaraṃ balikammaṃ kātukāmehi. Tenevāha",
  "tika-s0403t:182_8": "– “corikaṃ katvā nikkhantā katakammā nāmā”tiādi. Aṭṭhame natthi vattabbaṃ.",
  "tika-s0403t:183": "Paṭhamaanāgatabhayasuttādivaṇṇanā niṭṭhitā.",
  "tika-s0403t:184": "9. Tatiyaanāgatabhayasuttavaṇṇanā",
  "tika-s0403t:185_0": "79. Navame pāḷigambhīrāti pāḷivasena gambhīrā agādhā dukkhogāhā sallasuttasadisā.",
  "tika-s0403t:185_1": "Sallasuttañhi “animittamanaññāta”ntiādinā pāḷivasena gambhīraṃ, na atthagambhīraṃ.",
  "tika-s0403t:185_2": "Tathā hi tattha tā tā gāthā duviññeyyarūpā tiṭṭhanti. Duviññeyyañhi ñāṇena dukkhogāhanti",
  "tika-s0403t:185_3": "katvā “gambhīra”nti vuccati. Pubbāparaṃpettha kāsañci gāthānaṃ duviññeyyatāya dukkhogāhameva,",
  "tika-s0403t:185_4": "tasmā pāḷivasena gambhīraṃ. Atthagambhīrāti atthavasena gambhīrā mahāvedallasuttasadisā,",
  "tika-s0403t:185_5": "mahāvedallasuttassa atthavasena gambhīratā pākaṭāyeva. Lokaṃ uttaratīti lokuttaro,",
  "tika-s0403t:185_6": "so atthabhūto etesaṃ atthīti lokuttarā. Tenāha – “lokuttaradhammadīpakā”ti. Suññatāpaṭisaṃyuttāti",
  "tika-s0403t:185_7": "sattasuññadhammappakāsakā. Tenāha “khandhadhātuāyatanapaccayākārappaṭisaṃyuttā”ti.",
  "tika-s0403t:185_8": "Uggahetabbaṃ pariyāpuṇitabbanti ca liṅgavacanavipallāsena vuttanti āha “uggahetabbe",
  "tika-s0403t:185_9": "ceva vaḷañjetabbe cā”ti. Kavino kammaṃ kavitā. Yassa pana yaṃ kammaṃ, taṃ tena katanti",
  "tika-s0403t:185_10": "vuccatīti āha “kavitāti kavīhi katā”ti. Kāveyyanti kabyaṃ, kabyanti ca kavinā vuttanti",
  "tika-s0403t:185_11": "attho. Tenāha “tasseva vevacana”nti. Cittakkharāti citrākāraakkharā. Itaraṃ tasseva",
  "tika-s0403t:185_12": "vevacanaṃ. Sāsanato bahiddhā ṭhitāti na sāsanāvacarā. Bāhirakasāvakehīti “buddhā”ti",
  "tika-s0403t:185_13": "appaññātānaṃ yesaṃ kesañci sāvakehi. Sussūsissantīti akkharacittatāya ceva sarasampattiyā",
  "tika-s0403t:185_14": "ca attamanā hutvā sāmaṇeradaharabhikkhumātugāmamahāgahapatikādayo “esa dhammakathiko”ti",
  "tika-s0403t:185_15": "sannipatitvā sotukāmā bhavissanti.",
  "tika-s0403t:186": "Tatiyaanāgatabhayasuttavaṇṇanā niṭṭhitā.",
  "tika-s0403t:187": "10. Catutthaanāgatabhayasuttavaṇṇanā",
  "tika-s0403t:188_0": "80. Dasame pañcavidhena saṃsaggenāti “savanasaṃsaggo, dassanasaṃsaggo, samullāpasaṃsaggo,",
  "tika-s0403t:188_1": "sambhogasaṃsaggo, kāyasaṃsaggo”ti evaṃ vuttena pañcavidhena saṃsaggena. Saṃsajjati",
  "tika-s0403t:188_2": "etenāti saṃsaggo, rāgo. Savanahetuko, savanavasena vā pavatto saṃsaggo savanasaṃsaggo.",
  "tika-s0403t:188_3": "Esa nayo sesesupi. Kāyasaṃsaggo pana kāyaparāmāso. Tesu parehi vā kathiyamānaṃ rūpādisampattiṃ",
  "tika-s0403t:188_4": "attanā vā sitalapitagītasaddaṃ suṇantassa sotaviññāṇavīthivasena uppanno rāgo savanasaṃsaggo",
  "tika-s0403t:188_5": "nāma. Visabhāgarūpaṃ olokentassa pana cakkhuviññāṇavīthivasena uppanno rāgo dassanasaṃsaggo",
  "tika-s0403t:188_6": "nāma. Aññamaññaālāpasallāpavasena uppannarāgo samullāpasaṃsaggo nāma. Bhikkhuno bhikkhuniyā",
  "tika-s0403t:188_7": "santakaṃ, bhikkhuniyā bhikkhussa santakaṃ gahetvā paribhogakaraṇavasena uppannarāgo",
  "tika-s0403t:188_8": "sambhogasaṃsaggo nāma. Hatthaggāhādivasena uppanno rāgo kāyasaṃsaggo nāma.",
  "tika-s0403t:189_0": "Anekavihitanti annasannidhipānasannidhivatthasannidhiyānasannidhisayanasannidhigandhasannidhi-",
  "tika-s0403t:189_1": "āmisasannidhivasena anekappakāraṃ. Sannidhikatassāti etena “sannidhikāraparibhoga”nti",
  "tika-s0403t:189_2": "ettha kāra-saddassa kammatthataṃ dasseti. Yathā vā “ācayaṃ gāmino”ti vattabbe anunāsikalopena",
  "tika-s0403t:189_3": "“ācayagāmino”ti niddeso kato, evaṃ “sannidhikāraṃ paribhoga”nti vattabbe anunāsikalopena",
  "tika-s0403t:189_4": "“sannidhikāraparibhoga”nti vuttaṃ, sannidhiṃ katvā paribhoganti attho.",
  "tika-s0403t:190_0": "“Sannidhikatassa paribhoga”nti ettha pana duvidhā kathā vinayavasena sallekhavasena",
  "tika-s0403t:190_1": "ca. Vinayavasena tāva yaṃ kiñci annaṃ ajja paṭiggahitaṃ aparajju sannidhikāraṃ hoti,",
  "tika-s0403t:190_2": "tassa paribhoge pācittiyaṃ. Attanā laddhaṃ pana sāmaṇerānaṃ datvā tehi laddhaṃ vā",
  "tika-s0403t:190_3": "pāpetvā dutiyadivase bhuñjituṃ vaṭṭati, sallekho pana na hoti. Pānasannidhimhipi",
  "tika-s0403t:190_4": "eseva nayo. Vatthasannidhimhi anadhiṭṭhitāvikappitaṃ sannidhi ca hoti, sallekhañca",
  "tika-s0403t:190_5": "kopeti. Ayaṃ nippariyāyakathā. Pariyāyato pana ticīvarasantuṭṭhena bhavitabbaṃ, catutthaṃ",
  "tika-s0403t:190_6": "labhitvā aññassa dātabbaṃ. Sace yassa kassaci dātuṃ na sakkoti, yassa pana dātukāmo",
  "tika-s0403t:190_7": "hoti, so uddesatthāya vā paripucchatthāya vā gato, āgatamatte dātabbaṃ, adātuṃ na",
  "tika-s0403t:190_8": "vaṭṭati. Cīvare pana appahonte, satiyā vā paccāsāya anuññātakālaṃ ṭhapetuṃ vaṭṭati.",
  "tika-s0403t:190_9": "Sūcisuttacīvarakārakānaṃ alābhe tatopi vinayakammaṃ katvā ṭhapetuṃ vaṭṭati “imasmiṃ",
  "tika-s0403t:190_10": "jiṇṇe puna īdisaṃ kuto labhissāmī”ti pana ṭhapetuṃ na vaṭṭati, sannidhi ca hoti, sallekhañca kopeti.",
  "tika-s0403t:191_0": "Yānasannidhimhi yānaṃ nāma vayhaṃ ratho sakaṭaṃ sandamānikā pāṭaṅkīti. Na panetaṃ",
  "tika-s0403t:191_1": "pabbajitassa yānaṃ, upāhanaṃ pana yānaṃ. Ekabhikkhussa hi eko araññavāsatthāya, eko",
  "tika-s0403t:191_2": "dhotapādakatthāyāti ukkaṃsato dve upāhanasaṅghāṭakā vaṭṭanti, tatiyaṃ labhitvā aññassa",
  "tika-s0403t:191_3": "dātabbo. “Imasmiṃ jiṇṇe aññaṃ kuto labhissāmī”ti ṭhapetuṃ na vaṭṭati, sannidhi ca",
  "tika-s0403t:191_4": "hoti, sallekhañca kopeti. Sayanasannidhimhi sayananti mañco. Ekassa bhikkhuno eko",
  "tika-s0403t:191_5": "sayanagabbhe, eko divāṭṭhāneti ukkaṃsato dve mañcā vaṭṭanti. Tato uttariṃ labhitvā",
  "tika-s0403t:191_6": "aññassa bhikkhuno, gaṇassa vā dātabbo, adātuṃ na vaṭṭati, sannidhi ceva hoti, sallekho",
  "tika-s0403t:191_7": "ca kuppati. Gandhasannidhimhi bhikkhuno kaṇḍukacchuchavidosādiābādhe sati gandhā",
  "tika-s0403t:191_8": "vaṭṭanti. Gandhatthikena gandhañca āharāpetvā tasmiṃ roge vūpasante aññesaṃ vā ābādhikānaṃ",
  "tika-s0403t:191_9": "dātabbaṃ, dvāre pañcaṅguligharadhūpanādīsu vā upanetabbaṃ. “Puna roge sati bhavissatī”ti",
  "tika-s0403t:191_10": "ṭhapetuṃ na vaṭṭati, gandhasannidhi ca hoti, sallekhañca kopeti.",
  "tika-s0403t:192_0": "Āmisanti vuttāvasesaṃ daṭṭhabbaṃ. Seyyathidaṃ – idhekacco bhikkhu “tathārūpe kāle",
  "tika-s0403t:192_1": "upakārāya bhavissantī”ti tilataṇḍulamuggamāsanāḷikeraloṇamacchasappitelakulālabhājanādīni",
  "tika-s0403t:192_2": "āharāpetvā ṭhapeti. So vassakāle kālasseva sāmaṇerehi yāguṃ pacāpetvā paribhuñjitvā",
  "tika-s0403t:192_3": "“sāmaṇera udakakaddame dukkhaṃ gāmaṃ pavisituṃ, gaccha asukakulaṃ gantvā mayhaṃ vihāre",
  "tika-s0403t:192_4": "nisinnabhāvaṃ ārocehi, asukakulato dadhiādīni āharā”ti peseti. Bhikkhūhi “kiṃ, bhante,",
  "tika-s0403t:192_5": "gāmaṃ pavisissāmā”ti vuttepi “duppaveso, āvuso, idāni gāmo”ti vadati. Te “hotu, bhante,",
  "tika-s0403t:192_6": "acchatha tumhe, mayaṃ bhikkhaṃ pariyesitvā āharissāmā”ti gacchanti. Atha sāmaṇero",
  "tika-s0403t:192_7": "dadhiādīni āharitvā bhattañca byañjanañca sampādetvā upaneti, taṃ bhuñjantasseva",
  "tika-s0403t:192_8": "upaṭṭhākā bhattaṃ pahiṇanti, tatopi manāpamanāpaṃ bhuñjati. Atha bhikkhū piṇḍapātaṃ",
  "tika-s0403t:192_9": "gahetvā āgacchanti, tatopi manāpamanāpaṃ bhuñjatiyeva. Evaṃ catumāsampi vītināmeti.",
  "tika-s0403t:192_10": "Ayaṃ vuccati bhikkhu muṇḍakuṭumbikajīvikaṃ jīvati, na samaṇajīvikanti. Evarūpo āmisasannidhi",
  "tika-s0403t:192_11": "nāma hoti. Bhikkhuno pana vasanaṭṭhāne ekā taṇḍulanāḷi eko guḷapiṇḍo kuḍuvamattaṃ",
  "tika-s0403t:192_12": "sappīti ettakaṃ nidhetuṃ vaṭṭati akāle sampattacorānaṃ atthāya. Te hi ettakaṃ āmisapaṭisanthāraṃ",
  "tika-s0403t:192_13": "alabhantā jīvitā voropeyyuṃ, tasmā sace hi ettakaṃ natthi, āharāpetvāpi ṭhapetuṃ",
  "tika-s0403t:192_14": "vaṭṭati. Aphāsukakāle ca yadettha kappiyaṃ, taṃ attanāpi paribhuñjituṃ vaṭṭati. Kappiyakuṭiyaṃ",
  "tika-s0403t:192_15": "pana bahuṃ ṭhapentassapi sannidhi nāma natthi.",
  "tika-s0403t:193": "Catutthaanāgatabhayasuttavaṇṇanā niṭṭhitā.",
  "tika-s0403t:194": "Yodhājīvavaggavaṇṇanā niṭṭhitā.",
  "tika-s0403t:195": "(9) 4. Theravaggo",
  "tika-s0403t:196": "1-2. Rajanīyasuttādivaṇṇanā",
  "tika-s0403t:197_0": "81-82. Catutthassa paṭhamaṃ suviññeyyameva. Dutiye guṇamakkhanāya pavattopi attano",
  "tika-s0403t:197_1": "kārakaṃ gūthena paharantaṃ gūtho viya paṭhamataraṃ makkhetīti makkho, so etassa atthīti",
  "tika-s0403t:197_2": "makkhī. Paḷāsatīti paḷāso, parassa guṇe ḍaṃsitvā viya apanetīti attho. So etassa",
  "tika-s0403t:197_3": "atthīti paḷāsī. Paḷāsī puggalo hi dutiyassa dhuraṃ na deti, sampasāretvā tiṭṭhati.",
  "tika-s0403t:197_4": "Tenāha “yugaggāhalakkhaṇena paḷāsena samannāgato”ti.",
  "tika-s0403t:198": "Rajanīyasuttādivaṇṇanā niṭṭhitā.",
  "tika-s0403t:199": "3. Kuhakasuttavaṇṇanā",
  "tika-s0403t:200_0": "83. Tatiye tīhi kuhanavatthūhīti sāmantajappanairiyāpathasannissitapaccayappaṭisevanabhedato",
  "tika-s0403t:200_1": "tippabhedehi kuhanavatthūhi. Tividhena kuhanavatthunā lokaṃ kuhayati vimhāpayati",
  "tika-s0403t:200_2": "“aho acchariyapuriso”ti attani paresaṃ vimhayaṃ uppādetīti kuhako. Lābhasakkāratthiko",
  "tika-s0403t:200_3": "hutvā lapati attānaṃ dāyakaṃ vā ukkhipitvā yathā so kiñci dadāti, evaṃ ukkācetvā",
  "tika-s0403t:200_4": "kathetīti lapako. Nimittaṃ sīlaṃ tassāti nemittiko, nimittena vā carati, nimittaṃ",
  "tika-s0403t:200_5": "vā karotīti nemittiko. Nimittanti ca paresaṃ paccayadānasaññuppādakaṃ kāyavacīkammaṃ",
  "tika-s0403t:200_6": "vuccati. Nippeso sīlamassāti nippesiko. Nippisatīti vā nippeso, nippesoyeva nippesiko.",
  "tika-s0403t:200_7": "Nippesoti ca saṭhapuriso viya lābhasakkāratthaṃ akkosanuppaṇḍanaparapiṭṭhimaṃsikatādi.",
  "tika-s0403t:201": "Kuhakasuttavaṇṇanā niṭṭhitā.",
  "tika-s0403t:202": "6-7. Paṭisambhidāppattasuttādivaṇṇanā",
  "tika-s0403t:203_0": "86-87. Chaṭṭhe paṭisambhidāsu yaṃ vattabbaṃ, taṃ heṭṭhā vuttameva. Uccāvacānīti uccanīcāni.",
  "tika-s0403t:203_1": "Tenāha “mahantakhuddakānī”ti. Kiṃkaraṇīyānīti “kiṃ karomī”ti evaṃ vatvā kattabbakammāni.",
  "tika-s0403t:203_2": "Tattha uccakammāni nāma cīvarassa karaṇaṃ, rajanaṃ, cetiye sudhākammaṃ, uposathāgāracetiyagharabodhigharesu",
  "tika-s0403t:203_3": "kattabbakammanti evamādi. Avacakammaṃ nāma pādadhovanamakkhanādi khuddakakammaṃ.",
  "tika-s0403t:203_4": "Tatrupāyāsāti tatrupagamaniyā, tatra tatra mahante khuddake ca kamme sādhanavasena",
  "tika-s0403t:203_5": "upagacchantiyāti attho. Tassa tassa kammassa nipphādane samatthāyāti vuttaṃ hoti.",
  "tika-s0403t:203_6": "Tatrupāyāyāti vā tatra tatra kamme sādhetabbe upāyabhūtāya. Alaṃ kātunti kātuṃ samattho",
  "tika-s0403t:203_7": "hoti. Alaṃ saṃvidhātunti vicāretuṃ samattho. Sattamaṃ uttānameva.",
  "tika-s0403t:204": "Paṭisambhidāppattasuttādivaṇṇanā niṭṭhitā.",
  "tika-s0403t:205": "8. Therasuttavaṇṇanā",
  "tika-s0403t:206_0": "88. Aṭṭhame thirabhāvappattoti sāsane thirabhāvaṃ anivattibhāvaṃ pattho. Pabbajito",
  "tika-s0403t:206_1": "hutvā bahū rattiyo jānātīti rattaññū. Tenāha “pabbajitadivasato paṭṭhāyā”tiādi. Pākaṭoti",
  "tika-s0403t:206_2": "ayathābhūtaguṇehi ceva yathābhūtaguṇehi ca samuggato. Yaso etassa atthīti yasassī,",
  "tika-s0403t:206_3": "yasaṃ sito nissito vā yasassī. Tenāha “yasanissito”ti. Asataṃ asādhūnaṃ dhammā asaddhammā,",
  "tika-s0403t:206_4": "asantā vā asundarā gārayhā lāmakā dhammāti asaddhammā. Vipariyāyena saddhammā veditabbā.",
  "tika-s0403t:207": "Therasuttavaṇṇanā niṭṭhitā.",
  "tika-s0403t:208": "9. Paṭhamasekhasuttavaṇṇanā",
  "tika-s0403t:209_0": "89. Navame āramitabbaṭṭhena kammaṃ ārāmo etassāti kammārāmo, tassa bhāvo kammārāmatā.",
  "tika-s0403t:209_1": "Tattha kammanti itikattabbaṃ kammaṃ vuccati. Seyyathidaṃ – cīvaravicāraṇaṃ cīvarakammakaraṇaṃ",
  "tika-s0403t:209_2": "upatthambhanaṃ pattatthavikaaṃsabaddhakakāyabandhanadhammakaraṇaādhārakapādakathalikasammajjaniādīnaṃ",
  "tika-s0403t:209_3": "karaṇanti. Ekacco hi etāni karonto sakaladivasaṃ etāneva karoti, taṃ sandhāyesa paṭikkhepo.",
  "tika-s0403t:209_4": "Yo pana etesaṃ karaṇavelāyameva tāni karoti, uddesavelāya uddesaṃ gaṇhāti, sajjhāyavelāya",
  "tika-s0403t:209_5": "sajjhāyati, cetiyaṅgaṇavattavelāya cetiyaṅgaṇavattaṃ karoti, manasikāravelāya manasikāraṃ",
  "tika-s0403t:209_6": "karoti, na so kammārāmo nāma. Bhassārāmatāti ettha yo itthivaṇṇapurisavaṇṇādivasena",
  "tika-s0403t:209_7": "ālāpasallāpaṃ karontoyeva divasañca rattiñca vītināmeti, evarūpo bhasse pariyantakārī",
  "tika-s0403t:209_8": "na hoti, ayaṃ bhassārāmo nāma. Yo pana rattimpi divasampi dhammaṃ katheti, pañhaṃ",
  "tika-s0403t:209_9": "vissajjeti, ayaṃ appabhasso bhasse pariyantakārīyeva. Kasmā? “Sannipatitānaṃ vo,",
  "tika-s0403t:209_10": "bhikkhave, dvayaṃ karaṇīyaṃ dhammī vā kathā, ariyo vā tuṇhībhāvo”ti vuttattā.",
  "tika-s0403t:210_0": "Niddārāmatāti ettha yo gacchantopi nisinnopi nipannopi thinamiddhābhibhūto niddāyatiyeva,",
  "tika-s0403t:210_1": "ayaṃ niddārāmo nāma. Yassa pana karajakāye gelaññena cittaṃ bhavaṅge otarati, nāyaṃ",
  "tika-s0403t:210_2": "niddārāmo. Tenevāha – “abhijānāmi kho panāhaṃ, aggivessana, gimhānaṃ pacchime māse",
  "tika-s0403t:210_3": "pacchābhattaṃ piṇḍapātappaṭikkanto catugguṇaṃ saṅghāṭiṃ paññāpetvā dakkhiṇena passena",
  "tika-s0403t:210_4": "sato sampajāno niddaṃ okkamitā”ti. Saṅgaṇikārāmatāti ettha yo ekassa dutiyo, dvinnaṃ",
  "tika-s0403t:210_5": "tatiyo, tiṇṇaṃ catutthoti evaṃ saṃsaṭṭhova viharati, ekako assādaṃ na labhati, ayaṃ",
  "tika-s0403t:210_6": "saṅgaṇikārāmo. Yo pana catūsu iriyāpathesu ekakova assādaṃ labhati, nāyaṃ saṅgaṇikārāmo",
  "tika-s0403t:210_7": "veditabbo. Sekhānaṃ paṭiladdhaguṇassa parihānāsambhavato “upariguṇehī”tiādi vuttaṃ.",
  "tika-s0403t:211": "Paṭhamasekhasuttavaṇṇanā niṭṭhitā.",
  "tika-s0403t:212": "10. Dutiyasekhasuttavaṇṇanā",
  "tika-s0403t:213_0": "90. Dasame atipātovāti sabbarattiṃ niddāyitvā balavapaccūse koṭisammuñjaniyā thokaṃ",
  "tika-s0403t:213_1": "sammajjitvā mukhaṃ dhovitvā yāgubhikkhatthāya pātova pavisati. Taṃ atikkamitvāti",
  "tika-s0403t:213_2": "gihisaṃsaggavasena kālaṃ vītināmento majjhanhikasamayaṃ atikkamitvā pakkamati. Pātoyeva",
  "tika-s0403t:213_3": "hi gāmaṃ pavisitvā yāguṃ ādāya āsanasālaṃ gantvā pivitvā ekasmiṃ ṭhāne nipanno niddāyitvā",
  "tika-s0403t:213_4": "manussānaṃ bhojanavelāya “paṇītabhikkhaṃ labhissāmī”ti upakaṭṭhe majjhanhike uṭṭhāya",
  "tika-s0403t:213_5": "dhammakaraṇena udakaṃ gahetvā akkhīni puñchitvā piṇḍāya caritvā yāvadatthaṃ bhuñjitvā",
  "tika-s0403t:213_6": "gihisaṃsaṭṭho kālaṃ vītināmetvā majjhanhe vītivatte paṭikkamati.",
  "tika-s0403t:214_0": "Appicchakathāti, “āvuso, atricchatā pāpicchatāti ime dhammā pahātabbā”ti tesu ādīnavaṃ",
  "tika-s0403t:214_1": "dassetvā “evarūpaṃ appicchataṃ samādāya vattitabba”ntiādinayappavattā kathā. Tīhi",
  "tika-s0403t:214_2": "vivekehīti kāyaviveko, cittaviveko, upadhivivekoti imehi tīhi vivekehi. Tattha eko",
  "tika-s0403t:214_3": "gacchati, eko tiṭṭhati, eko nisīdati, eko seyyaṃ kappeti, eko gāmaṃ piṇḍāya pavisati,",
  "tika-s0403t:214_4": "eko paṭikkamati, eko caṅkamaṃ adhiṭṭhāti, eko carati, eko viharatīti ayaṃ kāyaviveko",
  "tika-s0403t:214_5": "nāma. Aṭṭha samāpattiyo pana cittaviveko nāma. Nibbānaṃ upadhiviveko nāma. Vuttampi",
  "tika-s0403t:214_6": "hetaṃ – “kāyaviveko ca vivekaṭṭhakāyānaṃ nekkhammābhiratānaṃ, cittaviveko ca parisuddhacittānaṃ",
  "tika-s0403t:214_7": "paramavodānappattānaṃ, upadhiviveko ca nirupadhīnaṃ puggalānaṃ visaṅkhāragatāna”nti.",
  "tika-s0403t:214_8": "Duvidhaṃ vīriyanti kāyikaṃ, cetasikañca vīriyaṃ. Sīlanti catupārisuddhisīlaṃ. Samādhinti",
  "tika-s0403t:214_9": "vipassanāpādakā aṭṭha samāpattiyo. Vimuttikathāti vā ariyaphalaṃ ārabbha pavattā",
  "tika-s0403t:214_10": "kathā. Sesaṃ uttānameva.",
  "tika-s0403t:215": "Dutiyasekhasuttavaṇṇanā niṭṭhitā.",
  "tika-s0403t:216": "Theravaggavaṇṇanā niṭṭhitā.",
  "tika-s0403t:217": "(10) 5. Kakudhavaggo",
  "tika-s0403t:218": "1-10. Paṭhamasampadāsuttādivaṇṇanā",
  "tika-s0403t:219_0": "91-100. Pañcamassa paṭhame dutiye ca natthi vattabbaṃ. Tatiye ājānanato aññā, uparimaggapaññā",
  "tika-s0403t:219_1": "heṭṭhimamaggena ñātapariññāya eva jānanato. Tassā pana phalabhāvato maggaphalapaññā",
  "tika-s0403t:219_2": "taṃsahagatā sammāsaṅkappādayo ca idha “aññā”ti vuttā. Aññāya byākaraṇāni aññābyākaraṇāni.",
  "tika-s0403t:219_3": "Tenevāha “aññābyākaraṇānīti arahattabyākaraṇānī”ti. Adhigatamānenāti appatte pattasaññī,",
  "tika-s0403t:219_4": "anadhigate adhigatasaññī hutvā adhigataṃ mayāti mānena. Catutthādīni uttānatthāneva.",
  "tika-s0403t:220": "Paṭhamasampadāsuttādivaṇṇanā niṭṭhitā.",
  "tika-s0403t:221": "Kakudhavaggavaṇṇanā niṭṭhitā.",
  "tika-s0403t:222": "Dutiyapaṇṇāsakaṃ niṭṭhitaṃ.",
  "tika-s0403t:223": "3. Tatiyapaṇṇāsakaṃ",
  "tika-s0403t:224": "(11) 1. Phāsuvihāravaggo",
  "tika-s0403t:225": "1-4. Sārajjasuttādivaṇṇanā",
  "tika-s0403t:226_0": "101-4. Tatiyassa paṭhame natthi vattabbaṃ. Dutiye piṇḍapātādiatthāya upasaṅkamituṃ",
  "tika-s0403t:226_1": "yuttaṭṭhānaṃ gocaro, vesiyā gocaro assāti vesiyāgocaro, mittasanthavavasena upasaṅkamitabbaṭṭhānanti",
  "tika-s0403t:226_2": "attho. Vesiyā nāma rūpūpajīviniyo, tā mittasanthavavasena na upasaṅkamitabbā samaṇabhāvassa",
  "tika-s0403t:226_3": "antarāyakarattā, parisuddhāsayassapi garahāhetuto, tasmā dakkhiṇādānavasena satiṃ",
  "tika-s0403t:226_4": "upaṭṭhapetvā upasaṅkamitabbaṃ. Vidhavā vuccanti matapatikā, pavutthapatikā vā. Thullakumāriyoti",
  "tika-s0403t:226_5": "mahallikā anividdhā kumāriyo. Paṇḍakāti napuṃsakā. Te hi ussannakilesā avūpasantapariḷāhā",
  "tika-s0403t:226_6": "lokāmisanissitakathābahulā, tasmā na upasaṅkamitabbā. Bhikkhuniyo nāma ussannabrahmacariyā.",
  "tika-s0403t:226_7": "Tathā bhikkhūpi. Aññamaññaṃ visabhāgavatthubhāvato santhavavasena upasaṅkamane katipāheneva",
  "tika-s0403t:226_8": "brahmacariyantarāyo siyā, tasmā na upasaṅkamitabbā, gilānapucchanādivasena upasaṅkamane",
  "tika-s0403t:226_9": "satokārinā bhavitabbaṃ. Tatiyacatutthāni uttānatthāneva.",
  "tika-s0403t:227": "Sārajjasuttādivaṇṇanā niṭṭhitā.",
  "tika-s0403t:228": "5. Phāsuvihārasuttavaṇṇanā",
  "tika-s0403t:229_0": "105. Pañcame mettā etassa atthīti mettaṃ, taṃsamuṭṭhānaṃ kāyakammaṃ mettaṃ kāyakammaṃ.",
  "tika-s0403t:229_1": "Esa nayo sesadvayepi. Āvīti pakāsanaṃ. Pakāsabhāvo cettha yaṃ uddissa taṃ kāyakammaṃ",
  "tika-s0403t:229_2": "karīyati, tassa sammukhabhāvatoti āha “sammukhā”ti. Rahoti appakāsaṃ. Appakāsatā",
  "tika-s0403t:229_3": "ca yaṃ uddissa taṃ kāyakammaṃ karīyati, tassa apaccakkhabhāvatoti āha “parammukhā”ti.",
  "tika-s0403t:229_4": "Imāni mettakāyakammādīni bhikkhūnaṃ vasena āgatāni tesaṃ seṭṭhaparisabhāvato, gihīsupi",
  "tika-s0403t:229_5": "labbhantiyeva. Bhikkhūnañhi mettacittena ābhisamācārikapūraṇaṃ mettaṃ kāyakammaṃ",
  "tika-s0403t:229_6": "nāma. Gihīnaṃ cetiyavandanatthāya bodhivandanatthāya saṅghanimantanatthāya gamanaṃ",
  "tika-s0403t:229_7": "gāmaṃ piṇḍāya paviṭṭhe bhikkhū disvā paccuggamanaṃ pattappaṭiggahaṇaṃ āsanapaññāpanaṃ",
  "tika-s0403t:229_8": "anugamananti evamādikaṃ mettaṃ kāyakammaṃ nāma. Bhikkhūnaṃ mettacittena ācārapaññattisikkhāpanaṃ",
  "tika-s0403t:229_9": "kammaṭṭhānakathanaṃ dhammadesanā tepiṭakampi buddhavacanaṃ mettaṃ vacīkammaṃ nāma.",
  "tika-s0403t:229_10": "Gihīnaṃ “cetiyavandanāya gacchāma, bodhivandanāya gacchāma, dhammassavanaṃ karissāma,",
  "tika-s0403t:229_11": "dīpamālaṃ pupphapūjaṃ karissāma, tīṇi sucaritāni samādāya vattissāma, salākabhattādīni",
  "tika-s0403t:229_12": "dassāma, vassāvāsikaṃ dassāma, ajja saṅghassa cattāro paccaye dassāma, saṅghaṃ nimantetvā",
  "tika-s0403t:229_13": "khādanīyādīni saṃvidahatha, āsanāni paññapetha, pānīyaṃ upaṭṭhapetha, saṅghaṃ paccuggantvā",
  "tika-s0403t:229_14": "ānetha, paññattāsane nisīdāpetha, chandajātā ussāhajātā veyyāvaccaṃ karothā”tiādikathanakāle",
  "tika-s0403t:229_15": "mettaṃ vacīkammaṃ nāma. Bhikkhūnaṃ pātova uṭṭhāya sarīrappaṭijagganaṃ katvā cetiyaṅgaṇaṃ",
  "tika-s0403t:229_16": "gantvā vattādīni katvā vivittasenāsane nisīditvā “imasmiṃ vihāre bhikkhū sukhī hontu",
  "tika-s0403t:229_17": "averā abyāpajjā”ti cintanaṃ mettaṃ manokammaṃ nāma, gihīnaṃ “ayyā sukhī hontu averā",
  "tika-s0403t:229_18": "abyāpajjā”ti cintanaṃ mettaṃ manokammaṃ nāma.",
  "tika-s0403t:230_0": "Tattha navakānaṃ cīvarakammādīsu sahāyabhāvagamanaṃ sammukhā kāyakammaṃ nāma, therānaṃ",
  "tika-s0403t:230_1": "pana pādadhovanasiñcanabījanadānādibhedampi sabbaṃ sāmīcikammaṃ sammukhā kāyakammaṃ",
  "tika-s0403t:230_2": "nāma, ubhayehipi dunnikkhittānaṃ dārubhaṇḍādīnaṃ tesu avaññaṃ akatvā attanā dunnikkhittānaṃ",
  "tika-s0403t:230_3": "viya paṭisāmanaṃ parammukhā mettaṃ kāyakammaṃ nāma. “Devatthero tissatthero”ti vuttaṃ",
  "tika-s0403t:230_4": "evaṃ paggayhavacanaṃ sammukhā mettaṃ vacīkammaṃ nāma, vihāre asantaṃ pana paṭipucchantassa",
  "tika-s0403t:230_5": "“kuhiṃ amhākaṃ devatthero, kuhiṃ amhākaṃ tissatthero, kadā nu kho āgamissatī”ti evaṃ",
  "tika-s0403t:230_6": "piyavacanaṃ parammukhā mettaṃ vacīkammaṃ nāma. Mettāsinehasiniddhāni pana nayanāni",
  "tika-s0403t:230_7": "ummīletvā pasannena mukhena olokanaṃ sammukhā mettaṃ manokammaṃ nāma, “devatthero",
  "tika-s0403t:230_8": "tissatthero arogo hotu abyāpajjo”ti samannāharaṇaṃ parammukhā mettaṃ manokammaṃ nāma.",
  "tika-s0403t:230_9": "Kāmañcettha mettāsinehasiniddhānaṃ nayanānaṃ ummīlanaṃ, pasannena mukhena olokanañca",
  "tika-s0403t:230_10": "mettaṃ kāyakammameva. Yassa pana cittassa vasena nayanānaṃ mettāsinehasiniddhatā,",
  "tika-s0403t:230_11": "mukhassa ca pasannatā, taṃ sandhāya vuttaṃ “mettaṃ manokammaṃ nāmā”ti. Samādhisaṃvattanappayojanāni",
  "tika-s0403t:230_12": "samādhisaṃvattanikāni.",
  "tika-s0403t:231_0": "Samānasīlataṃ gatoti tesu tesu disābhāgesu viharantehi bhikkhūhi saddhiṃ samānasīlataṃ",
  "tika-s0403t:231_1": "gato. Yāyanti yā ayaṃ mayhañceva tumhākañca paccakkhabhūtā. Diṭṭhīti sammādiṭṭhi.",
  "tika-s0403t:231_2": "Ariyāti niddosā. Niyyātīti vaṭṭadukkhato nissarati niggacchati. Sayaṃ niyyantīyeva",
  "tika-s0403t:231_3": "hi taṃsamaṅgipuggalaṃ vaṭṭadukkhato niyyāpetīti vuccati. Yā satthu anusiṭṭhi, taṃ",
  "tika-s0403t:231_4": "karotīti takkaro, tassa, yathānusiṭṭhaṃ paṭipajjakassāti attho. Dukkhakkhayāyāti",
  "tika-s0403t:231_5": "sabbadukkhakkhayatthaṃ. Diṭṭhisāmaññagatoti samānadiṭṭhibhāvaṃ upagato.",
  "tika-s0403t:232": "Phāsuvihārasuttavaṇṇanā niṭṭhitā.",
  "tika-s0403t:233": "6-10. Ānandasuttādivaṇṇanā",
  "tika-s0403t:234": "106-110. Chaṭṭhe adhisīleti nimittatthe bhummaṃ, sīlanimittaṃ na upavadati na nindatīti attho. Attani kamme ca anu anu pekkhati sīlenāti attānupekkhī. Sattamādīni uttānatthāneva.",
  "tika-s0403t:235": "Ānandasuttādivaṇṇanā niṭṭhitā.",
  "tika-s0403t:236": "Phāsuvihāravaggavaṇṇanā niṭṭhitā.",
  "tika-s0403t:237": "(12) 2. Andhakavindavaggo",
  "tika-s0403t:238": "1-4. Kulūpakasuttādivaṇṇanā",
  "tika-s0403t:239_0": "111-114. Dutiyassa paṭhame asanthavesu kulesu vissāso etassāti asanthavavissāsī.",
  "tika-s0403t:239_1": "Anissaro hutvā vikappeti saṃvidahati sīlenāti anissaravikappī. Vissaṭṭhāni visuṃ",
  "tika-s0403t:239_2": "khittāni bhedena avatthitāni kulāni ghaṭanatthāya upasevati sīlenāti vissaṭṭhupasevī.",
  "tika-s0403t:239_3": "Dutiyādīni uttānatthāneva.",
  "tika-s0403t:240": "Kulūpakasuttādivaṇṇanā niṭṭhitā.",
  "tika-s0403t:241": "5-13. Maccharinīsuttādivaṇṇanā",
  "tika-s0403t:242_0": "115-123. Pañcame āvāsamacchariyādīni pañca idha bhikkhuniyā vasena āgatāni, bhikkhussa",
  "tika-s0403t:242_1": "vasenapi tāni veditabbāni. Āvāsamacchariyena hi samannāgato bhikkhu āgantukaṃ disvā",
  "tika-s0403t:242_2": "“ettha cetiyassa vā saṅghassa vā parikkhāro ṭhapito”tiādīni vatvā saṅghikaāvāsaṃ",
  "tika-s0403t:242_3": "na deti. Kulamacchariyena samannāgato bhikkhu tehi tehi kāraṇehi ādīnavaṃ dassetvā",
  "tika-s0403t:242_4": "attano upaṭṭhāke kule aññesaṃ pavesampi nivāreti. Lābhamacchariyena samannāgato saṅghikampi",
  "tika-s0403t:242_5": "lābhaṃ maccharāyanto yathā aññe na labhanti, evaṃ karoti attanā visamanissitatāya",
  "tika-s0403t:242_6": "balavanissitatāya ca. Vaṇṇamacchariyena samannāgato attano vaṇṇaṃ vaṇṇeti, paresaṃ",
  "tika-s0403t:242_7": "vaṇṇe “kiṃ vaṇṇo eso”ti taṃ taṃ dosaṃ vadati. Vaṇṇoti cettha sarīravaṇṇopi, guṇavaṇṇopi veditabbo.",
  "tika-s0403t:243_0": "Dhammamacchariyena samannāgato – “imaṃ dhammaṃ pariyāpuṇitvā eso maṃ abhibhavissatī”ti",
  "tika-s0403t:243_1": "aññassa na deti. Yo pana – “ayaṃ imaṃ dhammaṃ uggahetvā aññathā atthaṃ viparivattetvā",
  "tika-s0403t:243_2": "nāsessatī”ti dhammanuggahena vā – “ayaṃ imaṃ dhammaṃ uggahetvā uddhato unnaḷo avūpasantacitto",
  "tika-s0403t:243_3": "apuññaṃ pasavissatī”ti puggalānuggahena vā na deti, na taṃ macchariyaṃ. Dhammoti",
  "tika-s0403t:243_4": "cettha pariyattidhammo adhippeto. Paṭivedhadhammo hi ariyānaṃyeva hoti, te ca naṃ",
  "tika-s0403t:243_5": "na maccharāyanti macchariyassa sabbaso pahīnattāti tassa asambhavo eva. Tattha āvāsamacchariyena",
  "tika-s0403t:243_6": "lohagehe paccati, yakkho vā peto vā hutvā tasseva āvāsassa saṅkāraṃ sīsena ukkhipitvā",
  "tika-s0403t:243_7": "carati. Kulamacchariyena appabhogo hoti. Lābhamacchariyena gūthaniraye nibbattati,",
  "tika-s0403t:243_8": "saṅghassa vā gaṇassa vā lābhaṃ maccharāyitvā puggalikaparibhogena vā paribhuñjitvā",
  "tika-s0403t:243_9": "yakkho vā peto vā mahāajagaro vā hutvā nibbattati. Vaṇṇamacchariyena bhavesu nibbattassa",
  "tika-s0403t:243_10": "vaṇṇo nāma na hoti. Dhammamacchariyena kukkuḷaniraye nibbattati. Chaṭṭhādīni uttānatthāneva.",
  "tika-s0403t:244": "Maccharinīsuttādivaṇṇanā niṭṭhitā.",
  "tika-s0403t:245": "Andhakavindavaggavaṇṇanā niṭṭhitā.",
  "tika-s0403t:246": "(13) 3. Gilānavaggo",
  "tika-s0403t:247": "124-130. Tatiyo vaggo uttānatthoyeva.",
  "tika-s0403t:248": "(14) 4. Rājavaggo",
  "tika-s0403t:249": "1. Paṭhamacakkānuvattanasuttavaṇṇanā",
  "tika-s0403t:250_0": "131. Catutthassa paṭhame atthaññūti hitaññū. Hitapariyāyo hettha attha-saddo “attattho",
  "tika-s0403t:250_1": "parattho”tiādīsu viya. Yasmā cesa paresaṃ hitaṃ jānanto te attani rañjeti, tasmā",
  "tika-s0403t:250_2": "vuttaṃ “rañjituṃ jānātī”ti. Daṇḍeti aparādhānurūpe daṇḍane. Balamhīti balakāye. Pañca",
  "tika-s0403t:250_3": "attheti attattho, parattho, ubhayattho, diṭṭhadhammiko attho, samparāyiko atthoti",
  "tika-s0403t:250_4": "evaṃ pañcappabhede atthe. Cattāro dhammeti catusaccadhamme, kāmarūpārūpalokuttarabhede",
  "tika-s0403t:250_5": "vā cattāro dhamme. Paṭiggahaṇaparibhogamattaññutāya eva pariyesanavissajjanamattaññutāpi",
  "tika-s0403t:250_6": "bodhitā hontīti “paṭiggahaṇaparibhogamattaṃ jānāti”icceva vuttaṃ.",
  "tika-s0403t:251_0": "Uttarati atikkamati, abhibhavatīti vā uttaraṃ, natthi ettha uttaranti anuttaraṃ.",
  "tika-s0403t:251_1": "Anatisayaṃ, appaṭibhāgaṃ vā anekāsu devamanussaparisāsu anekasatakkhattuṃ tesaṃ ariyasaccappaṭivedhasampādanavasena",
  "tika-s0403t:251_2": "pavattā bhagavato dhammadesanā dhammacakkaṃ. Apica sabbapaṭhamaṃ aññātakoṇḍaññappamukhāya",
  "tika-s0403t:251_3": "aṭṭhārasaparisagaṇāya brahmakoṭiyā catusaccassa paṭivedhavidhāyinī yā dhammadesanā,",
  "tika-s0403t:251_4": "tassā sātisayā dhammacakkasamaññā. Tattha satipaṭṭhānātidhammo eva pavattanaṭṭhena",
  "tika-s0403t:251_5": "cakkanti dhammacakkaṃ. Cakkanti vā āṇā dhammato anapetattā, dhammañca taṃ cakkañcāti",
  "tika-s0403t:251_6": "dhammacakkaṃ. Dhammena ñāyena cakkantipi dhammacakkaṃ. Yathāha “dhammañca pavatteti",
  "tika-s0403t:251_7": "cakkañcāti dhammacakkaṃ, cakkañca pavatteti dhammañcāti dhammacakkaṃ, dhammena pavattetīti",
  "tika-s0403t:251_8": "dhammacakka”ntiādi. Appaṭivattiyanti dhammissarassa bhagavato sammāsambuddhassa dhammacakkassa",
  "tika-s0403t:251_9": "anuttarabhāvato appaṭisedhanīyaṃ. Kehi pana appaṭivattiyanti āha – “samaṇena vā”tiādi.",
  "tika-s0403t:251_10": "Tattha samaṇenāti pabbajjaṃ upagatena. Brāhmaṇenāti jātibrāhmaṇena. Sāsanaparamatthasamaṇabrāhmaṇānañhi",
  "tika-s0403t:251_11": "paṭilomacittaṃyeva natthi. Devenāti kāmāvacaradevena. Kenacīti yena kenaci avasiṭṭhapārisajjena.",
  "tika-s0403t:251_12": "Ettāvatā aṭṭhannampi parisānaṃ anavasesapariyādānaṃ daṭṭhabbaṃ. Lokasminti sattaloke.",
  "tika-s0403t:252": "Paṭhamacakkānuvattanasuttavaṇṇanā niṭṭhitā.",
  "tika-s0403t:253": "2. Dutiyacakkānuvattanasuttavaṇṇanā",
  "tika-s0403t:254_0": "132. Dutiye cakkavattivattanti dasavidhaṃ, dvādasavidhaṃ vā cakkavattibhāvāvahaṃ",
  "tika-s0403t:254_1": "vattaṃ. Tattha antojanasmiṃ balakāye dhammikāyeva rakkhāvaraṇaguttiyā saṃvidhānaṃ,",
  "tika-s0403t:254_2": "khattiyesu, anuyantesu, brāhmaṇagahapatikesu, negamajānapadesu, samaṇabrāhmaṇesu,",
  "tika-s0403t:254_3": "migapakkhīsu, adhammikapaṭikkhepo, adhanānaṃ dhanānuppadānaṃ, samaṇabrāhmaṇe upasaṅkamitvā",
  "tika-s0403t:254_4": "pañhapucchananti idaṃ dasavidhaṃ cakkavattivattaṃ. Idameva ca gahapatike pakkhijāte",
  "tika-s0403t:254_5": "ca visuṃ katvā gahaṇavasena dvādasavidhaṃ. Pitarā pavattitameva anuppavattetīti dasavidhaṃ",
  "tika-s0403t:254_6": "vā dvādasavidhaṃ vā cakkavattivattaṃ pūretvā nisinnassa puttassa aññaṃ pātubhavati,",
  "tika-s0403t:254_7": "so taṃ pavatteti. Ratanamayattā pana sadisaṭṭhena tadevetanti katvā “pitarā pavattita”nti",
  "tika-s0403t:254_8": "vuttaṃ. Yasmā vā so “appossukko, tvaṃ deva, hohi, ahamanusāsissāmī”ti āha. Tasmā",
  "tika-s0403t:254_9": "pitarā pavattitaṃ āṇācakkaṃ anuppavatteti nāmāti evamettha attho daṭṭhabbo. Yañhi",
  "tika-s0403t:254_10": "attano puññānubhāvasiddhaṃ cakkaratanaṃ, taṃ nippariyāyato tena pavattitaṃ nāma,",
  "tika-s0403t:254_11": "netaranti paṭhamanayo vutto. Yasmā pavattitasseva anuvattanaṃ, paṭhamanayo ca taṃsadise",
  "tika-s0403t:254_12": "tabbohāravasena vuttoti taṃ anādiyitvā dutiyanayo vutto.",
  "tika-s0403t:255": "Dutiyacakkānuvattanasuttavaṇṇanā niṭṭhitā.",
  "tika-s0403t:256": "4. Yassaṃdisaṃsuttavaṇṇanā",
  "tika-s0403t:257_0": "134. Catutthe “ubhato sujāto”ti ettake vutte yehi kehici dvīhi bhāgehi sujātatā paññāpeyya,",
  "tika-s0403t:257_1": "sujāta-saddo ca “sujāto cārudassano”tiādīsu ārohasampattipariyāyoti jātivasena sujātataṃ",
  "tika-s0403t:257_2": "vibhāvetuṃ “mātito ca pitito cā”ti vuttaṃ. Anorasaputtavasenapi loke mātupitusamaññā",
  "tika-s0403t:257_3": "dissati, idha pana sā orasaputtavasena icchitāti dassetuṃ “saṃsuddhaggahaṇiko”ti",
  "tika-s0403t:257_4": "vuttaṃ. Gabbhaṃ gaṇhāti dhāretīti gahaṇī, gabbhāsayasaññito mātukucchippadeso. Tenāha",
  "tika-s0403t:257_5": "“saṃsuddhāya mātukucchiyā samannāgato”ti. Yathābhuttassa āhārassa vipācanavasena",
  "tika-s0403t:257_6": "gaṇhanato achaḍḍanato gahaṇī, tejodhātu. Pitā ca mātā ca pitaro. Pitūnaṃ pitaro pitāmahā.",
  "tika-s0403t:257_7": "Tesaṃ yugo pitāmahayugo, tasmā yāva sattamā pitāmahayugā, pitāmahadvandāti evamettha",
  "tika-s0403t:257_8": "attho daṭṭhabbo. Evañhi pitāmahaggahaṇeneva mātāmahopi gahitoti so aṭṭhakathāyaṃ",
  "tika-s0403t:257_9": "visuṃ na uddhato. Yuga-saddo cettha ekasesanayena daṭṭhabbo “yugo ca yugo ca yugo”ti.",
  "tika-s0403t:257_10": "Evañhi tattha tattha dvinnaṃ gahitameva hoti. Tenāha “tato uddhaṃ sabbepi pubbapurisā",
  "tika-s0403t:257_11": "pitāmahaggahaṇeneva gahitā”ti. Purisaggahaṇañcettha ukkaṭṭhaniddesavasena katanti",
  "tika-s0403t:257_12": "daṭṭhabbaṃ. Evañhi “mātito”ti pāḷivacanaṃ samatthitaṃ hoti.",
  "tika-s0403t:258_0": "Akkhittoti appattakkhepo. Anavakkhittoti sampattavivādādīsu na avakkhitto na chaḍḍito.",
  "tika-s0403t:258_1": "Jātivādenāti hetumhi karaṇavacananti dassetuṃ “kena kāraṇenā”tiādi vuttaṃ. Ettha",
  "tika-s0403t:258_2": "ca “ubhato…pe… pitāmahayugā”ti etena khattiyassa yonidosābhāvo dassito saṃsuddhaggahaṇikabhāvakittanato.",
  "tika-s0403t:258_3": "“Akkhitto”ti iminā kiriyāparādhābhāvo. Kiriyāparādhena hi sattā khepaṃ pāpuṇanti.",
  "tika-s0403t:258_4": "“Anupakkuṭṭho”ti iminā ayuttasaṃsaggābhāvo. Ayuttasaṃsaggañhi paṭicca sattā akkosaṃ labhanti.",
  "tika-s0403t:259_0": "Aḍḍhatā nāma vibhavasampannatā, sā taṃ taṃ upādāyupādāya vuccatīti āha “yo koci attano",
  "tika-s0403t:259_1": "santakena vibhavena aḍḍho hotī”ti. Tathā mahaddhanatāpīti taṃ ukkaṃsagataṃ dassetuṃ",
  "tika-s0403t:259_2": "“mahatā aparimāṇasaṅkhena dhanena samannāgato”ti vuttaṃ. Bhuñjitabbato paribhuñjitabbato",
  "tika-s0403t:259_3": "visesato kāmā bhogā nāmāti āha “pañcakāmaguṇavasenā”ti. Koṭṭhaṃ vuccati dhaññassa",
  "tika-s0403t:259_4": "āvasanaṭṭhānaṃ, koṭṭhabhūtaṃ agāraṃ koṭṭhāgāraṃ. Tenāha “dhaññena ca paripuṇṇakoṭṭhāgāro”ti.",
  "tika-s0403t:259_5": "Evaṃ sāragabbhaṃ koso, dhaññapariṭṭhapanaṭṭhānañca koṭṭhāgāranti dassetvā idāni tato",
  "tika-s0403t:259_6": "aññathā taṃ dassetuṃ “atha vā”tiādi vuttaṃ. Tattha yathā asino tikkhabhāvaparihārako",
  "tika-s0403t:259_7": "paṭicchado “koso”ti vuccati. Evaṃ rañño tikkhabhāvaparihāraṃ katvā caturaṅginī senā",
  "tika-s0403t:259_8": "kosoti āha “catubbidho koso hatthī assā rathā pattī”ti. Vatthakoṭṭhāgāraggahaṇeneva",
  "tika-s0403t:259_9": "sabbassapi bhaṇḍaṭṭhapanaṭṭhānassa gahitattā “tividhaṃ koṭṭhāgāra”nti vuttaṃ.",
  "tika-s0403t:260_0": "Yassā paññāya vasena puriso “paṇḍito”ti vuccati, taṃ paṇḍiccanti āha “paṇḍiccena",
  "tika-s0403t:260_1": "samannāgato”ti. Taṃtaṃitikattabbatāsu chekabhāvo byattabhāvo veyyattiyaṃ. Sammohaṃ",
  "tika-s0403t:260_2": "hiṃsati vidhamatīti medhā, sā etassa atthīti medhāvī. Ṭhāne ṭhāne uppatti etissā",
  "tika-s0403t:260_3": "atthīti ṭhānuppatti, ṭhānaso uppajjanapaññā. Vaḍḍhiattheti vaḍḍhisaṅkhāte atthe.",
  "tika-s0403t:261": "Yassaṃdisaṃsuttavaṇṇanā niṭṭhitā.",
  "tika-s0403t:262": "5-9. Patthanāsuttādivaṇṇanā",
  "tika-s0403t:263_0": "135-9. Pañcame hatthisminti hatthisippe. Hatthīti hi hatthivisayattā hatthisannissitattā",
  "tika-s0403t:263_1": "ca hatthisippaṃ gahitaṃ. Sesapadesupi eseva nayo. Vayatīti vayo, sobhanesu katthaci",
  "tika-s0403t:263_2": "apakkhalanto avitthāyanto tāni sandhāretuṃ sakkotīti attho. Na vayo avayo, tāni atthato",
  "tika-s0403t:263_3": "saddato ca sandhāretuṃ na sakkoti. Avayo na hotīti anavayo. Dve paṭisedhā pakatiṃ",
  "tika-s0403t:263_4": "gamentīti āha “anavayoti samattho”ti. Chaṭṭhādīni uttānatthāneva.",
  "tika-s0403t:264": "Patthanāsuttādivaṇṇanā niṭṭhitā.",
  "tika-s0403t:265": "10. Sotasuttavaṇṇanā",
  "tika-s0403t:266": "140. Dasame tibbānanti tikkhānaṃ. Kharānanti kakkasānaṃ. Kaṭukānanti dāruṇānaṃ. Asātānanti nasātānaṃ appiyānaṃ. Na tāsu mano appeti, na tā manaṃ appāyanti vaḍḍhentīti amanāpā.",
  "tika-s0403t:267": "Sotasuttavaṇṇanā niṭṭhitā.",
  "tika-s0403t:268": "Rājavaggavaṇṇanā niṭṭhitā.",
  "tika-s0403t:269": "(15) 5. Tikaṇḍakīvaggo",
  "tika-s0403t:270": "1. Avajānātisuttavaṇṇanā",
  "tika-s0403t:271_0": "141. Pañcamassa paṭhame datvā avajānātīti ettha eko bhikkhu mahāpuñño catupaccayalābhī",
  "tika-s0403t:271_1": "hoti, so cīvarādīni labhitvā aññaṃ appapuññaṃ āpucchati. Sopi tasmiṃ punappunaṃ āpucchantepi",
  "tika-s0403t:271_2": "gaṇhātiyeva. Athassa itaro thokaṃ kupito hutvā maṅkubhāvaṃ uppādetukāmo vadati “ayaṃ",
  "tika-s0403t:271_3": "attano dhammatāya cīvarādīni na labhati, amhe nissāya labhatī”ti. Evampi datvā avajānāti",
  "tika-s0403t:271_4": "nāma. Eko pana ekena saddhiṃ dve tīṇi vassāni vasanto pubbe taṃ puggalaṃ garuṃ katvā",
  "tika-s0403t:271_5": "gacchante gacchante kāle cittīkāraṃ na karoti, āsananisinnaṭṭhānampi na gacchati.",
  "tika-s0403t:271_6": "Ayampi puggalo saṃvāsena avajānāti nāma. Ādheyyamukhoti ādito dheyyamukho, paṭhamavacanasmiṃyeva",
  "tika-s0403t:271_7": "ṭhapitamukhoti attho. Tatthāyaṃ nayo – eko puggalo sāruppaṃyeva bhikkhuṃ “asāruppo",
  "tika-s0403t:271_8": "eso”ti katheti. Taṃ sutvā esa niṭṭhaṃ gacchati, puna aññena sabhāgena bhikkhunā “sāruppo",
  "tika-s0403t:271_9": "aya”nti vuttepi tassa vacanaṃ na gaṇhāti. Asukena nāma “asāruppo aya”nti amhākaṃ",
  "tika-s0403t:271_10": "kathitanti purimabhikkhunova kathaṃ gaṇhāti. Aparopissa dussīlaṃ “sīlavā”ti katheti.",
  "tika-s0403t:271_11": "Tassa vacanaṃ saddahitvā puna aññena “asāruppo eso bhikkhu, nāyaṃ tumhākaṃ santikaṃ",
  "tika-s0403t:271_12": "upasaṅkamituṃ yutto”ti vuttepi tassa vacanaṃ aggahetvā purimaṃyeva kathaṃ gaṇhāti.",
  "tika-s0403t:271_13": "Aparo vaṇṇampi kathitaṃ gaṇhāti, avaṇṇampi kathitaṃ gaṇhātiyeva. Ayampi ādheyyamukhoyeva",
  "tika-s0403t:271_14": "nāma ādhātabbamukho, yaṃ yaṃ suṇāti, tattha tattha ṭhapitamukhoti attho.",
  "tika-s0403t:272_0": "Loloti saddhādīnaṃ ittarakālappatitattā assaddhiyādīhi lulitabhāvena lolo. Ittarabhattītiādīsu",
  "tika-s0403t:272_1": "punappunaṃ bhajanena saddhāva bhattipemaṃ. Saddhāpemampi gehassitapemampi vaṭṭati,",
  "tika-s0403t:272_2": "pasādo saddhāpasādo. Evaṃ puggalo lolo hotīti evaṃ ittarasaddhāditāya puggalo lolo",
  "tika-s0403t:272_3": "nāma hoti. Haliddirāgo viya, thusarāsimhi koṭṭitakhānuko viya, assapiṭṭhiyaṃ ṭhapitakumbhaṇḍaṃ",
  "tika-s0403t:272_4": "viya ca anibaddhaṭṭhāne muhuttena kuppati. Mando momūhoti aññāṇabhāvena mando, avisayatāya",
  "tika-s0403t:272_5": "momūho, mahāmūḷhoti attho.",
  "tika-s0403t:273": "Avajānātisuttavaṇṇanā niṭṭhitā.",
  "tika-s0403t:274": "2-3. Ārabhatisuttādivaṇṇanā",
  "tika-s0403t:275_0": "142-3. Dutiye ārabhatīti ettha ārambha-saddo kammakiriyahiṃsanavīriyakopanāpattivītikkamesu",
  "tika-s0403t:275_1": "vattati. Tathā hesa “yaṃ kiñci dukkhaṃ sambhoti, sabbaṃ ārambhapaccayā”ti kamme āgato.",
  "tika-s0403t:275_2": "“Mahārambhā mahāyaññā, na te honti mahapphalā”ti kiriyāya. “Samaṇaṃ gotamaṃ uddissa",
  "tika-s0403t:275_3": "pāṇaṃ ārabhantī”ti hiṃsane. “Ārambhatha nikkhamatha, yuñjatha buddhasāsane”ti vīriye.",
  "tika-s0403t:275_4": "“Bījagāmabhūtagāmasamārambhā paṭivirato hotī”ti kopane. “Ārabhati ca vippaṭisārī",
  "tika-s0403t:275_5": "ca hotī”ti ayaṃ pana āpattivītikkame āgato, tasmā āpattivītikkamavasena ārabhati",
  "tika-s0403t:275_6": "ceva, tappaccayā ca vippaṭisārī hotīti ayamettha attho. Yathābhūtaṃ nappajānātīti",
  "tika-s0403t:275_7": "anadhigatattā yathāsabhāvato na jānāti. Yatthassāti yasmiṃ assa, yaṃ ṭhānaṃ patvā",
  "tika-s0403t:275_8": "etassa puggalassa uppannā pāpakā akusalā dhammā aparisesā nirujjhantīti attho. Kiṃ",
  "tika-s0403t:275_9": "pana patvā te nirujjhantīti? Arahattamaggaṃ, phalappattassa pana niruddhā nāma honti.",
  "tika-s0403t:275_10": "Evaṃ santepi idha maggakiccavasena pana phalameva vuttanti veditabbaṃ.",
  "tika-s0403t:276_0": "Ārabhatī na vippaṭisārī hotīti āpattiṃ āpajjati, taṃ panesa desetuṃ sabhāgapuggalaṃ",
  "tika-s0403t:276_1": "pariyesati, tasmā na vippaṭisārī hoti. Na ārabhati vippaṭisārī hotīti āpattiṃ na",
  "tika-s0403t:276_2": "āpajjati, vinayapaññattiyaṃ pana akovidattā anāpattiyā āpattisaññī hutvā vippaṭisārī",
  "tika-s0403t:276_3": "hotīti evamettha attho daṭṭhabbo. “Na ārabhati na vippaṭisārī hotī”ti yo vutto, kataro",
  "tika-s0403t:276_4": "so puggalo? Ossaṭṭhavīriyapuggalo. So hi “kiṃ me imasmiṃ kāle parinibbānena, anāgate",
  "tika-s0403t:276_5": "metteyyasammāsambuddhakāle parinibbāyissāmī”ti visuddhasīlopi paṭipattiṃ na pūreti.",
  "tika-s0403t:276_6": "So hi “kimatthaṃ āyasmā pamatto viharati, puthujjanassa nāma gati anibaddhā, tasmā",
  "tika-s0403t:276_7": "hi metteyyasammāsambuddhassa sammukhībhāvaṃ labheyyāsi, arahattatthāya vipassanaṃ",
  "tika-s0403t:276_8": "bhāvehī”ti ovaditabbova.",
  "tika-s0403t:277_0": "Sādhūti āyācanatthe nipāto. Idaṃ vuttaṃ hoti – yāva aparaddhaṃ vata āyasmatā, evaṃ",
  "tika-s0403t:277_1": "santepi mayaṃ āyasmantaṃ yācāma, desetabbayuttakassa desanāya, vuṭṭhātabbayuttakassa",
  "tika-s0403t:277_2": "vuṭṭhānena, āvikātabbayuttakassa āvikiriyāya ārambhaje āsave pahāya suddhante ṭhitabhāvapaccavekkhaṇena",
  "tika-s0403t:277_3": "vippaṭisāraje āsave paṭivinodetvā nīharitvā vipassanācittañceva vipassanāpaññañca",
  "tika-s0403t:277_4": "vaḍḍhetūti. Amunā pañcamena puggalenāti etena pañcamena khīṇāsavapuggalena. Samasamo",
  "tika-s0403t:277_5": "bhavissatīti lokuttaraguṇehi samabhāveneva samo bhavissatīti evaṃ khīṇāsavena ovaditabboti",
  "tika-s0403t:277_6": "attho. Tatiyaṃ uttānameva.",
  "tika-s0403t:278": "Ārabhatisuttādivaṇṇanā niṭṭhitā.",
  "tika-s0403t:279": "4-6. Tikaṇḍakīsuttādivaṇṇanā",
  "tika-s0403t:280_0": "144-6. Catutthe paṭikūleti amanuññe aniṭṭhe. Appaṭikūlasaññīti iṭṭhākāreneva pavattacitto.",
  "tika-s0403t:280_1": "Iṭṭhasmiṃ vatthusmiṃ asubhāya vā pharati, aniccato vā upasaṃharati upaneti pavatteti.",
  "tika-s0403t:280_2": "Aniṭṭhasmiṃ vatthusminti aniṭṭhe sattasaññite ārammaṇe. Mettāya vā pharatīti mettaṃ",
  "tika-s0403t:280_3": "hitesitaṃ upasaṃharanto sabbatthakameva vā tattha pharati. Dhātuto vā upasaṃharatīti",
  "tika-s0403t:280_4": "dhammasabhāvacintanena dhātuto paccavekkhaṇāya dhātumanasikāraṃ vā tattha pavatteti.",
  "tika-s0403t:280_5": "Tadubhayaṃ abhinivajjetvāti sabhāvato ānubhāvato ca upatiṭṭhantaṃ ārammaṇe paṭikūlabhāvaṃ",
  "tika-s0403t:280_6": "appaṭikūlabhāvañcāti taṃ ubhayaṃ pahāya aggahetvā, sabbasmiṃ pana tasmiṃ majjhatto",
  "tika-s0403t:280_7": "hutvāti vuttaṃ hoti. Majjhatto hutvā viharitukāmo pana kiṃ karotīti? Iṭṭhāniṭṭhesu",
  "tika-s0403t:280_8": "āpāthaṃ gatesu neva somanassito hoti, na domanassito hoti. Upekkhako vihareyyāti",
  "tika-s0403t:280_9": "iṭṭhe arajjanto aniṭṭhe adussanto yathā aññe asamapekkhanena mohaṃ uppādenti, evaṃ",
  "tika-s0403t:280_10": "anuppādento chasu ārammaṇesu chaḷaṅgupekkhāya upekkhako vihareyya. Tenevāha “chaḷaṅgupekkhāvasena",
  "tika-s0403t:280_11": "pañcamo”ti. Iṭṭhāniṭṭhachaḷārammaṇāpāthe parisuddhapakatibhāvāvijahanalakkhaṇāya",
  "tika-s0403t:280_12": "chasu dvāresu pavattanato “chaḷaṅgupekkhā”ti laddhanāmāya tatramajjhattupekkhāya",
  "tika-s0403t:280_13": "vasena pañcamo vāro vuttoti attho. Pañcamaṃ chaṭṭhañca uttānameva.",
  "tika-s0403t:281": "Tikaṇḍakīsuttādivaṇṇanā niṭṭhitā.",
  "tika-s0403t:282": "7-10. Asappurisadānasuttādivaṇṇanā",
  "tika-s0403t:283_0": "147-150. Sattame asakkaccanti anādaraṃ katvā. Deyyadhammassa asakkaccakaraṇaṃ nāma",
  "tika-s0403t:283_1": "asampannaṃ karotīti āha “na sakkaritvā suciṃ katvā detī”ti, uttaṇḍulādidosavirahitaṃ",
  "tika-s0403t:283_2": "sucisampannaṃ katvā na detīti attho. Acittīkatvāti na citte katvā, na pūjetvāti attho.",
  "tika-s0403t:283_3": "Pūjento hi pūjetabbavatthuṃ citte ṭhapeti, na tato bahi karoti. Cittaṃ vā acchariyaṃ",
  "tika-s0403t:283_4": "katvā paṭipattivikaraṇaṃ sambhāvanakiriyā, tappaṭikkhepato acittīkaraṇaṃ asambhāvanakiriyā.",
  "tika-s0403t:283_5": "Agāravena detīti puggale agaruṃ karonto nisīdanaṭṭhāne asammajjitvā yattha vā tattha",
  "tika-s0403t:283_6": "vā nisīdāpetvā yaṃ vā taṃ vā ādhārakaṃ ṭhapetvā dānaṃ deti. Asahatthāti na attano",
  "tika-s0403t:283_7": "hatthena deti, dāsakammakarodīhi dāpeti. Apaviddhaṃ detīti antarā apaviddhaṃ vicchedaṃ",
  "tika-s0403t:283_8": "katvā deti. Tenāha “na nirantaraṃ detī”ti. Atha vā apaviddhaṃ detīti ucchiṭṭhādichaḍḍanīyadhammaṃ",
  "tika-s0403t:283_9": "viya avakkhittakaṃ katvā deti. Tenāha “chaḍḍetukāmo viya detī”ti. “Addhā imassa dānassa",
  "tika-s0403t:283_10": "phalameva āgacchatī”ti evaṃ yassa kammassakatādiṭṭhi atthi, so āgamanadiṭṭhiko, ayaṃ",
  "tika-s0403t:283_11": "pana na tādisoti anāgamanadiṭṭhiko. Tenāha “katassa nāma phalaṃ āgamissatī”tiādi.",
  "tika-s0403t:283_12": "Aṭṭhamādīsu natthi vattabbaṃ.",
  "tika-s0403t:284": "Asappurisadānasuttādivaṇṇanā niṭṭhitā.",
  "tika-s0403t:285": "Tikaṇḍakīvaggavaṇṇanā niṭṭhitā.",
  "tika-s0403t:286": "Tatiyapaṇṇāsakaṃ niṭṭhitaṃ.",
  "tika-s0403t:287": "4. Catutthapaṇṇāsakaṃ",
  "tika-s0403t:288": "(16) 1. Saddhammavaggo",
  "tika-s0403t:289": "151-160. Paṭhamo vaggo uttānatthoyeva.",
  "tika-s0403t:290": "(17) 2. Āghātavaggo",
  "tika-s0403t:291": "1-5. Paṭhamaāghātapaṭivinayasuttādivaṇṇanā",
  "tika-s0403t:292": "161-165. Dutiyassa paṭhame natthi vattabbaṃ. Dutiye āghāto paṭivinayati ettha, etehīti vā āghātapaṭivinayā. Tenāha “āghāto etehi paṭivinetabbo”tiādi.",
  "tika-s0403t:293": "Nantakanti anantakaṃ, antavirahitaṃ vatthakhaṇḍaṃ. Yadi hi tassa anto bhaveyya, “pilotikā”ti saṅkhaṃ na gaccheyya.",
  "tika-s0403t:294_0": "Sevālenāti bījakaṇṇikakesarādibhedena sevālena. Udakapappaṭakenāti nīlamaṇḍūkapiṭṭhivaṇṇena",
  "tika-s0403t:294_1": "udakapiṭṭhiṃ chādetvā nibbattena udakapiṭṭhikena. Ghammena anugatoti ghammena phuṭṭho",
  "tika-s0403t:294_2": "abhibhūto. Cittuppādanti paṭighasampayuttacittuppādaṃ.",
  "tika-s0403t:295_0": "Visabhāgavedanuppattiyā kakaceneva iriyāpathapavattinivāraṇena chindanto ābādhati",
  "tika-s0403t:295_1": "pīḷetīti ābādho, so assa atthīti ābādhiko. Taṃsamuṭṭhānena dukkhito sañjātadukkho.",
  "tika-s0403t:295_2": "Bāḷhagilānoti adhimattagilāno. Gāmantanāyakassāti gāmantasampāpakassa.",
  "tika-s0403t:296_0": "Pasannabhāvena udakassa acchabhāvo veditabboti āha “acchodakāti pasannodakā”ti. Sādurasatāya",
  "tika-s0403t:296_1": "sātatāti āha “madhurodakā”ti. Tanukameva salilaṃ visesato sītalaṃ, na bahalāti āha",
  "tika-s0403t:296_2": "“tanusītasalilā”ti. Setakāti nikkaddamā. Sacikkhallādivasena hi udakassa vivaṇṇatā.",
  "tika-s0403t:296_3": "Sabhāvato pana taṃ setavaṇṇameva. Tatiyādīni uttānatthāneva.",
  "tika-s0403t:297": "Paṭhamaāghātapaṭivinayasuttādivaṇṇanā niṭṭhitā.",
  "tika-s0403t:298": "6. Nirodhasuttavaṇṇanā",
  "tika-s0403t:299_0": "166. Chaṭṭhe amarisanattheti asahanatthe. Anāgatavacanaṃ katanti anāgatasaddappayogo",
  "tika-s0403t:299_1": "kato, attho pana vattamānakālikova. Akkharacintakā hi īdisesu ṭhānesu anokappanāmarisanatthavasena",
  "tika-s0403t:299_2": "atthisadde upapade vattamānakālepi anāgatavacanaṃ karonti.",
  "tika-s0403t:300": "Nirodhasuttavaṇṇanā niṭṭhitā.",
  "tika-s0403t:301": "7-9. Codanāsuttādivaṇṇanā",
  "tika-s0403t:302_0": "167-9. Sattame vatthusandassanāti yasmiṃ vatthusmiṃ āpatti, tassa sarūpato dassanaṃ.",
  "tika-s0403t:302_1": "Āpattisandassanāti yaṃ āpattiṃ so āpanno, tassā dassanaṃ. Saṃvāsappaṭikkhepoti uposathappavāraṇādisaṃvāsassa",
  "tika-s0403t:302_2": "paṭikkhipanaṃ akaraṇaṃ. Sāmīcippaṭikkhepoti abhivādanādisāmīcikiriyāya akaraṇaṃ.",
  "tika-s0403t:302_3": "Codayamānenāti codentena. Cuditakassa kāloti cuditakassa codetabbakālo. Puggalanti",
  "tika-s0403t:302_4": "codetabbapuggalaṃ. Upaparikkhitvāti “ayaṃ cuditakalakkhaṇe tiṭṭhati, na tiṭṭhatī”ti",
  "tika-s0403t:302_5": "vīmaṃsitvā. Ayasaṃ āropetīti “ime maṃ abhūtena abbhācikkhantā ayasaṃ byasanaṃ uppādentī”ti",
  "tika-s0403t:302_6": "bhikkhūnaṃ ayasaṃ uppādeti. Aṭṭhamanavamāni uttānatthāneva.",
  "tika-s0403t:303": "Codanāsuttādivaṇṇanā niṭṭhitā.",
  "tika-s0403t:304": "10. Bhaddajisuttavaṇṇanā",
  "tika-s0403t:305_0": "170. Dasame abhibhavitvā ṭhito ime satteti adhippāyo. Yasmā pana so “pāsaṃsabhāvena",
  "tika-s0403t:305_1": "uttamabhāvena ca te satte abhibhavitvā ṭhito”ti attānaṃ maññati, tasmā vuttaṃ “jeṭṭhako”ti.",
  "tika-s0403t:305_2": "Aññadatthu dasoti dassane antarāyābhāvavacanena ñeyyavisesapariggāhikabhāvena ca",
  "tika-s0403t:305_3": "anāvaraṇadassāvitaṃ paṭijānātīti āha “sabbaṃ passatīti adhippāyo”ti.",
  "tika-s0403t:306": "Bhaddajisuttavaṇṇanā niṭṭhitā.",
  "tika-s0403t:307": "Āghātavaggavaṇṇanā niṭṭhitā.",
  "tika-s0403t:308": "(18) 3. Upāsakavaggo",
  "tika-s0403t:309": "1-6. Sārajjasuttādivaṇṇanā",
  "tika-s0403t:310_0": "171-176. Tatiyassa paṭhamadutiyatatiyacatutthe natthi vattabbaṃ. Pañcame upāsakapacchimakoti",
  "tika-s0403t:310_1": "upāsakanihīno. “Iminā diṭṭhādinā idaṃ nāma maṅgalaṃ bhavissatī”ti evaṃ bālajanaparikappitakotūhalasaṅkhātena",
  "tika-s0403t:310_2": "diṭṭhasutamutamaṅgalena samannāgato kotūhalamaṅgaliko. Tenāha “iminā idaṃ bhavissatī”tiādi.",
  "tika-s0403t:310_3": "Maṅgalaṃ paccetīti diṭṭhamaṅgalādibhedaṃ maṅgalameva patthiyāyati. No kammanti kammassakataṃ",
  "tika-s0403t:310_4": "no patthiyāyati. Imamhā sāsanāti ito sabbaññubuddhasāsanato. Bahiddhāti bāhirakasamaye.",
  "tika-s0403t:310_5": "Dakkhiṇeyyaṃ pariyesatīti “duppaṭipannā dakkhiṇeyyā”ti saññī gavesati. Ettha dakkhiṇapariyesanapubbakāre",
  "tika-s0403t:310_6": "ekaṃ katvā pañca dhammā veditabbā. Chaṭṭhaṃ uttānameva.",
  "tika-s0403t:311": "Sārajjasuttādivaṇṇanā niṭṭhitā.",
  "tika-s0403t:312": "7-8. Vaṇijjāsuttādivaṇṇanā",
  "tika-s0403t:313_0": "177-8. Sattame satthavaṇijjāti āvudhabhaṇḍaṃ katvā vā kāretvā vā kataṃ vā paṭilabhitvā",
  "tika-s0403t:313_1": "tassa vikkayo. Āvudhabhaṇḍaṃ kāretvā tassa vikkayoti idaṃ pana nidassanamattaṃ. Sūkaramigādayo",
  "tika-s0403t:313_2": "posetvā tesaṃ vikkayoti sūkaramigādayo posetvā tesaṃ maṃsaṃ sampādetvā vikkayo. Ettha",
  "tika-s0403t:313_3": "ca satthavaṇijjā paroparādhanimittatāya akaraṇīyā vuttā, sattavaṇijjā abhujissabhāvakaraṇato,",
  "tika-s0403t:313_4": "maṃsavisavaṇijjā vadhahetuto, majjavaṇijjā pamādaṭṭhānato. Aṭṭhamaṃ uttānameva.",
  "tika-s0403t:314": "Vaṇijjāsuttādivaṇṇanā niṭṭhitā.",
  "tika-s0403t:315": "9. Gihisuttavaṇṇanā",
  "tika-s0403t:316_0": "179. Navame ābhicetasikānanti abhicetoti abhikkantaṃ visuddhacittaṃ vuccati adhicittaṃ",
  "tika-s0403t:316_1": "vā, abhicetasi jātāni ābhicetasikāni, abhiceto sannissitānīti vā ābhicetasikāni.",
  "tika-s0403t:316_2": "Tenevāha “uttamacittanissitāna”nti. Diṭṭhadhammasukhavihārānanti diṭṭhadhamme sukhavihārānaṃ.",
  "tika-s0403t:316_3": "Diṭṭhadhammoti paccakkho attabhāvo vuccati, tattha sukhavihārānanti attho. Rūpāvacarajjhānānametaṃ",
  "tika-s0403t:316_4": "adhivacanaṃ. Tāni hi appetvā nisinnā jhāyino imasmiṃyeva attabhāve asaṃkiliṭṭhaṃ",
  "tika-s0403t:316_5": "nekkhammasukhaṃ vindanti, tasmā “diṭṭhadhammasukhavihārānī”ti vuccanti.",
  "tika-s0403t:317_0": "Catubbidhamerayanti pupphāsavo, phalāsavo, guḷāsavo, madhvāsavoti evaṃ catuppabhedaṃ",
  "tika-s0403t:317_1": "merayaṃ. Pañcavidhañca suranti pūvasurā, piṭṭhasurā, odanasurā, kiṇṇapakkhittā, sambhārasaṃyuttāti",
  "tika-s0403t:317_2": "evaṃ pañcappabhedaṃ suraṃ. Puññaṃ attho etassāti puññattho. Yasmā panesa puññena",
  "tika-s0403t:317_3": "atthiko nāma hoti, tasmā vuttaṃ “puññena atthikassā”ti. Sesamettha uttānameva.",
  "tika-s0403t:318": "Gihisuttavaṇṇanā niṭṭhitā.",
  "tika-s0403t:319": "10. Gavesīsuttavaṇṇanā",
  "tika-s0403t:320_0": "180. Dasame sukāraṇanti bodhiparipācanassa ekantikaṃ sundaraṃ kāraṇaṃ. Mandahasitanti",
  "tika-s0403t:320_1": "īsakaṃ hasitaṃ. Kahaṃ kahanti hāsasaddassa anukaraṇametaṃ. Haṭṭhappahaṭṭhākāramattanti",
  "tika-s0403t:320_2": "haṭṭhassa pahaṭṭhākāramattaṃ. Yathā gahitasaṅketā “pahaṭṭho bhagavā”ti sañjānanti,",
  "tika-s0403t:320_3": "evaṃ ākāranidassanamattaṃ.",
  "tika-s0403t:321_0": "Idāni iminā pasaṅgena hāsasamuṭṭhānaṃ vibhāgato dassetuṃ “hasitañca nāmeta”ntiādi",
  "tika-s0403t:321_1": "āraddhaṃ. Tattha ajjhupekkhanavasenapi hāso na sambhavati, pageva domanassavasenāti",
  "tika-s0403t:321_2": "āha “terasahi somanassasahagatacittehī”ti. Nanu ca keci kodhavasenapi hasantīti?",
  "tika-s0403t:321_3": "Na, te sampiyanti kodhavatthuṃ tattha “mayaṃ dāni yathākāmakāritaṃ āpajjissāmā”ti",
  "tika-s0403t:321_4": "duviññeyyantarena somanassacitteneva hāsassa uppajjanato. Tesūti pañcasu somanassasahagatakiriyacittesu.",
  "tika-s0403t:321_5": "Balavārammaṇeti uḷāratame ārammaṇe yamakapāṭihāriyasadise. Dubbalārammaṇeti anuḷāraārammaṇe.",
  "tika-s0403t:322_0": "“Imasmiṃ pana ṭhāne…pe… uppādetī”ti idaṃ porāṇaṭṭhakathāyaṃ tathā āgatattā vuttaṃ,",
  "tika-s0403t:322_1": "na sahetukasomanassasahagatacittehi bhagavato sitaṃ na hotīti dassanattaṃ. Abhidhammaṭīkāyaṃ",
  "tika-s0403t:322_2": "pana “atītaṃsādīsu appaṭihataṃ ñāṇaṃ vatvā ‘imehi dhammehi samannāgatassa buddhassa",
  "tika-s0403t:322_3": "bhagavato sabbaṃ kāyakammaṃ ñāṇapubbaṅgamaṃ ñāṇānuparivattī’tiādivacanato ‘bhagavato",
  "tika-s0403t:322_4": "idaṃ cittaṃ uppajjatī’ti vuttavacanaṃ vicāretabba”nti vuttaṃ. Tattha iminā hasituppādacittena",
  "tika-s0403t:322_5": "pavattiyamānampi bhagavato sitakaraṇaṃ pubbenivāsaanāgataṃsasabbaññutaññāṇānaṃ anuvattakattā",
  "tika-s0403t:322_6": "ñāṇānuparivattiyevāti evaṃ pana ñāṇānuparivattibhāve sati na koci pāḷiaṭṭhakathānaṃ",
  "tika-s0403t:322_7": "virodho. Tathā hi abhidhammaṭṭhakathāyaṃ “tesaṃ ñāṇānaṃ ciṇṇapariyante idaṃ cittaṃ",
  "tika-s0403t:322_8": "uppajjatī”ti vuttaṃ. Avassañcetaṃ evaṃ icchitabbaṃ, aññathā āvajjanacittassapi bhagavato",
  "tika-s0403t:322_9": "tathārūpe kāle na yujjeyya. Tassapi hi viññattisamuṭṭhāpakabhāvassa nicchitattā.",
  "tika-s0403t:322_10": "Tathā hi vuttaṃ “evañca katvā manodvārāvajjanassapi viññattisamuṭṭhāpakattaṃ upapannaṃ",
  "tika-s0403t:322_11": "hotī”ti na ca viññattisamuṭṭhāpakatte taṃsamuṭṭhānakāyaviññattiyā kāyakammādibhāvaṃ",
  "tika-s0403t:322_12": "āpajjanabhāvo vissajjatīti.",
  "tika-s0403t:323_0": "Hasitanti sitameva sandhāya vadati. Tenāha “evaṃ appamattakampī”ti. Samosaritā vijjulatā.",
  "tika-s0403t:323_1": "Sā hi itaravijjulatā viya khaṇaṭṭhitiyā sīghanirodhā ca na hoti, apica kho dandhanirodhā,",
  "tika-s0403t:323_2": "na ca sabbakālikā. Dīdhiti pāvakamahāmeghato vā cātuddīpikamahāmeghato vā niccharati.",
  "tika-s0403t:323_3": "Tenāha “cātuddīpikamahāmeghamukhato”ti. Ayaṃ kira tāsaṃ rasmīnaṃ dhammatā, yadidaṃ",
  "tika-s0403t:323_4": "tikkhattuṃ sīsaṃ padakkhiṇaṃ katvā dāṭhaggesuyeva antaradhānaṃ. Sesamettha suviññeyyameva.",
  "tika-s0403t:324": "Gavesīsuttavaṇṇanā niṭṭhitā.",
  "tika-s0403t:325": "Upāsakavaggavaṇṇanā niṭṭhitā.",
  "tika-s0403t:326": "(19) 4. Araññavaggo",
  "tika-s0403t:327": "1. Āraññikasuttavaṇṇanā",
  "tika-s0403t:328_0": "181. Catutthassa paṭhame appīcchataṃyeva nissāyātiādīsu “iti appiccho bhavissāmī”ti",
  "tika-s0403t:328_1": "idaṃ me āraññikaṅgaṃ appicchatāya saṃvattissati, “iti santuṭṭho bhavissāmī”ti idaṃ",
  "tika-s0403t:328_2": "me āraññikaṅgaṃ santuṭṭhiyā saṃvattissati, “iti kilese sallikhissāmī”ti idaṃ me āraññikaṅgaṃ",
  "tika-s0403t:328_3": "kilesasallikhanatthāya saṃvattissatīti āraññiko hoti. Aggoti jeṭṭhako. Sesāni tasseva vevacanāni.",
  "tika-s0403t:329_0": "Gavā khīranti gāvito khīraṃ nāma hoti, na gāviyā dadhi. Khīramhā dadhītiādīsupi eseva",
  "tika-s0403t:329_1": "nayo. Evamevanti yathā etesu pañcasu gorasesu sappimaṇḍo aggo, evamevaṃ imesu pañcasu",
  "tika-s0403t:329_2": "āraññikesu yo ayaṃ appicchatādīni nissāya āraññiko hoti, ayaṃ aggo ceva seṭṭho ca",
  "tika-s0403t:329_3": "mokkho ca pavaro ca. Imesu āraññikesu jātiāraññikā veditabbā, na āraññikanāmamattena",
  "tika-s0403t:329_4": "āraññikāti veditabbā. Paṃsukūlikādīsupi eseva nayo.",
  "tika-s0403t:330": "Āraññikasuttavaṇṇanā niṭṭhitā.",
  "tika-s0403t:331": "Araññavaggavaṇṇanā niṭṭhitā.",
  "tika-s0403t:332": "(20) 5. Brāhmaṇavaggo",
  "tika-s0403t:333": "1. Soṇasuttavaṇṇanā",
  "tika-s0403t:334_0": "191. Pañcamassa paṭhame sampiyenevāti aññamaññapemeneva kāyena ca cittena ca missībhūtā",
  "tika-s0403t:334_1": "saṅghaṭṭitā saṃsaṭṭhā hutvā saṃvāsaṃ vattenti, na appiyena niggahena vāti vuttaṃ",
  "tika-s0403t:334_2": "hoti. Tenāha “piya”ntiādi. Udaraṃ avadihati upacinoti pūretīti udarāvadehakaṃ. Bhāvanapuṃsakañcetaṃ,",
  "tika-s0403t:334_3": "udarāvadehakaṃ katvā udaraṃ pūretvāti attho. Tenāha “udaraṃ avadihitvā”tiādi.",
  "tika-s0403t:335": "Soṇasuttavaṇṇanā niṭṭhitā.",
  "tika-s0403t:336": "2. Doṇabrāhmaṇasuttavaṇṇanā",
  "tika-s0403t:337_0": "192. Dutiye pavattāroti pāvacanabhāvena vattāro. Yasmā te tesaṃ mantānaṃ pavattanakā,",
  "tika-s0403t:337_1": "tasmā āha “pavattayitāro”ti. Sudde bahi katvā rahobhāsitabbaṭṭhena mantā eva taṃtaṃatthappaṭipattihetutāya",
  "tika-s0403t:337_2": "mantapadaṃ. Anupanītāsādhāraṇatāya rahassabhāvena vattabbakiriyāya adhigamūpāyaṃ.",
  "tika-s0403t:337_3": "Sajjhāyitanti gāyanavasena sajjhāyitaṃ. Taṃ pana udattānudattādīnaṃ sarānaṃ sampadāvaseneva",
  "tika-s0403t:337_4": "icchitanti āha “sarasampattivasenā”ti. Aññesaṃ vuttanti pāvacanabhāvena aññesaṃ vuttaṃ.",
  "tika-s0403t:337_5": "Samupabyūḷhanti saṅgahetvā uparūpari saññūḷhaṃ. Rāsikatanti iruvedayajuvedasāmavedādivasena,",
  "tika-s0403t:337_6": "tatthāpi paccekaṃ mantabrahmādivasena, ajjhāyānuvākādivasena ca rāsikataṃ. Tesanti",
  "tika-s0403t:337_7": "mantānaṃ kattūnaṃ. Dibbena cakkhunā oloketvāti dibbacakkhuparibhaṇḍena yathākammūpagañāṇena",
  "tika-s0403t:337_8": "sattānaṃ kammassakatādiṃ, paccakkhato dassanaṭṭhena dibbacakkhusadisena pubbenivāsañāṇena",
  "tika-s0403t:337_9": "atītakappe brāhmaṇānaṃ mantajjhenavidhiñca oloketvā. Pāvacanena saha saṃsandetvāti",
  "tika-s0403t:337_10": "kassapasammāsambuddhassa yaṃ vacanaṃ vaṭṭasannissitaṃ, tena saha aviruddhaṃ katvā.",
  "tika-s0403t:337_11": "Na hi tesaṃ vivaṭṭasannissito attho paccakkho hoti. Aparāpareti aṭṭhakādīhi aparāpare",
  "tika-s0403t:337_12": "pacchimā okkākarājakālādīsu uppannā. Pakkhipitvāti aṭṭhakādīhi ganthitamantapadesu",
  "tika-s0403t:337_13": "kilesasannissitapadānaṃ tattha tattha pade pakkhipanaṃ katvā. Viruddhe akaṃsūti brāhmaṇadhammikasuttādīsu",
  "tika-s0403t:337_14": "āgatanayena saṃkilesatthadīpanato paccanīkabhūte akaṃsu.",
  "tika-s0403t:338_0": "Usūnaṃ asanakammaṃ issatthaṃ, dhanusippena jīvikā. Idha pana issatthaṃ viyāti issatthaṃ,",
  "tika-s0403t:338_1": "sabbaāvudhajīvikāti āha “yodhājīvakammenā”ti, āvudhaṃ gahetvā upaṭṭhānakammenāti",
  "tika-s0403t:338_2": "attho. Rājaporisaṃ nāma vinā āvudhena poroheccāmaccakammādirājakammaṃ katvā rājupaṭṭhānaṃ.",
  "tika-s0403t:338_3": "Sippaññatarenāti gahitāvasesena hatthiassasippādinā. Kumārabhāvato pabhuti caraṇena",
  "tika-s0403t:338_4": "komārabrahmacariyaṃ.",
  "tika-s0403t:339_0": "Udakaṃ pātetvā dentīti dvāre ṭhitasseva brāhmaṇassa hatthe udakaṃ āsiñcantā “idaṃ",
  "tika-s0403t:339_1": "te, brāhmaṇa, bhariyaṃ posāpanatthāya demā”ti vatvā denti. Kasmā pana te evaṃ brahmacariyaṃ",
  "tika-s0403t:339_2": "caritvāpi dāraṃ pariyesanti, na yāvajīvaṃ brahmacārino hontīti? Micchādiṭṭhivasena.",
  "tika-s0403t:339_3": "Tesañhī evaṃ diṭṭhi hoti “yo puttaṃ na uppādeti, so kulavaṃsacchedakaro hoti, tato",
  "tika-s0403t:339_4": "niraye paccatī”ti. Cattāro kira abhāyitabbaṃ bhāyanti gaṇḍuppādako, kikī, kontinī,",
  "tika-s0403t:339_5": "brāhmaṇoti. Gaṇḍuppādā kira mahāpathaviyā khayanabhayena mattabhojanā honti, na bahuṃ",
  "tika-s0403t:339_6": "mattikaṃ khādanti. Kikī sakuṇikā ākāsapatanabhayena aṇḍassa upari uttānā seti. Kontinī",
  "tika-s0403t:339_7": "sakuṇī pathavīkampanabhayena pādehi bhūmiṃ na suṭṭhu akkamati. Brāhmaṇā kulavaṃsūpacchedabhayena",
  "tika-s0403t:339_8": "dāraṃ pariyesanti. Āhu cettha –",
  "tika-s0403t:340": "“Gaṇḍuppādo kikī ceva, kontī brāhmaṇadhammiko;",
  "tika-s0403t:341": "Ete abhayaṃ bhāyanti, sammūḷhā caturo janā”ti. ;",
  "tika-s0403t:342": "Sesamettha uttānameva.",
  "tika-s0403t:343": "Doṇabrāhmaṇasuttavaṇṇanā niṭṭhitā.",
  "tika-s0403t:344": "3. Saṅgāravasuttavaṇṇanā",
  "tika-s0403t:345_0": "193. Tatiye paṭhamaññevāti puretaraṃyeva, asajjhāyakatānaṃ mantānaṃ appaṭibhānaṃ",
  "tika-s0403t:345_1": "pageva paṭhamaṃyeva siddhaṃ, tattha vattabbameva natthīti adhippāyo. Pariyuṭṭhānaṃ",
  "tika-s0403t:345_2": "nāma abhibhavo gahaṇanti āha “kāmarāgapariyuṭṭhitenāti kāmarāgaggahitenā”ti. Vikkhambheti",
  "tika-s0403t:345_3": "apanetīti vikkhambhanaṃ, paṭipakkhato nissarati etenāti nissaraṇaṃ. Vikkhambhanañca",
  "tika-s0403t:345_4": "taṃ nissaraṇañcāti vikkhambhananissaraṇaṃ. Tenāha “tatthā”tiādi. Sesapadadvayepi",
  "tika-s0403t:345_5": "eseva nayo. Attanā araṇīyo pattabbo attho attattho. Tathā parattho veditabbo.",
  "tika-s0403t:346_0": "“Aniccato anupassanto niccasaññaṃ pajahatī”tiādīsu byāpādādīnaṃ anāgatattā byāpādavāre",
  "tika-s0403t:346_1": "tadaṅganissaraṇaṃ na gahitaṃ. Kiñcāpi na gahitaṃ, paṭisaṅkhānavasena tassa vinodetabbatāya",
  "tika-s0403t:346_2": "tadaṅganissaraṇampi labbhatevāti sakkā viññātuṃ. Ālokasaññā upacārappattā vā appanāppattā",
  "tika-s0403t:346_3": "vā. Yo koci kasiṇajjhānādibhedo samatho. Dhammavavatthānaṃ upacārappanāppattavasena gahetabbaṃ.",
  "tika-s0403t:347_0": "Kudhitoti tatto. Ussūrakajātoti tasseva kudhitabhāvassa ussūrakaṃ accuṇhataṃ patto.",
  "tika-s0403t:347_1": "Tenāha “usumakajāto”ti. Tilabījakādibhedenāti tilabījakaṇṇikakesarādibhedena sevālena.",
  "tika-s0403t:347_2": "Paṇakenāti udakapicchillena. Appasanno ākulatāya. Asannisinno kalaluppattiyā. Anālokaṭṭhāneti ālokarahite ṭhāne.",
  "tika-s0403t:348": "Saṅgāravasuttavaṇṇanā niṭṭhitā.",
  "tika-s0403t:349": "4. Kāraṇapālīsuttavaṇṇanā",
  "tika-s0403t:350_0": "194. Catutthe paṇḍito maññeti ettha maññeti idaṃ “maññatī”ti iminā samānatthaṃ nipātapadaṃ.",
  "tika-s0403t:350_1": "Tassa iti-saddaṃ ānetvā atthaṃ dassento “paṇḍitoti maññatī”ti āha. Anumatipucchāvasena",
  "tika-s0403t:350_2": "cetaṃ vuttaṃ. Tenevāha “udāhu no”ti. “Taṃ kiṃ maññati bhavaṃ piṅgiyānī samaṇassa",
  "tika-s0403t:350_3": "gotamassa paññāveyyattiya”nti vuttamevatthaṃ puna gaṇhanto “paṇḍito maññe”ti āha,",
  "tika-s0403t:350_4": "tasmā vuttaṃ “bhavaṃ piṅgiyānī samaṇaṃ gotamaṃ paṇḍitoti maññati udāhu no”ti, yathā",
  "tika-s0403t:350_5": "te khameyya, tathā naṃ kathehīti adhippāyo. Ahaṃ ko nāma, mama avisayo esoti dasseti.",
  "tika-s0403t:350_6": "Ko cāti hetunissakke paccattavacananti āha “kuto cā”ti. Tathā cāha “kena kāraṇena",
  "tika-s0403t:350_7": "jānissāmī”ti, yena kāraṇena samaṇassa gotamassa paññāveyyattiyaṃ jāneyyaṃ, taṃ kāraṇaṃ",
  "tika-s0403t:350_8": "mayi natthīti adhippāyo. Buddhoyeva bhaveyya abuddhassa sabbathā buddhañāṇānubhāvaṃ",
  "tika-s0403t:350_9": "jānituṃ asakkuṇeyyattāti. Vuttañhetaṃ – “appamattakaṃ panetaṃ, bhikkhave, oramattakaṃ",
  "tika-s0403t:350_10": "sīlamattakaṃ, yena puthujjano tathāgatassa vaṇṇaṃ vadamāno vadeyya. Atthi, bhikkhave,",
  "tika-s0403t:350_11": "aññeva dhammā gambhīrā duddasā duranubodhā…pe… yehi tathāgatassa yathābhūtaṃ vaṇṇaṃ",
  "tika-s0403t:350_12": "sammā vadamāno vadeyyā”ti ca. Etthāti “sopi nūnassa tādiso”ti etasmiṃ pade.",
  "tika-s0403t:351_0": "Pasatthappasatthoti pasatthehi pāsaṃsehi attano guṇeheva so pasattho, na tassa kittinā,",
  "tika-s0403t:351_1": "pasaṃsāsabhāveneva pāsaṃsoti attho. Tenāha “sabbaguṇāna”ntiādi. Maṇiratananti cakkavattino maṇiratanaṃ.",
  "tika-s0403t:352_0": "Sadevake pāsaṃsānampi pāsaṃsoti dassetuṃ “pasatthehi vā”ti dutiyavikappo gahito.",
  "tika-s0403t:352_1": "Araṇīyato attho, so eva vasatīti vasoti atthavaso. Tassa tassa payogassa ānisaṃsabhūtaṃ",
  "tika-s0403t:352_2": "phalanti āha “atthavasanti atthānisaṃsa”nti. Attho vā phalaṃ tadadhīnavuttitāya vaso",
  "tika-s0403t:352_3": "etassāti atthavaso, kāraṇaṃ.",
  "tika-s0403t:353": "Khuddakamadhūti khuddakamakkhikāhi katadaṇḍakamadhu. Aneḷakanti niddosaṃ apagatamakkhikaṇḍakaṃ.",
  "tika-s0403t:354_0": "Udāharīyati ubbegapītivasenāti udānaṃ, tathā vā udāharaṇaṃ udānaṃ. Tenāha “udāhāraṃ",
  "tika-s0403t:354_1": "udāharī”ti. Yathā pana taṃ vacanaṃ udānanti vuccati, taṃ dassetuṃ “yathā hī”tiādi",
  "tika-s0403t:354_2": "vuttaṃ. Sesaṃ suviññeyyameva.",
  "tika-s0403t:355": "Kāraṇapālīsuttavaṇṇanā niṭṭhitā.",
  "tika-s0403t:356": "5. Piṅgiyānīsuttavaṇṇanā",
  "tika-s0403t:357_0": "195. Pañcame sabbasaṅgāhikanti sarīragatassa ceva vatthālaṅkāragatassa cāti sabbassa",
  "tika-s0403t:357_1": "nīlabhāvassa saṅgāhakavacanaṃ. Tassevāti nīlādisabbasaṅgāhikavasena vuttaatthasseva.",
  "tika-s0403t:357_2": "Vibhāgadassananti pabhedadassanaṃ. Yathā te licchavirājāno apītādivaṇṇā eva keci",
  "tika-s0403t:357_3": "keci vilepanavasena pītādivaṇṇā khāyiṃsu, evaṃ anīlādivaṇṇā eva keci vilepanavasena",
  "tika-s0403t:357_4": "nīlādivaṇṇā khāyiṃsu. Te kira suvaṇṇavicittehi maṇiobhāsehi ekanīlā viya khāyanti.",
  "tika-s0403t:358_0": "Kokanadanti vā padumavisesanaṃ yathā “kokāsaka”nti. Taṃ kira bahupattaṃ vaṇṇasampannaṃ",
  "tika-s0403t:358_1": "ativiya sugandhañca hoti. Ayañhettha attho – yathā kokanadasaṅkhātaṃ padumaṃ pāto",
  "tika-s0403t:358_2": "sūriyuggamanavelāya phullaṃ vikasitaṃ avītagandhaṃ siyā virocamānaṃ, evaṃ sarīragandhena",
  "tika-s0403t:358_3": "guṇagandhena ca sugandhaṃ, saradakāle antalikkhe ādiccamiva attano tejasā tapantaṃ,",
  "tika-s0403t:358_4": "aṅgehi niccharantajutitāya aṅgīrasaṃ sambuddhaṃ passāti.",
  "tika-s0403t:359": "Piṅgiyānīsuttavaṇṇanā niṭṭhitā.",
  "tika-s0403t:360": "6. Mahāsupinasuttavaṇṇanā",
  "tika-s0403t:361_0": "196. Chaṭṭhe dhātukkhobhakaraṇapaccayo nāma visabhāgabhesajjasenāsanāhārādipaccayo.",
  "tika-s0403t:361_1": "Atthakāmatāya vā anatthakāmatāya vāti pasannā atthakāmatāya, kuddhā anatthakāmatāya.",
  "tika-s0403t:361_2": "Atthāya vā anatthāya vāti sabhāvato bhavitabbāya atthāya vā anatthāya vā. Upasaṃharantīti",
  "tika-s0403t:361_3": "attano devānubhāvena upanenti. Bodhisattamātā viya puttapaṭilābhanimittanti tadā",
  "tika-s0403t:361_4": "kira pure puṇṇamāya sattamadivasato paṭṭhāya vigatasurāpānaṃ mālāgandhādivibhūtisampannaṃ",
  "tika-s0403t:361_5": "nakkhattakīḷaṃ anubhavamānā bodhisattamātā sattame divase pātova uṭṭhāya gandhodakena",
  "tika-s0403t:361_6": "nahāyitvā sabbālaṅkārabhūsitā varabhojanaṃ bhuñjitvā uposathaṅgāni adhiṭṭhāya sirigabbhaṃ",
  "tika-s0403t:361_7": "pavisitvā sirisayane nipannā niddaṃ okkamamānā imaṃ supinaṃ addasa – cattāro kira",
  "tika-s0403t:361_8": "naṃ mahārājāno sayaneneva saddhiṃ ukkhipitvā anotattadahaṃ netvā nahāpetvā dibbavatthaṃ",
  "tika-s0403t:361_9": "nivāsetvā dibbagandhehi vilimpetvā dibbapupphāni piḷandhetvā tato avidūre rajatapabbato,",
  "tika-s0403t:361_10": "tassa anto kanakavimānaṃ atthi, tasmiṃ pācīnato sīsaṃ katvā nipajjāpesuṃ. Atha bodhisatto",
  "tika-s0403t:361_11": "setavaravāraṇo hutvā tato avidūre eko suvaṇṇapabbato, tattha caritvā tato oruyha",
  "tika-s0403t:361_12": "rajatapabbataṃ āruhitvā kanakavimānaṃ pavisitvā mātaraṃ padakkhiṇaṃ katvā dakkhiṇapassaṃ",
  "tika-s0403t:361_13": "phāletvā kucchiṃ paviṭṭhasadiso ahosi. Imaṃ supinaṃ sandhāya etaṃ vuttaṃ “bodhisattamātā",
  "tika-s0403t:361_14": "viya puttapaṭilābhanimitta”nti.",
  "tika-s0403t:362": "Kosalarājā viya soḷasa supineti –",
  "tika-s0403t:363": "“Usabhā rukkhā gāviyo gavā ca,",
  "tika-s0403t:364": "Asso kaṃso siṅgālī ca kumbho;",
  "tika-s0403t:365": "Pokkharaṇī ca apākacandanaṃ,",
  "tika-s0403t:366": "Lābūni sīdanti silāplavanti.",
  "tika-s0403t:367": "“Maṇḍūkiyo kaṇhasappe gilanti,",
  "tika-s0403t:368": "Kākaṃ suvaṇṇā parivārayanti;",
  "tika-s0403t:369": "Tasā vakā eḷakānaṃ bhayā hī”ti. –",
  "tika-s0403t:370": "Ime soḷasa supine passanto kosalarājā viya.",
  "tika-s0403t:371_0": "1. Ekadivasaṃ kira kosalamahārājā rattiṃ niddūpagato pacchimayāme soḷasa mahāsupine",
  "tika-s0403t:371_1": "passi. Tattha cattāro añjanavaṇṇā kāḷausabhā “yujjhissāmā”ti catūhi disāhi rājaṅgaṇaṃ",
  "tika-s0403t:371_2": "āgantvā “usabhayuddhaṃ passissāmā”ti mahājane sannipatite yujjhanākāraṃ dassetvā",
  "tika-s0403t:371_3": "naditvā gajjitvā ayujjhitvāva paṭikkantā. Imaṃ paṭhamaṃ supinaṃ addasa.",
  "tika-s0403t:372": "2. Khuddakā rukkhā ceva gacchā ca pathaviṃ bhinditvā vidatthimattampi ratanamattampi anuggantvāva pupphanti ceva phalanti ca. Imaṃ dutiyaṃ addasa.",
  "tika-s0403t:373": "3. Gāviyo tadahujātānaṃ vacchānaṃ khīraṃ pivantiyo addasa. Ayaṃ tatiyo supino.",
  "tika-s0403t:374_0": "4. Dhuravāhe ārohapariṇāhasampanne mahāgoṇe yugaparamparāya ayojetvā taruṇe godamme",
  "tika-s0403t:374_1": "dhure yojente addasa. Te dhuraṃ vahituṃ asakkontā chaḍḍetvā aṭṭhaṃsu, sakaṭāni nappavattiṃsu.",
  "tika-s0403t:374_2": "Ayaṃ catuttho supino.",
  "tika-s0403t:375": "5. Ekaṃ ubhatomukhaṃ assaṃ addasa. Tassa ubhosu passesu yavasaṃ denti, so dvīhipi mukhehi khādati. Ayaṃ pañcamo supino.",
  "tika-s0403t:376": "6. Mahājano satasahassagghanikaṃ suvaṇṇapātiṃ sammajjitvā “idha passāvaṃ karohī”ti ekassa jarasiṅgālassa upanāmesi. Taṃ tattha passāvaṃ karontaṃ addasa. Ayaṃ chaṭṭho supino.",
  "tika-s0403t:377": "7. Eko puriso rajjuṃ vaṭṭetvā pādamūle nikkhipati. Tena nisinnapīṭhassa heṭṭhā sayitā chātasiṅgālī tassa ajānantasseva taṃ khādati. Imaṃ sattamaṃ supinaṃ addasa.",
  "tika-s0403t:378_0": "8. Rājadvāre bahūhi tucchakumbhehi parivāretvā ṭhapitaṃ ekaṃ mahantaṃ pūritakumbhaṃ",
  "tika-s0403t:378_1": "addasa. Cattāropi pana vaṇṇā catūhi disāhi catūhi anudisāhi ca ghaṭehi udakaṃ ānetvā",
  "tika-s0403t:378_2": "pūritakumbhameva pūrenti, pūritaṃ pūritaṃ udakaṃ uttaritvā palāyati. Tepi punappunaṃ",
  "tika-s0403t:378_3": "tattheva udakaṃ āsiñcanti, tucchakumbhe olokentāpi natthi. Ayaṃ aṭṭhamo supino.",
  "tika-s0403t:379_0": "9. Ekaṃ pañcapadumasañchannaṃ gambhīraṃ sabbatotitthaṃ pokkharaṇiṃ addasa. Samantato",
  "tika-s0403t:379_1": "dvipadacatuppadā otaritvā tattha pānīyaṃ pivanti. Tassa majjhe gambhīraṭṭhāne udakaṃ",
  "tika-s0403t:379_2": "āvilaṃ, tīrappadese dvipadacatuppadānaṃ akkamanaṭṭhāne acchaṃ vippasannamanāvilaṃ. Ayaṃ navamo supino.",
  "tika-s0403t:380_0": "10. Ekissāyeva kumbhiyā paccamānaṃ odanaṃ apākaṃ addasa. “Apāka”nti vicāretvā vibhajitvā",
  "tika-s0403t:380_1": "ṭhapitaṃ viya tīhākārehi paccamānaṃ ekasmiṃ passe atikilinno hoti, ekasmiṃ uttaṇḍulo,",
  "tika-s0403t:380_2": "ekasmiṃ supakkoti. Ayaṃ dasamo supino.",
  "tika-s0403t:381": "11. Satasahassagghanakaṃ candanasāraṃ pūtitakkena vikkiṇante addasa. Ayaṃ ekādasamo supino.",
  "tika-s0403t:382": "12. Tucchalābūni udake sīdantāni addasa. Ayaṃ dvādasamo supino.",
  "tika-s0403t:383": "13. Mahantamahantā kūṭāgārappamāṇā ghanasilā nāvā viya udake plavamānā addasa. Ayaṃ terasamo supino.",
  "tika-s0403t:384": "14. Khuddakamadhukapupphappamāṇā maṇḍūkiyo mahante kaṇhasappe vegena anubandhitvā uppalanāḷe viya chinditvā maṃsaṃ khāditvā gilantiyo addasa. Ayaṃ cuddasamo supino.",
  "tika-s0403t:385": "15. Dasahi asaddhammehi samannāgataṃ gāmagocaraṃ kākaṃ kañcanavaṇṇavaṇṇatāya “suvaṇṇā”ti laddhanāme suvaṇṇarājahaṃse parivārente addasa. Ayaṃ pannarasamo supino.",
  "tika-s0403t:386_0": "16. Pubbe dīpino eḷake khādanti. Te pana eḷake dīpino anubandhitvā muramurāti khādante",
  "tika-s0403t:386_1": "addasa. Athaññe tasā vakā eḷake dūratova disvā tasitā tāsappattā hutvā eḷakānaṃ bhayā",
  "tika-s0403t:386_2": "palāyitvā gumbagahanāni pavisitvā nilīyiṃsu. Ayaṃ soḷasamo supino.",
  "tika-s0403t:387_0": "1. Tattha adhammikānaṃ rājūnaṃ, adhammikānañca manussānaṃ kāle loke viparivattamāne",
  "tika-s0403t:387_1": "kusale osanne akusale ussanne lokassa parihānakāle devo na sammā vasissati, meghapādā",
  "tika-s0403t:387_2": "pacchijjissanti, sassāni milāyissanti, dubbhikkhaṃ bhavissati, vassitukāmā viya catūhi",
  "tika-s0403t:387_3": "disāhi meghā uṭṭhahitvā itthikāhi ātape patthaṭānaṃ vīhiādīnaṃ temanabhayena antopavesitakāle",
  "tika-s0403t:387_4": "purisesu kudālapiṭake ādāya āḷibandhanatthāya nikkhantesu vassanākāraṃ dassetvā gajjitvā",
  "tika-s0403t:387_5": "vijjulatā nicchāretvā usabhā viya ayujjhitvā avassitvāva palāyissanti. Ayaṃ paṭhamassa vipāko.",
  "tika-s0403t:388_0": "2. Lokassa parihīnakāle manussānaṃ parittāyukakāle sattā tibbarāgā bhavissanti, asampattavayāva",
  "tika-s0403t:388_1": "kumāriyo purisantaraṃ gantvā utuniyo ceva gabbhiniyo ca hutvā puttadhītāhi vaḍḍhissanti.",
  "tika-s0403t:388_2": "Khuddakarukkhānaṃ pupphaṃ viya hi tāsaṃ utunibhāvo, phalaṃ viya ca puttadhītaro bhavissanti.",
  "tika-s0403t:388_3": "Ayaṃ dutiyassa vipāko.",
  "tika-s0403t:389_0": "3. Manussānaṃ jeṭṭhāpacāyikakammassa naṭṭhakāle sattā mātāpitūsu vā sassusasuresu",
  "tika-s0403t:389_1": "vā lajjaṃ anupaṭṭhapetvā sayameva kuṭumbaṃ saṃvidahantāva ghāsacchādanamattampi mahallakānaṃ",
  "tika-s0403t:389_2": "dātukāmā dassanti, adātukāmā na dassanti. Mahallakā anāthā hutvā asayaṃvasī dārake",
  "tika-s0403t:389_3": "ārādhetvā jīvissanti tadahujātānaṃ vacchakānaṃ khīraṃ pivantiyo mahāgāviyo viya.",
  "tika-s0403t:389_4": "Ayaṃ tatiyassa vipāko.",
  "tika-s0403t:390_0": "4. Adhammikarājūnaṃ kāle adhammikarājāno paṇḍitānaṃ paveṇikusalānaṃ kammanittharaṇasamatthānaṃ",
  "tika-s0403t:390_1": "mahāmattānaṃ yasaṃ na dassanti, dhammasabhāyaṃ vinicchayaṭṭhānepi paṇḍite vohārakusale",
  "tika-s0403t:390_2": "mahallake amacce na ṭhapessanti, tabbiparītānaṃ pana taruṇataruṇānaṃ yasaṃ dassanti,",
  "tika-s0403t:390_3": "tathārūpe eva ca vinicchayaṭṭhāne ṭhapessanti. Te rājakammāni ceva yuttāyuttañca",
  "tika-s0403t:390_4": "ajānantā neva taṃ yasaṃ ukkhipituṃ sakkhissanti, na rājakammāni nittharituṃ. Te asakkontā",
  "tika-s0403t:390_5": "kammadhuraṃ chaḍḍessanti, mahallakāpi paṇḍitāmaccā yasaṃ alabhantā kiccāni nittharituṃ",
  "tika-s0403t:390_6": "samatthāpi “kiṃ amhākaṃ etehi, mayaṃ bāhirakā jātā, abbhantarikā taruṇadārakā jānissantī”ti",
  "tika-s0403t:390_7": "uppannāni kammāni na karissanti. Evaṃ sabbathāpi tesaṃ rājūnaṃ hāniyeva bhavissati,",
  "tika-s0403t:390_8": "dhuraṃ vahituṃ asamatthānaṃ vacchadammānaṃ dhure yojitakālo viya dūravāhānañca mahāgoṇānaṃ",
  "tika-s0403t:390_9": "yugaparamparāya ayojitakālo viya bhavissati. Ayaṃ catutthassa vipāko.",
  "tika-s0403t:391_0": "5. Adhammikarājakāleyeva adhammikabālarājāno adhammike lolamanusse vinicchaye ṭhapessanti,",
  "tika-s0403t:391_1": "te pāpapuññesu anādarā bālā sabhāyaṃ nisīditvā vinicchayaṃ dentā ubhinnampi atthapaccatthikānaṃ",
  "tika-s0403t:391_2": "hatthato lañjaṃ gahetvā khādissanti asso viya dvīhi mukhehi yavasaṃ. Ayaṃ pañcamassa vipāko.",
  "tika-s0403t:392_0": "6. Adhammikāyeva vijātirājāno jātisampannānaṃ kulaputtānaṃ āsaṅkāya yasaṃ na dassanti,",
  "tika-s0403t:392_1": "akulīnānaṃyeva dassanti. Evaṃ mahākulāni duggatāni bhavissanti, lāmakakulāni issarāni.",
  "tika-s0403t:392_2": "Te ca kulīnapurisā jīvituṃ asakkontā “ime nissāya jīvissāmā”ti akulīnānaṃ dhītaro",
  "tika-s0403t:392_3": "dassanti, iti tāsaṃ kuladhītānaṃ akulīnehi saddhiṃ saṃvāso jarasiṅgālassa suvaṇṇapātiyaṃ",
  "tika-s0403t:392_4": "passāvakaraṇasadiso bhavissati. Ayaṃ chaṭṭhassa vipāko.",
  "tika-s0403t:393_0": "7. Gacchante gacchante kāle itthiyo purisalolā surālolā alaṅkāralolā visikhālolā",
  "tika-s0403t:393_1": "āmisalolā bhavissanti dussīlā durācārā. Tā sāmikehi kasigorakkhādīni kammāni katvā",
  "tika-s0403t:393_2": "kicchena kasirena sambhataṃ dhanaṃ jārehi saddhiṃ suraṃ pivantiyo mālāgandhavilepanaṃ",
  "tika-s0403t:393_3": "dhārayamānā antogehe accāyikampi kiccaṃ anoloketvā gehaparikkhepassa uparibhāgenapi",
  "tika-s0403t:393_4": "chiddaṭṭhānehipi jāre upadhārayamānā sve vapitabbayuttakaṃ bījampi koṭṭetvā yāgubhattakhajjakāni",
  "tika-s0403t:393_5": "pacitvā khādamānā vilumpissanti heṭṭhāpīṭhake nipannachātasiṅgālī viya vaṭṭetvā vaṭṭetvā",
  "tika-s0403t:393_6": "pādamūle nikkhittarajjuṃ. Ayaṃ sattamassa vipāko.",
  "tika-s0403t:394_0": "8. Gacchante gacchante kāle loko parihāyissati, raṭṭhaṃ nirojaṃ bhavissati, rājāno",
  "tika-s0403t:394_1": "duggatā kapaṇā bhavissanti. Yo issaro bhavissati, tassa bhaṇḍāgāre satasahassamattā",
  "tika-s0403t:394_2": "bhavissanti. Te evaṃduggatā sabbe jānapade attanova kammaṃ kāressanti, upaddutā manussā",
  "tika-s0403t:394_3": "sake kammante chaḍḍetvā rājūnaṃyeva atthāya pubbaṇṇāparaṇṇāni vapantā rakkhantā lāyantā",
  "tika-s0403t:394_4": "maddantā pavesentā ucchukkhettāni karontā yantāni vāhentā phāṇitādīni pacantā pupphārāme",
  "tika-s0403t:394_5": "phalārāme ca karontā tattha tattha nipphannāni pubbaṇṇādīni āharitvā rañño koṭṭhāgārameva",
  "tika-s0403t:394_6": "pūressanti. Attano gehesu tucchakoṭṭhe olokentāpi na bhavissanti, tucchakumbhe anoloketvā",
  "tika-s0403t:394_7": "pūritakumbhapūraṇasadisameva bhavissati. Ayaṃ aṭṭhamassa vipāko.",
  "tika-s0403t:395_0": "9. Gacchante gacchante kāle rājāno adhammikā bhavissanti, chandādivasena agatiṃ gacchantā",
  "tika-s0403t:395_1": "rajjaṃ kāressanti, dhammena vinicchayaṃ nāma na dassanti lañjavittakā bhavissanti",
  "tika-s0403t:395_2": "dhanalolā, raṭṭhavāsikesu tesaṃ khantimettānuddayā nāma na bhavissanti, kakkhaḷā",
  "tika-s0403t:395_3": "pharusā ucchuyante ucchubhaṇḍikā viya manusse pīḷentā nānappakāraṃ baliṃ uppādetvā",
  "tika-s0403t:395_4": "dhanaṃ gaṇhissanti. Manussā balipīḷitā kiñci dātuṃ asakkontā gāmanigamādayo chaḍḍetvā",
  "tika-s0403t:395_5": "paccantaṃ gantvā vāsaṃ kappessanti. Majjhimajanapado suñño bhavissati, paccanto ghanavāso",
  "tika-s0403t:395_6": "seyyathāpi pokkharaṇiyā majjhe udakaṃ āvilaṃ pariyante vippasannaṃ. Ayaṃ navamassa vipāko.",
  "tika-s0403t:396_0": "10. Gacchante gacchante kāle rājāno adhammikā bhavissanti, tesu adhammikesu rājayuttāpi",
  "tika-s0403t:396_1": "brāhmaṇagahapatikāpi negamajānapadāpīti samaṇabrāhmaṇe upādāya sabbe manussā adhammikā",
  "tika-s0403t:396_2": "bhavissanti. Tato tesaṃ ārakkhadevatā, balipaṭiggāhikadevatā, rukkhadevatā, ākāsaṭṭhadevatāti",
  "tika-s0403t:396_3": "evaṃ devatāpi adhammikā bhavissanti. Adhammikarājūnaṃ rajje vātā visamā kharā vāyissanti,",
  "tika-s0403t:396_4": "te ākāsaṭṭhakavimānāni kampessanti. Tesu kampitesu devatā kupitā devaṃ vassituṃ na",
  "tika-s0403t:396_5": "dassanti. Vassamānopi sakalaraṭṭhe ekappahāreneva na vassissati, vassamānopi sabbattha",
  "tika-s0403t:396_6": "kasikammassa vā vappakammassa vā upakāro hutvā na vassissati. Yathā ca raṭṭhe, evaṃ",
  "tika-s0403t:396_7": "janapadepi gāmepi ekataḷākasarepi ekappahārena na vassissati, taḷākassa uparibhāge",
  "tika-s0403t:396_8": "vassanto heṭṭhābhāge na vassissati, heṭṭhā vassanto upari na vassissati. Ekasmiṃ",
  "tika-s0403t:396_9": "bhāge sassaṃ ativassena nassissati, ekasmiṃ avassanena milāyissati, ekasmiṃ sammā",
  "tika-s0403t:396_10": "vassamāno sampādessati. Evaṃ ekassa rañño rajje vuttasassā vipāko. Tippakārā bhavissanti",
  "tika-s0403t:396_11": "ekakumbhiyā odano viya. Ayaṃ dasamassa vipāko.",
  "tika-s0403t:397_0": "11. Gacchante gacchanteyeva kāle sāsane parihāyante paccayalolā alajjikā bahū bhikkhū",
  "tika-s0403t:397_1": "bhavissanti. Te bhagavatā paccayaloluppaṃ nimmathetvā kathitadhammadesanaṃ cīvarādicatupaccayahetu",
  "tika-s0403t:397_2": "paresaṃ desessanti. Paccayehi mucchitvā nittharaṇapakkhe ṭhitā nibbānābhimukhaṃ katvā",
  "tika-s0403t:397_3": "desetuṃ na sakkhissanti. Kevalaṃ “padabyañjanasampattiñceva madhurasaddañca sutvā",
  "tika-s0403t:397_4": "mahagghāni cīvarādīni dassanti”iccevaṃ desessanti. Apare antaravīthicatukkarājadvārādīsu",
  "tika-s0403t:397_5": "nisīditvā kahāpaṇaaḍḍhakahāpaṇapādamāsakarūpādīnipi nissāya desessanti. Iti bhagavatā",
  "tika-s0403t:397_6": "nibbānagghanakaṃ katvā desitaṃ dhammaṃ catupaccayatthāya ceva kahāpaṇādiatthāya ca",
  "tika-s0403t:397_7": "vikkiṇitvā desentā satasahassagghanakaṃ candanasāraṃ pūtitakkena vikkiṇantā viya",
  "tika-s0403t:397_8": "bhavissanti. Ayaṃ ekādasamassa vipāko.",
  "tika-s0403t:398_0": "12. Adhammikarājakāle loke viparivattanteyeva rājāno jātisampannānaṃ kulaputtānaṃ",
  "tika-s0403t:398_1": "yasaṃ na dassanti, akulīnānaññeva dassanti. Te issarā bhavissanti, itarā daliddā.",
  "tika-s0403t:398_2": "Rājasammukhepi rājadvārepi amaccasammukhepi vinicchayaṭṭhānepi tucchalābusadisānaṃ",
  "tika-s0403t:398_3": "akulīnānaṃyeva kathā osīditvā ṭhitā viya niccalā suppatiṭṭhitā bhavissati. Saṅghasannipātepi",
  "tika-s0403t:398_4": "saṅghakammagaṇakammaṭṭhānesu ceva pattacīvarapariveṇādivinicchayaṭṭhānesu ca dussīlānaṃ",
  "tika-s0403t:398_5": "pāpapuggalānaṃyeva kathā niyyānikā bhavissati, na lajjibhikkhūnanti evaṃ sabbatthāpi",
  "tika-s0403t:398_6": "tucchalābūnaṃ sīdanakālo viya bhavissati. Ayaṃ dvādasamassa vipāko.",
  "tika-s0403t:399_0": "13. Tādiseyeva kāle adhammikarājāno akulīnānaṃ yasaṃ dassanti. Te issarā bhavissanti,",
  "tika-s0403t:399_1": "kulīnā duggatā. Tesu na keci gāravaṃ karissanti, itaresuyeva karissanti. Rājasammukhe",
  "tika-s0403t:399_2": "vā amaccasammukhe vā vinicchayaṭṭhāne vā vinicchayakusalānaṃ ghanasilāsadisānaṃ kulaputtānaṃ",
  "tika-s0403t:399_3": "kathā na ogāhitvā patiṭṭhahissati. Tesu kathentesu “kiṃ ime kathentī”ti itare parihāsameva",
  "tika-s0403t:399_4": "karissanti. Bhikkhusannipātepi vuttappakāresu ṭhānesu neva pesale bhikkhū garukātabbe",
  "tika-s0403t:399_5": "maññissanti, nāpi nesaṃ kathā pariyogāhitvā patiṭṭhahissati, silānaṃ plavanakālo",
  "tika-s0403t:399_6": "viya bhavissati. Ayaṃ terasamassa vipāko.",
  "tika-s0403t:400_0": "14. Loke parihāyanteyeva manussā tibbarāgādijātikā kilesānuvattakā hutvā taruṇānaṃ",
  "tika-s0403t:400_1": "attano bhariyānaṃ vase vattissanti. Gehe dāsakammakārādayopi gomahiṃsādayopi hiraññasuvaṇṇampi",
  "tika-s0403t:400_2": "sabbaṃ tāsaṃyeva āyattaṃ bhavissati. “Asukaṃ hiraññasuvaṇṇaṃ vā paricchadādijātaṃ",
  "tika-s0403t:400_3": "vā kaha”nti vutte “yattha vā tattha vā hotu, kiṃ tuyhiminā byāpārena, tvaṃ mayhaṃ",
  "tika-s0403t:400_4": "ghare santaṃ vā asantaṃ vā jānitukāmo jāto”ti vatvā nānappakārehi akkositvā mukhasattīhi",
  "tika-s0403t:400_5": "koṭṭetvā dāsaceṭake viya vase katvā attano issariyaṃ pavattessanti. Evaṃ madhukapupphappamāṇānaṃ",
  "tika-s0403t:400_6": "maṇḍūkīnaṃ āsivise kaṇhasappe gilanakālo viya bhavissati. Ayaṃ cuddasamassa vipāko.",
  "tika-s0403t:401_0": "15. Dubbalarājakāle pana rājāno hatthisippādīsu akusalā yuddhesu avisāradā bhavissanti.",
  "tika-s0403t:401_1": "Te attano rājādhipaccaṃ āsaṅkamānā samānajātikānaṃ kulaputtānaṃ issariyaṃ adatvā",
  "tika-s0403t:401_2": "attano pādamūlikanahāpanakappakādīnaṃ dassanti. Jātigottasampannā kulaputtā rājakule",
  "tika-s0403t:401_3": "patiṭṭhaṃ alabhamānā jīvikaṃ kappetuṃ asamatthā hutvā issariye ṭhite jātigottahīne",
  "tika-s0403t:401_4": "akulīne upaṭṭhahantā vicarissanti, suvaṇṇarājahaṃsehi kākassa parivāritakālo viya",
  "tika-s0403t:401_5": "bhavissati. Ayaṃ pannarasamassa vipāko.",
  "tika-s0403t:402_0": "16. Adhammikarājakāleyeva ca akulīnāva rājavallabhā issarā bhavissanti, kulīnā apaññātā",
  "tika-s0403t:402_1": "duggatā. Te rājānaṃ attano kathaṃ gāhāpetvā vinicchayaṭṭhānādīsu balavanto hutvā",
  "tika-s0403t:402_2": "dubbalānaṃ paveṇiāgatāni khettavatthādīni “amhākaṃ santakānī”ti abhiyuñjitvā te “na",
  "tika-s0403t:402_3": "tumhākaṃ, amhāka”nti āgantvā vinicchayaṭṭhānādīsu vivadante vettalatādīhi paharāpetvā",
  "tika-s0403t:402_4": "gīvāyaṃ gahetvā apakaḍḍhāpetvā “attano pamāṇaṃ na jānātha, amhehi saddhiṃ vivadatha,",
  "tika-s0403t:402_5": "idāni vo paharāpetvā rañño kathetvā hatthapādacchedādīni kāressāmā”ti santajjessanti.",
  "tika-s0403t:402_6": "Te tesaṃ bhayena attano santakāni vatthūni “tumhākaṃyeva tāni, gaṇhathā”ti niyyātetvā",
  "tika-s0403t:402_7": "attano gehāni pavisitvā bhītā nipajjissanti. Pāpabhikkhūpi pesale bhikkhū yathāruci",
  "tika-s0403t:402_8": "viheṭhessanti. Pesalā bhikkhū paṭisaraṇaṃ alabhamānā araññaṃ pavisitvā gahanaṭṭhānesu",
  "tika-s0403t:402_9": "nilīyissanti. Evaṃ hīnajaccehi ceva pāpabhikkhūhi ca upaddutānaṃ jātimantakulaputtānañceva",
  "tika-s0403t:402_10": "pesalabhikkhūnañca eḷakānaṃ bhayena tasavakānaṃ palāyanakālo viya bhavissati. Ayaṃ",
  "tika-s0403t:402_11": "soḷasamassa vipāko. Evaṃ tassa tassa anatthassa pubbanimittabhūte soḷasa mahāsupine",
  "tika-s0403t:402_12": "passi. Tena vuttaṃ “kosalarājā viya soḷasa supine”ti. Ettha ca pubbanimittato attano",
  "tika-s0403t:402_13": "atthānatthanimittaṃ supinaṃ passanto attano kammānubhāvena passati. Kosalarājā viya",
  "tika-s0403t:402_14": "lokassa atthānatthanimittaṃ supinaṃ passanto pana sabbasattasādhāraṇakammānubhāvena",
  "tika-s0403t:402_15": "passatīti veditabbaṃ.",
  "tika-s0403t:403_0": "Kuddhā hi devatāti mahānāgavihāre mahātherassa kuddhā devatā viya. Rohaṇe kira mahānāgavihāre",
  "tika-s0403t:403_1": "mahāthero bhikkhusaṅghaṃ anapaloketvāva ekaṃ nāgarukkhaṃ chindāpesi. Rukkhe adhivatthā",
  "tika-s0403t:403_2": "devatā therassa kuddhā paṭhamameva naṃ saccasupinena palobhetvā pacchā “ito te sattadivasamatthake",
  "tika-s0403t:403_3": "upaṭṭhāko rājā marissatī”ti supine ārocesi. Thero taṃ kathaṃ āharitvā rājorodhānaṃ",
  "tika-s0403t:403_4": "ācikkhi. Tā ekappahāreneva mahāviravaṃ viraviṃsu. Rājā “kiṃ eta”nti pucchi. Tā “evaṃ",
  "tika-s0403t:403_5": "therena vutta”nti ārocayiṃsu. Rājā divasaṃ gaṇāpetvā sattāhe vītivatte therassa hatthapāde",
  "tika-s0403t:403_6": "chindāpesi. Ekantaṃ saccameva hotīti phalassa saccabhāvato vuttaṃ, dassanaṃ pana",
  "tika-s0403t:403_7": "vipallatthameva. Teneva pahīnavipallāsā pubbanimittabhūtampi supinaṃ na passanti.",
  "tika-s0403t:403_8": "Dvīhi tīhipi kāraṇehi kadāci supinaṃ passatīti āha “saṃsaggabhedato”ti. “Asekhā na",
  "tika-s0403t:403_9": "passanti pahīnavipallāsattā”ti vacanato catunnampi kāraṇānaṃ vipallāsā eva mūlakāraṇanti daṭṭhabbaṃ.",
  "tika-s0403t:404_0": "Tanti supinakāle pavattaṃ bhavaṅgacittaṃ. Rūpanimittādiārammaṇanti kammakammanimittagatinimittato",
  "tika-s0403t:404_1": "aññaṃ rūpanimittādiārammaṇaṃ na hoti. Īdisānīti paccakkhato anubhūtapubbaparikappitarūpādiārammaṇāni",
  "tika-s0403t:404_2": "ceva rāgādisampayuttāni ca. Sabbohārikacittenāti pakaticittena.",
  "tika-s0403t:405_0": "Dvīhi antehi muttoti kusalākusalasaṅkhātehi dvīhi antehi mutto. Āvajjanatadārammaṇakkhaṇeti",
  "tika-s0403t:405_1": "idaṃ yāva tadārammaṇuppatti, tāva pavattacittavāraṃ sandhāya vuttaṃ. “Supineneva",
  "tika-s0403t:405_2": "diṭṭhaṃ viya me, sutaṃ viya meti kathanakāle pana abyākatoyeva āvajjanamattasseva",
  "tika-s0403t:405_3": "uppajjanato”ti vadanti. Evaṃ vadantehi pañcadvāre dutiyamoghavāre viya manodvārepi",
  "tika-s0403t:405_4": "āvajjanaṃ dvattikkhattuṃ uppajjitvā javanaṭṭhāne ṭhatvā bhavaṅgaṃ otaratīti adhippetanti",
  "tika-s0403t:405_5": "daṭṭhabbaṃ ekacittakkhaṇikassa āvajjanassa uppattiyaṃ “diṭṭhaṃ viya me, sutaṃ viya",
  "tika-s0403t:405_6": "me”ti kappanāya asambhavato. Ettha ca “supinantepi tadārammaṇavacanato paccuppannavasena",
  "tika-s0403t:405_7": "atītavasena vā sabhāvadhammā supinante ārammaṇaṃ hontī”ti vadanti. “Yadipi supinante",
  "tika-s0403t:405_8": "vibhūtaṃ hutvā upaṭṭhite rūpādivatthumhi tadārammaṇaṃ vuttaṃ, tathāpi supinante upaṭṭhitanimittassa",
  "tika-s0403t:405_9": "parikappavasena gahetabbatāya dubbalabhāvato dubbalavatthukattāti vutta”nti vadanti.",
  "tika-s0403t:405_10": "Keci pana “karajakāyassa nirussāhasantabhāvappattito tannissitahadayavatthu na suppasannaṃ",
  "tika-s0403t:405_11": "hoti, tato tannissitāpi cittappavatti na suppasannā asuppasannavaṭṭinissitadīpappabhā",
  "tika-s0403t:405_12": "viya, tasmā dubbalavatthukattāti ettha dubbalahadayavatthukattā”ti atthaṃ vadanti.",
  "tika-s0403t:405_13": "Vīmaṃsitvā yuttataraṃ gahetabbaṃ.",
  "tika-s0403t:406_0": "Supinantacetanāti manodvārikajavanavasena pavattā supinantacetanā. Supinañhi passanto",
  "tika-s0403t:406_1": "manodvārikeneva javanena passati, na pañcadvārikena. Paṭibujjhanto ca manodvārikeneva",
  "tika-s0403t:406_2": "paṭibujjhati, na pañcadvārikena. Niddāyantassa hi mahāvaṭṭiṃ jāletvā dīpe cakkhusamīpaṃ",
  "tika-s0403t:406_3": "upanīte paṭhamaṃ cakkhudvārikaṃ āvajjanaṃ bhavaṅgaṃ na āvaṭṭeti, manodvārikameva",
  "tika-s0403t:406_4": "āvaṭṭeti. Atha javanaṃ javitvā bhavaṅgaṃ otarati. Dutiyavāre cakkhudvārikaāvajjanaṃ",
  "tika-s0403t:406_5": "bhavaṅgaṃ āvaṭṭeti, tato cakkhuviññāṇādīni javanapariyosānāni pavattanti, tadanantaraṃ",
  "tika-s0403t:406_6": "bhavaṅgaṃ pavattati. Tatiyavāre manodvārikaāvajjanena bhavaṅge āvaṭṭite manodvārikajavanaṃ",
  "tika-s0403t:406_7": "javati. Tena cittena “kiṃ ayaṃ imasmiṃ ṭhāne āloko”ti jānāti. Tathā niddāyantassa",
  "tika-s0403t:406_8": "kaṇṇasamīpe tūriyesu paggahitesu, ghānasamīpe sugandhesu vā duggandhesu vā pupphesu",
  "tika-s0403t:406_9": "upanītesu, mukhe sappimhi vā phāṇite vā pakkhitte, piṭṭhiyaṃ pāṇinā pahāre dinne",
  "tika-s0403t:406_10": "paṭhamaṃ sotadvārikādīni āvajjanāni bhavaṅgaṃ na āvaṭṭenti, manodvārikameva āvaṭṭeti,",
  "tika-s0403t:406_11": "atha javanaṃ javitvā bhavaṅgaṃ otarati. Dutiyavāre sotadvārikādīni āvajjanāni bhavaṅgaṃ",
  "tika-s0403t:406_12": "āvaṭṭenti, tato sotaghānajivhākāyaviññāṇādīni javanapariyosānāni pavattanti, tadanantaraṃ",
  "tika-s0403t:406_13": "bhavaṅgaṃ vattati. Tatiyavāre manodvārikaāvajjanena bhavaṅge āvaṭṭite manodvārikajavanaṃ",
  "tika-s0403t:406_14": "javati, tena cittena ñatvā “kiṃ ayaṃ imasmiṃ ṭhāne saddo, saṅkhasaddo bherisaddo”ti",
  "tika-s0403t:406_15": "vā “kiṃ ayaṃ imasmiṃ ṭhāne gandho, mūlagandho”ti vā “kiṃ idaṃ mayhaṃ mukhaṃ pakkhittaṃ,",
  "tika-s0403t:406_16": "sappīti vā phāṇita”nti vā “kenamhi piṭṭhiyaṃ pahaṭo, atibaddho me pahāro”ti vā vattā",
  "tika-s0403t:406_17": "hoti. Evaṃ manodvārikajavaneneva paṭibujjhati, na pañcadvārikena. Supinampi teneva",
  "tika-s0403t:406_18": "passati, na pañcadvārikena. Sesamettha suviññeyyameva.",
  "tika-s0403t:407": "Mahāsupinasuttavaṇṇanā niṭṭhitā.",
  "tika-s0403t:408": "7. Vassasuttavaṇṇanā",
  "tika-s0403t:409_0": "197. Sattame utusamuṭṭhānanti vassike cattāro māse uppannaṃ. Akālepīti cittavesākhamāsesupi.",
  "tika-s0403t:409_1": "Vassavalāhakadevaputtānañhi attano ratiyā kīḷitukāmatācitte uppanne akālepi devo",
  "tika-s0403t:409_2": "vassati. Tatridaṃ vatthu – eko kira vassavalāhakadevaputto vākarakuṭakavāsikhīṇāsavattherassa",
  "tika-s0403t:409_3": "santikaṃ gantvā vanditvā aṭṭhāsi. Thero “kosi tva”nti pucchi. Ahaṃ, bhante, vassavalāhakadevaputtoti.",
  "tika-s0403t:409_4": "Tumhākaṃ kira cittena devo vassatīti. Āma, bhanteti. Passitukāmā mayanti. Temissatha,",
  "tika-s0403t:409_5": "bhanteti. Meghasīsaṃ vā gajjitaṃ vā na paññāyati, kathaṃ temissāmāti. Bhante, amhākaṃ",
  "tika-s0403t:409_6": "cittena devo vassati, tumhe paṇṇasālaṃ pavisathāti. “Sādhu, devaputtā”ti pāde dhovitvā",
  "tika-s0403t:409_7": "paṇṇasālaṃ pāvisi. Devaputto tasmiṃ pavisanteyeva ekaṃ gītaṃ gāyitvā hatthaṃ ukkhipi,",
  "tika-s0403t:409_8": "samantā tiyojanaṭṭhānaṃ ekameghaṃ ahosi. Thero addhatinto paṇṇasālaṃ paviṭṭhoti.",
  "tika-s0403t:410": "Vassasuttavaṇṇanā niṭṭhitā.",
  "tika-s0403t:411": "8-9. Vācāsuttādivaṇṇanā",
  "tika-s0403t:412_0": "198-9. Aṭṭhame aṅgehīti kāraṇehi. Aṅgīyanti hetubhāvena ñāyantīti aṅgāni, kāraṇāni.",
  "tika-s0403t:412_1": "Kāraṇatthe ca aṅga-saddo. Pañcahīti hetumhi nissakkavacanaṃ. Samannāgatāti samanuāgatā",
  "tika-s0403t:412_2": "pavattā yuttā ca. Vācāti samullapana-vācā. Yā “vācā girā byappatho”ti ca, “nelā kaṇṇasukhā”ti",
  "tika-s0403t:412_3": "ca āgacchati. Yā pana “vācāya ce kataṃ kamma”nti evaṃ viññatti ca, “yā catūhi vacīduccaritehi",
  "tika-s0403t:412_4": "ārati…pe… ayaṃ vuccati sammāvācā”ti evaṃ virati ca, “pharusavācā, bhikkhave, āsevitā",
  "tika-s0403t:412_5": "bhāvitā bahulīkatā nirayasaṃvattanikā hotī”ti evaṃ cetanā ca vācāti āgatā, na sā",
  "tika-s0403t:412_6": "idha adhippetā. Kasmā? Abhāsitabbato. “Subhāsitā hoti, no dubbhāsitā”ti hi vuttaṃ.",
  "tika-s0403t:412_7": "Subhāsitāti suṭṭhu bhāsitā. Tenassā atthāvahataṃ dīpeti. Anavajjāti rāgādiavajjarahitā.",
  "tika-s0403t:412_8": "Imināssa kāraṇasuddhiṃ agatigamanādippavattadosābhāvañca dīpeti. Rāgadosādivimuttañhi",
  "tika-s0403t:412_9": "yaṃ bhāsato anurodhavivajjanato agatigamanaṃ durasamussitamevāti. Ananuvajjāti anuvādavimuttā.",
  "tika-s0403t:412_10": "Imināssā sabbākārasampattiṃ dīpeti. Sati hi sabbākārasampattiyaṃ ananuvajjatāti.",
  "tika-s0403t:412_11": "Viññūnanti paṇḍitānaṃ. Tena nindāpasaṃsāsu bālā appamāṇāti dīpeti.",
  "tika-s0403t:413_0": "Imehi khotiādīni tāni aṅgāni paccakkhato dassento taṃ vācaṃ nigameti. Yañca aññe",
  "tika-s0403t:413_1": "paṭiññādīhi avayavehi, nāmādīhi padehi, liṅgavacanavibhattikālakārakasampattīhi ca",
  "tika-s0403t:413_2": "samannāgataṃ musāvādādivācampi subhāsitanti maññanti, taṃ paṭisedheti. Avayavādisamannāgatāpi",
  "tika-s0403t:413_3": "hi tathārūpī vācā dubbhāsitāva hoti attano ca paresañca anatthāvahattā. Imehi pana",
  "tika-s0403t:413_4": "pañcahaṅgehi samannāgatā sacepi milakkhubhāsāpariyāpannā ghaṭaceṭikāgītikapariyāpannāpi",
  "tika-s0403t:413_5": "hoti, tathāpi subhāsitāva lokiyalokuttarahitasukhāvahattā. Tathā hi maggapasse sassaṃ",
  "tika-s0403t:413_6": "rakkhantiyā sīhaḷaceṭikāya sīhaḷakeneva jātijarāmaraṇayuttaṃ gītikaṃ gāyantiyā saddaṃ",
  "tika-s0403t:413_7": "sutvā maggaṃ gacchantā saṭṭhimattā vipassakabhikkhū arahattaṃ pāpuṇiṃsu.",
  "tika-s0403t:414": "Tathā tisso nāma āraddhavipassako bhikkhu padumassarasamīpena gacchanto padumassare padumāni bhañjitvā –",
  "tika-s0403t:415": "“Pātova phullitakokanadaṃ,",
  "tika-s0403t:416": "Sūriyālokena bhijjiyate;",
  "tika-s0403t:417": "Evaṃ manussattaṃ gatā sattā,",
  "tika-s0403t:418": "Jarābhivegena maddīyantī”ti. –",
  "tika-s0403t:419": "Imaṃ gītiṃ gāyantiyā ceṭikāya sutvā arahattaṃ patto.",
  "tika-s0403t:420": "Buddhantarepi aññataro puriso sattahi puttehi saddhiṃ aṭavito āgamma aññatarāya itthiyā musalena taṇḍule koṭṭentiyā –",
  "tika-s0403t:421": "“Jarāya parimadditaṃ etaṃ, milātacammanissitaṃ;",
  "tika-s0403t:422": "Maraṇena bhijjati etaṃ, maccussa ghāsamāmisaṃ.",
  "tika-s0403t:423": "“Kimīnaṃ ālayaṃ etaṃ, nānākuṇapena pūritaṃ;",
  "tika-s0403t:424": "Asucibhājanaṃ etaṃ, tadalikkhandhasamaṃ ida”nti. –",
  "tika-s0403t:425_0": "Imaṃ gītaṃ sutvā paccavekkhanto saha puttehi paccekabodhiṃ patto. Evaṃ imehi pañcahi",
  "tika-s0403t:425_1": "aṅgehi samannāgatā vācā sacepi milakkhubhāsāya pariyāpannā ghaṭaceṭikāgītikapariyāpannā",
  "tika-s0403t:425_2": "vācā hoti, tathāpi subhāsitāti veditabbā. Subhāsitā eva anavajjā ananuvajjā ca viññūnaṃ",
  "tika-s0403t:425_3": "atthatthikānaṃ kulaputtānaṃ atthappaṭisaraṇānaṃ, no byañjanappaṭisaraṇānanti. Navamaṃ uttānameva.",
  "tika-s0403t:426": "Vācāsuttādivaṇṇanā niṭṭhitā.",
  "tika-s0403t:427": "10. Nissāraṇīyasuttavaṇṇanā",
  "tika-s0403t:428_0": "200. Dasame nissarantīti nissaraṇīyāti vattabbe dīghaṃ katvā niddeso. Kattari hesa",
  "tika-s0403t:428_1": "anīya-saddo yathā “niyyāniyā”ti. Tenāha “nissaṭā”ti. Kuto pana nissaṭā? Yathāsakaṃ",
  "tika-s0403t:428_2": "paṭipakkhato. Nijjīvaṭṭhena dhātuyoti āha “attasuññasabhāvā”ti. Atthato pana dhammadhātumanoviññāṇadhātuviseso.",
  "tika-s0403t:428_3": "Tādisassa bhikkhuno kilesavasena kāmesu manasikāro natthīti āha “vīmaṃsanattha”nti,",
  "tika-s0403t:428_4": "“nekkhammaniyataṃ idāni me cittaṃ, kiṃ nu kho kāmavitakkopi uppajjissatī”ti vīmaṃsantassāti",
  "tika-s0403t:428_5": "attho. Pakkhandanaṃ nāma anuppaveso. So pana tattha natthīti āha “nappavisatī”ti.",
  "tika-s0403t:428_6": "Pasīdanaṃ nāma abhiruci. Santiṭṭhanaṃ patiṭṭhānaṃ. Vimuccanaṃ adhimuccananti. Taṃ",
  "tika-s0403t:428_7": "sabbaṃ paṭikkhipanto vadati “pasādaṃ nāpajjatī”tiādi. Evaṃbhūtaṃ panassa cittaṃ tassa",
  "tika-s0403t:428_8": "kathaṃ tiṭṭhatīti āha “yathā”tiādi.",
  "tika-s0403t:429_0": "Tanti paṭhamajjhānaṃ. Assāti bhikkhuno. Cittaṃ pakkhandatīti parikammacittena saddhiṃ",
  "tika-s0403t:429_1": "jhānacittaṃ ekattavasena ekajjhaṃ katvā vadati. Gocare gatattāti attano ārammaṇe",
  "tika-s0403t:429_2": "eva pavattattā. Ahānabhāgiyattāti ṭhitibhāgiyattā. Suṭṭhu vimuttanti vikkhambhanavimuttiyā",
  "tika-s0403t:429_3": "sammadeva vimuttaṃ. Cittassa ca kāyassa ca vihananato vighāto. Dukkhaṃ paridahanato",
  "tika-s0403t:429_4": "pariḷāho. Kāmavedanaṃ na vediyati anuppajjanato. Nissaranti tatoti nissaraṇaṃ. Ke",
  "tika-s0403t:429_5": "nissaranti? Kāmā. Evañca kāmānanti kattusāmivacanaṃ suṭṭhu yujjati. Yadaggena kāmā",
  "tika-s0403t:429_6": "tato nissaṭāti vuccanti, tadaggena jhānampi kāmato nissaṭanti vattabbataṃ labhatīti",
  "tika-s0403t:429_7": "vuttaṃ “kāmehi nissaṭattā”ti. Evaṃ vikkhambhanavasena kāmanissaraṇaṃ vatvā idāni",
  "tika-s0403t:429_8": "samucchedavasena accantato nissaraṇaṃ dassetuṃ “yo panā”tiādi vuttaṃ. Sesapadesūti sesakoṭṭhāsesu.",
  "tika-s0403t:430_0": "Ayaṃ pana visesoti visesaṃ vadantena taṃ jhānaṃ pādakaṃ katvātiādiko avisesoti katvā",
  "tika-s0403t:430_1": "dutiyatatiyavāresu sabbaso anāmaṭṭho, catutthavāre pana ayampi visesoti dassetuṃ",
  "tika-s0403t:430_2": "“accantanissaraṇañcettha arahattaphalaṃ yojetabba”nti vuttaṃ. Yasmā arūpajjhānaṃ",
  "tika-s0403t:430_3": "pādakaṃ katvā aggamaggaṃ adhigantvā arahatte ṭhitassa cittaṃ sabbaso rūpehi nissaṭaṃ",
  "tika-s0403t:430_4": "nāma hoti. Tassa hi phalasamāpattito vuṭṭhāya vīmaṃsanatthaṃ rūpābhimukhaṃ cittaṃ",
  "tika-s0403t:430_5": "pesentassa. Idamakkhātanti samathayānikānaṃ vasena heṭṭhā cattāro vārā gahitā. Idaṃ",
  "tika-s0403t:430_6": "pana sukkhavipassakassa vasenāti āha “suddhasaṅkhāre”tiādi. “Puna sakkāyo natthī”ti",
  "tika-s0403t:430_7": "uppannanti “idāni me sakkāyappabandho natthī”ti vīmaṃsantassa uppannaṃ.",
  "tika-s0403t:431": "Nissāraṇīyasuttavaṇṇanā niṭṭhitā.",
  "tika-s0403t:432": "Brāhmaṇavaggavaṇṇanā niṭṭhitā.",
  "tika-s0403t:433": "Catutthapaṇṇāsakaṃ niṭṭhitaṃ.",
  "tika-s0403t:434": "5. Pañcamapaṇṇāsakaṃ",
  "tika-s0403t:435": "(21) 1. Kimilavaggo",
  "tika-s0403t:436": "1-4. Kimilasuttādivaṇṇanā",
  "tika-s0403t:437_0": "201-4. Pañcamassa paṭhamadutiyāni uttānatthāneva. Tatiye adhivāsanaṃ khamanaṃ, paresaṃ",
  "tika-s0403t:437_1": "dukkaṭaṃ duruttañca paṭivirodhākaraṇena attano upari āropetvā vāsanaṃ adhivāsanaṃ,",
  "tika-s0403t:437_2": "tadeva khantīti adhivāsanakkhanti. Subhe ratoti sūrato, suṭṭhu vā pāpato orato virato",
  "tika-s0403t:437_3": "sorato, tassa bhāvo soraccaṃ. Tenāha “soraccenāti sucisīlatāyā”ti. Sā hi sobhanakammaratatā,",
  "tika-s0403t:437_4": "suṭṭhu vā pāpato oratabhāvo viratatā. Catutthe natthi vattabbaṃ.",
  "tika-s0403t:438": "Kimilasuttādivaṇṇanā niṭṭhitā.",
  "tika-s0403t:439": "5. Cetokhilasuttavaṇṇanā",
  "tika-s0403t:440_0": "205. Pañcame cetokhilā nāma atthato vicikicchā kodho ca. Te pana yasmiṃ santāne uppajjanti,",
  "tika-s0403t:440_1": "tassa kharabhāvo kakkhaḷabhāvo hutvā upatiṭṭhanti, pageva attanā sampayuttacittassāti",
  "tika-s0403t:440_2": "āha “cittassa thaddhabhāvā”ti. Yathā lakkhaṇapāripūriyā gahitāya sabbā satthu rūpakāyasirī",
  "tika-s0403t:440_3": "gahitā eva nāma hoti evaṃ sabbaññutāya sabbadhammakāyasirī gahitā eva nāma hotīti",
  "tika-s0403t:440_4": "tadubhayavatthukameva kaṅkhaṃ dassento “sarīre kaṅkhamāno”tiādimāha. Vicinantoti",
  "tika-s0403t:440_5": "dhammasabhāvaṃ vīmaṃsanto. Kicchatīti kilamati. Vinicchetuṃ na sakkotīti sanniṭṭhātuṃ",
  "tika-s0403t:440_6": "na sakkoti. Ātapati kileseti ātappaṃ, sammāvāyāmoti āha “ātappāyāti kilesasantāpanavīriyakaraṇatthāyā”ti.",
  "tika-s0403t:440_7": "Punappunaṃ yogāyāti bhāvanaṃ punappunaṃ yuñjanāya. Satatakiriyāyāti bhāvanāya nirantarappayogāya.",
  "tika-s0403t:441_0": "Paṭivedhadhamme kaṅkhamānoti ettha kathaṃ lokuttaradhamme kaṅkhā pavattīti? Na ārammaṇakaraṇavasena,",
  "tika-s0403t:441_1": "anussutākāraparivitakkaladdhe parikappitarūpe kaṅkhā pavattatīti dassento āha “vipassanā…pe…",
  "tika-s0403t:441_2": "vadanti, taṃ atthi nu kho natthīti kaṅkhatī”ti. Sikkhāti cettha pubbabhāgasikkhā",
  "tika-s0403t:441_3": "veditabbā. Kāmañcettha visesuppattiyā mahāsāvajjatāya ceva saṃvāsanimittaṃ ghaṭanāhetu",
  "tika-s0403t:441_4": "abhiṇhuppattikatāya ca sabrahmacārīsūti kopassa visayo visesetvā vutto, aññatthāpi",
  "tika-s0403t:441_5": "kopo na cetokhiloti na sakkā viññātunti keci. Yadi evaṃ vicikicchāyapi ayaṃ nayo",
  "tika-s0403t:441_6": "āpajjati, tasmā yathārutavasena gahetabbaṃ.",
  "tika-s0403t:442": "Cetokhilasuttavaṇṇanā niṭṭhitā.",
  "tika-s0403t:443": "6-8. Vinibandhasuttādivaṇṇanā",
  "tika-s0403t:444_0": "206-8. Chaṭṭhe pavattituṃ appadānavasena kusalacittaṃ vinibandhantīti cetasovinibandhā.",
  "tika-s0403t:444_1": "Taṃ pana vinibandhantā muṭṭhiggāhaṃ gaṇhantā viya hontīti āha “cittaṃ vinibandhitvā”tiādi.",
  "tika-s0403t:444_2": "Kāmagiddho puggalo vatthukāmepi kilesakāmepi assādeti abhinandatīti vuttaṃ “vatthukāmepi",
  "tika-s0403t:444_3": "kilesakāmepī”ti. Attano kāyeti attano nāmakāye, attabhāve vā. Bahiddhārūpeti paresaṃ",
  "tika-s0403t:444_4": "kāye anindriyabaddharūpe ca. Udaraṃ avadihati upacinoti pūretīti udarāvadehakaṃ.",
  "tika-s0403t:444_5": "Seyyasukhanti seyyāya sayanavasena uppajjanakasukhaṃ. Samparivattakanti samparivattitvā.",
  "tika-s0403t:444_6": "Paṇidhāyāti taṇhāvaseneva paṇidahitvā. Iti pañcavidhopi lobhaviseso eva “cetovinibandho”ti",
  "tika-s0403t:444_7": "vuttoti veditabbo. Sattamaṭṭhamesu natthi vattabbaṃ.",
  "tika-s0403t:445": "Vinibandhasuttādivaṇṇanā niṭṭhitā.",
  "tika-s0403t:446": "9-10. Gītassarasuttādivaṇṇanā",
  "tika-s0403t:447_0": "209-210. Navame āyatako nāma gītassaro taṃ taṃ vattaṃ bhinditvā akkharāni vināsetvā",
  "tika-s0403t:447_1": "pavattoti āha “āyatakenā”tiādi. Dhammehi suttavattaṃ nāma atthi, gāthāvattaṃ nāma",
  "tika-s0403t:447_2": "atthi, taṃ vināsetvā atidīghaṃ kātuṃ na vaṭṭati. Dhammañhi bhāsantena caturassena",
  "tika-s0403t:447_3": "vattena parimaṇḍalāni padabyañjanāni dassetabbāni. “Anujānāmi, bhikkhave, sarabhañña”nti",
  "tika-s0403t:447_4": "ca vacanato sarena dhammaṃ bhaṇituṃ vaṭṭati. Sarabhaññe kira taraṅgavattadhotakavattabhāgaggahakavattādīni",
  "tika-s0403t:447_5": "dvattiṃsa vattāni atthi. Tesu yaṃ icchati, taṃ kātuṃ labhatīti. Dasame natthi vattabbaṃ.",
  "tika-s0403t:448": "Gītassarasuttādivaṇṇanā niṭṭhitā.",
  "tika-s0403t:449": "Kimilavaggavaṇṇanā niṭṭhitā.",
  "tika-s0403t:450": "(22) 2. Akkosakavaggo",
  "tika-s0403t:451": "1-2. Akkosakasuttādivaṇṇanā",
  "tika-s0403t:452_0": "211-2. Dutiyassa paṭhame dasahi akkosavatthūhi akkosakoti “bālosi, mūḷhosi, oṭṭhosi,",
  "tika-s0403t:452_1": "goṇosi, gadrabhosī”tiādinā dasahi akkosavatthūhi akkosako. “Hotu, muṇḍakasamaṇa,",
  "tika-s0403t:452_2": "adaṇḍo ahanti karosi, idāni te rājakulaṃ gantvā daṇḍaṃ āropessāmī”tiādīni vadanto",
  "tika-s0403t:452_3": "paribhāsako nāmāti āha “bhayadassanena paribhāsako”ti. Lokuttaradhammā apāyamaggassa",
  "tika-s0403t:452_4": "paripanthabhāvato paripantho nāmāti āha “lokuttaraparipanthassa chinnattā”ti, lokuttarasaṅkhātassa",
  "tika-s0403t:452_5": "apāyamaggaparipanthassa chinnattāti attho. Dutiye natthi vattabbaṃ.",
  "tika-s0403t:453": "Akkosakasuttādivaṇṇanā niṭṭhitā.",
  "tika-s0403t:454": "3-10. Sīlasuttādivaṇṇanā",
  "tika-s0403t:455_0": "213-220. Tatiye dussīloti ettha du-saddo abhāvattho “duppañño”tiādīsu viya, na garahaṇatthoti",
  "tika-s0403t:455_1": "āha “asīlo nissīlo”ti. Bhinnasaṃvaroti ettha samādinnasīlo kenaci kāraṇena sīlabhedaṃ",
  "tika-s0403t:455_2": "patto, so tāva bhinnasaṃvaro hotu. Yo pana sabbena sabbaṃ asamādinnasīlo ācārahīno,",
  "tika-s0403t:455_3": "so kathaṃ bhinnasaṃvaro nāma hotīti? Sopi sādhusamācārassa pariharaṇīyassa bheditattā",
  "tika-s0403t:455_4": "bhinnasaṃvaro eva nāma. Vinaṭṭhasaṃvaro saṃvararahitoti hi vuttaṃ hoti. Taṃ taṃ sippaṭṭhānaṃ.",
  "tika-s0403t:455_5": "Māghātakāleti “mā ghātetha pāṇīna”nti evaṃ māghātaghosanaṃ ghositadivase. Abbhuggacchati",
  "tika-s0403t:455_6": "pāpako kittisaddo. Ajjhāsayena maṅku hotiyeva vippaṭisāribhāvato.",
  "tika-s0403t:456_0": "Tassāti dussīlassa. Samādāya vattitaṭṭhānanti uṭṭhāya samuṭṭhāya katakāraṇaṃ. Āpāthaṃ",
  "tika-s0403t:456_1": "āgacchatīti taṃ manaso upaṭṭhāti. Ummīletvā idhalokanti ummīlanakāle attano puttadārādivasena",
  "tika-s0403t:456_2": "idhalokaṃ passati. Nimīletvā paralokanti nimīlanakāle gatinimittupaṭṭhānavasena paralokaṃ",
  "tika-s0403t:456_3": "passati. Tenāha “cattāro apāyā”tiādi. Pañcamapadanti “kāyassa bhedā”tiādinā vutto",
  "tika-s0403t:456_4": "pañcamo ādīnavakoṭṭhāso. Vuttavipariyāyenāti vuttatthāya ādīnavakathāya vipariyāyena",
  "tika-s0403t:456_5": "“appamatto taṃ taṃ kasivaṇijjādiṃ yathākālaṃ sampādetuṃ sakkotī”tiādinā. Pāsaṃsaṃ",
  "tika-s0403t:456_6": "sīlamassa atthīti sīlavā. Sīlasampannoti sīlena samannāgato sampannasīloti evamādikaṃ",
  "tika-s0403t:456_7": "pana atthavacanaṃ sukaranti anāmaṭṭhaṃ. Catutthādīni uttānatthāneva.",
  "tika-s0403t:457": "Sīlasuttādivaṇṇanā niṭṭhitā.",
  "tika-s0403t:458": "Akkosakavaggavaṇṇanā niṭṭhitā.",
  "tika-s0403t:459": "(23) 3. Dīghacārikavaggo",
  "tika-s0403t:460": "1-10. Paṭhamadīghacārikasuttādivaṇṇanā",
  "tika-s0403t:461_0": "221-230. Tatiyassa paṭhamādīni suviññeyyāni. Pañcame raho nisajjāya āpajjatīti “yo",
  "tika-s0403t:461_1": "pana bhikkhu mātugāmena saddhiṃ eko ekāya raho nisajjaṃ kappeyya, pācittiya”nti imasmiṃ",
  "tika-s0403t:461_2": "sikkhāpade vuttaṃ āpattiṃ āpajjati. Paṭicchanne āsane āpajjatīti “yo pana bhikkhu",
  "tika-s0403t:461_3": "mātugāmena raho paṭicchanne āsane nisajjaṃ kappeyya, pācittiya”nti imasmiṃ vuttaṃ",
  "tika-s0403t:461_4": "āpattiṃ āpajjati. Mātugāmassa uttari chappañcavācāhi dhammaṃ desento āpajjatīti ‘yo",
  "tika-s0403t:461_5": "pana bhikkhu mātugāmassa uttari chappañcavācāhi dhammaṃ deseyya aññatra viññunā purisaviggahenā”ti",
  "tika-s0403t:461_6": "evaṃ vuttaṃ āpattiṃ āpajjati. Tenāha “tesaṃ tesaṃ sikkhāpadānaṃ vasena veditabbānī”ti.",
  "tika-s0403t:461_7": "Chaṭṭhādīni uttānatthāni.",
  "tika-s0403t:462": "Paṭhamadīghacārikasuttādivaṇṇanā niṭṭhitā.",
  "tika-s0403t:463": "Dīghacārikavaggavaṇṇanā niṭṭhitā.",
  "tika-s0403t:464": "231-302. Catutthavaggādīni uttānatthāni.",
  "tika-s0403t:465": "Iti manorathapūraṇiyā aṅguttaranikāya-aṭṭhakathāya",
  "tika-s0403t:466": "Pañcakanipātavaṇṇanāya anuttānatthadīpanā samattā.",
  "tika-s0403t:467": ". Namo tassa bhagavato arahato sammāsambuddhassa.",
  "tika-s0403t:468": "Aṅguttaranikāye",
  "tika-s0403t:469": "Chakkanipāta-ṭīkā",
  "tika-s0403t:470": "1. Paṭhamapaṇṇāsakaṃ",
  "tika-s0403t:471": "1. Āhuneyyavaggo",
  "tika-s0403t:472": "1. Paṭhamaāhuneyyasuttavaṇṇanā",
  "tika-s0403t:473_0": "1. Chakkanipātassa paṭhame cakkhunā rūpaṃ disvāti nissayavohārena vuttaṃ. Sasambhārakaniddesoyaṃ",
  "tika-s0403t:473_1": "yathā “dhanunā vijjhatī”ti, tasmā nissayasīsena nissitassa gahaṇaṃ daṭṭhabbaṃ. Tenāyamattho",
  "tika-s0403t:473_2": "“cakkhudvāre rūpārammaṇe āpāthagate taṃ rūpaṃ cakkhuviññāṇena disvā”ti. Neva sumano",
  "tika-s0403t:473_3": "hotīti javanakkhaṇe iṭṭhe ārammaṇe rāgaṃ anuppādento neva sumano hoti gehassitapemavasenapi",
  "tika-s0403t:473_4": "maggena sabbaso rāgassa samucchinnattā. Na dummanoti aniṭṭhe adussanto na dummano.",
  "tika-s0403t:473_5": "Pasādaññathattavasenapi iṭṭhepi aniṭṭhepi majjhattepi ārammaṇe na samaṃ sammā ayoniso",
  "tika-s0403t:473_6": "gahaṇaṃ asamapekkhanaṃ. Ayañcassa paṭipatti sativepullappattiyā paññāvepullappattiyā",
  "tika-s0403t:473_7": "cāti āha “sato sampajāno hutvā”ti. Satiyā yuttattā sato. Sampajaññena yuttattā sampajāno.",
  "tika-s0403t:473_8": "Ñāṇuppattipaccayarahitakālepi pavattibhedanato “satatavihāro kathito”ti vuttaṃ. Satatavihāroti",
  "tika-s0403t:473_9": "khīṇāsavassa niccavihāro sabbadā pavattanakavihāro. Ṭhapetvā hi samāpattivelaṃ bhavaṅgavelañca",
  "tika-s0403t:473_10": "khīṇāsavā imināva chaḷaṅgupekkhāvihārena viharanti.",
  "tika-s0403t:474_0": "Ettha ca “chasu dvāresupi upekkhako viharatī”ti iminā chaḷaṅgupekkhā kathitā. “Sampajāno”ti",
  "tika-s0403t:474_1": "vacanato pana cattāri ñāṇasampayuttacittāni labbhanti tehi vinā sampajānatāya asambhavato.",
  "tika-s0403t:474_2": "Satatavihārabhāvato aṭṭha mahākiriyacittāni labbhanti. “Neva sumano na dummano”ti",
  "tika-s0403t:474_3": "vacanato aṭṭha mahākiriyacittāni, hasituppādo, voṭṭhabbanañcāti dasa cittāni labbhanti.",
  "tika-s0403t:474_4": "Rāgadosasahajātānaṃ somanassadomanassānaṃ abhāvo tesampi sādhāraṇoti chaḷaṅgupekkhāvasena",
  "tika-s0403t:474_5": "āgatānaṃ imesaṃ satatavihārānaṃ somanassaṃ kathaṃ labbhatīti ce? Āsevanato. Kiñcāpi",
  "tika-s0403t:474_6": "khīṇāsavo iṭṭhāniṭṭhepi ārammaṇe majjhatto viya bahulaṃ upekkhako viharati attano",
  "tika-s0403t:474_7": "parisuddhapakatibhāvāvijahanato, kadāci pana tathā cetobhisaṅkhārābhāve yaṃ taṃ sabhāvato",
  "tika-s0403t:474_8": "iṭṭhaṃ ārammaṇaṃ, tassa yāthāvasabhāvaggahaṇavasenapi arahato cittaṃ pubbāsevanavasena",
  "tika-s0403t:474_9": "somanassasahagataṃ hutvā pavattateva.",
  "tika-s0403t:475": "Paṭhamaāhuneyyasuttavaṇṇanā niṭṭhitā.",
  "tika-s0403t:476": "2-7. Dutiyaāhuneyyasuttādivaṇṇanā",
  "tika-s0403t:477_0": "2-7. Dutiye anekavihitanti anekavidhaṃ nānappakāraṃ. Iddhividhanti iddhikoṭṭhāsaṃ.",
  "tika-s0403t:477_1": "Paccanubhotīti paccanubhavati, phusati sacchikaroti pāpuṇātīti attho. Idānissa anekavihitabhāvaṃ",
  "tika-s0403t:477_2": "dassento “ekopi hutvā”tiādimāha. Tattha “ekopi hutvā”ti iminā karaṇato pubbeva pakatiyā",
  "tika-s0403t:477_3": "ekopi hutvā. Bahudhā hotīti bahūnaṃ santike caṅkamitukāmo vā sajjhāyaṃ kātukāmo vā",
  "tika-s0403t:477_4": "pañhaṃ pucchitukāmo vā hutvā satampi sahassampi hoti. Āvibhāvaṃ tirobhāvanti ettha",
  "tika-s0403t:477_5": "āvibhāvaṃ karoti, tirobhāvaṃ karotīti ayamattho. Idameva hi sandhāya paṭisambhidāyaṃ",
  "tika-s0403t:477_6": "vuttaṃ – “āvibhāvanti kenaci anāvuṭaṃ hoti appaṭicchannaṃ vivaṭaṃ, tirobhāvanti kenaci",
  "tika-s0403t:477_7": "āvuṭaṃ hoti paṭicchannaṃ pihitaṃ paṭikujjita”nti. Tirokuṭṭaṃ tiropākāraṃ tiropabbataṃ",
  "tika-s0403t:477_8": "asajjamāno gacchati seyyathāpi ākāseti ettha tirokuṭṭanti parakuṭṭaṃ, kuṭṭassa parabhāganti",
  "tika-s0403t:477_9": "vuttaṃ hoti. Esa nayo itaresu. Kuṭṭoti ca gehabhittiyā etaṃ adhivacanaṃ. Pākāroti",
  "tika-s0403t:477_10": "gehavihāragāmādīnaṃ parikkhepapākāro. Pabbatoti paṃsupabbato vā pāsāṇapabbato vā.",
  "tika-s0403t:477_11": "Asajjamānoti alaggamāno seyyathāpi ākāse viya.",
  "tika-s0403t:478_0": "Ummujjanimujjanti ettha ummujjanti uṭṭhānaṃ vuccati. Nimujjanti saṃsīdanaṃ. Ummujjañca",
  "tika-s0403t:478_1": "nimujjañca ummujjanimujjaṃ. Udakepi abhijjamāneti ettha yaṃ udakaṃ akkamitvā saṃsīdati,",
  "tika-s0403t:478_2": "taṃ bhijjamānanti vuccati, viparītaṃ abhijjamānaṃ. Pallaṅkena gacchati. Pakkhī sakuṇoti",
  "tika-s0403t:478_3": "pakkhehi yuttasakuṇo. Imepi candimasūriye evaṃmahiddhike evaṃmahānubhāve pāṇinā parāmasatīti",
  "tika-s0403t:478_4": "ettha candimasūriyānaṃ dvācattālīsayojanasahassassa upari caraṇena mahiddhikatā,",
  "tika-s0403t:478_5": "tīsu dīpesu ekakkhaṇe ālokakaraṇena mahānubhāvatā veditabbā. Evaṃ uparicaraṇaālokakaraṇehi",
  "tika-s0403t:478_6": "mahiddhike mahānubhāve. Parāmasatīti gaṇhāti, ekadese vā chupati. Parimajjatīti samantato",
  "tika-s0403t:478_7": "ādāsatalā viya parimajjati. Yāva brahmalokāpīti brahmalokampi paricchedaṃ katvā.",
  "tika-s0403t:478_8": "Kāyena vasaṃ vattetīti tatra brahmaloke kāyena attano vasaṃ vatteti.",
  "tika-s0403t:479_0": "Dibbāya sotadhātuyāti ettha dibbasadisattā dibbā. Devatānañhi sucaritakammanibbattā",
  "tika-s0403t:479_1": "pittasemharuhirādīhi apalibuddhā upakkilesavimuttatāya dūrepi ārammaṇasampaṭicchanasamatthā",
  "tika-s0403t:479_2": "dibbā pasādasotadhātu hoti. Ayañcāpi imassa bhikkhuno vīriyabhāvanābalena nibbattā",
  "tika-s0403t:479_3": "ñāṇasotadhātu tādisāyevāti dibbasadisattā dibbā. Apica dibbavihāravasena paṭiladdhattā",
  "tika-s0403t:479_4": "attanā ca dibbavihārasannissitattāpi dibbā. Savanaṭṭhena nijjīvaṭṭhena ca sotadhātu.",
  "tika-s0403t:479_5": "Sotadhātukiccakaraṇena sotadhātu viyātipi sotadhātu. Tāya sotadhātuyā. Visuddhāyāti",
  "tika-s0403t:479_6": "suddhāya nirupakkilesāya. Atikkantamānusikāyāti manussūpacāraṃ atikkamitvā saddasavane",
  "tika-s0403t:479_7": "mānusikaṃ maṃsasotadhātuṃ atikkantāya vītivattetvā ṭhitāya. Ubho sadde suṇātīti dve",
  "tika-s0403t:479_8": "sadde suṇāti. Katame dve? Dibbe ca mānuse ca, devānañca manussānañca saddeti vuttaṃ",
  "tika-s0403t:479_9": "hoti. Etena padesapariyādānaṃ veditabbaṃ. Ye dūre santike cāti ye saddā dūre paracakkavāḷepi,",
  "tika-s0403t:479_10": "ye ca santike antamaso sadehasannissitapāṇakasaddāpi, te suṇātīti vuttaṃ hoti. Etena",
  "tika-s0403t:479_11": "nippadesapariyādānaṃ veditabbaṃ.",
  "tika-s0403t:480_0": "Parasattānanti attānaṃ ṭhapetvā sesasattānaṃ. Parapuggalānanti idampi iminā ekatthameva.",
  "tika-s0403t:480_1": "Veneyyavasena pana desanāvilāsena ca byañjananānattaṃ kataṃ. Cetasā cetoti attano",
  "tika-s0403t:480_2": "cittena tesaṃ cittaṃ. Pariccāti paricchinditvā. Pajānātīti sarāgādivasena nānappakārato",
  "tika-s0403t:480_3": "jānāti. Sarāgaṃ vā cittantiādīsu pana aṭṭhalobhasahagatacittaṃ sarāgaṃ cittanti veditabbaṃ.",
  "tika-s0403t:480_4": "Avasesaṃ cātubhūmakaṃ kusalābyākatacittaṃ vītarāgaṃ. Dve domanassacittāni, dve vicikicchuddhaccacittānīti",
  "tika-s0403t:480_5": "imāni pana cattāri cittāni imasmiṃ duke saṅgahaṃ na gacchanti. Keci pana therā tānipi",
  "tika-s0403t:480_6": "saṅgaṇhanti. Duvidhaṃ pana domanassacittaṃ sadosaṃ cittaṃ nāma. Sabbampi cātubhūmakaṃ",
  "tika-s0403t:480_7": "kusalābyākatacittaṃ vītadosaṃ. Sesāni dasa akusalacittāni imasmiṃ duke saṅgahaṃ na",
  "tika-s0403t:480_8": "gacchanti. Keci pana therā tānipi saṅgaṇhanti. Samohaṃ vītamohanti ettha pana pāṭipuggalikanayena",
  "tika-s0403t:480_9": "vicikicchuddhaccasahagatadvayameva samohaṃ. Mohassa pana sabbākusalesu sambhavato",
  "tika-s0403t:480_10": "dvādasavidhampi akusalacittaṃ samohaṃ cittanti veditabbaṃ. Avasesaṃ vītamohaṃ. Thinamiddhānugataṃ",
  "tika-s0403t:480_11": "pana saṃkhittaṃ, uddhaccānugataṃ vikkhittaṃ. Rūpāvacarārūpāvacaraṃ mahaggataṃ, avasesaṃ",
  "tika-s0403t:480_12": "amahaggataṃ. Sabbampi tebhūmakaṃ sauttaraṃ, lokuttaraṃ anuttaraṃ. Upacārappattaṃ",
  "tika-s0403t:480_13": "appanāppattañca samāhitaṃ, ubhayamappattaṃ asamāhitaṃ. Tadaṅgavikkhambhanasamucchedappaṭippassaddhinissaraṇavimuttiṃ",
  "tika-s0403t:480_14": "pattaṃ pañcavidhampi etaṃ vimuttaṃ, vimuttimappattaṃ vā avimuttanti veditabbaṃ.",
  "tika-s0403t:481_0": "Anekavihitanti anekavidhaṃ, anekehi vā pakārehi pavattitaṃ saṃvaṇṇitanti attho. Pubbenivāsanti",
  "tika-s0403t:481_1": "samanantarātītabhavaṃ ādiṃ katvā tattha tattha nivutthasantānaṃ. Anussaratīti khandhapaṭipāṭivasena,",
  "tika-s0403t:481_2": "cutipaṭisandhivasena vā anugantvā anugantvā sarati. Seyyathidaṃ – ekampi jātiṃ…pe…",
  "tika-s0403t:481_3": "pubbenivāsaṃ anussaratīti. Tattha ekampi jātinti ekampi paṭisandhimūlaṃ cutipariyosānaṃ",
  "tika-s0403t:481_4": "ekabhavapariyāpannaṃ khandhasantānaṃ. Esa nayo dvepi jātiyotiādīsupi. Anekepi saṃvaṭṭakappetiādīsu",
  "tika-s0403t:481_5": "pana parihāyamāno kappo saṃvaṭṭakappo, vaḍḍhamāno vivaṭṭakappoti veditabbo. Tattha",
  "tika-s0403t:481_6": "saṃvaṭṭena saṃvaṭṭaṭṭhāyī gahito hoti taṃmūlakattā, vivaṭṭena vivaṭṭaṭṭhāyī. Evañhi",
  "tika-s0403t:481_7": "sati yāni tāni “cattārimāni, bhikkhave, kappassa asaṅkhyeyyāni. Katamāni cattāri?",
  "tika-s0403t:481_8": "Saṃvaṭṭo saṃvaṭṭaṭṭhāyī vivaṭṭo vivaṭṭaṭṭhāyī”ti vuttāni, tāni pariggahitāni honti.",
  "tika-s0403t:482_0": "Amutrāsinti amumhi saṃvaṭṭakappe ahaṃ amumhi bhave vā yoniyā vā gahiyā vā viññāṇaṭṭhitiyā",
  "tika-s0403t:482_1": "vā sattāvāse vā sattanikāye vā āsiṃ. Evaṃnāmoti tisso vā phusso vā. Evaṃgottoti gotamo",
  "tika-s0403t:482_2": "vā kaccāyano vā kassapo vā. Idamassa atītabhave attano nāmagottānussaraṇavasena vuttaṃ.",
  "tika-s0403t:482_3": "Sace pana tasmiṃ kāle attano vaṇṇasampattilūkhapaṇītajīvikabhāvaṃ sukhadukkhabahulataṃ",
  "tika-s0403t:482_4": "appāyukadīghāyukabhāvaṃ vā anussaritukāmo hoti, tampi anussaratiyeva. Tenāha “evaṃvaṇṇo…pe…",
  "tika-s0403t:482_5": "evamāyupariyanto”ti. Tattha evaṃvaṇṇoti odāto vā sāmo vā. Evamāhāroti sālimaṃsodanāhāro",
  "tika-s0403t:482_6": "vā pavattaphalabhojano vā. Evaṃsukhadukkhappaṭisaṃvedīti anena pakārena kāyikacetasikānaṃ",
  "tika-s0403t:482_7": "sāmisanirāmisādippabhedānaṃ sukhadukkhānaṃ paṭisaṃvedī. Evamāyupariyantoti evaṃ vassasataparimāṇāyupariyanto",
  "tika-s0403t:482_8": "vā caturāsītikappasahassāyupariyanto vā. So tato cuto amutra udapādinti so ahaṃ tato",
  "tika-s0403t:482_9": "bhavato yonito gahito viññāṇaṭṭhitito sattāvāsato sattanikāyato vā cuto punaamukasmiṃ",
  "tika-s0403t:482_10": "nāma bhave yoniyā gatiyā viññāṇaṭṭhitiyā sattāvāse sakkanikāye vā udapādiṃ. Tatrāpāsinti",
  "tika-s0403t:482_11": "tatrāpi bhave yoniyā gatiyā viññāṇaṭṭhitiyā sattāvāse sattanikāye vā puna ahosiṃ.",
  "tika-s0403t:482_12": "Evaṃnāmotiādi vuttanayameva.",
  "tika-s0403t:483_0": "Apica amutrāsinti idaṃ anupubbena ārohantassa yāvadicchakaṃ anussaraṇaṃ. So tatoti",
  "tika-s0403t:483_1": "paṭinivattantassa paccavekkhaṇaṃ, tasmā “idhūpapanno”ti imissā idhūpapattiyā anantarameva",
  "tika-s0403t:483_2": "uppattiṭṭhānaṃ sandhāya “amutra udapādi”nti idaṃ vuttanti veditabbaṃ. Tatrāpāsinti",
  "tika-s0403t:483_3": "evamādi panassa tatrāpi imissā upapattiyā antare upapattiṭṭhāne nāmagottādīnaṃ anussaraṇadassanatthaṃ",
  "tika-s0403t:483_4": "vuttaṃ. So tato cuto idhūpapannoti svāhaṃ tato anantaruppattiṭṭhānato cuto idha amukasmiṃ",
  "tika-s0403t:483_5": "nāma khattiyakule vā brāhmaṇakule vā nibbattoti. Itīti evaṃ. Sākāraṃ sauddesanti",
  "tika-s0403t:483_6": "nāmagottavasena sauddesaṃ, vaṇṇādivasena sākāraṃ. Nāmagottena hi satto “tisso kassapo”ti",
  "tika-s0403t:483_7": "uddisīyati, vaṇṇādīhi “sāmo odāto”ti nānattato paññāyati, tasmā nāmagottaṃ uddeso, itare ākārā.",
  "tika-s0403t:484_0": "Dibbenātiādīsu dibbasadisattā dibbaṃ. Devatānañhi sucaritakammanibbattaṃ pittasemharuhirādīhi",
  "tika-s0403t:484_1": "apalibuddhaṃ upakkilesavimuttatāya dūrepi ārammaṇasampaṭicchanasamatthaṃ dibbaṃ pasādacakkhu",
  "tika-s0403t:484_2": "hoti. Idañcāpi vīriyabhāvanābalena nibbattaṃ ñāṇacakkhu tādisamevāti dibbasadisattā",
  "tika-s0403t:484_3": "dibbaṃ. Dibbavihāravasena paṭiladdhattā attano ca dibbavihārasannissitattāpi dibbaṃ.",
  "tika-s0403t:484_4": "Ālokapariggahena mahājutikattāpi dibbaṃ. Tirokuṭṭādigatarūpadassanena mahāgatikattāpi",
  "tika-s0403t:484_5": "dibbaṃ. Taṃ sabbaṃ saddasatthānusārena veditabbaṃ. Dassanaṭṭhena cakkhu. Cakkhukiccakaraṇena",
  "tika-s0403t:484_6": "cakkhumivātipi cakkhu. Cutūpapātadassanena diṭṭhivisuddhihetuttā visuddhaṃ. Yo hi",
  "tika-s0403t:484_7": "cutimeva passati, na upapātaṃ, so ucchedadiṭṭhiṃ gaṇhāti. Yo upapātameva passati,",
  "tika-s0403t:484_8": "na cutiṃ, so navasattapātubhāvadiṭṭhiṃ gaṇhāti. Yo pana tadubhayaṃ passati, so yasmā",
  "tika-s0403t:484_9": "duvidhampi taṃ diṭṭhigataṃ ativattati, tasmā taṃ dassanaṃ diṭṭhivisuddhihetu hoti.",
  "tika-s0403t:484_10": "Ubhayampi cetaṃ buddhaputtā passanti. Tena vuttaṃ “cutūpapātadassanena diṭṭhivisuddhihetuttā",
  "tika-s0403t:484_11": "visuddha”nti. Manussūpacāraṃ atikkamitvā rūpadassanena atikkantamānusakaṃ, mānusaṃ",
  "tika-s0403t:484_12": "vā maṃsacakkhuṃ atikkantattā atikkantamānusakanti veditabbaṃ. Tena dibbena cakkhunā",
  "tika-s0403t:484_13": "visuddhena atikkantamānusakena.",
  "tika-s0403t:485_0": "Satte passatīti manussānaṃ maṃsacakkhunā viya satte oloketi. Cavamāne upapajjamāneti",
  "tika-s0403t:485_1": "ettha cutikkhaṇe vā upapattikkhaṇe vā dibbacakkhunā daṭṭhuṃ na sakkā. Ye pana āsannacutikā",
  "tika-s0403t:485_2": "idāni cavissanti, te cavamānāti, ye ca gahitappaṭisandhikā sampatinibbattā ca, te",
  "tika-s0403t:485_3": "upapajjamānāti adhippetā. Te evarūpe cavamāne upapajjamāne ca passatīti dasseti.",
  "tika-s0403t:485_4": "Hīneti mohanissandayuttattā hīnānaṃ jātikulabhogādīnaṃ vasena hīḷite uññāte. Paṇīteti",
  "tika-s0403t:485_5": "amohanissandayuttattā tabbiparīte. Suvaṇṇeti adosanissandayuttattā iṭṭhakantamanāpavaṇṇayutte.",
  "tika-s0403t:485_6": "Dubbaṇṇeti dosanissandayuttattā aniṭṭhākantāmanāpavaṇṇayutte, virūpavirūpetipi attho.",
  "tika-s0403t:485_7": "Sugateti sugatigate, alobhanissandayuttattā vā aḍḍhe mahaddhane. Duggateti duggatigate,",
  "tika-s0403t:485_8": "lobhanissandayuttattā vā dalidde appannapāne.",
  "tika-s0403t:486_0": "Yathākammūpageti yaṃ yaṃ kammaṃ upacitaṃ, tena tena upagate. Kāyaduccaritenātiādīsu",
  "tika-s0403t:486_1": "duṭṭhu caritaṃ kilesapūtikattāti duccaritaṃ. Kāyena duccaritaṃ, kāyato vā uppannaṃ",
  "tika-s0403t:486_2": "duccaritanti kāyaduccaritaṃ. Itaresupi eseva nayo. Samannāgatāti samaṅgibhūtā. Ariyānaṃ",
  "tika-s0403t:486_3": "upavādakāti buddhapaccekabuddhasāvakānaṃ ariyānaṃ antamaso gihisotāpannānampi anatthakāmā",
  "tika-s0403t:486_4": "hutvā antimavatthunā vā guṇaparidhaṃsanena vā upavādakā, akkosakā garahakāti vuttaṃ",
  "tika-s0403t:486_5": "hoti. Micchādiṭṭhikāti viparītadassanā. Micchādiṭṭhikammasamādānāti micchādiṭṭhivasena",
  "tika-s0403t:486_6": "samādinnanānāvidhakammā, yepi micchādiṭṭhimūlakesu kāyakammādīsu aññepi samādāpenti.",
  "tika-s0403t:487_0": "Kāyassa bhedāti upādinnakkhandhapariccāgā. Paraṃ maraṇāti tadanantaraṃ abhinibbattakkhandhaggahaṇā.",
  "tika-s0403t:487_1": "Atha vā kāyassa bhedāti jīvitindriyassūpacchedā. Paraṃ maraṇāti cuticittato uddhaṃ.",
  "tika-s0403t:487_2": "Apāyanti evamādi sabbaṃ nirayavevacanameva. Nirayo hi saggamokkhahetubhūtā puññasammatā",
  "tika-s0403t:487_3": "ayā apetattā, sukhānaṃ vā āyassa abhāvā apāyo. Dukkhassa gati paṭisaraṇanti duggati,",
  "tika-s0403t:487_4": "dosabahulatāya vā duṭṭhena kammena nibbattā gatīti duggati. Vivasā nipatanti tattha",
  "tika-s0403t:487_5": "dukkaṭṭakārinoti vinipāto, vinassantā vā ettha patanti sambhijjamānaṅgapaccaṅgāti",
  "tika-s0403t:487_6": "vinipāto. Natthi ettha assādasaññito ayoti nirayo.",
  "tika-s0403t:488_0": "Atha vā apāyaggahaṇena tiracchānayoniṃ dīpeti. Tiracchānayoni hi apāyo sugatito apetattā,",
  "tika-s0403t:488_1": "na duggati mahesakkhānaṃ nāgarājādīnaṃ sambhavato. Duggatiggahaṇena pettivisayañca.",
  "tika-s0403t:488_2": "So hi apāyo ceva duggati ca sugatito apetattā dukkhassa ca gatibhūtattā, na tu vinipāto",
  "tika-s0403t:488_3": "asurasadisaṃ avinipatitattā. Vinipātaggahaṇena asurakāyaṃ. So hi yathāvuttena atthena",
  "tika-s0403t:488_4": "apāyo ceva duggati ca sabbasamussayehi vinipatitattā vinipātoti vuccati. Nirayaggahaṇena",
  "tika-s0403t:488_5": "avīciādikamanekappakāraṃ nirayamevāti. Upapannāti upagatā, tattha abhinibbattāti",
  "tika-s0403t:488_6": "adhippāyo. Vuttavipariyāyena sukkapakkho veditabbo. Ayaṃ pana viseso – tattha sugatiggahaṇena",
  "tika-s0403t:488_7": "manussāgatipi saṅgayhati, saggaggahaṇena devagatiyeva. Tattha sundarā gatīti sugati.",
  "tika-s0403t:488_8": "Rūpādīhi visayehi suṭṭhu aggoti saggo. So sabbopi lujjanappalujjanaṭṭhena lokoti",
  "tika-s0403t:488_9": "ayamettha saṅkhepo. Vitthāro pana sabbākārena visuddhimaggasaṃvaṇṇanāto gahetabbo.",
  "tika-s0403t:488_10": "Tatiyādīni uttānatthāni.",
  "tika-s0403t:489": "Dutiyaāhuneyyasuttādivaṇṇanā niṭṭhitā.",
  "tika-s0403t:490": "8. Anuttariyasuttavaṇṇanā",
  "tika-s0403t:491_0": "8. Aṭṭhame natthi etesaṃ uttarāni visiṭṭhānīti anuttarāni, anuttarāni eva anuttariyāni",
  "tika-s0403t:491_1": "yathā “anantameva anantariya”nti āha “niruttarānī”ti. Dassanānuttariyaṃ nāma phalavisesāvahattā.",
  "tika-s0403t:491_2": "Esa nayo sesesupi. Sattavidhaariyadhanalābhoti sattavidhasaddhādilokuttaradhanalābho.",
  "tika-s0403t:491_3": "Sikkhāttayassa pūraṇanti adhisīlasikkhādīnaṃ tissannaṃ sikkhānaṃ pūraṇaṃ. Tattha",
  "tika-s0403t:491_4": "pūraṇaṃ nippariyāyato asekkhānaṃ vasena veditabbaṃ. Kalyāṇaputhujjanato paṭṭhāya",
  "tika-s0403t:491_5": "hi satta sekhā tisso sikkhā pūrenti nāma, arahā paripuṇṇasikkhoti. Iti imāni anuttariyāni",
  "tika-s0403t:491_6": "lokiyalokuttarāni kathitāni.",
  "tika-s0403t:492": "Anuttariyasuttavaṇṇanā niṭṭhitā.",
  "tika-s0403t:493": "9. Anussatiṭṭhānasuttavaṇṇanā",
  "tika-s0403t:494_0": "9. Navame anussatiyo eva diṭṭhadhammikasamparāyikādihitasukhānaṃ kāraṇabhāvato ṭhānānīti",
  "tika-s0403t:494_1": "anussatiṭṭhānāni. Buddhaguṇārammaṇā satīti yathā buddhānussati visesādhigamassa ṭhānaṃ",
  "tika-s0403t:494_2": "hoti, evaṃ “itipi so bhagavā”tiādinā buddhaguṇe ārabbhe uppannā sati. Evaṃ anussarato",
  "tika-s0403t:494_3": "hi pīti uppajjati, so taṃ pītiṃ khayato vayato paṭṭhapetvā arahattaṃ pāpuṇāti. Upacārakammaṭṭhānaṃ",
  "tika-s0403t:494_4": "nāmetaṃ gihīnampi labbhati. Upacārakammaṭṭhānanti ca paccakkhato upacārajjhānāvahaṃ",
  "tika-s0403t:494_5": "kammaṭṭhānaparamparāya sammasanaṃ yāva arahattā lokiyalokuttaravisesāvahaṃ. Esa nayo sabbattha.",
  "tika-s0403t:495": "Anussatiṭṭhānasuttavaṇṇanā niṭṭhitā.",
  "tika-s0403t:496": "10. Mahānāmasuttavaṇṇanā",
  "tika-s0403t:497_0": "10. Dasame tasmiṃ samayeti buddhāguṇānussaraṇasamaye. Rāgapariyuṭṭhitanti rāgena",
  "tika-s0403t:497_1": "pariyuṭṭhitaṃ. Pariyuṭṭhānappattipi, rāgena vā saṃhitaṃ cittaṃ araññamiva corehi",
  "tika-s0403t:497_2": "tena pariyuṭṭhitanti vuttaṃ, tassa pariyuṭṭhānaṭṭhānabhāvatopi pariyuṭṭhitarāganti",
  "tika-s0403t:497_3": "attho. Byañjanaṃ pana anādiyitvā atthamattaṃ dassento “uppajjamānena rāgena uṭṭhahitvā",
  "tika-s0403t:497_4": "gahita”nti āha. Ujukamevāti pageva kāyavaṅkādīnaṃ apanītattā cittassa ca anujubhāvakarānaṃ",
  "tika-s0403t:497_5": "mānādīnaṃ abhāvato, rāgādipariyuṭṭhānābhāvena vā oṇatiuṇṇativirahato ujubhāvameva",
  "tika-s0403t:497_6": "gataṃ. Atha vā ujukamevāti kammaṭṭhānassa thinaṃ middhaṃ otiṇṇatāya līnuddhaccavigamato",
  "tika-s0403t:497_7": "majjhimasamathanimittappaṭipattiyā ujubhāvameva gataṃ. Aṭṭhakathaṃ nissāyāti bhavajātiādīnaṃ",
  "tika-s0403t:497_8": "padānaṃ atthaṃ nissāya. Atthavedanti vā hetuphalaṃ paṭicca uppannaṃ tuṭṭhimāha. Dhammavedanti",
  "tika-s0403t:497_9": "hetuṃ paṭicca uppannaṃ tuṭṭhiṃ. “Ārakattā araha”nti anussarantassa hi yadidaṃ bhagavato",
  "tika-s0403t:497_10": "kilesehi ārakattaṃ, so hetu. Ñāpako cettha hetu adhippeto, na kārako sampāpako. Tatonena",
  "tika-s0403t:497_11": "ñāyamāno arahattattho phalaṃ. Iminā nayena sesapadesupi hetuso phalavipāko veditabbo.",
  "tika-s0403t:497_12": "Dhammānussatiādīsupi hi ādimajjhapariyosānakalyāṇatādayo suppaṭipattiādayo ca tattha",
  "tika-s0403t:497_13": "tattha hetubhāvena niddiṭṭhāyeva. Dhammūpasaṃhitanti yathāvuttahetuphalasaṅkhātaguṇūpasaṃhitaṃ.",
  "tika-s0403t:498": "Mahānāmasuttavaṇṇanā niṭṭhitā.",
  "tika-s0403t:499": "Āhuneyyavaggavaṇṇanā niṭṭhitā.",
  "tika-s0403t:500": "2. Sāraṇīyavaggo",
  "tika-s0403t:501": "1. Paṭhamasāraṇīyasuttavaṇṇanā",
  "tika-s0403t:502_0": "11. Dutiyassa paṭhame saritabbayuttakāti anussaraṇārahā. Mijjati siniyhati etāyāti",
  "tika-s0403t:502_1": "mettā, mittabhāvo. Mettā etassa atthīti mettaṃ, kāyakammaṃ. Taṃ pana yasmā mettāsahagatacittasamuṭṭhānaṃ,",
  "tika-s0403t:502_2": "tasmā vuttaṃ “mettena cittena kātabbaṃ kāyakamma”nti. Esa nayo sesadvayepi. Imānīti",
  "tika-s0403t:502_3": "mettakāyakammādīni. Bhikkhūnaṃ vasena āgatāni tesaṃ seṭṭhaparisabhāvato. Yathā pana",
  "tika-s0403t:502_4": "bhikkhunīsupi labbhanti, evaṃ gihīsupi labbhanti catuparisasādhāraṇattāti taṃ dassento",
  "tika-s0403t:502_5": "“bhikkhūnañhī”tiādimāha. Bhikkhuno sabbampi anavajjakāyakammaṃ ābhisamācārikakammantogadhamevāti",
  "tika-s0403t:502_6": "āha “mettena cittena…pe… kāyakammaṃ nāmā”ti. Bhattivasena pavattiyamānā cetiyabodhīnaṃ",
  "tika-s0403t:502_7": "vandanā mettāsiddhāti katvā tadatthāya gamanaṃ “mettaṃ kāyakamma”nti vuttaṃ. Ādi-saddena",
  "tika-s0403t:502_8": "cetiyabodhibhikkhūsu vuttāvasesāpacāyanādivasena pavattamettāvasena pavattaṃ kāyikaṃ kiriyaṃ saṅgaṇhāti.",
  "tika-s0403t:503_0": "Tepiṭakampi buddhavacanaṃ kathiyamānanti adhippāyo. Tepiṭakampi buddhavacanaṃ paripucchanaatthakathanavasena",
  "tika-s0403t:503_1": "pavattiyamānameva mettaṃ vacīkammaṃ nāma hitajjhāsayena pavattitabbato. Tīṇi sucaritānīti",
  "tika-s0403t:503_2": "kāyavacīmanosucaritāni. Cintananti evaṃ cintanamattampi manokammaṃ, pageva paṭipannā bhāvanāti dasseti.",
  "tika-s0403t:504_0": "Āvīti pakāsaṃ. Pakāsabhāvo cettha yaṃ uddissa taṃ kāyakammaṃ karīyati, tassa sammukhabhāvatoti",
  "tika-s0403t:504_1": "āha “sammukhā”ti. Rahoti appakāsaṃ. Appakāsatā ca yaṃ uddissa taṃ kāyakammaṃ karīyati,",
  "tika-s0403t:504_2": "tassa apaccakkhabhāvatoti āha “parammukhā”ti. Sahāyabhāvagamanaṃ tesaṃ purato. Tesu",
  "tika-s0403t:504_3": "karontesuyeva hi sahāyabhāvagamanaṃ sammukhā kāyakammaṃ nāma hoti. Ubhayehīti navakehi",
  "tika-s0403t:504_4": "therehi ca. Paggayhāti paggaṇhitvā uddhaṃ katvā kevalaṃ “devo”ti avatvā guṇehi thirabhāvajotanaṃ",
  "tika-s0403t:504_5": "“devatthero”ti vacanaṃ paggayha vacanaṃ. Mamattabodhanaṃ vacanaṃ mamāyanavacanaṃ.",
  "tika-s0403t:504_6": "Ekantaparammukhassa manokammassa sammukhatā nāma viññattisamuṭṭhāpanavasena hoti,",
  "tika-s0403t:504_7": "tañca kho loke kāyakammanti pākaṭaṃ paññātaṃ. Hatthavikārādīni anāmasitvā eva dassento",
  "tika-s0403t:504_8": "“nayanāni ummīletvā”tiādimāha. Kāmaṃ mettāsinehasiniddhānaṃ nayanānaṃ ummīlanā pasannena",
  "tika-s0403t:504_9": "mukhena olokanañca mettaṃ kāyakammameva, yassa pana cittassa vasena nayanānaṃ mettāsinehasiniddhatā",
  "tika-s0403t:504_10": "mukhassa ca pasannatā, taṃ sandhāya vuttaṃ “mettaṃ manokammaṃ nāmā”ti.",
  "tika-s0403t:505_0": "Lābha-saddo kammasādhano “lābhā vata, bho, laddho”tiādīsu viya. So cettha “dhammaladdhā”ti",
  "tika-s0403t:505_1": "vacanato atītakālikoti āha “cīvarādayo laddhapaccayā”ti. Dhammato āgatāti dhammikā,",
  "tika-s0403t:505_2": "parisuddhagamanā paccayā. Tenāha “dhammaladdhā”ti. Imameva hi atthaṃ dassetuṃ “kuhanādī”tiādi",
  "tika-s0403t:505_3": "vuttaṃ. Na sammā gayhamānā hi dhammaladdhā nāma na hontīti tappaṭisedhanatthaṃ pāḷiyaṃ",
  "tika-s0403t:505_4": "“dhammaladdhā”ti vuttaṃ. Deyyaṃ dakkhiṇeyyañca appaṭivibhattaṃ katvā bhuñjatīti appaṭivibhattabhogī",
  "tika-s0403t:505_5": "nāma hoti. Tenāha “dve paṭivibhattāni nāmā”tiādi. Cittena vibhajananti etena cittuppādamattenapi",
  "tika-s0403t:505_6": "vibhajanaṃ paṭivibhattaṃ nāma, pageva payogatoti dasseti. Cittena vibhajanapubbakaṃ",
  "tika-s0403t:505_7": "vā kāyena vibhajananti mūlameva dassetuṃ “evaṃ cittena vibhajana”nti vuttaṃ. Tena",
  "tika-s0403t:505_8": "cittuppādamattena paṭivibhāgo kātabboti dasseti. Appaṭivibhattanti bhāvanapuṃsakaniddeso,",
  "tika-s0403t:505_9": "appaṭivibhattaṃ lābhaṃ bhuñjatīti kammaniddeso vā. Taṃ neva gihīnaṃ deti attano ājīvasodhanatthaṃ.",
  "tika-s0403t:505_10": "Na attanā paribhuñjati “mayhaṃ asādhāraṇabhogitā mā hotū”ti. Paṭiggaṇhanto ca…pe…",
  "tika-s0403t:505_11": "passatīti iminā āgamanato paṭṭhāya sādhāraṇabuddhiṃ upaṭṭhāpeti. Evaṃ hissa sādhāraṇabhogitā",
  "tika-s0403t:505_12": "sukarā, sāraṇīyadhammo cassa pūro hoti.",
  "tika-s0403t:506_0": "Atha vā paṭiggaṇhanto ca…pe… passatīti iminā tassa lābhassa tīsu kālesu sādhāraṇato",
  "tika-s0403t:506_1": "ṭhapanaṃ dassitaṃ. Paṭiggaṇhanto ca saṅghena sādhāraṇaṃ hotūti iminā paṭiggahaṇakālo",
  "tika-s0403t:506_2": "dassito. Gahetvā…pe… passatīti iminā paṭiggahitakālo. Tadubhayaṃ pana tādisena pubbabhāgena",
  "tika-s0403t:506_3": "vinā na hotīti atthasiddho purimakālo. Tayidaṃ paṭiggahaṇato pubbevassa hoti “saṅghena",
  "tika-s0403t:506_4": "sādhāraṇaṃ hotūti paṭiggaṇhissāmī”ti, paṭiggaṇhantassa hoti “saṅghena sādhāraṇaṃ",
  "tika-s0403t:506_5": "hotūti paṭiggaṇhāmī”ti, paṭiggahetvā hoti “saṅghena sādhāraṇaṃ hotūti hi paṭiggahitaṃ",
  "tika-s0403t:506_6": "mayā”ti. Evaṃ tilakkhaṇasampannaṃ katvā laddhaṃ lābhaṃ osāraṇalakkhaṇaṃ avikopetvā",
  "tika-s0403t:506_7": "paribhuñjanto sādhāraṇabhogī appaṭivibhattabhogī ca hoti.",
  "tika-s0403t:507_0": "Imaṃ pana sāraṇīyadhammanti imaṃ catutthaṃ saritabbayuttadhamaṃ. Na hi…pe… gaṇhanti,",
  "tika-s0403t:507_1": "tasmā sādhāraṇabhogitā dussīlassa natthīti ārambhopi tāva na sambhavati, kuto pūraṇanti",
  "tika-s0403t:507_2": "adhippāyo. Parisuddhasīloti iminā lābhassa dhammikabhāvaṃ dasseti. Vattaṃ akhaṇḍentoti",
  "tika-s0403t:507_3": "iminā appaṭivibhattabhogitaṃ sādhāraṇabhogitañca dasseti. Sati pana tadubhaye sāraṇīyadhammo",
  "tika-s0403t:507_4": "pūrito eva hotīti āha “pūretī”ti. Odissakaṃ katvāti etena anodissakaṃ katvā pituno,",
  "tika-s0403t:507_5": "ācariyupajjhāyādīnaṃ vā therāsanato paṭṭhāya dentassa sāraṇīyadhammoyeva hotīti dasseti.",
  "tika-s0403t:507_6": "Dātabbanti avassaṃ dātabbaṃ. Sāraṇīyadhammo panassa na hoti paṭijaggaṭṭhāne odissakaṃ",
  "tika-s0403t:507_7": "katvā dinnattā. Tenāha “palibodhajagganaṃ nāma hotī”ti. Muttapalibodhassa vaṭṭati",
  "tika-s0403t:507_8": "amuttapalibodhassa pūretuṃ asakkuṇeyyattā. Yadi evaṃ sabbena sabbaṃ sāraṇīyadhammaṃ",
  "tika-s0403t:507_9": "pūrentassa odissakadānaṃ vaṭṭati, na vaṭṭatīti? No na vaṭṭati yuttaṭṭhāneti dassento",
  "tika-s0403t:507_10": "“tena panā”tiādimāha. Iminā odissakadānaṃ panassa na sabbattha vāritanti dasseti.",
  "tika-s0403t:507_11": "Gilānādīnañhi odissakaṃ katvā dānaṃ appaṭivibhāgapakkhikaṃ “asukassa na dassāmī”ti",
  "tika-s0403t:507_12": "paṭikkhepassa abhāvato. Byatirekappadhāno hi paṭibhāgo. Tenāha “avasesa”ntiādi. Adātumpīti",
  "tika-s0403t:507_13": "pi-saddena dātumpi vaṭṭatīti dasseti. Tañca kho karuṇāyanavasena, na vattaparipūraṇavasena,",
  "tika-s0403t:507_14": "tasmā dussīlassapi atthikassa sati sambhave dātabbaṃ. Dānañhi nāma na kassaci nivāritaṃ.",
  "tika-s0403t:508_0": "Susikkhitāyāti sāraṇīyapūraṇavidhimhi susikkhitāya, sukusalāyāti attho. Idāni tassa",
  "tika-s0403t:508_1": "kosallaṃ dassetuṃ “susikkhitāya hī”tiādi vuttaṃ. Dvādasahi vassehi pūrehi, na tato",
  "tika-s0403t:508_2": "oranti iminā tassa duppūrataṃ dasseti. Tathā hi so mahapphalo mahānisaṃso diṭṭhadhammikehipi",
  "tika-s0403t:508_3": "tāvagarutarehi phalānisaṃsehi anugatoti taṃsamaṅgī ca puggalo visesalābhī ariyapuggalo",
  "tika-s0403t:508_4": "viya loke acchariyabbhutadhammasamannāgato hoti. Tathā hi so duppajahadānamayassa",
  "tika-s0403t:508_5": "sīlamayassa puññassa paṭipakkhadhammaṃ sudūre vikkhambhitaṃ katvā visuddhena cetasā",
  "tika-s0403t:508_6": "loke pākaṭo paññāto hutvā viharati. Tassimamatthaṃ byatirekato anvayato ca vibhāvetuṃ",
  "tika-s0403t:508_7": "“sace hī”tiādi vuttaṃ. Taṃ suviññeyyameva.",
  "tika-s0403t:509_0": "Idānissa samparāyike diṭṭhadhammike ca ānisaṃse dassetuṃ “evaṃ pūritasāraṇīyadhammassā”tiādi",
  "tika-s0403t:509_1": "vuttaṃ. Neva issā na macchariyaṃ hoti cirakālabhāvanāya vidhutabhāvato. Manussānaṃ",
  "tika-s0403t:509_2": "piyo hoti pariccāgasīlatāya vissutattā. Tenāha “dadaṃ piyo hoti bhajanti naṃ bahū”tiādi.",
  "tika-s0403t:509_3": "Sulabhapaccayo hoti dānavasena uḷārajjhāsayānaṃ paccayalābhassa idhānisaṃsasabhāvato",
  "tika-s0403t:509_4": "dānassa. Pattagatamassa diyyamānaṃ na khīyati pattagatasseva dvādasavassikassa mahāvattassa",
  "tika-s0403t:509_5": "avicchedena pūritattā. Aggabhaṇḍaṃ labhati devasikaṃ dakkhiṇeyyānaṃ aggato paṭṭhāya",
  "tika-s0403t:509_6": "dānassa dinnattā. Bhaye vā…pe… āpajjanti deyyappaṭiggāhakavikappaṃ akatvā attani",
  "tika-s0403t:509_7": "nirapekkhacittena cirakālaṃ dānassa pūritatāya pasāritacittattā.",
  "tika-s0403t:510_0": "Tatrāti tesu ānisaṃsesu vibhāvetabbesu. Imāni phalāni vatthūni kāraṇāni. Mahāgirigāmo",
  "tika-s0403t:510_1": "nāma nāgadīpapasse eko gāmova. Alabhantāpīti appapuññatāya alābhino samānāpi. Bhikkhācāramaggasabhāganti",
  "tika-s0403t:510_2": "sabhāgaṃ tabbhāgiyaṃ bhikkhācāramaggaṃ jānanti. Anuttarimanussadhammattā therānaṃ",
  "tika-s0403t:510_3": "saṃsayavinodanatthañca “sāraṇīyadhammo me, bhante, pūrito”ti āha. Tathā hi dutiyavatthusmimpi",
  "tika-s0403t:510_4": "therena attā pakāsito. Daharakāle evaṃ kira sāraṇīyadhammapūrako ahosi. Manussānaṃ",
  "tika-s0403t:510_5": "piyatāya sulabhapaccayatāyapi idaṃ vatthumeva. Pattagatākhīyanassa pana visesaṃ vibhāvanato",
  "tika-s0403t:510_6": "“idaṃ tāva…pe… ettha vatthū”ti vuttaṃ.",
  "tika-s0403t:511_0": "Giribhaṇḍamahāpūjāyāti cetiyagirimhi sakalalaṅkādīpe yojanappamāṇe samudde ca nāvāsaṅghāṭādike",
  "tika-s0403t:511_1": "ṭhapetvā dīpapupphagandhādīhi kariyamānāya mahāpūjāya. Tassā ca paṭipattiyā avañjhabhāvavibhāvanatthaṃ",
  "tika-s0403t:511_2": "“ete mayhaṃ pāpuṇissantī”ti āha. Pariyāyenapi lesenapi. Anucchavikanti “sāraṇīyadhammapūrako”ti",
  "tika-s0403t:511_3": "yathābhūtapavedanaṃ tumhākaṃ anucchavikanti attho.",
  "tika-s0403t:512_0": "Anārocetvāva palāyiṃsu corabhayena. “Attano dujjīvikāyā”tipi vadanti. Ahaṃ sāraṇīyadhammapūrikā,",
  "tika-s0403t:512_1": "mama pattapariyāpannenapi sabbāpimā bhikkhuniyo yāpessantīti āha “mā tumhe tesaṃ",
  "tika-s0403t:512_2": "gatabhāvaṃ cintayitthā”ti. Vaṭṭissatīti kappissati. Therī sāraṇīyadhammapūrikā ahosi,",
  "tika-s0403t:512_3": "therassa pana sīlatejeneva devatā ussukkaṃ āpajji.",
  "tika-s0403t:513_0": "Natthi etesaṃ khaṇḍanti akhaṇḍāni. Taṃ pana nesaṃ khaṇḍaṃ dassetuṃ “yassā”tiādi vuttaṃ.",
  "tika-s0403t:513_1": "Tattha upasampannasīlānaṃ uddesakkamena ādiantā veditabbā. Tenāha “sattasū”tiādi.",
  "tika-s0403t:513_2": "Na hi añño koci āpattikkhandhānaṃ anukkamo atthi, anupasampannasīlānaṃ samādānakkamenapi",
  "tika-s0403t:513_3": "ādiantā labbhanti. Pariyante chinnasāṭako viyāti tatrante dasante vā chinnavatthaṃ",
  "tika-s0403t:513_4": "viya. Visadisudāharaṇañcetaṃ “akhaṇḍānī”ti imassa adhikatattā. Evaṃ sesānampi udāharaṇāni.",
  "tika-s0403t:513_5": "Khaṇḍikatā bhinnatā khaṇḍaṃ, taṃ etassa atthīti khaṇḍaṃ, sīlaṃ. Chiddantiādīsupi",
  "tika-s0403t:513_6": "eseva nayo. Vemajjhe bhinnaṃ vinivijjhanavasena. Visabhāgavaṇṇena gāvī viyāti sambandho.",
  "tika-s0403t:513_7": "Visabhāgavaṇṇena upaḍḍhaṃ tatiyabhāgagataṃ sambhinnavaṇṇaṃ sabalaṃ, visabhāgavaṇṇeheva",
  "tika-s0403t:513_8": "bindūhi antarantarāhi vimissaṃ kammāsaṃ. Ayaṃ imesaṃ viseso. Sabalarahitāni asabalāni,",
  "tika-s0403t:513_9": "tathā akammāsāni. Sīlassa taṇhādāsabyato mocanaṃ vivaṭṭūpanissayabhāvāpādanaṃ, tasmā",
  "tika-s0403t:513_10": "taṇhādāsabyato mocanavacanena tesaṃ sīlānaṃ vivaṭṭūpanissayatamāha. Bhujissabhāvakaraṇatoti",
  "tika-s0403t:513_11": "iminā bhujissakarāni bhujissānīti uttarapadalopenāyaṃ niddesoti dasseti. Yasmā vā",
  "tika-s0403t:513_12": "taṃsamaṅgipuggalo serī sayaṃvasī bhujisso nāma hoti, tasmāpi bhujissāni. Aviññūnaṃ",
  "tika-s0403t:513_13": "appamāṇatāya “viññuppasatthānī”ti vuttaṃ. Suparisuddhabhāvena vā sampannattā viññūhi",
  "tika-s0403t:513_14": "pasatthānīti viññuppasatthāni.",
  "tika-s0403t:514_0": "Taṇhādiṭṭhīhi aparāmaṭṭhattāti “imināhaṃ sīlena devo vā bhavissāmi devaññataro vā”ti",
  "tika-s0403t:514_1": "taṇhāparāmāsena, “imināhaṃ sīlena devo hutvā tattha nicco dhuvo sassato bhavissāmī”ti",
  "tika-s0403t:514_2": "diṭṭhiparāmāsena ca aparāmaṭṭhattā. Parāmaṭṭhunti “ayaṃ te sīlesu doso”ti catūsu",
  "tika-s0403t:514_3": "vipattīsu yāya kāyaci vipattiyā dassanena parāmaṭṭhuṃ, anuddhaṃsetuṃ codetunti attho.",
  "tika-s0403t:514_4": "Sīlaṃ nāma avippaṭisārādipārampariyena yāvadeva samādhisampādanatthanti āha “samādhisaṃvattanikānī”ti.",
  "tika-s0403t:514_5": "Samādhisaṃvattanappayojanāni samādhisaṃvattanikāni.",
  "tika-s0403t:515_0": "Samānabhāvo sāmaññaṃ, paripuṇṇacatupārisuddhibhāvena majjhe bhinnasuvaṇṇassa viya",
  "tika-s0403t:515_1": "bhedābhāvato sīlena sāmaññaṃ sīlasāmaññaṃ, taṃ gato upagatoti sīlasāmaññagato. Tenāha",
  "tika-s0403t:515_2": "“samānabhāvūpagatasīlo”ti, sīlasampattiyā samānabhāvaṃ upagatasīlo sabhāgavuttikoti",
  "tika-s0403t:515_3": "attho. Kāmaṃ puthujjanānampi catupārisuddhisīle nānattaṃ na siyā, taṃ pana na ekantikaṃ,",
  "tika-s0403t:515_4": "idaṃ ekantikaṃ niyatabhāvatoti āha “natthi maggasīle nānatta”nti. Taṃ sandhāyetaṃ",
  "tika-s0403t:515_5": "vuttanti maggasīlaṃ sandhāya taṃ “yāni tāni sīlānī”tiādi vuttaṃ.",
  "tika-s0403t:516_0": "Yāyanti yā ayaṃ mayhañceva tumhākañca paccakkhabhūtā. Diṭṭhīti maggasammādiṭṭhi.",
  "tika-s0403t:516_1": "Niddosāti niddhutadosā, samucchinnarāgādipāpadhammāti attho. Niyyātīti vaṭṭadukkhato",
  "tika-s0403t:516_2": "nissarati niggacchati. Sayaṃ niyyantīyeva hi taṃsamaṅgipuggalaṃ vaṭṭadukkhato niyyāpetīti",
  "tika-s0403t:516_3": "vuccati. Yā satthu anusiṭṭhi, taṃ karotīti takkaro, tassa, yathānusiṭṭhaṃ paṭipajjantassāti",
  "tika-s0403t:516_4": "attho. Samānadiṭṭhibhāvanti sadisadiṭṭhibhāvaṃ saccasampaṭivedhena abhinnadiṭṭhibhāvaṃ.",
  "tika-s0403t:517": "Paṭhamasāraṇīyasuttavaṇṇanā niṭṭhitā.",
  "tika-s0403t:518": "2. Dutiyasāraṇīyasuttavaṇṇanā",
  "tika-s0403t:519_0": "12. Dutiye sabrahmacārīnanti sahadhammikānaṃ. Piyaṃ piyāyitabbakaṃ karontīti piyakaraṇā.",
  "tika-s0403t:519_1": "Garuṃ garuṭṭhāniyaṃ karontīti garukaraṇā. Saṅgaṇhanatthāyāti saṅgahavatthuvisesabhāvato",
  "tika-s0403t:519_2": "sabrahmacārīnaṃ saṅgahaṇāya saṃvattantīti sambandho. Avivadanatthāyāti saṅgahavatthubhāvato",
  "tika-s0403t:519_3": "eva na vivadanatthāya. Sati ca avivadanahetubhūtasaṅgahakatte tesaṃ vasena sabrahmacārīnaṃ",
  "tika-s0403t:519_4": "samaggabhāvo bhedābhāvo siddhoyevāti āha “sāmaggiyā”tiādi.",
  "tika-s0403t:520": "Dutiyasāraṇīyasuttavaṇṇanā niṭṭhitā.",
  "tika-s0403t:521": "3. Nissāraṇīyasuttavaṇṇanā",
  "tika-s0403t:522_0": "13. Tatiye vaḍḍhitāti bhāvanāpāripūrivasena paribrūhitā. Punappunaṃ katāti bhāvanāya",
  "tika-s0403t:522_1": "bahulīkaraṇena aparāparaṃ pavattitā. Yuttayānasadisā katāti yathā yuttamājaññayānaṃ",
  "tika-s0403t:522_2": "chekena sārathinā adhiṭṭhitaṃ yathāruci pavattati, evaṃ yathāruci pavattirahaṃ gahitā.",
  "tika-s0403t:522_3": "Vatthukatāti vā adhiṭṭhānaṭṭhena vatthu viya katā, sabbaso upakkilesavisodhanena",
  "tika-s0403t:522_4": "iddhivisesatāya pavattiṭṭhānabhāvato suvisodhitaparissayavatthu viya katāti vuttaṃ",
  "tika-s0403t:522_5": "hoti. Adhiṭṭhitāti paṭipakkhadūrībhāvato subhāvitabhāvena taṃtaṃadhiṭṭhānayogyatāya",
  "tika-s0403t:522_6": "ṭhapitā. Samantato citāti sabbabhāgena bhāvanūpacayaṃ gamitā. Tenāha “upacitā’ti.",
  "tika-s0403t:522_7": "Suṭṭhu samāraddhāti iddhibhāvanāsikhāppattiyā sammadeva sambhāvitā. Abhūtabyākaraṇaṃ",
  "tika-s0403t:522_8": "byākarotīti “mettā hi kho me cetovimutti bhāvitā”tiādinā attani avijjamānaguṇābhibyāhāraṃ",
  "tika-s0403t:522_9": "byāharati. Cetovimuttisaddaṃ apekkhitvā “nissaṭā”ti vuttaṃ. Puna byāpādo natthīti",
  "tika-s0403t:522_10": "idāni mama byāpādo nāma sabbaso natthīti ñatvā.",
  "tika-s0403t:523_0": "Balavavipassanāti bhayatupaṭṭhāne ñāṇaṃ, ādīnavānupassane ñāṇaṃ muccitukamyatāñāṇaṃ,",
  "tika-s0403t:523_1": "bhaṅgañāṇanti catunnaṃ ñāṇānaṃ adhivacanaṃ. Yesaṃ nimittānaṃ abhāvena arahattaphalasamāpattiyā",
  "tika-s0403t:523_2": "animittatā, taṃ dassetuṃ “sā hī”tiādi vuttaṃ. Tattha rāgassa nimittaṃ, rāgo eva vā",
  "tika-s0403t:523_3": "nimittaṃ rāganimittaṃ. Ādi-saddena dosanimittādīnaṃ saṅgaho daṭṭhabbo. Rūpavedanādisaṅkhāranimittaṃ",
  "tika-s0403t:523_4": "rūpanimittādi. Tesaṃyeva niccādivasena upaṭṭhānaṃ niccanimittādi. Tayidaṃ nimittaṃ",
  "tika-s0403t:523_5": "yasmā sabbena sabbaṃ arahattaphale natthi, tasmā vuttaṃ “sā hi…pe… animittā”ti. Nimittaṃ",
  "tika-s0403t:523_6": "anussarati anugacchati ārabbha pavattati sīlenāti nimittānusārī. Tenāha “vuttappabhedaṃ",
  "tika-s0403t:523_7": "nimittaṃ anusaraṇasabhāva”nti.",
  "tika-s0403t:524_0": "Asmimānoti “asmī”ti pavatto attavisayo māno. Ayaṃ nāma ahamasmīti rūpalakkhaṇo vedanādīsu",
  "tika-s0403t:524_1": "vā aññataralakkhaṇo ayaṃ nāma attā ahaṃ asmīti. Asmimāno samugghātīyati etenāti asmimānasamugghāto,",
  "tika-s0403t:524_2": "arahattamaggo. Puna asmimāno natthīti tassa anuppattidhammatāpādanaṃ kittento samugghātattameva vibhāveti.",
  "tika-s0403t:525": "Nissāraṇīyasuttavaṇṇanā niṭṭhitā.",
  "tika-s0403t:526": "4-5. Bhaddakasuttādivaṇṇanā",
  "tika-s0403t:527_0": "14-15. Catutthe āramitabbaṭṭhena vā kammaṃ ārāmo etassāti kammārāmo. Kamme rato na",
  "tika-s0403t:527_1": "ganthadhure vipassanādhure vāti kammarato. Punappunaṃ yuttoti tapparabhāvena anu",
  "tika-s0403t:527_2": "anu yutto pasuto. Ālāpasallāpoti itthivaṇṇapurisavaṇṇādivasena punappunaṃ lapanaṃ.",
  "tika-s0403t:527_3": "Pañcame natthi vattabbaṃ.",
  "tika-s0403t:528": "Bhaddakasuttādivaṇṇanā niṭṭhitā.",
  "tika-s0403t:529": "6. Nakulapitusuttavaṇṇanā",
  "tika-s0403t:530_0": "16. Chaṭṭhe visabhāgavedanuppattiyā kakaceneva catuiriyāpathaṃ chindanto ābādhayatīti",
  "tika-s0403t:530_1": "ābādho, so yassa atthīti ābādhiko. Taṃsamuṭṭhānadukkhena dukkhito. Adhimattagilānoti",
  "tika-s0403t:530_2": "dhātusaṅkhayena parikkhīṇasarīro.",
  "tika-s0403t:531_0": "Sappaṭibhayakantārasadisā soḷasavatthukā aṭṭhavatthukā ca vicikicchā tiṇṇā imāyāti",
  "tika-s0403t:531_1": "tiṇṇavicikicchā. Vigatā samucchinnā pavattiādīsu “evaṃ nu kho na nu kho”ti evaṃ pavattikā",
  "tika-s0403t:531_2": "kathaṃkathā assāti vigatakathaṃkathā. Sārajjakarānaṃ pāpadhammānaṃ pahīnattā rāgavikkhepesu",
  "tika-s0403t:531_3": "sīlādiguṇesu ca tiṭṭhakattā vesārajjaṃ, visāradabhāvaṃ veyyattiyaṃ pattāti vesārajjappattā.",
  "tika-s0403t:531_4": "Attanā eva paccakkhato diṭṭhattā na paraṃ pacceti, nassa paro paccetabbo atthīti aparappaccayā.",
  "tika-s0403t:532": "Gilānā vuṭṭhitoti gilānabhāvato vuṭṭhāya ṭhito. Bhāvappadhāno hi ayaṃ niddeso. Gilāno hutvā vuṭṭhitoti idaṃ pana atthamattanidassanaṃ.",
  "tika-s0403t:533": "Nakulapitusuttavaṇṇanā niṭṭhitā.",
  "tika-s0403t:534": "7. Soppasuttavaṇṇanā",
  "tika-s0403t:535_0": "17. Sattame paṭisallānā vuṭṭhitoti ettha paṭisallānanti tehi tehi saddhivihārikaantevāsikaupāsakādisattehi",
  "tika-s0403t:535_1": "ceva rūpārammaṇādisaṅkhārehi ca paṭinivattitvā apasakkitvā nilīyanaṃ vivecanaṃ. Kāyacittehi",
  "tika-s0403t:535_2": "tato vivitto ekībhāvo pavivekoti āha “ekībhāvāyā”tiādi. Ekībhāvatoti ca iminā kāyavivekato",
  "tika-s0403t:535_3": "vuṭṭhānamāha. Dhammanijjhānakkhantitotiādinā cittavivekato. Vuṭṭhitoti tato duvidhavivekato",
  "tika-s0403t:535_4": "bhavaṅguppattiyā sabrahmacārīhi samāgamena upeto.",
  "tika-s0403t:536": "Soppasuttavaṇṇanā niṭṭhitā.",
  "tika-s0403t:537": "8. Macchabandhasuttavaṇṇanā",
  "tika-s0403t:538": "18. Aṭṭhame macchaghātakanti macchabandhaṃ kevaṭṭaṃ. Orabbhikādīsu urabbhā vuccanti eḷakā, urabbhe hantīti orabbhiko. Sūkarikādīsupi eseva nayo.",
  "tika-s0403t:539": "Macchabandhasuttavaṇṇanā niṭṭhitā.",
  "tika-s0403t:540": "9. Paṭhamamaraṇassatisuttavaṇṇanā",
  "tika-s0403t:541_0": "19. Navame evaṃnāmake gāmeti nātikānāmakaṃ gāmaṃ nissāya. Dvinnaṃ cūḷapitimahāpitiputtānaṃ",
  "tika-s0403t:541_1": "dve gāmā, tesu ekasmiṃ gāme. Ñātīnañhi nivāsaṭṭhānabhūto gāmo ñātiko, ñātikoyeva",
  "tika-s0403t:541_2": "nātiko ña-kārassa na-kārādeso “animittā na nāyare”tiādīsu viya. So kira gāmo yesaṃ",
  "tika-s0403t:541_3": "tadā tesaṃ pubbapurisena attano ñātīnaṃ sādhāraṇabhāvena nivasito, tena ñātikoti",
  "tika-s0403t:541_4": "paññāyittha. Atha pacchā dvīhi dāyādehi dvidhā vibhajitvā paribhutto. Giñjakā vuccati",
  "tika-s0403t:541_5": "iṭṭhakā, giñjakāhiyeva kato āvasathoti giñjakāvasatho. So hi āvāso yathā sudhāparikammena",
  "tika-s0403t:541_6": "payojanaṃ natthi, evaṃ iṭṭhakāhi eva cinitvā chādetvā kato. Tasmiṃ kira padese mattikā",
  "tika-s0403t:541_7": "sakkharamarumpavālukādīhi asammissā kathinā saṇhasukhumā, tāya katāni kulālabhājanānipi",
  "tika-s0403t:541_8": "silāmayāni viya daḷhāni. Tasmā te upāsakā tāya mattikāya dīghaputhū iṭṭhakā kāretvā",
  "tika-s0403t:541_9": "ṭhapetvā ṭhapetvā dvāravātapānakavāṭatulāyo sabbaṃ dabbasambhārena vinā tāhi iṭṭhakāhiyeva",
  "tika-s0403t:541_10": "pāsādaṃ kāresuṃ. Tena vuttaṃ “iṭṭhakāmaye pāsāde”ti.",
  "tika-s0403t:542": "Rattindivanti ekarattidivaṃ. Bhagavato sāsananti ariyamaggappaṭivedhāvahaṃ satthu ovādaṃ. Bahu vata me kataṃ assāti bahu vata mayā attahitaṃ pabbajitakiccaṃ kataṃ bhaveyya.",
  "tika-s0403t:543_0": "Tadantaranti tattakaṃ velaṃ. Ekapiṇḍapātanti ekaṃ divasaṃ yāpanappahonakaṃ piṇḍapātaṃ.",
  "tika-s0403t:543_1": "Yāva anto paviṭṭhavāto bahi nikkhamati, bahi nikkhantavāto vā anto pavisatīti ekasseva",
  "tika-s0403t:543_2": "pavesanikkhamo viya vuttaṃ, taṃ nāsikāvātabhāvasāmaññenāti daṭṭhabbaṃ.",
  "tika-s0403t:544": "Paṭhamamaraṇassatisuttavaṇṇanā niṭṭhitā.",
  "tika-s0403t:545": "10. Dutiyamaraṇassatisuttavaṇṇanā",
  "tika-s0403t:546_0": "20. Dasame nikkhanteti vītivatte. Patigatāyāti paccāgatāya, sampattāyāti attho. Tenāha",
  "tika-s0403t:546_1": "“paṭipannāyā”ti. So mamassa antarāyoti yathāvuttā na kevalaṃ kālakiriyāva, mama atidullabhaṃ",
  "tika-s0403t:546_2": "khaṇaṃ labhitvā tassa satthusāsanamanasikārassa ceva jīvitassa ca saggamokkhānañca",
  "tika-s0403t:546_3": "antarāyo assa, bhaveyyāti attho. Tenāha “tividho antarāyo”tiādi. Vipajjeyyāti vipattiṃ",
  "tika-s0403t:546_4": "gaccheyya. Satthakena viya aṅgapaccaṅgānaṃ kantanakārakā kāye sandhibandhanacchedakavātā",
  "tika-s0403t:546_5": "satthakavātā. Kattukamyatāchandoti niyyānāvaho kattukamyatākusalacchando. Payogavīriyanti",
  "tika-s0403t:546_6": "bhāvanānuyogavīriyaṃ. Na paṭivāti na paṭinivattatīti appaṭivānī, antarā vosānānāpajjanavīriyaṃ.",
  "tika-s0403t:546_7": "Tenāha “anukkaṇṭhanā appaṭisaṅgharaṇā”ti.",
  "tika-s0403t:547": "Dutiyamaraṇassatisuttavaṇṇanā niṭṭhitā.",
  "tika-s0403t:548": "Sāraṇīyavaggavaṇṇanā niṭṭhitā.",
  "tika-s0403t:549": "3. Anuttariyavaggo",
  "tika-s0403t:550": "1-2. Sāmakasuttādivaṇṇanā",
  "tika-s0403t:551_0": "21-22. Tatiyassa paṭhame kevalakappanti ettha kevala-saddo anavasesattho, kappa-saddo",
  "tika-s0403t:551_1": "samantabhāvattho. Tasmā kevalakappaṃ pokkharaṇiyanti evamattho daṭṭhabbo. Anavasesaṃ",
  "tika-s0403t:551_2": "pharituṃ samatthassapi obhāsassa kenaci kāraṇena ekadesapharaṇampi siyā, ayaṃ pana",
  "tika-s0403t:551_3": "sabbasova pharatīti dassetuṃ samantattho kappa-saddo gahito. Attano obhāsena pharitvāti",
  "tika-s0403t:551_4": "vatthālaṅkārasarīrasamuṭṭhitena obhāsena pharitvā, candimā viya ekobhāsaṃ ekapajjotaṃ",
  "tika-s0403t:551_5": "karitvāti attho. Samanuññoti sammadeva katamanuñño. Tenāha “samānacitto”ti, samānajjhāsayoti",
  "tika-s0403t:551_6": "attho. Dukkhaṃ vaco etasminti dubbaco, tassa kammaṃ dovacassaṃ, tassa puggalassa",
  "tika-s0403t:551_7": "anādariyavasena pavattā cetanā, tassa bhāvo atthitā dovacassatā. Atha vā dovacassameva",
  "tika-s0403t:551_8": "dovacassatā. Sā atthato saṅkhārakkhandho hoti. Cetanāpadhāno hi saṅkhārakkhandho.",
  "tika-s0403t:551_9": "Catunnaṃ vā khandhānaṃ apadakkhiṇaggāhitākārena pavattānaṃ etaṃ adhivacananti vadanti.",
  "tika-s0403t:551_10": "Pāpā assaddhādayo puggalā etassa mittāti pāpamitto, tassa bhāvo pāpamittatā. Sāpi",
  "tika-s0403t:551_11": "atthato dovacassatā viya daṭṭhabbā. Yāya hi cetanāya puggalo pāpamitto pāpasampavaṅko",
  "tika-s0403t:551_12": "nāma hoti, sā cetanā pāpamittatā. Cattāropi vā arūpino khandhā tadākārappavattā pāpamittatā. Dutiyaṃ uttānameva.",
  "tika-s0403t:552": "Sāmakasuttādivaṇṇanā niṭṭhitā.",
  "tika-s0403t:553": "3. Bhayasuttavaṇṇanā",
  "tika-s0403t:554_0": "23. Tatiye sambhavati jātimaraṇaṃ etenāti sambhavo, upādānanti āha “jātiyā ca maraṇassa",
  "tika-s0403t:554_1": "ca sambhave paccayabhūte”ti. Anupādāti anupādāya. Tenāha “anupādiyitvā”ti. Jātimaraṇāni",
  "tika-s0403t:554_2": "sammā khīyanti etthāti jātimaraṇasaṅkhayo, nibbānanti āha “jātimaraṇānaṃ saṅkhayasaṅkhāte",
  "tika-s0403t:554_3": "nibbāne”ti. Sabbadukkhaṃ upaccagunti sakalampi vaṭṭadukkhaṃ atikkantā carimacittanirodhena",
  "tika-s0403t:554_4": "vaṭṭadukkhalesassapi asambhavato.",
  "tika-s0403t:555": "Bhayasuttavaṇṇanā niṭṭhitā.",
  "tika-s0403t:556": "4. Himavantasuttavaṇṇanā",
  "tika-s0403t:557_0": "24. Catutthe samāpattikusalo hotīti samāpajjanakusalo hoti. Tenāha “samāpajjituṃ",
  "tika-s0403t:557_1": "kusalo”ti. Tattha antogatahetuattho ṭhiti-saddo, tasmā ṭhapanakusaloti atthoti āha",
  "tika-s0403t:557_2": "“samādhiṃ ṭhapetuṃ sakkotīti attho”ti. Tattha ṭhapetuṃ sakkotīti sattaṭṭhaaccharāmattaṃ",
  "tika-s0403t:557_3": "khaṇaṃ jhānaṃ ṭhapetuṃ sakkoti adhiṭṭhānavasibhāvassa nipphāditattā. Yathāparicchedenāti",
  "tika-s0403t:557_4": "yathāparicchinnakālena. Vuṭṭhātuṃ sakkoti vuṭṭhānavasibhāvassa nipphāditattā. Kallaṃ",
  "tika-s0403t:557_5": "sañjātaṃ assāti kallitaṃ, tasmiṃ kallite kallitabhāve kusalo kallitakusalo. Hāsetuṃ",
  "tika-s0403t:557_6": "tosetuṃ sampahaṃsetuṃ. Kallaṃ kātunti samādhānassa paṭipakkhadhammānaṃ dūrīkaraṇena",
  "tika-s0403t:557_7": "sahakārīkāraṇānañca samappadhānena samāpajjane cittaṃ samatthaṃ kātuṃ. Samādhissa",
  "tika-s0403t:557_8": "gocarakusaloti samādhismiṃ nipphādetabbe tassa gocare kammaṭṭhānasaññite pavattiṭṭhāne",
  "tika-s0403t:557_9": "bhikkhācāragocare satisampajaññayogato kusalo cheko. Tenāha “samādhissa asappāye",
  "tika-s0403t:557_10": "anupakārake dhamme vajjetvā”tiādi. Paṭhamajjhānādisamādhiṃ abhinīharitunti paṭhamajjhānādisamādhiṃ",
  "tika-s0403t:557_11": "visesabhāgiyatāya abhinīharituṃ upanetuṃ.",
  "tika-s0403t:558": "Himavantasuttavaṇṇanā niṭṭhitā.",
  "tika-s0403t:559": "5. Anussatiṭṭhānasuttavaṇṇanā",
  "tika-s0403t:560_0": "25. Pañcame anussatikāraṇānīti anussatiyo eva diṭṭhadhammikasamparāyikādihitasukhānaṃ",
  "tika-s0403t:560_1": "hetubhāvato kāraṇāni. Nikkhantanti nissaṭaṃ. Muttanti vissaṭṭhaṃ. Vuṭṭhitanti apetaṃ.",
  "tika-s0403t:560_2": "Sabbametaṃ vikkhambhanameva sandhāya vadati. Gedhamhāti pañcakāmaguṇato. Idampīti",
  "tika-s0403t:560_3": "buddhānussativasena laddhaṃ upacārajjhānamāha. Ārammaṇaṃ karitvāti paccayaṃ karitvā,",
  "tika-s0403t:560_4": "pādakaṃ katvāti attho.",
  "tika-s0403t:561": "Anussatiṭṭhānasuttavaṇṇanā niṭṭhitā.",
  "tika-s0403t:562": "6. Mahākaccānasuttavaṇṇanā",
  "tika-s0403t:563_0": "26. Chaṭṭhe sambādheti vā taṇhāsaṃkilesādīnaṃ sampīḷe saṅkare gharāvāse. Okāsā vuccantīti",
  "tika-s0403t:563_1": "maggaphalasukhādhigamāya okāsabhāvato okāsāti vuccanti. Okāsādhigamoti lokuttaradhammassa",
  "tika-s0403t:563_2": "adhigamāya adhigantabbaokāso. Visujjhanatthāyāti rāgādīhi malehi abhijjhāvisamalobhādīhi",
  "tika-s0403t:563_3": "ca upakkiliṭṭhacittānaṃ visuddhatthāya. Sā panāyaṃ cittassa visuddhi sijjhamānā yasmā",
  "tika-s0403t:563_4": "sokādīnaṃ anupādāya saṃvattati, tasmā vuttaṃ “sokaparidevānaṃ samatikkamāyā”tiādi.",
  "tika-s0403t:563_5": "Tattha socanaṃ ñātibyasanādinimittaṃ cetaso santāpo antotāpo antonijjhānaṃ soko,",
  "tika-s0403t:563_6": "ñātibyasanādinimittameva socikatā. “Kahaṃ ekaputtakā”tiādinā paridevanavasena lapanaṃ",
  "tika-s0403t:563_7": "paridevo. Samatikkamanatthāyāti pahānāya. Āyatiṃ anuppajjanañhi idha samatikkamo.",
  "tika-s0403t:563_8": "Dukkhadomanassānaṃ atthaṅgamāyāti kāyikadukkhassa ca cetasikadomanassassa cāti imesaṃ",
  "tika-s0403t:563_9": "dvinnaṃ atthaṅgamāya, nirodhāyāti attho. Ñāyati nicchayena kamati nibbānaṃ, taṃ vā",
  "tika-s0403t:563_10": "ñāyati paṭivijjhati etenāti ñāyo, ariyamaggo. Idha pana saha pubbabhāgena ariyamaggo",
  "tika-s0403t:563_11": "gahitoti āha “sahavipassanakassa maggassa adhigamanatthāyā”ti. Apaccayaparinibbānassāti",
  "tika-s0403t:563_12": "anupādisesanibbānaṃ sandhāya vadati. Paccayavasena anuppannaṃ asaṅkhataṃ amatadhātumeva.",
  "tika-s0403t:563_13": "Sesamettha uttānameva.",
  "tika-s0403t:564": "Mahākaccānasuttavaṇṇanā niṭṭhitā.",
  "tika-s0403t:565": "7. Paṭhamasamayasuttavaṇṇanā",
  "tika-s0403t:566_0": "27. Sattame vaḍḍhetīti manaso vivaṭṭanissitaṃ vaḍḍhiṃ āvahati. Manobhāvanīyoti vā",
  "tika-s0403t:566_1": "manasā bhāvito sambhāvito. Yañca āvajjato manasi karoto cittaṃ vinīvaraṇaṃ hoti.",
  "tika-s0403t:566_2": "Imasmiṃ pakkhe kammasādhano sambhāvanattho bhāvanīya-saddo. “Thinamiddhavinodanakammaṭṭhāna”nti",
  "tika-s0403t:566_3": "vatvā tadeva vibhāvento “ālokasaññaṃ vā”tiādimāha. Vīriyārambhavatthuādīnaṃ vāti",
  "tika-s0403t:566_4": "ettha ādi-saddena idha avuttānaṃ atibhojane nimittaggāhādīnaṃ saṅgaho daṭṭhabbo.",
  "tika-s0403t:566_5": "Vuttañhetaṃ “cha dhammā thinamiddhassa pahānāya saṃvattanti atibhojane nimittaggāho,",
  "tika-s0403t:566_6": "iriyāpathasamparivattanatā, ālokasaññāmanasikāro, abbhokāsavāso, kalyāṇamittatā,",
  "tika-s0403t:566_7": "sappāyakathā”ti. Antarāyasaddapariyāyo idha antarā-saddoti āha “anantarāyenā”ti.",
  "tika-s0403t:567": "Paṭhamasamayasuttavaṇṇanā niṭṭhitā.",
  "tika-s0403t:568": "8. Dutiyasamayasuttavaṇṇanā",
  "tika-s0403t:569": "28. Aṭṭhame maṇḍalasaṇṭhānamāḷasaṅkhepena katā bhojanasālā maṇḍalamāḷāti adhippetāti āha “bhojanasālāyā”ti. Sesamettha suviññeyyameva.",
  "tika-s0403t:570": "Dutiyasamayasuttavaṇṇanā niṭṭhitā.",
  "tika-s0403t:571": "9. Udāyīsuttavaṇṇanā",
  "tika-s0403t:572_0": "29. Navame diṭṭhadhammo vuccati paccakkho attabhāvoti āha “imasmiṃyeva attabhāve”ti.",
  "tika-s0403t:572_1": "Sukhavihāratthāyāti nikkilesatāya nirāmisena sukhena vihāratthāya. Ālokasaññaṃ manasi",
  "tika-s0403t:572_2": "karotīti sūriyacandapajjotamaṇiukkāvijjuādīnaṃ āloko divā rattiñca upaladdho, yathāladdhavaseneva",
  "tika-s0403t:572_3": "ālokaṃ manasi karoti, citte ṭhapeti. Tathā ca naṃ manasi karoti, yathāssa subhāvitālokakasiṇassa",
  "tika-s0403t:572_4": "viya kasiṇāloko yathicchakaṃ yāvadicchakañca so āloko rattiyaṃ upatiṭṭhati. Yena",
  "tika-s0403t:572_5": "tattha divāsaññaṃ ṭhapeti, divāriva vigatathinamiddho hoti. Tenāha “yathā divā tathā",
  "tika-s0403t:572_6": "ratti”nti. Divāti saññaṃ ṭhapetīti vuttanayena manasi katvā divāriva saññaṃ uppādeti.",
  "tika-s0403t:572_7": "Yathānena divā…pe… tatheva taṃ manasi karotīti yathānena divā upaladdho sūriyāloko,",
  "tika-s0403t:572_8": "evaṃ rattimpi divā diṭṭhākāreneva taṃ ālokaṃ manasi karoti. Yathā canena rattiṃ…pe…",
  "tika-s0403t:572_9": "manasi karotīti yathā rattiyaṃ candāloko upaladdho, evaṃ divāpi rattiṃ diṭṭhākāreneva",
  "tika-s0403t:572_10": "taṃ ālokaṃ manasi karoti, citte ṭhapeti. Vivaṭenāti thinamiddhena apihitattā vivaṭena.",
  "tika-s0403t:572_11": "Anonaddhenāti asañchāditena. Sahobhāsakanti saññāṇobhāsaṃ. Dibbacakkhuñāṇaṃ rūpagatassa",
  "tika-s0403t:572_12": "dibbassa itarassa ca dassanaṭṭhena idha ñāṇadassananti adhippetanti āha “dibbacakkhusaṅkhātassā”tiādi.",
  "tika-s0403t:573_0": "Uddhaṃ jīvitapariyādānāti jīvitakkhayato upari maraṇato paraṃ. Samuggatenāti uṭṭhitena.",
  "tika-s0403t:573_1": "Dhumātattāti uddhaṃ uddhaṃ dhumātattā sūnattā. Setarattehi viparibhinnaṃ vimissitaṃ",
  "tika-s0403t:573_2": "nīlaṃ, purimavaṇṇavipariṇāmabhūtaṃ vā nīlaṃ vinīlaṃ, vinīlameva vinīlakanti ka-kārena",
  "tika-s0403t:573_3": "padavaḍḍhanamāha anatthantarato yathā “pītakaṃ lohitaka”nti. Paṭikūlattāti jigucchanīyattā.",
  "tika-s0403t:573_4": "Kucchitaṃ vinīlaṃ vinīlakanti kucchanattho vā ayaṃ ka-kāroti dassetuṃ vuttaṃ yathā",
  "tika-s0403t:573_5": "“pāpako kittisaddo abbhuggacchatī”ti. Paribhinnaṭṭhānehi kākadhaṅkādīhi. Vissandamānaṃ",
  "tika-s0403t:573_6": "pubbanti vissavantapubbaṃ, tahaṃ tahaṃ paggharantapubbanti attho. Tathābhāvanti vissandamānapubbataṃ.",
  "tika-s0403t:574_0": "So bhikkhūti yo “passeyya sarīraṃ sīvathikāya chaḍḍita”nti vutto, so bhikkhu. Upasaṃharati",
  "tika-s0403t:574_1": "sadisataṃ. Ayampi khotiādi upasaṃharaṇākāradassanaṃ. Āyūti rūpajīvitindriyaṃ. Arūpajīvitindriyaṃ",
  "tika-s0403t:574_2": "panettha viññāṇagatikameva. Usmāti kammajatejo. Evaṃpūtikasabhāvoti evaṃ ativiya",
  "tika-s0403t:574_3": "pūtisabhāvo āyuādivigame viyāti adhippāyo. Ediso bhavissatīti evaṃbhāvīti āha “evamevaṃ",
  "tika-s0403t:574_4": "uddhumātādibhedo bhavissatī”ti.",
  "tika-s0403t:575_0": "Luñcitvā luñcitvāti uppāṭetvā uppāṭetvā. Sesāvasesamaṃsalohitayuttanti sabbaso akkhāditattā",
  "tika-s0403t:575_1": "tahaṃ tahaṃ sesena appāvasesena maṃsalohitena yuttaṃ. Aññena hatthaṭṭhikanti avisesena",
  "tika-s0403t:575_2": "hatthaṭṭhikānaṃ vippakiṇṇatā jotitāti anavasesato tesaṃ vippakiṇṇataṃ dassento “catusaṭṭhibhedampī”tiādimāha.",
  "tika-s0403t:575_3": "Terovassikānīti tirovassagatāni. Tāni pana saṃvaccharaṃ vītivattāni hontīti āha “atikkantasaṃvaccharānī”ti.",
  "tika-s0403t:575_4": "Purāṇatāya ghanabhāvavigamena vicuṇṇatā idha pūtibhāvo. So yathā hoti, taṃ dassento",
  "tika-s0403t:575_5": "“abbhokāse”tiādimāha. Anekadhātūnanti cakkhudhātuādīnaṃ, kāmadhātuādīnaṃ vā. Satiyā",
  "tika-s0403t:575_6": "ca ñāṇassa ca atthāyāti “abhikkante paṭikkante sampajānakārī hotī”tiādinā vuttāya",
  "tika-s0403t:575_7": "sattaṭṭhānikāya satiyā ceva taṃsampayuttañāṇassa ca atthāya.",
  "tika-s0403t:576": "Udāyīsuttavaṇṇanā niṭṭhitā.",
  "tika-s0403t:577": "10. Anuttariyasuttavaṇṇanā",
  "tika-s0403t:578_0": "30. Dasame nihīnanti lāmakaṃ, kiliṭṭhaṃ vā. Gāmavāsikānanti bālānaṃ. Puthujjanānaṃ",
  "tika-s0403t:578_1": "idanti pothujjanikaṃ. Tenāha “puthujjanānaṃ santaka”nti, puthujjanehi sevitabbattā",
  "tika-s0403t:578_2": "tesaṃ santakanti vuttaṃ hoti. Anariyanti na niddosaṃ. Niddosaṭṭho hi ariyaṭṭho. Tenāha",
  "tika-s0403t:578_3": "“na uttamaṃ na parisuddha”nti. Ariyehi vā na sevitabbanti anariyaṃ. Anatthasaṃhitanti",
  "tika-s0403t:578_4": "diṭṭhadhammikasamparāyikādivividhavipulānatthasahitaṃ. Tādisañca atthasannissitaṃ",
  "tika-s0403t:578_5": "na hotīti āha “na atthasannissita”nti. Na vaṭṭe nibbindanatthāyāti catusaccakammaṭṭhānābhāvato.",
  "tika-s0403t:578_6": "Asati pana vaṭṭe nibbidāya virāgādīnaṃ asambhavoyevāti āha “na virāgāyā”tiādi.",
  "tika-s0403t:579_0": "Anuttamaṃ anuttariyanti āha “etaṃ anuttara”nti. Hatthisminti nimittatthe bhummanti",
  "tika-s0403t:579_1": "āha “hatthinimittaṃ sikkhitabba”nti. Hatthivisayattā hatthisannissitattā ca hatthisippaṃ",
  "tika-s0403t:579_2": "“hatthī”ti gahetvā “hatthismimpi sikkhatī”ti vuttaṃ. Tasmā hatthisippe sikkhatīti",
  "tika-s0403t:579_3": "evamettha attho daṭṭhabbo. Sesapadesupi eseva nayo.",
  "tika-s0403t:580": "Liṅgabyattayena vibhattibyattayena pāricariyeti vuttanti āha “pāricariyāya paccupaṭṭhitā”ti. Sesamettha suviññeyyameva.",
  "tika-s0403t:581": "Anuttariyasuttavaṇṇanā niṭṭhitā.",
  "tika-s0403t:582": "Anuttariyavaggavaṇṇanā niṭṭhitā.",
  "tika-s0403t:583": "4. Devatāvaggo",
  "tika-s0403t:584": "1-4. Sekhasuttādivaṇṇanā",
  "tika-s0403t:585_0": "31-34. Catutthassa paṭhame sekhānaṃ paṭiladdhaguṇassa parihāni nāma natthīti āha",
  "tika-s0403t:585_1": "“uparūpariguṇaparihānāyā”ti, uparūpariladdhabbānaṃ maggaphalānaṃ parihānāya anuppādāyāti",
  "tika-s0403t:585_2": "attho. Tatiyādīni uttānatthāneva.",
  "tika-s0403t:586": "Sekhasuttādivaṇṇanā niṭṭhitā.",
  "tika-s0403t:587": "5. Vijjābhāgiyasuttavaṇṇanā",
  "tika-s0403t:588_0": "35. Pañcame sampayogavasena vijjaṃ bhajanti, sahajātaaññamaññanissayasampayuttaatthiavigatādipaccayavasena",
  "tika-s0403t:588_1": "tāya saha ekībhāvaṃ gacchantīti vijjābhāgiyā. Atha vā vijjābhāge vijjākoṭṭhāse vattanti",
  "tika-s0403t:588_2": "vijjāsabhāgatāya tadekadese vijjākoṭṭhāse pavattantīti vijjābhāgiyā. Tattha vipassanāñāṇaṃ,",
  "tika-s0403t:588_3": "manomayiddhi, cha abhiññāti aṭṭha vijjā. Purimena atthena tāhi sampayuttadhammā vijjābhāgiyā.",
  "tika-s0403t:588_4": "Pacchimena atthena tāsu yā kāci ekāva vijjā vijjā, sesā vijjābhāgiyā. Evaṃ vijjāpi",
  "tika-s0403t:588_5": "vijjāya sampayuttadhammāpi “vijjābhāgiyā”tveva veditabbā. Idha pana vipassanāñāṇasampayuttā",
  "tika-s0403t:588_6": "saññāva vijjābhāgiyāti āgatā, saññāsīsena sesasampayuttadhammāpi vuttā evāti daṭṭhabbaṃ.",
  "tika-s0403t:588_7": "Aniccānupassanāñāṇeti aniccānupassanāñāṇe nissayapaccayabhūte uppannasaññā, tena",
  "tika-s0403t:588_8": "sahagatāti attho. Sesesupi eseva nayo.",
  "tika-s0403t:589": "Vijjābhāgiyasuttavaṇṇanā niṭṭhitā.",
  "tika-s0403t:590": "6. Vivādamūlasuttavaṇṇanā",
  "tika-s0403t:591_0": "36. Chaṭṭhe kodhanoti kujjhanasīlo. Yasmā so appahīnakodhatāya adhigatakodho nāma",
  "tika-s0403t:591_1": "hoti, tasmā “kodhena samannāgato”ti āha. Upanāho etassa atthīti upanāhī, upanayhanasīloti",
  "tika-s0403t:591_2": "vā upanāhī. Vivādo nāma uppajjamāno yebhuyyena paṭhamaṃ dvinnaṃ vasena uppajjatīti",
  "tika-s0403t:591_3": "vuttaṃ “dvinnaṃ bhikkhūnaṃ vivādo”ti. So pana yathā bahūnaṃ anatthāvaho hoti, taṃ",
  "tika-s0403t:591_4": "nidassanamukhena nidassento “katha”ntiādimāha. Abbhantaraparisāyāti parisabbhantare.",
  "tika-s0403t:592_0": "Guṇamakkhanāya pavattopi attano kārakaṃ gūthena paharantiṃ gūtho viya paṭhamataraṃ",
  "tika-s0403t:592_1": "makkhetīti makkho, so etassa atthīti makkhī. Paḷāsatīti paḷāso, parassa guṇe ḍaṃsitvā",
  "tika-s0403t:592_2": "viya apanetīti attho. So etassa atthīti paḷāsī. Paḷāsī puggalo hi dutiyassa dhuraṃ",
  "tika-s0403t:592_3": "na deti, samaṃ haritvā ativadati. Tenāha “yugaggāhalakkhaṇena paḷāsena samannāgato”ti.",
  "tika-s0403t:592_4": "Issatīti issukī. Maccharāyatīti maccharaṃ, taṃ etassa atthīti maccharī. Saṭhayati",
  "tika-s0403t:592_5": "na sammā bhāsatīti saṭho aññathā santaṃ attānaṃ aññathā pavedanato. Māyā etassa atthī",
  "tika-s0403t:592_6": "māyāvī. Micchā pāpikā viññugarahitā etassa diṭṭhīti micchādiṭṭhi, kammapathapariyāpannāya",
  "tika-s0403t:592_7": "“natthi dinna”ntiādivatthukāya micchattapariyāpannāya aniyyānikāya diṭṭhiyā samannāgatoti",
  "tika-s0403t:592_8": "attho. Tenāha “natthikavādī”tiādi.",
  "tika-s0403t:593_0": "Saṃ attano diṭṭhiṃ, sayaṃ vā attanā yathāgahitaṃ parāmasati, sabhāvaṃ atikkamitvā",
  "tika-s0403t:593_1": "parato āmasatīti sandiṭṭhīparāmāsī. Ādhānaṃ daḷhaṃ gaṇhātīti ādhānaggāhī, daḷhaggāhī,",
  "tika-s0403t:593_2": "“idameva sacca”nti thiraggāhīti attho. Yuttaṃ kāraṇaṃ disvāva laddhiṃ paṭinissajjatīti",
  "tika-s0403t:593_3": "paṭinissaggī, dukkhena kicchena kasirena bahumpi kāraṇaṃ dassetvā na sakkā paṭinissaggaṃ",
  "tika-s0403t:593_4": "kātunti duppaṭinissaggī. Yo attano uppannadiṭṭhiṃ “idameva sacca”nti daḷhaṃ gaṇhitvā",
  "tika-s0403t:593_5": "api buddhādīhi kāraṇaṃ dassetvā vuccamāno na paṭinissajjati. Tassetaṃ adhivacanaṃ.",
  "tika-s0403t:593_6": "Tādiso hi puggalo yaṃ yadeva dhammaṃ vā adhammaṃ vā suṇāti, taṃ sabbaṃ “evaṃ amhākaṃ",
  "tika-s0403t:593_7": "ācariyehi kathitaṃ, evaṃ amhehi suta”nti kummova aṅgāni sake kapāle antoyeva samodahati.",
  "tika-s0403t:593_8": "Yathā hi kacchapo attano hatthapādādike aṅge kenaci ghaṭite sabbāni aṅgāni attano",
  "tika-s0403t:593_9": "kapāleyeva samodahati, na bahi nīharati, evamayampi “na sundaro tava gāho, chaḍḍehi",
  "tika-s0403t:593_10": "na”nti vutto taṃ na vissajjati, antoyeva attano hadaye eva ṭhapetvā vicarati, kumbhīlaggāhaṃ",
  "tika-s0403t:593_11": "gaṇhāti. Yathā susumārā gahitaṃ na paṭinissajjanti, evaṃ gaṇhāti.",
  "tika-s0403t:594": "Vivādamūlasuttavaṇṇanā niṭṭhitā.",
  "tika-s0403t:595": "7. Chaḷaṅgadānasuttavaṇṇanā",
  "tika-s0403t:596_0": "37. Sattame dakkhanti vaḍḍhanti etāyāti dakkhiṇā, pariccāgamayaṃ puññaṃ, tassūpakaraṇabhūto",
  "tika-s0403t:596_1": "deyyadhammo ca. Idha pana deyyadhammo adhippeto. Tenevāha “dakkhiṇaṃ patiṭṭhāpetī”ti.",
  "tika-s0403t:596_2": "Ito uṭṭhitenāti ito khettato uppannena. Rāgo vinayati etenāti rāgavinayo, rāgassa",
  "tika-s0403t:596_3": "samucchedikā paṭipadā. Tenāha “rāgavinayapaṭipadaṃ paṭipannā”ti.",
  "tika-s0403t:597_0": "“Pubbeva dānā sumano”tiādigāthāya pubbeva dānā muñcacetanāya pubbe dānūpakaraṇasambharaṇato",
  "tika-s0403t:597_1": "paṭṭhāya sumano “sampattīnaṃ nidānaṃ anugāmikadānaṃ dassāmī”ti somanassito bhaveyya.",
  "tika-s0403t:597_2": "Dadaṃ cittaṃ pasādayeti dadanto deyyadhammaṃ dakkhiṇeyyahatthe patiṭṭhāpento “asārato",
  "tika-s0403t:597_3": "dhanato sārādānaṃ karomī”ti attano cittaṃ pasādeyya. Datvā attamano hotīti dakkhiṇeyyānaṃ",
  "tika-s0403t:597_4": "deyyadhammaṃ pariccajitvā “paṇḍitapaññattaṃ nāma mayā anuṭṭhitaṃ, aho sādhu suṭṭhū”ti",
  "tika-s0403t:597_5": "attamano pamudito pītisomanassajāto hoti. Esāti yā ayaṃ pubbacetanā muñcacetanā aparacetanāti",
  "tika-s0403t:597_6": "imāsaṃ kammaphalānaṃ saddhānugatānaṃ somanassapariggahitānaṃ tividhānaṃ cetanānaṃ pāripūrī, esā.",
  "tika-s0403t:598": "Sīlasaññamenāti kāyikavācasikasaṃvarena. Hatthapādeti dakkhiṇeyyānaṃ hatthapāde. Mukhaṃ vikkhāletvāti tesaṃyeva mukhaṃ vikkhāletvā, attanāva mukhodakaṃ datvāti adhippāyo.",
  "tika-s0403t:599": "Chaḷaṅgadānasuttavaṇṇanā niṭṭhitā.",
  "tika-s0403t:600": "8-11. Attakārīsuttādivaṇṇanā",
  "tika-s0403t:601_0": "38-41. Aṭṭhame kusalakiriyāya ādiārambhabhāvena pavattavīriyaṃ ṭhitasabhāvatāya sabhāvadhāraṇaṭṭhena",
  "tika-s0403t:601_1": "dhātūti vuttanti āha – “ārambhadhātūti ārabhanavasena pavattavīriya”nti. Laddhāsevanaṃ",
  "tika-s0403t:601_2": "vīriyaṃ balappattaṃ hutvā paṭipakkhe vidhamatīti āha “nikkamadhātūti kosajjato nikkhamanasabhāvaṃ",
  "tika-s0403t:601_3": "vīriya”nti. Parakkamanasabhāvoti adhimattatarānaṃ paṭipakkhadhammānaṃ vidhamanasamatthatāya",
  "tika-s0403t:601_4": "paṭupaṭutarabhāvena paraṃ paraṃ ṭhānaṃ akkamanasabhāvo. Navamādīsu natthi vattabbaṃ.",
  "tika-s0403t:602": "Attakārīsuttādivaṇṇanā niṭṭhitā.",
  "tika-s0403t:603": "12. Nāgitasuttavaṇṇanā",
  "tika-s0403t:604_0": "42. Dvādasame māhaṃ nāgita yasena samāgamanti mā ahaṃ yasena samāgamanaṃ patthemi.",
  "tika-s0403t:604_1": "Mā ca mayā yasoti yaso ca mayā mā samāgacchatūti attho. Iminā attano lābhasakkārena",
  "tika-s0403t:604_2": "anatthikataṃ vibhāveti. Pañcahi vimuttīhīti tadaṅgavimuttiādīhi pañcahi vimuttīhi.",
  "tika-s0403t:604_3": "Sesamettha uttānameva.",
  "tika-s0403t:605": "Nāgitasuttavaṇṇanā niṭṭhitā.",
  "tika-s0403t:606": "Devatāvaggavaṇṇanā niṭṭhitā.",
  "tika-s0403t:607": "5. Dhammikavaggo",
  "tika-s0403t:608": "1. Nāgasuttavaṇṇanā",
  "tika-s0403t:609_0": "43. Pañcamassa paṭhame parisiñcitunti yo cuṇṇamattikādīhi gattāni ubbaṭṭento mallakamuṭṭhādīhi",
  "tika-s0403t:609_1": "vā ghaṃsanto nahāyati, so “nahāyatī”ti vuccati. Yo tathā akatvā pakatiyāva nahāyati,",
  "tika-s0403t:609_2": "so “parisiñcatī”ti vuccati. Bhagavato ca sarīre tathā haritabbaṃ rajojallaṃ nāma",
  "tika-s0403t:609_3": "nupalimpati acchachavibhāvato, utuggahaṇatthaṃ pana bhagavā kevalaṃ udake otarati.",
  "tika-s0403t:609_4": "Tenāha “gattāni parisiñcitu”nti.",
  "tika-s0403t:610_0": "Pubbakoṭṭhakoti pācīnakoṭṭhako. Sāvatthiyaṃ kira jetavanavihāro kadāci mahā, kadāci",
  "tika-s0403t:610_1": "khuddako. Tathā hi so vipassissa bhagavato kāle yojaniko ahosi, sikhissa tigāvuto,",
  "tika-s0403t:610_2": "vessabhussa aḍḍhayojaniko, kakusandhassa gāvutappamāṇo, koṇāgamanassa aḍḍhagāvutappamāṇo,",
  "tika-s0403t:610_3": "kassapassa vīsatiusabhappamāṇo, amhākaṃ bhagavato kāle aṭṭhakarīsappamāṇo jāto. Tampi",
  "tika-s0403t:610_4": "nagaraṃ tassa vihārassa kadāci pācīnato hoti, kadāci dakkhiṇato, kadāci pacchimato,",
  "tika-s0403t:610_5": "kadāci uttarato. Jetavanagandhakuṭiyaṃ pana catunnaṃ mañcapādānaṃ patiṭṭhitaṭṭhānaṃ",
  "tika-s0403t:610_6": "acalameva. Cattāri hi acalacetiyaṭṭhānāni nāma mahābodhipallaṅkaṭṭhānaṃ, isipatane",
  "tika-s0403t:610_7": "dhammacakkappavattanaṭṭhānaṃ, saṅkassanagare devorohanakāle sopānassa patiṭṭhānaṭṭhānaṃ,",
  "tika-s0403t:610_8": "mañcapādaṭṭhānanti. Ayaṃ pana pubbakoṭṭhako kassapadasabalassa vīsatiusabhavihārakāle",
  "tika-s0403t:610_9": "pācīnadvārakoṭṭhako ahosi. So idāni “pubbakoṭṭhako”tveva paññāyati.",
  "tika-s0403t:611_0": "Kassapadasabalassa kāle aciravatī nagaraṃ parikkhipitvā sandamānā pubbakoṭṭhakaṃ",
  "tika-s0403t:611_1": "patvā udakena bhinditvā mahantaṃ udakarahadaṃ māpesi samatittikaṃ anupubbagambhīraṃ.",
  "tika-s0403t:611_2": "Tattha ekaṃ rañño nhānatitthaṃ, ekaṃ nāgarānaṃ, ekaṃ bhikkhusaṅghassa, ekaṃ buddhānanti",
  "tika-s0403t:611_3": "evaṃ pāṭiekkāni nhānatitthāni honti ramaṇīyānivippakiṇṇarajatapaṭṭasadisavālukāni.",
  "tika-s0403t:611_4": "Iti bhagavatā āyasmatā ānandena saddhiṃ yena ayaṃ evarūpo pubbakoṭṭhako, tenupasaṅkami",
  "tika-s0403t:611_5": "gattāni parisiñcituṃ. Athāyasmā ānando udakasāṭikaṃ upanāmesi. Bhagavā surattadupaṭṭaṃ",
  "tika-s0403t:611_6": "apanetvā udakasāṭikaṃ nivāsesi. Thero dupaṭṭena saddhiṃ mahācīvaraṃ attano hatthagataṃ",
  "tika-s0403t:611_7": "akāsi. Bhagavā udakaṃ otari, sahotaraṇenevassa udake macchakacchapā sabbe suvaṇṇavaṇṇā",
  "tika-s0403t:611_8": "ahesuṃ, yantanāḷikāhi suvaṇṇarasadhārāni siñcanakālo viya suvaṇṇapaṭappasāraṇakālo",
  "tika-s0403t:611_9": "viya ca ahosi. Atha bhagavato nahānavattaṃ dassetvā paccuttiṇṇassa thero surattadupaṭṭaṃ",
  "tika-s0403t:611_10": "upanāmesi. Bhagavā taṃ nivāsetvā vijjullatāsadisaṃ kāyabandhanaṃ bandhitvā mahācīvaraṃ",
  "tika-s0403t:611_11": "antantena saṃharitvā padumagabbhasadisaṃ katvā upanītaṃ dvīsu kaṇṇesu gahetvā aṭṭhāsi.",
  "tika-s0403t:611_12": "Tena vuttaṃ “pubbakoṭṭhake gattāni parisiñcitvā ekacīvaro aṭṭhāsī”ti.",
  "tika-s0403t:612_0": "Evaṃ ṭhitassa pana bhagavato sarīraṃ vikasitapadumapupphasadisaṃ sabbapāliphullaṃ",
  "tika-s0403t:612_1": "pāricchattakaṃ, tārāmarīcivikasitañca gaganatalaṃ siriyā avahasamānaṃ viya virocittha,",
  "tika-s0403t:612_2": "byāmappabhāparikkhepavilāsinī cassa dvattiṃsavaralakkhaṇamālā ganthitvā ṭhapitā dvattiṃsa",
  "tika-s0403t:612_3": "candimā viya, dvattiṃsa sūriyā viya, paṭipāṭiyā ṭhapitadvattiṃsacakkavattidvattiṃsadevarājadvattiṃsamahābrahmāno",
  "tika-s0403t:612_4": "viya ca ativiya virocittha. Yasmā ca bhagavato sarīraṃ sudhantacāmīkarasamānavaṇṇaṃ,",
  "tika-s0403t:612_5": "suparisodhitapavāḷaruciratoraṇaṃ, suvisuddhanīlaratanāvalisadisakesatanuruhaṃ, tasmā",
  "tika-s0403t:612_6": "tahaṃ tahaṃ viniggatasujātajātihiṅgulakarasūpasobhitaṃ upari satamegharatanāvalisucchāditaṃ",
  "tika-s0403t:612_7": "jaṅgamamiva kanakagirisikharaṃ virocittha. Tasmiñca samaye dasabalassa sarīrato nikkhamitvā",
  "tika-s0403t:612_8": "chabbaṇṇarasmiyo samantato asītihatthappamāṇe padese ādhāvantī vidhāvantī ratanāvaliratanadāmaratanacuṇṇavippakiṇṇaṃ",
  "tika-s0403t:612_9": "viya pasāritaratanacittakañcanapaṭṭamiva āsiñcamānalākhārasadhārācittamiva ukkāsatanipātasamākulamiva",
  "tika-s0403t:612_10": "nirantaravippakiṇṇakaṇikārakiṅkiṇikapupphamiva vāyuvegasamuddhatacinapiṭṭhacuṇṇarañjitamiva",
  "tika-s0403t:612_11": "indadhanuvijjullatāvitānasanthatamiva ca gaganatalaṃ, taṃ ṭhānaṃ pavanañca sammā",
  "tika-s0403t:612_12": "pharanti. Vaṇṇabhūmi nāmesā. Evarūpesu ṭhānesu buddhānaṃ sarīravaṇṇaṃ vā guṇavaṇṇaṃ",
  "tika-s0403t:612_13": "vā cuṇṇiyapadehi vā gāthāhi vā atthañca upamāyo ca kāraṇāni ca āharitvā paṭibalena",
  "tika-s0403t:612_14": "dhammakathikena pūretvā kathetuṃ vaṭṭati. Evarūpesu hi ṭhānesu dhammakathikassa thāmo",
  "tika-s0403t:612_15": "veditabbo. Pubbasadisāni kurumānoti nirudakāni kurumāno, sukkhāpayamānoti attho.",
  "tika-s0403t:612_16": "Sodake gatte cīvaraṃ pārupantassa hi cīvare kaṇṇikāni uṭṭhahanti, parikkhārabhaṇḍaṃ",
  "tika-s0403t:612_17": "dussati, buddhānaṃ pana sarīre rajojallaṃ na upalimpati, padumapatte ukkhittaudakabindu",
  "tika-s0403t:612_18": "viya udakaṃ vinivaṭṭetvā gacchati. Evaṃ santepi sikkhāgāravatāya bhagavā “pabbajitavattaṃ",
  "tika-s0403t:612_19": "nāmeta”nti mahācīvaraṃ ubhosu kaṇṇesu gahetvā purato kāyaṃ paṭicchādetvā aṭṭhāsi.",
  "tika-s0403t:613_0": "Tāḷitañca vāditañca tāḷitavāditaṃ, tūriyānaṃ tāḷitavāditaṃ tūriyatāḷitavāditaṃ. Mahantañca",
  "tika-s0403t:613_1": "taṃ tūriyatāḷitavāditañcāti mahātūriyatāḷitavāditaṃ. Tenāha “mahantenā”tiādi. Atha",
  "tika-s0403t:613_2": "vā bherimudiṅgapaṇavāditūriyānaṃ tāḷitaṃ vīṇāveḷugomukhiādīnaṃ vāditañca tūriyatāḷitavāditanti",
  "tika-s0403t:613_3": "vā evamettha attho daṭṭhabbo.",
  "tika-s0403t:614_0": "Abhiññāpāraṃ gatoti abhiññāpāragū. Evaṃ sesesupi. So hi bhagavā sabbadhamme abhijānanto",
  "tika-s0403t:614_1": "gatoti abhiññāpāragū. Tesu pañcupādānakkhandhe parijānanto gatoti pariññāpāragū.",
  "tika-s0403t:614_2": "Sabbakilese pajahanto gatoti pahānapāragū. Cattāro magge bhāvento gatoti bhāvanāpāragū.",
  "tika-s0403t:614_3": "Nirodhaṃ sacchikaronto gatoti sacchikiriyāpāragū. Sabbasamāpattiṃ samāpajjanto gatoti",
  "tika-s0403t:614_4": "samāpattipāragū. Subrahmadevaputtādayoti ettha so kira devaputto accharāsaṅghaparivuto",
  "tika-s0403t:614_5": "nandanakīḷitaṃ katvā pāricchattakamūle paññattāsane nisīdi. Taṃ pañcasatā parivāretvā",
  "tika-s0403t:614_6": "nisinnā, pañcasatā rukkhaṃ abhiruhitvā madhurassarena gāyitvā pupphāni pātenti. Tāni",
  "tika-s0403t:614_7": "gahetvā itarā ekatovaṇṭikamālāva ganthenti. Atha rukkhaṃ abhiruḷhā upacchedakavasena",
  "tika-s0403t:614_8": "ekappahāreneva kālaṃ katvā avīcimhi nibbattā mahādukkhaṃ anubhavanti. Atha kāle gacchante",
  "tika-s0403t:614_9": "devaputto “imāsaṃ neva saddo suyyati, na pupphāni pātenti, kahaṃ nu kho gatā”ti āvajjento",
  "tika-s0403t:614_10": "niraye nibbattabhāvaṃ disvā piyavatthukasokena ruppamāno cintesi – “etā tāva yathākammena",
  "tika-s0403t:614_11": "gatā, mayhaṃ āyusaṅkhāro kittako”ti. So “sattame divase mayāpi avasesāhi pañcasatāhi",
  "tika-s0403t:614_12": "saddhiṃ kālaṃ katvā tattheva nibbattitabba”nti disvā balavatarena sokena samappito.",
  "tika-s0403t:614_13": "“Imaṃ mayhaṃ sokaṃ sadevake loke aññatra tathāgatā nibbāpetuṃ samattho natthī”ti",
  "tika-s0403t:614_14": "cintetvā satthu santikaṃ gantvā vanditvā ekamantaṃ ṭhito –",
  "tika-s0403t:615": "“Niccaṃ utrastamidaṃ cittaṃ, niccaṃ ubbiggamidaṃ mano;",
  "tika-s0403t:616": "Anuppannesu kicchesu, atho uppatitesu ca;",
  "tika-s0403t:617": "Sace atthi anutrastaṃ, taṃ me akkhāhi pucchito”ti. –",
  "tika-s0403t:618": "Imaṃ gāthamabhāsi. Bhagavāpissa –",
  "tika-s0403t:619": "“Nāññatra bojjhā tapasā, nāññatrindriyasaṃvarā;",
  "tika-s0403t:620": "Nāññatra sabbanissaggā, sotthiṃ passāmi pāṇina”nti. –",
  "tika-s0403t:621_0": "Dhammaṃ desesi. So desanāpariyosāne vigatasoko pañcahi accharāsatehi saddhiṃ sotāpattiphale",
  "tika-s0403t:621_1": "patiṭṭhāya bhagavantaṃ namassamāno aṭṭhāsi. Taṃ sandhāyetaṃ vuttaṃ “dukkhappattā",
  "tika-s0403t:621_2": "subrahmadevaputtādayo”ti. Ādi-saddena candasūriyadevaputtādayo saṅgaṇhāti. Catūhi",
  "tika-s0403t:621_3": "kāraṇehīti ārakattā, arīnaṃ arānañca hatattā, paccayādīnaṃ arahattā, pāpakaraṇe rahābhāvāti",
  "tika-s0403t:621_4": "imehi catūhi kāraṇehi.",
  "tika-s0403t:622_0": "Dasavidhasaṃyojanānīti orambhāgiyuddhambhāgiyabhedato dasavidhasaṃyojanāni. Sabbe",
  "tika-s0403t:622_1": "accarucīti sabbasatte atikkamitvā pavattaruci. Aṭṭhamakanti sotāpattimaggaṭṭhaṃ sandhāya",
  "tika-s0403t:622_2": "vadati. Sotāpannoti phalaṭṭho gahito.",
  "tika-s0403t:623_0": "Soraccanti “tattha katamaṃ soraccaṃ? Yo kāyiko avītikkamo, vācasiko avītikkamo, kāyikavācasiko",
  "tika-s0403t:623_1": "avītikkamo, idaṃ vuccati soraccaṃ, sabbāpi sīlasaṃvaro soracca”nti vacanato sucisīlaṃ",
  "tika-s0403t:623_2": "“soracca”nti vuttaṃ. Karūṇāti karuṇābrahmavihāramāha. Karuṇāpubbabhāgoti tassa pubbabhāgaṃ",
  "tika-s0403t:623_3": "upacārajjhānaṃ vadati.",
  "tika-s0403t:624_0": "Duvidhena jhānenāti ārammaṇūpanijjhānalakkhaṇūpanijjhānabhedato duvidhena jhānamanena.",
  "tika-s0403t:624_1": "Pañcavidhamicchājīvavasenāti kuhanālapanānemittikatānippesikatālābhenalābhaṃnijigīsanatāsaṅkhāta-",
  "tika-s0403t:624_2": "pañcavidhamicchājīvavasena. Na lippatīti na allīyati anusayato ārammaṇakaraṇato vā",
  "tika-s0403t:624_3": "taṇhādiṭṭhiabhinivesābhāvato. Sesamettha uttānameva.",
  "tika-s0403t:625": "Nāgasuttavaṇṇanā niṭṭhitā.",
  "tika-s0403t:626": "2. Migasālāsuttavaṇṇanā",
  "tika-s0403t:627_0": "44. Dutiye samasamagatiyāti ka-kārassa ya-kāravasena niddesoti āha “samabhāveneva",
  "tika-s0403t:627_1": "samagatikā”ti. Bhavissantīti atītatthe anāgatavacanaṃ katanti āha “bhavissantīti",
  "tika-s0403t:627_2": "jātā”ti. Purāṇassa hi isidattassa ca samagatikaṃ sandhāya sā evamāha.",
  "tika-s0403t:628": "Ammakāti mātugāmo. Upacāravacanañhetaṃ. Itthīsu yadidaṃ ammakā mātugāmo jananī janikāti. Tenāha “itthī hutvā itthisaññāya eva samannāgatā”ti.",
  "tika-s0403t:629_0": "Diṭṭhiyā paṭivijjhitabbaṃ appaṭividdhaṃ hotīti atthato kāraṇato ca paññāya paṭivijjhitabbaṃ",
  "tika-s0403t:629_1": "appaṭividdhaṃ hoti, nijjaṭaṃ niggumbaṃ katvā yāthāvato aviditaṃ hoti. Samaye samaye",
  "tika-s0403t:629_2": "kilesehi vimuccanakaṃ pītipāmojjaṃ idha sāmāyikaṃ ma-kāre akārassa dīghaṃ katvā.",
  "tika-s0403t:629_3": "Tenāha – “sāmāyikampi vimuttiṃ na labhatīti kālānukālaṃ dhammassavanaṃ nissāya pītipāmojjaṃ",
  "tika-s0403t:629_4": "na labhatī”ti. Pamiṇantīti ettha ārambhattho pa-saddoti āha “tuletuṃ ārabhantī”ti. Paṇītoti visiṭṭho.",
  "tika-s0403t:630_0": "Tadantaranti vacanavipallāsena upayogatthe sāmivacanaṃ katanti āha “taṃ antaraṃ taṃ",
  "tika-s0403t:630_1": "kāraṇa”nti. Lobhassa aparāparuppattiyā bahuvacanavasena “lobhadhammā”ti vuttā. Sīlena",
  "tika-s0403t:630_2": "visesī ahosi methunadhammaviratiyā samannāgatattā.",
  "tika-s0403t:631": "Migasālāsuttavaṇṇanā niṭṭhitā.",
  "tika-s0403t:632": "3-6. Iṇasuttādivaṇṇanā",
  "tika-s0403t:633_0": "45-48. Tatiye daliddo nāma duggato, tassa bhāvo dāliddiyaṃ. Na etassa sakaṃ sāpateyyanti",
  "tika-s0403t:633_1": "assako, asāpateyyo. Tenāha “attano santakena rahito”ti. “Buddho dhammo saṅgho”ti",
  "tika-s0403t:633_2": "vutte “sammāsambuddho bhagavā, svākkhāto dhammo, suppaṭipanno saṅgho”ti kenaci akampiyabhāvena",
  "tika-s0403t:633_3": "okappanaṃ ratanattayaguṇe ogāhetvā kappanaṃ okappanasaddhā nāma. “Idaṃ akusalaṃ kammaṃ",
  "tika-s0403t:633_4": "no sakaṃ, idaṃ pana kammaṃ saka”nti evaṃ byatirekato anvayato ca kammassakatajānanapaññā",
  "tika-s0403t:633_5": "kammassakatapaññā. Tividhañhi duccaritaṃ attanā katampi sakakammaṃ nāma na hoti atthabhañjanato.",
  "tika-s0403t:633_6": "Sucaritaṃ sakakammaṃ nāma atthajananato. Iṇādānasminti paccattavacanatthe etaṃ bhummanti",
  "tika-s0403t:633_7": "āha “iṇaggahaṇaṃ vadāmī”ti.",
  "tika-s0403t:634_0": "Kaṭaggāhoti kataṃ sabbaso siddhameva katvā gahaṇaṃ. So pana vijayalābho hotīti āha",
  "tika-s0403t:634_1": "“jayaggāho”ti. Hirimano etassāti hirimanoti āha “hirisampayuttacitto”ti, pāpajigucchanalakkhaṇāya",
  "tika-s0403t:634_2": "hiriyā sampayuttacittoti attho. Ottappati ubbijjati bhāyati sīlenāti ottappī, ottappena",
  "tika-s0403t:634_3": "samannāgato. Nirāmisaṃ sukhanti tatiyajjhānasukhaṃ dūrasamussāritakāmāmisattā. Upekkhanti",
  "tika-s0403t:634_4": "catutthajjhānupekkhaṃ, na yaṃ kiñci upekkhāvedananti āha “catutthajjhānupekkha”nti.",
  "tika-s0403t:634_5": "Āraddhavīriyoti paggahitaparipuṇṇakāyikacetasikavīriyoti attho. Yo gaṇasaṅgaṇikaṃ",
  "tika-s0403t:634_6": "vinodetvā catūsu iriyāpathesu aṭṭhaārambhavatthuvasena ekako hoti, tassa kāyikaṃ",
  "tika-s0403t:634_7": "vīriyaṃ āraddhaṃ nāma hoti. Cittasaṅgaṇikaṃ vinodetvā aṭṭhasamāpattivasena ekako",
  "tika-s0403t:634_8": "hoti. Gamane uppannakilesassa ṭhānaṃ pāpuṇituṃ na deti, ṭhāne uppannakilesassa nisajjaṃ,",
  "tika-s0403t:634_9": "nisajjāya uppannakilesassa sayanaṃ pāpuṇituṃ na deti, uppannaṭṭhāneyeva kilese niggaṇhāti.",
  "tika-s0403t:634_10": "Ayaṃ cetasikaṃ vīriyaṃ āraddhaṃ nāma hoti. Paṭipakkhadūrībhāvena seṭṭhaṭṭhena ca",
  "tika-s0403t:634_11": "eko udetīti ekodi, ekaggatā. Tassa yogato ekaggacitto idha ekodi. Paṭipakkhato attānaṃ",
  "tika-s0403t:634_12": "nipāti, taṃ vā nipayati visosetīti nipako. Aññataraṃ kāyādibhedaṃ ārammaṇaṃ sātisayāya",
  "tika-s0403t:634_13": "satiyā saratīti sato. Tenāha “ekaggacitto”tiādi.",
  "tika-s0403t:635_0": "Akuppā me vimuttīti mayhaṃ arahattaphalavimutti akuppatāya akuppārammaṇatāya ca akuppā.",
  "tika-s0403t:635_1": "Sā hi rāgādīhi na kuppatīti akuppatāyapi akuppā. Akuppaṃ nibbānamassā ārammaṇanti",
  "tika-s0403t:635_2": "akuppārammaṇatāyapi akuppā. Tenevāha “akuppārammaṇattā”tiādi. Bhavasaṃyojanānanti",
  "tika-s0403t:635_3": "kāmarāgapaṭighamānadiṭṭhivicikicchāsīlabbataparāmāsabhavarāgaissāmacchariya- avijjāsaṅkhātānaṃ",
  "tika-s0403t:635_4": "dasannaṃ saṃyojanānaṃ. Imāni hi satte bhavesu saṃyojenti upanibandhanti bhavābhavena",
  "tika-s0403t:635_5": "saṃyojenti, tasmā bhavasaṃyojanānīti vuccanti. Khīṇāsavo uttamaaṇaṇo kilesaiṇānaṃ",
  "tika-s0403t:635_6": "abhāvato. Aññe hi sattā yāva na kilesā pahīyanti, tāva saiṇā nāma aserivihārabhāvato.",
  "tika-s0403t:635_7": "Catutthādīni uttānatthāni.",
  "tika-s0403t:636": "Iṇasuttādivaṇṇanā niṭṭhitā.",
  "tika-s0403t:637": "7. Khemasuttavaṇṇanā",
  "tika-s0403t:638_0": "49. Sattame vutthabrahmacariyavāsoti nivutthabrahmacariyavāso. Katakaraṇīyoti ettha",
  "tika-s0403t:638_1": "karaṇīyanti pariññāpahānabhāvanāsacchikiriyamāha. Taṃ pana yasmā catūhi maggehi paccekaṃ",
  "tika-s0403t:638_2": "catūsu saccesu kattabbattā soḷasavidhaṃ veditabbaṃ. Tenāha “catūhi maggehi kattabba”nti.",
  "tika-s0403t:638_3": "Khandhakilesaabhisaṅkhārasaṅkhātā tayo osīdāpanaṭṭhena bhārā viyāti bhārā. Te ohitā",
  "tika-s0403t:638_4": "oropitā nikkhittā pātitā etenāti ohitabhāro. Tenāha “khandhabhāraṃ…pe… otāretvā ṭhito”ti.",
  "tika-s0403t:638_5": "Anuppatto sadatthanti anuppattasadattho. Sadatthoti ca sakatthamāha ka-kārassa da-kāraṃ",
  "tika-s0403t:638_6": "katvā. Ettha hi arahattaṃ attano yonisomanasikārāyattattā attūpanibandhaṭṭhena sasantānapariyāpannattā",
  "tika-s0403t:638_7": "attānaṃ avijahanaṭṭhena attano uttamatthena ca attano atthattā “sakattho”ti vuccati.",
  "tika-s0403t:638_8": "Tenāha “sadattho vuccati arahatta”nti. Sammadaññā vimuttoti sammā aññāya vimutto,",
  "tika-s0403t:638_9": "acchinnabhūtāya maggapaññāya sammā yathābhūtaṃ dukkhādīsu yo yathā jānitabbo, tathā",
  "tika-s0403t:638_10": "jānitvā vimuttoti attho. Tenāha “sammā hetunā”tiādi. Vimuttoti ca dve vimuttiyo sabbassa",
  "tika-s0403t:638_11": "cittasaṃkilesassa maggo nibbānādhimutti ca. Nibbāne adhimuccanaṃ tattha ninnapoṇapabbhāratāya.",
  "tika-s0403t:638_12": "Arahā sabbakilesehi vimuttacittattā cittavimuttiyā vimutto. Nibbānaṃ adhimuttattā",
  "tika-s0403t:638_13": "nibbāne vimutto. Sesamettha uttānameva.",
  "tika-s0403t:639": "Khemasuttavaṇṇanā niṭṭhitā.",
  "tika-s0403t:640": "8. Indriyasaṃvarasuttavaṇṇanā",
  "tika-s0403t:641_0": "50. Aṭṭhame upanisīdati phalaṃ etthāti kāraṇaṃ upanisā. Yathābhūtañāṇadassananti",
  "tika-s0403t:641_1": "yathāsabhāvajānanasaṅkhātaṃ dassanaṃ. Etena taruṇavipassanaṃ dasseti. Taruṇavipassanā",
  "tika-s0403t:641_2": "hi balavavipassanāya paccayo hoti. Taruṇavipassanāti nāmarūpapariggahe ñāṇaṃ, paccayapariggahe",
  "tika-s0403t:641_3": "ñāṇaṃ, sammasane ñāṇaṃ, maggāmagge vavatthapetvā ṭhitañāṇanti catunnaṃ ñāṇānaṃ adhivacanaṃ.",
  "tika-s0403t:641_4": "Nibbindati etāyāti nibbidā. Balavavipassanāti bhayatupaṭṭhāne ñāṇaṃ ādīnavānupassane",
  "tika-s0403t:641_5": "ñāṇaṃ muccitukamyatāñāṇaṃ saṅkhārupekkhāñāṇanti catunnaṃ ñāṇānaṃ adhivacanaṃ. Paṭisaṅkhānupassanā",
  "tika-s0403t:641_6": "pana muccitukamyatāpakkhikā eva. “Yāva maggāmaggañāṇadassanavisuddhi, tāva taruṇavipassanā”ti",
  "tika-s0403t:641_7": "hi vacanato upakkilesavimuttaudayabbayañāṇato balavavipassanā. Virajjati ariyo saṅkhārato",
  "tika-s0403t:641_8": "etenāti virāgo, ariyamaggo. Arahattaphalanti ukkaṭṭhaniddesato vuttaṃ. Indriyasaṃvarassa",
  "tika-s0403t:641_9": "sīlarakkhaṇahetuttā vuttaṃ “sīlānurakkhaṇaindriyasaṃvaro kathito”ti.",
  "tika-s0403t:642": "Indriyasaṃvarasuttavaṇṇanā niṭṭhitā.",
  "tika-s0403t:643": "9. Ānandasuttavaṇṇanā",
  "tika-s0403t:644_0": "51. Navame therā bhikkhū viharanti bahussutā āgatāgamātiādipāḷipadesu imināva nayena",
  "tika-s0403t:644_1": "attho daṭṭhabbo – sīlādiguṇānaṃ thirabhāvappattiyā therā. Suttageyyādi bahu sutaṃ",
  "tika-s0403t:644_2": "etesanti bahussutā. Vācuggatadhāraṇena sammadeva garūnaṃ santike āgamitabhāvena āgato",
  "tika-s0403t:644_3": "pariyattidhammasaṅkhāto āgamo etesanti āgatāgamā. Suttātidhammasaṅkhātassa dhammassa",
  "tika-s0403t:644_4": "dhāraṇena dhammadharā. Vinayadhāraṇena vinayadharā. Tesaṃyeva dhammavinayānaṃ mātikāya",
  "tika-s0403t:644_5": "dhāraṇena mātikādharā. Tattha tattha dhammaparipucchāya paripucchati. Taṃ atthaparipucchāya",
  "tika-s0403t:644_6": "paripañhati vīmaṃsati vicāreti. Idaṃ, bhante, kathaṃ, imassa kvatthoti paripucchanapañhanākāradassanaṃ.",
  "tika-s0403t:644_7": "Āvivaṭañceva pāḷiyā atthaṃ padesantarapāḷidassanena āgamato vivaranti. Anuttānīkatañca",
  "tika-s0403t:644_8": "yuttivibhāvanena uttānīkaronti. Kaṅkhāṭṭhāniyesu dhammesu saṃsayuppattiyā hetuyā",
  "tika-s0403t:644_9": "gaṇṭhiṭṭhānabhūtesu pāḷipadesu yāthāvato vinicchayadānena kaṅkhaṃ paṭivinodenti.",
  "tika-s0403t:645": "Ānandasuttavaṇṇanā niṭṭhitā.",
  "tika-s0403t:646": "10. Khattiyasuttavaṇṇanā",
  "tika-s0403t:647_0": "52. Dasame bhoge adhippāyo etesanti bhogādhippāyā. Paññatthāya etesaṃ mano upavicaratīti",
  "tika-s0403t:647_1": "paññūpavicārā. Pathaviyā dāyatthāya vā cittaṃ abhiniveso etesanti pathavībhinivesā.",
  "tika-s0403t:647_2": "Mantā adhiṭṭhānaṃ patiṭṭhā etesanti mantādhiṭṭhānā. Iminā nayena sesapadānipi veditabbāni. Sesaṃ uttānameva.",
  "tika-s0403t:648": "Khattiyasuttavaṇṇanā niṭṭhitā.",
  "tika-s0403t:649": "11. Appamādasuttavaṇṇanā",
  "tika-s0403t:650_0": "53. Ekādasame jaṅgalānanti ettha yo nipicchalo na anūpo nirudakatāya thaddhalūkho",
  "tika-s0403t:650_1": "bhūmippadeso, so “jaṅgalo”ti vuccati. Tabbahulatāya pana idha sabbo bhūmippadeso",
  "tika-s0403t:650_2": "jaṅgalo. Tasmiṃ jaṅgale jātā bhavāti vā jaṅgalā, tesaṃ jaṅgalānaṃ. Evañhi nadicarānampi",
  "tika-s0403t:650_3": "hatthīnaṃ saṅgaho kato hoti samodhātabbānaṃ viya samodhāyakānampi idha jaṅgalaggahaṇena",
  "tika-s0403t:650_4": "gahetabbato. Pathavītalacārīnanti iminā jalacārino ca nivatteti adissamānapādattā.",
  "tika-s0403t:650_5": "“Pāṇāna”nti sādhāraṇavacanampi “padajātānī”ti saddantarasannidhānena visesaniviṭṭhameva",
  "tika-s0403t:650_6": "hotīti āha “sapādakapāṇāna”nti. “Muttagata”ntiādīsu gata-saddo viya idha jāta-saddo",
  "tika-s0403t:650_7": "anatthantaroti āha “padajātānīti padānī”ti. Samodhānanti samavarodhaṃ, antogadhaṃ",
  "tika-s0403t:650_8": "vā. Tenāha “odhānaṃ upanikkhepaṃ gacchantī”ti. Kūṭaṅgamāti pārimantena kūṭaṃ upagacchanti.",
  "tika-s0403t:650_9": "Kūṭaninnāti kūṭacchiddamagge pavisanavasena kūṭe ninnā. Kūṭasamosaraṇāti chidde anupavisanavasena",
  "tika-s0403t:650_10": "ca āhacca avatthānena ca kūṭe samodahitvā ṭhitā. Vaṇṭe patamāne sabbāni bhūmiyaṃ",
  "tika-s0403t:650_11": "patantīti āha “vaṇṭānuvattakāni bhavantī”ti.",
  "tika-s0403t:651": "Appamādasuttavaṇṇanā niṭṭhitā.",
  "tika-s0403t:652": "12. Dhammikasuttavaṇṇanā",
  "tika-s0403t:653_0": "54. Dvādasame jātibhūmiyanti ettha jananaṃ jāti, jātiyā bhūmi jātibhūmi, jātaṭṭhānaṃ.",
  "tika-s0403t:653_1": "Taṃ kho panetaṃ neva kosalamahārājādīnaṃ, na caṅkibrāhmaṇādīnaṃ, na sakkasuyāmasantusitādīnaṃ,",
  "tika-s0403t:653_2": "na asītimahāsāvakānaṃ, na aññesaṃ sattānaṃ “jātibhūmī”ti vuccati. Yassa pana jātadivase",
  "tika-s0403t:653_3": "dasasahassī lokadhātu ekaddhajamālāvippakiṇṇakusumavāsacuṇṇagaṇasugandhā sabbapāliphullamiva",
  "tika-s0403t:653_4": "nandanavanaṃ virocamānā paduminipaṇṇe udakabindu viya akampittha, jaccandhādīnañca",
  "tika-s0403t:653_5": "rūpadassanādīni anekāni pāṭihāriyāni pavattiṃsu. Tassa sabbaññubodhisattassa jātaṭṭhānaṃ,",
  "tika-s0403t:653_6": "sātisayassa pana janakakapilavatthusannissayo “jātibhūmī”ti vuccati. Jātibhūmakā",
  "tika-s0403t:653_7": "upāsakāti jātibhūmivāsino upāsakā. Santanetvā sabbaso tanetvā pattharitvā ṭhitamūlāni",
  "tika-s0403t:653_8": "mūlasantānakāni. Tāni pana atthato mūlāniyevāti āha “mūlasantānakānanti mūlāna”nti.",
  "tika-s0403t:654_0": "Jātadivase āvudhānaṃ jotitattā, rañño aparimitassa ca sattakāyassa anatthato paripālanasamatthatāya",
  "tika-s0403t:654_1": "ca “jotipālo”ti laddhanāmattā vuttaṃ “nāmena jotipālo”ti. Govindoti govindiyābhisekena",
  "tika-s0403t:654_2": "abhisitto, govindassa ṭhāne ṭhapanābhisekena abhisittoti attho. Taṃ kira tassa brāhmaṇassa",
  "tika-s0403t:654_3": "kulaparamparāgataṃ ṭhānantaraṃ. Tenāha “ṭhānena mahāgovindo”ti. Gavaṃ paññañca vindati",
  "tika-s0403t:654_4": "paṭilabhatīti govindo, mahanto govindoti mahāgovindo. Goti hi paññāyetaṃ adhivacanaṃ",
  "tika-s0403t:654_5": "“gacchati atthe bujjhatī”ti katvā. Mahāgovindo ca amhākaṃ bodhisattoyeva. So kira",
  "tika-s0403t:654_6": "disampatissa nāma rañño purohitassa govindabrāhmaṇassa putto hutvā attano pitussa",
  "tika-s0403t:654_7": "ca rañño ca accayena tassa putto reṇu, sahāyā cassa sattabhū, brahmadatto, vessabhū,",
  "tika-s0403t:654_8": "bharato, dve dhataraṭṭhāti ime satta rājāno yathā aññamaññaṃ na vivadanti. Evaṃ rajje",
  "tika-s0403t:654_9": "patiṭṭhāpetvā tesaṃ atthadhamme anusāsante jambudīpatale sabbesaṃ rājāva raññaṃ,",
  "tika-s0403t:654_10": "brahmāva brāhmaṇānaṃ, devova gahapatikānaṃ sakkato garukato mānito pūjito apacito",
  "tika-s0403t:654_11": "uttamagāravaṭṭhānaṃ ahosi. Tena vuttaṃ “reṇuādīnaṃ sattannaṃ rājūnaṃ purohito”ti.",
  "tika-s0403t:654_12": "Imeva satta bhāradhārā mahārājāno. Vuttañhetaṃ –",
  "tika-s0403t:655": "“Sattabhū brahmadatto ca, vessabhū bharato saha;",
  "tika-s0403t:656": "Reṇu dve ca dhataraṭṭhā, tadāsuṃ satta bhāradhā”ti. ;",
  "tika-s0403t:657_0": "Rañño diṭṭhadhammikasamparāyikatthānaṃ puro vidhānato pure saṃvidhānato purohito.",
  "tika-s0403t:657_1": "Kodhāmagandhenāti kodhasaṅkhātena pūtigandhena. Karuṇā assa atthīti karuṇanti sapubbabhāgakaruṇajjhānaṃ",
  "tika-s0403t:657_2": "vuttanti āha “karuṇāya ca karuṇāpubbabhāge ca ṭhitā”ti. Yakāro sandhivasena āgatoti",
  "tika-s0403t:657_3": "āha “yeteti ete”ti. Arahattato paṭṭhāya sattamoti sakadāgāmī. Sakadāgāmiṃ upādāyāti",
  "tika-s0403t:657_4": "sakadāgāmibhāvaṃ paṭicca. Sakadāgāmissa hi pañcindriyāni sakadāgāmibhāvaṃ paṭicca",
  "tika-s0403t:657_5": "mudūni nāma honti. Sesamettha suviññeyyameva.",
  "tika-s0403t:658": "Dhammikasuttavaṇṇanā niṭṭhitā.",
  "tika-s0403t:659": "Dhammikavaggavaṇṇanā niṭṭhitā.",
  "tika-s0403t:660": "Paṭhamapaṇṇāsakaṃ niṭṭhitaṃ.",
  "tika-s0403t:661": "2. Dutiyapaṇṇāsakaṃ",
  "tika-s0403t:662": "6. Mahāvaggo",
  "tika-s0403t:663": "1. Soṇasuttavaṇṇanā",
  "tika-s0403t:664_0": "55. Chaṭṭhassa paṭhame nisīdi bhagavā paññatte āsaneti ettha kiṃ taṃ āsanaṃ paṭhamameva",
  "tika-s0403t:664_1": "paññattaṃ, udāhu bhagavantaṃ disvā paññattanti ce? Bhagavato dharamānakāle padhānikabhikkhūnaṃ",
  "tika-s0403t:664_2": "vattametaṃ, yadidaṃ attano vasanaṭṭhāne buddhāsanaṃ paññapetvāva nisīdananti dassento",
  "tika-s0403t:664_3": "āha “padhānikabhikkhū”tiādi. Buddhakāle kira yattha yattha ekopi bhikkhu viharati,",
  "tika-s0403t:664_4": "sabbattha buddhāsanaṃ paññattameva hoti. Kasmā? Bhagavā hi attano santike kammaṭṭhānaṃ",
  "tika-s0403t:664_5": "gahetvā phāsukaṭṭhāne viharante manasi karoti – “asuko mayhaṃ santike kammaṭṭhānaṃ",
  "tika-s0403t:664_6": "gahetvā gato, asakkhi nu kho visesaṃ nibbattetuṃ, no”ti. Atha naṃ passati kammaṭṭhānaṃ",
  "tika-s0403t:664_7": "vissajjetvā akusalavitakkaṃ vitakkayamānaṃ, tato “kathañhi nāma mādisassa satthu",
  "tika-s0403t:664_8": "santike kammaṭṭhānaṃ gahetvā viharantaṃ imaṃ kulaputtaṃ akusalavitakkā adhibhavitvā",
  "tika-s0403t:664_9": "anamatagge vaṭṭadukkhe saṃsāressantī”ti tassa anuggahatthaṃ tattheva attānaṃ dassetvā",
  "tika-s0403t:664_10": "taṃ kulaputtaṃ ovaditvā ākāsaṃ uppatitvā puna attano vasanaṭṭhānameva gacchati. Athevaṃ",
  "tika-s0403t:664_11": "ovadiyamānā te bhikkhū cintayiṃsu “satthā amhākaṃ manaṃ jānitvā āgantvā amhākaṃ samīpe",
  "tika-s0403t:664_12": "ṭhitaṃyeva attānaṃ dasseti. Tasmiṃ khaṇe, ‘bhante, idha nisīdatha nisīdathā’ti āsanapariyesanaṃ",
  "tika-s0403t:664_13": "nāma bhāro”ti. Te āsanaṃ paññapetvāva viharanti. Yassa pīṭhaṃ atthi, so taṃ paññapeti.",
  "tika-s0403t:664_14": "Yassa natthi, so mañcaṃ vā phalakaṃ vā pāsāṇaṃ vā vālikāpuñjaṃ vā paññapeti. Taṃ",
  "tika-s0403t:664_15": "alabhamānā purāṇapaṇṇānipi saṃkaḍḍhitvā tattha paṃsukūlaṃ pattharitvā ṭhapenti.",
  "tika-s0403t:665_0": "Satta sarāti – chajjo, usabho, gandhāro, majjhimo, pañcamo, dhevato, nisādoti ete",
  "tika-s0403t:665_1": "satta sarā. Tayo gāmāti – chajjagāmo, majjhimagāmo, sādhāraṇagāmoti tayo gāmā, samūhāti",
  "tika-s0403t:665_2": "attho. Manussaloke vīṇāvādanā ekekassa sarassa vasena tayo tayo mucchanāti katvā",
  "tika-s0403t:665_3": "ekavīsati mucchanā. Devaloke vīṇāvādanā pana samapaññāsa mucchanāti vadanti. Tattha",
  "tika-s0403t:665_4": "hi ekekassa sarassa vasena satta satta mucchanā, antarassa sarassa ca ekāti samapaññāsa",
  "tika-s0403t:665_5": "mucchanā. Teneva sakkapañhasuttasaṃvaṇṇanāyaṃ “samapaññāsa mucchanā mucchetvā”ti",
  "tika-s0403t:665_6": "pañcasikhassa vīṇāvādanaṃ dassentena vuttaṃ. Ṭhānā ekūnapaññāsāti ekekasseva sarassa",
  "tika-s0403t:665_7": "satta satta ṭhānabhedā, yato sarassa maṇḍalatāvavatthānaṃ hoti. Ekūnapaññāsaṭṭhānaviseso",
  "tika-s0403t:665_8": "tisso duve catasso catasso tisso duve catassoti dvāvīsati sutibhedā ca icchitā.",
  "tika-s0403t:666_0": "Atigāḷhaṃ āraddhanti thinamiddhachambhitattānaṃ vūpasamatthaṃ ativiya āraddhaṃ. Sabbattha",
  "tika-s0403t:666_1": "niyuttā sabbatthikā. Sabbena vā līnuddhaccapakkhiyena atthetabbā sabbatthikā. Samathoyeva",
  "tika-s0403t:666_2": "samathanimittaṃ. Evaṃ sesesupi. Khayā rāgassa vītarāgattāti ettha yasmā bāhirako",
  "tika-s0403t:666_3": "kāmesu vītarāgo na khayā rāgassa vītarāgo sabbaso avippahīnarāgattā. Vikkhambhitarāgo",
  "tika-s0403t:666_4": "hi so. Arahā pana khayā eva, tasmā vuttaṃ “khayā rāgassa vītarāgattā”ti. Esa nayo dosamohesupi.",
  "tika-s0403t:667_0": "Lābhasakkārasilokaṃ nikāmayamānoti ettha labbhati pāpuṇīyatīti lābho, catunnaṃ paccayānametaṃ",
  "tika-s0403t:667_1": "adhivacanaṃ. Sakkaccaṃ kātabboti sakkāro. Paccayā eva hi paṇītapaṇītā sundarasundarā",
  "tika-s0403t:667_2": "abhisaṅkharitvā katā “sakkāro”ti vuccati, yā ca parehi attano gāravakiriyā, pupphādīhi",
  "tika-s0403t:667_3": "vā pūjā. Silokoti vaṇṇabhaṇanaṃ. Taṃ lābhañca, sakkārañca, silokañca, nikāmayamāno,",
  "tika-s0403t:667_4": "pavattayamānoti attho. Tenevāha “catupaccayalābhañca…pe… patthayamāno”ti.",
  "tika-s0403t:668": "Thūṇanti pasūnaṃ bandhanatthāya nikhātatthambhasaṅkhātaṃ thūṇaṃ. Sesaṃ suviññeyyameva.",
  "tika-s0403t:669": "Soṇasuttavaṇṇanā niṭṭhitā.",
  "tika-s0403t:670": "2. Phaggunasuttavaṇṇanā",
  "tika-s0403t:671_0": "56. Dutiye samadhosīti samantato adhosi. Sabbabhāgena pariphandanacalanākārena apacitiṃ",
  "tika-s0403t:671_1": "dasseti. Vattaṃ kiretaṃ bāḷhagilānenapi vuḍḍhataraṃ disvā uṭṭhitākārena apaciti dassetabbā.",
  "tika-s0403t:671_2": "Tena pana “mā cali mā calī”ti vattabbo, taṃ pana calanaṃ uṭṭhānākāradassanaṃ hotīti",
  "tika-s0403t:671_3": "āha “uṭṭhānākāraṃ dassetī”ti. Santimāni āsanānīti paṭhamameva paññatthāsanaṃ sandhāya",
  "tika-s0403t:671_4": "vadati. Buddhakālasmiñhi ekassapi bhikkhuno vasanaṭṭhāne – “sace satthā āgacchissati,",
  "tika-s0403t:671_5": "āsanaṃ paññattameva hotū”ti antamaso phalakamattampi paṇṇasanthāramattampi paññattameva.",
  "tika-s0403t:671_6": "Khamanīyaṃ yāpanīyanti kacci dukkhaṃ khamituṃ, iriyāpathaṃ vā yāpetuṃ sakkāti pucchati.",
  "tika-s0403t:671_7": "Sīsavedanāti kutoci nikkhamituṃ alabhamānehi vātehi samuṭṭhāpitā balavatiyo sīsavedanā honti.",
  "tika-s0403t:672": "Phaggunasuttavaṇṇanā niṭṭhitā.",
  "tika-s0403t:673": "2. Chaḷabhijātisuttavaṇṇanā",
  "tika-s0403t:674": "57. Tatiye abhijātiyoti ettha abhi-saddo upasaggamattaṃ, na atthavisesajotakoti āha “cha jātiyo”ti. Abhijāyatīti etthāpi eseva nayo.",
  "tika-s0403t:675_0": "Urabbhe hanantīti orabbhikā. Evaṃ sūkarikādayo veditabbā. Rodenti kururakammantatāya",
  "tika-s0403t:675_1": "sappaṭibaddhe satte assūni mocentīti ruddā, te eva luddā ra-kārassa la-kāraṃ katvā.",
  "tika-s0403t:675_2": "Iminā aññepi ye keci māgavikā nesādā vuttā, te pāpakammappasutatāya “kaṇhābhijātī”ti vadati.",
  "tika-s0403t:676_0": "Bhikkhūti ca buddhasāsane bhikkhū. Te kira sacchandarāgena paribhuñjantīti adhippāyena",
  "tika-s0403t:676_1": "catūsu paccayesu kaṇṭake pakkhipitvā khādantīti “kaṇṭakavuttikā”ti vadati. Kasmāti",
  "tika-s0403t:676_2": "ce? Yasmā te paṇīte paccaye paṭisevantīti tassa micchāgāho. Ñāyaladdhepi paccaye",
  "tika-s0403t:676_3": "bhuñjamānā ājīvakasamayassa vilomaggāhitāya paccayesu kaṇṭake pakkhipitvā khādanti",
  "tika-s0403t:676_4": "nāmāti vadatīti. Atha vā kaṇṭakavuttikā evaṃnāmakā eke pabbajitā, ye savisesaṃ attakilamathānuyogaṃ",
  "tika-s0403t:676_5": "anuyuttā. Tathā hi te kaṇṭake vattantā viya hontīti “kaṇṭakavuttikā”ti vuttā. Imameva",
  "tika-s0403t:676_6": "ca atthavikappaṃ sandhāyāha “kaṇṭakavuttikāti samaṇā nāmete”ti.",
  "tika-s0403t:677": "Lohitābhijāti nāma nigaṇṭhā ekasāṭakāti vuttā. Te kira ṭhatvā bhuñjananahānappaṭikkhepādivatasamāyogena purimehi dvīhi paṇḍaratarā.",
  "tika-s0403t:678": "Acelakasāvakāti ājīvakasāvake vadati. Te kira ājīvakaladdhiyā suvisuddhacittatāya nigaṇṭhehipi paṇḍaratarā. Evañca katvā attano paccayadāyake nigaṇṭhehipi jeṭṭhakatare karoti.",
  "tika-s0403t:679_0": "Ājīvakā ājīvakiniyo “sukkābhijātī”ti vuttā. Te kira purimehi catūhi paṇḍaratarā.",
  "tika-s0403t:679_1": "Nandādayo hi tathārūpaṃ ājīvakappaṭipattiṃ ukkaṃsaṃ pāpetvā ṭhitā, tasmā nigaṇṭhehi",
  "tika-s0403t:679_2": "ājīvakasāvakehi ca paṇḍaratarāti “paramasukkābhijātī”ti vuttā.",
  "tika-s0403t:680_0": "Bilaṃ olaggeyyunti maṃsabhāgaṃ nhārunā vā kenaci vā ganthitvā purisassa hatthe vā",
  "tika-s0403t:680_1": "kese vā olambanavasena bandheyyuṃ. Iminā satthadhammaṃ nāma dasseti. Satthavāho kira",
  "tika-s0403t:680_2": "mahākantāraṃ paṭipanno antarāmagge goṇe mate maṃsaṃ gahetvā sabbesaṃ satthikānaṃ",
  "tika-s0403t:680_3": "“idaṃ khāditvā ettakaṃ mūlaṃ dātabba”nti koṭṭhāsaṃ olambati. Goṇamaṃsaṃ nāma khādantāpi",
  "tika-s0403t:680_4": "atthi, akhādantāpi atthi, khādantāpi mūlaṃ dātuṃ sakkontāpi asakkontāpi. Satthavāho",
  "tika-s0403t:680_5": "yena mūlena goṇo gahito, taṃ mūlaṃ satthikehi dhāraṇatthaṃ sabbesaṃ balakkārena koṭṭhāsaṃ",
  "tika-s0403t:680_6": "datvā mūlaṃ gaṇhāti. Ayaṃ satthadhammo.",
  "tika-s0403t:681_0": "Kaṇhābhijātiyo samānoti kaṇhe nīcakule jāto hutvā. Kaṇhadhammanti paccatte upayogavacananti",
  "tika-s0403t:681_1": "āha “kaṇhasabhāvo hutvā abhijāyatī”ti, taṃ antogadhahetuatthaṃ padaṃ, uppādetīti",
  "tika-s0403t:681_2": "attho. Tasmā kaṇhaṃ dhammaṃ abhijāyatīti kāḷakaṃ dasadussīlyadhammaṃ uppādeti. Sukkaṃ",
  "tika-s0403t:681_3": "dhammaṃ abhijāyatīti etthāpi iminā nayena attho veditabbo. So hi “ahaṃ pubbepi puññānaṃ",
  "tika-s0403t:681_4": "akatattā nīcakule nibbatto, idāni puññaṃ karissāmī”ti puññasaṅkhātaṃ paṇḍaradhammaṃ karoti.",
  "tika-s0403t:682_0": "Akaṇhaṃ asukkaṃ nibbānanti sace kaṇhaṃ bhaveyya, kaṇhavipākaṃ dadeyya yathā dasavidhaṃ",
  "tika-s0403t:682_1": "dussīlyadhammaṃ. Sace sukkaṃ, sukkavipākaṃ dadeyya yathā dānasīlādikusalakammaṃ.",
  "tika-s0403t:682_2": "Dvinnampi appadānato “akaṇhaṃ asukka”nti vuttaṃ. Nibbānañca nāma imasmiṃ atthe arahattaṃ",
  "tika-s0403t:682_3": "adhippetaṃ “abhijāyatī”ti vacanato. Tañhi kilesanibbānante jātattā nibbānaṃ nāma",
  "tika-s0403t:682_4": "yathā “rāgādīnaṃ khayante jātattā rāgakkhayo, dosakkhayo, mohakkhayo”ti. Paṭippassambhanavasena",
  "tika-s0403t:682_5": "vā kilesānaṃ nibbāpanato nibbānaṃ. Taṃ esa abhijāyati pasavati. Idhāpi hi antogadhahetu",
  "tika-s0403t:682_6": "atthaṃ “jāyatī”ti padaṃ. Aṭṭhakathāyaṃ pana “jāyatī”ti imassa pāpuṇātīhi atthaṃ gahetvāva",
  "tika-s0403t:682_7": "“nibbānaṃ pāpuṇātī”ti vuttaṃ. Sukkābhijātiyo samānoti sukke uccakule jāto hutvā.",
  "tika-s0403t:682_8": "Sesamettha suviññeyyameva.",
  "tika-s0403t:683": "Chaḷabhijātisuttavaṇṇanā niṭṭhitā.",
  "tika-s0403t:684": "4. Āsavasuttavaṇṇanā",
  "tika-s0403t:685_0": "58. Catutthe saṃvarenāti saṃvarena hetubhūtena vā. Idhāti ayaṃ idha-saddo sabbākārato",
  "tika-s0403t:685_1": "indiyasaṃvarasaṃvutassa puggalassa sannissayabhūtasāsanaparidīpano, aññassa tathābhāvappaṭisedhano",
  "tika-s0403t:685_2": "vāti vuttaṃ “idhāti idhasmiṃ sāsane”ti. Paṭisaṅkhāti paṭisaṅkhāya. Saṅkhā-saddo ñāṇakoṭṭhāsapaññattigaṇanādīsu",
  "tika-s0403t:685_3": "dissati “saṅkhāyekaṃ paṭisevatī”tiādīsu hi ñāṇe dissati. “Papañcasaññāsaṅkhā samudācarantī”tiādīsu",
  "tika-s0403t:685_4": "koṭṭhāse. “Tesaṃ tesaṃ dhammānaṃ saṅkhā samaññā”tiādīsu paññattiyaṃ. “Na sukaraṃ",
  "tika-s0403t:685_5": "saṅkhātu”ntiādīsu gaṇanāya. Idha pana ñāṇe daṭṭhabbo. Tenevāha “paṭisañjānitvā paccavekkhitvāti",
  "tika-s0403t:685_6": "attho”ti. Ādīnavapaccavekkhaṇā ādīnavapaṭisaṅkhāti yojanā. Sampalimaṭṭhanti ghaṃsitaṃ.",
  "tika-s0403t:685_7": "Anubyañjanasoti hatthapādasitaālokitavilokitādippakārabhāgaso. Tañhi ayonisomanasikaroto",
  "tika-s0403t:685_8": "kilesānaṃ anubyañjanato “anubyañjana”nti vuccati. Nimittaggāhoti itthipurisanimittassa",
  "tika-s0403t:685_9": "subhanimittādikassa vā kilesavatthubhūtassa nimittassa gāho. Ādittapariyāyenāti ādittapariyāye",
  "tika-s0403t:685_10": "āgatanayena veditabbo.",
  "tika-s0403t:686_0": "Yathā itthiyā indriyaṃ itthindriyaṃ, na evamidaṃ, idaṃ pana cakkhumeva indriyanti",
  "tika-s0403t:686_1": "cakkhundriyaṃ. Tenāha “cakkhumeva indriya”nti. Yathā āvāṭe niyataṭṭhitiko kacchapo",
  "tika-s0403t:686_2": "“āvāṭakacchapo”ti vuccati, evaṃ tappaṭibaddhavuttitāya taṃ ṭhāno saṃvaro cakkhundriyasaṃvaro.",
  "tika-s0403t:686_3": "Tenāha “cakkhundriye saṃvaro cakkhundriyasaṃvaro”ti. Nanu ca cakkhundriye saṃvaro",
  "tika-s0403t:686_4": "vā asaṃvaro vā natthi. Na hi cakkhupasādaṃ nissāya sati vā muṭṭhassaccaṃ vā uppajjati.",
  "tika-s0403t:686_5": "Apica yadā rūpārammaṇaṃ cakkhussa āpāthaṃ āgacchati, tadā bhavaṅge dvikkhattuṃ uppajjitvā",
  "tika-s0403t:686_6": "niruddhe kiriyamanodhātu āvajjanakiccaṃ sādhayamānā uppajjitvā nirujjhati. Tato cakkhuviññāṇaṃ",
  "tika-s0403t:686_7": "dassanakiccaṃ, tato vipākamanodhātu sampaṭicchanakiccaṃ, tato vipākamanoviññāṇadhātu",
  "tika-s0403t:686_8": "santīraṇakiccaṃ, tato kiriyāhetukamanoviññāṇadhātu voṭṭhabbanakiccaṃ sādhayamānā",
  "tika-s0403t:686_9": "uppajjitvā nirujjhati, tadanantaraṃ javanaṃ javati. Tatthāpi neva bhavaṅgasamaye,",
  "tika-s0403t:686_10": "na āvajjanādīnaṃ aññatarasamaye ca saṃvaro vā asaṃvaro vā atthi. Javanakkhaṇe pana",
  "tika-s0403t:686_11": "sace dussīlyaṃ vā muṭṭhassaccaṃ vā aññāṇaṃ vā akkhanti vā kosajjaṃ vā uppajjati,",
  "tika-s0403t:686_12": "asaṃvaro hoti. Tasmiṃ pana sīlādīsu uppannesu saṃvaro hoti, tasmā “cakkhundriye saṃvaro”ti",
  "tika-s0403t:686_13": "kasmā vuttanti āha “javane uppajjamānopi hesa…pe… cakkhundriyasaṃvaroti vuccatī”ti.",
  "tika-s0403t:687_0": "Idaṃ vuttaṃ hoti – yathā nagare catūsu dvāresu asaṃvutesu kiñcāpi antogharadvārakoṭṭhakagabbhādayo",
  "tika-s0403t:687_1": "susaṃvutā, tathāpi antonagare sabbaṃ bhaṇḍaṃ arakkhitaṃ agopitameva hoti. Nagaradvārena",
  "tika-s0403t:687_2": "hi pavisitvā corā yadicchakaṃ kareyyuṃ, evamevaṃ javane dussīlyādīsu uppannesu tasmiṃ",
  "tika-s0403t:687_3": "asaṃvare sati dvārampi aguttaṃ hoti bhavaṅgampi āvajjanādīni vīthicittānipi. Yathā",
  "tika-s0403t:687_4": "pana nagaradvāresu saṃvutesu kiñcāpi antogharādayo asaṃvutā, tathāpi antonagare sabbaṃ",
  "tika-s0403t:687_5": "bhaṇḍaṃ surakkhitaṃ sugopitameva hoti. Nagaradvāresu hi pihitesu corānaṃ paveso natthi,",
  "tika-s0403t:687_6": "evamevaṃ javane sīlādīsu uppannesu dvārampi suguttaṃ hoti bhavaṅgampi āvajjanādīni",
  "tika-s0403t:687_7": "vīthicittānipi, tasmā javanakkhaṇe uppajjamānopi cakkhundriyasaṃvaroti vuttoti.",
  "tika-s0403t:688": "Saṃvarena samannāgato puggalo saṃvutoti āha “upeto”ti. Ayamevettha attho sundarataroti upari pāḷiyaṃ sandissanato vuttaṃ. Tenāha “tathā hī”tiādi.",
  "tika-s0403t:689_0": "Yanti ādesoti iminā liṅgavipallāsena saddhiṃ vacanavipallāso katoti dasseti, nipātapadaṃ",
  "tika-s0403t:689_1": "vā etaṃ puthuvacanatthaṃ. Vighātakarāti cittavighātakarā, kāyacittadukkhanibbattakā",
  "tika-s0403t:689_2": "vā. Yathāvuttakilesahetukā dāhānubandhā vipākā eva vipākapariḷāhā. Yathā panettha",
  "tika-s0403t:689_3": "āsavā aññe ca vighātakarā kilesapariḷāhā sambhavanti, taṃ dassetuṃ “cakkhudvārasmiñhī”tiādi",
  "tika-s0403t:689_4": "vuttaṃ. Taṃ suviññeyyameva. Ettha ca saṃvaraṇūpāyo, saṃvaritabbaṃ, saṃvaro, yato",
  "tika-s0403t:689_5": "so saṃvaro, yattha saṃvaro, yathā saṃvaro, yañca saṃvaraphalanti ayaṃ vibhāgo veditabbo.",
  "tika-s0403t:689_6": "Kathaṃ? “Paṭisaṅkhā yoniso”ti hi saṃvaraṇūpāyo. Cakkhundriyaṃ saṃvaritabbaṃ. Saṃvaraggahaṇena",
  "tika-s0403t:689_7": "gahitā sati saṃvaro. “Asaṃvutassā”ti saṃvaraṇāvadhi. Asaṃvarato hi saṃvaraṇaṃ. Saṃvaritabbaggahaṇasiddho",
  "tika-s0403t:689_8": "idha saṃvaravisayo. Cakkhundriyañhi saṃvaraṇaṃ ñāṇaṃ rūpārammaṇe saṃvarayatīti avuttasiddhoyamattho.",
  "tika-s0403t:689_9": "Āsavatannimittakilesapariḷāhābhāvo phalaṃ. Evaṃ sotadvārādīsu yojetabbaṃ. Sabbatthevāti",
  "tika-s0403t:689_10": "manodvāre pañcadvāre cāti sabbasmiṃ dvāre.",
  "tika-s0403t:690_0": "Paṭisaṅkhā yoniso cīvarantiādīsu “sītassa paṭighātāyā”tiādinā paccavekkhaṇameva yoniso",
  "tika-s0403t:690_1": "paṭisaṅkhā. Īdisanti evarūpaṃ iṭṭhārammaṇaṃ. Bhavapatthanāya assādayatoti bhavapatthanāmukhena",
  "tika-s0403t:690_2": "bhāvitaṃ ārammaṇaṃ assādentassa. Cīvaranti nivāsanādi yaṃ kiñcicīvaraṃ. Paṭisevatīti",
  "tika-s0403t:690_3": "nivāsanādivasena paribhuñjati. Yāvadevāti payojanaparimāṇaniyamanaṃ. Sītappaṭighātādiyeva",
  "tika-s0403t:690_4": "hi yogino cīvarappaṭisevanappayojanaṃ. Sītassāti sītadhātukkhobhato vā utupariṇāmato",
  "tika-s0403t:690_5": "vā uppannassa sītassa. Paṭighātāyāti paṭighātanatthaṃ tappaccayassa vikārassa vinodanatthaṃ.",
  "tika-s0403t:690_6": "Uṇhassāti aggisantāpato uppannassa uṇhassa. Ḍaṃsādayo pākaṭāyeva. Puna yāvadevāti",
  "tika-s0403t:690_7": "niyatappayojanaparimāṇaniyamanaṃ. Niyatañhi payojanaṃ cīvaraṃ paṭisevantassa hirikopīnappaṭicchādanaṃ,",
  "tika-s0403t:690_8": "itaraṃ kadāci. Hirikopīnanti sambādhaṭṭhānaṃ. Yasmiñhi aṅge vivaṭe hirī kuppati vinassati,",
  "tika-s0403t:690_9": "taṃ hiriyā kopanato hirikopīnaṃ, taṃpaṭicchādanatthaṃ cīvaraṃ paṭisevati.",
  "tika-s0403t:691_0": "Piṇḍapātanti yaṃ kiñci āhāraṃ. So hi piṇḍolyena bhikkhuno patte patanato, tattha",
  "tika-s0403t:691_1": "tattha laddhabhikkhāpiṇḍānaṃ pāto sannipātoti vā “piṇḍapāto”ti vuccati. Neva davāyāti",
  "tika-s0403t:691_2": "na kīḷanāya. Na madāyāti na balamadamānamadapurisamadatthaṃ. Na maṇḍanāyāti na aṅgapaccaṅgānaṃ",
  "tika-s0403t:691_3": "pīṇanabhāvatthaṃ. Na vibhūsanāyāti na tesaṃyeva sobhatthaṃ, chavisampattiatthanti",
  "tika-s0403t:691_4": "attho. Imāni yathākkamaṃ mohadosasaṇṭhānavaṇṇarāgūpanissayappahānatthāni veditabbāni.",
  "tika-s0403t:691_5": "Purimaṃ vā dvayaṃ attano saṃkilesuppattinisedhanatthaṃ, itaraṃ parassapi. Cattāripi",
  "tika-s0403t:691_6": "kāmasukhallikānuyogassa pahānatthaṃ vuttānīti veditabbāni. Kāyassāti rūpakāyassa.",
  "tika-s0403t:691_7": "Ṭhitiyā yāpanāyāti pabandhaṭṭhitatthañceva pavattiyā avicchedanatthañca, cirakālaṭṭhitatthaṃ",
  "tika-s0403t:691_8": "jīvitindriyassa pavattāpanatthaṃ. Vihiṃsūparatiyāti jighacchādukkhassa uparamatthaṃ.",
  "tika-s0403t:691_9": "Brahmacariyānuggahāyāti sāsanamaggabrahmacariyānaṃ anuggaṇhanatthaṃ. Itīti evaṃ iminā",
  "tika-s0403t:691_10": "upāyena. Purāṇañca vedanaṃ paṭihaṅkhāmīti purāṇaṃ abhuttapaccayā uppajjanakavedanaṃ",
  "tika-s0403t:691_11": "paṭihanissāmi. Navañca vedanaṃ na uppādessāmīti navaṃ bhuttapaccayā uppajjanakavedanaṃ",
  "tika-s0403t:691_12": "na uppādessāmi. Tassā hi anuppajjanatthameva āhāraṃ paribhuñjati. Ettha abhuttapaccayā",
  "tika-s0403t:691_13": "uppajjanakavedanā nāma yathāvuttajighacchānimittā vedanā. Sā hi abhuñjantassa bhiyyo",
  "tika-s0403t:691_14": "bhiyyopavaḍḍhanavasena uppajjati, bhuttapaccayā anuppajjanakavedanāpi khudānimittāva",
  "tika-s0403t:691_15": "aṅgadāhasūlādivedanā appavattā. Sā hi bhuttapaccayā anuppannāva na uppajjissati.",
  "tika-s0403t:691_16": "Vihiṃsānimittatā cetāsaṃ vihiṃsāya viseso.",
  "tika-s0403t:692_0": "Yātrā ca me bhavissatīti yāpanā ca me catunnaṃ iriyāpathānaṃ bhavissati. “Yāpanāyā”ti",
  "tika-s0403t:692_1": "iminā jīvitindriyayāpanā vuttā, idha catunnaṃ iriyāpathānaṃ avicchedasaṅkhātā yāpanāti",
  "tika-s0403t:692_2": "ayametāsaṃ viseso. Anavajjatā ca phāsuvihāro cāti ayuttapariyesanappaṭiggahaṇaparibhogaparivajjanena",
  "tika-s0403t:692_3": "anavajjatā, parimitaparibhogena phāsuvihāro. Asappāyāparimitabhojanapaccayā aratitandīvijambhitāviññugarahādidosābhāvena",
  "tika-s0403t:692_4": "vā anavajjatā. Sappāyaparimitabhojanapaccayā kāyabalasambhavena phāsuvihāro. Yāvadatthaṃ",
  "tika-s0403t:692_5": "udarāvadehakabhojanaparivajjanena vā seyyasukhapassasukhamiddhasukhādīnaṃ abhāvato",
  "tika-s0403t:692_6": "anavajjatā. Catupañcālopamattaūnabhojanena catuiriyāpathayogyatāpādanato phāsuvihāro. Vuttañhetaṃ –",
  "tika-s0403t:693": "“Cattāro pañca ālope, abhutvā udakaṃ pive;",
  "tika-s0403t:694": "Alaṃ phāsuvihārāya, pahitattassa bhikkhuno”ti. ;",
  "tika-s0403t:695_0": "Ettāvatā ca payojanapariggaho, majjhimā ca paṭipadā dīpitā hoti. Yātrā ca me bhavissatīti",
  "tika-s0403t:695_1": "payojanapariggahadīpanā. Yātrā hi naṃ āhārūpayogaṃ payojeti. Dhammikasukhāpariccāgahetuko",
  "tika-s0403t:695_2": "phāsuvihāro majjhimā paṭipadā antadvayaparivajjanato.",
  "tika-s0403t:696_0": "Senāsananti senañca āsanañca. Yattha vihārādike seti nipajjati āsati nisīdati, taṃ",
  "tika-s0403t:696_1": "senāsanaṃ. Utuparissayavinodanappaṭisallānārāmatthanti utuyeva parisahanaṭṭhena parissayo",
  "tika-s0403t:696_2": "sarīrābādhacittavikkhepakaro, tassa vinodanatthaṃ, anuppannassa anuppādanatthaṃ,",
  "tika-s0403t:696_3": "uppannassa vūpasamanatthañcāti attho. Atha vā yathāvutto utu ca sīhabyagghādipākaṭaparissayo",
  "tika-s0403t:696_4": "ca rāgadosādipaṭicchannaparissayo ca utuparissayo, tassa vinodanatthañceva ekībhāvaphāsukatthañca.",
  "tika-s0403t:696_5": "Cīvarappaṭisevane hirīkopīnappaṭicchādanaṃ viya taṃ niyatapayojananti puna “yāvadevā”ti vuttaṃ.",
  "tika-s0403t:697_0": "Gilānapaccayabhesajjaparikkhāranti rogassa paccanīkappavattiyā gilānapaccayo, tato",
  "tika-s0403t:697_1": "eva bhisakkassa anuññātavatthutāya bhesajjaṃ, jīvitassa parivārasambhārabhāvehi parikkhāro",
  "tika-s0403t:697_2": "cāti gilānapaccayabhesajjaparikkhāro, taṃ. Veyyābādhikānanti veyyābādhato dhātukkhobhato",
  "tika-s0403t:697_3": "ca taṃnibbattakuṭṭhagaṇḍapīḷakādirogato uppannānaṃ. Vedanānanti dukkhavedanānaṃ.",
  "tika-s0403t:697_4": "Abyābajjhaparamatāyāti niddukkhaparamabhāvāya. Yāva taṃ dukkhaṃ sabbaṃ pahīnaṃ hoti,",
  "tika-s0403t:697_5": "tāva paṭisevāmīti yojanā. Evamettha saṅkhepeneva pāḷivaṇṇanā veditabbā. Navavedanuppādatopīti",
  "tika-s0403t:697_6": "na kevalaṃ āyatiṃ eva vipākapariḷāhā, atha kho atibhojanapaccayā alaṃsāṭakādīnaṃ",
  "tika-s0403t:697_7": "viya navavedanuppādatopi veditabbā.",
  "tika-s0403t:698_0": "Kammaṭṭhānikassa calanaṃ nāma kammaṭṭhānapariccāgoti āha “calati kampati kammaṭṭhānaṃ",
  "tika-s0403t:698_1": "vijahatī”ti. “Khamo hoti sītassa uṇhassā”ti ettha ca lomasanāgattherassa vatthu kathetabbaṃ.",
  "tika-s0403t:698_2": "Thero kira cetiyapabbate piyaṅguguhāya padhānaghare viharanto antaraṭṭhake himapātasamaye",
  "tika-s0403t:698_3": "lokantarikanirayaṃ paccavekkhitvā kammaṭṭhānaṃ avijahantova abbhokāse vītināmesi.",
  "tika-s0403t:698_4": "Gimhasamaye ca pacchābhattaṃ bahicaṅkame kammaṭṭhānaṃ manasikaroto sedāpissa kacchehi",
  "tika-s0403t:698_5": "muccanti. Atha naṃ antevāsiko āha – “idha, bhante, nisīdatha, sītalo okāso”ti. Thero",
  "tika-s0403t:698_6": "“uṇhabhayenevamhi, āvuso, idha nisinno”ti avīcimahānirayaṃ paccavekkhitvā nisīdiyeva.",
  "tika-s0403t:698_7": "Uṇhanti cettha aggisantāpova veditabbo sūriyasantāpassa parato vuccamānattā. Sūriyasantāpavasena",
  "tika-s0403t:698_8": "panetaṃ vatthu vuttaṃ.",
  "tika-s0403t:699_0": "Yo ca dve tayo vāre bhattaṃ vā pānīyaṃ vā alabhamānopi anamatagge saṃsāre attano",
  "tika-s0403t:699_1": "pettivisayūpapattiṃ paccavekkhitvā avedhanto kammaṭṭhānaṃ na vijahatiyeva. Ḍaṃsamakasavātātapasamphassehi",
  "tika-s0403t:699_2": "phuṭṭho cepi tiracchānūpapattiṃ paccavekkhitvā avedhanto kammaṭṭhānaṃ na vijahatiyeva.",
  "tika-s0403t:699_3": "Sarīsapasamphassena phuṭṭho cāpi anamatagge saṃsāre sīhabyagghādimukhesu anekavāraṃ",
  "tika-s0403t:699_4": "parivattitapubbabhāvaṃ paccavekkhitvā avedhanto kammaṭṭhānaṃ na vijahatiyeva padhāniyatthero",
  "tika-s0403t:699_5": "viya, ayaṃ “khamo jighacchāya…pe… sarīsapasamphassāna”nti veditabbo. Theraṃ kira",
  "tika-s0403t:699_6": "khaṇḍacelavihāre kaṇikārapadhāniyaghare ariyavaṃsadhammaṃ suṇantaññeva ghoraviso",
  "tika-s0403t:699_7": "sappo ḍaṃsi. Thero jānitvāpi pasannacitto nisinno dhammaṃyeva suṇāti, visavego thaddho",
  "tika-s0403t:699_8": "ahosi. Thero upasampadamāḷaṃ ādiṃ katvā sīlaṃ paccavekkhitvā “visuddhasīlomhī”ti",
  "tika-s0403t:699_9": "pītiṃ uppādesi, saha pītuppādā visaṃ nivattitvā pathaviṃ pāvisi. Thero tattheva cittekaggataṃ",
  "tika-s0403t:699_10": "labhitvā vipassanaṃ vaḍḍhetvā arahattaṃ pāpuṇi.",
  "tika-s0403t:700_0": "Yo pana akkosavasena durutte duruttattāyeva ca durāgate api antimavatthusaññite vacanapathe",
  "tika-s0403t:700_1": "sutvā khantiguṇaṃyeva paccavekkhitvā na vedhati dīghabhāṇakaabhayatthero viya, ayaṃ",
  "tika-s0403t:700_2": "“khamo duruttānaṃ durāgatānaṃ vacanapathāna”nti veditabbo. Thero kira paccayasantosabhāvanārāmatāya",
  "tika-s0403t:700_3": "mahāariyavaṃsappaṭipadaṃ kathesi, sabbo mahāgāmo āgacchati, therassa mahāsakkāro",
  "tika-s0403t:700_4": "uppajji. Taṃ aññataro mahāthero adhivāsetuṃ asakkonto “dīghabhāṇako ‘ariyavaṃsaṃ",
  "tika-s0403t:700_5": "kathemī’ti sabbarattiṃ kolāhalaṃ karotī”tiādīhi akkosi. Ubhopi ca attano attano vihāraṃ",
  "tika-s0403t:700_6": "gacchantā gāvutamattaṃ ekapathena agamaṃsu. Sakalagāvutampi so taṃ akkosiyeva. Tato",
  "tika-s0403t:700_7": "yattha dvinnaṃ vihārānaṃ maggo bhijjati, tattha ṭhatvā dīghabhāṇakatthero taṃ vanditvā",
  "tika-s0403t:700_8": "“eso, bhante, tumhākaṃ maggo”ti āha. So assuṇanto viya agamāsi. Theropi vihāraṃ gantvā",
  "tika-s0403t:700_9": "pāde pakkhāletvā nisīdi. Tamenaṃ antevāsiko “kiṃ, bhante, sakalagāvutaṃ paribhāsantaṃ",
  "tika-s0403t:700_10": "na kiñci avocutthā”ti āha. Thero “khantiyevāvuso, mayhaṃ bhāro, na akkhanti, ekapaduddhārepi",
  "tika-s0403t:700_11": "kammaṭṭhānaviyogaṃ na passāmī”ti āha.",
  "tika-s0403t:701_0": "Vacanameva tadatthaṃ ñāpetukāmānañca patho upāyoti āha “vacanameva vacanapatho”ti.",
  "tika-s0403t:701_1": "Asukhaṭṭhena vā tibbā. Yañhi na sukhaṃ, taṃ aniṭṭhaṃ tibbanti vuccati. Adhivāsakajātiko",
  "tika-s0403t:701_2": "hotīti yathāvuttavedanānaṃ adhivāsakasabhāvo hoti. Cittalapabbate padhāniyattherassa",
  "tika-s0403t:701_3": "kira rattiṃ padhānena vītināmetvā ṭhitassa udaravāto uppajjati. So taṃ adhivāsetuṃ",
  "tika-s0403t:701_4": "asakkonto āvattati parivattati. Tamenaṃ caṅkamanapasse ṭhito piṇḍapātiyatthero āha",
  "tika-s0403t:701_5": "– “āvuso, pabbajito nāma adhivāsanasīlo hotī”ti. So “sādhu, bhante”ti adhivāsetvā",
  "tika-s0403t:701_6": "niccalo sayi. Vāto nābhito yāva hadayaṃ phālesi. Thero vedanaṃ vikkhambhetvā vipassanto",
  "tika-s0403t:701_7": "muhuttena anāgāmī hutvā parinibbāyi. Evaṃ sabbatthāti “uṇhena phuṭṭhassa sītaṃ patthayato”tiādinā",
  "tika-s0403t:701_8": "sabbattha uṇhādinimittaṃ kāmāsavuppatti veditabbā. Natthi sugatibhave sītaṃ vā uṇhaṃ",
  "tika-s0403t:701_9": "vāti aniṭṭhaṃ sītaṃ vā uṇhaṃ vā natthīti adhippāyo. Attaggāhe sati attaniyaggāhoti",
  "tika-s0403t:701_10": "āha “mayhaṃ sītaṃ uṇhanti gāho diṭṭhāsavo”ti.",
  "tika-s0403t:702_0": "Ahaṃ samaṇoti “ahaṃ samaṇo, kiṃ mama jīvitena vā maraṇena vā”ti evaṃ cintetvāti adhippāyo.",
  "tika-s0403t:702_1": "Paccavekkhitvāti gāmappavesappayojanādiñca paccavekkhitvā. Paṭikkamatīti hatthiādīnaṃ",
  "tika-s0403t:702_2": "samīpagamanato apakkamati. Ṭhāyanti etthāti ṭhānaṃ, kaṇṭakānaṃ ṭhānaṃ kaṇṭakaṭṭhānaṃ,",
  "tika-s0403t:702_3": "yattha kaṇṭakāni santi, taṃ okāsanti vuttaṃ hoti. Amanussaduṭṭhānīti amanussasañcārena",
  "tika-s0403t:702_4": "dūsitāni, saparissayānīti attho. Aniyatavatthubhūtanti aniyatasikkhāpadassa kāraṇabhūtaṃ.",
  "tika-s0403t:702_5": "Vesiyādibhedatoti vesiyāvidhavāthullakumārikāpaṇḍakapānāgārabhikkhunibhedato. Samānanti",
  "tika-s0403t:702_6": "samaṃ, avisamanti attho. Akāsi vāti tādisaṃ anācāraṃ akāsi vā. Sīlasaṃvarasaṅkhātenāti",
  "tika-s0403t:702_7": "kathaṃ parivajjanaṃ sīlaṃ? Anāsanaparivajjanena hi anācāraparivajjanaṃ vuttaṃ. Anācārāgocaraparivajjanaṃ",
  "tika-s0403t:702_8": "cārittasīlatāya sīlasaṃvaro. Tathā hi bhagavatā “pātimokkhasaṃvarasaṃvuto viharatī”ti",
  "tika-s0403t:702_9": "sīlasaṃvaravibhajane ācāragocarasampattiṃ dassentena “atthi anācāro, atthi agocaro”tiādinā",
  "tika-s0403t:702_10": "ācāragocarā vibhajitvā dassitā. “Caṇḍaṃ hatthiṃ parivajjetī”ti vacanato hatthiādiparivajjanampi",
  "tika-s0403t:702_11": "bhagavato vacanānuṭṭhānanti katvā ācārasīlamevāti veditabbaṃ.",
  "tika-s0403t:703_0": "Itipīti imināpi kāraṇena ayonisomanasikārasamuṭṭhitattāpi, lobhādisahagatattāpi,",
  "tika-s0403t:703_1": "kusalappaṭipakkhatopītiādīhi kāraṇehi ayaṃ vitakko akusaloti attho. Iminā nayena",
  "tika-s0403t:703_2": "sāvajjotiādīsupi attho veditabbo. Ettha ca akusalotiādinā diṭṭhadhammikaṃ kāmavitakkassa",
  "tika-s0403t:703_3": "ādīnavaṃ dasseti, dukkhavipākoti iminā samparāyikaṃ. Attabyābādhāya saṃvattatītiādīsupi",
  "tika-s0403t:703_4": "imināva nayena ādīnavavibhāvanā veditabbā. Uppannassa kāmavitakkassa anadhivāsanaṃ",
  "tika-s0403t:703_5": "nāma puna tādisassa anuppādanaṃ. Taṃ panassa pahānaṃ vinodanaṃ byantikaraṇaṃ anabhāvagamananti",
  "tika-s0403t:703_6": "ca vattuṃ vaṭṭatīti pāḷiyaṃ – “uppannaṃ kāmavitakkaṃ nādhivāsetī”ti vatvā “pajahatī”tiādi",
  "tika-s0403t:703_7": "vuttanti tamatthaṃ dassento “anadhivāsento kiṃ karotī”tiādimāha. Pahānañcettha vikkhambhanameva,",
  "tika-s0403t:703_8": "na samucchedoti dassetuṃ “vinodetī”tiādi vuttanti vikkhambhanavaseneva attho dassito.",
  "tika-s0403t:703_9": "Uppannuppanneti tesaṃ pāpavitakkānaṃ uppādāvatthāgahaṇaṃ vā kataṃ siyā anavasesaggahaṇaṃ",
  "tika-s0403t:703_10": "vā. Tesu paṭhamaṃ sandhāyāha “uppannamatte”ti, sampatijāteti attho. Anavasesaggahaṇaṃ",
  "tika-s0403t:703_11": "byāpanicchāyaṃ hotīti dassetuṃ “satakkhattumpi uppannuppanne”ti vuttaṃ.",
  "tika-s0403t:704_0": "Ñātivitakkoti “amhākaṃ ñātayo sukhajīvino sampattiyuttā”tiādinā gehassitapemavasena",
  "tika-s0403t:704_1": "ñātake ārabbha uppannavitakko. Janapadavitakkoti “amhākaṃ janapado subhikkho sampannasasso",
  "tika-s0403t:704_2": "ramaṇīyo”tiādinā gehassitapemavasena janapadaṃ ārabbha uppannavitakko. Ukkuṭikappadhānādīhi",
  "tika-s0403t:704_3": "dukkhe nijjiṇṇe samparāye sattā sukhī honti amarāti dukkarakārikāya paṭisaṃyutto",
  "tika-s0403t:704_4": "amaratthāya vitakko. Taṃ vā ārabbha amarāvikkhepadiṭṭhisahagato amaro ca so vitakko",
  "tika-s0403t:704_5": "cāti amarāvitakko. Parānuddayatāpaṭisaṃyuttoti paresu upaṭṭhākādīsu sahananditādivasena",
  "tika-s0403t:704_6": "pavatto anuddayatāpatirūpako gehassitapemappaṭisaṃyutto vitakko. Lābhasakkārasilokappaṭisaṃyuttoti",
  "tika-s0403t:704_7": "cīvarādilābhena ca sakkārena ca kittisaddena ca ārammaṇakaraṇavasena paṭisaṃyutto.",
  "tika-s0403t:704_8": "Anavaññattippaṭisaṃyuttoti “aho vata maṃ pare na avajāneyyuṃ, na heṭṭhā katvā maññeyyuṃ,",
  "tika-s0403t:704_9": "pāsāṇacchattaṃ viya garuṃ kareyyu”nti uppannavitakko.",
  "tika-s0403t:705_0": "Kāmavitakko kāmasaṅkappanasabhāvato kāmāsavappattiyā sātisayattā ca kāmanākāroti",
  "tika-s0403t:705_1": "āha “kāmavitakko panettha kāmāsavo”ti. Tabbisesoti kāmāsavaviseso bhavasabhāvattāti",
  "tika-s0403t:705_2": "adhippāyo. Kāmavitakkādike vinodeti attano santānato nīharati etenāti vinodanaṃ,",
  "tika-s0403t:705_3": "vīriyanti āha “vīriyasaṃvarasaṅkhātena vinodanenā”ti.",
  "tika-s0403t:706_0": "“Satta bojjhaṅgā bhāvitā bahulīkatā vijjāvimuttiyo paripūrentī”ti vacanato vijjāvimuttīnaṃ",
  "tika-s0403t:706_1": "anadhigamo tato ca sakalavaṭṭadukkhānativatti abhāvanāya ādīnavo. Vuttavipariyāyena",
  "tika-s0403t:706_2": "bhagavato orasaputtabhāvādivasena ca bhāvanāya ānisaṃso veditabbo. Thomentoti āsavapahānassa",
  "tika-s0403t:706_3": "dukkarattā tāya eva dukkarakiriyāya taṃ abhitthavanto. Saṃvareneva pahīnāti saṃvarena",
  "tika-s0403t:706_4": "pahīnā eva. Tena vuttaṃ “na appahīnesuyeva pahīnasaññī”ti.",
  "tika-s0403t:707": "Āsavasuttavaṇṇanā niṭṭhitā.",
  "tika-s0403t:708": "5. Dārukammikasuttavaṇṇanā",
  "tika-s0403t:709_0": "59. Pañcame puttasambādhasayananti puttehi sambādhasayanaṃ. Ettha puttasīsena dārapariggahaṃ",
  "tika-s0403t:709_1": "puttadāresu uppilo viya. Tena tesaṃ rogādihetu sokābhibhavena ca cittassa saṃkiliṭṭhataṃ",
  "tika-s0403t:709_2": "dasseti. Kāmabhogināti iminā pana rāgābhibhavanti. Ubhayenapi vikkhittacittataṃ dasseti.",
  "tika-s0403t:709_3": "Kāsikacandananti ujjalacandanaṃ. Taṃ kira vaṇṇavisesasamujjalaṃ hoti pabhassaraṃ,",
  "tika-s0403t:709_4": "tadatthameva naṃ saṇhataraṃ karonti. Tenevāha “saṇhacandana”nti, kāsikavatthañca",
  "tika-s0403t:709_5": "candanañcāti attho. Mālāgandhavilepananti vaṇṇasobhatthañceva sugandhabhāvatthañca",
  "tika-s0403t:709_6": "mālaṃ, sugandhabhāvatthāya gandhaṃ, chavirāgakaraṇatthañceva subhatthañca vilepanaṃ",
  "tika-s0403t:709_7": "dhārentena. Jātarūparajatanti suvaṇṇañceva avasiṭṭhadhanañca sādiyantena. Sabbenapi",
  "tika-s0403t:709_8": "kāmesu abhigiddhabhāvameva pakāseti.",
  "tika-s0403t:710": "Dārukammikasuttavaṇṇanā niṭṭhitā.",
  "tika-s0403t:711": "6. Hatthisāriputtasuttavaṇṇanā",
  "tika-s0403t:712_0": "60. Chaṭṭhe hatthiṃ sāretīti hatthisārī, tassa puttoti hatthisāriputto. So kira sāvatthiyaṃ",
  "tika-s0403t:712_1": "hatthiācariyassa putto bhagavato santike pabbajitvā tīṇi piṭakāni uggahetvā sukhumesu",
  "tika-s0403t:712_2": "khandhadhātuāyatanādīsu atthantaresu kusalo ahosi. Tena vuttaṃ – “therānaṃ bhikkhūnaṃ",
  "tika-s0403t:712_3": "abhidhammakathaṃ kathentānaṃ antarantarā kathaṃ opātetī”ti. Tattha antarantarā kathaṃ",
  "tika-s0403t:712_4": "opātetīti therehi vuccamānassa kathāpabandhassa antare antare attano kathaṃ pavesetīti",
  "tika-s0403t:712_5": "attho. Pañcahi saṃsaggehīti savanasaṃsaggo, dassanasaṃsaggo, samullāpasaṃsaggo, sambhogasaṃsaggo,",
  "tika-s0403t:712_6": "kāyasaṃsaggoti imehi pañcahi saṃsaggehi. Kiṭṭhakhādakoti kiṭṭhaṭṭhāne uppannasassañhi",
  "tika-s0403t:712_7": "kiṭṭhanti vuttaṃ kāraṇūpacārena. Sippiyo suttiyo. Sambukāti saṅkhamāha.",
  "tika-s0403t:713_0": "Gihibhāve vaṇṇaṃ kathesīti kassapasammāsambuddhassa kira sāsane dve sahāyakā ahesuṃ,",
  "tika-s0403t:713_1": "aññamaññaṃ samaggā ekatova sajjhāyanti. Tesu eko anabhirato gihibhāve cittaṃ uppādetvā",
  "tika-s0403t:713_2": "itarassa ārocesi. So gihibhāve ādīnavaṃ, pabbajjāya ānisaṃsaṃ dassetvā ovadi. So",
  "tika-s0403t:713_3": "taṃ sutvā abhiramitvā puna ekadivasaṃ tādise citte uppanne taṃ etadavoca – “mayhaṃ,",
  "tika-s0403t:713_4": "āvuso, evarūpaṃ cittaṃ uppajjati, imāhaṃ pattacīvaraṃ tuyhaṃ dassāmī”ti. So pattacīvaralobhena",
  "tika-s0403t:713_5": "tassa gihibhāve ānisaṃsaṃ dassetvā pabbajjāya ādīnavaṃ kathesi. Tassa taṃ sutvāva",
  "tika-s0403t:713_6": "gihibhāvato cittaṃ nivattetvā pabbajjāyameva abhirami. Evamesa tadā sīlavantassa",
  "tika-s0403t:713_7": "bhikkhuno gihibhāve ānisaṃsakathāya kathitattā idāni cha vāre vibbhamitvā sattamavāre",
  "tika-s0403t:713_8": "pabbajitvā mahāmoggallānassa mahākoṭṭhikattherassa ca abhidhammakathaṃ kathentānaṃ",
  "tika-s0403t:713_9": "antarantarā kathaṃ opātesi. Atha naṃ mahākoṭṭhikatthero apasādesi. So mahāsāvakassa",
  "tika-s0403t:713_10": "kathite patiṭṭhātuṃ asakkonto vibbhamitvā gihi jāto. Poṭṭhapādassa panāyaṃ gihisahāyako",
  "tika-s0403t:713_11": "ahosi, tasmā vibbhamitvā dvīhatīhaccayena poṭṭhapādassa santikaṃ gato. Atha naṃ so",
  "tika-s0403t:713_12": "disvā – “samma, kiṃ tayā kataṃ, evarūpassa nāma satthu sāsanā apasakkantosi, ehi",
  "tika-s0403t:713_13": "pabbajituṃ dāni te vaṭṭatī”ti taṃ gahetvā bhagavato santikaṃ agamāsi. Tasmiṃ ṭhāne",
  "tika-s0403t:713_14": "pabbajitvā arahattaṃ pāpuṇi. Tena vuttaṃ “sattame vāre pabbajitvā arahattaṃ pāpuṇī”ti.",
  "tika-s0403t:714": "Hatthisāriputtasuttavaṇṇanā niṭṭhitā.",
  "tika-s0403t:715": "7. Majjhesuttavaṇṇanā",
  "tika-s0403t:716_0": "61. Sattame mantāti ya-kāralopena niddeso, karaṇatthe vā etaṃ paccattavacanaṃ. Tenāha",
  "tika-s0403t:716_1": "“tāya ubho ante viditvā”ti. Phassavasena nibbattattāti dvayadvayasamāpattiyaṃ aññamaññaṃ",
  "tika-s0403t:716_2": "samphassavasena nibbattattā, “phassapaccayā taṇhā, taṇhāpaccayā upādānaṃ, upādānapaccayā",
  "tika-s0403t:716_3": "bhavo, bhavapaccayā jātī”ti iminā cānukkamena phassasamuṭṭhānattā imassa kāyassa",
  "tika-s0403t:716_4": "phassavasena nibbattattāti vuttaṃ. Eko antoti ettha ayaṃ anta-saddo antaabbhantaramariyādalāmakaabhāvakoṭṭhāsapadapūraṇasamīpādīsu",
  "tika-s0403t:716_5": "dissati. “Antapūro udarapūro”tiādīsu hi ante antasaddo. “Caranti loke parivārachannā",
  "tika-s0403t:716_6": "anto asuddhā, bahi sobhamānā”tiādīsu abbhantare. “Kāyabandhanassa anto jīrati sā",
  "tika-s0403t:716_7": "haritantaṃ vā panthantaṃ vā selantaṃ vā udakantaṃ vā”tiādīsu mariyādāyaṃ. “Antamidaṃ,",
  "tika-s0403t:716_8": "bhikkhave, jīvikāna”ntiādīsu lāmake. “Esevanto dukkhassā”tiādīsu abhāve. Sabbapaccayasaṅkhayo",
  "tika-s0403t:716_9": "hi dukkhassa abhāvo koṭītipi vuccati. “Tayo antā”tiādīsu koṭṭhāse. “Iṅgha tāva suttantaṃ",
  "tika-s0403t:716_10": "vā gāthāyo vā abhidhammaṃ vā pariyāpuṇassu, suttante okāsaṃ kārāpetvā”ti ca ādīsu",
  "tika-s0403t:716_11": "padapūraṇe. “Gāmantaṃ vā osaṭo gāmantasenāsana”ntiādīsu samīpe. Svāyamidha koṭṭhāse",
  "tika-s0403t:716_12": "vattatīti ayameko koṭṭhāsoti.",
  "tika-s0403t:717": "Santo paramatthato vijjamāno dhammasamūhoti sakkāyo, pañcupādānakkhandhā. Tenāha “tebhūmakavaṭṭa”nti. Sesamettha suviññeyyameva.",
  "tika-s0403t:718": "Majjhesuttavaṇṇanā niṭṭhitā.",
  "tika-s0403t:719": "8. Purisindriyañāṇasuttavaṇṇanā",
  "tika-s0403t:720_0": "62. Aṭṭhame nibbattivasena apāyasaṃvattaniyena vā kammunā apāyesu niyuttoti āpāyiko",
  "tika-s0403t:720_1": "nerayikoti etthāpi eseva nayo. Avīcimhi uppajjitvā tattha āyukappasaññitaṃ antarakappaṃ",
  "tika-s0403t:720_2": "tiṭṭhatīti kappaṭṭho. Nirayūpapattipariharaṇavasena tikicchituṃ asakkuṇeyyoti atekiccho.",
  "tika-s0403t:720_3": "Akhaṇḍānīti ekadesenapi akhaṇḍitāni. Bhinnakālato paṭṭhāya bījaṃ bījatthāya na upakappati.",
  "tika-s0403t:720_4": "Apūtīnīti udakatemanena apūtikāni. Pūtikañhi bījaṃ bījatthāya na upakappati. Avātātapahatānīti",
  "tika-s0403t:720_5": "vātena ca ātapena ca na hatāni nirojataṃ na pāpitāni. Nirojañhi kasaṭaṃ bījaṃ bījatthāya",
  "tika-s0403t:720_6": "na upakappati. “Sārādānī”ti vattabbe ā-kārassa rassattaṃ katvā pāḷiyaṃ “sāradānī”ti",
  "tika-s0403t:720_7": "vuttanti āha “sārādānī”ti. Taṇḍulasārassa ādānato sārādāni, gahitasārāni patiṭṭhitasārāni.",
  "tika-s0403t:720_8": "Nissarañhi bījaṃ bījatthāya na upakappati. Sukhasayitānīti cattāro māse koṭṭhe pakkhittaniyāmeneva",
  "tika-s0403t:720_9": "sukhasayitāni suṭṭhu sannicitāni. Maṇḍakhetteti ūsakhārādidosehi aviddhaste sārakkhette.",
  "tika-s0403t:720_10": "Abhidoti abhi-saddena samānatthanipātapadanti āha “abhiaḍḍharatta”nti. Natthi etassa",
  "tika-s0403t:720_11": "bhidāti vā abhido. “Abhidaṃ aḍḍharatta”nti vattabbe upayogatthe paccattavacanaṃ.",
  "tika-s0403t:720_12": "Aḍḍharattanti ca accantasaṃyogavacanaṃ, bhummatthe vā. Tasmā abhido aḍḍharattanti",
  "tika-s0403t:720_13": "abhinne aḍḍharattasamayeti attho. Puṇṇamāsiyañhi gaganamajjhassa purato vā pacchato",
  "tika-s0403t:720_14": "vā cande ṭhite aḍḍharattasamayo bhinno nāma hoti, majjhe eva pana ṭhite abhinno nāma.",
  "tika-s0403t:721_0": "Suppabuddhasunakkhattādayoti ettha suppabuddho kira sākiyo “mama dhītaraṃ chaḍḍetvā",
  "tika-s0403t:721_1": "nikkhanto, mama puttaṃ pabbājetvā tassa veriṭṭhāne ṭhito cā”ti imehi dvīhi kāraṇehi",
  "tika-s0403t:721_2": "satthari āghātaṃ bandhitvā ekadivasaṃ “na dāni nimantitaṭṭhānaṃ gantvā bhuñjituṃ",
  "tika-s0403t:721_3": "dassāmī”ti gamanamaggaṃ pidahitvā antaravīthiyaṃ suraṃ pivanto nisīdi. Athassa satthari",
  "tika-s0403t:721_4": "bhikkhusaṅghaparivute taṃ ṭhānaṃ āgate “satthā āgato”ti ārocesuṃ. So āha – “purato",
  "tika-s0403t:721_5": "gacchāti tassa vadetha, nāyaṃ mayā mahallakataro, nāssa maggaṃ dassāmī”ti. Punappunaṃ",
  "tika-s0403t:721_6": "vuccamānopi tatheva nisīdi. Satthā mātulassa santikā maggaṃ alabhitvā tatova nivatti.",
  "tika-s0403t:721_7": "Sopi carapurisaṃ pesesi – “gaccha tassa kathaṃ sutvā ehī”ti. Satthāpi nivattanto",
  "tika-s0403t:721_8": "sitaṃ katvā ānandattherena – “ko nu kho, bhante, sitapātukamme paccayo”ti puṭṭho",
  "tika-s0403t:721_9": "āha – “passasi, ānanda, suppabuddha”nti. Passāmi, bhante. Bhāriyaṃ tena kammaṃ kataṃ",
  "tika-s0403t:721_10": "mādisassa buddhassa maggaṃ adentena, ito sattame divase heṭṭhāpāsāde pāsādamūle pathaviyā",
  "tika-s0403t:721_11": "pavisissatī”ti ācikkhi.",
  "tika-s0403t:722_0": "Sunakkhattopi pubbe bhagavantaṃ upasaṅkamitvā dibbacakkhuparikammaṃ pucchi. Athassa",
  "tika-s0403t:722_1": "bhagavā kathesi. So dibbacakkhuṃ nibbattetvā ālokaṃ vaḍḍhetvā olokento devaloke nandanavanacittalatāvanaphārusakavanamissakavanesu",
  "tika-s0403t:722_2": "dibbasampattiṃ anubhavamāne devaputte ca devadhītaro ca disvā – “etesaṃ evarūpāya",
  "tika-s0403t:722_3": "attabhāvasampattiyā ṭhitānaṃ kira madhuro nu kho saddo bhavissatī”ti saddaṃ sotukāmo",
  "tika-s0403t:722_4": "hutvā dasabalaṃ upasaṅkamitvā dibbasotadhātuparikammaṃ pucchi. Bhagavā panassa –",
  "tika-s0403t:722_5": "“dibbasotadhātussa upanissayo natthī”ti ñatvā parikammaṃ na kathesi. Na hi buddhā",
  "tika-s0403t:722_6": "yaṃ na bhavissati, tassa parikammaṃ kathenti. So bhagavati āghātaṃ bandhitvā cintesi",
  "tika-s0403t:722_7": "– “ahaṃ samaṇaṃ gotamaṃ paṭhamaṃ dibbacakkhuparikammaṃ pucchiṃ, so mayhaṃ ‘sampajjatu",
  "tika-s0403t:722_8": "vā mā vā sampajjatū’ti kathesi. Ahaṃ pana paccattapurisakārena taṃ nibbattetvā dibbasotadhātuparikammaṃ",
  "tika-s0403t:722_9": "pucchiṃ, taṃ me na kathesi. Addhā evaṃ hoti ‘ayaṃ rājapabbajito dibbacakkhuñāṇaṃ",
  "tika-s0403t:722_10": "nibbattetvā, dibbasotañāṇaṃ nibbattetvā, cetopariyakammañāṇaṃ nibbattetvā, āsavānaṃ",
  "tika-s0403t:722_11": "khaye ñāṇaṃ nibbattetvā, mayā samasamo bhavissatī’ti issāmacchariyavasena mayhaṃ",
  "tika-s0403t:722_12": "na kathetī”ti bhiyyoso āghātaṃ bandhitvā kāsāyāni chaḍḍetvā gihibhāvaṃ patvāpi na",
  "tika-s0403t:722_13": "tuṇhībhūto vihāsi. Dasabalaṃ pana asatā tucchena abbhācikkhitvā apāyūpago ahosi.",
  "tika-s0403t:722_14": "Tampi bhagavā byākāsi. Vuttañhetaṃ – “evampi kho, bhaggava, sunakkhatto licchaviputto",
  "tika-s0403t:722_15": "mayā vuccamāno apakkameva imasmā dhammavinayā, yathā taṃ āpāyiko”ti. Tena vuttaṃ",
  "tika-s0403t:722_16": "“aparepi suppabuddhasunakkhattādayo bhagavatā ñātāvā”ti. Ādi-saddena kokālikādīnaṃ saṅgaho daṭṭhabbo.",
  "tika-s0403t:723_0": "Susīmo paribbājakoti evaṃnāmako vedaṅgesu kusalo paṇḍito paribbājako. Aññatitthiyā",
  "tika-s0403t:723_1": "hi parihīnalābhasakkārasilokā “samaṇo gotamo na jātigottādīni ārabbha lābhaggappatto",
  "tika-s0403t:723_2": "jāto, kaviseṭṭho panesa uttamakavitāya sāvakānaṃ bandhaṃ bandhitvā deti. Te taṃ uggaṇhitvā",
  "tika-s0403t:723_3": "upaṭṭhākānaṃ upanisinnakathampi anumodanampi sarabhaññampīti evamādīni kathenti.",
  "tika-s0403t:723_4": "Te tesaṃ pasannānaṃ lābhaṃ upasaṃharanti. Sace mayaṃ yaṃ samaṇo gotamā jānāti, tato",
  "tika-s0403t:723_5": "thokaṃ jāneyyāma, attano samayaṃ tattha pakkhipitvā mayampi upaṭṭhākānaṃ katheyyāma.",
  "tika-s0403t:723_6": "Tato etehi lābhitarā bhaveyyāma. Ko nu kho samaṇassa gotamassa santike pabbajitvā",
  "tika-s0403t:723_7": "khippameva uggaṇhituṃ sakkhissatī”ti evaṃ cintetvā “susimo paṭibalo”ti disvā upasaṅkamitvā",
  "tika-s0403t:723_8": "evamāhaṃsu “ehi tvaṃ, āvuso susīma, samaṇe gotame brahmacariyaṃ cara, tvaṃ dhammaṃ",
  "tika-s0403t:723_9": "pariyāpuṇitvā amhe vāceyyāsi, taṃ mayaṃ dhammaṃ pariyāpuṇitvā gihīnaṃ bhāsissāma,",
  "tika-s0403t:723_10": "evaṃ mayampi sakkatā bhavissāma garukatā mānitā pūjitā lābhino cīvarapiṇḍapātasenāsanagilānapaccayabhesajjaparikkhārāna”nti.",
  "tika-s0403t:724_0": "Atha susīmo paribbājako tesaṃ vacanaṃ sampaṭicchitvā yenānando tenupasaṅkami, upasaṅkamitvā",
  "tika-s0403t:724_1": "pabbajjaṃ yāci. Thero ca taṃ ādāya bhagavantaṃ upasaṅkamitvā etamatthaṃ ārocesi.",
  "tika-s0403t:724_2": "Bhagavā pana cintesi “ayaṃ paribbājako titthiyasamaye ‘ahaṃ pāṭiekko satthā’ti paṭijānamāno",
  "tika-s0403t:724_3": "carati, ‘idheva maggabrahmacariyaṃ carituṃ icchāmī’ti kira vadati, kiṃ nu kho mayi",
  "tika-s0403t:724_4": "pasanno, udāhu mayhaṃ vā mama sāvakānaṃ dhammakathāya pasanno”ti. Athassa ekaṭṭhānepi",
  "tika-s0403t:724_5": "pasādābhāvaṃ ñatvā “ayaṃ mama sāsane ‘dhammaṃ thenessāmī’ti pabbajati, itissa āgamanaṃ",
  "tika-s0403t:724_6": "aparisuddhaṃ, nipphatti nu kho kīdisā”ti olokento “kiñcāpi ‘dhammaṃ thenessāmī’ti",
  "tika-s0403t:724_7": "pabbajati, katipāheneva pana ghaṭetvā arahattaṃ gaṇhissatī”ti ñatvā “tenahānanda,",
  "tika-s0403t:724_8": "susīmaṃ pabbājethā”ti āha. Taṃ sandhāyetaṃ vuttaṃ “evaṃ bhagavatā ko ñāto? Susīmo paribbājako”ti.",
  "tika-s0403t:725_0": "Santatimahāmattoti so kira ekasmiṃ kāle rañño pasenadissa paccantaṃ kupitaṃ vūpasametvā",
  "tika-s0403t:725_1": "āgato. Athassa rājā tuṭṭho satta divasāni rajjaṃ datvā ekaṃ naccagītakusalaṃ itthiṃ",
  "tika-s0403t:725_2": "adāsi. So satta divasāni surāmadamatto hutvā sattame divase sabbālaṅkārappaṭimaṇḍito",
  "tika-s0403t:725_3": "hatthikkhandhavaragato nahānatitthaṃ gacchanto satthāraṃ piṇḍāya pavisantaṃ dvārantare",
  "tika-s0403t:725_4": "disvā hatthikkhandhavaragatova sīsaṃ cāletvā vandi. Satthā sitaṃ katvā “ko nu kho,",
  "tika-s0403t:725_5": "bhante, sitapātukaraṇe hetū”ti ānandattherena puṭṭho sitakāraṇaṃ ācikkhanto āha –",
  "tika-s0403t:725_6": "“passasi, ānanda, santatimahāmattaṃ, ajjeva sabbābharaṇappaṭimaṇḍito mama santikaṃ",
  "tika-s0403t:725_7": "āgantvā cātuppadikagāthāvasāne arahattaṃ patvā parinibbāyissatī”ti. Tena vuttaṃ “evaṃ",
  "tika-s0403t:725_8": "ko ñāto bhagavatāti? Santatimahāmatto”ti.",
  "tika-s0403t:726": "Purisindriyañāṇasuttavaṇṇanā niṭṭhitā.",
  "tika-s0403t:727": "9. Nibbedhikasuttavaṇṇanā",
  "tika-s0403t:728": "63. Navame parihāyati attano phalaṃ pariggahetvā vattati, tassa vā kāraṇabhāvaṃ upagacchatīti pariyāyoti idha kāraṇaṃ vuttanti āha “nibbijjhanakāraṇa”nti.",
  "tika-s0403t:729_0": "“Anujānāmi, bhikkhave, ahatānaṃ vatthānaṃ diguṇaṃ saṅghāṭi”nti ettha hi paṭalaṭṭho",
  "tika-s0403t:729_1": "guṇaṭṭho. “Accenti kālā tarayanti rattiyo, vayoguṇā anupubbaṃ jahantī”ti ettha rāsaṭṭho",
  "tika-s0403t:729_2": "guṇaṭṭho. “Sataguṇā dakkhiṇā pāṭikaṅkhitabbā”ti ettha ānisaṃsaṭṭho. “Antaṃ antaguṇaṃ,",
  "tika-s0403t:729_3": "kayirā mālāguṇe bahū”ti ettha bandhanaṭṭho guṇaṭṭho. Idhāpi esova adhippetoti āha",
  "tika-s0403t:729_4": "“bandhanaṭṭhena guṇā”ti. Kāmarāgassa saṃyojanassa paccayabhāvena vatthukāmesupi bandhanaṭṭho",
  "tika-s0403t:729_5": "rāsaṭṭho vā guṇaṭṭho daṭṭhabbo. Cakkhuviññeyyāti vā cakkhuviññāṇataṃdvārikaviññāṇehi",
  "tika-s0403t:729_6": "jānitabbā. Sotaviññeyyātiādīsupi eseva nayo. Iṭṭhārammaṇabhūtāti sabhāveneva iṭṭhārammaṇajātikā,",
  "tika-s0403t:729_7": "iṭṭhārammaṇabhāvaṃ vā pattā. Kamanīyāti kāmetabbā. Manavaḍḍhanakāti manoharā. Etena",
  "tika-s0403t:729_8": "parikappanatopi iṭṭhārammaṇabhāvaṃ saṅgaṇhāti. Piyajātikāti piyāyitabbasabhāvā. Kāmūpasañhitāti",
  "tika-s0403t:729_9": "kāmarāgena upecca sambandhanīyā sambandhā kātabbā. Tenāha “ārammaṇaṃ katvā”tiādi.",
  "tika-s0403t:729_10": "Saṅkapparāgoti vā subhādivasena saṅkappitavutthamhi uppannarāgo. Evamettha vatthukāmaṃ",
  "tika-s0403t:729_11": "paṭikkhipitvā kilesakāmo vutto tasseva vasena tesampi kāmabhāvasiddhito, kilesakāmassapi",
  "tika-s0403t:729_12": "iṭṭhavedanā diṭṭhādisampayogabhedena pavattiākārabhedena ca atthi vicittakāti tato",
  "tika-s0403t:729_13": "visesetuṃ “citravicitrārammaṇānī”ti āha, nānappakārāni rūpādiārammaṇānīti attho.",
  "tika-s0403t:730": "Athettha dhīrā vinayanti chandanti atha etesu ārammaṇesu dhitisampannā paṇḍitā chandarāgaṃ vinayanti.",
  "tika-s0403t:731_0": "Tajjātikanti taṃsabhāvaṃ, atthato pana tassa kāmassa anurūpanti vuttaṃ hoti. Puññassa",
  "tika-s0403t:731_1": "bhāgo puññabhāgo, puññakoṭṭhāso. Tena nibbatto, tattha vā bhavoti puññabhāgiyo. Apuññabhāgiyoti",
  "tika-s0403t:731_2": "etthāpi eseva nayo. Vipākoyeva vepakkanti āha “vohāravipāka”nti.",
  "tika-s0403t:732_0": "Sabbasaṅgāhikāti kusalākusalasādhāraṇā. Saṃvidahanacetanāti sampayuttadhammesu saṃvidahanalakkhaṇā",
  "tika-s0403t:732_1": "cetanā. Urattāḷinti uraṃ tāḷetvā. Ekapadanti ekapadacitaṃ mantaṃ. Tenāha “ekapadamantaṃ vā”tiādi.",
  "tika-s0403t:733": "Nibbedhikasuttavaṇṇanā niṭṭhitā.",
  "tika-s0403t:734": "10. Sīhanādasuttavaṇṇanā",
  "tika-s0403t:735_0": "64. Dasame tathāgatabalānīti aññehi asādhāraṇāni tathāgatasseva balāni. Nanu cetāni",
  "tika-s0403t:735_1": "sāvakānampi ekaccāni uppajjantīti? Kāmaṃ uppajjanti, yādisāni pana buddhānaṃ ṭhānāṭṭhānañāṇādīni,",
  "tika-s0403t:735_2": "na tādisāni tadaññesaṃ kadāci uppajjantīti aññehi asādhāraṇāni. Imameva hi yathāvuttaṃ",
  "tika-s0403t:735_3": "lesaṃ apekkhitvā sādhāraṇabhāvato āsayānusayañāṇādīsu eva asādhāraṇasamaññā niruḷhā.",
  "tika-s0403t:735_4": "Yathā pubbabuddhānaṃ balāni puññassa sampattiyā āgatāni, tathā āgatabalānīti vā tathāgatabalāni.",
  "tika-s0403t:735_5": "Usabhassa idaṃ āsabhaṃ, seṭṭhaṭṭhānaṃ. Pamukhanādanti seṭṭhanādaṃ. Paṭivedhañāṇañceva",
  "tika-s0403t:735_6": "desanāñāṇañcāti ettha paññāya pabhāvitaṃ attano ariyaphalāvahaṃ paṭivedhañāṇaṃ. Karuṇāya",
  "tika-s0403t:735_7": "pabhāvitaṃ sāvakānaṃ ariyaphalāvahaṃ desanāñāṇaṃ. Tattha paṭivedhañāṇaṃ uppajjamānaṃ",
  "tika-s0403t:735_8": "uppannanti duvidhaṃ. Tañhi abhinikkhamanato yāva arahattamaggā uppajjamānaṃ, phalakkhaṇe",
  "tika-s0403t:735_9": "uppannaṃ nāma. Tusitabhavanato yāva mahābodhipallaṅke arahattamaggā uppajjamānaṃ,",
  "tika-s0403t:735_10": "phalakkhaṇe uppannaṃ nāma. Dīpaṅkarato paṭṭhāya yāva arahattamaggā uppajjamānaṃ,",
  "tika-s0403t:735_11": "phalakkhaṇe uppannaṃ nāma. Desanāñāṇampi pavattamānaṃ pavattanti duvidhaṃ. Tañhi",
  "tika-s0403t:735_12": "yāva aññātakoṇḍaññassa sotāpattimaggā pavattamānaṃ, phalakkhaṇe pavattaṃ nāma. Tesu",
  "tika-s0403t:735_13": "paṭivedhañāṇaṃ lokuttaraṃ, desanāñāṇaṃ lokiyaṃ. Ubhayampi panetaṃ aññehi asādhāraṇaṃ,",
  "tika-s0403t:735_14": "buddhānaññeva orasañāṇaṃ.",
  "tika-s0403t:736_0": "Ṭhānañca ṭhānato pajānātīti kāraṇañca kāraṇato pajānāti. Yasmā tattha phalaṃ tiṭṭhati",
  "tika-s0403t:736_1": "tadāyattavuttitāya uppajjati ceva pavattati ca, tasmā ṭhānanti vuccati. Bhagavā “ye",
  "tika-s0403t:736_2": "ye dhammā yesaṃ yesaṃ dhammānaṃ hetū paccayā uppādāya, taṃ taṃ ṭhānaṃ, ye ye dhammā",
  "tika-s0403t:736_3": "yeyaṃ yeyaṃ dhammānaṃ na hetū na paccayā uppādāya, taṃ taṃ aṭṭhāna”nti pajānanto",
  "tika-s0403t:736_4": "ṭhānato aṭṭhānato yathābhūtaṃ pajānāti.",
  "tika-s0403t:737_0": "Samādiyantīti samādānāni, tāni pana samādiyitvā katāni hontīti āha “samādiyitvā katāna”nti.",
  "tika-s0403t:737_1": "Kammameva vā kammasamādānanti etena “samādāna”nti saddassa apubbatthābhāvaṃ dasseti",
  "tika-s0403t:737_2": "muttagatasadde gatasaddassa viya. Gatīti nirayādigatiyo. Upadhīti attabhāvo. Kāloti",
  "tika-s0403t:737_3": "kammassa vipaccanārahakālo. Payogoti vipākuppattiyā paccayabhūtā kiriyā.",
  "tika-s0403t:738_0": "Catunnaṃ jhānānanti paccanīkajjhāpanaṭṭhena ārammaṇūpanijjhānaṭṭhena ca catunnaṃ",
  "tika-s0403t:738_1": "rūpāvacarajjhānānaṃ. Catukkanayena hetaṃ vuttaṃ. Aṭṭhannaṃ vimokkhānanti “rūpī rūpāni",
  "tika-s0403t:738_2": "passatī”tiādīnaṃ aṭṭhannaṃ vimokkhānaṃ. Tiṇṇaṃ samādhīnanti savitakkasavicārādīnaṃ",
  "tika-s0403t:738_3": "tiṇṇaṃ samādhīnaṃ. Navannaṃ anupubbasamāpattīnanti paṭhamajjhānasamāpattiādīnaṃ navannaṃ",
  "tika-s0403t:738_4": "anupubbasamāpattīnaṃ. Ettha ca paṭipāṭiyā aṭṭhannaṃ samādhītipi nāmaṃ, samāpattītipi",
  "tika-s0403t:738_5": "cittekaggatāsabbhāvato, nirodhasamāpattiyā tadabhāvato na samādhīti nāmaṃ. Hānabhāgiyaṃ",
  "tika-s0403t:738_6": "dhammanti appaguṇehi paṭhamajjhānādīhi vuṭṭhitassa saññāmanasikārānaṃ kāmādipakkhandanaṃ.",
  "tika-s0403t:738_7": "Visesabhāgiyaṃ dhammanti paguṇehi paṭhamajjhānādīhi vuṭṭhitassa saññāmanasikārānaṃ",
  "tika-s0403t:738_8": "dutiyajjhānādipakkhandanaṃ. Iti saññāmanasikārānaṃ kāmādidutiyajjhānādipakkhandanāni",
  "tika-s0403t:738_9": "hānabhāgiyavisesabhāgiyadhammāti dassitāni. Tehi pana jhānānaṃ taṃsabhāvatā dhammasaddena",
  "tika-s0403t:738_10": "vuttā. Tasmāti vuttamevatthaṃ hetubhāvena paccāmasati. Vodānanti paguṇatāsaṅkhātaṃ",
  "tika-s0403t:738_11": "vodānaṃ. Tañhi paṭhamajjhānādīhi vuṭṭhahitvā dutiyajjhānādīnaṃ adhigamassa paccayattā",
  "tika-s0403t:738_12": "“vuṭṭhāna”nti vuttaṃ. Ye pana “nirodhato phalasamāpattiyā vuṭṭhānanti pāḷi natthī”ti",
  "tika-s0403t:738_13": "vadanti. Te “nirodhā vuṭṭhahantassa nevasaññānāsaññāyatanaṃ phalasamāpattiyā anantarapaccayena",
  "tika-s0403t:738_14": "paccayo”ti imāya pāḷiyaṃ paṭisedhetabbā.",
  "tika-s0403t:739": "Sīhanādasuttavaṇṇanā niṭṭhitā.",
  "tika-s0403t:740": "Mahāvaggavaṇṇanā niṭṭhitā.",
  "tika-s0403t:741": "7. Devatāvaggo",
  "tika-s0403t:742": "1-3. Anāgāmiphalasuttādivaṇṇanā",
  "tika-s0403t:743_0": "65-67. Sattamassa paṭhamādīni uttānatthāni. Tatiye abhisamācāre uttamasamācāre bhavaṃ",
  "tika-s0403t:743_1": "ābhisamācārikaṃ, vattappaṭipattivattaṃ. Tenāha “uttamasamācārabhūta”ntiādi. Sekhapaṇṇattisīlanti",
  "tika-s0403t:743_2": "sekhiyavasena paññattasīlaṃ.",
  "tika-s0403t:744": "Anāgāmiphalasuttādivaṇṇanā niṭṭhitā.",
  "tika-s0403t:745": "4-5. Saṅgaṇikārāmasuttādivaṇṇanā",
  "tika-s0403t:746_0": "68-69. Catutthe gaṇena saṅgaṇaṃ samodhānaṃ gaṇasaṅgaṇikā, sā āramitabbaṭṭhena ārāmo",
  "tika-s0403t:746_1": "etassāti gaṇasaṅgaṇikārāmo. Saṅgaṇikāti vā sakaparisasamodhānaṃ. Gaṇoti nānājanasamodhānaṃ.",
  "tika-s0403t:746_2": "Sesamettha suviññeyyameva. Pañcamaṃ uttānatthameva.",
  "tika-s0403t:747": "Saṅgaṇikārāmasuttādivaṇṇanā niṭṭhitā.",
  "tika-s0403t:748": "6. Samādhisuttavaṇṇanā",
  "tika-s0403t:749_0": "70. Chaṭṭhe paṭippassambhanaṃ paṭippassaddhīti atthato ekanti āha “na paṭippassaddhiladdhenāti",
  "tika-s0403t:749_1": "kilesappaṭippassaddhiyā aladdhenā”ti. Sukkapakkhe santenātiādīsu aṅgasantatāya ārammaṇasantatāya",
  "tika-s0403t:749_2": "sabbakilesasantatāya ca santena, atappaniyaṭṭhena paṇītena, kilesappaṭippassaddhiyā",
  "tika-s0403t:749_3": "laddhattā, kilesappaṭippassaddhibhāvaṃ vā laddhattā paṭippassaddhiladdhena, passaddhikilesena",
  "tika-s0403t:749_4": "vā arahatā laddhattā paṭippassaddhiladdhena, ekodibhāvena adhigatattā ekodibhāvādhigatenāti",
  "tika-s0403t:749_5": "evamattho daṭṭhabbo.",
  "tika-s0403t:750": "Samādhisuttavaṇṇanā niṭṭhitā.",
  "tika-s0403t:751": "7-10. Sakkhibhabbasuttādivaṇṇanā",
  "tika-s0403t:752_0": "71-74. Sattame tasmiṃ tasmiṃ viseseti tasmiṃ tasmiṃ sacchikātabbe visese. Sakkhibhāvāya",
  "tika-s0403t:752_1": "paccakkhakāritāya bhabbo sakkhibhabbo, tassa bhāvo sakkhibhabbatā. Taṃ sakkhibhabbataṃ.",
  "tika-s0403t:752_2": "Sati satiāyataneti sati satikāraṇe. Kiñcettha kāraṇaṃ? Abhiññā vā abhiññāpādakajjhānaṃ",
  "tika-s0403t:752_3": "vā, avasāne pana chaṭṭhābhiññāya arahattaṃ vā kāraṇaṃ, arahattassa vipassanā vāti",
  "tika-s0403t:752_4": "veditabbaṃ. Yañhi taṃ tatra tatra sakkhibhabbatāsaṅkhātaṃ iddhividhapaccanubhavanādi,",
  "tika-s0403t:752_5": "tassa abhiññā kāraṇaṃ. Atha iddhividhapaccanubhavanādi abhiññā, evaṃ sati abhiññāpādakajjhānaṃ",
  "tika-s0403t:752_6": "kāraṇaṃ. Arahattampi “kudāssu nāmāhaṃ tadāyatanaṃ upasampajja viharissāmī”ti anuttaresu",
  "tika-s0403t:752_7": "vimokkhesu pihaṃ upaṭṭhapetvā chaṭṭhābhiññaṃ nibbattentassa kāraṇaṃ. Idañca sabbasādhāraṇaṃ",
  "tika-s0403t:752_8": "na hoti, sādhāraṇavasena pana arahattassa vipassanā kāraṇaṃ. Atha vā sati āyataneti",
  "tika-s0403t:752_9": "tassa tassa visesādhigamassa upanissayasaṅkhāte kāraṇe satīti evamettha attho daṭṭhabbo.",
  "tika-s0403t:753_0": "Hānabhāgiyādīsu “paṭhamajjhānassa lābhiṃ kāmasahagatā saññāmanasikārā samudācaranti,",
  "tika-s0403t:753_1": "hānabhāgiyo samādhi. Tadanudhammatā sati santiṭṭhati, ṭhitibhāgiyo samādhi. Avitakkasahagatā",
  "tika-s0403t:753_2": "saññāmanasikārā samudācaranti, visesabhāgiyo samādhi. Nibbidāsahagatā saññāmanasikārā",
  "tika-s0403t:753_3": "samudācaranti virāgūpasaṃhitā, nibbedhabhāgiyo samādhī”ti iminā nayena sabbasamāpattiyo",
  "tika-s0403t:753_4": "vitthāretvā hānabhāgiyādiattho veditabbo. Tattha paṭhamajjhānassa lābhinti yvāyaṃ",
  "tika-s0403t:753_5": "appaguṇassa paṭhamassa jhānassa lābhī, taṃ. Kāmasahagatā saññāmanasikārā samudācarantīti",
  "tika-s0403t:753_6": "tato vuṭṭhitaṃ ārammaṇavasena kāmasahagatā hutvā saññāmanasikārā samudācaranti tudanti,",
  "tika-s0403t:753_7": "tassa kāmānatītassa kāmānupakkhandānaṃ saññāmanasikārānaṃ vasena so paṭhamajjhānasamādhi",
  "tika-s0403t:753_8": "hāyati parihāyati, tasmā hānabhāgiyo vutto. Tadanudhammatāti tadanurūpasabhāvo. Sati",
  "tika-s0403t:753_9": "santiṭṭhatīti idaṃ micchāsatiṃ sandhāya vuttaṃ. Yassa hi paṭhamajjhānānurūpasabhāvā",
  "tika-s0403t:753_10": "paṭhamajjhānaṃ santato paṇītato disvā assādayamānā abhinandamānā nikanti hoti, tassa",
  "tika-s0403t:753_11": "nikantivasena so paṭhamajjhānasamādhi neva hāyati na vaḍḍhati, ṭhitikoṭṭhāsiko hoti.",
  "tika-s0403t:753_12": "Tena vuttaṃ “ṭhitibhāgiyo samādhī”ti. Avitakkasahagatāti avitakkaṃ dutiyajjhānaṃ",
  "tika-s0403t:753_13": "santato paṇītato manasikaroto ārammaṇavasena avitakkasahagatā. Saññāmanasikārā samudācarantīti",
  "tika-s0403t:753_14": "paguṇapaṭhamajjhānato vuṭṭhitaṃ dutiyajjhānādhigamatthāya codenti tudanti. Tassa",
  "tika-s0403t:753_15": "upari dutiyajjhānānupakkhandānaṃ saññāmanasikārānaṃ vasena so paṭhamajjhānasamādhi",
  "tika-s0403t:753_16": "visesabhūtassa dutiyajjhānassa uppattipadaṭṭhānatāya “visesabhāgiyo”ti vutto.",
  "tika-s0403t:754_0": "Nibbidāsahagatāti tameva paṭhamajjhānalābhiṃ jhānato vuṭṭhitaṃ nibbidāsaṅkhātena",
  "tika-s0403t:754_1": "vipassanāñāṇena sahagatā. Vipassanāñāṇañhi jhānaṅgesu pabhedena upaṭṭhahantesu nibbindati",
  "tika-s0403t:754_2": "ukkaṇṭhati, tasmā “nibbidā”ti vuccati. Samudācarantīti nibbānasacchikiriyatthāya",
  "tika-s0403t:754_3": "codenti tudanti. Virāgūpasaṃhitāti virāgasaṅkhātena nibbānena upasaṃhitā. Vipassanāñāṇañhi",
  "tika-s0403t:754_4": "sakkā iminā maggena virāgaṃ nibbānaṃ sacchikātunti pavattito “virāgūpasaṃhita”nti",
  "tika-s0403t:754_5": "vuccati. Taṃsampayuttā saññāmanasikārā virāgūpasaṃhitā eva nāma. Tassa tesaṃ saññāmanasikārānaṃ",
  "tika-s0403t:754_6": "vasena paṭhamajjhānasamādhi ariyamaggappaṭivedhassa padaṭṭhānatāya “nibbedhabhāgiyo”ti",
  "tika-s0403t:754_7": "vutto. Hānaṃ bhajantīti hānabhāgiyā, hānabhāgo vā etesaṃ atthīti hānabhāgiyā, parihānakoṭṭhāsikāti",
  "tika-s0403t:754_8": "attho. Iminā nayena ṭhitibhāgiyo veditabbo. Aṭṭhamādīni uttānatthāneva.",
  "tika-s0403t:755": "Sakkhibhabbasuttādivaṇṇanā niṭṭhitā.",
  "tika-s0403t:756": "Devatāvaggavaṇṇanā niṭṭhitā.",
  "tika-s0403t:757": "8. Arahattavaggo",
  "tika-s0403t:758": "1-3. Dukkhasuttādivaṇṇanā",
  "tika-s0403t:759_0": "75-77. Aṭṭhamassa paṭhamādīsu natthi vattabbaṃ. Tatiye tividhaṃ kuhanavatthunti paccayappaṭisevanasāmantajappanairiyāpathappavattanasaṅkhātaṃ",
  "tika-s0403t:759_1": "tividhaṃ kuhanavatthuṃ. Ukkhipitvāti “mahākuṭumbiko mahānāviko mahādānapatī”tiādinā",
  "tika-s0403t:759_2": "paggaṇhitvā lapanaṃ. Avakkhipitvāti “kiṃ imassa jīvitaṃ, bījabhojano nāmāya”nti hīḷetvā lapanaṃ.",
  "tika-s0403t:760": "Dukkhasuttādivaṇṇanā niṭṭhitā.",
  "tika-s0403t:761": "4. Sukhasomanassasuttavaṇṇanā",
  "tika-s0403t:762_0": "78. Catutthe yathāvuttadhammādīsu tassa kilesanimittaṃ dukkhaṃ anavassananti “sukhasomanassabahulo",
  "tika-s0403t:762_1": "viharatī”ti vuttaṃ. Kāyikasukhañceva cetasikasomanassañca bahulaṃ assāti sukhasomanassabahulo.",
  "tika-s0403t:762_2": "Yavati tena phalaṃ missitaṃ viya hotīti yoni, ekantikaṃ kāraṇaṃ. Assāti yathāvuttassa",
  "tika-s0403t:762_3": "bhikkhuno. Paripuṇṇanti avikalaṃ anavasesaṃ.",
  "tika-s0403t:763": "Sukhasomanassasuttavaṇṇanā niṭṭhitā.",
  "tika-s0403t:764": "5. Adhigamasuttavaṇṇanā",
  "tika-s0403t:765_0": "79. Pañcame āgacchanti etena kusalā vā akusalā vāti āgamanaṃ, kusalākusalānaṃ uppattikāraṇaṃ.",
  "tika-s0403t:765_1": "Tattha kusaloti āgamanakusalo. Evaṃ dhamme manasikaroto kusalā vā akusalā vā dhammā",
  "tika-s0403t:765_2": "abhivaḍḍhantīti evaṃ jānanto. Apagacchanti kusalā vā akusalā vā etenāti apagamanaṃ.",
  "tika-s0403t:765_3": "Tesaṃ eva anuppattikāraṇaṃ, tattha kusaloti apagamanakusalo. Evaṃ dhamme manasikaroto",
  "tika-s0403t:765_4": "kusalā vā akusalā vā dhammā nābhivaḍḍhantīti evaṃ jānanto. Upāyakusaloti ṭhānuppattikapaññāsamannāgato.",
  "tika-s0403t:765_5": "Idañca accāyikakicce vā bhaye vā uppanne tassa tikicchanatthaṃ ṭhānuppattiyā kāraṇajānanavasena veditabbaṃ.",
  "tika-s0403t:766": "Adhigamasuttavaṇṇanā niṭṭhitā.",
  "tika-s0403t:767": "6-7. Mahantattasuttādivaṇṇanā",
  "tika-s0403t:768": "80-81. Chaṭṭhe sampatteti kilese sampatte. Sattamaṃ uttānameva.",
  "tika-s0403t:769": "Mahantattasuttādivaṇṇanā niṭṭhitā.",
  "tika-s0403t:770": "8-10. Dutiyanirayasuttādivaṇṇanā",
  "tika-s0403t:771": "82-84. Aṭṭhame kāyapāgabbhiyādīhīti ādi-saddena vacīpāgabbhiyaṃ manopāgabbhiyañca saṅgaṇhāti. Navamādīni uttānatthāneva.",
  "tika-s0403t:772": "Dutiyanirayasuttādivaṇṇanā niṭṭhitā.",
  "tika-s0403t:773": "Arahattavaggavaṇṇanā niṭṭhitā.",
  "tika-s0403t:774": "9. Sītivaggo",
  "tika-s0403t:775": "1. Sītibhāvasuttavaṇṇanā",
  "tika-s0403t:776_0": "85. Navamassa paṭhame sītibhāvanti nibbānaṃ, kilesavūpasamaṃ vā. Niggaṇhātīti accāraddhavīriyatādīhi",
  "tika-s0403t:776_1": "uddhataṃ cittaṃ uddhaccapakkhato rakkhaṇavasena niggaṇhāti. Paggaṇhātīti atisithilavīriyatādīhi",
  "tika-s0403t:776_2": "līnaṃ cittaṃ kosajjapātato rakkhaṇavasena paggaṇhāti. Sampahaṃsetīti samappavattacittaṃ",
  "tika-s0403t:776_3": "tathāpavattiyaṃ paññāya toseti uttejeti vā. Yadā vā paññāpayogamandatāya upasamasukhānadhigamena",
  "tika-s0403t:776_4": "vā nirassādaṃ cittaṃ bhāvanāya na pakkhandati, tadā jātiādīni saṃvegavatthūni paccavekkhitvā",
  "tika-s0403t:776_5": "sampahaṃseti samuttejeti. Ajjhupekkhatīti yadā pana cittaṃ alīnaṃ anuddhataṃ anirassādaṃ",
  "tika-s0403t:776_6": "ārammaṇe samappavattaṃ sammadeva bhāvanāvītiṃ otiṇṇaṃ hoti, tadā paggahaniggahasampahaṃsanesu",
  "tika-s0403t:776_7": "kiñci byāpāraṃ akatvā samappavattesu assesu sārathī viya ajjhupekkhati, upekkhakova",
  "tika-s0403t:776_8": "hoti. Paṇītādhimuttikoti paṇīte uttame maggaphale adhimutto ninnapoṇapabbhāro.",
  "tika-s0403t:777": "Sītibhāvasuttavaṇṇanā niṭṭhitā.",
  "tika-s0403t:778": "2-11. Āvaraṇasuttādivaṇṇanā",
  "tika-s0403t:779_0": "86-95. Dutiye acchandikoti kattukamyatākusalacchandarahito. Uttarakurukā manussā",
  "tika-s0403t:779_1": "acchandikaṭṭhānaṃ paviṭṭhā. Duppaññoti bhavaṅgapaññāya parihīno. Bhavaṅgapaññāya",
  "tika-s0403t:779_2": "pana paripuṇṇāyapi yassa bhavaṅgaṃ lokuttarassa paccayo na hoti, sopi duppañño eva",
  "tika-s0403t:779_3": "nāma. Abhabbo niyāmaṃ okkamituṃ kusalesu dhammesu sammattanti kusalesu dhammesu sammattaniyāmasaṅkhātaṃ",
  "tika-s0403t:779_4": "ariyamaggaṃ okkamituṃ adhigantuṃ abhabbo. Na kammāvaraṇatāyātiādīsu abhabbavipariyāyena",
  "tika-s0403t:779_5": "attho veditabbo. Catutthādīni uttānatthāni.",
  "tika-s0403t:780": "Āvaraṇasuttādivaṇṇanā niṭṭhitā.",
  "tika-s0403t:781": "Sītivaggavaṇṇanā niṭṭhitā.",
  "tika-s0403t:782": "10. Ānisaṃsavaggo",
  "tika-s0403t:783": "1-11. Pātubhāvasuttādivaṇṇanā",
  "tika-s0403t:784_0": "96-106. Dasamassa paṭhamādīsu natthi vattabbaṃ. Aṭṭhame mettā etassa atthīti mettāvā,",
  "tika-s0403t:784_1": "tassa bhāvo mettāvatā, mettāpaṭipatti, tāya. Sā pana mettāvatā mettāvasena pāricariyāti",
  "tika-s0403t:784_2": "āha “mettāyuttāya pāricariyāyā”ti. Paricaranti vippakatabrahmacariyattā. Pariciṇṇasatthukena",
  "tika-s0403t:784_3": "sāvakena nāma satthuno yāva dhammena kātabbā pāricariyā, tāya sammadeva sampāditattā.",
  "tika-s0403t:784_4": "Navamādīni uttānatthāni.",
  "tika-s0403t:785": "Pātubhāvasuttādivaṇṇanā niṭṭhitā.",
  "tika-s0403t:786": "Ānisaṃsavaggavaṇṇanā niṭṭhitā.",
  "tika-s0403t:787": "107-116. Ekādasamavaggo uttānatthoyeva.",
  "tika-s0403t:788": "Iti manorathapūraṇiyā aṅguttaranikāya-aṭṭhakathāya",
  "tika-s0403t:789": "Chakkanipātavaṇṇanāya anuttānatthadīpanā samattā.",
  "tika-s0403t:790": ". Namo tassa bhagavato arahato sammāsambuddhassa.",
  "tika-s0403t:791": "Aṅguttaranikāye",
  "tika-s0403t:792": "Sattakanipāta-ṭīkā",
  "tika-s0403t:793": "1. Paṭhamapaṇṇāsakaṃ",
  "tika-s0403t:794": "1. Dhanavaggavaṇṇanā",
  "tika-s0403t:795": "1-10. Sattakanipātassa paṭhamo vaggo uttānattho.",
  "tika-s0403t:796": "2. Anusayavaggo",
  "tika-s0403t:797": "4.Puggalasuttavaṇṇanā",
  "tika-s0403t:798_0": "14. Dutiyassa catutthe ubhato ubhayathā, ubhato ubhohi bhāgehi vimuttoti ubhatobhāgavimutto",
  "tika-s0403t:798_1": "ekadesasarūpekasesanayena. Dvīhi bhāgehīti karaṇe nissakke cetaṃ bahuvacanaṃ. Āvuttiādivasena",
  "tika-s0403t:798_2": "ayaṃ niyamo veditabboti āha “arūpasamāpattiyā”tiādi. Etena “samāpattiyā vikkhambhanavimokkhena,",
  "tika-s0403t:798_3": "maggena samucchedavimokkhena vimuttattā ubhatobhāgavimutto”ti evaṃ pavatto tipiṭakacūḷanāgattheravādo,",
  "tika-s0403t:798_4": "“nāmakāyato rūpakāyato ca vimuttattā ubhatobhāgavimutto”ti evaṃ pavatto tipiṭakamahārakkhitattheravādo,",
  "tika-s0403t:798_5": "“samāpattiyā vikkhambhanavimokkhena ekavāraṃ, maggena samucchedavimokkhena ekavāraṃ",
  "tika-s0403t:798_6": "vimuttattā ubhatobhāgavimutto”ti evaṃ pavatto tipiṭakacūḷābhayattheravādo cāti imesaṃ",
  "tika-s0403t:798_7": "tiṇṇampi theravādānaṃ ekajjhaṃ saṅgaho katoti daṭṭhabbaṃ. Ettha ca paṭhamavāde dvīhi",
  "tika-s0403t:798_8": "bhāgehi vimutto ubhatobhāgavimutto vutto, dutiyavāde ubhato bhāgato vimuttoti ubhatobhāgavimutto,",
  "tika-s0403t:798_9": "tatiyavāde dvīhi bhāgehi dve vāre vimuttoti ayametesaṃ visesoti. Vimuttoti kilesehi",
  "tika-s0403t:798_10": "vimutto, kilesavikkhambhanasamucchedanehi vā kāyato vimuttohi attho.",
  "tika-s0403t:799_0": "Soti ubhatobhāgavimutto. Kāmañcettha rūpāvacaracatutthajjhānampi arūpāvacarajjhānaṃ",
  "tika-s0403t:799_1": "viya duvaṅgikaṃ āneñjappattanti vuccati. Taṃ pana padaṭṭhānaṃ katvā arahattaṃ patto",
  "tika-s0403t:799_2": "ubhatobhāgavimutto nāma na hoti rūpakāyato avimuttattā. Tañhi kilesakāyatova vimuttaṃ,",
  "tika-s0403t:799_3": "na rūpakāyato, tasmā tato vuṭṭhāya arahattaṃ patto ubhatobhāgavimutto na hotīti āha",
  "tika-s0403t:799_4": "“catunnaṃ arūpa…pe… pañcavidho hotī”ti. Arūpasamāpattīnanti niddhāraṇe sāmivacanaṃ.",
  "tika-s0403t:799_5": "Arahattaṃ pattaanāgāminoti bhūtapubbagatiyā vuttaṃ. Na hi arahattaṃ patto anāgāmī",
  "tika-s0403t:799_6": "nāma hoti. “Rūpī rūpāni passatī”tiādike nirodhasamāpattiante aṭṭha vimokkhe vatvā –",
  "tika-s0403t:800": "“Yato ca kho, ānanda, bhikkhu ime aṭṭha vimokkhe kāyena phusitvā viharati, paññāya cassa disvā āsavā parikkhīṇā honti. Ayaṃ vuccati, ānanda, bhikkhu ubhatobhāgavimutto”ti –",
  "tika-s0403t:801_0": "Yadipi mahānidāne vuttaṃ, taṃ pana ubhatobhāgavimuttaseṭṭhavasena vuttanti, idha",
  "tika-s0403t:801_1": "pana sabbaubhatobhāgavimutte saṅgahaṇatthaṃ “pañcavidho hotī”ti vatvā “pāḷi panettha…pe…",
  "tika-s0403t:801_2": "aṭṭhavimokkhalābhino vasena āgatā”ti āha. Majjhimanikāye pana kīṭāgirisutte –",
  "tika-s0403t:802_0": "“Katamo ca, bhikkhave, puggalo ubhatobhāgavimutto? Idha, bhikkhave, ekacco puggalo",
  "tika-s0403t:802_1": "ye te santā vimokkhā atikkamma rūpe āruppā, te kāyena phusitvā viharati, paññāya",
  "tika-s0403t:802_2": "cassa disvā āsavā parikkhīṇā honti. Ayaṃ vuccati, bhikkhave, puggalo ubhatobhāgavimutto”ti –",
  "tika-s0403t:803_0": "Arūpasamāpattivasena cattāro ubhatobhāgavimuttā, seṭṭho ca vutto vuttalakkhaṇūpapattito.",
  "tika-s0403t:803_1": "Yathāvuttesu hi pañcasu purimā cattāro samāpattisīsaṃ nirodhaṃ na samāpajjantīti",
  "tika-s0403t:803_2": "pariyāyena ubhatobhāgavimuttā nāma. Aṭṭhasamāpattilābhī anāgāmī taṃ samāpajjitvā",
  "tika-s0403t:803_3": "tato vuṭṭhāya vipassanaṃ vaḍḍhetvā arahattaṃ pattoti nippariyāyena ubhatobhāgavimuttaseṭṭho nāma.",
  "tika-s0403t:804_0": "Katamo ca puggalotiādi puggalapaññattipāḷi. Tattha katamoti pucchāvacanaṃ. Puggaloti",
  "tika-s0403t:804_1": "asādhāraṇato pucchitabbavacanaṃ. Idhāti idhasmiṃ sāsane. Ekaccoti eko. Aṭṭha vimokkhe",
  "tika-s0403t:804_2": "kāyena phusitvā viharatīti aṭṭha samāpattiyo samāpajjitvā nāmakāyato paṭilabhitvā",
  "tika-s0403t:804_3": "viharati. Paññāya cassa disvā āsavā parikkhīṇā hontīti vipassanāpaññāya saṅkhāragataṃ,",
  "tika-s0403t:804_4": "maggapaññāya cattāri saccāni passitvā cattāropi āsavā parikkhīṇā honti. Disvāti dassanahetu.",
  "tika-s0403t:804_5": "Na hi āsave paññāya passanti, dassanakāraṇā pana parikkhīṇā disvā parikkhīṇāti vuttā",
  "tika-s0403t:804_6": "dassanāyattaparikkhayattā. Evañhi dassanaṃ āsavānaṃ khayassa purimakiriyābhāvena vuttaṃ.",
  "tika-s0403t:805_0": "Paññāvimuttoti visesato paññāya eva vimutto, na tassa adhiṭṭhānabhūtena aṭṭhavimokkhasaṅkhātena",
  "tika-s0403t:805_1": "sātisayena samādhināti paññāvimutto. Yo ariyo anadhigataaṭṭhavimokkho sabbaso āsavehi",
  "tika-s0403t:805_2": "vimutto, tassetaṃ adhivacanaṃ. Adhigatepi hi rūpajjhānavimokkhe na so sātisayasamādhinissitoti",
  "tika-s0403t:805_3": "na tassa vasena ubhatobhāgavimuttatā hotīti vuttovāyamattho. Arūpajjhānesu pana ekasmimpi",
  "tika-s0403t:805_4": "sati ubhatobhāgavimuttoyeva nāma hoti. Tena hi aṭṭhavimokkhekadesena taṃnāmadānasamatthena",
  "tika-s0403t:805_5": "aṭṭhavimokkhalābhītveva vuccati. Samudāye hi pavatto vohāro avayavepi dissati yathā",
  "tika-s0403t:805_6": "taṃ “sattisayo”ti anavasesato āsavānaṃ parikkhīṇattā. Aṭṭhavimokkhapaṭikkhepavaseneva",
  "tika-s0403t:805_7": "na ekadesabhūtarūpajjhānappaṭikkhepavasena. Evañhi arūpajjhānekadesābhāvepi aṭṭhavimokkhapaṭikkhepo",
  "tika-s0403t:805_8": "na hotīti siddhaṃ hoti. Arūpāvacarajjhānesu hi ekasmimpi sati ubhatobhāgavimuttoyeva nāma hoti.",
  "tika-s0403t:806_0": "Phuṭṭhantaṃ sacchikatoti phuṭṭhānaṃ anto phuṭṭhanto, phuṭṭhānaṃ arūpajjhānānaṃ anantaro",
  "tika-s0403t:806_1": "kāloti adhippāyo. Accantasaṃyoge cetaṃ upayogavacanaṃ. Taṃ phuṭṭhānantarakālameva",
  "tika-s0403t:806_2": "sacchikātabbaṃ sacchikato sacchikaraṇūpāyenāti vuttaṃ hoti, bhāvanapuṃsakaṃ vā etaṃ",
  "tika-s0403t:806_3": "“ekamantaṃ nisīdī”tiādīsu viya. Yo hi arūpajjhānena rūpakāyato nāmakāyekadesato ca",
  "tika-s0403t:806_4": "vikkhambhanavimokkhena vimutto, tena nirodhasaṅkhāto vimokkho ālocito pakāsito viya",
  "tika-s0403t:806_5": "hoti, na pana kāyena sacchikato. Nirodhaṃ pana ārammaṇaṃ katvā ekaccesu āsavesu khepitesu",
  "tika-s0403t:806_6": "tena so sacchikato hoti, tasmā so sacchikātabbaṃ nirodhaṃ yathāālocitaṃ nāmakāyena",
  "tika-s0403t:806_7": "sacchi karotīti “kāyasakkhī”ti vuccati, na tu “vimutto”ti ekaccānaṃ āsavānaṃ aparikkhīṇattā.",
  "tika-s0403t:806_8": "Tenāha “jhānaphassaṃ paṭhamaṃ phusati, pacchā nirodhaṃ nibbānaṃ sacchikarotī”ti.",
  "tika-s0403t:806_9": "Ayaṃ catunnaṃ arūpasamāpattīnaṃ ekekato vuṭṭhāya saṅkhāre sammasitvā kāyasakkhibhāvaṃ",
  "tika-s0403t:806_10": "pattānaṃ catunnaṃ, nirodhā vuṭṭhāya aggamaggappattaanāgāmino ca vasena ubhatobhāgavimutto",
  "tika-s0403t:806_11": "viya pañcavidho nāma hotīti vuttaṃ abhidhammaṭīkāyaṃ “kāyasakkhimhipi eseva nayo”ti.",
  "tika-s0403t:806_12": "Ekacce āsavāti heṭṭhimamaggavajjhā āsavā.",
  "tika-s0403t:807_0": "Diṭṭhantaṃ pattoti dassanasaṅkhātassa sotāpattimaggañāṇassa anantaraṃ pattoti vuttaṃ",
  "tika-s0403t:807_1": "hoti. “Diṭṭhattā patto”tipi pāṭho. Etena catusaccadassanasaṅkhātāya diṭṭhiyā nirodhassa",
  "tika-s0403t:807_2": "pattataṃ dīpeti. Tenāha “dukkhā saṅkhārā”tiādi. Tattha paññāyāti maggapaññāya. Paṭhamaphalaṭṭhato",
  "tika-s0403t:807_3": "paṭṭhāya yāva aggamaggaṭṭhā diṭṭhippatto. Tenāha “sopi kāyasakkhī viya chabbidho",
  "tika-s0403t:807_4": "hotī”ti. Yathā pana paññāvimutto, evaṃ ayampi sukkhavipassako catūhi arūpajjhānehi",
  "tika-s0403t:807_5": "vuṭṭhāya diṭṭhippattabhāvappattā cattāro cāti pañcavidho hotīti veditabbo. Saddhāvimuttepi",
  "tika-s0403t:807_6": "eseva nayo. Idaṃ dukkhanti ettakaṃ dukkhaṃ, na ito uddhaṃ dukkhanti. Yathābhūtaṃ",
  "tika-s0403t:807_7": "pajānātīti ṭhapetvā taṇhaṃ upādānakkhandhapañcakaṃ dukkhasaccanti yāthāvato pajānāti.",
  "tika-s0403t:807_8": "Yasmā pana taṇhā dukkhaṃ janeti nibbatteti, tato taṃ dukkhaṃ samudeti, tasmā naṃ",
  "tika-s0403t:807_9": "“ayaṃ dukkhasamudayo”ti yathābhūtaṃ pajānāti. Yasmā pana idaṃ dukkhañca samudayo",
  "tika-s0403t:807_10": "ca nibbānaṃ patvā nirujjhati, appavattiṃ gacchati, tasmā na “ayaṃ dukkhanirodho”ti",
  "tika-s0403t:807_11": "yathābhūtaṃ pajānāti. Ariyo pana aṭṭhaṅgiko maggo taṃ dukkhanirodhaṃ gacchati, tena",
  "tika-s0403t:807_12": "taṃ “ayaṃ dukkhanirodhagāminī paṭipadā”ti yathābhūtaṃ pajānāti. Ettāvatā nānākkhaṇe",
  "tika-s0403t:807_13": "saccavavatthānaṃ dassitaṃ. Idāni taṃ ekakkhaṇe dassetuṃ “tathāgatappaveditā”tiādi",
  "tika-s0403t:807_14": "vuttaṃ. Tathāgatappaveditāti tathāgatena bodhimaṇḍe paṭividdhā viditā pākaṭā katā.",
  "tika-s0403t:807_15": "Dhammāti catusaccadhammā. Vodiṭṭhā hontīti sudiṭṭhā. Vocaritāti sucaritā, paññāya",
  "tika-s0403t:807_16": "suṭṭhu carāpitāti attho. Ayanti ayaṃ evarūpo puggalo diṭṭhippattoti.",
  "tika-s0403t:808_0": "Saddhāya vimuttoti saddahanavasena vimutto. Etena sabbathā avimuttassapi saddhāmattena",
  "tika-s0403t:808_1": "vimuttabhāvaṃ dasseti. Saddhāvimuttoti vā saddhāya adhimuttoti attho. Kiṃ pana nesaṃ",
  "tika-s0403t:808_2": "kilesappahāne nānattaṃ atthīti? Natthi. Atha kasmā saddhāvimutto diṭṭhippattaṃ na",
  "tika-s0403t:808_3": "pāpuṇātīti? Āgamanīyanānattena. Diṭṭhippatto hi āgamanamhi kilese vikkhambhento appadukkhena",
  "tika-s0403t:808_4": "akasirena akilamantova sakkoti vikkhambhituṃ, saddhāvimutto pana dukkhena kasirena",
  "tika-s0403t:808_5": "kilamanto sakkoti vikkhambhituṃ, tasmā saddhāvimutto diṭṭhippattaṃ na pāpuṇāti. Tenāha",
  "tika-s0403t:808_6": "“etassa hī”tiādi. Saddahantassāti “ekaṃsato ayaṃ paṭipadā kilesakkhayaṃ āvahati sammāsambuddhena",
  "tika-s0403t:808_7": "bhāsitattā”ti evaṃ saddahantassa. Yasmā panassa aniccānupassanādīhi niccasaññāpahānavasena",
  "tika-s0403t:808_8": "bhāvanāya pubbenāparaṃ visesaṃ passato tattha tattha paccakkhatāpi atthi, tasmā vuttaṃ",
  "tika-s0403t:808_9": "“saddahantassa viyā”ti. Sesapadadvayaṃ tasseva vevacanaṃ. Ettha ca pubbabhāgamaggabhāvanāti",
  "tika-s0403t:808_10": "vacanena āgamanīyanānattena diṭṭhippattasaddhāvimuttānaṃ paññānānattaṃ hotīti dassitaṃ.",
  "tika-s0403t:808_11": "Abhidhammaṭṭhakathāyampi “nesaṃ kilesappahāne nānattaṃ natthi, paññāya nānattaṃ atthiyevā”ti",
  "tika-s0403t:808_12": "vatvā “āgamanīyanānatteneva saddhāvimutto diṭṭhippattaṃ na pāpuṇātīti sanniṭṭhānaṃ kata”nti vuttaṃ.",
  "tika-s0403t:809_0": "Ārammaṇaṃ yāthāvato dhāreti avadhāretīti dhammo, paññā. Taṃ paññāsaṅkhātaṃ dhammaṃ",
  "tika-s0403t:809_1": "adhimattatāya pubbaṅgamaṃ hutvā pavattaṃ anussaratīti dhammānusārī. Tenāha “dhammo”tiādi.",
  "tika-s0403t:809_2": "Paññāpubbaṅgamanti paññāpadhānaṃ. “Saddhaṃ anussarati, saddhāpubbaṅgamaṃ maggaṃ bhāvetī”ti",
  "tika-s0403t:809_3": "imamatthaṃ eseva nayoti atidisati. Paññaṃ vāhetīti paññāvāhī, paññaṃ sātisayaṃ pavattetīti",
  "tika-s0403t:809_4": "attho. Tenāha “paññāpubbaṅgamaṃ ariyamaggaṃ bhāvetī”ti. Paññā vā puggalaṃ vāheti",
  "tika-s0403t:809_5": "nibbānābhimukhaṃ gametīti paññāvāhī. Saddhāvāhīti etthāpi iminā nayeneva attho veditabbo.",
  "tika-s0403t:809_6": "Ubhatobhāgavimuttādikathāti ubhatobhāgavimuttādīsu āgamanato paṭṭhāya vattabbakathā.",
  "tika-s0403t:809_7": "Tasmāti visuddhimagge vuttattā. Tato eva visuddhimaggasaṃvaṇṇanāyaṃ vuttanayeneva",
  "tika-s0403t:809_8": "cettha attho veditabbo.",
  "tika-s0403t:810": "Puggalasuttavaṇṇanā niṭṭhitā.",
  "tika-s0403t:811": "5. Udakūpamāsuttavaṇṇanā",
  "tika-s0403t:812_0": "15. Pañcame ekantakāḷakehīti natthikavādaahetukavādaakiriyavādasaṅkhātehi niyatamicchādiṭṭhidhammehi.",
  "tika-s0403t:812_1": "Tenāha “niyatamicchādiṭṭhiṃ sandhāya vutta”nti. Evaṃ puggaloti iminā kāraṇena ekavāraṃ",
  "tika-s0403t:812_2": "nimuggo nimuggoyeva so hoti. Etassa hi puna bhavato vuṭṭhānaṃ nāma natthīti vadanti",
  "tika-s0403t:812_3": "makkhaligosālādayo viya. Heṭṭhā heṭṭhā narakaggīnaṃyeva āhāro. Sādhu saddhā kusalesūti",
  "tika-s0403t:812_4": "kusaladhammesu saddhā nāma sāhu laddhakāti ummujjati, so tāvattakeneva kusalena ummujjati",
  "tika-s0403t:812_5": "nāma. Sādhu hirītiādīsupi eseva nayo. Caṅkavāreti rajakānaṃ khāraparissāvane, surāparissāvane",
  "tika-s0403t:812_6": "vā. Evaṃ puggaloti “evaṃ sādhu saddhā”ti imesaṃ saddhādīnaṃ vasena ekavāraṃ ummujjitvā",
  "tika-s0403t:812_7": "tesaṃ parihāniyā puna nimujjatiyeva devadattādayo viya. Devadatto hi aṭṭha samāpattiyo",
  "tika-s0403t:812_8": "pañca ca abhiññāyo nibbattetvāpi puna buddhānaṃ paṭipakkhatāya tehi guṇehi parihīno",
  "tika-s0403t:812_9": "ruhiruppādakammaṃ saṅghabhedakammañca katvā kāyassa bhedā dutiyacittavārena cuticittamanantarā",
  "tika-s0403t:812_10": "niraye nibbatto. Kokāliko dve aggasāvake upavaditvā padumaniraye nibbatto.",
  "tika-s0403t:813_0": "Neva hāyati no vaḍḍhatīti appahonakakālepi na hāyati, pahonakakālepi na vaḍḍhati.",
  "tika-s0403t:813_1": "Ubhayampi panetaṃ agārikenapi anagārikenapi dīpetabbaṃ. Ekacco hi agāriko appahonakakāle",
  "tika-s0403t:813_2": "pakkhikabhattaṃ vassikaṃ vā upanibandhāpesi, so pacchā pahonakakālepi pakkhikabhattādimattameva",
  "tika-s0403t:813_3": "pavatteti. Anagārikopi ādimhi appahonakakāle uddesaṃ dhutaṅgaṃ vā gaṇhāti, medhāvī",
  "tika-s0403t:813_4": "balavīriyasampattiyā pahonakakāle tato uttariṃ na karoti. Evaṃ puggaloti evaṃ imāya",
  "tika-s0403t:813_5": "saddhādīnaṃ ṭhitiyā puggalo ummujjitvā ṭhito nāma hoti. Ummujjitvā pataratīti sakadāgāmipuggalo",
  "tika-s0403t:813_6": "kilesatanutāya uṭṭhahitvā gantabbadisābhimukho tarati nāma.",
  "tika-s0403t:814_0": "Paṭigādhappatto hotīti anāgāmipuggalaṃ sandhāya vadati. Ime pana satta puggalā udakopamena",
  "tika-s0403t:814_1": "dīpitā. Satta kira jaṅghavāṇijā addhānamaggappaṭipannā antarāmagge ekaṃ puṇṇanadiṃ",
  "tika-s0403t:814_2": "pāpuṇiṃsu. Tesu paṭhamaṃ otiṇṇo udakabhīruko puriso otiṇṇaṭṭhāneyeva nimujjitvā puna",
  "tika-s0403t:814_3": "saṇṭhātuṃ nāsakkhi, avassaṃva macchakacchapabhattaṃ jāto. Dutiyo otiṇṇaṭṭhāne nimujjitvā",
  "tika-s0403t:814_4": "sakiṃ uṭṭhahitvā puna nimuggo uṭṭhātuṃ nāsakkhi, antoyeva macchakacchapabhattaṃ jāto.",
  "tika-s0403t:814_5": "Tatiyo nimujjitvā uṭṭhito majjhe nadiyā ṭhatvā neva orato āgantuṃ, na pāraṃ gantuṃ",
  "tika-s0403t:814_6": "asakkhi. Catuttho uṭṭhāya ṭhito uttaraṇatitthaṃ olokesi. Pañcamo uttaraṇatitthaṃ",
  "tika-s0403t:814_7": "oloketvā patarati. Chaṭṭho taṃ disvā pārimatīraṃ gantvā kaṭippamāṇe udake ṭhito.",
  "tika-s0403t:814_8": "Sattamo pārimatīraṃ gantvā gandhacuṇṇādīhi nhatvā varavatthādīni nivāsetvā surabhivilepanaṃ",
  "tika-s0403t:814_9": "vilimpitvā nīluppalamālādīni pilandhitvā nānālaṅkārappaṭimaṇḍito mahānagaraṃ pavisitvā",
  "tika-s0403t:814_10": "pāsādamāruhitvā uttamabhojanaṃ bhuñjati.",
  "tika-s0403t:815_0": "Tattha jaṅghavāṇijā viya ime satta puggalā, nadī viya vaṭṭaṃ, paṭhamassa udakabhīrukassa",
  "tika-s0403t:815_1": "purisassa otiṇṇaṭṭhāneyeva nimujjanaṃ viya micchādiṭṭhikassa vaṭṭe nimujjanaṃ, ummujjitvā",
  "tika-s0403t:815_2": "nimujjanapuriso viya saddhādīnaṃ uppattimatthakena ummujjitvā tāsaṃ hāniyā nimuggapuggalo,",
  "tika-s0403t:815_3": "majjhe nadiyā ṭhatvā viya saddhādīnaṃ ṭhitiyā ṭhitipuggalo, uttaraṇatitthaṃ olokento",
  "tika-s0403t:815_4": "viya sotāpanno, patarantapuriso viya kilesakāmāvaṭṭatāya pataranto sakadāgāmī, taritvā",
  "tika-s0403t:815_5": "kaṭimatte udake ṭhitapuriso viya anāvaṭṭadhammattā anāgāmī, nhatvā pārimatīraṃ uttaritvā",
  "tika-s0403t:815_6": "thale ṭhitapuriso viya cattāro oghe atikkamitvā nibbānathale ṭhito khīṇāsavabrāhmaṇo,",
  "tika-s0403t:815_7": "thale ṭhitapurisassa nagaraṃ pavisitvā pāsādaṃ āruyha uttamabhojanabhuñjanaṃ viya",
  "tika-s0403t:815_8": "khīṇāsavassa nibbānārammaṇasamāpattiṃ appetvā vītināmanaṃ veditabbaṃ.",
  "tika-s0403t:816": "Udakūpamāsuttavaṇṇanā niṭṭhitā.",
  "tika-s0403t:817": "6-9. Aniccānupassīsuttādivaṇṇanā",
  "tika-s0403t:818_0": "16-19. Chaṭṭhe “idha samasīsī kathito”ti vatvā evaṃ samasīsitaṃ vibhajitvā idhādhippetaṃ",
  "tika-s0403t:818_1": "dassetuṃ “so catubbidho hotī”tiādimāha. Rogavasena samasīsī rogasamasīsī. Esa nayo",
  "tika-s0403t:818_2": "sesesupi. Ekappahārenevāti ekavelāyameva. Yo cakkhurogādīsu aññatarasmiṃ sati “ito",
  "tika-s0403t:818_3": "anuṭṭhito arahattaṃ pāpuṇissāmī”ti vipassanaṃ paṭṭhapesi, athassa arahattañca rogato",
  "tika-s0403t:818_4": "vuṭṭhānañca ekakālameva hoti, ayaṃ rogasamasīsī nāma. Iriyāpathassa pariyosānanti",
  "tika-s0403t:818_5": "iriyāpathantarasamāyogo. Yo ṭhānādīsu iriyāpathesu aññataraṃ adhiṭṭhāya “avikopetvāva",
  "tika-s0403t:818_6": "arahattaṃ pāpuṇissāmī”ti vipassanaṃ paṭṭhapesi. Athassa arahattappatti ca iriyāpathavikopanañca",
  "tika-s0403t:818_7": "ekappahāreneva hoti, ayaṃ iriyāpathasamasīsī nāma. Jīvitasamasīsī nāmāti ettha “palibodhasīsaṃ",
  "tika-s0403t:818_8": "māno, parāmāsasīsaṃ diṭṭhi, vikkhepasīsaṃ uddhaccaṃ, kilesasīsaṃ avijjā, adhimokkhasīsaṃ",
  "tika-s0403t:818_9": "saddhā, paggahasīsaṃ vīriyaṃ, upaṭṭhānasīsaṃ sati, avikkhepasīsaṃ samādhi, dassanasīsaṃ",
  "tika-s0403t:818_10": "paññā, pavattasīsaṃ jīvitindriyaṃ, cutisīsaṃ vimokkho, saṅkhārasīsaṃ nirodho”ti paṭisambhidāyaṃ",
  "tika-s0403t:818_11": "vuttesu sattarasasu sīsesu pavattasīsaṃ kilesasīsanti dve sīsāni idhādhippetāni –",
  "tika-s0403t:818_12": "“apubbaṃ acarimaṃ āsavapariyādānañca hoti jīvitapariyādānañcā”ti vacanato. Tesu kilesasīsaṃ",
  "tika-s0403t:818_13": "arahattamaggo pariyādiyati, pavattasīsaṃ jīvitindriyaṃ cuticittaṃ pariyādiyati. Tattha",
  "tika-s0403t:818_14": "avijjāpariyādāyakaṃ cittaṃ jīvitindriyaṃ pariyādātuṃ na sakkoti, jīvitindriyapariyādāyakaṃ",
  "tika-s0403t:818_15": "avijjaṃ pariyādātuṃ na sakkoti. Aññaṃ avijjāpariyādāyakaṃ cittaṃ, aññaṃ jīvitandriyapariyādāyakaṃ.",
  "tika-s0403t:818_16": "Yassa cetaṃ sīsadvayaṃ samaṃ pariyādānaṃ gacchati, so jīvitasamasīsī nāma.",
  "tika-s0403t:819_0": "Kathaṃ panidaṃ samaṃ hotīti? Vārasamatāya. Yasmiñhi vāre maggavuṭṭhānaṃ hoti, sotāpattimagge",
  "tika-s0403t:819_1": "pañca paccavekkhaṇāni, sakadāgāmimagge pañca, anāgāmimagge pañca, arahattamagge cattārīti",
  "tika-s0403t:819_2": "ekūnavīsatime paccavekkhaṇañāṇe patiṭṭhāya bhavaṅgaṃ otaritvā parinibbāyato imāya",
  "tika-s0403t:819_3": "vārasamatāya idaṃ ubhayasīsapariyādānampi samaṃ hotīti imāya vārasamatāya. Vārasamavuttidāyakena",
  "tika-s0403t:819_4": "hi maggacittena attano anantaraṃ viya nipphādetabbā paccavekkhaṇavārā ca kilesapariyādānasseva",
  "tika-s0403t:819_5": "vārāti vattabbataṃ arahati. “Vimuttasmiṃ vimuttamiti ñāṇaṃ hotī”ti vacanato paccavekkhaṇaparisamāpanena",
  "tika-s0403t:819_6": "kilesapariyādānaṃ sampāpitaṃ nāma hotīti imāya vāravuttiyā samatāya kilesapariyādānajīvitapariyādānānaṃ",
  "tika-s0403t:819_7": "samatā veditabbā. Tenevāha “yasmā panassa…pe... tasmā evaṃ vutta”nti.",
  "tika-s0403t:820_0": "Āyuno vemajjhaṃ anatikkamitvā antarāva kilesaparinibbānena parinibbāyatīti antarāparinibbāyī.",
  "tika-s0403t:820_1": "Tenāha “yo pañcasu suddhāvāsesū”tiādi. Vemajjheti avihādīsu yattha uppanno, tattha",
  "tika-s0403t:820_2": "āyuno vemajjhe. Āyuvemajjhaṃ upahacca atikkamitvā tattha parinibbāyatīti upahaccaparinibbāyī.",
  "tika-s0403t:820_3": "Tenāha “yo tatthevā”tiādi. Asaṅkhārena appayogena anussāhena akilamanto tikkhindriyatāya",
  "tika-s0403t:820_4": "sukheneva parinibbāyatīti asaṅkhāraparinibbāyī. Tenāha “yo tesaṃyevā”tiādi. Tesaṃyeva",
  "tika-s0403t:820_5": "puggalānanti niddhāraṇe sāmivacanaṃ. Appayogenāti adhimattappayogena vinā appakasirena.",
  "tika-s0403t:820_6": "Sasaṅkhārena sappayogena kilamanto dukkhena parinibbāyatīti sasaṅkhāraparinibbāyī.",
  "tika-s0403t:820_7": "Uddhaṃvāhibhāvena uddhamassa taṇhāsotaṃ vaṭṭasotañcāti, uddhaṃ vā gantvā paṭilabhitabbato",
  "tika-s0403t:820_8": "uddhamassa maggasotanti uddhaṃbhoto. Paṭisandhivasena akaniṭṭhaṃ gacchatīti akaniṭṭhagāmī.",
  "tika-s0403t:821_0": "Ettha pana catukkaṃ veditabbaṃ. Yo hi avihato paṭṭhāya cattāro devaloke sodhetvā",
  "tika-s0403t:821_1": "akaniṭṭhaṃ gantvā parinibbāyati, ayaṃ uddhaṃsoto akaniṭṭhagāmī nāma. Ayañhi avihesu",
  "tika-s0403t:821_2": "kappasahassaṃ vasanto arahattaṃ pattuṃ asakkuṇitvā atappaṃ gacchati, tatrāpi dve",
  "tika-s0403t:821_3": "kappasahassāni vasanto arahattaṃ pattuṃ asakkuṇitvā sudassaṃ gacchati, tatrāpi cattāri",
  "tika-s0403t:821_4": "kappasahassāni vasanto arahattaṃ pattuṃ asakkuṇitvā sudassiṃ gacchati, tatrāpi aṭṭha",
  "tika-s0403t:821_5": "kappasahassāni vasanto arahattaṃ pattuṃ asakkuṇitvā akaniṭṭhaṃ gacchati, tattha vasanto",
  "tika-s0403t:821_6": "aggamaggaṃ adhigacchati. Tattha yo avihato paṭṭhāya dutiyaṃ vā catutthaṃ vā devalokaṃ",
  "tika-s0403t:821_7": "gantvā parinibbāyati, ayaṃ uddhaṃsoto na akaniṭṭhagāmī nāma. Yo kāmabhavato cavitvā",
  "tika-s0403t:821_8": "akaniṭṭhesu parinibbāyati, ayaṃ na uddhaṃsoto akaniṭṭhagāmī nāma. Yo heṭṭhā catūsu",
  "tika-s0403t:821_9": "devalokesu tattha tattheva nibbattitvā parinibbāyati, ayaṃ na uddhaṃsoto na akaniṭṭhagāmīti.",
  "tika-s0403t:822_0": "Ete pana avihesu uppannasamanantaraāyuvemajjhaṃ appatvāva parinibbāyanavasena tayo",
  "tika-s0403t:822_1": "antarāparinibbāyino, eko upahaccaparinibbāyī, eko uddhaṃsototi pañcavidho, asaṅkhārasasaṅkhāraparinibbāyivibhāgena",
  "tika-s0403t:822_2": "dasa honti, tathā atappasudassasudassīsūti cattāro dasakāti cattārīsaṃ. Akaniṭṭhe",
  "tika-s0403t:822_3": "pana uddhaṃsoto natthi, tayo antarāparinibbāyino, eko upahaccaparinibbāyīti cattāro,",
  "tika-s0403t:822_4": "asaṅkhārasasaṅkhāraparinibbāyivibhāgena aṭṭhāti aṭṭhacattārīsaṃ anāgāmino. Sattamādīsu natthi vattabbaṃ.",
  "tika-s0403t:823": "Aniccānupassīsuttādivaṇṇanā niṭṭhitā.",
  "tika-s0403t:824": "10. Niddasavatthusuttavaṇṇanā",
  "tika-s0403t:825_0": "20. Dasame niddasavatthūnīti ādisaddalopenāyaṃ niddesoti āha “niddasādivatthūnī”ti.",
  "tika-s0403t:825_1": "Natthi idāni imassa dasāti niddaso. Pañhoti ñātuṃ icchito attho. Puna dasavasso na",
  "tika-s0403t:825_2": "hotīti tesaṃ matimattametanti dassetuṃ “so kirā”ti kirasaddaggahaṇaṃ. Niddasoti cetaṃ",
  "tika-s0403t:825_3": "vacanamattaṃ. Tassa nibbīsādibhāvassa viya ninnavādibhāvassa ca icchitattāti dassetuṃ",
  "tika-s0403t:825_4": "“na kevalañcā”tiādi vuttaṃ. Gāme vicarantoti gāme piṇḍāya caranto. Na idaṃ titthiyānaṃ",
  "tika-s0403t:825_5": "adhivacanaṃ tesu tannimittassa abhāvā, sāsanepi sekhassapi na idaṃ adhivacanaṃ, kimaṅgaṃ",
  "tika-s0403t:825_6": "pana puthujjanassa. Yassa panetaṃ adhivacanaṃ yena ca kāraṇena, taṃ dassetuṃ “khīṇāsavasseta”ntiādi",
  "tika-s0403t:825_7": "vuttaṃ. Appaṭisandhikabhāvo hissa paccakkhato kāraṇaṃ. Paramparāya itarāni yāni pāḷiyaṃ āgatāniṃ.",
  "tika-s0403t:826_0": "Sikkhāya sammadeva ādānaṃ sikkhāsamādānaṃ. Taṃ panassā pāripūriyā veditabbanti āha",
  "tika-s0403t:826_1": "“sikkhāttayapūraṇe”ti. Sikkhāya vā sammadeva ādito paṭṭhāya rakkhaṇaṃ sikkhāsamādānaṃ.",
  "tika-s0403t:826_2": "Tañca atthato pūraṇena paricchinnaṃ arakkhaṇe sabbena sabbaṃ abhāvato, rakkhaṇe ca",
  "tika-s0403t:826_3": "paripūraṇato. Balavacchandoti daḷhacchando. Āyatinti anantarānāgatadivasādikālo adhippeto,",
  "tika-s0403t:826_4": "na anāgatabhavoti āha “anāgate punadivasādīsupī”ti. Sikkhaṃ paripūrentassa tattha",
  "tika-s0403t:826_5": "nibaddhabhattitā avigatapematā. Tebhūmakadhammānaṃ aniccādivasena sammadeva nijjhānaṃ",
  "tika-s0403t:826_6": "dhammanisāmanāti āha “vipassanāyetaṃ adhivacana”nti. Taṇhāvinayeti bhaṅgānupassanāñāṇānubhāvasiddhe",
  "tika-s0403t:826_7": "taṇhāvikkhambhane. Ekībhāveti gaṇasaṅgaṇikākilesasaṅgaṇikāvigamasiddhe vivekavāse.",
  "tika-s0403t:826_8": "Vīriyārambheti sammappadhānassa paggaṇhane. Taṃ pana sabbaso vīriyassa paribrūhanaṃ",
  "tika-s0403t:826_9": "hotīti āha “kāyikacetasikassa vīriyassa pūraṇe”ti. Satiyañceva nipakabhāve cāti satokāritāya",
  "tika-s0403t:826_10": "ceva sampajānakāritāya ca. Satisampajaññabaleneva hi vīriyārambho ijjhati. Diṭṭhipaṭivedheti",
  "tika-s0403t:826_11": "maggasammādiṭṭhiyā paṭivijjhane. Tenāha “maggadassane”ti.",
  "tika-s0403t:827": "Niddasavatthusuttavaṇṇanā niṭṭhitā.",
  "tika-s0403t:828": "Anusayavaggavaṇṇanā niṭṭhitā.",
  "tika-s0403t:829": "3. Vajjisattakavaggo",
  "tika-s0403t:830": "1. Sārandadasuttavaṇṇanā",
  "tika-s0403t:831_0": "21. Tatiyassa paṭhame devāyatanabhāvena cittattā lokassa cittīkāraṭṭhānatāya ca cetiyaṃ",
  "tika-s0403t:831_1": "ahosi. Yāvakīvanti ekamevetaṃ padaṃ aniyamato parimāṇavācī. Kālo cettha adhippetoti",
  "tika-s0403t:831_2": "āha “yattakaṃ kāla”nti. Abhiṇhaṃ sannipātāti niccasannipātā. Taṃ pana niccasannipātataṃ",
  "tika-s0403t:831_3": "dassetuṃ “divasassā”tiādi vuttaṃ. Sannipātabahulāti pacurasannipātā. Vosānanti saṅkocaṃ.",
  "tika-s0403t:831_4": "“Vuddhiyevā”tiādinā vuttamatthaṃ byatirekamukhena dassetuṃ “abhiṇhaṃ asannipatantā",
  "tika-s0403t:831_5": "hī”tiādi vuttaṃ. Ākulāti khubhitā na pasannā. Bhijjitvāti vaggabandhato vibhajja visuṃ visuṃ hutvā.",
  "tika-s0403t:832": "Sannipātabheriyāti sannipātārocanabheriyā. Addhabhuttā vāti sāmibhuttā vā. Osīdamāneti hāyamāne.",
  "tika-s0403t:833_0": "Suṅkanti bhaṇḍaṃ gahetvā gacchantehi pabbatakhaṇḍanādititthagāmadvārādīsu rājapurisānaṃ",
  "tika-s0403t:833_1": "dātabbabhāgaṃ. Balinti nipphannasassādito chabhāgaṃ sattabhāgantiādinā laddhabbakaraṃ.",
  "tika-s0403t:833_2": "Daṇḍanti dasavīsatikahāpaṇādikaṃ aparādhānurūpaṃ gahetabbadhanadaṇḍaṃ. Vajjidhammanti",
  "tika-s0403t:833_3": "vajjirājadhammaṃ. Idāni apaññattapaññāpanādīsu tappaṭikkhepe ca ādīnavānisaṃse ca",
  "tika-s0403t:833_4": "vitthārato dassetuṃ “tesa”ntiādi vuttaṃ. Pāricariyakkhamāti upaṭṭhānakkhamā. Porāṇaṃ",
  "tika-s0403t:833_5": "vajjidhammanti ettha pubbe kira vajjirājāno “ayaṃ coro”ti ānetvā dassite “gaṇhatha",
  "tika-s0403t:833_6": "naṃ cora”nti avatvā vinicchayamahāmattānaṃ denti. Te vinicchinitvā sace acoro hoti,",
  "tika-s0403t:833_7": "vissajjenti. Sace coro, attanā kiñci akatvā vohārikānaṃ denti, tepi vinicchinitvā",
  "tika-s0403t:833_8": "acoro ce, vissajjenti. Coro ce, suttadharānaṃ denti. Tepi vinicchinitvā acoro ce,",
  "tika-s0403t:833_9": "vissajjenti. Coro ce, aṭṭakulikānaṃ denti, tepi tatheva katvā senāpatissa, senāpati",
  "tika-s0403t:833_10": "uparājassa, uparājā rañño. Rājā vinicchinitvā sace acoro hoti, vissajjeti. Sace pana",
  "tika-s0403t:833_11": "coro hoti, paveṇipaṇṇakaṃ vācāpeti. Tattha “yena idaṃ nāma kataṃ, tassa ayaṃ nāmadaṇḍo”ti",
  "tika-s0403t:833_12": "likhitaṃ. Rājā tassa kiriyaṃ tena samānetvā tadanucchavikaṃ daṇḍaṃ karoti. Iti etaṃ",
  "tika-s0403t:833_13": "porāṇaṃ vajjidhammaṃ samādāya vattantānaṃ manussā na ujjhāyanti. Paramparāgatesu",
  "tika-s0403t:833_14": "aṭṭakulesu jātā agatigamanaviratā aṭṭamahallakapurisā aṭṭakulikā.",
  "tika-s0403t:834_0": "Sakkāranti upakāraṃ. Garubhāvaṃ paccupaṭṭhapetvāti “ime amhākaṃ garuno”ti tattha",
  "tika-s0403t:834_1": "garubhāvaṃ paṭi paṭi upaṭṭhapetvā. Mānessantīti sammānessanti. Taṃ pana sammānanaṃ",
  "tika-s0403t:834_2": "tesu nesaṃ attamanatāpubbakanti āha “manena piyāyissantī”ti. Nipaccakāraṃ paṇipātaṃ.",
  "tika-s0403t:834_3": "Dassentīti garucittabhāraṃ dassenti. Sandhānetunti sambandhaṃ avicchinnaṃ katvā ghaṭetuṃ.",
  "tika-s0403t:835_0": "Pasayhakārassāti balakkārassa. Kāmaṃ vuddhiyā pūjanīyatāya “vuddhihāniyo”ti vuttaṃ,",
  "tika-s0403t:835_1": "attho pana vuttānukkameneva yojetabbo. Pāḷiyaṃ vā yasmā “vuddhiyeva pāṭikaṅkhā, no",
  "tika-s0403t:835_2": "parihānī”ti vuttaṃ, tasmā tadanukkamena “vuddhihāniyo”ti vuttaṃ.",
  "tika-s0403t:836_0": "Vipaccituṃ aladdhokāse pāpakamme, tassa kammassa vipāke vā anavasarova devasopasaggo.",
  "tika-s0403t:836_1": "Tasmiṃ pana laddhokāse siyā devatopasaggassa avasaroti āha “anuppannaṃ…pe… vaḍḍhentī”ti.",
  "tika-s0403t:836_2": "Eteneva anuppannaṃ sukhanti etthāpi attho veditabbo. Balakāyassa diguṇatiguṇatādassanaṃ",
  "tika-s0403t:836_3": "paṭibhayabhāvadassananti evamādinā devatānaṃ saṅgāmasīse sahāyatā veditabbā.",
  "tika-s0403t:837_0": "Anicchitanti aniṭṭhaṃ. Āvaraṇatoti nisedhanato. Dhammato anapetā dhammiyāti idha",
  "tika-s0403t:837_1": "“dhammikā”ti vuttā. Migasūkarādighātāya sunakhādīnaṃ kaḍḍhitvā vanacaraṇaṃ vājo,",
  "tika-s0403t:837_2": "tattha niyuttā, te vā vājentīti vājikā, migavadhacārino.",
  "tika-s0403t:838": "Sārandadasuttavaṇṇanā niṭṭhitā.",
  "tika-s0403t:839": "2. Vassakārasuttavaṇṇanā",
  "tika-s0403t:840_0": "22. Dutiye abhiyātukāmoti ettha abhi-saddo abhibhavanattho “anabhividitu”ntiādīsu",
  "tika-s0403t:840_1": "viyāti āha “abhibhavanatthāya yātukāmo”ti. Vajjirājānoti “vajjetabbā ime”ti ādito",
  "tika-s0403t:840_2": "pavattaṃ vacanaṃ upādāya vajjīti laddhanāmā rājāno, vajjiraṭṭhassa vā rājāno vajjirājāno.",
  "tika-s0403t:840_3": "Raṭṭhassa pana vajjisamaññā tannivāsirājakumāravasena veditabbā. Rājiddhiyāti rājabhāvānugatena",
  "tika-s0403t:840_4": "pabhāvena. So pana pabhāvo nesaṃ gaṇarājānaṃ mitho sāmaggiyā loke pākaṭo. Ciraṭṭhāyī",
  "tika-s0403t:840_5": "ca ahosīti “samaggabhāvaṃ kathetī”ti vuttaṃ. Anu anu taṃsamaṅgino bhāveti vaḍḍhetīti",
  "tika-s0403t:840_6": "anubhāvo, anubhāvo eva ānubhāvo, patāpo. So pana nesaṃ patāpo hatthiassādivāhanasampattiyā",
  "tika-s0403t:840_7": "tattha ca subhikkhitabhāvena loke pākaṭo jātoti “etena…pe… kathetī”ti vuttaṃ. Tāḷacchiggaḷenāti",
  "tika-s0403t:840_8": "kuñcikāchiddena. Asananti saraṃ. Atipātayissantīti atikkāmenti. Poṅkhānupoṅkhanti",
  "tika-s0403t:840_9": "poṅkhassa anupoṅkhaṃ, purimasarassa poṅkhapadānugatapoṅkhaṃ itaraṃ saraṃ katvāti",
  "tika-s0403t:840_10": "attho. Avirādhitanti avirajjhitaṃ. Ucchindissāmīti ummūlanavasena kulasantatiṃ chindissāmi.",
  "tika-s0403t:840_11": "Ayanaṃ vaḍḍhanaṃ ayo, tappaṭipakkhena anayoti āha “avaḍḍhi”nti. Ñātīnaṃ byasanaṃ",
  "tika-s0403t:840_12": "vināso ñātibyasanaṃ.",
  "tika-s0403t:841_0": "Gaṅgāyāti gaṅgāsamīpe. Paṭṭanagāmanti sakaṭapaṭṭanagāmaṃ. Tatrāti tasmiṃ paṭṭane.",
  "tika-s0403t:841_1": "Balavāghātajātoti uppannabalavakodho. Meti mayhaṃ. Gatenāti gamanena. Sītaṃ vā uṇhaṃ",
  "tika-s0403t:841_2": "vā natthi tāya velāya. Abhimukhaṃ yuddhenāti abhimukhaṃ ujukameva saṅgāmakaraṇena.",
  "tika-s0403t:841_3": "Upalāpanaṃ sāmaṃ dānañcāti dassetuṃ “ala”ntiādi vuttaṃ. Bhedopi idha upāyo evāti",
  "tika-s0403t:841_4": "vuttaṃ “aññatra mithubhedā”ti. Yuddhassa pana anupāyatā pageva pakāsitā. Idanti “aññatra",
  "tika-s0403t:841_5": "upalāpanāya aññatra mithubhedā”ti idaṃ vacanaṃ. Kathāya nayaṃ labhitvāti “yāvakīvañca",
  "tika-s0403t:841_6": "…pe… parihānī”ti imāya bhagavato kathāya upāyaṃ labhitvā. Anukampāyāti vajjirājesu anuggahena.",
  "tika-s0403t:842_0": "Rājāpi tameva pesetvā sabbe…pe… pāpesīti rājā taṃ attano santikaṃ āgataṃ “kiṃ, ācariya,",
  "tika-s0403t:842_1": "bhagavā avacā”ti pucchi. So “yathā bho samaṇassa gotamassa vacanaṃ na sakkā vajjī",
  "tika-s0403t:842_2": "kenaci gahetuṃ, apica upalāpanāya vā mithubhedena vā sakkā”ti āha. Tato naṃ rājā",
  "tika-s0403t:842_3": "“upalāpanāya amhākaṃ hatthiassādayo nassissanti, bhedeneva te gahessāmi, kiṃ karomā”ti",
  "tika-s0403t:842_4": "pucchi. Tena hi, mahārāja, tumhe vajjī ārabbha parisati kathaṃ samuṭṭhāpetha, tato",
  "tika-s0403t:842_5": "ahaṃ “kiṃ te, mahārāja, tehi, attano santakena kasivaṇijjādīni katvā jīvantu ete",
  "tika-s0403t:842_6": "rājāno”ti vatvā pakkamissāmi. Tato tumhe “kiṃ nu, bho, esa brāhmaṇo vajjī ārabbha",
  "tika-s0403t:842_7": "pavattaṃ kathaṃ paṭibāhatī”ti vadeyyātha. Divasabhāge cāhaṃ tesaṃ paṇṇākāraṃ pesessāmi,",
  "tika-s0403t:842_8": "tampi gāhāpetvā tumhepi mama dosaṃ āropetvā bandhanatāḷanādīni akatvāva kevalaṃ khuramuṇḍaṃ",
  "tika-s0403t:842_9": "maṃ katvā nagarā nīharāpetha, athāhaṃ “mayā te nagare pākāro parikhā ca kāritā, ahaṃ",
  "tika-s0403t:842_10": "thiradubbalaṭṭhānañca uttānagambhīraṭṭhānañca jānāmi, na cirassaṃ dāni taṃ ujuṃ karissāmī”ti",
  "tika-s0403t:842_11": "vakkhāmi. Taṃ sutvā tumhe “gacchatū”ti vadeyyāthāti. Rājā sabbaṃ akāsi.",
  "tika-s0403t:843_0": "Licchavī tassa nikkhamanaṃ sutvā “saṭho brāhmaṇo, mā tassa gaṅgaṃ uttāretuṃ adatthā”ti",
  "tika-s0403t:843_1": "āhaṃsu. Tatra ekaccehi “amhe ārabbha kathitattā kira so evaṃ karotī”ti vutte “tena",
  "tika-s0403t:843_2": "hi bhaṇe etū”ti vadiṃsu. So gantvā licchavī disvā “kimāgatatthā”ti pucchito taṃ pavattiṃ",
  "tika-s0403t:843_3": "ārocesi. Licchavino “appamattakena nāma evaṃ garuṃ daṇḍaṃ kātuṃ na yutta”nti vatvā",
  "tika-s0403t:843_4": "“kiṃ te tatra ṭhānantara”nti pucchiṃsu. Vinicchayamahāmaccohamasmīti. Tadeva te ṭhānantaraṃ",
  "tika-s0403t:843_5": "hotūti. So suṭṭhutaraṃ vinicchayaṃ karoti. Rājakumārā tassa santike sippaṃ uggaṇhanti.",
  "tika-s0403t:843_6": "So patiṭṭhitaguṇo hutvā ekadivasaṃ ekaṃ licchaviṃ gahetvā ekamantaṃ gantvā “dārakā",
  "tika-s0403t:843_7": "kasantī”ti pucchi. Āma, kasanti. Dve goṇe yojetvāti. Āma, dve goṇe yojetvāti. Ettakaṃ",
  "tika-s0403t:843_8": "vatvā nivatto. Tato tamañño “kiṃ ācariyo āhā”ti pucchitvā tena vuttaṃ – asaddahanto",
  "tika-s0403t:843_9": "“na meso yathābhūtaṃ kathetī”ti tena saddhiṃ bhijji.",
  "tika-s0403t:844_0": "Brāhmaṇo aparampi ekadivasaṃ ekaṃ licchaviṃ ekamantaṃ netvā “kena byañjanena bhuttosī”ti",
  "tika-s0403t:844_1": "pucchitvā nivatto. Tampi añño pucchitvā asaddahanto tatheva bhijji. Brāhmaṇo aparampi",
  "tika-s0403t:844_2": "divasaṃ ekaṃ licchaviṃ ekamantaṃ netvā “atiduggatosi kirā”ti pucchi. Ko evamāhāti.",
  "tika-s0403t:844_3": "Asuko nāma licchavīti. Aparampi ekamantaṃ netvā “tvaṃ kira bhīrujātiko”ti pucchi.",
  "tika-s0403t:844_4": "Ko evamāhāti? Asuko nāma licchavīti. Evaṃ aññena akathitameva aññassa kathento tīhi",
  "tika-s0403t:844_5": "saṃvaccharehi te rājāno aññamaññaṃ bhinditvā yathā dve ekamaggena na gacchanti, tathā",
  "tika-s0403t:844_6": "katvā sannipātabheriṃ carāpesi. Licchavino “issarā sannipatantu, sūrā sannipatantū”ti",
  "tika-s0403t:844_7": "vatvā na sannipatiṃsu. Brāhmaṇo “ayaṃ dāni kālo, sīghaṃ āgacchatū”ti rañño sāsanaṃ",
  "tika-s0403t:844_8": "peseti. Rājā sutvāva balabheriṃ carāpetvā nikkhami. Vesālikā sutvā “rañño gaṅgaṃ",
  "tika-s0403t:844_9": "uttarituṃ na dassāmā”ti bheriṃ carāpesuṃ. Te sutvā “gacchantu sūrarājāno”tiādīni",
  "tika-s0403t:844_10": "vatvā na sannipatiṃsu. “Nagarappavesanaṃ na dassāma, dvārāni pidahissāmā”ti bheriṃ",
  "tika-s0403t:844_11": "carāpesuṃ. Ekopi na sannipati. Yathāvivaṭehi dvārehi pavisitvā sabbe anayabyasanaṃ",
  "tika-s0403t:844_12": "pāpetvā gato. Taṃ sandhāyetaṃ vuttaṃ – “rājāpi tameva pesetvā sabbepi bhinditvā gantvā",
  "tika-s0403t:844_13": "anayabyasanaṃ pāpesī”ti.",
  "tika-s0403t:845": "Vassakārasuttavaṇṇanā niṭṭhitā.",
  "tika-s0403t:846": "2. Paṭhamasattakasuttavaṇṇanā",
  "tika-s0403t:847_0": "23. Tatiye aparihānāya hitāti aparihāniyā, na parihāyanti etehīti vā aparihāniyā.",
  "tika-s0403t:847_1": "Evaṃ saṅkhepato vuttamatthaṃ vitthārato dassento “idhāpi cā”tiādimāha. Tattha tatotiādi",
  "tika-s0403t:847_2": "disāsu āgatasāsane vuttavacanaṃ vuttakathanaṃ. Vihārasīmā ākulā yasmā, tasmā uposathapavāraṇā",
  "tika-s0403t:847_3": "ṭhitā. Olīyamānakoti pāḷito atthato ca vinassamānako. Ukkhipāpentāti paguṇabhāvakaraṇena",
  "tika-s0403t:847_4": "atthasaṃvaṇṇanāvasena ca paggaṇhantā.",
  "tika-s0403t:848_0": "Sāvatthiyaṃ bhikkhū viya pācittiyaṃ desāpetabboti paññāpentā. Vajjiputtakā viya dasavatthudīpanena.",
  "tika-s0403t:848_1": "Tathā akarontāti navaṃ katikavattaṃ vā sikkhāpadaṃ vā amaddantā dhammavinayato sāsanaṃ",
  "tika-s0403t:848_2": "dīpentā khuddakampi ca sikkhāpadaṃ asamūhanantā. Āyasmā mahākassapo viya cāti “suṇātu",
  "tika-s0403t:848_3": "me, āvuso, saṅgho, santāmhākaṃ sikkhāpadāni gihigatāni. Gihinopi jānanti ‘idaṃ vo",
  "tika-s0403t:848_4": "samaṇānaṃ sakyaputtikānaṃ kappati, idaṃ vo na kappatī’ti. Sacepi hi mayaṃ khuddānukhuddakāni",
  "tika-s0403t:848_5": "sikkhāpadāni samūhanissāma, bhavissanti vattāro ‘dhūmakālikaṃ samaṇena gotamena sāvakānaṃ",
  "tika-s0403t:848_6": "sikkhāpadaṃ paññattaṃ, yāvimesaṃ satthā aṭṭhāsi, tāvime sikkhāpadesu sikkhiṃsu. Yato",
  "tika-s0403t:848_7": "imesaṃ satthā parinibbuto, na dānime sikkhāpadesu sikkhantī’ti. Yadi saṅghassa pattakallaṃ,",
  "tika-s0403t:848_8": "saṅgho apaññattaṃ na paññapeyya, paññattaṃ na samucchindeyya, yathāpaññattesu sikkhāpadesu",
  "tika-s0403t:848_9": "samādāya vatteyyā”ti imaṃ tantiṃ ṭhapento āyasmā mahākassapo viya ca.",
  "tika-s0403t:849_0": "Thirabhāvappattāti sāsane thirabhāvaṃ anivattitabhāvaṃ upagatā. Therakārakehīti therabhāvasādhakehi",
  "tika-s0403t:849_1": "sīlādiguṇehi asekkhadhammehi. Bahū rattiyoti pabbajitā hutvā bahū rattiyo jānanti.",
  "tika-s0403t:849_2": "Sīlādiguṇesu patiṭṭhāpanameva sāsane pariṇāyakatāti āha “tīsu sikkhāsu pavattentī”ti.",
  "tika-s0403t:849_3": "Ovādaṃ na denti abhājanabhāvato. Paveṇikathanti ācariyaparamparābhataṃ sammāpaṭipattidīpanaṃ",
  "tika-s0403t:849_4": "dhammakathaṃ. Sārabhūtaṃ dhammapariyāyanti samathavipassanāmaggaphalasampāpanena",
  "tika-s0403t:849_5": "sāsane sārabhūtaṃ bojjhaṅgakosallaanuttarasītibhāva- adhicittasuttādidhammatantiṃ.",
  "tika-s0403t:849_6": "Ādikaṃ ovādanti ādi-saddena “evaṃ te āloketabbaṃ, evaṃ te viloketabbaṃ, evaṃ te samiñjitabbaṃ,",
  "tika-s0403t:849_7": "evaṃ te pasāretabbaṃ, evaṃ te saṅghāṭipattacīvaraṃ dhāretabba”nti ovādaṃ saṅgaṇhāti.",
  "tika-s0403t:850": "Punabbhavadānaṃ punabbhavo uttarapadalopena. Itareti ye na paccayavasikā na āmisacakkhukā, te na gacchanti taṇhāya vasaṃ.",
  "tika-s0403t:851_0": "Āraññakesūti araññabhāgesu araññapariyāpannesu. Nanu yattha katthacipi taṇhā sāvajjā",
  "tika-s0403t:851_1": "evāti codanaṃ sandhāyāha “gāmantasenāsanesu hī”tiādi. Tena “anuttaresu vimokkhesu",
  "tika-s0403t:851_2": "pihaṃ upaṭṭhāpayato”ti ettha vuttapihādayo piya āraññakasenāsanesu sālayatā sevitabbapakkhikā evāti dasseti.",
  "tika-s0403t:852_0": "Attanāvāti sayameva. Tena parehi anussāhitānaṃ saraseneva anāgatānaṃ pesalānaṃ bhikkhūnaṃ",
  "tika-s0403t:852_1": "āgamanaṃ, āgatānañca phāsuvihāraṃ paccāsīsantīti dasseti. Imināva nīhārenāti imāya",
  "tika-s0403t:852_2": "paṭipattiyā. Aggahitadhammaggahaṇanti aggahitassa pariyattidhammassa uggahaṇaṃ. Gahitasajjhāyakaraṇanti",
  "tika-s0403t:852_3": "uggahitassa suṭṭhu atthacintanaṃ. Cintarattho hi ayaṃ sajjhāyasaddo. Entīti upagacchanti.",
  "tika-s0403t:852_4": "Nisīdanti āsanapaññāpanādinā.",
  "tika-s0403t:853": "Paṭhamasattakasuttavaṇṇanā niṭṭhitā.",
  "tika-s0403t:854": "4-6. Dutiyasattakasuttādivaṇṇanā",
  "tika-s0403t:855_0": "24-26. Catutthe karontoyevāti yathāvuttaṃ tiracchānakathaṃ kathentoyeva. Atiracchānakathābhāvepi",
  "tika-s0403t:855_1": "tassa tattha tapparabhāvadassanatthaṃ avadhāraṇavacanaṃ. Pariyantakārīti sapariyantaṃ",
  "tika-s0403t:855_2": "katvā vattā. “Pariyantavatiṃ vācaṃ bhāsitā”ti hi vuttaṃ. Appabhassovāti parimitakathoyeva",
  "tika-s0403t:855_3": "ekantena kathetabbasseva kathanato. Samāpattisamāpajjanaṃ ariyo tuṇhībhāvo. Niddāyatiyevāti",
  "tika-s0403t:855_4": "niddokkamane anādīnavadassī niddāyatiyeva, iriyāpathaparivattanādinā na naṃ vinodeti.",
  "tika-s0403t:855_5": "Evaṃ saṃsaṭṭhovāti vuttanayena gaṇasaṅgaṇikāya saṃsaṭṭho eva viharati. Dussīlā pāpicchā",
  "tika-s0403t:855_6": "nāmāti sayaṃ nissīlā asantaguṇasambhāvanicchāya samannāgatattā pāpā lāmakā icchā",
  "tika-s0403t:855_7": "etesanti pāpicchā. Pāpapuggalehi mittikaraṇato pāpamittā. Tehi sadā sahapavattanena",
  "tika-s0403t:855_8": "pāpasahāyā. Tattha ninnatādinā tadadhimuttatāya pāpasampavaṅkā. Pañcamādīni uttānatthāniyeva.",
  "tika-s0403t:856": "Dutiyasattakasuttādivaṇṇanā niṭṭhitā.",
  "tika-s0403t:857": "7-11. Saññāsuttādivaṇṇanā",
  "tika-s0403t:858_0": "27-31. Sattame aniccāti anupassati etāyāti aniccānupassanā. Tathāpavattavipassanā",
  "tika-s0403t:858_1": "pana yasmā attanā sahagatasaññāya bhāvitāya bhāvitā eva hoti, tasmā vuttaṃ “aniccānupassanādīhi",
  "tika-s0403t:858_2": "sahagatasaññā”ti. Imā satta lokiyavipassanāpi honti “anicca”ntiādinā pavattanato.",
  "tika-s0403t:858_3": "“Etaṃ santaṃ etaṃ paṇītaṃ yadidaṃ sabbasaṅkhārasamatho”ti āgatavasena panettha dve",
  "tika-s0403t:858_4": "lokuttarā hontīti veditabbā. “Virāgo nirodho”ti hi tattha nibbānaṃ vuttanti idha",
  "tika-s0403t:858_5": "virāgasaññā, tā vuttasaññā nibbānārammaṇāpi siyuṃ. Sesamettha suviññeyyameva. Aṭṭhamādīni uttānatthāneva.",
  "tika-s0403t:859": "Saññāsuttādivaṇṇanā niṭṭhitā.",
  "tika-s0403t:860": "Vajjisattakavaggavaṇṇanā niṭṭhitā.",
  "tika-s0403t:861": "4. Devatāvaggo",
  "tika-s0403t:862": "5. Paṭhamamittasuttavaṇṇanā",
  "tika-s0403t:863_0": "36. Catutthassa pañcame attano guyhaṃ tassa āvikarotīti attano guyhaṃ nigguhituṃ",
  "tika-s0403t:863_1": "yuttakathaṃ aññassa akathetvā tasseva ācikkhati. Tassa guyhaṃ aññesaṃ nācikkhatīti",
  "tika-s0403t:863_2": "tena kathitaguyhaṃ yathā aññe na jānanti, evaṃ anāvikaronto chādeti.",
  "tika-s0403t:864": "Paṭhamamittasuttavaṇṇanā niṭṭhitā.",
  "tika-s0403t:865": "6-11. Dutiyamittasuttādivaṇṇanā",
  "tika-s0403t:866_0": "37-42. Chaṭṭhe piyo ca hoti manāpo cāti kalyāṇamittalakkhaṇaṃ dassitaṃ. Kalyāṇamitto",
  "tika-s0403t:866_1": "hi saddhāsampanno ca hoti sīlasampanno sutasampanno cāgasampanno vīriyasampanno satisampanno",
  "tika-s0403t:866_2": "samādhisampanno paññāsampanno. Tattha saddhāsampattiyā saddahati tathāgatassa sambodhiṃ",
  "tika-s0403t:866_3": "kammañca kammaphalañca, tena sambodhiyā hetubhūtaṃ sattesu hitasukhaṃ na pariccajati.",
  "tika-s0403t:866_4": "Sīlasampattiyā sattānaṃ piyo hoti garu bhāvanīyo codako pāpagarahī vattā vacanakkhamo.",
  "tika-s0403t:866_5": "Sutasampattiyā saccapaṭiccasamuppādādipaṭisaṃyuttānaṃ gambhīrānaṃ kathānaṃ kattā",
  "tika-s0403t:866_6": "hoti. Cāgasampattiyā appiccho hoti santuṭṭho pavivitto asaṃsaṭṭho. Vīriyasampattiyā",
  "tika-s0403t:866_7": "āraddhavīriyo hoti attahitaparahitapaṭipattiyaṃ. Satisampattiyā upaṭṭhitassatī hoti.",
  "tika-s0403t:866_8": "Samādhisampattiyā avikkhitto hoti samāhitacito. Paññāsampattiyā aviparītaṃ pajānāti.",
  "tika-s0403t:866_9": "So satiyā kusalākusalānaṃ dhammānaṃ gatiyo samannesamāno paññāya sattānaṃ hitāhitaṃ",
  "tika-s0403t:866_10": "yathābhūtaṃ jānitvā samādhinā tattha ekaggacitto hutvā vīriyena satte ahite nisedhetvā",
  "tika-s0403t:866_11": "hite niyojeti. Tena vuttaṃ “piyo…pe… niyojetī”ti. Sattamādīni uttānatthāni.",
  "tika-s0403t:867": "Dutiyamittasuttādivaṇṇanā niṭṭhitā.",
  "tika-s0403t:868": "Devatāvaggavaṇṇanā niṭṭhitā.",
  "tika-s0403t:869": "5. Mahāyaññavaggo",
  "tika-s0403t:870": "1. Sattaviññāṇaṭṭhitisuttavaṇṇanā",
  "tika-s0403t:871_0": "44. Pañcamassa paṭhame yasmā nidassanatthe nipāto tasmā seyyathāpi manussāti yathā",
  "tika-s0403t:871_1": "manussāti vuttaṃ hoti. Viseso hotiyeva satipi bāhirassa kāraṇassa abhede ajjhattikassa",
  "tika-s0403t:871_2": "bhinnattā. Nānattaṃ kāye etesaṃ, nānatto vā kāyo etesanti nānattakāyā. Iminā nayena",
  "tika-s0403t:871_3": "sesapadesupi attho veditabbo. Nesanti manussānaṃ. Nānattā saññā etesaṃ atthīti nānattasaññino.",
  "tika-s0403t:871_4": "Sukhasamussayato vinipāto etesaṃ atthīti vinipātikā satipi devabhāve dibbasampattiyā",
  "tika-s0403t:871_5": "abhāvato. Apāyesu vā gato natthi nipāto etesanti vinipātikā. Tenāha “catuapāyavinimuttā”ti.",
  "tika-s0403t:871_6": "Piyaṅkaramātādīnaṃ viyāti piyaṅkaramātā kira yakkhinī paccūsasamaye anuruddhattherassa",
  "tika-s0403t:871_7": "dhammaṃ sajjhāyato sutvā –",
  "tika-s0403t:872": "“Mā saddamakarī piyaṅkara, bhikkhu dhammapadāni bhāsati;",
  "tika-s0403t:873": "Api dhammapadaṃ vijāniya, paṭipajjema hitāya no siyā.",
  "tika-s0403t:874": "“Pāṇesu ca saṃyamāmase, sampajānamusā na bhaṇāmase;",
  "tika-s0403t:875": "Sikkhema susīlyamattano, api muccema pisācayoniyā”ti. –",
  "tika-s0403t:876": "Evaṃ puttakaṃ saññāpetvā taṃ divasaṃ sotāpattiphalaṃ pattā. Uttaramātā pana bhagavato dhammaṃ sutvāva sotāpannā jātā.",
  "tika-s0403t:877_0": "Brahmakāye paṭhamajjhānanibbatte brahmasamūhe, brahmanikāye vā bhavāti brahmakāyikā.",
  "tika-s0403t:877_1": "Mahābrahmuno parisāya bhavāti brahmapārisajjā tassa paricārakaṭṭhāne ṭhitattā. Mahābrahmuno",
  "tika-s0403t:877_2": "purohitaṭṭhāne ṭhitāti brahmapurohitā. Āyuvaṇṇādīhi mahantā brahmānoti mahābrahmāno.",
  "tika-s0403t:877_3": "Satipi tesaṃ tividhānampi paṭhamena jhānena gantvā nibbattabhāve jhānassa pana pavattibhedena",
  "tika-s0403t:877_4": "ayaṃ visesoti dassetuṃ “brahmapārisajjā panā”tiādi vuttaṃ. Parittenāti hīnena. Sā",
  "tika-s0403t:877_5": "cassa hīnatā chandādīnaṃ hīnatāya veditabbā. Paṭiladdhamattaṃ vā hīnaṃ. Kappassāti",
  "tika-s0403t:877_6": "asaṅkhyeyyakappassa. Hīnapaṇītānaṃ majjhe bhavattā majjhimaṃ. Sā cassa majjhimatā",
  "tika-s0403t:877_7": "chandādīnaṃ majjhimatāya veditabbā. Paṭilabhitvā nātisubhāvitaṃ vā majjhimaṃ. Upaḍḍhakappoti",
  "tika-s0403t:877_8": "asaṅkhyeyyakappassa upaḍḍhakappo. Vipphārikataroti brahmapārisajjehi pamāṇato vipulataro",
  "tika-s0403t:877_9": "sabhāvato uḷārataro ca hoti. Sabhāvenapi hi uḷāratamova. Taṃ panettha appamāṇaṃ.",
  "tika-s0403t:877_10": "Tassa hi parittābhādīnaṃ parittasubhādīnañca kāye satipi sabhāvavematte ekattavaseneva",
  "tika-s0403t:877_11": "vavatthapīyatīti “ekattakāyā”tveva te vuccanti. Paṇītenāti ukkaṭṭhena. Sā cassa ukkaṭṭhatā",
  "tika-s0403t:877_12": "chandādīnaṃ ukkaṭṭhatāya veditabbā. Subhāvitaṃ vā, sammadeva, vasibhāvaṃ pāpitaṃ",
  "tika-s0403t:877_13": "paṇītaṃ “padhānabhāvaṃ nīta”nti katvā. Idhāpi kappo asaṅkhyeyyakappavaseneva veditabbo",
  "tika-s0403t:877_14": "paripuṇṇamahākappassa asambhavato. Itīti evaṃ vuttappakārena. Teti “brahmakāyikā”ti",
  "tika-s0403t:877_15": "vuttā tividhāpi brahmāno. Saññāya ekattāti tihetukabhāvena ekasabhāvattā. Na hi tassā",
  "tika-s0403t:877_16": "sampayuttadhammavasena aññopi koci bhedo atthi. Evanti iminā nānattakāyā ekattasaññino gahitāti dasseti.",
  "tika-s0403t:878_0": "Daṇḍaukkāyāti daṇḍadīpikāya. Sarati dhāvati, vissarati vippakiṇṇā viya dhāvati. Dve",
  "tika-s0403t:878_1": "kappāti dve mahākappā. Ito paresupi eseva nayo. Idhāti imasmiṃ sutte. Ukkaṭṭhaparicchedavasena",
  "tika-s0403t:878_2": "ābhassaraggahaṇeneva sabbepi te parittābhāappamāṇābhāpi gahitā.",
  "tika-s0403t:879_0": "Sundarā pabhā subhā, tāya kiṇṇā subhākiṇṇāti vattabbe. Bhā-saddassa rassattaṃ antima-ṇa-kārassa",
  "tika-s0403t:879_1": "ha-kārañca katvā “subhakiṇhā”ti vuttā. Aṭṭhakathāyaṃ pana niccalāya ekagghanāya pabhāya",
  "tika-s0403t:879_2": "subhoti pariyāyavacananti “subhena okiṇṇā vikiṇṇā”ti attho vutto. Etthāpi antima-ṇa-kārassa",
  "tika-s0403t:879_3": "ha-kārakaraṇaṃ icchitabbameva. Na chijjitvā pabhā gacchati ekagghanattā. Catutthaviññāṇaṭṭhitimeva",
  "tika-s0403t:879_4": "bhajanti kāyassa saññāya ca ekarūpattā. Vipulasantasukhāyuvaṇṇādiphalattā vehapphalā.",
  "tika-s0403t:879_5": "Etthāti viññāṇaṭṭhitiyaṃ.",
  "tika-s0403t:880_0": "Vivaṭṭapakkhe ṭhitā apunarāvattanato. “Na sabbakālikā”ti vatvā tameva asabbakālikattaṃ",
  "tika-s0403t:880_1": "vibhāvetuṃ “kappasatasahassampī”tiādi vuttaṃ. Soḷasakappasahassaccayena uppannānaṃ",
  "tika-s0403t:880_2": "suddhāvāsabrahmānaṃ parinibbāyanato aññesañca tattha anuppajjanato buddhasuññe loke",
  "tika-s0403t:880_3": "suññaṃ taṃ ṭhānaṃ hoti, tasmā suddhāvāsā na sabbakālikā. Khandhāvāraṭṭhānasadisā",
  "tika-s0403t:880_4": "honti suddhāvāsabhūmiyo. Iminā suttena suddhāvāsānaṃ sattāvāsabhāvadīpaneneva viññāṇaṭṭhitibhāvopi",
  "tika-s0403t:880_5": "dīpito hoti, tasmā suddhāvāsāpi sattasu viññāṇaṭṭhitīsu catutthaviññāṇaṭṭhitiṃ, navasu",
  "tika-s0403t:880_6": "sattāvāsesu catutthasattāvāsañca bhajanti.",
  "tika-s0403t:881_0": "Sukhumattāti saṅkhārāvasesasukhumabhāvappattattā. Paribyattaviññāṇakiccābhāvato neva",
  "tika-s0403t:881_1": "viññāṇaṃ, na sabbaso aviññāṇaṃ hotīti nāviññāṇaṃ, tasmā paripphutaviññāṇakiccavantīsu",
  "tika-s0403t:881_2": "viññāṇaṭṭhitīsu na vuttaṃ.",
  "tika-s0403t:882": "Sattaviññāṇaṭṭhitisuttavaṇṇanā niṭṭhitā.",
  "tika-s0403t:883": "2. Samādhiparikkhārasuttavaṇṇanā",
  "tika-s0403t:884_0": "45. Dutiye samādhiparikkhārāti ettha tayo parikkhārā. “Ratho sīlaparikkhāro, jhānakkho",
  "tika-s0403t:884_1": "cakkavīriyo”ti hi ettha alaṅkāro parikkhāro nāma. “Sattahi nagaraparikkhārehi suparikkhataṃ",
  "tika-s0403t:884_2": "hotī”ti ettha parivāro parikkhāro nāma. “Gilānapaccaya…pe… jīvitaparikkhārā”ti ettha",
  "tika-s0403t:884_3": "sambhāro parikkhāro nāma. So idha adhippetoti āha “maggasamādhissa sambhārā”ti. Parivāraparikkhāropi",
  "tika-s0403t:884_4": "vaṭṭatiyeva. Parivāro hi sammādiṭṭhādayo maggadhammā sammāsamādhissa sahajātādipaccayabhāvena",
  "tika-s0403t:884_5": "parikaraṇato abhisaṅkharaṇato. Parikkhatāti parivāritā. Ayaṃ vuccati ariyo sammāsamādhīti",
  "tika-s0403t:884_6": "ayaṃ sattahi ratanehi parivuto cakkavattī viya sattahi aṅgehi parivuto ariyo sammāsamādhīti",
  "tika-s0403t:884_7": "vuccati. Upecca nissīyatīti upanisā, saha upanisāyāti saupaniso, saupanissayo attho,",
  "tika-s0403t:884_8": "saparivāroyevāti vuttaṃ hoti. Sahakārikāraṇabhūto hi dhammasamūho idha “upaniso”ti adhippeto.",
  "tika-s0403t:885": "Samādhiparikkhārasuttavaṇṇanā niṭṭhitā.",
  "tika-s0403t:886": "3. Paṭhamaaggisuttavaṇṇanā",
  "tika-s0403t:887_0": "46. Tatiye anuḍahanaṭṭhenāti kāmaṃ āhuneyyaggiādayo tayo aggī brāhmaṇehipi icchitā",
  "tika-s0403t:887_1": "santi. Te pana tehi icchitamattāva, na sattānaṃ tādisā atthasādhakā. Ye pana sattānaṃ",
  "tika-s0403t:887_2": "atthasādhakā, te dassetuṃ “āhunaṃ vuccatī”tiādi vuttaṃ. Tattha ānetvā hunanaṃ pūjanaṃ",
  "tika-s0403t:887_3": "“āhuna”nti vuttaṃ, taṃ āhunaṃ arahantī mātāpitaro. Tenāha bhagavā – “āhuneyyāti,",
  "tika-s0403t:887_4": "bhikkhave, mātāpitūnaṃ etaṃ adhivacana”nti. Yadaggena ca te puttānaṃ bahūpakāratāya",
  "tika-s0403t:887_5": "āhuneyyāti, tesu sammāpaṭipatti nesaṃ hitasukhāvahā, tadaggena tesu micchāpaṭipatti",
  "tika-s0403t:887_6": "ahitadukkhāvahāti āha “tesu…pe… nibbattantī”ti.",
  "tika-s0403t:888_0": "Svāyamattho mittavindakavatthunā veditabbo. Mittavindako hi mātarā, “tāta, ajja uposathiko",
  "tika-s0403t:888_1": "hutvā vihāre sabbarattiṃ dhammassavanaṃ suṇohi, sahassaṃ te dassāmī”ti vutto dhanalobhena",
  "tika-s0403t:888_2": "uposathaṃ samādāya vihāraṃ gantvā “idaṃ ṭhānaṃ akutobhaya”nti sallakkhetvā dhammāsanassa",
  "tika-s0403t:888_3": "heṭṭhā nipanno sabbarattiṃ niddāyitvā gharaṃ agamāsi. Mātā pātova yāguṃ pacitvā upanāmesi.",
  "tika-s0403t:888_4": "So sahassaṃ gahetvāva pivi. Athassa etadahosi “dhanaṃ saṃharissāmī”ti. So nāvāya",
  "tika-s0403t:888_5": "samuddaṃ pakkhanditukāmo ahosi. Atha naṃ mātā, “tāta, imasmiṃ kule cattālīsakoṭidhanaṃ",
  "tika-s0403t:888_6": "atthi, alaṃ gamanenā”ti nivāreti. So tassā vacanaṃ anādiyitvā gacchati eva. Sā purato",
  "tika-s0403t:888_7": "aṭṭhāsi. Atha naṃ kujjhitvā “ayaṃ mayhaṃ purato tiṭṭhatī”ti pādena paharitvā patitaṃ",
  "tika-s0403t:888_8": "antaraṃ katvā agamāsi.",
  "tika-s0403t:889_0": "Mātā uṭṭhahitvā “mādisāya mātari evarūpaṃ kammaṃ katvā gatassa te gataṭṭhāne sukhaṃ",
  "tika-s0403t:889_1": "bhavissatīti evaṃsaññī nāma tvaṃ puttā”ti āha. Tassa nāvaṃ āruyha gacchato sattame",
  "tika-s0403t:889_2": "divase nāvā aṭṭhāsi. Atha te manussā “addhā ettha pāpapuggalo atthi, salākaṃ dethā”ti",
  "tika-s0403t:889_3": "āhaṃsu. Salākā dīyamānā tasseva tikkhattuṃ pāpuṇi. Te tassa uḷumpaṃ datvā taṃ samudde",
  "tika-s0403t:889_4": "pakkhipiṃsu. So ekaṃ dīpaṃ gantvā vimānapetīhi saddhiṃ sampattiṃ anubhavanto tāhi",
  "tika-s0403t:889_5": "“purato purato mā agamāsī”ti vuccamānopi taddiguṇaṃ taddiguṇaṃ sampattiṃ passanto",
  "tika-s0403t:889_6": "anupubbena khuracakkadharaṃ ekaṃ addasa. Taṃ cakkaṃ padumapupphaṃ viya upaṭṭhāsi.",
  "tika-s0403t:889_7": "So taṃ āha, “ambho, idaṃ tayā piḷandhitaṃ padumaṃ mayhaṃ dehī”ti. Na idaṃ, sāmi,",
  "tika-s0403t:889_8": "padumaṃ, khuracakkaṃ etanti. So “vañcesi maṃ tvaṃ, kiṃ mayā padumaṃ na diṭṭhapubba”nti",
  "tika-s0403t:889_9": "vatvā “tvaṃ lohitacandanaṃ vilimpitvā piḷandhanaṃ padumapupphaṃ mayhaṃ na dātukāmo”ti",
  "tika-s0403t:889_10": "āha. So cintesi “ayampi mayā katasadisaṃ kammaṃ katvā tassa phalaṃ anubhavitukāmo”ti.",
  "tika-s0403t:889_11": "Atha naṃ “gaṇha, re”ti vatvā tassa matthake cakkaṃ khipi. Tena vuttaṃ –",
  "tika-s0403t:890": "“Catubbhi aṭṭhajjhagamā, aṭṭhāhi pica soḷasa;",
  "tika-s0403t:891": "Soḷasāhi ca bāttiṃsa, atricchaṃ cakkamāsado;",
  "tika-s0403t:892": "Icchāhatassa posassa, cakkaṃ bhamati matthake”ti. ;",
  "tika-s0403t:893_0": "Soti gehasāmiko bhattā. Purimanayenevāti anuḍahanassa paccayatāya. Tatridaṃ vatthu",
  "tika-s0403t:893_1": "– kassapabuddhakāle sotāpannassa upāsakassa bhariyā aticāraṃ carati. So taṃ paccakkhato",
  "tika-s0403t:893_2": "disvā “kasmā evaṃ karosī”ti āha. Sā “sacāhaṃ evarūpaṃ karomi, ayaṃ me sunakho viluppamāno",
  "tika-s0403t:893_3": "khādatū”ti vatvā kālakatā kaṇṇamuṇḍakadahe vemānikapetī hutvā nibbattā divā sampattiṃ",
  "tika-s0403t:893_4": "anubhavati, rattiṃ dukkhaṃ. Tadā bārāṇasirājā migavaṃ caranto araññaṃ pavisitvā anupubbena",
  "tika-s0403t:893_5": "kaṇṇamuṇḍakadahaṃ sampatto tāya saddhiṃ sampattiṃ anubhavati. Sā taṃ vañcetvā rattiṃ",
  "tika-s0403t:893_6": "dukkhaṃ anubhavati. So ñatvā “kattha nu kho gacchatī”ti piṭṭhito piṭṭhito gantvā",
  "tika-s0403t:893_7": "avidūre ṭhito kaṇṇamuṇḍakadahato nikkhamitvā taṃ “paṭapaṭa”nti khādamānaṃ ekaṃ sunakhaṃ",
  "tika-s0403t:893_8": "disvā asinā dvidhā chindi, dve ahesuṃ. Puna chinne cattāro, puna chinne aṭṭha, puna",
  "tika-s0403t:893_9": "chinne soḷasa ahesuṃ. Sā “kiṃ karosi, sāmī”ti āha. So “kiṃ ida”nti āha. Sā “evaṃ",
  "tika-s0403t:893_10": "akatvā kheḷapiṇḍaṃ bhūmiyaṃ niṭṭhubhitvā pādena ghaṃsāhī”ti āha. So tathā akāsi.",
  "tika-s0403t:893_11": "Sunakhā antaradhāyiṃsu. Muṭṭhiyogo kirāyaṃ tassa sunakhantaradhānassa, yadidaṃ kheḷapiṇḍaṃ",
  "tika-s0403t:893_12": "bhūmiyaṃ niṭṭhubhitvā pādena ghaṃsanaṃ, taṃ divasaṃ tassā kammaṃ khīṇaṃ. Rājā vippaṭisārī",
  "tika-s0403t:893_13": "hutvā gantuṃ āraddho. Sā “mayhaṃ, sāmi, kammaṃ khīṇaṃ, mā agamāsī”ti āha. Rājā assutvāva gato.",
  "tika-s0403t:894": "Dakkhiṇāti cattāro paccayā dīyamānā dakkhanti etehi hitasukhānīti, taṃ dakkhiṇaṃ arahatīti dakkhiṇeyyo, bhikkhusaṅgho.",
  "tika-s0403t:895": "Paṭhamaaggisuttavaṇṇanā niṭṭhitā.",
  "tika-s0403t:896": "4-5. Dutiyaaggisuttādivaṇṇanā",
  "tika-s0403t:897_0": "47-48. Catutthe yaññavāṭaṃ sampādetvā mahāyaññaṃ uddissa saviññāṇakāni aviññāṇakāni",
  "tika-s0403t:897_1": "ca yaññūpakaraṇāni sajjitānīti āha pāḷiyaṃ “mahāyañño upakkhaṭo”ti. Taṃ upakaraṇaṃ",
  "tika-s0403t:897_2": "tesaṃ tathāsajjananti āha “upakkhaṭoti paccupaṭṭhito”ti. Vacchatarasatānīti yuvabhāvappattāni",
  "tika-s0403t:897_3": "nātibalavavacchasatāni. Te pana vacchā eva honti, na dammā, balībaddā vā. Urabbhāti",
  "tika-s0403t:897_4": "taruṇameṇḍakā vuccanti. Upanītānīti ṭhapanatthāya upanītāni. Vihiṃsaṭṭhenāti hiṃsanaṭṭhena.",
  "tika-s0403t:897_5": "Upavāyatūti upagantvā sarīradarathaṃ nibbāpento saṇhasītalā vāto vāyatu. Sesaṃ suviññeyyameva.",
  "tika-s0403t:897_6": "Pañcame natthi vattabbaṃ.",
  "tika-s0403t:898": "Dutiyaaggisuttādivaṇṇanā niṭṭhitā.",
  "tika-s0403t:899": "6. Dutiyasaññāsuttavaṇṇanā",
  "tika-s0403t:900_0": "49. Chaṭṭhe nhāruvilekhananti cammaṃ likhantānaṃ cammaṃ likhitvā chaḍḍitakasaṭaṃ.",
  "tika-s0403t:900_1": "“Esohamasmī”tiādinā ahaṃkaraṇaṃ ahaṅkāro. “Etaṃ mamā”ti mamaṃkaraṇaṃ mamaṅkāro. Tenāha",
  "tika-s0403t:900_2": "“ahaṅkāradiṭṭhito”tiādi. Tisso vidhāti seyyasadisahīnavasena tayo mānā. “Ekavidhena",
  "tika-s0403t:900_3": "rūpasaṅgaho”tiādīsu koṭṭhāso “vidhā”ti vutto. “Kathaṃvidhaṃ sīlavantaṃ vadanti, kathaṃvidhaṃ",
  "tika-s0403t:900_4": "paññavantaṃ vadantī”tiādīsu pakāro. “Tisso imā, bhikkhave, vidhā. Katamā tisso? Seyyohamasmīti",
  "tika-s0403t:900_5": "vidhā”ti ettha māno “vidhā”ti vutto. Idhāpi mānova adhippeto. Māno hi vidahanato",
  "tika-s0403t:900_6": "hīnādivasena tividhā. Tenākārena dahanato upadahanato “vidhā”ti vuccati.",
  "tika-s0403t:901": "Dutiyasaññāsuttavaṇṇanā niṭṭhitā.",
  "tika-s0403t:902": "7-8. Methunasuttādivaṇṇanā",
  "tika-s0403t:903_0": "50-51. Sattame idhāti imasmiṃ loke. Ekaccoti eko. Samaṇo vā brāhmaṇo vāti pabbajjāmattena",
  "tika-s0403t:903_1": "samaṇo vā, jātimattena brāhmaṇo vā. Dvayaṃdvayasamāpattinti dvīhi dvīhi samāpajjitabbaṃ,",
  "tika-s0403t:903_2": "methunanti attho. Na heva kho samāpajjatīti sambandho. Ucchādanaṃ ubbaṭṭanaṃ. Sambāhanaṃ",
  "tika-s0403t:903_3": "parimaddanaṃ. Sādiyatīti adhivāseti. Tadassādetīti ucchādanādiṃ abhiramati. Nikāmetīti",
  "tika-s0403t:903_4": "icchati. Vittinti tuṭṭhiṃ. Idampi khoti ettha idanti yathāvuttaṃ sādiyanādiṃ khaṇḍādibhāvavasena",
  "tika-s0403t:903_5": "ekaṃ katvā vuttaṃ. Pi-saddo vakkhamānaṃ upādāya samuccayattho, kho-saddo avadhāraṇattho.",
  "tika-s0403t:903_6": "Idaṃ vuttaṃ hoti – yadetaṃ brahmacāripaṭiññassa asatipi dvayaṃdvayasamāpattiyaṃ mātugāmassa",
  "tika-s0403t:903_7": "ucchādananahāpanasambāhanasādiyanādi. Idampi ekaṃsena tassa brahmacariyassa khaṇḍādibhāvāpādanato",
  "tika-s0403t:903_8": "khaṇḍampi chiddampi sabalampi kammāsampīti. Evaṃ pana khaṇḍādibhāvāpattiyā so aparisuddhaṃ",
  "tika-s0403t:903_9": "brahmacariyaṃ carati, na parisuddhaṃ, saṃyutto methunasaṃyogena, na visaṃyutto. Tato",
  "tika-s0403t:903_10": "cassa na jātiādīhi parimuttīti dassento “ayaṃ vuccatī”tiādimāha.",
  "tika-s0403t:904_0": "Sañjagghatīti kilesavasena mahāhasitaṃ hasati. Saṃkīḷatīti kāyasaṃsaggavasena kīḷati.",
  "tika-s0403t:904_1": "Saṃkelāyatīti sabbaso mātugāmaṃ kelāyanto viharati. Cakkhunāti attano cakkhunā. Cakkhunti",
  "tika-s0403t:904_2": "mātugāmassa cakkhuṃ. Upanijjhāyatīti upecca nijjhāyati oloketi. Tirokuṭṭanti kuṭṭassa",
  "tika-s0403t:904_3": "parato. Tathā tiropākāraṃ, “mattikāmayā bhitti kuṭṭaṃ, iṭṭhakāmayā pākāro”ti vadanti.",
  "tika-s0403t:904_4": "Yā kāci vā bhitti porisakā diyaḍḍharatanappamāṇā kuṭṭaṃ, tato adhiko pākāro. Assāti",
  "tika-s0403t:904_5": "brahmacāripaṭiññassa. Pubbeti vatasamādānato pubbe. Kāmaguṇehīti kāmakoṭṭhāsehi.",
  "tika-s0403t:904_6": "Samappitanti suṭṭhu appitaṃ sahitaṃ. Samaṅgibhūtanti samannāgataṃ. Paricārayamānanti",
  "tika-s0403t:904_7": "kīḷantaṃ, upaṭṭhahiyamānaṃ vā. Paṇidhāyāti patthetvā. Sīlenātiādīsu yamaniyamādisamādānavasena",
  "tika-s0403t:904_8": "sīlaṃ, avītikkamavasena vataṃ. Ubhayampi vā sīlaṃ, dukkaracariyavasena pavattitaṃ",
  "tika-s0403t:904_9": "vataṃ. Taṃtaṃakiccasammatato vā nivattilakkhaṇaṃ sīlaṃ, taṃtaṃsamādānavato vesabhojanakiccakaraṇādivisesappaṭipatti",
  "tika-s0403t:904_10": "vataṃ. Sabbathāpi dukkaracariyā tapo. Methunā virati brahmacariyanti evampettha pāḷivaṇṇanā",
  "tika-s0403t:904_11": "veditabbā. Aṭṭhamaṃ uttānameva.",
  "tika-s0403t:905": "Methunasuttādivaṇṇanā niṭṭhitā.",
  "tika-s0403t:906": "9. Dānamahapphalasuttavaṇṇanā",
  "tika-s0403t:907_0": "52. Navame “sāhu dāna”nti dānaṃ detīti “dānaṃ nāma sādhu sundara”nti dānaṃ detīti",
  "tika-s0403t:907_1": "attho. Dānañhi datvā taṃ paccavekkhantassa pāmojjapītisomanassādayo uppajjanti, lobhadosaissāmaccherādayo",
  "tika-s0403t:907_2": "vidūrībhavanti. Idāni dānaṃ anukūladhammaparibrūhanena paccanīkadhammavidūrīkaraṇena",
  "tika-s0403t:907_3": "ca bhāvanācittassa upasobhanāya ca parikkhārāya ca hotīti “alaṅkārabhūtañceva parivārabhūtañca",
  "tika-s0403t:907_4": "detī”ti vuttaṃ. Jhānānāgāmī nāma hoti jhānaṃ nibbattetvā brahmalokūpapannānaṃ ariyānaṃ",
  "tika-s0403t:907_5": "heṭṭhā anuppajjanato. Imaṃ pecca paribhuñjissāmīti sāpekkhassa dānaṃ paralokaphalāsāya",
  "tika-s0403t:907_6": "sātisayāya ca pubbācāravasena uppajjamānāya anubhavattā taṇhuttaraṃ nāma hotīti āha",
  "tika-s0403t:907_7": "“paṭhamaṃ taṇhuttariyadāna”nti. Dānaṃ nāma buddhādīhi pasatthanti garuṃ cittīkāraṃ",
  "tika-s0403t:907_8": "upaṭṭhapetvā dātabbattā “dutiyaṃ cittīkāradāna”nti vuttaṃ. Pubbakehi pitupitāmahehi",
  "tika-s0403t:907_9": "dinnapubbaṃ katapubbaṃ jahāpetuṃ nāma nānucchavikanti attabhāvasabhāgavasena hirottappaṃ",
  "tika-s0403t:907_10": "paccupaṭṭhapetvā dātabbato “tatiyaṃ hirottappadāna”nti vuttaṃ. “Ahaṃ pacāmi, na ime",
  "tika-s0403t:907_11": "pacanti, nārahāmi pacanto apacantānaṃ dānaṃ adātu”nti evaṃsaññī hutvā dento niravasesaṃ",
  "tika-s0403t:907_12": "katvā detīti āha “catutthaṃ niravasesadāna”nti. “Yathā tesaṃ pubbakānaṃ isīnaṃ tāni",
  "tika-s0403t:907_13": "mahāyaññakāni ahesuṃ, evaṃ me ayaṃ dānaparibhogo bhavissatī”ti evaṃsaññino dānaṃ",
  "tika-s0403t:907_14": "dakkhiṇaṃ arahesu dātabbato “pañcamaṃ dakkhiṇeyyadāna”nti vuttaṃ. “Imaṃ me dānaṃ",
  "tika-s0403t:907_15": "dadato cittaṃ pasīdatī”tiādinā pītisomanassaṃ uppādetvā dentassa dānaṃ somanassabāhullappattiyā",
  "tika-s0403t:907_16": "somanassupacāraṃ nāma hotīti āha “chaṭṭhaṃ somanassupavicāradāna”nti vuttaṃ.",
  "tika-s0403t:908": "Dānamahapphalasuttavaṇṇanā niṭṭhitā.",
  "tika-s0403t:909": "10. Nandamātāsuttavaṇṇanā",
  "tika-s0403t:910_0": "53. Dasame “vutthavasso pavāretvā…pe… nikkhamī”ti aṅguttarabhāṇakānaṃ matenetaṃ vuttaṃ.",
  "tika-s0403t:910_1": "Majjhimabhāṇakā pana vadanti “bhagavā upakaṭṭhāya vassūpanāyikāya jetavanato bhikkhusaṅghaparivuto",
  "tika-s0403t:910_2": "cārikaṃ nikkhami. Teneva ca akāle nikkhantattā kosalarājādayo vāretuṃ ārabhiṃsu.",
  "tika-s0403t:910_3": "Pavāretvā hi caraṇaṃ buddhāciṇṇa”nti. Puṇṇāya sammāpaṭipattiṃ paccāsīsanto bhagavā",
  "tika-s0403t:910_4": "“mama nivattanapaccayā tvaṃ kiṃ karissasī”ti āha. Puṇṇāpi…pe… pabbajīti ettha seṭṭhi",
  "tika-s0403t:910_5": "“puṇṇāya bhagavā nivattito”ti sutvā taṃ bhujissaṃ katvā dhītuṭṭhāne ṭhapesi. Sā pabbajjaṃ",
  "tika-s0403t:910_6": "yācitvā pabbaji, pabbajitvā vipassanaṃ ārabhi. Athassā satthā āraddhavipassakabhāvaṃ",
  "tika-s0403t:910_7": "ñatvā imaṃ obhāsagāthaṃ vissajjesi –",
  "tika-s0403t:911": "“Puṇṇe pūrassu saddhammaṃ, cando pannaraso yathā;",
  "tika-s0403t:912": "Paripuṇṇāya paññāya, dukkhassantaṃ karissasī”ti. ;",
  "tika-s0403t:913": "Sā gāthāpariyosāne arahattaṃ patvā abhiññātā sāvikā ahosi. Sesamettha suviññeyyameva.",
  "tika-s0403t:914": "Nandamātāsuttavaṇṇanā niṭṭhitā.",
  "tika-s0403t:915": "Mahāyaññavaggavaṇṇanā niṭṭhitā.",
  "tika-s0403t:916": "Paṭhamapaṇṇāsakaṃ niṭṭhitaṃ.",
  "tika-s0403t:917": "6. Abyākatavaggo",
  "tika-s0403t:918": "1-2. Abyākatasuttādivaṇṇanā",
  "tika-s0403t:919_0": "54-55. Chaṭṭhavaggassa paṭhamaṃ suviññeyyameva. Dutiye atīte attabhāve nibbattakaṃ",
  "tika-s0403t:919_1": "kammanti “purimakammabhavasmiṃ moho avijjā, āyūhanā saṅkhārā, nikanti taṇhā, upagamanaṃ",
  "tika-s0403t:919_2": "upādānaṃ, cetanā bhavo”ti evamāgataṃ saparikkhāraṃ pañcavidhaṃ kammavaṭṭamāha. Etarahi",
  "tika-s0403t:919_3": "me attabhāvo na siyāti viññāṇanāmarūpasaḷāyatanaphassavedanāsahitaṃ paccuppannaṃ",
  "tika-s0403t:919_4": "pañcavidhaṃ vipākavaṭṭamāha. Yaṃ atthikanti yaṃ paramatthato vijjamānakaṃ. Tenāha",
  "tika-s0403t:919_5": "“bhūta”nti. Tañhi paccayanibbattatāya “bhūta”nti vuccati. Taṃ pajahāmīti tappaṭibaddhacchandarāgappahānena",
  "tika-s0403t:919_6": "tato eva āyatiṃ anuppattidhammatāpādanavasena pajahāmi pariccajāmi. Haritantanti",
  "tika-s0403t:919_7": "haritameva. Anta-saddena padavaḍḍhanaṃ kataṃ yathā “vanantaṃ suttanta”nti, allatiṇādīni",
  "tika-s0403t:919_8": "āgamma nibbāyatīti attho. Pathantanti mahāmaggaṃ. Selantanti pabbataṃ. Udakantanti",
  "tika-s0403t:919_9": "udakaṃ. Ramaṇīyaṃ vā bhūmibhāganti tiṇagumbādirahitaṃ vivittaṃ abbhokāsabhūmibhāgaṃ.",
  "tika-s0403t:919_10": "Anāhārāti apaccayā nirupādānā. Sesamettha uttānameva.",
  "tika-s0403t:920": "Abyākatasuttādivaṇṇanā niṭṭhitā.",
  "tika-s0403t:921": "3. Tissabrahmāsuttavaṇṇanā",
  "tika-s0403t:922_0": "56. Tatiye vivittāni tādisāni pana pariyantāni atidūrāni hontīti āha “antimapariyantimānī”ti.",
  "tika-s0403t:922_1": "Ante bhavāni antimāni, antimāniyeva pariyantimāni. Ubhayenapi atidūrataṃ dasseti.",
  "tika-s0403t:922_2": "Samannāhāre ṭhapayamānoti indriyaṃ samākārena vattento indriyasamataṃ paṭipādento",
  "tika-s0403t:922_3": "nāma hoti. Vipassanācittasampayutto samādhi, satipi saṅkhāranimittāvirahe niccanimittādivirahato",
  "tika-s0403t:922_4": "“animitto”ti vuccatīti āha “animittanti balavavipassanāsamādhi”nti.",
  "tika-s0403t:923": "Tissabrahmāsuttavaṇṇanā niṭṭhitā.",
  "tika-s0403t:924": "4-7. Sīhasenāpatisuttādivaṇṇanā",
  "tika-s0403t:925": "57-60. Catutthe kucchito ariyo kadariyo. Thaddhamacchariyasadisaṃ hi kucchitaṃ sabbanihīnaṃ natthi sabbakusalānaṃ ādibhūtassa nisedhanato. Sesamettha pañcamādīni ca uttānatthāneva.",
  "tika-s0403t:926": "Sīhasenāpatisuttādivaṇṇanā niṭṭhitā.",
  "tika-s0403t:927": "8. Pacalāyamānasuttavaṇṇanā",
  "tika-s0403t:928_0": "61. Aṭṭhame ālokasaññaṃ manasi kareyyāsīti divā vā rattiṃ vā sūriyapajjotacandamaṇiādīnaṃ",
  "tika-s0403t:928_1": "ālokaṃ “āloko”ti manasi kareyyāsi. Idaṃ vuttaṃ hoti – sūriyacandālokādiṃ divā rattiñca",
  "tika-s0403t:928_2": "upaladdhaṃ yathāladdhavaseneva manasi kareyyāsi, citte ṭhapeyyāsi. Yathā te subhāvitālokakasiṇassa",
  "tika-s0403t:928_3": "viya kasiṇāloko yadicchakaṃ yāvadicchakañca so āloko rattiyaṃ upatiṭṭhati, yena tattha",
  "tika-s0403t:928_4": "divāsaññaṃ ṭhapeyyāsi, divā viya vigatathinamiddhova bhaveyyāsīti. Tenāha “yathā",
  "tika-s0403t:928_5": "divā tathā ratti”nti. Iti vivaṭena cetasāti evaṃ apihitena cittena thinamiddhapidhānena",
  "tika-s0403t:928_6": "apihitattā. Apariyonaddhenāti samantato anonaddhena asañchāditena. Sahobhāsanti sañāṇobhāsaṃ.",
  "tika-s0403t:928_7": "Thinamiddhavinodanaālokopi vā hotu kasiṇālokopi vā parikammālokopi vā, upakkilesāloko",
  "tika-s0403t:928_8": "viya sabboyaṃ āloko ñāṇasamuṭṭhānovāti. Yesaṃ akaraṇe puggalo mahājāniyo hoti, tāni",
  "tika-s0403t:928_9": "avassaṃ kātabbāni. Yāni akātumpi vaṭṭanti, sati samavāye kātabbato tāni karaṇīyānīti",
  "tika-s0403t:928_10": "āha “itarāni karaṇīyānī”ti. Atha vā kattabbāni kammāni karaṇaṃ arahantīti karaṇīyāni.",
  "tika-s0403t:928_11": "Itarāni kiccānītipi vadanti.",
  "tika-s0403t:929_0": "Ādinayappavattā viggāhikakathāti “na tvaṃ imaṃ dhammavinayaṃ ājānāsi, ahaṃ imaṃ dhammavinayaṃ",
  "tika-s0403t:929_1": "ājānāmi, kiṃ tvaṃ imaṃ dhammavinayaṃ ājānissasi, micchāpaṭipanno tvamasi, ahamasmi",
  "tika-s0403t:929_2": "sammāpaṭipanno, sahitaṃ me, asahitaṃ te, purevacanīyaṃ pacchā avaca, pacchāvacanīyaṃ",
  "tika-s0403t:929_3": "pure avaca, adhiciṇṇaṃ te viparāvattaṃ, āropito te vādo, niggahito tvamasi. Cara",
  "tika-s0403t:929_4": "vādappamokkhāya, nibbeṭhehi vā sace pahosī”ti evaṃpavattā kathā. Tattha sahitaṃ meti",
  "tika-s0403t:929_5": "mayhaṃ vacanaṃ sahitaṃ siliṭṭhaṃ, atthayuttaṃ kāraṇayuttanti attho. Sahitanti vā",
  "tika-s0403t:929_6": "pubbāparāviruddhaṃ. Asahitaṃ teti tuyhaṃ vacanaṃ asahitaṃ asiliṭṭhaṃ. Adhiciṇṇaṃ",
  "tika-s0403t:929_7": "te viparāvattanti yaṃ tuyhaṃ dīgharattāciṇṇavasena suppaguṇaṃ, taṃ mayhaṃ ekavacaneneva",
  "tika-s0403t:929_8": "viparāvattaṃ parivattitvā ṭhitaṃ, na kiñci jānāsīti attho. Āropito te vādoti mayā",
  "tika-s0403t:929_9": "tava vāde doso āropito. Cara vādappamokkhāyāti dosamocanatthaṃ cara vicara, tattha",
  "tika-s0403t:929_10": "tattha gantvā sikkhāti attho. Nibbeṭhehi vā sace pahosīti atha sayaṃ pahosi, idāni",
  "tika-s0403t:929_11": "eva nibbeṭhehīti attho.",
  "tika-s0403t:930_0": "Taṇhā sabbaso khīyanti etthāti taṇhāsaṅkhayo, tasmiṃ. Taṇhāsaṅkhayeti ca idaṃ visaye",
  "tika-s0403t:930_1": "bhummanti āha “taṃ ārammaṇaṃ katvā”ti. Vimuttacittatāyāti sabbasaṃkilesehi vippayuttacittatāya.",
  "tika-s0403t:930_2": "Aparabhāge paṭipadā nāma ariyasaccābhisamayo. Sā sāsanacārigocarā paccattaṃ veditabbatoti",
  "tika-s0403t:930_3": "āha “pubbabhāgappaṭipadaṃ saṃkhittena desethāti pucchatī”ti. Akuppadhammatāya khayavayasaṅkhātaṃ",
  "tika-s0403t:930_4": "antaṃ atītāti accantā, so eva aparihāyanasabhāvattā accantā niṭṭhā assāti accantaniṭṭhā.",
  "tika-s0403t:930_5": "Tenāha “ekantaniṭṭho satataniṭṭhoti attho”ti. Na hi paṭividdhassa lokuttaradhammassa",
  "tika-s0403t:930_6": "dassannaṃ kuppannaṃ nāma atthi. Accantameva catūhi yogehi khemo etassa atthīti accantayogakkhemī.",
  "tika-s0403t:930_7": "Maggabrahmacariyassa vusitattā tassa ca aparihāyanasabhāvattā accantaṃ brahmacārīti",
  "tika-s0403t:930_8": "accantabrahmacārī. Tenāha “niccabrahmacārīti attho”ti. Pariyosānanti maggabrahmacariyapariyapariyosānaṃ",
  "tika-s0403t:930_9": "vaṭṭadukkhapariyosānañca.",
  "tika-s0403t:931_0": "Pañcakkhandhāti pañcupādānakkhandhā. Sakkāyasabbañhi sandhāya idha “sabbe dhammā”ti",
  "tika-s0403t:931_1": "vuttaṃ vipassanāvisayassa adhippetattā. Tasmā āyatanadhātuyopi taggatikā eva daṭṭhabbā.",
  "tika-s0403t:931_2": "Tenāha bhagavā “nālaṃ abhinivesāyā”ti. Na yuttā abhinivesāya “etaṃ mama, eso me attā”ti",
  "tika-s0403t:931_3": "ajjhosānāya. “Alameva nibbindituṃ alaṃ virajjitu”ntiādīsu viya alaṃ-saddo yuttatthopi",
  "tika-s0403t:931_4": "hotīti āha “na yuttā”ti. Sampajjantīti bhavanti. Yadipi “tatiyā catutthī”ti idaṃ",
  "tika-s0403t:931_5": "visuddhidvayaṃ abhiññāpaññā, tassa pana sapaccayanāmarūpadassanabhāvato sati ca paccayapariggahe",
  "tika-s0403t:931_6": "sapaccayattā aniccanti, nāmarūpassa aniccatāya dukkhaṃ, dukkhañca anattāti atthato",
  "tika-s0403t:931_7": "lakkhaṇattayaṃ supākaṭameva hotīti āha “aniccaṃ dukkhaṃ anattāti ñātapariññāya abhijānātī”ti.",
  "tika-s0403t:931_8": "Tatheva tīraṇapariññāyāti iminā aniccādibhāvena nālaṃ abhinivesāyāti nāmarūpassa",
  "tika-s0403t:931_9": "upasaṃharati, na abhiññāpaññānaṃ sambhāradhammānaṃ. Purimāya hi atthato āpannaṃ lakkhaṇattayaṃ",
  "tika-s0403t:931_10": "gaṇhāti salakkhaṇasallakkhaṇaparattā tassā. Dutiyāya sarūpato tassā lakkhaṇattayāropanavasena",
  "tika-s0403t:931_11": "sammasanabhāvato. Ekacittakkhaṇikatāya abhinipātamattatāya ca appamattakampi. Rūpapariggahassa",
  "tika-s0403t:931_12": "oḷārikabhāvato arūpapariggahaṃ dasseti. Dassento ca vedanāya āsannabhāvato, visesato",
  "tika-s0403t:931_13": "sukhasārāgitāya, bhavassādagadhitamānasatāya ca therassa vedanāvasena nibbattetvā dasseti.",
  "tika-s0403t:932_0": "Khayavirāgoti khayasaṅkhāto virāgo saṅkhārānaṃ palujjanā. Yaṃ āgamma sabbaso saṅkhārehi",
  "tika-s0403t:932_1": "virajjanā hoti, taṃ nibbānaṃ accantavirāgo. Nirodhānupassimhipīti nirodhānupassipadepi.",
  "tika-s0403t:932_2": "Eseva nayoti atidisitvā taṃ ekadesena vivaranto “nirodhopi hi…pe… duvidhoyevā”ti",
  "tika-s0403t:932_3": "āha. Khandhānaṃ pariccajanaṃ tappaṭibaddhakilesappahānavasenāti yenākārena vipassanā",
  "tika-s0403t:932_4": "kilese pajahati, tenākārena taṃnimittakkhandhe ca pajahatīti vattabbataṃ arahatīti",
  "tika-s0403t:932_5": "āha “sā hi…pe… vossajjatī”ti. Ārammaṇatoti kiccasādhanavasena ārammaṇakaraṇato. Evañhi",
  "tika-s0403t:932_6": "maggato aññesaṃ nibbānārammaṇānaṃ pakkhandanavossaggābhāvo siddhova hoti. Pariccajanena",
  "tika-s0403t:932_7": "pakkhandanena cāti dvīhipi vā kāraṇehi. Soti maggo. Sabbesaṃ khandhānaṃ vossajjanaṃ",
  "tika-s0403t:932_8": "tappaṭibaddhasaṃkilesappahānena daṭṭhabbaṃ. Yasmā vā vipassanācittaṃ pakkhandatīti",
  "tika-s0403t:932_9": "maggasampayuttacittaṃ sandhāyāha. Maggo ca samucchedavasena kilese khandhe ca pariccajati,",
  "tika-s0403t:932_10": "tasmā yathākkamaṃ vipassanāmaggānañca vasena pakkhandanapariccāgavossaggāpi veditabbā.",
  "tika-s0403t:932_11": "Tadubhayasamaṅgīti vipassanāsamaṅgī maggasamaṅgī ca. “Aniccānupassanāya niccasaññaṃ",
  "tika-s0403t:932_12": "pajahatī”tiādivacanato hi yathā vipassanāya kilesānaṃ pariccāgappaṭinissaggo labbhati,",
  "tika-s0403t:932_13": "evaṃ āyatiṃ tehi kilesehi uppādetabbakkhandhānampi pariccāgapaṭinissaggo vattabbo.",
  "tika-s0403t:932_14": "Pakkhandanapaṭinissaggo pana magge labbhamānāya ekantakāraṇabhūtāya vuṭṭhānagāminivipassanāya",
  "tika-s0403t:932_15": "vasena veditabbo. Magge pana tadubhayampi ñāyāgatameva nippariyāyatova labbhamānattā.",
  "tika-s0403t:932_16": "Tenāha “tadubhayasamaṅgīpuggalo”tiādi. Pucchantassa ajjhāsayavasena “na kiñci loke",
  "tika-s0403t:932_17": "upādiyatī”ti ettha kāmupādānavasena upādiyanaṃ paṭikkhipatīti āha “taṇhāvasena na",
  "tika-s0403t:932_18": "upādiyatī”ti. Taṇhāvasena vā asati upādiyane diṭṭhivasena upādiyanaṃ anavakāsamevāti",
  "tika-s0403t:932_19": "“taṇhāvasena”icceva vuttaṃ. Na parāmasatīti nādiyati. Diṭṭhiparāmāsavasena vā “nicca”ntiādinā",
  "tika-s0403t:932_20": "na parāmasati. Saṃkhitteneva kathesīti tassa ajjhāsayavasena papañcaṃ akatvā kathesi.",
  "tika-s0403t:933": "Pacalāyamānasuttavaṇṇanā niṭṭhitā.",
  "tika-s0403t:934": "9. Mettasuttavaṇṇanā",
  "tika-s0403t:935_0": "62. Navame mā, bhikkhave, puññānanti ettha māti paṭisedhe nipāto. Puñña-saddo “kusalānaṃ,",
  "tika-s0403t:935_1": "bhikkhave, dhammānaṃ samādānahetu evamidaṃ puññaṃ pavaḍḍhatī”tiādīsu puññaphale āgato.",
  "tika-s0403t:935_2": "“Avijjāgatoyaṃ, bhikkhave, purisapuggalo puññañce saṅkhāraṃ abhisaṅkharotī”tiādīsu",
  "tika-s0403t:935_3": "kāmarūpāvacarasucaritesu. “Puññūpagaṃ hoti viññāṇa”ntiādīsu sugativisesabhūte upapattibhave.",
  "tika-s0403t:935_4": "“Tīṇimāni, bhikkhave, puññakiriyavatthūni dānamayaṃ puññakiriyavatthu, sīlamayaṃ",
  "tika-s0403t:935_5": "puññakiriyavatthu, bhāvanāmayaṃ puññakiriyavatthū”tiādīsu kusalacetanāyaṃ. Idha pana",
  "tika-s0403t:935_6": "tebhūmakakusaladhamme veditabbo. Bhāyitthāti ettha duvidhaṃ bhayaṃ ñāṇabhayaṃ, sārajjabhayanti.",
  "tika-s0403t:935_7": "Tattha “yepi te, bhikkhave, devā dīghāyukā vaṇṇavanto sukhabahulā uccesu vimānesu",
  "tika-s0403t:935_8": "ciraṭṭhitikā, tepi tathāgatassa dhammadesanaṃ sutvā yebhuyyena bhayaṃ saṃvegaṃ santāsaṃ",
  "tika-s0403t:935_9": "āpajjantī”ti āgataṃ ñāṇabhayaṃ. “Ahudeva bhayaṃ, ahu chambhitattaṃ, ahu lomahaṃso”tiādīsu",
  "tika-s0403t:935_10": "āgataṃ sārajjabhayaṃ. Idhāpi sārajjabhayameva. Ayañhettha attho – bhikkhave, dīgharattaṃ",
  "tika-s0403t:935_11": "kāyavacīsaṃyamo vattappaṭivattapūraṇaṃ ekāsanaṃ ekaseyyaṃ indriyadamo dhutadhammehi",
  "tika-s0403t:935_12": "cittassa niggaho satisampajaññaṃ kammaṭṭhānānuyogavasena vīriyārambhoti evamādīni",
  "tika-s0403t:935_13": "yāni bhikkhunā nirantaraṃ pavattetabbāni puññāni, tehi mā bhāyittha, mā bhayaṃ santāsaṃ",
  "tika-s0403t:935_14": "āpajjittha. Ekaccassa diṭṭhadhammasukhassa uparodhabhayena samparāyikanibbānasukhadāyakehi",
  "tika-s0403t:935_15": "puññehi mā bhāyitthāti. Nissakke idaṃ sāmivacanaṃ.",
  "tika-s0403t:936_0": "Idāni tato abhāyitabbabhāve kāraṇaṃ dassento “sukhasseta”ntiādimāha. Tattha sukha-saddo",
  "tika-s0403t:936_1": "“sukho buddhānamuppādo, sukhā virāgatā loke”tiādīsu sukhamūle āgato. “Yasmā ca kho,",
  "tika-s0403t:936_2": "mahāli, rūpaṃ sukhaṃ sukhānupatitaṃ sukhāvakkanta”ntiādīsu sukhārammaṇe. “Yāvañcidaṃ,",
  "tika-s0403t:936_3": "bhikkhave, na sukaraṃ akkhānena pāpuṇituṃ yāva sukhā saggā”tiādīsu sukhapaccayaṭṭhāne.",
  "tika-s0403t:936_4": "“Sukho puññassa uccayo”tiādīsu sukhahetumhi. “Diṭṭhadhammasukhavihārā ete dhammā”tiādīsu",
  "tika-s0403t:936_5": "abyāpajje. “Nibbānaṃ paramaṃ sukha”ntiādīsu nibbāne. “Sukhassa ca pahānā”tiādīsu",
  "tika-s0403t:936_6": "sukhavedanāyaṃ. “Adukkhamasukhaṃ santaṃ, sukhamicceva bhāsita”ntiādīsu upekkhāvedanāyaṃ.",
  "tika-s0403t:936_7": "“Dvepi mayā, ānanda, vedanā vuttā pariyāyena sukhā vedanā dukkhā vedanā”tiādīsu iṭṭhasukhesu.",
  "tika-s0403t:936_8": "“Sukho vipāko puññāna”ntiādīsu iṭṭhavipāke. Idhāpi iṭṭhavipāke eva daṭṭhabbo. Iṭṭhassātiādīsu",
  "tika-s0403t:936_9": "icchitabbato ceva aniṭṭhappaṭipakkhato ca iṭṭhassa. Kamanīyato manasmiñca kamanato",
  "tika-s0403t:936_10": "pavisanato kantassa. Piyāyitabbato santappanato ca piyassa. Mananīyato manassa vaḍḍhanato",
  "tika-s0403t:936_11": "ca manāpassāti attho veditabbo. Yadidaṃ puññānīti puññānīti yadidaṃ vacanaṃ, etaṃ",
  "tika-s0403t:936_12": "sukhassa iṭṭhassa vipākassa adhivacanaṃ nāmaṃ. Sukhassetaṃ yadidaṃ puññānīti phalena",
  "tika-s0403t:936_13": "kāraṇassa abhedopacāraṃ vadati. Tena katūpacitānaṃ puññānaṃ avassaṃbhāviphalaṃ sutvā",
  "tika-s0403t:936_14": "appamattena sakkaccaṃ puññāni kattabbānīti puññakiriyāyaṃ niyojeti, ādarañca nesaṃ tattha uppādeti.",
  "tika-s0403t:937_0": "Idāni attanā sunettakāle katena puññakammena dīgharattaṃ paccanubhūtaṃ bhavantarappaṭicchannaṃ",
  "tika-s0403t:937_1": "uḷārataraṃ puññavipākaṃ udāharitvā tamatthaṃ pākaṭataraṃ karonto “abhijānāmi kho",
  "tika-s0403t:937_2": "panāha”ntiādimāha. Tattha abhijānāmīti abhivisiṭṭhena ñāṇena jānāmi, paccakkhato",
  "tika-s0403t:937_3": "bujjhāmi. Dīgharattanti cirakālaṃ. Puññānanti dānādīnaṃ kusaladhammānaṃ. Satta vassānīti",
  "tika-s0403t:937_4": "satta saṃvaccharāni. Mettacittanti mijjatīti mettā, siniyhatīti attho. Mitte bhavā,",
  "tika-s0403t:937_5": "mittassa vā esā pavattītipi mettā. Lakkhaṇādito pana hitākārappavattilakkhaṇā, hitūpasaṃhārarasā,",
  "tika-s0403t:937_6": "āghātavinayapaccupaṭṭhānā, sattānaṃ manāpabhāvadassanapadaṭṭhānā. Byāpādūpasamo etissā",
  "tika-s0403t:937_7": "sampatti, sinehasambhavo vipatti. Mettacittaṃ bhāvetvāti mettāsahagataṃ cittaṃ, cittasīsena",
  "tika-s0403t:937_8": "samādhi vuttoti mettāsamādhiṃ metābrahmavihāraṃ uppādetvā ceva vaḍḍhetvā ca.",
  "tika-s0403t:938_0": "Satta saṃvaṭṭavivaṭṭakappeti satta mahākappe. Saṃvaṭṭavivaṭṭaggahaṇeneva hi saṃvaṭṭaṭṭhāyivivaṭṭaṭṭhāyinopi",
  "tika-s0403t:938_1": "gahitā. Imaṃ lokanti kāmalokaṃ. Saṃvaṭṭamāne sudanti saṃvaṭṭamāne, sudanti nipātamattaṃ,",
  "tika-s0403t:938_2": "vipajjamāneti attho. “Varasaṃvattaṭṭhāne suda”ntipi paṭhanti. Kappeti kāle. Kappasīsena",
  "tika-s0403t:938_3": "hi kālo vutto, kāle khīyamāne sabbopi khīyateva. Yathāha – “kālo ghasati bhūtāni,",
  "tika-s0403t:938_4": "sabbāneva sahattanā”ti. “Ābhassarūpago homī”ti vuttattā tejosaṃvaṭṭavasenettha kappavuṭṭhānaṃ",
  "tika-s0403t:938_5": "veditabbaṃ. Ābhassarūpagoti tattha paṭisandhiggahaṇavasena ābhassarabrahmalokaṃ upagacchāmīti",
  "tika-s0403t:938_6": "ābhassarūpago homi. Vivaṭṭamāneti saṇṭhahamāneti attho. Suññaṃ brahmavimānaṃ upapajjāmīti",
  "tika-s0403t:938_7": "kassaci sattassa tattha nibbattassa abhāvato suññaṃ yaṃ paṭhamajjhānabhūmisaṅkhātaṃ",
  "tika-s0403t:938_8": "brahmavimānaṃ ādito nibbattati, taṃ paṭisandhiggahaṇavasena upapajjāmi upemi.",
  "tika-s0403t:939_0": "Brahmāti kāmāvacarasattehi visiṭṭhaṭṭhena tathā tathā brūhitaguṇatāya brahmavihārato",
  "tika-s0403t:939_1": "nibbattanaṭṭhena ca brahmā. Brahmapārisajjabrahmapurohitehi mahanto brahmāti mahābrahmā,",
  "tika-s0403t:939_2": "tato eva te abhibhavitvā ṭhitattā abhibhū. Tehi na kenacipi guṇena abhibhūtoti anabhibhūto.",
  "tika-s0403t:939_3": "Aññadatthūti ekaṃsavacane nipāto. Dassanato daso, atītānāgatapaccuppannānaṃ dassanasamattho",
  "tika-s0403t:939_4": "abhiññāñāṇena passitabbaṃ passāmīti attho. Sesabrahmānaṃ iddhipādabhāvanābalena attano",
  "tika-s0403t:939_5": "cittañca mama vase vattemīti vasavattī homīti yojetabbaṃ. Tadā kira bodhisatto aṭṭhasamāpattilābhīpi",
  "tika-s0403t:939_6": "samāno tathā sattahitaṃ attano pāramipūraṇañca olokento tāsu eva dvīsu jhānabhūmīsu",
  "tika-s0403t:939_7": "nikanti uppādetvā mettābrahmavihāravasena aparāparaṃ saṃsari. Tena vuttaṃ “satta",
  "tika-s0403t:939_8": "vassāni…pe… vasavattī”ti.",
  "tika-s0403t:940_0": "Evaṃ bhagavā rūpāvacarapuññassa vipākamahantataṃ pakāsetvā idāni kāmāvacarapuññassapi",
  "tika-s0403t:940_1": "vipākaṃ dassento “chattiṃsakkhattu”ntiādimāha. Tattha sakko ahosinti chattiṃsakkhattuṃ",
  "tika-s0403t:940_2": "chattiṃsavāre aññattha anupapajjitvā nirantaraṃ sakko devānamindo tāvatiṃsadevarājā",
  "tika-s0403t:940_3": "ahosiṃ. Rājā ahosintiādīsu catūhi acchariyadhammehi catūhi saṅgahavatthūhi ca lokaṃ",
  "tika-s0403t:940_4": "rañjetīti rājā. Cakkaratanaṃ vatteti, catūhi sampatticakkehi vattati, tehi ca paraṃ",
  "tika-s0403t:940_5": "vatteti, parahitāya ca iriyāpathacakkānaṃ vatto etasmiṃ atthīti cakkavattī. “Rājā”ti",
  "tika-s0403t:940_6": "cettha sāmaññaṃ, “cakkavattī”ti visesaṃ. Dhammena caratīti dhammiko, ñāyena samena",
  "tika-s0403t:940_7": "vattatīti attho. Dhammeneva rajjaṃ labhitvā rājā jātoti dhammarājā, dasavidhe kusaladhamme",
  "tika-s0403t:940_8": "agarahite ca rājadhamme niyuttoti dhammiko. Tena ca dhammena sakalaṃ lokaṃ rañjetīti",
  "tika-s0403t:940_9": "dhammarājā. Parahitadhammakaraṇena vā dhammiko, attahitadhammakaraṇena dhammarājā.",
  "tika-s0403t:940_10": "Yasmā cakkavattī dhammena ñāyena rajjaṃ adhigacchati, na adhammena, tasmā vuttaṃ",
  "tika-s0403t:940_11": "“dhammena laddharajjattā dhammarājā”ti.",
  "tika-s0403t:941_0": "Catūsu disāsu samuddapariyosānatāya cāturantā nāma tattha tattha dīpe mahāpathavīti",
  "tika-s0403t:941_1": "āha “puratthima…pe… issaro”ti. Vijitāvīti vijetabbassa vijitavā, kāmakodhādikassa",
  "tika-s0403t:941_2": "abbhantarassa paṭirājabhūtassa bāhirassa ca arigaṇassa vijayī vijinitvā ṭhitoti attho.",
  "tika-s0403t:941_3": "Kāmaṃ cakkavattino kenaci yuddhaṃ nāma natthi, yuddhena pana sādhetabbassa vijayassa",
  "tika-s0403t:941_4": "siddhiyā “vijitasaṅgāmo”ti vuttaṃ. Janapado vā catubbidhaacchariyadhammena samannāgato",
  "tika-s0403t:941_5": "asmiṃ rājini thāvariyaṃ kenaci asaṃhāriyaṃ daḷhabhattibhāvaṃ patto, janapade vā attano",
  "tika-s0403t:941_6": "dhammikāya paṭipattiyā thāvariyaṃ thirabhāvaṃ pattoti janapadatthāvariyappatto. Caṇḍassa",
  "tika-s0403t:941_7": "hi rañño balidaṇḍādīhi lokaṃ pīḷayato manussā majjhimajanapadaṃ chaḍḍetvā pabbatasamuddatīrakandarādīni",
  "tika-s0403t:941_8": "nissāya paccante vāsaṃ kappenti. Atimudukassa rañño corehi sāhasikadhanavilopapīḷitā",
  "tika-s0403t:941_9": "manussā paccantaṃ pahāya janapadamajjhe vāsaṃ kappenti. Iti evarūpe rājini janapado",
  "tika-s0403t:941_10": "thirabhāvaṃ na pāpuṇāti.",
  "tika-s0403t:942_0": "Sattaratanasamannāgatoti cakkaratanādīhi sattahi ratanehi samupeto. Tesu hi rājā",
  "tika-s0403t:942_1": "cakkavattī cakkaratanena ajitaṃ jināti, hatthiassaratanehi vijite sukheneva anuvicarati,",
  "tika-s0403t:942_2": "pariṇāyakaratanena vijitamanurakkhati, avasesehi upabhogasukhamanubhavati. Paṭhamena",
  "tika-s0403t:942_3": "cassa ussāhasattiyogo, pacchimena mantasattiyogo, hatthiassagahapatiratanehi pabhusattiyogo",
  "tika-s0403t:942_4": "suparipuṇṇo hoti. Itthimaṇiratanehi upabhogasukhamanubhavati, sesehi issariyasukhaṃ.",
  "tika-s0403t:942_5": "Visesato cassa purimāni tīṇi adosakusalamūlajanitakammānubhāvena sampajjanti, majjhimāni",
  "tika-s0403t:942_6": "alobhakusalamūlajanitakammānubhāvena, pacchimamekaṃ amohakusalamūlajanitakammānubhāvenāti.",
  "tika-s0403t:943_0": "Sūrāti sattivanto, nibbhayāti atthoti āha “abhīruno”ti. Aṅganti kāraṇaṃ. Yena kāraṇena",
  "tika-s0403t:943_1": "“vīrā”ti vucceyyuṃ, taṃ vīraṅgaṃ. Tenāha “vīriyassetaṃ nāma”nti. Yāva cakkavāḷapabbatā",
  "tika-s0403t:943_2": "cakkassa vattanato “cakkavāḷapabbataṃ sīmaṃ katvā ṭhitasamuddapariyanta”nti vuttaṃ.",
  "tika-s0403t:943_3": "Adaṇḍenāti iminā dhanadaṇḍassa sarīradaṇḍassa ca akaraṇaṃ vuttaṃ. Asatthenāti iminā",
  "tika-s0403t:943_4": "pana senāya yujjhanassāti tadubhayaṃ dassetuṃ “na daṇḍenā”tiādi vuttaṃ. Idaṃ vuttaṃ",
  "tika-s0403t:943_5": "hoti – ye katāparādhe satte satampi sahassampi gaṇhanti, te dhanadaṇḍena rajjaṃ kārenti.",
  "tika-s0403t:943_6": "Ye chejjabhejjaṃ anusāsanti, te satthadaṇḍena. Ahaṃ pana duvidhampi daṇḍaṃ pahāya",
  "tika-s0403t:943_7": "adaṇḍena ajjhāvasiṃ. Ye ekatodhārādinā satthena paraṃ viheṭhenti, te satthena rajjaṃ",
  "tika-s0403t:943_8": "kārenti nāma. Ahaṃ pana satthena khuddakamakkhikāya pivanamattampi lohitaṃ kassaci",
  "tika-s0403t:943_9": "anuppādetvā dhammeneva “ehi kho, mahārājā”ti evaṃ paṭirājūhi sampaṭicchitāgamano",
  "tika-s0403t:943_10": "vuttappakāraṃ pathaviṃ abhijinitvā ajjhāvasiṃ, abhivijinitvā sāmī hutvā vasinti.",
  "tika-s0403t:944_0": "Iti bhagavā attānaṃ kāyasakkhiṃ katvā puññānaṃ vipākamahantataṃ pakāsetvā idāni tamevatthaṃ",
  "tika-s0403t:944_1": "gāthābandhanena dassento “passa, puññānaṃ vipāka”ntiādimāha. Sukhesinoti ālapanavacanametaṃ,",
  "tika-s0403t:944_2": "tena sukhapariyesake satte āmanteti. Pāḷiyaṃ pana “passathā”ti vattabbe “passā”ti",
  "tika-s0403t:944_3": "vacanabyattayo katoti daṭṭhabbo. Manussānaṃ ure satthaṃ ṭhapetvā icchitadhanaharaṇādinā",
  "tika-s0403t:944_4": "vā sāhasakāritāya sāhasikā, tesaṃ kammaṃ sāhasikakammaṃ. Pathaviyā issaro pathabyoti",
  "tika-s0403t:944_5": "āha “puthavisāmiko”ti.",
  "tika-s0403t:945": "Mettasuttavaṇṇanā niṭṭhitā.",
  "tika-s0403t:946": "10. Bhariyāsuttavaṇṇanā",
  "tika-s0403t:947_0": "63. Dasame uccāsaddā mahāsaddā uddhaṃ uggatattā uccaṃ patthaṭattā mahantaṃ avinibbhogaṃ",
  "tika-s0403t:947_1": "vinibhuñjitvā gahetuṃ asakkuṇeyyaṃ saddaṃ karontā vadanti. Vacīghosopi hi bahūhi",
  "tika-s0403t:947_2": "ekajjhaṃ pavattito atthato ca saddato ca duravabodho kevalaṃ mahānigghoso eva hutvā",
  "tika-s0403t:947_3": "sotapathamāgacchati. Macchavilopeti macche vilumpitvā viya gahaṇe, macchānaṃ vā vilumpane.",
  "tika-s0403t:947_4": "Kevaṭṭānañhi macchapacchiṭṭhapitaṭṭhāne mahājano sannipatitvā “idha aññaṃ ekaṃ macchaṃ",
  "tika-s0403t:947_5": "dehi, ekaṃ macchaphālaṃ dehi, etassa te mahā dinno, mayhaṃ khuddako”ti evaṃ uccāsaddamahāsaddaṃ",
  "tika-s0403t:947_6": "karonti. Taṃ sandhāyetaṃ vuttaṃ “kevaṭṭānaṃ macchapacchiṃ otāretvā ṭhitaṭṭhāne”ti.",
  "tika-s0403t:947_7": "Macchaggahaṇatthaṃ jāle pakkhittepi tasmiṃ ṭhāne kevaṭṭā ceva aññe ca “paviṭṭho na",
  "tika-s0403t:947_8": "paviṭṭho, gahito na gahito”ti mahāsaddaṃ karonti. Taṃ sandhāyetaṃ vuttaṃ “jāle vā…pe…",
  "tika-s0403t:947_9": "mahāsaddo hotī”ti. Kattabbavattanti pādaparikammādikattabbakiccaṃ. Kharāti cittena",
  "tika-s0403t:947_10": "vācāya ca kakkhaḷā. Sesamettha uttānameva.",
  "tika-s0403t:948": "Bhariyāsuttavaṇṇanā niṭṭhitā.",
  "tika-s0403t:949": "11. Kodhanasuttavaṇṇanā",
  "tika-s0403t:950_0": "64. Ekādasame sapattakaraṇāti vā sapattehi kātabbā. Kodhananti kujjhanasīlaṃ. Kodhanoyanti",
  "tika-s0403t:950_1": "kujjhano ayaṃ. Ayanti ca nipātamattaṃ. Kodhaparetoti kodhena anugato, parābhibhūto",
  "tika-s0403t:950_2": "vā. Dubbaṇṇova hotīti pakatiyā vaṇṇavāpi alaṅkatappaṭiyattopi mukhavikārādivasena",
  "tika-s0403t:950_3": "virūpo eva hoti. Etarahi āyatiñcāti kodhābhibhūtassa ekantamidaṃ phalanti dīpetuṃ",
  "tika-s0403t:950_4": "“dubbaṇṇovā”ti avadhāraṇaṃ katvā puna “kodhābhibhūto”ti vuttaṃ.",
  "tika-s0403t:951_0": "Ayasabhāvanti akittimabhāvaṃ. Attano paresañca anatthaṃ janetīti anatthajanano. Antaratoti",
  "tika-s0403t:951_1": "abbhantarato, cittato vā. Taṃ jano nāvabujjhatīti kodhasaṅkhātaṃ antarato abbhantare",
  "tika-s0403t:951_2": "attano citteyeva jātaṃ anatthajananacittappakopanādibhayaṃ bhayahetuṃ ayaṃ bālamahājano",
  "tika-s0403t:951_3": "na jānāti. Yanti yattha. Bhummatthe hi etaṃ paccattavacanaṃ. Yasmiṃ kāle kodho sahate",
  "tika-s0403t:951_4": "naraṃ, andhatamaṃ tadā hotīti sambandho. Yanti vā kāraṇavacanaṃ, yasmā kodho uppajjamāno",
  "tika-s0403t:951_5": "naraṃ sahate abhibhavati, tasmā andhatamaṃ tadā hoti, yadā kuddhoti attho yaṃ-taṃ-saddānaṃ",
  "tika-s0403t:951_6": "ekantasambandhabhāvato. Atha vā yanti kiriyāparāmasanaṃ. Sahateti yadetaṃ kodhassa",
  "tika-s0403t:951_7": "sahanaṃ abhibhavanaṃ, etaṃ andhatamaṃ bhavananti attho. Atha vā yaṃ naraṃ kodho sahate",
  "tika-s0403t:951_8": "abhibhavati, tassa andhatamaṃ tadā hoti. Tato ca kuddho atthaṃ na jānāti, kuddho",
  "tika-s0403t:951_9": "dhammaṃ na passatīti.",
  "tika-s0403t:952_0": "Bhūnaṃ vuccati vuddhi, tassa hananaṃ ghāto etesanti bhūnahaccāni. Tenāha “hatavuddhīnī”ti.",
  "tika-s0403t:952_1": "Dama-saddena vuttamevatthaṃ vibhāvetuṃ paññāvīriyena diṭṭhiyāti vuttanti dassento",
  "tika-s0403t:952_2": "“katarena damenā”tiādimāha. Anekattho hi dama-saddo. “Saccena danto damasā upeto,",
  "tika-s0403t:952_3": "vedantagū vusitabrahmacariyo”ti ettha hi indriyasaṃvaro damoti vutto “manacchaṭṭhāni",
  "tika-s0403t:952_4": "indriyāni dametī”ti katvā. “Yadi saccā damā cāgā, khantyā bhiyyodha vijjatī”ti ettha",
  "tika-s0403t:952_5": "paññā damo “saṃkilesaṃ dameti pajahatī”ti katvā. “Dānena damena saṃyamena saccavajjena",
  "tika-s0403t:952_6": "atthi puññaṃ, atthi puññassa āgamo”ti ettha uposathakammaṃ damo “upavasanavasena",
  "tika-s0403t:952_7": "kāyakammādīni dametī”ti katvā. “Sakkhissasi kho tvaṃ, puṇṇa, iminā damūpasamena samannāgato",
  "tika-s0403t:952_8": "sunāparantasmiṃ janapadantare viharitu”nti ettha adhivāsanakkhanti damo “kodhūpanāhamakkhādike",
  "tika-s0403t:952_9": "dameti vinodetī”ti katvā. “Na mānakāmassa damo idhatthi, na monamatthi asamāhitassā”ti",
  "tika-s0403t:952_10": "ettha abhisambojjhaṅgādiko samādhipakkhiko dhammo damo “dammati cittaṃ etenā”ti katvā.",
  "tika-s0403t:952_11": "Idhāpi “taṃ damena samucchinde, paññāvīriyena diṭṭhiyā”ti vacanato dama-saddena paññāvīriyadiṭṭhiyo vuttā.",
  "tika-s0403t:953": "Kodhanasuttavaṇṇanā niṭṭhitā.",
  "tika-s0403t:954": "Abyākatavaggavaṇṇanā niṭṭhitā.",
  "tika-s0403t:955": "7. Mahāvaggo",
  "tika-s0403t:956": "1-2. Hiriottappasuttādivaṇṇanā",
  "tika-s0403t:957_0": "65-66. Sattamassa paṭhamaṃ uttānameva. Dutiye tayo saṃvaṭṭāti āposaṃvaṭṭo, tejosaṃvaṭṭo,",
  "tika-s0403t:957_1": "vāyosaṃvaṭṭoti tayo saṃvaṭṭā. Tisso saṃvaṭṭasīmāti ābhassarā, subhakiṇhā, vehapphalāti",
  "tika-s0403t:957_2": "tisso saṃvaṭṭasīmā. Yadā hi kappo tejena saṃvaṭṭati vinassati, tadā ābhassarato heṭṭhā",
  "tika-s0403t:957_3": "agginā ḍayhati. Yadā āpena saṃvaṭṭati, tadā subhakiṇhato heṭṭhā udakena vilīyati.",
  "tika-s0403t:957_4": "Yadā vāyunā saṃvaṭṭati, tadā vehapphalato heṭṭhā vāyunā viddhaṃsati. Vitthārato pana",
  "tika-s0403t:957_5": "sadāpi ekaṃ buddhakkhettaṃ vinassati. Buddhakkhettaṃ nāma tividhaṃ hoti jātikkhettaṃ",
  "tika-s0403t:957_6": "āṇākkhettaṃ visayakkhettanti. Tattha jātikkhettaṃ nāma dasasahassacakkavāḷapariyantaṃ",
  "tika-s0403t:957_7": "hoti, yaṃ tathāgatassa paṭisandhigahaṇādīsu kampati. Āṇākkhettaṃ koṭisahassacakkavāḷapariyantaṃ,",
  "tika-s0403t:957_8": "yattha ratanasuttaṃ khandhaparittaṃ dhajaggaparittaṃ. Āṭānāṭiyaparittaṃ, moraparittanti",
  "tika-s0403t:957_9": "imesaṃ parittānaṃ ānubhāvo vattati. Visayakkhettaṃ anantamaparimāṇaṃ, yaṃ “yāvatā",
  "tika-s0403t:957_10": "vā pana ākaṅkheyyā”ti vuttaṃ. Evametesu tīsu buddhakkhettesu ekaṃ āṇākkhettaṃ vinassati.",
  "tika-s0403t:957_11": "Tasmiṃ pana vinassante jātikkhettaṃ vinaṭṭhameva hoti. Vinassantañca ekatova vinassati,",
  "tika-s0403t:957_12": "saṇṭhahantampi ekatova saṇṭhahati.",
  "tika-s0403t:958_0": "Tīṇi saṃvaṭṭamūlānīti rāgadosamohasaṅkhātāni tīṇi saṃvaṭṭakāraṇāni. Rāgādīsu hi akusalamūlesu",
  "tika-s0403t:958_1": "ussannesu loko vinassati. Tathā hi rāge ussannatare agginā vinassati, dose ussannatare",
  "tika-s0403t:958_2": "udakena, mohe ussannatare vātena. Keci pana “dose ussannatare agginā, rāge udakenā”ti vadanti.",
  "tika-s0403t:959_0": "Tīṇi kolāhalānīti kappakolāhalaṃ, buddhakolāhalaṃ, cakkavattikolāhalanti tīṇi kolāhalāni.",
  "tika-s0403t:959_1": "Tattha “vassasatasahassamatthake kappuṭṭhānaṃ nāma bhavissatī”tiādinā devatāhi ugghositasaddo",
  "tika-s0403t:959_2": "kappakolāhalaṃ nāma hoti. “Ito vassasatasahassamatthake loko vinassissati, mettaṃ,",
  "tika-s0403t:959_3": "mārisā, bhāvetha karuṇaṃ muditaṃ upekkha”nti manussapathe devatā ghosantiyo caranti.",
  "tika-s0403t:959_4": "“Vassasahassamatthake buddho uppajjissatī”ti buddhakolāhalaṃ nāma hoti. “Ito vassasahassamatthake",
  "tika-s0403t:959_5": "buddho uppajjitvā dhammānudhammappaṭipanno saṅgharatanena parivārito dhammaṃ desento",
  "tika-s0403t:959_6": "vicarissatī”ti devatā ugghosanti. “Vassasatamatthake pana cakkavattī uppajjissatī”ti",
  "tika-s0403t:959_7": "cakkavattikolāhalaṃ nāma hoti. “Ito vassasatamatthake sattaratanasampanno cātuddīpissaro",
  "tika-s0403t:959_8": "sahassaparivāro vehāsaṅgamo cakkavattī rājā uppajjissatī”ti devatā ugghosanti.",
  "tika-s0403t:960": "Aciraṭṭhena na dhuvāti udakabubbuḷādayo viya na ciraṭṭhāyitāya dhuvabhāvarahitā. Assāsarahitāti supinake pītapānīyaṃ viya anulittacandanaṃ viya ca assāsavirahitā.",
  "tika-s0403t:961_0": "Upakappanameghoti kappavināsakameghaṃ sandhāya vadati. Yasmiñhi samaye kappo agginā",
  "tika-s0403t:961_1": "nassati, āditova kappavināsakamahāmegho uṭṭhahitvā koṭisatasahassacakkavāḷe ekamahāvassaṃ",
  "tika-s0403t:961_2": "vassati. Manussā tuṭṭhahaṭṭhā sabbabījāni nīharitvā vapanti. Sassesu pana gokhāyitakamattesu",
  "tika-s0403t:961_3": "jātesu gadrabharavaṃ ravanto ekabindumpi na vassati, tadā pacchinnaṃ pacchinnameva",
  "tika-s0403t:961_4": "vassaṃ hoti. Tenāha “tadā nikkhantabījaṃ..pe… ekabindumpi devo na vassatī”ti. “Vassasatasahassa",
  "tika-s0403t:961_5": "accayena kappavuṭṭhānaṃ bhavissatī”tiādinā devatāhi vuttavacanaṃ sutvā yebhuyyena",
  "tika-s0403t:961_6": "manussā ca bhummadevatā ca saṃvegajātā aññamaññaṃ muducittā hutvā mettādīni puññānī",
  "tika-s0403t:961_7": "katvā devaloke nibbattanti, avīcito paṭṭhāya tuccho hotīti.",
  "tika-s0403t:962_0": "Pañca bījajātānīti mūlabījaṃ khandhabījaṃ phaḷubījaṃ aggabījaṃ bījabījanti pañca",
  "tika-s0403t:962_1": "bījāni jātāni. Tattha mūlabījanti vacā, vacattaṃ, haliddaṃ, siṅgiveranti evamādi.",
  "tika-s0403t:962_2": "Khandhabījanti assattho, nigrodhoti evamādi. Phaḷubījanti ucchu, veḷu, naḷoti evamādi.",
  "tika-s0403t:962_3": "Aggabījanti ajjukaṃ, phaṇijjakanti evamādi. Bījabījanti vīhiādi pubbaṇṇañceva muggamāsādiaparaṇṇañca.",
  "tika-s0403t:962_4": "Paccayantarasamavāye visadisuppattiyā visesakāraṇabhāvato ruhanasamatthe sāraphale",
  "tika-s0403t:962_5": "niruḷho bīja-saddo tadatthasiddhiyā mūlādīsupi kesuci pavattatīti mūlādito nivattanatthaṃ",
  "tika-s0403t:962_6": "ekena bīja-saddena visesetvā vuttaṃ “bījabīja”nti “rūparūpaṃ dukkhadukkha”nti yathā.",
  "tika-s0403t:962_7": "Yathā phalapākapariyantā osadhirukkhā veḷukadaliādayo.",
  "tika-s0403t:963": "Yaṃ kadācītiādīsu yanti nipātamattaṃ. Kadācīti kismiñci kāle. Karahacīti tasseva vevacanaṃ. Dīghassa addhunoti dīghassa kālassa. Accayenāti atikkamena. Sesamettha uttānameva.",
  "tika-s0403t:964": "Hiriottappasuttādivaṇṇanā niṭṭhitā.",
  "tika-s0403t:965": "3. Nagaropamasuttavaṇṇanā",
  "tika-s0403t:966_0": "67. Tatiye paccante bhavaṃ paccantimaṃ. “Ratho sīlaparikkhāro, jhānakkho cakkavīriyo”tiādīsu",
  "tika-s0403t:966_1": "viya alaṅkāravacano parikkhārasaddoti āha “nagarālaṅkārehi alaṅkata”nti. Parivāravacanopi",
  "tika-s0403t:966_2": "vaṭṭatiyeva “satta samādhiparikkhārā”tiādīsu viya. Nemaṃ vuccati thambhādīhi anupatabhūmippadesoti",
  "tika-s0403t:966_3": "āha “gambhīraāvāṭā”ti, gambhīraṃ bhūmiṃ anuppaviṭṭhāti attho. Suṭṭhu sannisīdāpitāti",
  "tika-s0403t:966_4": "bhūmiṃ nikhanitvā sammadeva ṭhapitā.",
  "tika-s0403t:967": "Anupariyāyeti etenāti anupariyāyo, soyeva pathoti anupariyāyapatho, parito pākārassa anuyāyamaggo.",
  "tika-s0403t:968_0": "Hatthiṃ ārohanti ārohāpayanti cāti hatthārohā. Yena hi payogena puriso hatthino ārohanayoggo",
  "tika-s0403t:968_1": "hoti, hatthissa taṃ payogaṃ vidhāyantānaṃ sabbesampetesaṃ gahaṇaṃ. Tenāha “sabbepī”tiādi.",
  "tika-s0403t:968_2": "Tattha hatthācariyā nāma ye hatthino hatthārohakānañca sikkhāpakā. Hatthivejjā nāma",
  "tika-s0403t:968_3": "hatthibhisakkā. Hatthibandhā nāma hatthīnaṃ pādarakkhakā. Ādi-saddena hatthīnaṃ yavapadāyakādike",
  "tika-s0403t:968_4": "saṅgaṇhāti. Assārohā rathikāti etthāpi eseva nayo. Rathe niyuttā rathikā. Ratharakkhā",
  "tika-s0403t:968_5": "nāma rathassa āṇirakkhakā. Dhanuṃ gaṇhanti gaṇhāpenti cāti dhanuggahā, issāsā dhanusippassa",
  "tika-s0403t:968_6": "sikkhāpakā ca. Tenāha “dhanuācariyā issāsā”ti. Celena celapaṭākāya yuddhe akanti",
  "tika-s0403t:968_7": "gacchantīti celakāti āha – “ye yuddhe jayaddhajaṃ gahetvā purato gacchantī”ti. Yathā",
  "tika-s0403t:968_8": "tathā ṭhite senike brūhakaraṇavasena tato tato calayanti uccālentīti calakā. Sakuṇagghiādayo",
  "tika-s0403t:968_9": "viya maṃsapiṇḍaṃ parasenāsamūhaṃ sāhasikamahāyodhatāya chetvā chetvā dayanti uppatitvā",
  "tika-s0403t:968_10": "gacchantīti piṇḍadāyakā. Dutiyavikappe piṇḍe dayanti janasammadde uppatantā viya",
  "tika-s0403t:968_11": "gacchantīti piṇḍadāyakāti attho veditabbo. Uggatuggatāti thāmajavaparakkamādivasena",
  "tika-s0403t:968_12": "ativiya uggatā, udaggāti attho. Pakkhandantīti attano vīrasūrabhāvena asajjamānā",
  "tika-s0403t:968_13": "parasenaṃ anupavisantīti attho. Thāmajavabalaparakkamādisampattiyā mahānāgā viya",
  "tika-s0403t:968_14": "mahānāgā. Ekasūrāti ekākisūrā attano sūrabhāveneva ekākino hutvā yujjhanakā. Sajālikāti",
  "tika-s0403t:968_15": "savammikā. Saraparittāṇanti cammaparisibbitaṃ kheṭakaṃ, cammamayaṃ vā phalakaṃ. Gharadāsayodhāti attano dāsayodhā.",
  "tika-s0403t:969_0": "Sampakkhandanalakkhaṇāti saddheyyavatthuno evametanti sampakkhandanalakkhaṇā. Sampasādanalakkhaṇāti",
  "tika-s0403t:969_1": "pasīditabbe vatthusmiṃ pasīdanalakkhaṇā. Okappanasaddhāti okkantitvā pakkhanditvā",
  "tika-s0403t:969_2": "adhimuccanaṃ. Pasādanīye vatthusmiṃ pasīdanaṃ pasādasaddhā. Ayaṃ anudhammoti ayaṃ",
  "tika-s0403t:969_3": "navannaṃ lokuttaradhammānaṃ anulomadhammo. Nibbidābahuloti ukkaṇṭhanābahulo. Saddhā",
  "tika-s0403t:969_4": "bandhati pātheyyanti saddhā nāmāyaṃ sattassa maraṇavasena mahāpathaṃ saṃvajato mahākantāraṃ",
  "tika-s0403t:969_5": "paṭipajjato mahāviduggaṃ pakkhandato pātheyyapuṭaṃ bandhati, sambalaṃ vissajjetīti",
  "tika-s0403t:969_6": "attho. Saddhañhi uppādetvā dānaṃ deti, sīlaṃ rakkhati, uposathakammaṃ karoti. Tenetaṃ",
  "tika-s0403t:969_7": "vuttaṃ “saddhā bandhati pātheyya”nti. Sirīti issariyaṃ. Issariye hi abhimukhībhūte",
  "tika-s0403t:969_8": "thalatopi jalatopi bhogā āgacchantiyeva. Tenetaṃ vuttaṃ “sirī bhogānamāsayo”ti. Saddhā",
  "tika-s0403t:969_9": "dutiyā purisassa hotīti purisassa devaloke, manussaloke ceva nibbānañca gacchantassa",
  "tika-s0403t:969_10": "saddhā dutiyā hoti, sahāyakiccaṃ sādheti. Bhattapuṭādīti ādi-saddena dutiyikādīnaṃ",
  "tika-s0403t:969_11": "saṅgaho daṭṭhabbo. Anekasarasatāti anekasabhāvatā, anekakiccatā vā. Sesaṃ suviññeyyameva.",
  "tika-s0403t:970": "Nagaropamasuttavaṇṇanā niṭṭhitā.",
  "tika-s0403t:971": "4. Dhammaññūsuttavaṇṇanā",
  "tika-s0403t:972_0": "68. Catutthe suttageyyādidhammaṃ jānātīti dhammaññū. Tassa tasseva suttageyyādinā",
  "tika-s0403t:972_1": "bhāsitassa tadaññassa suttapadatthassa bodhakassa saddassa atthakusalatāvasena atthaṃ",
  "tika-s0403t:972_2": "jānātīti atthaññū. “Ettakomhi sīlena samādhinā paññāyā”ti evaṃ yathā attano pamāṇajānanavasena",
  "tika-s0403t:972_3": "attānaṃ jānātīti attaññū. Paṭiggahaṇaparibhogapariyesanavissajjanesu mattaṃ jānātīti",
  "tika-s0403t:972_4": "mattaññū. Niddese pana paṭiggahaṇamattaññutāya eva paribhogādimattaññutā pabodhitā",
  "tika-s0403t:972_5": "hotīti paṭiggahaṇamattaññutāva dassitā. “Ayaṃ kālo uddesassa, ayaṃ kālo paripucchāya,",
  "tika-s0403t:972_6": "ayaṃ kālo yogassa adhigamāyā”ti evaṃ kālaṃ jānātīti kālaññū. Tattha pañca vassāni",
  "tika-s0403t:972_7": "uddesassa kālo, dasa paripucchāya, idaṃ atisambādhaṃ, atikkhapaññassa tāvatā kālena",
  "tika-s0403t:972_8": "tīretuṃ asakkuṇeyyattā dasa vassāni uddesassa kālo, vīsati paripucchāya, tato paraṃ",
  "tika-s0403t:972_9": "yoge kammaṃ kātabbaṃ. Khattiyaparisādikaṃ aṭṭhavidhaṃ parisaṃ jānātīti parisaññū.",
  "tika-s0403t:972_10": "Bhikkhuparisādikaṃ catubbidhaṃ, khattiyaparisādikaṃ manussaparisaṃyeva puna catubbidhaṃ",
  "tika-s0403t:972_11": "gahetvā aṭṭhavidhaṃ vadanti apare. Niddese panassa khattiyaparisādicatubbidhaparisaggahaṇaṃ",
  "tika-s0403t:972_12": "nidassanamattaṃ daṭṭhabbaṃ. “Imaṃ me sevantassa akusalā dhammā parihāyanti, kusalā",
  "tika-s0403t:972_13": "dhammā abhivaḍḍhanti, tasmā ayaṃ puggalo sevitabbo, vipariyāyato añño asevitabbo”ti",
  "tika-s0403t:972_14": "sevitabbāsevitabbapuggalaṃ jānātīti puggalaparoparaññū. Evañhi tesaṃ puggalānaṃ paroparaṃ",
  "tika-s0403t:972_15": "ukkaṭṭhanihīnataṃ jānāti nāma. Niddesepissa sevitabbāsevitabbapuggale vibhāvanameva",
  "tika-s0403t:972_16": "samaṇakathākatanti daṭṭhabbaṃ.",
  "tika-s0403t:973": "Dhammaññūsuttavaṇṇanā niṭṭhitā.",
  "tika-s0403t:974": "5-6. Pāricchattakasuttādivaṇṇanā",
  "tika-s0403t:975_0": "69-70. Pañcame patitapalāsoti patitapatto. Ettha paṭhamaṃ paṇḍupalāsataṃ, dutiyaṃ",
  "tika-s0403t:975_1": "pannapalāsatañca vatvā tatiyaṃ jālakajātatā, catutthaṃ khārakajātatā ca pāḷiyaṃ vuttā.",
  "tika-s0403t:975_2": "Dīghanikāyaṭṭhakathāyaṃ pana mahāgovindasuttavaṇṇanāyaṃ imameva pāḷiṃ āharitvā dassentena",
  "tika-s0403t:975_3": "paṭhamaṃ paṇḍupalāsataṃ, dutiyaṃ pannapalāsatañca vatvā tatiyaṃ khārakajātatā, catutthaṃ",
  "tika-s0403t:975_4": "jālakajātatā ca dassitā. Evañhi tattha vuttaṃ – “pāricchattake pupphamāne ekaṃ vassaṃ",
  "tika-s0403t:975_5": "upaṭṭhānaṃ gacchanti, te tassa paṇḍupalāsabhāvato paṭṭhāya attamanā honti. Yathāha –",
  "tika-s0403t:976_0": "Yasmiṃ, bhikkhave, samaye devānaṃ tāvatiṃsānaṃ pāricchattako koviḷāro, paṇḍupalāso",
  "tika-s0403t:976_1": "hoti, attamanā, bhikkhave, devā tāvatiṃsā tasmiṃ samaye honti ‘paṇḍupalāso dāni pāricchattako,",
  "tika-s0403t:976_2": "koviḷāro, na cirasseva pannapalāso bhavissatī’ti. Yasmiṃ samaye devānaṃ tāvatiṃsānaṃ",
  "tika-s0403t:976_3": "pāricchattako, koviḷāro, pannapalāso hoti, jālakajāto hoti, khārakajāto hoti, kuṭumalakajāto",
  "tika-s0403t:976_4": "hoti, korakajāto hoti, attamanā, bhikkhave, devā tāvatiṃsā tasmiṃ samaye honti ‘korakajāto",
  "tika-s0403t:976_5": "dāni pāricchattako koviḷāro, na cirasseva sabbapāliphullo bhavissatī’ti.",
  "tika-s0403t:977_0": "Līnatthappakāsiniyampi ettha evamattho dassito – pannapalāsoti patitapatto. Khārakajātoti",
  "tika-s0403t:977_1": "jātakhuddakamakuḷo. Ye hi nīlapattakā ativiya khuddakā makuḷā, te “khārakā”ti vuccanti.",
  "tika-s0403t:977_2": "Jālakajātoti tehiyeva khuddakamakuḷehi jātajālako sabbaso jālo viya jāto. Keci pana",
  "tika-s0403t:977_3": "“jālakajātoti ekajālo viya jāto”ti atthaṃ vadanti. Pāricchattako kira khārakaggahaṇakāle",
  "tika-s0403t:977_4": "sabbatthakameva pallaviko hoti, te cassa pallavā pabhassarapavāḷavaṇṇasamujjalā honti.",
  "tika-s0403t:977_5": "Tena so sabbaso samujjalanto tiṭṭhati. Kuṭumalajātoti sañjātamahāmakuḷo. Korakajātoti",
  "tika-s0403t:977_6": "sañjātasūcibhedo sampativikasamānāvattho. Sabbapāliphulloti sabbaso phullitavikasitoti.",
  "tika-s0403t:977_7": "Ayañca anukkamo dīghabhāṇakānaṃ vaḷañjanānukkamena dassito, na ettha ācariyassa virodho āsaṅkitabbo.",
  "tika-s0403t:978_0": "Kantanakavātoti devānaṃ puññakammapaccayā pupphānaṃ chindanakavāto. Kantatīti chindati.",
  "tika-s0403t:978_1": "Sampaṭicchanakavātoti chinnānaṃ chinnānaṃ pupphānaṃ sampaṭiggaṇhakavāto. Cinantoti",
  "tika-s0403t:978_2": "nānāvidhabhattisannivesavasena nicinaṃ karonto. Aññataradevatānanti nāmagottavasena",
  "tika-s0403t:978_3": "apaññātadevatānaṃ. Reṇuvaṭṭīti reṇusaṅghāto. Kaṇṇikaṃ āhaccāti sudhammāya kūṭaṃ āhantvā.",
  "tika-s0403t:979_0": "Anupharaṇānubhāvoti khīṇāsavassa bhikkhuno kittisaddassa yāva brahmalokā anupharaṇasaṅkhāto",
  "tika-s0403t:979_1": "ānubhāvo. Pabbajjānissitaṃ hotīti pabbajjāya catupārisuddhisīlampi dassitamevāti",
  "tika-s0403t:979_2": "adhippāyo. Paṭhamajjhānasannissitantiādīsupi imināva nayena attho veditabbo. Idha",
  "tika-s0403t:979_3": "pana ubhayato paricchedo heṭṭhā sīlato upari arahattato ca paricchedassa dassitattā.",
  "tika-s0403t:979_4": "Tenetaṃ vuttanti tena kāraṇena etaṃ “catupārisuddhisīlaṃ pabbajjānissitaṃ hotī”tiādivacanaṃ",
  "tika-s0403t:979_5": "vuttaṃ. Chaṭṭhaṃ uttānameva.",
  "tika-s0403t:980": "Pāricchattakasuttādivaṇṇanā niṭṭhitā.",
  "tika-s0403t:981": "7. Bhāvanāsuttavaṇṇanā",
  "tika-s0403t:982_0": "71. Sattame atthassa asādhikā “bhāvanaṃ ananuyuttassā”ti vuttattā. Sambhāvanattheti",
  "tika-s0403t:982_1": "“api nāma evaṃ siyā”ti vikappanattho sambhāvanattho. Evañhi loke siliṭṭhavacanaṃ",
  "tika-s0403t:982_2": "hotīti ekameva saṅkhaṃ avatvā aparāya saṅkhāya saddhiṃ vacanaṃ loke siliṭṭhavacanaṃ",
  "tika-s0403t:982_3": "hoti yathā “dve vā tīṇi vā udakaphusitānī”ti. Sammā adhisayitānīti pādādīhi attanā",
  "tika-s0403t:982_4": "nesaṃ kiñci upaghātaṃ akarontiyā bahivātādiparissayapariharaṇatthaṃ sammadeva upari",
  "tika-s0403t:982_5": "sayitāni. Upariattho hettha adhi-saddo. Utuṃ gaṇhāpentiyāti tesaṃ allasinehapariyādānatthaṃ",
  "tika-s0403t:982_6": "attano kāyusmāvasena utuṃ gaṇhāpentiyā. Tenāha “usmīkatānī”ti. Sammā paribhāvitānīti",
  "tika-s0403t:982_7": "sammadeva sabbaso kukkuṭavāsanāya vāsitāni. Tenāha “kukkuṭagandhaṃ gāhāpitānī”ti.",
  "tika-s0403t:982_8": "Ettha ca sammāparisedanaṃ kukkuṭagandhaparibhāvanañca sammāadhisayanasammāparisedananipphattiyā",
  "tika-s0403t:982_9": "ānubhāvanipphāditanti daṭṭhabbaṃ. Sammāadhisayaneneva hi itaradvayaṃ ijjhati. Na",
  "tika-s0403t:982_10": "hi sammāadhisayanato visuṃ sammāparisedanassa sammāparibhāvanassa ca kāraṇaṃ atthi.",
  "tika-s0403t:982_11": "Tena pana saddhiṃyeva itaresaṃ dvinnampi ijjhanato vuttaṃ.",
  "tika-s0403t:983_0": "Tividhakiriyākaraṇenāti sammāadhisayanāditividhakiriyākaraṇenāti attho. Kiñcāpi “evaṃ",
  "tika-s0403t:983_1": "aho vata me”tiādinā na icchā uppajjeyya kāraṇassa pana sampāditattā, atha kho bhabbāva",
  "tika-s0403t:983_2": "te abhinibbhijjitunti yojanā. Kasmā bhabbāti āha “te hi yasmā tāyā”tiādi. Sayampīti",
  "tika-s0403t:983_3": "aṇḍāni. Pariṇāmanti paripākaṃ bahinikkhamanayogyataṃ. Yathā kapālassa tanutā ālokassa",
  "tika-s0403t:983_4": "anto paññāyamānassa kāraṇaṃ, tathā kapālassa tanutāya nakhasikhāmukhatuṇḍakānaṃ kharatāya",
  "tika-s0403t:983_5": "ca allasinehapariyādānaṃ kāraṇavacananti daṭṭhabbaṃ. Tasmāti ālokassa anto paññāyamānato",
  "tika-s0403t:983_6": "sayañca paripākagatattā.",
  "tika-s0403t:984_0": "Opammasampaṭipādananti opammatthassa upameyyena sammadeva paṭipādanaṃ. Tanti opammasampaṭipādanaṃ.",
  "tika-s0403t:984_1": "Evanti idāni vuccamānākārena. Atthenāti upameyyatthena saṃsandetvā saha yojetvā.",
  "tika-s0403t:984_2": "Sampādanena sampayuttadhammavasena ñāṇassa tikkhabhāvo veditabbo. Ñāṇassa hi sabhāvato",
  "tika-s0403t:984_3": "satinepakkato ca tikkhabhāvo, samādhivasena kharabhāvo, saddhāvasena vippasannabhāvo.",
  "tika-s0403t:984_4": "Pariṇāmakāloti balavavipassanākālo. Vaḍḍhikāloti vuṭṭhānagāminivipassanākālo. Anulomaṭṭhāniyā",
  "tika-s0403t:984_5": "hi vipassanā gahitagabbhā nāma tadā maggagabbhassa gahitattā. Tajjātikanti tassa",
  "tika-s0403t:984_6": "vipassanānuyogassa anurūpaṃ. Satthāpi avijjaṇḍakosaṃ paharati, desanāpi vineyyasantānagataṃ",
  "tika-s0403t:984_7": "avijjaṇḍakosaṃ paharati, yathāṭhāne ṭhātuṃ na deti.",
  "tika-s0403t:985_0": "Olambakasaṅkhātanti olambakasuttasaṅkhātaṃ. “Pala”nti hi tassa suttassa nāmaṃ. Cāretvā",
  "tika-s0403t:985_1": "dāruno heṭṭhā dosajānanatthaṃ ussāpetvā. Gaṇḍaṃ haratīti palagaṇḍoti etena “palena",
  "tika-s0403t:985_2": "gaṇḍahāro palagaṇḍoti pacchimapade uttarapadalopena niddeso”ti dasseti. Gahaṇaṭṭhāneti",
  "tika-s0403t:985_3": "hatthena gahetabbaṭṭhāne. Sammadeva khipīyanti etena kāyaduccaritādīnīti saṅkhepo,",
  "tika-s0403t:985_4": "pabbajjāva saṅkhepo pabbajjāsaṅkhepo. Tena vipassanaṃ anuyuñjantassa puggalassa ajānantasseva",
  "tika-s0403t:985_5": "āsavānaṃ parikkhayo idha vipassanānisaṃsoti adhippeto.",
  "tika-s0403t:986_0": "Hemantikena kāraṇabhūtena, bhummatthe vā etaṃ karaṇavacanaṃ, hemantiketi attho. Paṭippassambhantīti",
  "tika-s0403t:986_1": "paṭippassaddhaphalāni honti. Tenāha “pūtikāni bhavantī”ti. Mahāsamuddo viya sāsanaṃ",
  "tika-s0403t:986_2": "agādhagambhīrabhāvato. Nāvā viya yogāvacaro mahoghuttarato. Pariyāyanaṃ viyāti parito",
  "tika-s0403t:986_3": "aparāparaṃ yāyanaṃ viya. Khajjamānānanti khādantena viya udakena khepiyamānabandhanānaṃ.",
  "tika-s0403t:986_4": "Tanubhāvoti pariyuṭṭhānapavattiyā asamatthatāya dubbalabhāvo. Vipassanāñāṇapītipāmojjehīti",
  "tika-s0403t:986_5": "vipassanāñāṇasamuṭṭhitehi pītipāmojjehi. Okkhāyamāneti vipassanākammaṭṭhāne vīthippaṭipāṭiyā",
  "tika-s0403t:986_6": "okkhāyamāne, paṭisaṅkhānupassanāya vā okkhāyamāne. Saṅkhārupekkhāya pakkhāyamāne.",
  "tika-s0403t:986_7": "Dubbalatā dīpitā “appakasireneva saṃyojanāni paṭippassambhanti, pūtikāni bhavantī”ti vuttattā.",
  "tika-s0403t:987": "Bhāvanāsuttavaṇṇanā niṭṭhitā.",
  "tika-s0403t:988": "8-9. Aggikkhandhopamasuttādivaṇṇanā",
  "tika-s0403t:989_0": "72-73. Aṭṭhame passatha nūti api passatha. Mahantanti vipulaṃ. Aggikkhandhanti aggisamūhaṃ.",
  "tika-s0403t:989_1": "Ādittanti padittaṃ. Sampajjalitanti samantato pajjalitaṃ accivipphuliṅgāni muñcantaṃ.",
  "tika-s0403t:989_2": "Sajotibhūtanti samantato uṭṭhitāhi jālāhi ekappabhāsamudayabhūtaṃ. Taṃ kiṃ maññathāti",
  "tika-s0403t:989_3": "taṃ idāni mayā vuccamānatthaṃ kiṃ maññathāti anumatiggahaṇatthaṃ pucchati. Yadettha",
  "tika-s0403t:989_4": "satthā aggikkhandhāliṅganaṃ kaññāliṅganañca ānesi, tamatthaṃ vibhāvetuṃ “ārocayāmī”tiādimāha.",
  "tika-s0403t:990_0": "Dussīlassāti nissīlassa sīlavirahitassa. Pāpadhammassāti dussīlattā eva hīnajjhāsayatāya",
  "tika-s0403t:990_1": "lāmakasabhāvassa. Asucisaṅkassarasamācārassāti aparisuddhatāya asuci hutvā saṅkāya",
  "tika-s0403t:990_2": "saritabbasamācārassa. Dussīlo hi kiñcideva asāruppaṃ disvā “idaṃ asukena kataṃ bhavissatī”ti",
  "tika-s0403t:990_3": "paresaṃ āsaṅkā hoti. Kenacideva karaṇīyena mantayante bhikkhū disvā “kacci nu kho",
  "tika-s0403t:990_4": "ime mayā katakammaṃ jānitvā mantentī”ti attanoyeva saṅkāya saritabbasamācāro. Paṭicchannakammantassāti",
  "tika-s0403t:990_5": "lajjitabbatāya paṭicchādetabbakammantassa. Assamaṇassāti na samaṇassa. Salākaggahaṇādīsu",
  "tika-s0403t:990_6": "“ahampi samaṇo”ti micchāpaṭiññāya samaṇapaṭiññassa. Aseṭṭhacāritāya abrahmacārissa.",
  "tika-s0403t:990_7": "Uposathādīsu “ahampi brahmacārī”ti micchāpaṭiññāya brahmacāripaṭiññassa. Pūtinā kammena",
  "tika-s0403t:990_8": "sīlavipattiyā anto anupaviṭṭhattā antopūtikassa. Chadvārehi rāgādikilesānussavanena",
  "tika-s0403t:990_9": "tintattā avassutassa. Sañjātarāgādikacavarattā sīlavantehi chaḍḍetabbattā ca kasambujātassa.",
  "tika-s0403t:991_0": "Vālarajjuyāti vālehi katarajjuyā. Sā hi kharatarā hoti. Ghaṃseyyāti mathanavasena",
  "tika-s0403t:991_1": "ghaṃseyya. Teladhotāyāti telena nisitāya. Paccorasminti patiurasmiṃ, abhimukhe uramajjheti",
  "tika-s0403t:991_2": "adhippāyo. Ayosaṅkunāti saṇḍāsena. Pheṇuddehakanti pheṇaṃ uddehetvā uddehetvā, anekavāraṃ",
  "tika-s0403t:991_3": "pheṇaṃ uṭṭhāpetvāti attho. Evamettha saṅkhepato pāḷivaṇṇanā veditabbā. Navamaṃ uttānameva.",
  "tika-s0403t:992": "Aggikkhandhopamasuttādivaṇṇanā niṭṭhitā.",
  "tika-s0403t:993": "10. Arakasuttavaṇṇanā",
  "tika-s0403t:994_0": "74. Dasame parittanti ittaraṃ. Tenāha “appaṃ thoka”nti. Pabandhānupacchedassa paccayabhāvo",
  "tika-s0403t:994_1": "idha jīvitassa raso kiccanti adhippetanti āha “sarasaparittatāyapī”ti. Tadadhīnavuttitāyapi",
  "tika-s0403t:994_2": "hi “yo, bhikkhave, ciraṃ jīvati, so vassasataṃ appaṃ vā bhiyyo”ti vacanato parittaṃ",
  "tika-s0403t:994_3": "khaṇaparittatāyapi. Paramatthato hi atiparitto sattānaṃ jīvitakkhaṇo ekacittakkhaṇappavattimattoyeva.",
  "tika-s0403t:994_4": "Yathā nāma rathacakkaṃ pavattamānampi ekeneva nemippadesena pavattati, tiṭṭhamānampi",
  "tika-s0403t:994_5": "ekeneva tiṭṭhati, evamevaṃ ekacittakkhaṇikaṃ sattānaṃ jīvitaṃ tasmiṃ citte niruddhamatte",
  "tika-s0403t:994_6": "satto niruddhoti vuccati. Yathāha “atīte cittakkhaṇe jīvittha na jīvati na jīvissati.",
  "tika-s0403t:994_7": "Anāgate cittakkhaṇe na jīvittha na jīvati jīvissati. Paccuppanne cittakkhaṇe na jīvittha",
  "tika-s0403t:994_8": "jīvati na jīvissati.",
  "tika-s0403t:995": "“Jīvitaṃ attabhāvo ca, sukhadukkhā ca kevalā;",
  "tika-s0403t:996": "Ekacittasamāyuttā, lahuso vattate khaṇo.",
  "tika-s0403t:997": "“Ye niruddhā marantassa, tiṭṭhamānassa vā idha;",
  "tika-s0403t:998": "Sabbepi sadisā khandhā, gatā appaṭisandhikā.",
  "tika-s0403t:999": "“Anibbattena na jāto, paccuppannena jīvati;",
  "tika-s0403t:1000": "Cittabhaṅgā mato loko, paññatti paramatthiyā”ti. ;",
  "tika-s0403t:1001_0": "Lahusanti lahukaṃ. Tenāha “lahuṃ uppajjitvā nirujjhanato lahusa”nti. Parittaṃ lahusanti",
  "tika-s0403t:1001_1": "ubhayaṃ panetaṃ appakassa vevacanaṃ. Yañhi appakaṃ, taṃ parittañceva lahukañca hoti.",
  "tika-s0403t:1001_2": "Idha pana āyuno adhippetattā rassanti vuttaṃ hoti. Mantāyanti karaṇatthe etaṃ bhummavacananti",
  "tika-s0403t:1001_3": "āha “mantāya boddhabbaṃ, paññāya jānitabbanti attho”ti. Mantāyanti vā manteyyanti",
  "tika-s0403t:1001_4": "vuttaṃ hoti, mantetabbaṃ mantāya upaparikkhitabbanti attho. Paññāya jānitabbanti",
  "tika-s0403t:1001_5": "jānitabbaṃ jīvitassa parittabhāvo bahudukkhādibhāvo. Jānitvā ca pana sabbapalibodhe",
  "tika-s0403t:1001_6": "chinditvā kattabbaṃ kusalaṃ, caritabbaṃ brahmacariyaṃ. Yasmā itthi jātassa amaraṇaṃ,",
  "tika-s0403t:1001_7": "appaṃ vā bhiyyo vassasatato upari appaṃ aññaṃ vassasataṃ appatvā vīsaṃ vā tiṃsaṃ",
  "tika-s0403t:1001_8": "vā cattālīsaṃ vā paṇṇāsaṃ vā saṭṭhi vā vassāni jīvati, evaṃdīghāyuko pana atidullabho.",
  "tika-s0403t:1001_9": "“Asuko hi evaṃ ciraṃ jīvatī”ti tattha tattha gantvā daṭṭhabbo hoti. Tattha visākhā",
  "tika-s0403t:1001_10": "upāsikā vīsasataṃ jīvati, tathā pokkharasātibrāhmaṇo, brahmāyubrāhmaṇo, bāvariyabrāhmaṇo,",
  "tika-s0403t:1001_11": "ānandatthero, mahākassapattheroti. Anuruddhatthero pana vassasatañceva paṇṇāsañca",
  "tika-s0403t:1001_12": "vassāni. Bākulatthero vassasatañceva saṭṭhi ca vassāni, ayaṃ sabbadīghāyuko, sopi",
  "tika-s0403t:1001_13": "dve vassasatāni na jīvi.",
  "tika-s0403t:1002": "Arakasuttavaṇṇanā niṭṭhitā.",
  "tika-s0403t:1003": "Mahāvaggavaṇṇanā niṭṭhitā.",
  "tika-s0403t:1004": "8. Vinayavaggo",
  "tika-s0403t:1005": "1-8. Paṭhamavinayadharasuttādivaṇṇanā",
  "tika-s0403t:1006_0": "75-82. Aṭṭhamassa paṭhamaṃ dutiyañca uttānatthameva. Tatiye vinayalakkhaṇe patiṭṭhito",
  "tika-s0403t:1006_1": "lajjibhāvena vinayalakkhaṇe ṭhito hoti. Alajjī hi bahussutopi samāno lābhagarukatāya",
  "tika-s0403t:1006_2": "tantiṃ visaṃvādetvā uddhammaṃ ubbinayaṃ satthusāsanaṃ dīpetvā sāsane mahantaṃ upaddavaṃ",
  "tika-s0403t:1006_3": "karoti, saṅghabhedampi saṅgharājimpi uppādeti. Lajjī pana kukkuccako sikkhākāmo jīvitahetupi",
  "tika-s0403t:1006_4": "tantiṃ avisaṃvādetvā dhammameva vinayameva ca dīpeti, satthusāsanaṃ garuṃ katvā ṭhapeti.",
  "tika-s0403t:1006_5": "Evaṃ yo lajjī, so vinayaṃ ajahanto avokkamantova lajjibhāvena vinayalakkhaṇe ṭhito hoti patiṭṭhito.",
  "tika-s0403t:1007_0": "Asaṃhīroti ettha saṃhīro nāma yo pāḷiyaṃ vā aṭṭhakathāyaṃ vā heṭṭhā vā uparito vā",
  "tika-s0403t:1007_1": "padapaṭipāṭiyā vā pucchiyamāno vitthunati vipphandati, saṇṭhātuṃ na sakkoti, yaṃ",
  "tika-s0403t:1007_2": "yaṃ parena vuccati, taṃ taṃ anujānāti, sakavādaṃ chaḍḍetvā paravādaṃ gaṇhāti. Yo",
  "tika-s0403t:1007_3": "pana pāḷiyaṃ vā aṭṭhakathāyaṃ vā heṭṭhupariyavasena vā padapaṭipāṭiyā vā pucchiyamāno",
  "tika-s0403t:1007_4": "na vitthunati na vipphandati, ekekalomaṃ saṇḍāsena gaṇhanto viya “evaṃ mayaṃ vadāma,",
  "tika-s0403t:1007_5": "evaṃ no ācariyā vadantī”ti vissajjeti. Yamhi pāḷi ca pāḷivinicchayo ca suvaṇṇabhājane",
  "tika-s0403t:1007_6": "pakkhittasīhavasā viya parikkhayaṃ pariyādānaṃ agacchanto tiṭṭhati, ayaṃ vuccati",
  "tika-s0403t:1007_7": "asaṃhīro. Yasmā pana evarūpo yaṃ yaṃ parena vuccati, taṃ taṃ nānujānāti, attanā suvinicchinitaṃ",
  "tika-s0403t:1007_8": "katvā gahitaṃ aviparītamatthaṃ na vissajjeti, tasmā vuttaṃ “na sakkoti gahitaggahaṇaṃ",
  "tika-s0403t:1007_9": "vissajjāpetu”nti. Catutthādīni suviññeyyāni.",
  "tika-s0403t:1008": "Paṭhamavinayadharasuttādivaṇṇanā niṭṭhitā.",
  "tika-s0403t:1009": "9. Satthusāsanasuttavaṇṇanā",
  "tika-s0403t:1010_0": "83. Navame vivekaṭṭhoti vivitto. Tenāha “dūrībhūto”ti. Satiavippavāse ṭhitoti kammaṭṭhāne",
  "tika-s0403t:1010_1": "satiṃ avijahitvā ṭhito. Pesitattoti kāye ca jīvite ca anapekkhatāya nibbānaṃ pesitacitto",
  "tika-s0403t:1010_2": "tanninno tappoṇo tappabbhāro.",
  "tika-s0403t:1011": "Satthusāsanasuttavaṇṇanā niṭṭhitā.",
  "tika-s0403t:1012": "10. Adhikaraṇasamathasuttavaṇṇanā",
  "tika-s0403t:1013_0": "84. Dasame adhikarīyanti etthāti adhikaraṇāni. Ke adhikarīyanti? Samathā. Kathaṃ",
  "tika-s0403t:1013_1": "adhikarīyanti? Samanavasena. Tasmā te tesaṃ samanavasena pavattantīti āha “adhikaraṇāni",
  "tika-s0403t:1013_2": "samentī”tiādi. Uppannānaṃ uppanānanti uṭṭhitānaṃ uṭṭhitānaṃ. Samathatthanti samanatthaṃ.",
  "tika-s0403t:1013_3": "Dīghanikāye saṅgītisuttavaṇṇanāyampi vitthāratoyevāti etthāyaṃ vitthāranayo – adhikaraṇesu",
  "tika-s0403t:1013_4": "tāva dhammoti vā adhammoti vā aṭṭhārasahi vatthūhi vivadantānaṃ bhikkhūnaṃ yo vivādo,",
  "tika-s0403t:1013_5": "idaṃ vivādādhikaraṇaṃ nāma. Sīlavipattiyā vā ācāradiṭṭhiājīvavipattiyā vā anuvadantānaṃ",
  "tika-s0403t:1013_6": "yo anuvādo upavadanā ceva codanā ca, idaṃ anuvādādhikaraṇaṃ nāma. Mātikāyaṃ āgatā",
  "tika-s0403t:1013_7": "pañca, vibhaṅge dveti sattapi āpattikkhandhā, idaṃ āpattādhikaraṇaṃ nāma. Yaṃ saṅghassa",
  "tika-s0403t:1013_8": "apalokanādīnaṃ catunnaṃ kammānaṃ karaṇaṃ, idaṃ kiccādhikaraṇaṃ nāma.",
  "tika-s0403t:1014_0": "Tattha vivādādhikaraṇaṃ dvīhi samathehi sammati sammukhāvinayena ca yebhuyyasikāya",
  "tika-s0403t:1014_1": "ca. Sammukhāvinayeneva sammamānaṃ yasmiṃ vihāre uppannaṃ tasmiṃyeva vā, aññatra vūpasametuṃ",
  "tika-s0403t:1014_2": "gacchantānaṃ antarāmagge vā, yattha gantvā saṅghassa niyyātitaṃ, tattha saṅghena",
  "tika-s0403t:1014_3": "vā, saṅghe vūpasametuṃ asakkonte tattheva ubbāhikāya sammatapuggalehi vā vinicchitaṃ",
  "tika-s0403t:1014_4": "sammati. Evaṃ sammamāne ca panetasmiṃ yā saṅghasammukhato dhammasammukhato vinayasammukhatā",
  "tika-s0403t:1014_5": "puggalasammukhatā, ayaṃ sammukhāvinayo nāma. Tattha ca kārakasaṅghassa saṅghasāmaggivasena",
  "tika-s0403t:1014_6": "sammukhibhāvo saṅghasammukhatā. Sametabbassa vatthuno bhūtattā dhammasammukhatā.",
  "tika-s0403t:1014_7": "Yathā taṃ sametabbaṃ, tathevassa samanaṃ vinayasammukhatā. Yo ca vivadati, yena ca",
  "tika-s0403t:1014_8": "vivadati, tesaṃ ubhinnaṃ atthapaccatthikānaṃ sammukhībhāvo puggalasammukhatā. Ubbāhikāya",
  "tika-s0403t:1014_9": "vūpasame panettha saṅghasammukhatā parihāyati. Evaṃ tāva sammukhāvinayeneva sammati.",
  "tika-s0403t:1015_0": "Sace panevampi na sammati, atha naṃ ubbāhikāya sammatā bhikkhū “na mayaṃ sakkoma",
  "tika-s0403t:1015_1": "vūpasametu”nti saṅghasseva niyyātenti. Tato saṅgho pañcaṅgasamannāgataṃ bhikkhuṃ",
  "tika-s0403t:1015_2": "salākaggāhāpakaṃ sammannati, tena guḷhakavivaṭakasakaṇṇajappakesu tīsu salākaggāhakesu",
  "tika-s0403t:1015_3": "aññataravasena salākaṃ gāhāpetvā sannipatitāya parisāya dhammavādīnaṃ yebhuyyatāya",
  "tika-s0403t:1015_4": "yathā te dhammavādino vadanti, evaṃ vūpasantaṃ adhikaraṇaṃ sammukhāvinayena ca yebhuyyasikāya",
  "tika-s0403t:1015_5": "ca vūpasantaṃ hoti. Tattha sammukhāvinayo vuttanayo eva. Yaṃ pana yebhuyyasikākammassa",
  "tika-s0403t:1015_6": "karaṇaṃ, ayaṃ yebhuyyasikā nāma. Evaṃ vivādādhikaraṇaṃ dvīhi samathehi sammati.",
  "tika-s0403t:1016_0": "Anuvādādhikaraṇaṃ catūhi samathehi sammati sammukhāvinayena ca sativinayena ca amūḷhavinayena",
  "tika-s0403t:1016_1": "ca tassapāpiyasikāya ca. Sammukhāvinayeneva sammamānaṃ yo ca anuvadati, yañca anuvadati,",
  "tika-s0403t:1016_2": "tesaṃ vacanaṃ sutvā sace kāci āpatti natthi, ubho khamāpetvā, sace atthi ayaṃ nāmettha",
  "tika-s0403t:1016_3": "āpattīti evaṃ vinicchitaṃ vūpasammati. Tattha sammukhāvinayalakkhaṇaṃ vuttanayameva.",
  "tika-s0403t:1017_0": "Yadā pana khīṇāsavassa bhikkhuno amūlikāya sīlavipattiyā anuddhaṃsitassa sativinayaṃ",
  "tika-s0403t:1017_1": "yācamānassa saṅgho ñatticatutthena kammena sativinayaṃ deti, tadā sammukhāvinayena",
  "tika-s0403t:1017_2": "ca sativinayena ca vūpasantaṃ hoti. Dinne pana sativinaye puna tasmiṃ puggale kassaci",
  "tika-s0403t:1017_3": "anuvādo na ruhati. Yadā ummattako bhikkhu ummādavasena kate assāmaṇake ajjhācāre",
  "tika-s0403t:1017_4": "“saratāyasmā evarūpiṃ āpatti”nti bhikkhūhi codiyamāno “ummattakena me, āvuso, etaṃ",
  "tika-s0403t:1017_5": "kataṃ, nāhaṃ taṃ sarāmī”ti bhaṇantopi bhikkhūhi codiyamānova puna acodanatthāya amūḷhavinayaṃ",
  "tika-s0403t:1017_6": "yācati, saṅgho cassa ñatticatutthena kammena amūḷhavinayaṃ deti. Tadā sammukhāvinayena",
  "tika-s0403t:1017_7": "ca amūḷhavinayena ca vūpasantaṃ hoti. Dinne pana amūḷhavinaye puna tasmiṃ puggale",
  "tika-s0403t:1017_8": "kassaci tappaccayā anuvādo na ruhati. Yadā pana pārājikena vā pārājikasāmantena vā",
  "tika-s0403t:1017_9": "codiyamānassa aññenaññaṃ paṭicarato pāpussannatāya pāpiyassa puggalassa “sacāyaṃ",
  "tika-s0403t:1017_10": "acchinnamūlo bhavissati, sammā vattitvā osāraṇaṃ labhissati. Sace chinnamūlo, ayamevassa",
  "tika-s0403t:1017_11": "nāsanā bhavissatī”ti maññamāno saṅgho ñatticatutthena kammena tassapāpiyasikaṃ karoti,",
  "tika-s0403t:1017_12": "tadā sammukhāvinayena ca tassapāpiyasikāya ca vūpasantaṃ hotīti. Evaṃ anuvādādhikaraṇaṃ",
  "tika-s0403t:1017_13": "catūhi samathehi sammati.",
  "tika-s0403t:1018_0": "Āpattādhikaraṇaṃ tīhi samathehi sammati sammukhāvinayena ca paṭiññātakaraṇena ca",
  "tika-s0403t:1018_1": "tiṇavatthārakena ca. Tassa sammukhāvinayeneva vūpasamo natthi. Yadā pana ekassa vā",
  "tika-s0403t:1018_2": "bhikkhuno santike saṅghagaṇamajjhesu vā bhikkhu lahukaṃ āpattiṃ deseti, tadā āpattādhikaraṇaṃ",
  "tika-s0403t:1018_3": "sammukhāvinayena ca paṭiññātakaraṇena ca vūpasammati. Tattha sammukhāvinaye tāva",
  "tika-s0403t:1018_4": "yo ca deseti, yassa ca deseti, tesaṃ sammukhībhāvo puggalasammukhato. Sesaṃ vuttanayameva.",
  "tika-s0403t:1019_0": "Puggalassa ca gaṇassa ca desanākāle saṅghasammukhato parihāyati. Yaṃ panettha “ahaṃ,",
  "tika-s0403t:1019_1": "bhante, itthannāmaṃ āpattiṃ āpanno”ti ca “passasī”ti ca “āma, passāmī”ti ca paṭiññātāya",
  "tika-s0403t:1019_2": "“āyatiṃ saṃvareyyāsī”ti karaṇaṃ, taṃ paṭiññātakaraṇaṃ nāma. Saṅghādisese parivāsādiyācanā",
  "tika-s0403t:1019_3": "paṭiññā, parivāsādīnaṃ dānaṃ paṭiññātakaraṇaṃ nāma.",
  "tika-s0403t:1020_0": "Dvepakkhajātā pana bhaṇḍanakārakā bhikkhū bahuṃ assāmaṇakaṃ ajjhācāraṃ caritvā puna",
  "tika-s0403t:1020_1": "lajjidhamme uppanne “sace mayaṃ imāhi āpattīhi aññamaññaṃ kāressāma, siyāpi taṃ adhikaraṇaṃ",
  "tika-s0403t:1020_2": "kakkhaḷattāya vāḷattāya saṃvatteyyā”ti aññamaññaṃ āpattiyā kārāpane dosaṃ disvā yadā",
  "tika-s0403t:1020_3": "bhikkhū tiṇavatthārakakammaṃ karonti, tadā āpattādhikaraṇaṃ sammukhāvinayena ca tiṇavatthārakena",
  "tika-s0403t:1020_4": "ca sammati. Tatra hi yattakā hatthapāsūpagatā “na metaṃ khamatī”ti evaṃ diṭṭhāvikammaṃ",
  "tika-s0403t:1020_5": "akatvā “dukkaṭaṃ kammaṃ puna kātabbaṃ kamma”nti na ukkoṭenti, niddampi okkantā honti,",
  "tika-s0403t:1020_6": "sabbesaṃ ṭhapetvā thullavajjañca gihipaṭisaṃyuttañca sabbāpattiyo vuṭṭhahanti. Evaṃ",
  "tika-s0403t:1020_7": "āpattādhikaraṇaṃ tīhi samathehi sammati.",
  "tika-s0403t:1021_0": "Kiccādhikaraṇaṃ ekena samathena sammati sammukhāvinayeneva. Iti imāni cattāri adhikaraṇāni",
  "tika-s0403t:1021_1": "yathānurūpaṃ imehi sattahi samathehi sammanti. Tena vuttaṃ – “uppannuppannānaṃ adhikaraṇānaṃ",
  "tika-s0403t:1021_2": "samathāya vūpasamāya sammukhāvinayo dātabbo…pe… tiṇavatthārako”ti. Sesaṃ sabbattha uttānameva.",
  "tika-s0403t:1022": "Adhikaraṇasamathasuttavaṇṇanā niṭṭhitā.",
  "tika-s0403t:1023": "Vinayavaggavaṇṇanā niṭṭhitā.",
  "tika-s0403t:1024": "Iti manorathapūraṇiyā aṅguttaranikāya-aṭṭhakathāya",
  "tika-s0403t:1025": "Sattakanipātavaṇṇanāya anuttānatthadīpanā samattā."
}