{
  "atk-s0201a1:0": "1. Mūlapariyāyavaggo",
  "atk-s0201a1:1": "1. Mūlapariyāyasuttavaṇṇanā",
  "atk-s0201a1:2_0": "1. Yaṁ panetaṁ ‘‘evaṁ me suta’’ntiādikaṁ nidānaṁ. Tattha evanti nipātapadaṁ. Metiādīni",
  "atk-s0201a1:2_1": "nāmapadāni. Ukkaṭṭhāyaṁ viharatīti ettha vīti upasaggapadaṁ, haratīti ākhyātapadanti",
  "atk-s0201a1:2_2": "iminā tāva nayena padavibhāgo veditabbo.",
  "atk-s0201a1:3_0": "Atthato pana evaṁ-saddo tāva upamūpadesasampahaṁsanagarahaṇavacanasampaṭiggahākāranidassanāvadhāraṇādianekatthappabhedo.",
  "atk-s0201a1:3_1": "Tathāhesa – ‘‘evaṁ jātena maccena kattabbaṁ kusalaṁ bahu’’nti evamādīsu (dha. pa.",
  "atk-s0201a1:3_2": "53) upamāyaṁ āgato. ‘‘Evaṁ te abhikkamitabbaṁ, evaṁ te paṭikkamitabba’’ntiādīsu (a.",
  "atk-s0201a1:3_3": "ni. 4.122) upadese. ‘‘Evametaṁ bhagavā, evametaṁ sugatā’’tiādīsu (a. ni. 3.66) sampahaṁsane.",
  "atk-s0201a1:3_4": "‘‘Evamevaṁ panāyaṁ vasalī yasmiṁ vā tasmiṁ vā tassa muṇḍakassa samaṇakassa vaṇṇaṁ",
  "atk-s0201a1:3_5": "bhāsatī’’tiādīsu (saṁ. ni. 1.187) garahaṇe. ‘‘Evaṁ bhanteti kho te bhikkhū bhagavato",
  "atk-s0201a1:3_6": "paccassosu’’ntiādīsu (ma. ni. 1.1) vacanasampaṭiggahe. ‘‘Evaṁ byākho ahaṁ, bhante,",
  "atk-s0201a1:3_7": "bhagavatā dhammaṁ desitaṁ ājānāmī’’tiādīsu (ma. ni. 1.398) ākāre. ‘‘Ehi tvaṁ, māṇavaka,",
  "atk-s0201a1:3_8": "yena samaṇo ānando tenupasaṅkama, upasaṅkamitvā mama vacanena samaṇaṁ, ānandaṁ, appābādhaṁ",
  "atk-s0201a1:3_9": "appātaṅkaṁ lahuṭṭhānaṁ balaṁ phāsuvihāraṁ puccha – ‘subho māṇavo todeyyaputto, bhavantaṁ",
  "atk-s0201a1:3_10": "ānandaṁ, appābādhaṁ appātaṅkaṁ lahuṭṭhānaṁ balaṁ phāsuvihāraṁ pucchatī’ti, evañca",
  "atk-s0201a1:3_11": "vadehi sādhu kira bhavaṁ ānando yena subhassa māṇavassa todeyyaputtassa nivesanaṁ,",
  "atk-s0201a1:3_12": "tenupasaṅkamatu anukampaṁ upādāyā’’tiādīsu (dī. ni. 1.445) nidassane. ‘‘Taṁ kiṁ maññatha,",
  "atk-s0201a1:3_13": "kālāmā, ime dhammā kusalā vā akusalā vāti? Akusalā, bhante. Sāvajjā vā anavajjā vāti?",
  "atk-s0201a1:3_14": "Sāvajjā, bhante. Viññugarahitā vā viññuppasatthā vāti? Viññugarahitā, bhante. Samattā",
  "atk-s0201a1:3_15": "samādinnā ahitāya dukkhāya saṁvattanti no vā, kathaṁ vo ettha hotīti? Samattā, bhante,",
  "atk-s0201a1:3_16": "samādinnā ahitāya dukkhāya saṁvattanti, evaṁ no ettha hotī’’tiādīsu (a. ni. 3.66)",
  "atk-s0201a1:3_17": "avadhāraṇe. Svāyamidha ākāranidassanāvadhāraṇesu daṭṭhabbo.",
  "atk-s0201a1:4_0": "Tattha ākāraṭṭhena evaṁsaddena etamatthaṁ dīpeti – nānānayanipuṇaṁ anekajjhāsayasamuṭṭhānaṁ",
  "atk-s0201a1:4_1": "atthabyañjanasampannaṁ vividhapāṭihāriyaṁ dhammatthadesanāpaṭivedhagambhīraṁ sabbasattānaṁ",
  "atk-s0201a1:4_2": "sakasakabhāsānurūpato sotapathamāgacchantaṁ tassa bhagavato vacanaṁ sabbappakārena",
  "atk-s0201a1:4_3": "ko samattho viññātuṁ, sabbathāmena pana sotukāmataṁ janetvāpi evaṁ me sutaṁ, mayāpi",
  "atk-s0201a1:4_4": "ekenākārena sutanti.",
  "atk-s0201a1:5": "Nidassanaṭṭhena ‘‘nāhaṁ sayambhū, na mayā idaṁ sacchikata’’nti attānaṁ parimocento evaṁ me sutaṁ, mayāpi evaṁ sutanti idāni vattabbaṁ sakalaṁ suttaṁ nidasseti.",
  "atk-s0201a1:6_0": "Avadhāraṇaṭṭhena ‘‘etadaggaṁ, bhikkhave, mama sāvakānaṁ bhikkhūnaṁ bahussutānaṁ yadidaṁ",
  "atk-s0201a1:6_1": "ānando, gatimantānaṁ, satimantānaṁ, dhitimantānaṁ, upaṭṭhākānaṁ yadidaṁ ānando’’ti",
  "atk-s0201a1:6_2": "(a. ni. 1.219-223) evaṁ bhagavatā, ‘‘āyasmā ānando atthakusalo dhammakusalo byañjanakusalo",
  "atk-s0201a1:6_3": "niruttikusalo pubbāparakusalo’’ti (a. ni. 5.169) evaṁ dhammasenāpatinā ca pasatthabhāvānurūpaṁ",
  "atk-s0201a1:6_4": "attano dhāraṇabalaṁ dassento sattānaṁ sotukamyataṁ janeti ‘‘evaṁ me sutaṁ, tañca",
  "atk-s0201a1:6_5": "kho atthato vā byañjanato vā anūnamanadhikaṁ, evameva na aññathā daṭṭhabba’’nti.",
  "atk-s0201a1:7_0": "Me-saddo tīsu atthesu dissati. Tathā hissa ‘‘gāthābhigītaṁ me abhojaneyya’’ntiādīsu",
  "atk-s0201a1:7_1": "(su. ni. 81) mayāti attho. ‘‘Sādhu me, bhante bhagavā, saṁkhittena dhammaṁ desetū’’tiādīsu",
  "atk-s0201a1:7_2": "(saṁ. ni. 4.88) mayhanti attho. ‘‘Dhammadāyādā me, bhikkhave, bhavathā’’tiādīsu (ma.",
  "atk-s0201a1:7_3": "ni. 1.29) mamāti attho. Idha pana ‘‘mayā suta’’nti ca ‘‘mama suta’’nti ca atthadvaye yujjati.",
  "atk-s0201a1:8_0": "Sutanti ayaṁ suta-saddo saupasaggo ca anupasaggo ca gamana-vissuta-kilinna-upacitānuyoga-sotaviññeyya-sotadvārānusāraviññātādianekatthappabhedo.",
  "atk-s0201a1:8_1": "Tathā hissa ‘‘senāya pasuto’’tiādīsu gacchantoti attho. ‘‘Sutadhammassa passato’’tiādīsu",
  "atk-s0201a1:8_2": "(udā. 11) vissutadhammassāti attho, ‘‘avassutā avassutassāti’’ādīsu (pāci. 657) kilinnā",
  "atk-s0201a1:8_3": "kilinnassāti attho. ‘‘Tumhehi puññaṁ pasutaṁ anappaka’’ntiādīsu (khu. pā. 7.12) upacitanti",
  "atk-s0201a1:8_4": "attho. ‘‘Ye jhānapasutā dhīrā’’tiādīsu (dha. pa. 181) jhānānuyuttāti attho. ‘‘Diṭṭhaṁ",
  "atk-s0201a1:8_5": "sutaṁ muta’’ntiādīsu (ma. ni. 1.241) sotaviññeyyanti attho. ‘‘Sutadharo sutasannicayo’’tiādīsu",
  "atk-s0201a1:8_6": "(ma. ni. 1.339) sotadvārānusāraviññātadharoti attho. Idha panassa sotadvārānusārena",
  "atk-s0201a1:8_7": "‘‘upadhārita’’nti vā ‘‘upadhāraṇa’’nti vāti attho. Me-saddassa hi mayāti atthe sati",
  "atk-s0201a1:8_8": "‘‘evaṁ mayā sutaṁ sotadvārānusārena upadhārita’’nti yujjati. Mamāti atthe sati ‘‘evaṁ",
  "atk-s0201a1:8_9": "mama sutaṁ sotadvārānusārena upadhāraṇa’’nti yujjati.",
  "atk-s0201a1:9_0": "Evametesu tīsu padesu evanti sotaviññāṇādiviññāṇakiccanidassanaṁ. Meti vuttaviññāṇasamaṅgipuggalanidassanaṁ.",
  "atk-s0201a1:9_1": "Sutanti assavanabhāvappaṭikkhepato anūnānadhikāviparītaggahaṇanidassanaṁ. Tathā evanti",
  "atk-s0201a1:9_2": "tassā sotadvārānusārena pavattāya viññāṇavīthiyā nānappakārena ārammaṇe pavattibhāvappakāsanaṁ.",
  "atk-s0201a1:9_3": "Meti attappakāsanaṁ. Sutanti dhammappakāsanaṁ. Ayañhettha saṅkhepo ‘‘nānappakārena",
  "atk-s0201a1:9_4": "ārammaṇe pavattāya viññāṇavīthiyā mayā na aññaṁ kataṁ, idaṁ pana kataṁ, ayaṁ dhammo suto’’ti.",
  "atk-s0201a1:10": "Tathā evanti niddisitabbappakāsanaṁ. Meti puggalappakāsanaṁ. Sutanti puggalakiccappakāsanaṁ. Idaṁ vuttaṁ hoti – yaṁ suttaṁ niddisissāmi, taṁ mayā evaṁ sutanti.",
  "atk-s0201a1:11_0": "Tathā evanti yassa cittasantānassa nānākārappavattiyā nānatthabyañjanaggahaṇaṁ hoti,",
  "atk-s0201a1:11_1": "tassa nānākāraniddeso. Evanti hi ayaṁ ākārapaññatti, meti kattuniddeso, sutanti visayaniddeso.",
  "atk-s0201a1:11_2": "Ettāvatā nānākārappavattena cittasantānena taṁsamaṅgino kattuvisaye gahaṇasanniṭṭhānaṁ kataṁ hoti.",
  "atk-s0201a1:12_0": "Atha vā evanti puggalakiccaniddeso. Sutanti viññāṇakiccaniddeso. Meti ubhayakiccayuttapuggalaniddeso.",
  "atk-s0201a1:12_1": "Ayaṁ panettha saṅkhepo – mayā savanakiccaviññāṇasamaṅginā puggalena viññāṇavasena",
  "atk-s0201a1:12_2": "laddhasavanakiccavohārena sutanti.",
  "atk-s0201a1:13_0": "Tattha evanti ca meti ca saccikaṭṭhaparamatthavasena avijjamānapaññatti. Kiñhettha",
  "atk-s0201a1:13_1": "taṁ paramatthato atthi, yaṁ evanti vā meti vā niddesaṁ labhetha? Sutanti vijjamānapaññatti.",
  "atk-s0201a1:13_2": "Yañhi tamettha sotena upaladdhaṁ, taṁ paramatthato vijjamānanti.",
  "atk-s0201a1:14_0": "Tathā evanti ca meti ca taṁ taṁ upādāya vattabbato upādāpaññatti. Sutanti diṭṭhādīni",
  "atk-s0201a1:14_1": "upanidhāya vattabbato upanidhāpaññatti. Ettha ca evanti vacanena asammohaṁ dīpeti.",
  "atk-s0201a1:14_2": "Na hi sammūḷho nānappakārapaṭivedhasamattho hoti. Sutanti vacanena sutassa asammosaṁ",
  "atk-s0201a1:14_3": "dīpeti. Yassa hi sutaṁ sammuṭṭhaṁ hoti , na so kālantarena mayā sutanti paṭijānāti.",
  "atk-s0201a1:14_4": "Iccassa asammohena paññāsiddhi, asammosena pana satisiddhi. Tattha paññā pubbaṅgamāya",
  "atk-s0201a1:14_5": "satiyā byañjanāvadhāraṇasamatthatā, satipubbaṅgamāya paññāya atthapaṭivedhasamatthatā,",
  "atk-s0201a1:14_6": "tadubhayasamatthatāyogena atthabyañjanasampannassa dhammakosassa anupālanasamatthato",
  "atk-s0201a1:14_7": "dhammabhaṇḍāgārikattasiddhi.",
  "atk-s0201a1:15_0": "Aparo nayo – evanti vacanena yoniso manasikāraṁ dīpeti, ayoniso manasikaroto hi nānappakārapaṭivedhābhāvato.",
  "atk-s0201a1:15_1": "Sutanti vacanena avikkhepaṁ dīpeti, vikkhittacittassa savanābhāvato. Tathā hi vikkhittacitto",
  "atk-s0201a1:15_2": "puggalo sabbasampattiyā vuccamānopi ‘‘na mayā sutaṁ, puna bhaṇathā’’ti bhaṇati. Yoniso",
  "atk-s0201a1:15_3": "manasikārena cettha attasammāpaṇidhiṁ pubbe ca katapuññataṁ sādheti, sammā apaṇihitattassa",
  "atk-s0201a1:15_4": "pubbe akatapuññassa vā tadabhāvato. Avikkhepena pana saddhammassavanaṁ sappurisūpanissayañca",
  "atk-s0201a1:15_5": "sādheti. Na hi vikkhittacitto sotuṁ sakkoti, na ca sappurise anupassayamānassa savanaṁ atthīti.",
  "atk-s0201a1:16_0": "Aparo nayo – yasmā evanti yassa cittasantānassa nānākārappavattiyā nānatthabyañjanaggahaṇaṁ",
  "atk-s0201a1:16_1": "hoti, tassa nānākāraniddesoti vuttaṁ. So ca evaṁ bhaddako ākāro na sammā appaṇihitattano",
  "atk-s0201a1:16_2": "pubbe akatapuññassa vā hoti, tasmā evanti iminā bhaddakena ākārena pacchimacakkadvayasampattiṁ",
  "atk-s0201a1:16_3": "attano dīpeti, sutanti savanayogena purimacakkadvayasampattiṁ. Na hi appatirūpadese",
  "atk-s0201a1:16_4": "vasato sappurisūpanissayavirahitassa vā savanaṁ atthi. Iccassa pacchimacakkadvayasiddhiyā",
  "atk-s0201a1:16_5": "āsayasuddhi siddhā hoti. Purimacakkadvayasiddhiyā payogasuddhi. Tāya ca āsayasuddhiyā",
  "atk-s0201a1:16_6": "adhigamabyattisiddhi, payogasuddhiyā āgamabyattisiddhi. Iti payogāsayasuddhassa āgamādhigamasampannassa",
  "atk-s0201a1:16_7": "vacanaṁ aruṇuggaṁ viya sūriyassa udayato yonisomanasikāro viya ca kusalakammassa",
  "atk-s0201a1:16_8": "arahati bhagavato vacanassa pubbaṅgamaṁ bhavitunti ṭhāne nidānaṁ ṭhapento evaṁ me sutantiādimāha.",
  "atk-s0201a1:17_0": "Aparo nayo – evanti iminā nānappakārapaṭivedhadīpakena vacanena attano atthapaṭibhānapaṭisambhidāsampattisabbhāvaṁ",
  "atk-s0201a1:17_1": "dīpeti. Sutanti iminā sotabbabhedapaṭivedhadīpakena dhammaniruttipaṭisambhidāsampattisabbhāvaṁ",
  "atk-s0201a1:17_2": ". Evanti ca idaṁ yonisomanasikāradīpakaṁ vacanaṁ bhāsamāno – ‘‘ete mayā dhammā manasānupekkhitā",
  "atk-s0201a1:17_3": "diṭṭhiyā suppaṭividdhā’’ti dīpeti. Sutanti idaṁ savanayogadīpakaṁ vacanaṁ bhāsamāno",
  "atk-s0201a1:17_4": "– ‘‘bahū mayā dhammā sutā dhātā vacasā paricitā’’ti dīpeti. Tadubhayenapi atthabyañjanapāripūriṁ",
  "atk-s0201a1:17_5": "dīpento savane ādaraṁ janeti. Atthabyañjanaparipuṇṇañhi dhammaṁ ādarena assuṇanto",
  "atk-s0201a1:17_6": "mahatā hitā paribāhiro hotīti ādaraṁ janetvā sakkaccaṁ dhammo sotabboti.",
  "atk-s0201a1:18_0": "‘‘Evaṁ me suta’’nti iminā pana sakalena vacanena āyasmā ānando tathāgatappaveditaṁ",
  "atk-s0201a1:18_1": "dhammaṁ attano adahanto asappurisabhūmiṁ atikkamati, sāvakattaṁ paṭijānanto sappurisabhūmiṁ",
  "atk-s0201a1:18_2": "okkamati. Tathā asaddhammā cittaṁ vuṭṭhāpeti, saddhamme cittaṁ patiṭṭhāpeti. ‘‘Kevalaṁ",
  "atk-s0201a1:18_3": "sutamevetaṁ mayā tasseva pana bhagavato vacana’’nti dīpento attānaṁ parimoceti, satthāraṁ",
  "atk-s0201a1:18_4": "apadisati, jinavacanaṁ appeti, dhammanettiṁ patiṭṭhāpeti.",
  "atk-s0201a1:19_0": "Apica ‘‘evaṁ me suta’’nti attanā uppāditabhāvaṁ appaṭijānanto purimavacanaṁ vivaranto",
  "atk-s0201a1:19_1": "‘‘sammukhā paṭiggahitamidaṁ mayā tassa bhagavato catuvesārajjavisāradassa dasabaladharassa",
  "atk-s0201a1:19_2": "āsabhaṭṭhānaṭṭhāyino sīhanādanādino sabbasattuttamassa dhammissarassa dhammarājassa",
  "atk-s0201a1:19_3": "dhammādhipatino dhammadīpassa dhammasaraṇassa saddhammavaracakkavattino sammāsambuddhassa",
  "atk-s0201a1:19_4": "vacanaṁ, na ettha atthe vā dhamme vā pade vā byañjane vā kaṅkhā vā vimati vā kattabbā’’ti",
  "atk-s0201a1:19_5": "sabbadevamanussānaṁ imasmiṁ dhamme assaddhiyaṁ vināseti, saddhāsampadaṁ uppādetīti. Tenetaṁ vuccati –",
  "atk-s0201a1:20": "‘‘Vināsayati assaddhaṁ, saddhaṁ vaḍḍheti sāsane;",
  "atk-s0201a1:21": "Evaṁ me sutamiccevaṁ, vadaṁ gotamasāvako’’ti.",
  "atk-s0201a1:22": "Ekanti gaṇanaparicchedaniddeso. Samayanti paricchinnaniddeso. Ekaṁ samayanti aniyamitaparidīpanaṁ. Tattha samayasaddo –",
  "atk-s0201a1:23": "Samavāye khaṇe kāle, samūhe hetudiṭṭhisu;",
  "atk-s0201a1:24": "Paṭilābhe pahāne ca, paṭivedhe ca dissati.",
  "atk-s0201a1:25_0": "Tathā hissa ‘‘appeva nāma svepi upasaṅkameyyāma kālañca samayañca upādāyā’’ti evamādīsu",
  "atk-s0201a1:25_1": "(dī. ni. 1.447) samavāyo attho. ‘‘Ekova kho, bhikkhave, khaṇo ca samayo ca brahmacariyavāsāyā’’tiādīsu",
  "atk-s0201a1:25_2": "(a. ni. 8.29) khaṇo. ‘‘Uṇhasamayo pariḷāhasamayo’’tiādīsu (pāci. 358) kālo. ‘‘Mahāsamayo",
  "atk-s0201a1:25_3": "pavanasmi’’ntiādīsu samūho. ‘‘Samayopi kho te, bhaddāli, appaṭividdho ahosi, bhagavā",
  "atk-s0201a1:25_4": "kho sāvatthiyaṁ viharati, bhagavāpi maṁ jānissati, ‘bhaddāli, nāma bhikkhu satthusāsane",
  "atk-s0201a1:25_5": "sikkhāya na paripūrakārī’ti, ayampi kho te, bhaddāli, samayo appaṭividdho ahosī’’tiādīsu",
  "atk-s0201a1:25_6": "(ma. ni. 2.135) hetu . ‘‘Tena kho pana samayena uggāhamāno paribbājako samaṇamuṇḍikāputto",
  "atk-s0201a1:25_7": "samayappavādake tindukācīre ekasālake mallikāya ārāme paṭivasatī’’tiādīsu (ma. ni. 2.260) diṭṭhi.",
  "atk-s0201a1:26": "‘‘Diṭṭhe dhamme ca yo attho, yo cattho samparāyiko;",
  "atk-s0201a1:27": "Atthābhisamayā dhīro, paṇḍitoti pavuccatī’’ti. –",
  "atk-s0201a1:28_0": "Ādīsu (saṁ. ni. 1.129) paṭilābho. ‘‘Sammā mānābhisamayā antamakāsi dukkhassā’’tiādīsu",
  "atk-s0201a1:28_1": "(ma. ni. 1.24) pahānaṁ. ‘‘Dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho",
  "atk-s0201a1:28_2": "abhisamayaṭṭho’’tiādīsu (paṭi. ma. 3.1) paṭivedho. Idha panassa kālo attho. Tena",
  "atk-s0201a1:28_3": "saṁvacchara-utu-māsaḍḍhamāsa-ratti-diva-pubbaṇha-majjhanhika-sāyanha- paṭhamamajjhimapacchimayāma-muhuttādīsu",
  "atk-s0201a1:28_4": "kālappabhedabhūtesu samayesu ekaṁ samayanti dīpeti.",
  "atk-s0201a1:29_0": "Tattha kiñcāpi etesu saṁvaccharādīsu samayesu yaṁ yaṁ suttaṁ yamhi yamhi saṁvacchare",
  "atk-s0201a1:29_1": "utumhi māse pakkhe rattibhāge divasabhāge vā vuttaṁ, sabbaṁ taṁ therassa suviditaṁ",
  "atk-s0201a1:29_2": "suvavatthāpitaṁ paññāya. Yasmā pana ‘‘evaṁ me sutaṁ asukasaṁvacchare asukautumhi",
  "atk-s0201a1:29_3": "asukamāse asukapakkhe asukarattibhāge asukadivasabhāge vā’’ti evaṁ vutte na sakkā",
  "atk-s0201a1:29_4": "sukhena dhāretuṁ vā uddisituṁ vā uddisāpetuṁ vā, bahu ca vattabbaṁ hoti, tasmā ekeneva",
  "atk-s0201a1:29_5": "padena tamatthaṁ samodhānetvā ‘‘ekaṁ samaya’’nti āha.",
  "atk-s0201a1:30_0": "Ye vā ime gabbhokkantisamayo jātisamayo saṁvegasamayo abhinikkhamanasamayo dukkarakārikasamayo",
  "atk-s0201a1:30_1": "māravijayasamayo abhisambodhisamayo diṭṭhadhammasukhavihārasamayo desanāsamayo parinibbānasamayoti",
  "atk-s0201a1:30_2": "evamādayo bhagavato devamanussesu ativiya suppakāsā anekakālappabhedā eva samayā,",
  "atk-s0201a1:30_3": "tesu samayesu desanāsamayasaṅkhātaṁ ekaṁ samayanti dīpeti. Yo cāyaṁ ñāṇakaruṇākiccasamayesu",
  "atk-s0201a1:30_4": "aruṇākiccasamayo, attahitaparahitapaṭipattisamayesu parahitapaṭipattisamayo, sannipatitānaṁ",
  "atk-s0201a1:30_5": "karaṇīyadvayasamayesu dhammikathāsamayo, desanāpaṭipattisamayesu desanāsamayo, tesupi",
  "atk-s0201a1:30_6": "samayesu aññataraṁ sandhāya ‘‘ekaṁ samaya’’nti āha.",
  "atk-s0201a1:31_0": "Kasmā panettha yathā abhidhamme ‘‘yasmiṁ samaye kāmāvacara’’nti ca ito aññesu suttapadesu",
  "atk-s0201a1:31_1": "‘‘yasmiṁ samaye, bhikkhave, bhikkhu vivicceva kāmehī’’ti ca bhummavacanena niddeso",
  "atk-s0201a1:31_2": "kato, vinaye ca ‘‘tena samayena buddho bhagavā’’ti karaṇavacanena, tathā akatvā ‘‘ekaṁ",
  "atk-s0201a1:31_3": "samaya’’nti upayogavacananiddeso katoti. Tattha tathā idha ca aññathā atthasambhavato.",
  "atk-s0201a1:31_4": "Tattha hi abhidhamme ito aññesu suttapadesu ca adhikaraṇattho bhāvenabhāvalakkhaṇattho",
  "atk-s0201a1:31_5": "ca sambhavati. Adhikaraṇañhi kālattho ca samūhattho ca samayo, tattha vuttānaṁ phassādidhammānaṁ",
  "atk-s0201a1:31_6": "khaṇasamavāyahetusaṅkhātassa ca samayassa bhāvena tesaṁ bhāvo lakkhīyati, tasmā tadatthajotanatthaṁ",
  "atk-s0201a1:31_7": "tattha bhummavacananiddeso kato.",
  "atk-s0201a1:32_0": "Vinaye ca hetuattho karaṇattho ca sambhavati. Yo hi so sikkhāpadapaññattisamayo sāriputtādīhipi",
  "atk-s0201a1:32_1": "dubbiññeyyo, tena samayena hetubhūtena karaṇabhūtena ca sikkhāpadāni paññāpayanto",
  "atk-s0201a1:32_2": "sikkhāpadapaññattihetuñca apekkhamāno bhagavā tattha tattha vihāsi, tasmā tadatthajotanatthaṁ",
  "atk-s0201a1:32_3": "tattha karaṇavacanena niddeso kato.",
  "atk-s0201a1:33_0": "Idha pana aññasmiñca evaṁjātike accantasaṁyogattho sambhavati. Yañhi samayaṁ bhagavā",
  "atk-s0201a1:33_1": "imaṁ aññaṁ vā suttantaṁ desesi, accantameva taṁ samayaṁ karuṇāvihārena vihāsi, tasmā",
  "atk-s0201a1:33_2": "tadatthajotanatthaṁ idha upayogavacananiddeso katoti.",
  "atk-s0201a1:34": "Tenetaṁ vuccati –",
  "atk-s0201a1:35": "‘‘Taṁ taṁ atthamapekkhitvā, bhummena karaṇena ca;",
  "atk-s0201a1:36": "Aññatra samayo vutto, upayogena so idhā’’ti.",
  "atk-s0201a1:37_0": "Porāṇā pana vaṇṇayanti – ‘‘tasmiṁ samaye’’ti vā – ‘‘tena samayenā’’ti vā – ‘‘ekaṁ",
  "atk-s0201a1:37_1": "samaya’’nti vā abhilāpamattabhedo esa, sabbattha bhummameva atthoti. Tasmā ‘‘ekaṁ",
  "atk-s0201a1:37_2": "samaya’’nti vuttepi ‘‘ekasmiṁ samaye’’ti attho veditabbo.",
  "atk-s0201a1:38": "Bhagavāti garu. Garuñhi loke ‘‘bhagavā’’ti vadanti. Ayañca sabbaguṇavisiṭṭhatāya sabbasattānaṁ garu, tasmā ‘‘bhagavā’’ti veditabbo. Porāṇehipi vuttaṁ –",
  "atk-s0201a1:39": "‘‘Bhagavāti vacanaṁ seṭṭhaṁ, bhagavāti vacanamuttamaṁ;",
  "atk-s0201a1:40": "Garugāravayutto so, bhagavā tena vuccatī’’ti.",
  "atk-s0201a1:41": "Apica –",
  "atk-s0201a1:42": "‘‘Bhāgyavā bhaggavā yutto, bhagehi ca vibhattavā;",
  "atk-s0201a1:43": "Bhattavā vantagamano, bhavesu bhagavā tato’’ti. –",
  "atk-s0201a1:44": "Imissā gāthāya vasenassa padassa vitthārato attho veditabbo. So ca visuddhimagge buddhānussatiniddese vuttoyeva.",
  "atk-s0201a1:45_0": "Ettāvatā cettha evaṁ me sutanti vacanena yathāsutaṁ dhammaṁ dassento bhagavato dhammasarīraṁ",
  "atk-s0201a1:45_1": "paccakkhaṁ karoti. Tena – ‘‘nayidaṁ atikkantasatthukaṁ pāvacanaṁ, ayaṁ vo satthā’’ti",
  "atk-s0201a1:45_2": "satthu adassanena ukkaṇṭhitaṁ janaṁ samassāseti.",
  "atk-s0201a1:46_0": "Ekaṁ samayaṁ bhagavāti vacanena tasmiṁ samaye bhagavato avijjamānabhāvaṁ dassento",
  "atk-s0201a1:46_1": "rūpakāyaparinibbānaṁ sādheti. Tena ‘‘evaṁvidhassa nāma ariyadhammassa desako dasabaladharo",
  "atk-s0201a1:46_2": "vajirasaṅghātasamānakāyo, sopi bhagavā parinibbuto, kena aññena jīvite āsā janetabbā’’ti",
  "atk-s0201a1:46_3": "jīvitamadamattaṁ janaṁ saṁvejeti, saddhamme cassa ussāhaṁ janeti.",
  "atk-s0201a1:47": "Evanti ca bhaṇanto desanāsampattiṁ niddisati. Me sutanti sāvakasampattiṁ. Ekaṁ samayanti kālasampattiṁ. Bhagavāti desakasampattiṁ.",
  "atk-s0201a1:48_0": "Ukkaṭṭhāyaṁ viharatīti ettha ukkāti dīpikā, tañca nagaraṁ ‘‘maṅgaladivaso sukhaṇo",
  "atk-s0201a1:48_1": "sunakkhattaṁ mā atikkamī’’ti rattimpi ukkāsu ṭhitāsu māpitattā ukkaṭṭhāti vuccati.",
  "atk-s0201a1:48_2": "Daṇḍadīpikāsu jāletvā dhārīyamānāsu māpitattāti vuttaṁ hoti, tassaṁ ukkaṭṭhāyaṁ.",
  "atk-s0201a1:48_3": "Samīpatthe cetaṁ bhummavacanaṁ. Viharatīti avisesena iriyāpathadibbabrahmaariyavihāresu",
  "atk-s0201a1:48_4": "aññataravihārasamaṅgiparidīpanametaṁ. Idha pana ṭhānagamananisinnasayanappabhedesu",
  "atk-s0201a1:48_5": "riyāpathesu aññatarairiyāpathasamāyogaparidīpanaṁ. Tena ṭhitopi gacchantopi nisinnopi",
  "atk-s0201a1:48_6": "sayānopi bhagavā viharaticceva veditabbo. So hi bhagavā ekaṁ iriyāpathabādhanaṁ aññena",
  "atk-s0201a1:48_7": "iriyāpathena vicchinditvā aparipatantaṁ attabhāvaṁ harati pavatteti, tasmā viharatīti vuccati.",
  "atk-s0201a1:49_0": "Subhagavaneti ettha subhagattā subhagaṁ, sundarasirikattā sundarakāmattā cāti vuttaṁ",
  "atk-s0201a1:49_1": "hoti. Tassa hi vanassa sirisampattiyā manussā annapānādīni ādāya divasaṁ tattheva",
  "atk-s0201a1:49_2": "chaṇasamajjaussave karontā bhogasukhaṁ anubhonti, sundarasundare cettha kāme patthenti",
  "atk-s0201a1:49_3": "‘‘puttaṁ labhāma, dhītaraṁ labhāmā’’ti, tesaṁ taṁ tatheva hoti, evaṁ taṁ sundarasirikattā",
  "atk-s0201a1:49_4": "sundarakāmattā ca subhagaṁ. Apica bahujanakantatāyapi subhagaṁ. Vanayatīti vanaṁ,",
  "atk-s0201a1:49_5": "attasampadāya sattānaṁ bhattiṁ kāreti, attani sinehaṁ uppādetīti attho. Vanute iti",
  "atk-s0201a1:49_6": "vā vanaṁ, nānāvidhakusuma-gandhasammodamattakokilādivihaṅgamābhirutehi mandamālutacalitarukkhasākhāviṭapapallavapalāsehi",
  "atk-s0201a1:49_7": "ca ‘‘etha maṁ paribhuñjathā’’ti sabbapāṇino yācati viyāti attho. Subhagañca taṁ vanañcāti",
  "atk-s0201a1:49_8": "subhagavanaṁ. Tasmiṁ subhagavane. Vanañca nāma ropimaṁ, sayaṁjātanti duvidhaṁ. Tattha",
  "atk-s0201a1:49_9": "veḷuvanajetavanādīni ropimāni. Andhavanamahāvanaañjanavanādīni sayaṁ jātāni. Idampi",
  "atk-s0201a1:49_10": "sayaṁjātanti veditabbaṁ.",
  "atk-s0201a1:50_0": "Sālarājamūleti ettha sālarukkhopi sāloti vuccati. Yathāha ‘‘seyyathāpi, bhikkhave,",
  "atk-s0201a1:50_1": "gāmassa vā nigamassa vā avidūre mahantaṁ sālavanaṁ, tañcassa eḷaṇḍehi sañchanna’’nti",
  "atk-s0201a1:50_2": "(ma. ni. 1.225) ‘‘antarena yamakasālāna’’nti ca (dī. ni. 2.195) vanappatijeṭṭhakarukkhopi. Yathāha –",
  "atk-s0201a1:51": "‘‘Taveva deva vijite, tavevuyyānabhūmiyā;",
  "atk-s0201a1:52": "Ujuvaṁsā mahāsālā, nīlobhāsā manoramā’’ti. (jā. 2.19.4);",
  "atk-s0201a1:53_0": "Yo koci rukkhopi. Yathāha ‘‘atha kho taṁ, bhikkhave, māluvabījaṁ aññatarasmiṁ sālamūle",
  "atk-s0201a1:53_1": "nipateyyā’’ti (ma. ni. 1.469). Idha pana vanappatijeṭṭhakarukkho adhippeto. Rājasaddo",
  "atk-s0201a1:53_2": "panassa tameva jeṭṭhakabhāvaṁ sādheti. Yathāha ‘‘suppatiṭṭhitassa kho brāhmaṇa dhammika",
  "atk-s0201a1:53_3": "nigrodharājassā’’ti (a. ni. 6.54). Tattha dvedhā samāso, sālānaṁ rājātipi sālarājā,",
  "atk-s0201a1:53_4": "sālo ca so jeṭṭhakaṭṭhena rājā ca itipi sālarājā. Mūlanti samīpaṁ. Ayañhi mūlasaddo,",
  "atk-s0201a1:53_5": "‘‘mūlāni uddhareyya, antamaso usiranāḷimattānipī’’tiādīsu (a. ni. 4.195) mūlamūle",
  "atk-s0201a1:53_6": "dissati. ‘‘Lobho akusalamūla’’ntiādīsu (dī. ni. 3.305) asādhāraṇahetumhi. ‘‘Yāva",
  "atk-s0201a1:53_7": "majjhanhike kāle chāyā pharati, nivāte paṇṇāni patanti, ettāvatā rukkhamūla’’ntiādīsu",
  "atk-s0201a1:53_8": "samīpe. Idha pana samīpe adhippeto, tasmā sālarājassa samīpeti evamettha attho daṭṭhabbo.",
  "atk-s0201a1:54_0": "Tattha siyā – yadi tāva bhagavā ukkaṭṭhāyaṁ viharati, ‘‘subhagavane sālarājamūle’’ti",
  "atk-s0201a1:54_1": "na vattabbaṁ, atha tattha viharati, ‘‘ukkaṭṭhāya’’nti na vattabbaṁ, na hi sakkā ubhayattha",
  "atk-s0201a1:54_2": "ekaṁ samayaṁ viharitunti. Na kho panetaṁ evaṁ daṭṭhabbaṁ.",
  "atk-s0201a1:55_0": "Nanu avocumha ‘‘samīpatthe cetaṁ bhummavacana’’nti. Tasmā yathā gaṅgāyamunādīnaṁ",
  "atk-s0201a1:55_1": "samīpe goyūthāni carantāni ‘‘gaṅgāya caranti, yamunāya carantī’’ti vuccanti, evamidhāpi",
  "atk-s0201a1:55_2": "yadidaṁ ukkaṭṭhāya samīpe subhagavanaṁ sālarājamūlaṁ, tattha viharanto vuccati ‘‘ukkaṭṭhāyaṁ",
  "atk-s0201a1:55_3": "viharati subhagavane sālarājamūle’’ti. Gocaragāmanidassanatthañhissa ukkaṭṭhāvacanaṁ,",
  "atk-s0201a1:55_4": "pabbajitānurūpanivāsaṭṭhānanidassanatthaṁ sesavacanaṁ.",
  "atk-s0201a1:56_0": "Tattha ukkaṭṭhākittanena āyasmā ānando bhagavato gahaṭṭhānuggahakaraṇaṁ dasseti,",
  "atk-s0201a1:56_1": "subhagavanādikittanena pabbajitānuggahakaraṇaṁ. Tathā purimena paccayaggahaṇato attakilamathānuyogavivajjanaṁ,",
  "atk-s0201a1:56_2": "pacchimena vatthukāmappahānato kāmasukhallikānuyogavivajjanupāyadassanaṁ. Purimena",
  "atk-s0201a1:56_3": "ca dhammadesanābhiyogaṁ, pacchimena vivekādhimuttiṁ. Purimena karuṇāya upagamanaṁ,",
  "atk-s0201a1:56_4": "pacchimena paññāya apagamanaṁ. Purimena sattānaṁ hitasukhanipphādanādhimuttataṁ,",
  "atk-s0201a1:56_5": "pacchimena parahitasukhakaraṇe nirupalepanaṁ. Purimena dhammikasukhāpariccāganimittaṁ",
  "atk-s0201a1:56_6": "phāsuvihāraṁ, pacchimena uttarimanussadhammānuyoganimittaṁ . Purimena manussānaṁ",
  "atk-s0201a1:56_7": "upakārabahulataṁ, pacchimena devānaṁ. Purimena loke jātassa loke saṁvaḍḍhabhāvaṁ,",
  "atk-s0201a1:56_8": "pacchimena lokena anupalittataṁ. Purimena ‘‘ekapuggalo, bhikkhave, loke uppajjamāno",
  "atk-s0201a1:56_9": "uppajjati bahujanahitāya bahujanasukhāya lokānukampāya atthāya hitāya sukhāya devamanussānaṁ.",
  "atk-s0201a1:56_10": "Katamo ekapuggalo, tathāgato arahaṁ sammāsambuddho’’ti (a. ni. 1.170) vacanato yadatthaṁ",
  "atk-s0201a1:56_11": "bhagavā uppanno, tadatthaparinipphādanaṁ, pacchimena yattha uppanno, tadanurūpavihāraṁ.",
  "atk-s0201a1:56_12": "Bhagavā hi paṭhamaṁ lumbinivane, dutiyaṁ bodhimaṇḍeti lokiyalokuttarāya uppattiyā",
  "atk-s0201a1:56_13": "vaneyeva uppanno, tenassa vaneyeva vihāraṁ dassetīti evamādinā nayenettha atthayojanā veditabbā.",
  "atk-s0201a1:57_0": "Tatrāti desakālaparidīpanaṁ. Tañhi yaṁ samayaṁ viharati, tatra samaye. Yasmiñca sālarājamūle",
  "atk-s0201a1:57_1": "viharati, tatra sālarājamūleti dīpeti. Bhāsitabbayutte vā desakāle dīpeti. Na hi",
  "atk-s0201a1:57_2": "bhagavā ayutte dese kāle vā dhammaṁ bhāsati. ‘‘Akālo kho tāva bāhiyā’’ti (udā. 10)",
  "atk-s0201a1:57_3": "ādicettha sādhakaṁ. Khoti padapūraṇamatte avadhāraṇe ādikālatthe vā nipāto. Bhagavāti",
  "atk-s0201a1:57_4": "lokagarudīpanaṁ. Bhikkhūti kathāsavanayuttapuggalavacanaṁ. Apicettha, ‘‘bhikkhakoti",
  "atk-s0201a1:57_5": "bhikkhu, bhikkhācariyaṁ ajjhupagatoti bhikkhū’’tiādinā (pārā. 45) nayena vacanattho",
  "atk-s0201a1:57_6": "veditabbo. Āmantesīti ālapi abhāsi sambodhesīti ayamettha attho. Aññatra pana ñāpanepi",
  "atk-s0201a1:57_7": "hoti. Yathāha ‘‘āmantayāmi vo, bhikkhave, paṭivedayāmi vo, bhikkhave’’ti. Pakkosanepi.",
  "atk-s0201a1:57_8": "Yathāha ‘‘ehi tvaṁ bhikkhu mama vacanena sāriputtaṁ āmantehī’’ti (a. ni. 9.11).",
  "atk-s0201a1:58_0": "Bhikkhavoti āmantanākāradīpanaṁ. Tañca bhikkhanasīlatādiguṇayogasiddhattā vuttaṁ.",
  "atk-s0201a1:58_1": "Bhikkhanasīlatāguṇayuttopi hi bhikkhu bhikkhanadhammatāguṇayuttopi. Bhikkhane sādhukāritāguṇayuttopīti",
  "atk-s0201a1:58_2": "saddavidū maññanti. Tena ca nesaṁ bhikkhanasīlatādiguṇayogasiddhena vacanena hīnādhikajanasevitaṁ",
  "atk-s0201a1:58_3": "vuttiṁ pakāsento uddhatadīnabhāvaniggahaṁ karoti. Bhikkhavoti iminā ca karuṇāvipphārasommahadayanayananipātapubbaṅgamena",
  "atk-s0201a1:58_4": "vacanena te attano mukhābhimukhe karoti. Teneva ca kathetukamyatādīpakena vacanena",
  "atk-s0201a1:58_5": "nesaṁ sotukamyataṁ janeti. Teneva ca sambodhanaṭṭhena sādhukaṁ savanamanasikārepi",
  "atk-s0201a1:58_6": "ne niyojeti. Sādhukasavanamanasikārāyattā hi sāsanasampatti.",
  "atk-s0201a1:59_0": "Aparesupi devamanussesu vijjamānesu kasmā bhikkhūyeva āmantesīti ce. Jeṭṭhaseṭṭhāsannasadāsannihitabhāvato.",
  "atk-s0201a1:59_1": "Sabbaparisasādhāraṇā hi bhagavato dhammadesanā. Parisāya ca jeṭṭhā bhikkhū, paṭhamuppannattā.",
  "atk-s0201a1:59_2": "Seṭṭhā, anagāriyabhāvaṁ ādiṁ katvā satthucariyānuvidhāyakattā sakalasāsanapaṭiggāhakattā",
  "atk-s0201a1:59_3": "ca. Āsannā, tattha nisinnesu satthusantikattā. Sadāsannihitā, satthusantikāvacarattāti.",
  "atk-s0201a1:59_4": "Apica te dhammadesanāya bhājanaṁ, yathānusiṭṭhaṁ paṭipattisabbhāvato. Visesato ca",
  "atk-s0201a1:59_5": "ekacce bhikkhūyeva sandhāya ayaṁ desanātipi te eva āmantesi.",
  "atk-s0201a1:60_0": "Tattha siyā – kimatthaṁ pana bhagavā dhammaṁ desento paṭhamaṁ bhikkhū āmantesi, na",
  "atk-s0201a1:60_1": "dhammameva desetīti. Satijananatthaṁ. Bhikkhū hi aññaṁ cintentāpi vikkhittacittāpi",
  "atk-s0201a1:60_2": "dhammaṁ paccavekkhantāpi kammaṭṭhānaṁ manasikarontāpi nisinnā honti, te anāmantetvā",
  "atk-s0201a1:60_3": "dhamme desiyamāne – ‘‘ayaṁ desanā kinnidānā kiṁpaccayā katamāya aṭṭhuppattiyā desitā’’ti",
  "atk-s0201a1:60_4": "sallakkhetuṁ asakkontā duggahitaṁ vā gaṇheyyuṁ, na vā gaṇheyyuṁ. Tena nesaṁ satijananatthaṁ",
  "atk-s0201a1:60_5": "bhagavā paṭhamaṁ āmantetvā pacchā dhammaṁ deseti.",
  "atk-s0201a1:61_0": "Bhadanteti gāravavacanametaṁ, satthuno paṭivacanadānaṁ vā, apicettha bhikkhavoti",
  "atk-s0201a1:61_1": "vadamāno bhagavā te bhikkhū ālapati. Bhadanteti vadamānā te bhagavantaṁ paccālapanti.",
  "atk-s0201a1:61_2": "Tathā bhikkhavoti bhagavā ābhāsati. Bhadanteti te paccābhāsanti. Bhikkhavoti paṭivacanaṁ",
  "atk-s0201a1:61_3": "dāpeti, bhadanteti paṭivacanaṁ denti. Te bhikkhūti ye bhagavā āmantesi. Bhagavato",
  "atk-s0201a1:61_4": "paccassosunti bhagavato āmantanaṁ paṭiassosuṁ, abhimukhā hutvā suṇiṁsu sampaṭicchiṁsu",
  "atk-s0201a1:61_5": "paṭiggahesunti attho. Bhagavā etadavocāti bhagavā etaṁ idāni vattabbaṁ sakalaṁ suttaṁ avoca.",
  "atk-s0201a1:62_0": "Ettāvatā ca yaṁ āyasmatā ānandena kamalakuvalayujjalavimalasādurasasalilāya pokkharaṇiyā",
  "atk-s0201a1:62_1": "sukhāvataraṇatthaṁ nimmalasilātalaracanavilāsasobhitaratanasopānaṁ vippakiṇṇamuttātalasadisavālikākiṇṇapaṇḍarabhūmibhāgaṁ",
  "atk-s0201a1:62_2": "titthaṁ viya suvibhattabhittivicitravedikāparikkhittassa nakkhattapathaṁ phusitukāmatāya",
  "atk-s0201a1:62_3": "viya, vijambhitasamussayassa pāsādavarassa sukhārohaṇatthaṁ dantamaya-saṇhamuduphalaka-kañcanalatāvinaddha-",
  "atk-s0201a1:62_4": "maṇigaṇappabhāsamudayujjalasobhaṁ sopānaṁ viya, suvaṇṇavalayānūpurādisaṅghaṭṭanasaddasammissitakathitahasitamadhurassaragehajanavicaritassa",
  "atk-s0201a1:62_5": "uḷāraissariyavibhavasobhitassa mahāgharassa sukhappavesanatthaṁ suvaṇṇarajatamaṇimuttāpavāḷādijutivissaravijjotita-suppatiṭṭhitavisāladvārabāhaṁ",
  "atk-s0201a1:62_6": "mahādvāraṁ viya ca atthabyañjanasampannassa buddhānaṁ desanāñāṇagambhīrabhāvasaṁsūcakassa",
  "atk-s0201a1:62_7": "imassa suttassa sukhāvagāhaṇatthaṁ kāladesadesakavatthuparisāpadesapaṭimaṇḍitaṁ nidānaṁ",
  "atk-s0201a1:62_8": "bhāsitaṁ, tassa atthavaṇṇanā samattā.",
  "atk-s0201a1:63": "Suttanikkhepavaṇṇanā",
  "atk-s0201a1:64_0": "Idāni ‘‘sabbadhammamūlapariyāyaṁ vo’’tiādinā nayena bhagavatā nikkhittassa suttassa",
  "atk-s0201a1:64_1": "vaṇṇanāya okāso anuppatto. Sā panesā suttavaṇṇanā yasmā suttanikkhepaṁ vicāretvā",
  "atk-s0201a1:64_2": "vuccamānā pākaṭā hoti, tasmā suttanikkhepaṁ tāva vicārayissāma. Cattāro hi suttanikkhepā",
  "atk-s0201a1:64_3": "attajjhāsayo parajjhāsayo pucchāvasiko aṭṭhuppattikoti.",
  "atk-s0201a1:65_0": "Tattha yāni suttāni bhagavā parehi anajjhiṭṭho kevalaṁ attano ajjhāsayeneva kathesi.",
  "atk-s0201a1:65_1": "Seyyathidaṁ, ākaṅkheyyasuttaṁ, vatthasuttaṁ, mahāsatipaṭṭhānasuttaṁ, mahāsaḷāyatanavibhaṅgasuttaṁ,",
  "atk-s0201a1:65_2": "ariyavaṁsasuttaṁ, sammappadhānasuttantahārako, iddhipādaindriyabalabojjhaṅgamaggaṅgasuttantahārakoti",
  "atk-s0201a1:65_3": "evamādīni. Tesaṁ attajjhāsayo nikkhepo.",
  "atk-s0201a1:66_0": "Yāni pana ‘‘paripakkā kho rāhulassa vimuttiparipācanīyā dhammā, yaṁnūnāhaṁ rāhulaṁ",
  "atk-s0201a1:66_1": "uttari āsavānaṁ khaye vineyya’’nti (saṁ. ni. 4.121) evaṁ paresaṁ ajjhāsayaṁ khantiṁ",
  "atk-s0201a1:66_2": "manaṁ abhinīhāraṁ bujjhanabhāvañca avekkhitvā parajjhāsayavasena kathitāni. Seyyathidaṁ,",
  "atk-s0201a1:66_3": "cūḷarāhulovādasuttaṁ, mahārāhulovādasuttaṁ, dhammacakkappavattanaṁ, dhātuvibhaṅgasuttanti",
  "atk-s0201a1:66_4": "evamādīni. Tesaṁ parajjhāsayo nikkhepo.",
  "atk-s0201a1:67_0": "Bhagavantaṁ pana upasaṅkamitvā catasso parisā cattāro vaṇṇā nāgā supaṇṇā gandhabbā",
  "atk-s0201a1:67_1": "asurā yakkhā mahārājāno tāvatiṁsādayo devā mahābrahmāti evamādayo ‘‘bojjhaṅgā bojjhaṅgā’’ti,",
  "atk-s0201a1:67_2": "bhante, vuccanti. ‘‘Nīvaraṇā nīvaraṇā’’ti, bhante, vuccanti. Ime nu kho, bhante,",
  "atk-s0201a1:67_3": "pañcupādānakkhandhā. ‘‘Kiṁ sūdha vittaṁ purisassa seṭṭha’’ntiādinā (su. ni. 183)",
  "atk-s0201a1:67_4": "nayena pañhaṁ pucchanti. Evaṁ puṭṭhena bhagavatā yāni kathitāni bojjhaṅgasaṁyuttādīni.",
  "atk-s0201a1:67_5": "Yāni vā panaññānipi devatāsaṁyutta-mārasaṁyutta-brahmasaṁyutta-sakkapañha-cūḷavedalla-mahāvedalla-sāmaññaphala-",
  "atk-s0201a1:67_6": "āḷavaka-sūciloma-kharalomasuttādīni, tesaṁ pucchāvasiko nikkhepo.",
  "atk-s0201a1:68_0": "Yāni panetāni uppannaṁ kāraṇaṁ paṭicca kathitāni. Seyyathidaṁ, dhammadāyādaṁ cūḷasīhanādaṁ",
  "atk-s0201a1:68_1": "candūpamaṁ puttamaṁsūpamaṁ dārukkhandhūpamaṁ aggikkhandhūpamaṁ pheṇapiṇḍūpamaṁ pāricchattakūpamanti",
  "atk-s0201a1:68_2": "evamādīni. Tesaṁ aṭṭhuppattiko nikkhepo.",
  "atk-s0201a1:69_0": "Evamimesu catūsu nikkhepesu imassa suttassa aṭṭhuppattiko nikkhepo. Aṭṭhuppattiyañhi",
  "atk-s0201a1:69_1": "idaṁ bhagavatā nikkhittaṁ. Katarāya aṭṭhuppattiyā? Pariyattiṁ nissāya uppanne māne.",
  "atk-s0201a1:69_2": "Pañcasatā kira brāhmaṇā tiṇṇaṁ vedānaṁ pāragū aparabhāge bhagavato dhammadesanaṁ",
  "atk-s0201a1:69_3": "sutvā kāmesu ādīnavaṁ nekkhamme ca ānisaṁsaṁ sampassamānā bhagavato santike pabbajitvā",
  "atk-s0201a1:69_4": "nacirasseva sabbaṁ buddhavacanaṁ uggaṇhitvā pariyattiṁ nissāya mānaṁ uppādesuṁ ‘‘yaṁ",
  "atk-s0201a1:69_5": "yaṁ bhagavā katheti, taṁ taṁ mayaṁ khippameva jānāma, bhagavā hi tīṇi liṅgāni cattāri",
  "atk-s0201a1:69_6": "padāni satta vibhattiyo muñcitvā na kiñci katheti, evaṁ kathite ca amhākaṁ gaṇṭhipadaṁ",
  "atk-s0201a1:69_7": "nāma natthī’’ti. Te bhagavati agāravā hutvā tato paṭṭhāya bhagavato upaṭṭhānampi",
  "atk-s0201a1:69_8": "dhammassavanampi abhiṇhaṁ na gacchanti. Bhagavā tesaṁ taṁ cittacāraṁ ñatvā ‘‘abhabbā",
  "atk-s0201a1:69_9": "ime imaṁ mānakhilaṁ anupahacca maggaṁ vā phalaṁ vā sacchikātu’’nti tesaṁ sutapariyattiṁ",
  "atk-s0201a1:69_10": "nissāya uppannaṁ mānaṁ aṭṭhuppattiṁ katvā desanākusalo bhagavā mānabhañjanatthaṁ",
  "atk-s0201a1:69_11": "sabbadhammamūlapariyāyanti desanaṁ ārabhi.",
  "atk-s0201a1:70_0": "Tattha sabbadhammamūlapariyāyanti sabbesaṁ dhammānaṁ mūlapariyāyaṁ. Sabbesanti anavasesānaṁ.",
  "atk-s0201a1:70_1": "Anavasesavācako hi ayaṁ sabba-saddo. So yena yena sambandhaṁ gacchati, tassa tassa",
  "atk-s0201a1:70_2": "anavasesataṁ dīpeti. Yathā, ‘‘sabbaṁ rūpaṁ aniccaṁ sabbā vedanā aniccā sabbasakkāyapariyāpannesu",
  "atk-s0201a1:70_3": "dhammesū’’ti. Dhamma-saddo panāyaṁ pariyatti-sacca-samādhi-paññā-pakati-sabhāvasuññatā-puññāpatti-ñeyyādīsu",
  "atk-s0201a1:70_4": "dissati. ‘‘Idha bhikkhu dhammaṁ pariyāpuṇāti suttaṁ geyya’’ntiādīsu (a. ni. 5.73)",
  "atk-s0201a1:70_5": "hi dhammasaddo pariyattiyaṁ vattati. ‘‘Diṭṭhadhammo viditadhammo’’tiādīsu (dī. ni.",
  "atk-s0201a1:70_6": "1.299) saccesu. ‘‘Evaṁ dhammā te bhagavanto’’tiādīsu samādhimhi.",
  "atk-s0201a1:71": "‘‘Yassete caturo dhammā, vānarinda yathā tava;",
  "atk-s0201a1:72": "Saccaṁ dhammo dhiti cāgo, diṭṭhaṁ so ativattatī’’ti. –",
  "atk-s0201a1:73": "Ādīsu (jā. 1.1.57) paññāya.",
  "atk-s0201a1:74_0": "‘‘Jātidhammā jarādhammā, atho maraṇadhammino’’tiādīsu pakatiyaṁ. ‘‘Kusalā dhammā’’tiādīsu",
  "atk-s0201a1:74_1": "(dha. sa. 1.tikamātikā) sabhāve. ‘‘Tasmiṁ kho pana samaye dhammā hontī’’tiādīsu (dha.",
  "atk-s0201a1:74_2": "sa. 121) suññatāyaṁ. ‘‘Dhammo suciṇṇo sukhamāvahātī’’tiādīsu (jā. 1.10.102) puññe.",
  "atk-s0201a1:74_3": "‘‘Dve aniyatā dhammā’’tiādīsu (pārā. 443) āpattiyaṁ. ‘‘Sabbe dhammā sabbākārena buddhassa",
  "atk-s0201a1:74_4": "bhagavato ñāṇamukhe āpāthaṁ āgacchantī’’tiādīsu ñeyye. Idha panāyaṁ sabhāve vattati.",
  "atk-s0201a1:74_5": "Tatrāyaṁ vacanattho – attano lakkhaṇaṁ dhārentīti dhammā. Mūla-saddo vitthārito eva.",
  "atk-s0201a1:74_6": "Idha panāyaṁ asādhāraṇahetumhi daṭṭhabbo.",
  "atk-s0201a1:75_0": "Pariyāyasaddo ‘‘madhupiṇḍikapariyāyoti naṁ dhārehī’’tiādīsu (ma. ni. 1.205) desanāyaṁ",
  "atk-s0201a1:75_1": "vattati. ‘‘Atthi khvesa brāhmaṇa, pariyāyo, yena maṁ pariyāyena sammā vadamāno vadeyya",
  "atk-s0201a1:75_2": "akiriyavādo samaṇo gotamo’’tiādīsu (pārā. 3) kāraṇe. ‘‘Kassa nu kho, ānanda, ajja",
  "atk-s0201a1:75_3": "pariyāyo bhikkhuniyo ovaditu’’ntiādīsu (ma. ni. 3.398) vāre. Idha pana kāraṇepi desanāyampi",
  "atk-s0201a1:75_4": "vattati. Tasmā ‘‘sabbadhammamūlapariyāya’’nti ettha sabbesaṁ dhammānaṁ asādhāraṇahetusaññitaṁ",
  "atk-s0201a1:75_5": "kāraṇanti vā sabbesaṁ dhammānaṁ kāraṇadesananti vā evaṁ attho daṭṭhabbo. Neyyatthattā",
  "atk-s0201a1:75_6": "cassa suttassa, na catubhūmakāpi sabhāvadhammā sabbadhammāti veditabbā. Sakkāyapariyāpannā",
  "atk-s0201a1:75_7": "pana tebhūmakā dhammāva anavasesato veditabbā, ayamettha adhippāyoti.",
  "atk-s0201a1:76_0": "Voti ayaṁ vo-saddo paccattaupayogakaraṇasampadānasāmivacanapadapūraṇesu dissati.",
  "atk-s0201a1:76_1": "‘‘Kacci pana vo, anuruddhā, samaggā sammodamānā’’tiādīsu (ma. ni. 1.326) hi paccatte",
  "atk-s0201a1:76_2": "dissati. ‘‘Gacchatha, bhikkhave, paṇāmemi vo’’tiādīsu (ma. ni. 2.157) upayoge. ‘‘Na",
  "atk-s0201a1:76_3": "vo mama santike vatthabba’’ntiādīsu (ma. ni. 2.157) karaṇe. ‘‘Vanapatthapariyāyaṁ",
  "atk-s0201a1:76_4": "vo, bhikkhave, desessāmī’’tiādīsu (ma. ni. 1.190) sampadāne. ‘‘Sabbesaṁ vo, sāriputta,",
  "atk-s0201a1:76_5": "subhāsita’’ntiādīsu (ma. ni. 1.345) sāmivacane. ‘‘Ye hi vo ariyā parisuddhakāyakammantā’’tiādīsu",
  "atk-s0201a1:76_6": "(ma. ni. 1.35) padapūraṇamatte. Idha panāyaṁ sampadāne daṭṭhabbo.",
  "atk-s0201a1:77_0": "Bhikkhaveti patissavena abhimukhībhūtānaṁ punālapanaṁ. Desessāmīti desanāpaṭijānanaṁ.",
  "atk-s0201a1:77_1": "Idaṁ vuttaṁ hoti, bhikkhave, sabbadhammānaṁ mūlakāraṇaṁ tumhākaṁ desessāmi, dutiyena",
  "atk-s0201a1:77_2": "nayena kāraṇadesanaṁ tumhākaṁ desessāmīti. Taṁ suṇāthāti tamatthaṁ taṁ kāraṇaṁ taṁ",
  "atk-s0201a1:77_3": "desanaṁ mayā vuccamānaṁ suṇātha. Sādhukaṁ manasi karothāti ettha pana sādhukaṁ sādhūti",
  "atk-s0201a1:77_4": "ekatthametaṁ. Ayañca sādhu saddo āyācanasampaṭicchanasampahaṁsanasundaradaḷhīkammādīsu",
  "atk-s0201a1:77_5": "dissati. ‘‘Sādhu me bhante bhagavā, saṁkhittena dhammaṁ desetū’’tiādīsu (saṁ. ni.",
  "atk-s0201a1:77_6": "4.95) hi āyācane dissati. ‘‘Sādhu, bhanteti kho so bhikkhu bhagavato bhāsitaṁ abhinanditvā",
  "atk-s0201a1:77_7": "anumoditvā’’tiādīsu (ma. ni. 3.86) sampaṭicchane. ‘‘Sādhu, sādhu sāriputtā’’tiādīsu",
  "atk-s0201a1:77_8": "(dī. ni. 3.349) sampahaṁsane.",
  "atk-s0201a1:78": "‘‘Sādhu dhammarucī rājā, sādhu paññāṇavā naro;",
  "atk-s0201a1:79": "Sādhu mittānamaddubbho, pāpassākaraṇaṁ sukha’’nti.",
  "atk-s0201a1:80_0": "Ādīsu (jā. 2.18.101) sundare. ‘‘Tena hi, brāhmaṇa, sādhukaṁ suṇāhī’’tiādīsu (a. ni.",
  "atk-s0201a1:80_1": "5.192) sādhukasaddoyeva daḷhīkamme, āṇattiyantipi vuccati. Idhāpi ayaṁ ettheva daḷhīkamme",
  "atk-s0201a1:80_2": "ca āṇattiyañca attho veditabbo. Sundaratthepi vattati. Daḷhīkaraṇatthena hi daḷhamimaṁ",
  "atk-s0201a1:80_3": "dhammaṁ suṇātha suggahitaṁ gaṇhantā. Āṇattiatthena mama āṇattiyā suṇātha. Sundaratthena",
  "atk-s0201a1:80_4": "sundaramimaṁ bhaddakaṁ dhammaṁ suṇāthāti evaṁ dīpitaṁ hoti.",
  "atk-s0201a1:81_0": "Manasikarothāti āvajjetha, samannāharathāti attho, avikkhittacittā hutvā nisāmetha",
  "atk-s0201a1:81_1": "citte karothāti adhippāyo. Idānettha taṁ suṇāthāti sotindriyavikkhepavāraṇametaṁ.",
  "atk-s0201a1:81_2": "Sādhukaṁ manasi karothāti manasikāre daḷhīkammaniyojanena manindriyavikkhepavāraṇaṁ.",
  "atk-s0201a1:81_3": "Purimañcettha byañjanavipallāsaggāhavāraṇaṁ, pacchimaṁ atthavipallāsaggāhavāraṇaṁ.",
  "atk-s0201a1:81_4": "Purimena ca dhammassavane niyojeti, pacchimena sutānaṁ dhammānaṁ dhāraṇūpaparikkhādīsu.",
  "atk-s0201a1:81_5": "Purimena ca sabyañjano ayaṁ dhammo, tasmā savanīyoti dīpeti. Pacchimena sāttho, tasmā",
  "atk-s0201a1:81_6": "manasi kātabboti. Sādhukapadaṁ vā ubhayapadehi yojetvā yasmā ayaṁ dhammo dhammagambhīro",
  "atk-s0201a1:81_7": "desanāgambhīro ca, tasmā suṇātha sādhukaṁ, yasmā atthagambhīro paṭivedhagambhīro",
  "atk-s0201a1:81_8": "ca, tasmā sādhukaṁ manasi karothāti evaṁ yojanā veditabbā.",
  "atk-s0201a1:82_0": "Bhāsissāmīti desessāmi. ‘‘Taṁ suṇāthā’’ti ettha paṭiññātaṁ desanaṁ na saṁkhittatova",
  "atk-s0201a1:82_1": "desessāmi, apica kho vitthāratopi naṁ bhāsissāmīti vuttaṁ hoti, saṅkhepavitthāravācakāni",
  "atk-s0201a1:82_2": "hi etāni padāni. Yathāha vaṅgīsatthero –",
  "atk-s0201a1:83": "‘‘Saṁkhittenapi deseti, vitthārenapi bhāsati;",
  "atk-s0201a1:84": "Sāḷikāyiva nigghoso, paṭibhānaṁ udīrayī’’ti. (saṁ. ni. 1.214);",
  "atk-s0201a1:85_0": "Evaṁ vutte ussāhajātā hutvā evaṁ bhanteti kho te bhikkhū bhagavato paccassosuṁ satthu",
  "atk-s0201a1:85_1": "vacanaṁ sampaṭicchiṁsu, paṭiggahesunti vuttaṁ hoti. Atha nesaṁ bhagavā etadavoca",
  "atk-s0201a1:85_2": "etaṁ idāni vattabbaṁ idha bhikkhavotiādikaṁ sakalaṁ suttaṁ avoca. Tattha idhāti desāpadese",
  "atk-s0201a1:85_3": "nipāto. Svāyaṁ katthaci lokaṁ upādāya vuccati. Yathāha – ‘‘idha tathāgato loke uppajjatī’’ti",
  "atk-s0201a1:85_4": "(dī. ni. 1.190). Katthaci sāsanaṁ. Yathāha – ‘‘idheva, bhikkhave, samaṇo, idha dutiyo",
  "atk-s0201a1:85_5": "samaṇo’’ti (a. ni. 4.241). Katthaci okāsaṁ. Yathāha –",
  "atk-s0201a1:86": "‘‘Idheva tiṭṭhamānassa, devabhūtassa me sato;",
  "atk-s0201a1:87": "Punarāyu ca me laddho, evaṁ jānāhi mārisā’’ti. (dī. ni. 2.369);",
  "atk-s0201a1:88": "Katthaci padapūraṇamattameva. Yathāha ‘‘idhāhaṁ – bhikkhave, bhuttāvī assaṁ pavārito’’ti (ma. ni. 1.30). Idha pana lokaṁ upādāya vuttoti veditabbo.",
  "atk-s0201a1:89_0": "2.Bhikkhaveti yathāpaṭiññātaṁ desanaṁ desetuṁ puna bhikkhū ālapati. Ubhayenāpi, bhikkhave,",
  "atk-s0201a1:89_1": "imasmiṁ loketi vuttaṁ hoti. Assutavā puthujjanoti ettha pana āgamādhigamābhāvā ñeyyo",
  "atk-s0201a1:89_2": "assutavā iti. Yassa hi khandhadhātuāyatanasaccapaccayākārasatipaṭṭhānādīsu uggahaparipucchāvinicchayarahitattā",
  "atk-s0201a1:89_3": "maññanāpaṭisedhako neva āgamo, paṭipattiyā adhigantabbassa anadhigatattā neva adhigamo",
  "atk-s0201a1:89_4": "atthi. So āgamādhigamābhāvā ñeyyo assutavā iti. Svāyaṁ –",
  "atk-s0201a1:90": "Puthūnaṁ jananādīhi, kāraṇehi puthujjano;",
  "atk-s0201a1:91": "Puthujjanantogadhattā, puthuvāyaṁ jano iti.",
  "atk-s0201a1:92_0": "So hi puthūnaṁ nānappakārānaṁ kilesādīnaṁ jananādīhi kāraṇehi puthujjano. Yathāha",
  "atk-s0201a1:92_1": "– puthu kilese janentīti puthujjanā, puthu avihatasakkāyadiṭṭhikāti puthujjanā, puthu",
  "atk-s0201a1:92_2": "satthārānaṁ mukhamullokikāti puthujjanā, puthu sabbagatīhi avuṭṭhitāti puthujjanā,",
  "atk-s0201a1:92_3": "puthu nānābhisaṅkhāre abhisaṅkharontīti puthujjanā, puthu nānāoghehi vuyhantīti puthujjanā,",
  "atk-s0201a1:92_4": "puthu nānāsantāpehi santappantīti puthujjanā, puthu nānāpariḷāhehi paridayhantīti",
  "atk-s0201a1:92_5": "puthujjanā, puthu pañcasu kāmaguṇesu rattā giddhā gadhitā mucchitā ajjhosannā laggā",
  "atk-s0201a1:92_6": "lagitā palibuddhāti puthujjanā, puthu pañcahi nīvaraṇehi āvuṭā nivutā ovutā pihitā",
  "atk-s0201a1:92_7": "paṭicchannā paṭikujjitāti puthujjanāti (mahāni. 51). Puthūnaṁ vā gaṇanapathamatītānaṁ",
  "atk-s0201a1:92_8": "ariyadhammaparammukhānaṁ nīcadhammasamācārānaṁ janānaṁ antogadhattāpi puthujjanā.",
  "atk-s0201a1:92_9": "Puthu vā ayaṁ, visuṁyeva saṅkhaṁ gato, visaṁsaṭṭho sīlasutādiguṇayuttehi ariyehi",
  "atk-s0201a1:92_10": "janotipi puthujjano. Evametehi ‘‘assutavā puthujjano’’ti dvīhipi padehi yete –",
  "atk-s0201a1:93": "Duve puthujjanā vuttā, buddhenādiccabandhunā;",
  "atk-s0201a1:94": "Andho puthujjano eko, kalyāṇeko puthujjanoti. –",
  "atk-s0201a1:95_0": "Dve puthujjanā vuttā. Tesu andhaputhujjano vutto hotīti veditabbo. Ariyānaṁ adassāvītiādīsu",
  "atk-s0201a1:95_1": "ariyāti ārakattā kilesehi, anaye nairiyanato, aye iriyanato, sadevakena ca lokena",
  "atk-s0201a1:95_2": "araṇīyato buddhā ca paccekabuddhā ca buddhasāvakā ca vuccanti, buddhā eva vā idha",
  "atk-s0201a1:95_3": "ariyā. Yathāha ‘‘sadevake, bhikkhave, loke…pe… tathāgato ariyoti vuccatī’’ti (saṁ.",
  "atk-s0201a1:95_4": "ni. 5.1098). Sappurisāti ettha pana paccekabuddhā tathāgatasāvakā ca ‘‘sappurisā’’ti",
  "atk-s0201a1:95_5": "veditabbā. Te hi lokuttaraguṇayogena sobhanā purisāti sappurisā. Sabbeva vā ete dvedhāpi",
  "atk-s0201a1:95_6": "vuttā. Buddhāpi hi ariyā ca sappurisā ca, paccekabuddhā buddhasāvakāpi. Yathāha –",
  "atk-s0201a1:96": "‘‘Yo ve kataññū katavedi dhīro,",
  "atk-s0201a1:97": "Kalyāṇamitto daḷhabhatti ca hoti;",
  "atk-s0201a1:98": "Dukhitassa sakkacca karoti kiccaṁ,",
  "atk-s0201a1:99": "Tathāvidhaṁ sappurisaṁ vadantī’’ti. (jā. 2.17.78);",
  "atk-s0201a1:100_0": "Kalyāṇamitto daḷhabhatti ca hotīti ettāvatā hi buddhasāvako vutto, kataññutādīhi",
  "atk-s0201a1:100_1": "paccekabuddhā buddhāti. Idāni yo tesaṁ ariyānaṁ adassanasīlo, na ca dassane sādhukārī,",
  "atk-s0201a1:100_2": "so ariyānaṁ adassāvīti veditabbo. So ca cakkhunā adassāvī ñāṇena adassāvīti duvidho,",
  "atk-s0201a1:100_3": "tesu ñāṇena adassāvī idha adhippeto. Maṁsacakkhunā hi dibbacakkhunā vā ariyā diṭṭhāpi",
  "atk-s0201a1:100_4": "adiṭṭhāva honti. Tesaṁ cakkhūnaṁ vaṇṇamattaggahaṇato, na ariyabhāvagocarato. Soṇasiṅgālādayopi",
  "atk-s0201a1:100_5": "ca cakkhunā ariye passanti. Na ca te ariyānaṁ dassāvino.",
  "atk-s0201a1:101_0": "Tatridaṁ vatthu – cittalapabbatavāsino kira khīṇāsavattherassa upaṭṭhāko vuḍḍhapabbajito",
  "atk-s0201a1:101_1": "ekadivasaṁ therena saddhiṁ piṇḍāya caritvā therassa pattacīvaraṁ gahetvā piṭṭhito",
  "atk-s0201a1:101_2": "āgacchanto theraṁ pucchi ‘‘ariyā nāma, bhante, kīdisā’’ti. Thero āha ‘‘idhekacco",
  "atk-s0201a1:101_3": "mahallako ariyānaṁ pattacīvaraṁ gahetvā vattapaṭipattiṁ katvā sahacarantopi neva",
  "atk-s0201a1:101_4": "ariye jānāti, evaṁ dujjānā, āvuso, ariyā’’ti. Evaṁ vuttepi so neva aññāsi. Tasmā",
  "atk-s0201a1:101_5": "na cakkhunā dassanaṁ dassanaṁ, ñāṇena dassanameva dassanaṁ. Yathāha ‘‘kiṁ te, vakkali,",
  "atk-s0201a1:101_6": "iminā pūtikāyena diṭṭhena, yo kho, vakkali , dhammaṁ passati, so maṁ passatī’’ti",
  "atk-s0201a1:101_7": "(saṁ. ni. 3.87). Tasmā cakkhunā passantopi ñāṇena ariyehi diṭṭhaṁ aniccādilakkhaṇaṁ",
  "atk-s0201a1:101_8": "apassanto ariyādhigatañca dhammaṁ anadhigacchanto ariyakaradhammānaṁ ariyabhāvassa",
  "atk-s0201a1:101_9": "ca adiṭṭhattā ‘‘ariyānaṁ adassāvī’’ti veditabbo.",
  "atk-s0201a1:102": "Ariyadhammassa akovidoti satipaṭṭhānādibhede ariyadhamme akusalo. Ariyadhamme avinītoti ettha pana –",
  "atk-s0201a1:103": "Duvidho vinayo nāma, ekamekettha pañcadhā;",
  "atk-s0201a1:104": "Abhāvato tassa ayaṁ, ‘‘avinīto’’ti vuccati.",
  "atk-s0201a1:105_0": "Ayañhi saṁvaravinayo pahānavinayoti duvidho vinayo. Ettha ca duvidhepi vinaye ekameko",
  "atk-s0201a1:105_1": "vinayo pañcadhā bhijjati. Saṁvaravinayopi hi sīlasaṁvaro satisaṁvaro ñāṇasaṁvaro",
  "atk-s0201a1:105_2": "khantisaṁvaro vīriyasaṁvaroti pañcavidho. Pahānavinayopi tadaṅgapahānaṁ vikkhambhanapahānaṁ",
  "atk-s0201a1:105_3": "samucchedapahānaṁ paṭippassaddhipahānaṁ nissaraṇapahānanti pañcavidho.",
  "atk-s0201a1:106_0": "Tattha ‘‘iminā pātimokkhasaṁvarena upeto hoti samupeto’’ti (vibha. 511) ayaṁ sīlasaṁvaro.",
  "atk-s0201a1:106_1": "‘‘Rakkhati cakkhundriyaṁ cakkhundriye saṁvaraṁ āpajjatī’’ti (dī. ni. 1.213; ma. ni.",
  "atk-s0201a1:106_2": "1.295; saṁ. ni. 4.239; a. ni. 3.16) ayaṁ satisaṁvaro.",
  "atk-s0201a1:107": "‘‘Yāni sotāni lokasmiṁ, (ajitāti bhagavā)",
  "atk-s0201a1:108": "Sati tesaṁ nivāraṇaṁ;",
  "atk-s0201a1:109": "Sotānaṁ saṁvaraṁ brūmi,",
  "atk-s0201a1:110": "Paññāyete pidhīyare’’ti. (su. ni. 1041);",
  "atk-s0201a1:111_0": "Ayaṁ ñāṇasaṁvaro. ‘‘Khamo hoti sītassa uṇhassā’’ti (ma. ni. 1.23; a. ni. 4.114; 6.58)",
  "atk-s0201a1:111_1": "ayaṁ khantisaṁvaro. ‘‘Uppannaṁ kāmavitakkaṁ nādhivāsetī’’ti (ma. ni. 1.26; a. ni.",
  "atk-s0201a1:111_2": "4.114; 6.58) ayaṁ vīriyasaṁvaro. Sabbopi cāyaṁ saṁvaro yathāsakaṁ saṁvaritabbānaṁ",
  "atk-s0201a1:111_3": "vinetabbānañca kāyaduccaritādīnaṁ saṁvaraṇato ‘‘saṁvaro’’, vinayanato ‘‘vinayo’’ti",
  "atk-s0201a1:111_4": "vuccati. Evaṁ tāva saṁvaravinayo pañcadhā bhijjatīti veditabbo.",
  "atk-s0201a1:112_0": "Tathā yaṁ nāmarūpaparicchedādīsu vipassanāñāṇesu paṭipakkhabhāvato dīpālokeneva tamassa,",
  "atk-s0201a1:112_1": "tena tena vipassanāñāṇena tassa tassa anatthassa pahānaṁ. Seyyathidaṁ, nāmarūpavavatthānena",
  "atk-s0201a1:112_2": "sakkāyadiṭṭhiyā, paccayapariggahena ahetuvisamahetudiṭṭhīnaṁ, tasseva aparabhāgena",
  "atk-s0201a1:112_3": "kaṅkhāvitaraṇena kathaṁkathībhāvassa, kalāpasammasanena ‘‘ahaṁ mamā’’ti gāhassa,",
  "atk-s0201a1:112_4": "maggāmaggavavatthānena amagge maggasaññāya, udayadassanena ucchedadiṭṭhiyā, vayadassanena",
  "atk-s0201a1:112_5": "sassatadiṭṭhiyā, bhayadassanena sabhaye abhayasaññāya, ādīnavadassanena assādasaññāya,",
  "atk-s0201a1:112_6": "nibbidānupassanāya abhiratisaññāya, muccitukamyatāñāṇena amuccitukamyatāya, upekkhāñāṇena",
  "atk-s0201a1:112_7": "anupekkhāya, anulomena dhammaṭṭhitiyaṁ nibbāne ca paṭilomabhāvassa, gotrabhunā saṅkhāranimittaggāhassa",
  "atk-s0201a1:112_8": "pahānaṁ, etaṁ tadaṅgapahānaṁnāma.",
  "atk-s0201a1:113": "Yaṁ pana upacārappanābhedena samādhinā pavattibhāvanivāraṇato ghaṭappahāreneva udakapiṭṭhe sevālassa tesaṁ tesaṁ nīvaraṇādidhammānaṁ pahānaṁ, etaṁ vikkhambhanapahānaṁ nāma.",
  "atk-s0201a1:114_0": "Yaṁ catunnaṁ ariyamaggānaṁ bhāvitattā taṁtaṁmaggavato attano attano santāne ‘‘diṭṭhigatānaṁ",
  "atk-s0201a1:114_1": "pahānāyā’’tiādinā (dha. sa. 277) nayena vuttassa samudayapakkhikassa kilesagaṇassa",
  "atk-s0201a1:114_2": "accantaṁ appavattibhāvena pahānaṁ, idaṁ samucchedapahānaṁ nāma. Yaṁ pana phalakkhaṇe",
  "atk-s0201a1:114_3": "paṭippassaddhattaṁ kilesānaṁ, etaṁ paṭippassaddhipahānaṁ nāma. Yaṁ sabbasaṅkhatanissaṭattā",
  "atk-s0201a1:114_4": "pahīnasabbasaṅkhataṁ nibbānaṁ etaṁ nissaraṇapahānaṁ nāma. Sabbampi cetaṁ pahānaṁ",
  "atk-s0201a1:114_5": "yasmā cāgaṭṭhena pahānaṁ, vinayanaṭṭhena vinayo, tasmā ‘‘pahānavinayo’’ti vuccati.",
  "atk-s0201a1:114_6": "Taṁtaṁpahānavato vā tassa tassa vinayassa sambhavatopetaṁ ‘‘pahānavinayo’’ti vuccati.",
  "atk-s0201a1:114_7": "Evaṁ pahānavinayopi pañcadhā bhijjatīti veditabbo.",
  "atk-s0201a1:115_0": "Evamayaṁ saṅkhepato duvidho, bhedato ca dasavidho vinayo bhinnasaṁvarattā pahātabbassa",
  "atk-s0201a1:115_1": "ca appahīnattā yasmā etassa assutavato puthujjanassa natthi, tasmā abhāvato tassa",
  "atk-s0201a1:115_2": "ayaṁ avinītoti vuccatīti. Esa nayo sappurisānaṁ adassāvī sappurisadhammassa akovido",
  "atk-s0201a1:115_3": "sappurisadhamme avinītoti etthapi. Ninnānākaraṇañhi etaṁ atthato. Yathāha ‘‘yeva",
  "atk-s0201a1:115_4": "te ariyā, teva te sappurisā. Yeva te sappurisā, teva te ariyā. Yo eva so ariyānaṁ",
  "atk-s0201a1:115_5": "dhammo, so eva so sappurisānaṁ dhammo. Yo eva so sappurisānaṁ dhammo, so eva so ariyānaṁ",
  "atk-s0201a1:115_6": "dhammo. Yeva te ariyavinayā, teva te sappurisavinayā. Yeva te sappurisavinayā, teva",
  "atk-s0201a1:115_7": "te ariyavinayā. Ariyeti vā sappuriseti vā, ariyadhammeti vā sappurisadhammeti vā,",
  "atk-s0201a1:115_8": "ariyavinayeti vā sappurisavinayeti vā esese eke ekatthe same samabhāge tajjāte taññevā’’ti.",
  "atk-s0201a1:116_0": "‘‘Kasmā pana bhagavā sabbadhammamūlapariyāyaṁ vo, bhikkhave, desessāmī’’ti vatvā",
  "atk-s0201a1:116_1": "taṁ adesetvāva ‘‘idha, bhikkhave, assutavā puthujjano ariyānaṁ adassāvī’’ti evaṁ",
  "atk-s0201a1:116_2": "puthujjanaṁ niddisīti? Puggalādhiṭṭhānāya dhammadesanāya tamatthaṁ āvikātuṁ. Bhagavato",
  "atk-s0201a1:116_3": "hi dhammādhiṭṭhānā dhammadesanā, dhammādhiṭṭhānā puggaladesanā, puggalādhiṭṭhānā",
  "atk-s0201a1:116_4": "puggaladesanā, puggalādhiṭṭhānā dhammadesanāti dhammapuggalavaseneva tāva catubbidhā desanā.",
  "atk-s0201a1:117_0": "Tattha, ‘‘tisso imā, bhikkhave, vedanā. Katamā tisso? Sukhā vedanā dukkhā vedanā",
  "atk-s0201a1:117_1": "adukkhamasukhā vedanā. Imā kho, bhikkhave, tisso vedanā’’ti (saṁ. ni. 4.250) evarūpī",
  "atk-s0201a1:117_2": "dhammādhiṭṭhānā dhammadesanā veditabbā. ‘‘Cha dhātuyo ayaṁ putiso cha phassāyatano",
  "atk-s0201a1:117_3": "aṭṭhārasa manopavicāro caturādhiṭṭhāno’’ti (ma. ni. 3.343) evarūpī dhammādhiṭṭhānā",
  "atk-s0201a1:117_4": "puggaladesanā. ‘‘Tayome, bhikkhave, puggalā santo saṁvijjamānā lokasmiṁ. Katame tayo?",
  "atk-s0201a1:117_5": "Andho ekacakkhu dvicakkhu. Katamo ca, bhikkhave, puggalo andho’’ti? (A. ni. 3.29)",
  "atk-s0201a1:117_6": "evarūpī puggalādhiṭṭhānā puggaladesanā. ‘‘Katamañca, bhikkhave, duggatibhayaṁ? Idha,",
  "atk-s0201a1:117_7": "bhikkhave, ekacco iti paṭisañcikkhati, kāyaduccaritassa kho pāpako vipāko abhisamparāyaṁ…pe…",
  "atk-s0201a1:117_8": "suddhamattānaṁ pariharati. Idaṁ vuccati, bhikkhave, duggatibhaya’’nti (a. ni. 4.121)",
  "atk-s0201a1:117_9": "evarūpī puggalādhiṭṭhānā dhammadesanā.",
  "atk-s0201a1:118_0": "Svāyaṁ idha yasmā puthujjano apariññātavatthuko, apariññāmūlikā ca idhādhippetānaṁ",
  "atk-s0201a1:118_1": "sabbadhammānaṁ mūlabhūtā maññanā hoti, tasmā puthujjanaṁ dassetvā puggalādhiṭṭhānāya",
  "atk-s0201a1:118_2": "desanāya tamatthaṁ āvikātuṁ, ‘‘idha, bhikkhave, assutavā puthujjano ariyānaṁ adassāvī’’ti",
  "atk-s0201a1:118_3": "evaṁ puthujjanaṁ niddisīti veditabbo.",
  "atk-s0201a1:119": "Suttanikkhepavaṇṇanā niṭṭhitā.",
  "atk-s0201a1:120": "Pathavīvāravaṇṇanā",
  "atk-s0201a1:121_0": "Evaṁ puthujjanaṁ niddisitvā idāni tassa pathavīādīsu vatthūsu sabbasakkāyadhammajanitaṁ",
  "atk-s0201a1:121_1": "maññanaṁ dassento, pathaviṁ pathavitotiādimāha. Tattha lakkhaṇapathavī sasambhārapathavī",
  "atk-s0201a1:121_2": "ārammaṇapathavī sammutipathavīti catubbidhā pathavī. Tāsu ‘‘katamā ca, āvuso, ajjhattikā",
  "atk-s0201a1:121_3": "pathavīdhātu? Yaṁ ajjhattaṁ paccattaṁ kakkhaḷaṁ kharigata’’ntiādīsu (vibha. 173)",
  "atk-s0201a1:121_4": "vuttā lakkhaṇapathavī. ‘‘Pathaviṁ khaṇeyya vā khaṇāpeyya vā’’tiādīsu (pāci. 85) vuttā",
  "atk-s0201a1:121_5": "sasambhārapathavī. Ye ca kesādayo vīsati koṭṭhāsā, ayolohādayo ca bāhirā. Sā hi vaṇṇādīhi",
  "atk-s0201a1:121_6": "sambhārehi saddhiṁ pathavīti sasambhārapathavī. ‘‘Pathavīkasiṇameko sañjānātī’’tiādīsu",
  "atk-s0201a1:121_7": "(dī. ni. 3.360) āgatā pana ārammaṇapathavī, nimittapathavītipi vuccati. Pathavīkasiṇajjhānalābhī",
  "atk-s0201a1:121_8": "devaloke nibbatto āgamanavasena pathavīdevatāti nāmaṁ labhati. Ayaṁ sammutipathavīti",
  "atk-s0201a1:121_9": "veditabbā. Sā sabbāpi idha labbhati. Tāsu yaṁkañci pathaviṁ ayaṁ puthujjano pathavito",
  "atk-s0201a1:121_10": "sañjānāti, pathavīti sañjānāti, pathavībhāgena sañjānāti, lokavohāraṁ gahetvā saññāvipallāsena",
  "atk-s0201a1:121_11": "sañjānāti pathavīti. Evaṁ pathavībhāgaṁ amuñcantoyeva vā etaṁ ‘‘sattoti vā sattassā’’ti",
  "atk-s0201a1:121_12": "vā ādinā nayena sañjānāti. Kasmā evaṁ sañjānātīti na vattabbaṁ. Ummattako viya hi",
  "atk-s0201a1:121_13": "puthujjano. So yaṁkiñci yena kenaci ākārena gaṇhāti. Ariyānaṁ adassāvitādibhedameva",
  "atk-s0201a1:121_14": "vā ettha kāraṇaṁ. Yaṁ vā parato ‘‘apariññātaṁ tassā’’ti vadantena bhagavatāva vuttaṁ.",
  "atk-s0201a1:122_0": "Pathaviṁ pathavito saññatvāti so taṁ pathaviṁ evaṁ viparītasaññāya sañjānitvā, ‘‘saññānidānā",
  "atk-s0201a1:122_1": "hi papañcasaṅkhā’’ti (su. ni. 880) vacanato aparabhāge thāmapattehi taṇhāmānadiṭṭhipapañcehi",
  "atk-s0201a1:122_2": "idha maññanānāmena vuttehi maññati kappeti vikappeti, nānappakārato aññathā gaṇhāti.",
  "atk-s0201a1:122_3": "Tena vuttaṁ ‘‘pathaviṁ maññatī’’ti. Evaṁ maññato cassa tā maññanā oḷārikanayena dassetuṁ",
  "atk-s0201a1:122_4": "‘‘yā ayaṁ kesā lomā’’tiādinā nayena vīsatibhedā ajjhattikā pathavī vuttā. Yā cāyaṁ",
  "atk-s0201a1:122_5": "vibhaṅge ‘‘tattha katamā bāhirā pathavīdhātu? Yaṁ bāhiraṁ kakkhaḷaṁ kharigataṁ kakkhaḷattaṁ",
  "atk-s0201a1:122_6": "kakkhaḷabhāvo bahiddhā anupādinnaṁ. Seyyathidaṁ, ayo lohaṁ tipu sīsaṁ sajjhaṁ muttā",
  "atk-s0201a1:122_7": "maṇi veḷuriyaṁ saṅkho silā pavāḷaṁ rajataṁ jātarūpaṁ lohitaṅko masāragallaṁ tiṇaṁ",
  "atk-s0201a1:122_8": "kaṭṭhaṁ sakkharā kaṭhalaṁ bhūmi pāsāṇo pabbato’’ti (vibha. 173) evaṁ bāhirā pathavī",
  "atk-s0201a1:122_9": "vuttā. Yā ca ajjhattārammaṇattike nimittapathavī, taṁ gahetvā ayamatthayojanā vuccati.",
  "atk-s0201a1:123_0": "Pathaviṁ maññatīti tīhi maññanāhi ahaṁ pathavīti maññati, mama pathavīti maññati,",
  "atk-s0201a1:123_1": "paro pathavīti maññati, parassa pathavīti maññati, atha vā ajjhattikaṁ pathaviṁ taṇhāmaññanāya",
  "atk-s0201a1:123_2": "maññati, mānamaññanāya maññati, diṭṭhimaññanāya maññati. Kathaṁ? Ayañhi kesādīsu",
  "atk-s0201a1:123_3": "chandarāgaṁ janeti kese assādeti abhinandati abhivadati ajjhosāya tiṭṭhati. Lome,",
  "atk-s0201a1:123_4": "nakhe, dante, tacaṁ, aññataraṁ vā pana rajjanīyavatthuṁ. Evaṁ ajjhattikaṁ pathaviṁ",
  "atk-s0201a1:123_5": "taṇhāmaññanāya maññati. Iti me kesā siyuṁ anāgatamaddhānaṁ. Iti lomātiādinā vā pana",
  "atk-s0201a1:123_6": "nayena tattha nandiṁ samannāneti. ‘‘Imināhaṁ sīlena vā…pe… brahmacariyena vā evaṁ",
  "atk-s0201a1:123_7": "siniddhamudusukhumanīlakeso bhavissāmī’’tiādinā vā pana nayena appaṭiladdhānaṁ paṭilābhāya",
  "atk-s0201a1:123_8": "cittaṁ paṇidahati. Evampi ajjhattikaṁ pathaviṁ taṇhāmaññanāya maññati.",
  "atk-s0201a1:124_0": "Tathā attano kesādīnaṁ sampattiṁ vā vipattiṁ vā nissāya mānaṁ janeti, ‘‘seyyohamasmīti",
  "atk-s0201a1:124_1": "vā sadisohamasmīti vā hīnohamasmīti vā’’ti. Evaṁ ajjhattikaṁ pathaviṁ mānamaññanāya",
  "atk-s0201a1:124_2": "maññati. ‘‘Taṁ jīvaṁ taṁ sarīra’’nti (ma. ni. 2.187) āgatanayena pana kesaṁ ‘‘jīvo’’ti",
  "atk-s0201a1:124_3": "abhinivisati. Esa nayo lomādīsu. Evaṁ ajjhattikaṁ pathaviṁ diṭṭhimaññanāya maññati.",
  "atk-s0201a1:125_0": "Atha vā ‘‘yā ceva kho panāvuso, ajjhattikā pathavīdhātu, yā ca bāhirā pathavīdhātu,",
  "atk-s0201a1:125_1": "pathavīdhāturevesā , taṁ netaṁ mamā’’ti (ma. ni. 1.302) imissā pavattiyā paccanīkanayena",
  "atk-s0201a1:125_2": "kesādibhedaṁ pathaviṁ etaṁ mama esohamasmi eso me attāti abhinivisati. Evampi ajjhattikaṁ",
  "atk-s0201a1:125_3": "pathaviṁ diṭṭhimaññanāya maññati. Evaṁ tāva ajjhattikaṁ pathaviṁ tīhi maññanāhi maññati.",
  "atk-s0201a1:126_0": "Yathā ca ajjhattikaṁ evaṁ bāhirampi. Kathaṁ? ‘‘Ayañhi ayalohādīsu chandarāgaṁ janeti.",
  "atk-s0201a1:126_1": "Ayalohādīni assādeti abhinandati abhivadati ajjhosāya tiṭṭhati. Mama ayo mama lohantiādinā",
  "atk-s0201a1:126_2": "nayena ayādīni mamāyati rakkhati gopayati, evaṁ bāhiraṁ pathaviṁ taṇhāmaññanāya maññati.",
  "atk-s0201a1:126_3": "Iti me ayalohādayo siyuṁ anāgatamaddhānanti vā panettha nandiṁ samannāneti, imināhaṁ",
  "atk-s0201a1:126_4": "sīlena vā vatena vā tapena vā brahmacariyena vā evaṁ sampannaayalohādiupakaraṇo bhavissāmī’’ti",
  "atk-s0201a1:126_5": "appaṭiladdhassa paṭilābhāya cittaṁ paṇidahati. Evampi bāhiraṁ pathaviṁ taṇhāmaññanāya maññati.",
  "atk-s0201a1:127_0": "Tathā attano ayalohādīnaṁ sampattiṁ vā vipattiṁ vā nissāya mānaṁ janeti ‘‘imināhaṁ",
  "atk-s0201a1:127_1": "seyyosmīti vā, sadisosmīti vā hīnosmīti vā’’ti (vibha. 832) evaṁ bāhiraṁ pathaviṁ",
  "atk-s0201a1:127_2": "mānamaññanāya maññati. Aye jīvasaññī hutvā pana ayaṁ ‘‘jīvo’’ti abhinivisati. Esa",
  "atk-s0201a1:127_3": "nayo lohādīsu. Evaṁ bāhiraṁ pathaviṁ diṭṭhimaññanāya maññati.",
  "atk-s0201a1:128_0": "Atha vā ‘‘idhekacco pathavīkasiṇaṁ attato samanupassati. Yaṁ pathavīkasiṇaṁ, so ahaṁ.",
  "atk-s0201a1:128_1": "Yo ahaṁ, taṁ pathavīkasiṇanti pathavīkasiṇañca attañca advayaṁ samanupassatī’’ti",
  "atk-s0201a1:128_2": "(paṭi. ma. 1.131) paṭisambhidāyaṁ vuttanayeneva nimittapathaviṁ ‘‘attā’’ti abhinivisati.",
  "atk-s0201a1:128_3": "Evaṁ bāhiraṁ pathaviṁ diṭṭhimaññanāya maññati. Evampi bāhiraṁ pathaviṁ tīhi maññanāhi",
  "atk-s0201a1:128_4": "maññati. Evaṁ tāva ‘‘pathaviṁ maññatī’’ti ettha tissopi maññanā veditabbā. Ito paraṁ",
  "atk-s0201a1:128_5": "saṅkhepeneva kathayissāma.",
  "atk-s0201a1:129_0": "Pathaviyāmaññatīti ettha pathaviyāti bhummavacanametaṁ. Tasmā ahaṁ pathaviyāti maññati,",
  "atk-s0201a1:129_1": "mayhaṁ kiñcanaṁ palibodho pathaviyāti maññati, paro pathaviyāti maññati, parassa",
  "atk-s0201a1:129_2": "kiñcanaṁ palibodho pathaviyāti maññatīti ayamettha attho.",
  "atk-s0201a1:130_0": "Atha vā yvāyaṁ ‘‘kathaṁ rūpasmiṁ attānaṁ samanupassati? Idhekacco vedanaṁ… saññaṁ…",
  "atk-s0201a1:130_1": "saṅkhāre… viññāṇaṁ attato samanupassati, tassa evaṁ hoti, ayaṁ kho me attā, so kho",
  "atk-s0201a1:130_2": "pana me attā imasmiṁ rūpeti evaṁ rūpasmiṁ vā attānaṁ samanupassatī’’ti (paṭi. ma.",
  "atk-s0201a1:130_3": "1.131) etassa atthanayo vutto, eteneva nayena vedanādidhamme attato gahetvā tato",
  "atk-s0201a1:130_4": "ajjhattikabāhirāsu pathavīsu yaṁkiñci pathaviṁ tassokāsabhāvena parikappetvā so kho",
  "atk-s0201a1:130_5": "pana me ayaṁ attā imissā pathaviyāti maññanto pathaviyā maññati, ayamassa diṭṭhimaññanā.",
  "atk-s0201a1:130_6": "Tasmiṁyeva panassa attani sinehaṁ tabbatthukañca mānaṁ uppādayato taṇhāmānamaññanāpi",
  "atk-s0201a1:130_7": "veditabbā. Yadā pana teneva nayena so kho panassa attā pathaviyāti maññati, tadā",
  "atk-s0201a1:130_8": "diṭṭhimaññanā eva yujjati. Itarāyopi pana icchanti.",
  "atk-s0201a1:131_0": "Pathavito maññatīti ettha pana pathavitoti nissakkavacanaṁ. Tasmā saupakaraṇassa",
  "atk-s0201a1:131_1": "attano vā parassa vā yathāvuttappabhedato pathavito uppattiṁ vā niggamanaṁ vā pathavito",
  "atk-s0201a1:131_2": "vā añño attāti maññamāno pathavito maññatīti veditabbo, ayamassa diṭṭhimaññanā. Tasmiṁyeva",
  "atk-s0201a1:131_3": "panassa diṭṭhimaññanāya maññite vatthusmiṁ sinehaṁ mānañca uppādayato taṇhāmānamaññanāpi",
  "atk-s0201a1:131_4": "veditabbā. Apare āhu pathavīkasiṇaṁ parittaṁ bhāvetvā tato aññaṁ appamāṇaṁ attānaṁ",
  "atk-s0201a1:131_5": "gahetvā pathavito bahiddhāpi me attāti maññamāno pathavito maññatīti.",
  "atk-s0201a1:132_0": "Pathaviṁ meti maññatīti ettha pana kevalañhi mahāpathaviṁ taṇhāvasena mamāyatīti",
  "atk-s0201a1:132_1": "iminā nayena pavattā ekā taṇhāmaññanā eva labbhatīti veditabbā. Sā cāyaṁ mama kesā,",
  "atk-s0201a1:132_2": "mama lomā, mama ayo, mama lohanti evaṁ yathāvuttappabhedāya sabbāyapi ajjhattikabāhirāya",
  "atk-s0201a1:132_3": "pathaviyā yojetabbāti.",
  "atk-s0201a1:133_0": "Pathaviṁabhinandatīti vuttappakārameva pathaviṁ taṇhādīhi abhinandati, assādeti,",
  "atk-s0201a1:133_1": "parāmasati cāti vuttaṁ hoti. ‘‘Pathaviṁ maññatī’’ti eteneva etasmiṁ atthe siddhe",
  "atk-s0201a1:133_2": "kasmā etaṁ vuttanti ce. Avicāritametaṁ porāṇehi. Ayaṁ pana attano mati, desanāvilāsato",
  "atk-s0201a1:133_3": "vā ādīnavadassanato vā. Yassā hi dhammadhātuyā suppaṭividdhattā nānānayavicitradesanāvilāsasampanno,",
  "atk-s0201a1:133_4": "ayaṁ sā bhagavatā suppaṭividdhā. Tasmā pubbe maññanāvasena kilesuppattiṁ dassetvā",
  "atk-s0201a1:133_5": "idāni abhinandanāvasena dassento desanāvilāsato vā idamāha . Yo vā pathaviṁ maññati,",
  "atk-s0201a1:133_6": "pathaviyā maññati, pathavito maññati, pathaviṁ meti maññati, so yasmā na sakkoti",
  "atk-s0201a1:133_7": "pathavīnissitaṁ taṇhaṁ vā diṭṭhiṁ vā pahātuṁ, tasmā pathaviṁ abhinandatiyeva. Yo",
  "atk-s0201a1:133_8": "ca pathaviṁ abhinandati, dukkhaṁ so abhinandati, dukkhañca ādīnavoti ādīnavadassanatopi",
  "atk-s0201a1:133_9": "idamāha. Vuttañcetaṁ bhagavatā ‘‘yo, bhikkhave, pathavīdhātuṁ abhinandati, dukkhaṁ",
  "atk-s0201a1:133_10": "so abhinandati, yo dukkhaṁ abhinandati, aparimutto so dukkhasmāti vadāmī’’ti.",
  "atk-s0201a1:134_0": "Evaṁ pathavīvatthukaṁ maññanaṁ abhinandanañca vatvā idāni yena kāraṇena so maññati,",
  "atk-s0201a1:134_1": "abhinandati ca, taṁ kāraṇaṁ āvikaronto āha taṁ kissa hetu, apariññātaṁ tassāti vadāmīti.",
  "atk-s0201a1:134_2": "Tassattho, so puthujjano taṁ pathaviṁ kissa hetu maññati, kena kāraṇena maññati,",
  "atk-s0201a1:134_3": "abhinandatīti ce. Apariññātaṁ tassāti vadāmīti, yasmā taṁ vatthu tassa apariññātaṁ,",
  "atk-s0201a1:134_4": "tasmāti vuttaṁ hoti. Yo hi pathaviṁ parijānāti, so tīhi pariññāhi parijānāti ñātapariññāya",
  "atk-s0201a1:134_5": "tīraṇapariññāya pahānapariññāyāti.",
  "atk-s0201a1:135_0": "Tattha katamā ñātapariññā. Pathavīdhātuṁ parijānāti, ayaṁ pathavīdhātu ajjhattikā,",
  "atk-s0201a1:135_1": "ayaṁ bāhirā, idamassā lakkhaṇaṁ, imāni rasapaccupaṭṭhānapadaṭṭhānānīti, ayaṁ ñātapariññā.",
  "atk-s0201a1:135_2": "Katamā tīraṇapariññā? Evaṁ ñātaṁ katvā pathavīdhātuṁ tīreti aniccato dukkhato rogatoti",
  "atk-s0201a1:135_3": "dvācattālīsāya ākārehi, ayaṁ tīraṇapariññā. Katamā pahānapariññā? Evaṁ tīrayitvā",
  "atk-s0201a1:135_4": "aggamaggena pathavīdhātuyā chandarāgaṁ pajahati, ayaṁ pahānapariññā.",
  "atk-s0201a1:136_0": "Nāmarūpavavatthānaṁ vā ñātapariññā. Kalāpasammasanādianulomapariyosānā tīraṇapariññā.",
  "atk-s0201a1:136_1": "Ariyamagge ñāṇaṁ pahānapariññāti. Yo pathaviṁ parijānāti, so imāhi tīhi pariññāhi",
  "atk-s0201a1:136_2": "parijānāti, assa ca puthujjanassa tā pariññāyo natthi, tasmā apariññātattā pathaviṁ",
  "atk-s0201a1:136_3": "maññati ca abhinandati cāti. Tenāha bhagavā – idha, bhikkhave, assutavā puthujjano…pe…",
  "atk-s0201a1:136_4": "pathaviṁ maññati, pathaviyā maññati, pathavito maññati, pathaviṁ meti maññati, pathaviṁ",
  "atk-s0201a1:136_5": "abhinandati. Taṁ kissa hetu? Apariññātaṁ tassāti vadāmī’’ti.",
  "atk-s0201a1:137": "Pathavīvāravaṇṇanā niṭṭhitā.",
  "atk-s0201a1:138": "Āpovārādivaṇṇanā",
  "atk-s0201a1:139_0": "Āpaṁāpatoti etthāpi lakkhaṇasasambhārārammaṇasammutivasena catubbidho āpo. Tesu ‘‘tattha,",
  "atk-s0201a1:139_1": "katamā ajjhattikā āpodhātu. Yaṁ ajjhattaṁ paccattaṁ āpo āpogataṁ, sineho sinehagataṁ",
  "atk-s0201a1:139_2": "bandhanattaṁ rūpassa ajjhattaṁ upādinna’’ntiādīsu (vibha. 174) vutto lakkhaṇaāpo.",
  "atk-s0201a1:139_3": "‘‘Āpokasiṇaṁ uggaṇhanto āpasmiṁ nimittaṁ gaṇhātī’’tiādīsu vutto sasambhārāpo. Sesaṁ",
  "atk-s0201a1:139_4": "sabbaṁ pathaviyaṁ vuttasadisameva. Kevalaṁ yojanānaye pana ‘‘pittaṁ semha’’ntiādinā",
  "atk-s0201a1:139_5": "nayena vuttā dvādasabhedā ajjhattikā āpodhātu, ‘‘tattha, katamā bāhirā āpodhātu?",
  "atk-s0201a1:139_6": "Yaṁ bāhiraṁ āpo āpogataṁ, sineho sinehagataṁ bandhanattaṁ rūpassa bahiddhā anupādinnaṁ.",
  "atk-s0201a1:139_7": "Seyyathidaṁ, mūlaraso khandharaso tacaraso pattaraso puppharaso phalaraso khīraṁ",
  "atk-s0201a1:139_8": "dadhi sappi navanītaṁ telaṁ madhu phāṇitaṁ bhummāni vā udakāni antalikkhāni vā’’ti",
  "atk-s0201a1:139_9": "(vibha. 174) evaṁ vuttā ca bāhirā āpodhātu veditabbā, yo ca ajjhattārammaṇattike nimittaāpo.",
  "atk-s0201a1:140_0": "Tejaṁ tejatoti imasmiṁ tejovārepi vuttanayeneva vitthāro veditabbo. Yojanānaye panettha",
  "atk-s0201a1:140_1": "‘‘yena ca santappati, yena ca jīrīyati, yena ca pariḍayhati, yena ca asitapītakhāyitasāyitaṁ",
  "atk-s0201a1:140_2": "sammā pariṇāmaṁ gacchatī’’ti (vibha. 175) evaṁ vuttā catuppabhedā ajjhattikā tejodhātu.",
  "atk-s0201a1:140_3": "‘‘Tattha katamā bāhirā tejodhātu? Yaṁ bāhiraṁ tejo tejogataṁ usmā usmāgataṁ usumaṁ",
  "atk-s0201a1:140_4": "usumagataṁ bahiddhā anupādinnaṁ. Seyyathidaṁ, kaṭṭhaggi palālaggi tiṇaggi gomayaggi",
  "atk-s0201a1:140_5": "thusaggi saṅkāraggi indaggi aggisantāpo sūriyasantāpo kaṭṭhasannicayasantāpo tiṇasannicayasantāpo",
  "atk-s0201a1:140_6": "dhaññasannicayasantāpo bhaṇḍasannicayasantāpo’’ti (vibha. 175) evaṁ vuttā ca bāhirā",
  "atk-s0201a1:140_7": "tejodhātu veditabbā.",
  "atk-s0201a1:141_0": "Vāyaṁ vāyatoti imassa vāyavārassāpi yojanānaye pana ‘‘uddhaṅgamā vātā adhogamā vātā",
  "atk-s0201a1:141_1": "kucchisayā vātā koṭṭhāsayā vātā aṅgamaṅgānusārino vātā satthakavātā khurakavātā uppalakavātā",
  "atk-s0201a1:141_2": "assāso passāso’’ti evaṁ vuttā ajjhattikā vāyodhātu. ‘‘Tattha katamā bāhirā vāyodhātu?",
  "atk-s0201a1:141_3": "Yaṁ bāhiraṁ vāyo vāyogataṁ thambhitattaṁ rūpassa bahiddhā anupādinnaṁ. Seyyathidaṁ,",
  "atk-s0201a1:141_4": "puratthimā vātā pacchimā vātā uttarā vātā dakkhiṇā vātā sarajā vātā arajā vātā sītā",
  "atk-s0201a1:141_5": "vātā uṇhā vātā parittā vātā adhimattā vātā kāḷavātā verambhavātā pakkhavātā supaṇṇavātā",
  "atk-s0201a1:141_6": "tālavaṇṭavātā vidhūpanavātā’’ti (vibha. 176) evaṁ vuttā ca bāhirā vāyodhātu veditabbā.",
  "atk-s0201a1:141_7": "Sesaṁ vuttanayamevāti. Ettāvatā ca yvāyaṁ –",
  "atk-s0201a1:142": "‘‘Vuttamhi ekadhamme, ye dhammā ekalakkhaṇā tena;",
  "atk-s0201a1:143": "Vuttā bhavanti sabbe, iti vutto lakkhaṇo hāro’’ti. –",
  "atk-s0201a1:144_0": "Evaṁ nettiyaṁ lakkhaṇo nāma hāro vutto, tassa vasena yasmā catūsu bhūtesu gahitesu",
  "atk-s0201a1:144_1": "upādārūpampi gahitameva bhavati, rūpalakkhaṇaṁ anatītattā. Yañca bhūtopādārūpaṁ so",
  "atk-s0201a1:144_2": "rūpakkhandho. Tasmā ‘‘assutavā puthujjano pathaviṁ āpaṁ tejaṁ vāyaṁ maññatī’’ti vadantena",
  "atk-s0201a1:144_3": "atthato rūpaṁ attato samanupassatītipi vuttaṁ hoti. ‘‘Pathaviyā āpasmiṁ tejasmiṁ",
  "atk-s0201a1:144_4": "vāyasmiṁ maññatī’’ti vadantena rūpasmiṁ vā attānaṁ samanupassatīti vuttampi hoti.",
  "atk-s0201a1:144_5": "‘‘Pathavito āpato tejato vāyato maññatī’’ti vadantena rūpato añño attāti siddhattā",
  "atk-s0201a1:144_6": "rūpavantaṁ vā attānaṁ attani vā rūpaṁ samanupassatītipi vuttaṁ hoti. Evametā catasso",
  "atk-s0201a1:144_7": "rūpavatthukā sakkāyadiṭṭhimaññanā veditabbā. Tattha ekā ucchedadiṭṭhi, tisso sassatadiṭṭhiyoti",
  "atk-s0201a1:144_8": "dveva diṭṭhiyo hontīti ayampi atthaviseso veditabbo.",
  "atk-s0201a1:145": "Āpovārādivaṇṇanā niṭṭhitā.",
  "atk-s0201a1:146": "Bhūtavārādivaṇṇanā",
  "atk-s0201a1:147_0": "3. Evaṁ rūpamukhena saṅkhāravatthukaṁ maññanaṁ vatvā idāni ye saṅkhāre upādāya sattā",
  "atk-s0201a1:147_1": "paññapīyanti, tesu saṅkhāresu sattesupi yasmā puthujjano maññanaṁ karoti, tasmā te",
  "atk-s0201a1:147_2": "satte niddisanto bhūte bhūtato sañjānātītiādimāha. Tatthāyaṁ bhūtasaddo pañcakkhandhaamanussadhātuvijjamānakhīṇāsavasattarukkhādīsu",
  "atk-s0201a1:147_3": "dissati. ‘‘Bhūtamidanti, bhikkhave, samanupassathā’’tiādīsu (ma. ni. 1.401) hi ayaṁ",
  "atk-s0201a1:147_4": "pañcakkhandhesu dissati. ‘‘Yānīdha bhūtāni samāgatānī’’ti (su. ni. 224) ettha amanussesu.",
  "atk-s0201a1:147_5": "‘‘Cattāro kho, bhikkhu, mahābhūtā hetū’’ti (ma. ni. 3.86) ettha dhātūsu. ‘‘Bhūtasmiṁ",
  "atk-s0201a1:147_6": "pācittiya’’ntiādīsu (pāci. 69) vijjamāne. ‘‘Yo ca kālaghaso bhūto’’ti (jā. 1.10.190)",
  "atk-s0201a1:147_7": "ettha khīṇāsave. ‘‘Sabbeva nikkhipissanti bhūtā loke samussaya’’nti (dī. ni. 2.220)",
  "atk-s0201a1:147_8": "ettha sattesu. ‘‘Bhūtagāmapātabyatāyā’’ti (pāci. 90) ettha rukkhādīsu. Idha panāyaṁ",
  "atk-s0201a1:147_9": "sattesu vattati, no ca kho avisesena. Cātumahārājikānaṁ hi heṭṭhā sattā idha bhūtāti adhippetā.",
  "atk-s0201a1:148_0": "Tattha bhūte bhūtato sañjānātītiādi vuttanayameva. Bhūte maññatītiādīsu pana tissopi",
  "atk-s0201a1:148_1": "maññanā yojetabbā. Kathaṁ? Ayañhi ‘‘so passati gahapatiṁ vā gahapatiputtaṁ vā pañcahi",
  "atk-s0201a1:148_2": "kāmaguṇehi samappitaṁ samaṅgibhūta’’nti (a. ni. 7.50) vuttanayena bhūte subhā sukhitāti",
  "atk-s0201a1:148_3": "gahetvā rajjati, disvāpi ne rajjati, sutvāpi, ghāyitvāpi, sāyitvāpi, phusitvāpi,",
  "atk-s0201a1:148_4": "ñatvāpi. Evaṁ bhūte taṇhāmaññanāya maññati. ‘‘Aho vatāhaṁ khattiyamahāsālānaṁ vā",
  "atk-s0201a1:148_5": "sahabyataṁ upapajjeyya’’ntiādinā (dī. ni. 3.337) vā pana nayena appaṭiladdhassa paṭilābhāya",
  "atk-s0201a1:148_6": "cittaṁ paṇidahati, evampi bhūte taṇhāmaññanāya maññati. Attano pana bhūtānañca sampattivipattiṁ",
  "atk-s0201a1:148_7": "nissāya attānaṁ vā seyyaṁ dahati. Bhūtesu ca yaṁkiñci bhūtaṁ hīnaṁ attānaṁ vā hīnaṁ,",
  "atk-s0201a1:148_8": "yaṁkiñci bhūtaṁ seyyaṁ . Attānaṁ vā bhūtena, bhūtaṁ vā attanā sadisaṁ dahati. Yathāha",
  "atk-s0201a1:148_9": "‘‘idhekacco jātiyā vā…pe… aññataraññatarena vatthunā pubbakālaṁ parehi sadisaṁ attānaṁ",
  "atk-s0201a1:148_10": "dahati. Aparakālaṁ attānaṁ seyyaṁ dahati. Pare hīne dahati, yo evarūpo māno …pe…",
  "atk-s0201a1:148_11": "ayaṁ vuccati mānātimāno’’ti (vibha. 876-880). Evaṁ bhūte mānamaññanāya maññati.",
  "atk-s0201a1:149_0": "Bhūte pana ‘‘niccā dhuvā sassatā avipariṇāmadhammā’’ti vā ‘‘sabbe sattā sabbe pāṇā",
  "atk-s0201a1:149_1": "sabbe bhūtā sabbe jīvā avasā abalā avīriyā niyatisaṅgatibhāvapariṇatā chasvevābhijātīsu",
  "atk-s0201a1:149_2": "sukhadukkhaṁ paṭisaṁvedentī’’ti (dī. ni. 1.168) vā maññamāno diṭṭhimaññanāya maññati.",
  "atk-s0201a1:149_3": "Evaṁ bhūte tīhi maññanāhi maññati.",
  "atk-s0201a1:150_0": "Kathaṁ bhūtesu maññati? Tesu tesu bhūtesu attano upapattiṁ vā sukhuppattiṁ vā ākaṅkhati.",
  "atk-s0201a1:150_1": "Evaṁ tāva taṇhāmaññanāya bhūtesu maññati. Bhūtesu vā upapattiṁ ākaṅkhamāno dānaṁ",
  "atk-s0201a1:150_2": "deti, sīlaṁ samādiyati, uposathakammaṁ karoti. Evampi bhūtesu taṇhāmaññanāya maññati.",
  "atk-s0201a1:150_3": "Bhūte pana samūhaggāhena gahetvā tattha ekacce bhūte seyyato dahati, ekacce sadisato",
  "atk-s0201a1:150_4": "vā hīnato vāti. Evaṁ bhūtesu mānamaññanāya maññati. Tathā ekacce bhūte niccā dhuvāti",
  "atk-s0201a1:150_5": "maññati. Ekacce aniccā adhuvāti, ahampi bhūtesu aññatarosmīti vā maññati. Evaṁ bhūtesu",
  "atk-s0201a1:150_6": "diṭṭhimaññanāya maññati.",
  "atk-s0201a1:151_0": "Bhūtato maññatīti ettha pana saupakaraṇassa attano vā parassa vā yato kutoci bhūtato",
  "atk-s0201a1:151_1": "uppattiṁ maññamāno bhūtato maññatīti veditabbo, ayamassa diṭṭhimaññanā. Tasmiṁyeva",
  "atk-s0201a1:151_2": "panassa diṭṭhimaññanāya maññite vatthusmiṁ sinehaṁ mānañca uppādayato taṇhāmānamaññanāpi",
  "atk-s0201a1:151_3": "veditabbā. Bhūte meti maññatīti ettha pana ekā taṇhāmaññanāva labbhati. Sā cāyaṁ",
  "atk-s0201a1:151_4": "‘‘mama puttā, mama dhītā, mama ajeḷakā, kukkuṭasūkarā, hatthigavassavaḷavā’’ti evamādinā",
  "atk-s0201a1:151_5": "nayena mamāyato pavattatīti veditabbā. Bhūte abhinandatīti etaṁ vuttanayameva. Apariññātaṁ",
  "atk-s0201a1:151_6": "tassāti ettha pana ye saṅkhāre upādāya bhūtānaṁ paññatti, tesaṁ apariññātattā bhūtā",
  "atk-s0201a1:151_7": "apariññātā hontīti veditabbā. Yojanā pana vuttanayeneva kātabbā.",
  "atk-s0201a1:152_0": "Evaṁ saṅkhepato saṅkhāravasena ca sattavasena ca maññanāvatthuṁ dassetvā idāni bhūmivisesādinā",
  "atk-s0201a1:152_1": "bhedena vitthāratopi taṁ dassento deve devatotiādimāha. Tattha dibbanti pañcahi kāmaguṇehi",
  "atk-s0201a1:152_2": "attano vā iddhiyāti devā, kīḷanti jotenti cāti attho. Te tividhā sammutidevā upapattidevā",
  "atk-s0201a1:152_3": "visuddhidevāti. Sammutidevā nāma rājāno deviyo rājakumārā. Upapattidevā nāma cātumahārājike",
  "atk-s0201a1:152_4": "deve upādāya tatuttaridevā. Visuddhidevā nāma arahanto khīṇāsavā. Idha pana upapattidevā",
  "atk-s0201a1:152_5": "daṭṭhabbā, no ca kho avisesena. Paranimmitavasavattidevaloke māraṁ saparisaṁ ṭhapetvā",
  "atk-s0201a1:152_6": "sesā cha kāmāvacarā idha devāti adhippetā. Tattha sabbā atthavaṇṇanā bhūtavāre vuttanayeneva veditabbā.",
  "atk-s0201a1:153_0": "Pajāpatinti ettha pana māro pajāpatīti veditabbo. Keci pana ‘‘tesaṁ tesaṁ devānaṁ",
  "atk-s0201a1:153_1": "adhipatīnaṁ mahārājādīnametaṁ adhivacana’’nti vadanti. Taṁ devaggahaṇeneva tesaṁ",
  "atk-s0201a1:153_2": "gahitattā ayuttanti mahāaṭṭhakathāyaṁ paṭikkhittaṁ, māroyeva pana sattasaṅkhātāya",
  "atk-s0201a1:153_3": "pajāya adhipatibhāvena idha pajāpatīti adhippeto. So kuhiṁ vasati? Paranimmitavasavattidevaloke",
  "atk-s0201a1:153_4": ". Tatra hi vasavattirājā rajjaṁ kāreti. Māro ekasmiṁ padese attano parisāya issariyaṁ",
  "atk-s0201a1:153_5": "pavattento rajjapaccante dāmarikarājaputto viya vasatīti vadanti. Māraggahaṇeneva",
  "atk-s0201a1:153_6": "cettha māraparisāyapi gahaṇaṁ veditabbaṁ. Yojanānayo cettha pajāpatiṁ vaṇṇavantaṁ",
  "atk-s0201a1:153_7": "dīghāyukaṁ sukhabahulaṁ disvā vā sutvā vā rajjanto taṇhāmaññanāya maññati. ‘‘Aho",
  "atk-s0201a1:153_8": "vatāhaṁ pajāpatino sahabyataṁ upapajjeyya’’ntiādinā vā pana nayena appaṭiladdhassa",
  "atk-s0201a1:153_9": "paṭilābhāya cittaṁ paṇidahantopi pajāpatiṁ taṇhāmaññanāya maññati. Pajāpatibhāvaṁ",
  "atk-s0201a1:153_10": "pana patto samāno ahamasmi pajānamissaro adhipatīti mānaṁ janento pajāpatiṁ mānamaññanāya",
  "atk-s0201a1:153_11": "maññati. ‘‘Pajāpati nicco dhuvo’’ti vā ‘‘ucchijjissati vinassissatī’’ti vā ‘‘avaso",
  "atk-s0201a1:153_12": "abalo avīriyo niyatisaṅgatibhāvapariṇato chasvevābhijātīsu sukhadukkhaṁ paṭisaṁvedetī’’ti",
  "atk-s0201a1:153_13": "vā maññamāno pana pajāpatiṁ diṭṭhimaññanāya maññatīti veditabbo.",
  "atk-s0201a1:154_0": "Pajāpatisminti ettha pana ekā diṭṭhimaññanāva yujjati. Tassā evaṁ pavatti veditabbā.",
  "atk-s0201a1:154_1": "Idhekacco ‘‘pajāpatismiṁ ye ca dhammā saṁvijjanti, sabbe te niccā dhuvā sassatā avipariṇāmadhammā’’ti",
  "atk-s0201a1:154_2": "maññati. Atha vā ‘‘pajāpatismiṁ natthi pāpaṁ, na tasmiṁ pāpakāni kammāni upalabbhantī’’ti maññati.",
  "atk-s0201a1:155_0": "Pajāpatitoti ettha tissopi maññanā labbhanti. Kathaṁ? Idhekacco saupakaraṇassa attano",
  "atk-s0201a1:155_1": "vā parassa vā pajāpatito uppattiṁ vā niggamanaṁ vā maññati, ayamassa diṭṭhimaññanā.",
  "atk-s0201a1:155_2": "Tasmiṁyeva panassa diṭṭhimaññanāya maññite vatthusmiṁ sinehaṁ mānañca uppādayato",
  "atk-s0201a1:155_3": "taṇhāmānamaññanāpi veditabbā. Pajāpatiṁ meti ettha pana ekā taṇhāmaññanāva labbhati.",
  "atk-s0201a1:155_4": "Sā cāyaṁ ‘‘pajāpati mama satthā mama sāmī’’tiādinā nayena mamāyato pavattatīti veditabbā.",
  "atk-s0201a1:155_5": "Sesaṁ vuttanayameva.",
  "atk-s0201a1:156_0": "Brahmaṁ brahmatoti ettha brūhito tehi tehi guṇavisesehīti brahmā. Apica brahmāti",
  "atk-s0201a1:156_1": "mahābrahmāpi vuccati, tathāgatopi brāhmaṇopi mātāpitaropi seṭṭhampi. ‘‘Sahasso brahmā",
  "atk-s0201a1:156_2": "dvisahasso brahmā’’tiādīsu (ma. ni. 3.165-166) hi mahābrahmā brahmāti vuccati. ‘‘Brahmāti",
  "atk-s0201a1:156_3": "kho, bhikkhave , tathāgatassetaṁ adhivacana’’nti ettha tathāgato.",
  "atk-s0201a1:157": "‘‘Tamonudo buddho samantacakkhu,",
  "atk-s0201a1:158": "Lokantagū sabbabhavātivatto;",
  "atk-s0201a1:159": "Anāsavo sabbadukkhappahīno,",
  "atk-s0201a1:160": "Saccavhayo brahme upāsito me’’ti. (cūḷani. 104) –",
  "atk-s0201a1:161": "Ettha brāhmaṇo.",
  "atk-s0201a1:162": "‘‘Brahmāti mātāpitaro, pubbācariyāti vuccare’’ti. (itivu. 106; jā. 2.20.181) –",
  "atk-s0201a1:163_0": "Ettha mātāpitaro. ‘‘Brahmacakkaṁ pavattetī’’ti (ma. ni. 1.148; a. ni. 5.11) ettha",
  "atk-s0201a1:163_1": "seṭṭhaṁ. Idha pana paṭhamābhinibbatto kappāyuko brahmā adhippeto. Taggahaṇeneva ca",
  "atk-s0201a1:163_2": "brahmapurohitabrahmapārisajjāpi gahitāti veditabbā. Atthavaṇṇanā panettha pajāpativāre",
  "atk-s0201a1:163_3": "vuttanayeneva veditabbā.",
  "atk-s0201a1:164_0": "Ābhassaravāre daṇḍadīpikāya acci viya etesaṁ sarīrato ābhā chijjitvā chijjitvā patantī",
  "atk-s0201a1:164_1": "viya sarati visaratīti ābhassarā. Tesaṁ gahaṇena sabbāpi dutiyajjhānabhūmi gahitā,",
  "atk-s0201a1:164_2": "ekatalavāsino eva cete sabbepi parittābhā appamāṇābhā ābhassarāti veditabbā.",
  "atk-s0201a1:165_0": "Subhakiṇhavāre subhena okiṇṇā vikiṇṇā subhena sarīrappabhāvaṇṇena ekagghanā suvaṇṇamañjūsāya",
  "atk-s0201a1:165_1": "ṭhapitasampajjalitakañcanapiṇḍasassirikāti subhakiṇhā. Tesaṁ gahaṇena sabbāpi tatiyajjhānabhūmi",
  "atk-s0201a1:165_2": "gahitā. Ekatalavāsino eva cete sabbepi parittasubhā appamāṇasubhā subhakiṇhāti veditabbā.",
  "atk-s0201a1:166": "Vehapphalavāre, vipulā phalāti vehapphalā. Catutthajjhānabhūmi brahmāno vuccanti. Atthanayayojanā pana imesu tīsupi vāresu bhūtavāre vuttanayeneva veditabbā.",
  "atk-s0201a1:167_0": "Abhibhūvāre abhibhavīti abhibhū. Kiṁ abhibhavi? Cattāro khandhe arūpino. Asaññabhavassetaṁ",
  "atk-s0201a1:167_1": "adhivacanaṁ. Asaññasattā devā vehapphalehi saddhiṁ ekatalāyeva ekasmiṁ okāse yena",
  "atk-s0201a1:167_2": "iriyāpathena nibbattā, teneva yāvatāyukaṁ tiṭṭhanti cittakammarūpasadisā hutvā. Te",
  "atk-s0201a1:167_3": "idha sabbepi abhibhūvacanena gahitā. Keci abhibhū nāma sahasso brahmāti evamādinā",
  "atk-s0201a1:167_4": "nayena tattha tattha adhipatibrahmānaṁ vaṇṇayanti. Brahmaggahaṇeneva pana tassa gahitattā",
  "atk-s0201a1:167_5": "ayuttametanti veditabbaṁ. Yojanānayo cettha abhibhū vaṇṇavā dīghāyukoti sutvā tattha",
  "atk-s0201a1:167_6": "chandarāgaṁ uppādento abhibhuṁ taṇhāmaññanāya maññati. ‘‘Aho vatāhaṁ abhibhuno sahabyataṁ",
  "atk-s0201a1:167_7": "upapajjeyya’’ntiādinā pana nayena appaṭiladdhassa paṭilābhāya cittaṁ paṇidahantopi",
  "atk-s0201a1:167_8": "abhibhuṁ taṇhāmaññanāya maññati. Attānaṁ hīnato abhibhuṁ seyyato dahanto pana abhibhuṁ",
  "atk-s0201a1:167_9": "mānamaññanāya maññati. ‘‘Abhibhū nicco dhuvo’’tiādinā nayena parāmasanto abhibhuṁ",
  "atk-s0201a1:167_10": "diṭṭhimaññanāya maññatīti veditabbo. Sesaṁ pajāpativāre vuttanayameva.",
  "atk-s0201a1:168": "Bhūtavārādivaṇṇanā niṭṭhitā.",
  "atk-s0201a1:169": "Ākāsānañcāyatanavārādivaṇṇanā",
  "atk-s0201a1:170_0": "4. Evaṁ bhagavā paṭipāṭiyā devaloke dassentopi abhibhūvacanena asaññabhavaṁ dassetvā",
  "atk-s0201a1:170_1": "idāni yasmā ayaṁ vaṭṭakathā, suddhāvāsā ca vivaṭṭapakkhe ṭhitā, anāgāmikhīṇāsavā",
  "atk-s0201a1:170_2": "eva hi te devā. Yasmā vā katipayakappasahassāyukā te devā, buddhuppādakāleyeva honti.",
  "atk-s0201a1:170_3": "Buddhā pana asaṅkheyepi kappe na uppajjanti, tadā suññāpi sā bhūmi hoti. Rañño khandhāvāraṭṭhānaṁ",
  "atk-s0201a1:170_4": "viya hi buddhānaṁ suddhāvāsabhavo. Te teneva ca kāraṇena viññāṇaṭṭhitisattāvāsavasenapi",
  "atk-s0201a1:170_5": "na gahitā, sabbakālikā pana imā maññanā. Tasmā tāsaṁ sadāvijjamānabhūmiṁ dassento",
  "atk-s0201a1:170_6": "suddhāvāse atikkamitvā, ākāsānañcāyatanantiādimāha. Tattha ākāsānañcāyatananti tabbhūmikā",
  "atk-s0201a1:170_7": "cattāro kusalavipākakiriyā khandhā. Te ca tatrūpapannāyeva daṭṭhabbā bhavaparicchedakathā",
  "atk-s0201a1:170_8": "ayanti katvā. Esa nayo viññāṇañcāyatanādīsu. Atthayojanā pana catūsupi etesu vāresu",
  "atk-s0201a1:170_9": "abhibhūvāre vuttanayeneva veditabbā. Mānamaññanā cettha pajāpativāre vuttanayenāpi yujjati.",
  "atk-s0201a1:171": "Ākāsānañcāyatanavārādivaṇṇanā niṭṭhitā.",
  "atk-s0201a1:172": "Diṭṭhasutavārādivaṇṇanā",
  "atk-s0201a1:173_0": "5. Evaṁ bhūmivisesādinā bhedena vitthāratopi maññanāvatthuṁ dassetvā idāni sabbamaññanāvatthubhūtaṁ",
  "atk-s0201a1:173_1": "sakkāyapariyāpannaṁ tebhūmakadhammabhedaṁ diṭṭhādīhi catūhi saṅgaṇhitvā dassento,",
  "atk-s0201a1:173_2": "diṭṭhaṁ diṭṭhatotiādimāha.",
  "atk-s0201a1:174_0": "Tattha diṭṭhanti maṁsacakkhunāpi diṭṭhaṁ, dibbacakkhunāpi diṭṭhaṁ. Rūpāyatanassetaṁ",
  "atk-s0201a1:174_1": "adhivacanaṁ. Tattha diṭṭhaṁ maññatīti diṭṭhaṁ tīhi maññanāhi maññati. Kathaṁ? Rūpāyatanaṁ",
  "atk-s0201a1:174_2": "subhasaññāya sukhasaññāya ca passanto tattha chandarāgaṁ janeti, taṁ assādeti abhinandati.",
  "atk-s0201a1:174_3": "Vuttampi hetaṁ bhagavatā ‘‘itthirūpe, bhikkhave, sattā rattā giddhā gadhitā mucchitā",
  "atk-s0201a1:174_4": "ajjhosannā, te dīgharattaṁ socanti itthirūpavasānugā’’ti (a. ni. 5.55). Evaṁ diṭṭhaṁ",
  "atk-s0201a1:174_5": "taṇhāmaññanāya maññati. ‘‘Iti me rūpaṁ siyā anāgatamaddhānanti vā panettha nandiṁ",
  "atk-s0201a1:174_6": "samannāneti, rūpasampadaṁ vā pana ākaṅkhamāno dānaṁ detī’’ti vitthāro. Evampi diṭṭhaṁ",
  "atk-s0201a1:174_7": "taṇhāmaññanāya maññati. Attano pana parassa ca rūpasampattiṁ vipattiṁ nissāya mānaṁ",
  "atk-s0201a1:174_8": "janeti. ‘‘Imināhaṁ seyyosmī’’ti vā ‘‘sadisosmī’’ti vā ‘‘hīnosmī’’ti vāti evaṁ diṭṭhaṁ",
  "atk-s0201a1:174_9": "mānamaññanāya maññati. Rūpāyatanaṁ pana niccaṁ dhuvaṁ sassatanti maññati, attānaṁ",
  "atk-s0201a1:174_10": "attaniyanti maññati, maṅgalaṁ amaṅgalanti maññati, evaṁ diṭṭhaṁ diṭṭhimaññanāya maññati.",
  "atk-s0201a1:174_11": "Evaṁ diṭṭhaṁ tīhi maññanāhi maññati. Kathaṁ diṭṭhasmiṁ maññati? Rūpasmiṁ attānaṁ",
  "atk-s0201a1:174_12": "samanupassananayena maññanto diṭṭhasmiṁ maññati. Yathā vā dhane dhaññe. Evaṁ rūpasmiṁ",
  "atk-s0201a1:174_13": "rāgādayoti maññantopi diṭṭhasmiṁ maññati. Ayamassa diṭṭhimaññanā. Tasmiññeva panassa",
  "atk-s0201a1:174_14": "diṭṭhimaññanāya maññite vatthusmiṁ sinehaṁ mānañca uppādayato taṇhāmānamaññanāpi",
  "atk-s0201a1:174_15": "veditabbā. Evaṁ diṭṭhasmiṁ maññati. Sesaṁ pathavīvāre vuttanayeneva veditabbaṁ.",
  "atk-s0201a1:175": "Sutanti maṁsasotenapi sutaṁ, dibbasotenapi sutaṁ, saddāyatanassetaṁ adhivacanaṁ.",
  "atk-s0201a1:176": "Mutanti mutvā munitvā ca gahitaṁ, āhacca upagantvāti attho, indriyānaṁ ārammaṇānañca aññamaññasaṁsilese viññātanti vuttaṁ hoti, gandharasaphoṭṭhabbāyatanānametaṁ adhivacanaṁ.",
  "atk-s0201a1:177_0": "Viññātanti manasā viññātaṁ, sesānaṁ sattannaṁ āyatanānametaṁ adhivacanaṁ dhammārammaṇassa",
  "atk-s0201a1:177_1": "vā. Idha pana sakkāyapariyāpannameva labbhati. Vitthāro panettha diṭṭhavāre vuttanayeneva veditabbo.",
  "atk-s0201a1:178": "Diṭṭhasuttavārādivaṇṇanā niṭṭhitā.",
  "atk-s0201a1:179": "Ekattavārādivaṇṇanā",
  "atk-s0201a1:180": "6. Evaṁ sabbaṁ sakkāyabhedaṁ diṭṭhādīhi catūhi dassetvā idāni tameva samāpannakavārena ca asamāpannakavārena ca dvidhā dassento ekattaṁ nānattantiādimāha.",
  "atk-s0201a1:181_0": "Ekattanti iminā hi samāpannakavāraṁ dasseti. Nānattanti iminā asamāpannakavāraṁ.",
  "atk-s0201a1:181_1": "Tesaṁ ayaṁ vacanattho ekabhāvo ekattaṁ. Nānābhāvo nānattanti. Yojanā panettha samāpannakavāraṁ",
  "atk-s0201a1:181_2": "catūhi khandhehi, asamāpannakavārañca pañcahi khandhehi bhinditvā ‘‘rūpaṁ attato",
  "atk-s0201a1:181_3": "samanupassatī’’tiādinā sāsananayena pathavīvārādīsu vuttena ca aṭṭhakathānayena yathānurūpaṁ",
  "atk-s0201a1:181_4": "vīmaṁsitvā veditabbā. Keci pana ekattanti ekattanayaṁ vadanti nānattanti nānattanayaṁ.",
  "atk-s0201a1:181_5": "Apare ‘‘ekattasaññī attā hoti arogo paraṁ maraṇā, nānattasaññī attā hotī’’ti evaṁ",
  "atk-s0201a1:181_6": "diṭṭhābhinivesaṁ. Taṁ sabbaṁ idha nādhippetattā ayuttameva hoti.",
  "atk-s0201a1:182_0": "Evaṁ sabbaṁ sakkāyaṁ dvidhā dassetvā idāni tameva ekadhā sampiṇḍetvā dassento sabbaṁ",
  "atk-s0201a1:182_1": "sabbatotiādimāha. Yojanānayo panettha sabbaṁ assādento sabbaṁ taṇhāmaññanāya maññati.",
  "atk-s0201a1:182_2": "‘‘Mayā ete sattā nimmitā’’tiādinā nayena attanā nimmitaṁ maññanto sabbaṁ mānamaññanāya",
  "atk-s0201a1:182_3": "maññati. ‘‘Sabbaṁ pubbekatakammahetu, sabbaṁ issaranimmānahetu, sabbaṁ ahetuapaccayā,",
  "atk-s0201a1:182_4": "sabbaṁ atthi, sabbaṁ natthī’’tiādinā nayena maññanto sabbaṁ diṭṭhimaññanāya maññatīti",
  "atk-s0201a1:182_5": "veditabbo. Kathaṁ sabbasmiṁ maññati? Idhekacco evaṁdiṭṭhiko hoti ‘‘mahā me attā’’ti.",
  "atk-s0201a1:182_6": "So sabbalokasannivāsaṁ tassokāsabhāvena parikappetvā so kho pana me ayaṁ attā sabbasminti",
  "atk-s0201a1:182_7": "maññati, ayamassa diṭṭhimaññanā. Tasmiṁyeva panassa attani sinehaṁ tabbatthukañca",
  "atk-s0201a1:182_8": "mānaṁ uppādayato taṇhāmānamaññanāpi veditabbā. Sesaṁ pathavīvāre vuttanayeneva veditabbaṁ.",
  "atk-s0201a1:183_0": "Evaṁ sabbaṁ sakkāyaṁ ekadhā dassetvā idāni aparenapi nayena taṁ ekadhā dassento nibbānaṁ",
  "atk-s0201a1:183_1": "nibbānatoti āha. Tattha nibbānanti ‘‘yato kho, bho, ayaṁ attā pañcahi kāmaguṇehi",
  "atk-s0201a1:183_2": "samappito samaṅgibhūto paricāreti. Ettāvatā kho, bho, ayaṁ attā paramadiṭṭhadhammanibbānaṁ",
  "atk-s0201a1:183_3": "patto hotī’’tiādinā nayena pañcadhā āgataṁ paramadiṭṭhadhammanibbānaṁ veditabbaṁ.",
  "atk-s0201a1:183_4": "Tattha nibbānaṁ assādento taṇhāmaññanāya maññati. Tena nibbānena ‘‘ahamasmi nibbānaṁ",
  "atk-s0201a1:183_5": "patto’’ti mānaṁ janento mānamaññanāya maññati. Anibbānaṁyeva samānaṁ taṁ nibbānato",
  "atk-s0201a1:183_6": "niccādito ca gaṇhanto diṭṭhimaññanāya maññatīti veditabbo.",
  "atk-s0201a1:184_0": "Nibbānato pana aññaṁ attānaṁ gahetvā so kho pana me ayaṁ attā imasmiṁ nibbāneti maññanto",
  "atk-s0201a1:184_1": "nibbānasmiṁ maññati, ayamassa diṭṭhimaññanā. Tasmiṁyeva panassa attani sinehaṁ tabbatthukañca",
  "atk-s0201a1:184_2": "mānaṁ uppādayato taṇhāmānamaññanāpi veditabbā. Esa nayo nibbānato maññanāyapi. Tatrapi",
  "atk-s0201a1:184_3": "hi nibbānato aññaṁ attānaṁ gahetvā ‘‘idaṁ nibbānaṁ, ayaṁ attā, so kho pana me ayaṁ",
  "atk-s0201a1:184_4": "attā ito nibbānato añño’’ti maññanto nibbānato maññati, ayamassa diṭṭhimaññanā. Tasmiṁyeva",
  "atk-s0201a1:184_5": "panassa attani sinehaṁ tabbatthukañca mānaṁ uppādayato taṇhāmānamaññanāpi veditabbā.",
  "atk-s0201a1:184_6": "‘‘Aho sukhaṁ mama nibbāna’’nti maññanto pana nibbānaṁ meti maññatīti veditabbo. Sesaṁ",
  "atk-s0201a1:184_7": "vuttanayameva. Ayaṁ panettha anugīti –",
  "atk-s0201a1:185": "Yādiso esa sakkāyo, tathā naṁ avijānato;",
  "atk-s0201a1:186": "Puthujjanassa sakkāye, jāyanti sabbamaññanā.",
  "atk-s0201a1:187": "Jeguccho bhiduro cāyaṁ, dukkho apariṇāyako;",
  "atk-s0201a1:188": "Taṁ paccanīkato bālo, gaṇhaṁ gaṇhāti maññanaṁ.",
  "atk-s0201a1:189": "Subhato sukhato ceva, sakkāyaṁ anupassato;",
  "atk-s0201a1:190": "Salabhasseva aggimhi, hoti taṇhāya maññanā.",
  "atk-s0201a1:191": "Niccasaññaṁ adhiṭṭhāya, sampattiṁ tassa passato;",
  "atk-s0201a1:192": "Gūthādī viya gūthasmiṁ, hoti mānena maññanā.",
  "atk-s0201a1:193": "Attā attaniyo meti, passato naṁ abuddhino;",
  "atk-s0201a1:194": "Ādāse viya bondhissa, diṭṭhiyā hoti maññanā.",
  "atk-s0201a1:195": "Maññanāti ca nāmetaṁ, sukhumaṁ mārabandhanaṁ;",
  "atk-s0201a1:196": "Sithilaṁ duppamuñcañca, yena baddho puthujjano.",
  "atk-s0201a1:197": "Bahuṁ vipphandamānopi, sakkāyaṁ nātivattati;",
  "atk-s0201a1:198": "Samussitaṁ daḷhatthambhaṁ, sāva gaddulabandhano.",
  "atk-s0201a1:199": "Sa’so sakkāyamalīno, jātiyā ca jarāya ca;",
  "atk-s0201a1:200": "Rogādīhi ca dukkhehi, niccaṁ haññati bāḷhaso.",
  "atk-s0201a1:201": "Taṁ vo vadāmi bhaddante, sakkāyaṁ anupassatha;",
  "atk-s0201a1:202": "Asātato asubhato, bhedato ca anattato.",
  "atk-s0201a1:203": "Eso sabhāvo hetassa, passaṁ evamimaṁ budho;",
  "atk-s0201a1:204": "Pahāya maññanā sabbā, sabbadukkhā pamuccatīti.",
  "atk-s0201a1:205": "Ekattavārādivaṇṇanā niṭṭhitā.",
  "atk-s0201a1:206": "Puthujjanavasena catuvīsatipabbā paṭhamanayakathā niṭṭhitā.",
  "atk-s0201a1:207": "Sekkhavāradutiyanayavaṇṇanā",
  "atk-s0201a1:208_0": "7. Evaṁ bhagavā pathavīādīsu vatthūsu sabbasakkāyadhammamūlabhūtaṁ puthujjanassa",
  "atk-s0201a1:208_1": "pavattiṁ dassetvā idāni tesveva vatthūsu sekkhassa pavattiṁ dassento yopi so, bhikkhave,",
  "atk-s0201a1:208_2": "bhikkhu sekkhotiādimāha. Tattha yoti uddesavacanaṁ. Soti niddesavacanaṁ. Pikāro sampiṇḍanattho",
  "atk-s0201a1:208_3": "ayampi dhammo aniyatotiādīsu viya. Tena ca ārammaṇasabhāgena puggalaṁ sampiṇḍeti,",
  "atk-s0201a1:208_4": "no puggalasabhāgena, heṭṭhato hi puggalā diṭṭhivipannā, idha diṭṭhisampannā, na tesaṁ",
  "atk-s0201a1:208_5": "sabhāgatā atthi. Ārammaṇaṁ pana heṭṭhā puggalānampi tadeva, imesampi tadevāti. Tena",
  "atk-s0201a1:208_6": "vuttaṁ ‘‘ārammaṇasabhāgena puggalaṁ sampiṇḍeti no puggalasabhāgenā’’ti. Yopi soti",
  "atk-s0201a1:208_7": "iminā pana sakalena vacanena idāni vattabbaṁ sekkhaṁ dassetīti veditabbo. Bhikkhave,",
  "atk-s0201a1:208_8": "bhikkhūti idaṁ vuttanayameva.",
  "atk-s0201a1:209_0": "Sekkhoti kenaṭṭhena sekkho? Sekkhadhammappaṭilābhato sekkho. Vuttañhetaṁ ‘‘kittāvatā",
  "atk-s0201a1:209_1": "nu kho, bhante, sekkho hotīti? Idha, bhikkhave, bhikkhu sekkhāya sammādiṭṭhiyā samannāgato",
  "atk-s0201a1:209_2": "hoti…pe… sekkhena sammāsamādhinā samannāgato hoti. Ettāvatā kho bhikkhu, sekkho hotī’’ti",
  "atk-s0201a1:209_3": "(saṁ. ni. 5.13). Apica sikkhatītipi sekkho. Vuttañhetaṁ ‘‘sikkhatīti kho bhikkhu",
  "atk-s0201a1:209_4": "tasmā sekkhoti vuccati. Kiñca sikkhati? Adhisīlampi sikkhati, adhicittampi sikkhati,",
  "atk-s0201a1:209_5": "adhipaññampi sikkhati, sikkhatīti kho bhikkhu tasmā sekkhoti vuccatī’’ti (a. ni. 3.86).",
  "atk-s0201a1:210_0": "Yopi kalyāṇaputhujjano anulomapaṭipadāya paripūrakārī sīlasampanno indriyesu guttadvāro",
  "atk-s0201a1:210_1": "bhojane mattaññū jāgariyānuyogamanuyutto pubbarattāpararattaṁ bodhipakkhiyānaṁ dhammānaṁ",
  "atk-s0201a1:210_2": "bhāvanānuyogamanuyutto viharati – ‘‘ajja vā sve vā aññataraṁ sāmaññaphalaṁ adhigamissāmī’’ti,",
  "atk-s0201a1:210_3": "sopi vuccati sikkhatīti sekkhoti. Imasmiṁ panatthe paṭivedhappattova sekkho adhippeto, no puthujjano.",
  "atk-s0201a1:211_0": "Appattaṁ mānasaṁ etenāti appattamānaso. Mānasanti rāgopi cittampi arahattampi. ‘‘Antalikkhacaro",
  "atk-s0201a1:211_1": "pāso, yvāyaṁ carati mānaso’’ti (mahāva. 33; saṁ. ni. 1.151) ettha hi rāgo mānasaṁ.",
  "atk-s0201a1:211_2": "‘‘Cittaṁ mano mānasa’’nti (dha. sa. 65) ettha cittaṁ. ‘‘Appattamānaso sekkho, kālaṁ",
  "atk-s0201a1:211_3": "kayirā janesutā’’ti (saṁ. ni. 1.159) ettha arahattaṁ. Idhāpi arahattameva adhippetaṁ.",
  "atk-s0201a1:211_4": "Tena appattārahattoti vuttaṁ hoti.",
  "atk-s0201a1:212_0": "Anuttaranti seṭṭhaṁ, asadisanti attho. Catūhi yogehi khemaṁ ananuyuttanti yogakkhemaṁ,",
  "atk-s0201a1:212_1": "arahattameva adhippetaṁ. Patthayamānoti dve patthanā taṇhāpatthanā ca, chandapatthanā",
  "atk-s0201a1:212_2": "ca. ‘‘Patthayamānassa hi pajappitāni, pavedhitaṁ vāpi pakappitesū’’ti (su. ni. 908)",
  "atk-s0201a1:212_3": "ettha taṇhāpatthanā.",
  "atk-s0201a1:213": "‘‘Chinnaṁ pāpimato sotaṁ, viddhastaṁ vinaḷīkataṁ;",
  "atk-s0201a1:214": "Pāmojjabahulā hotha, khemaṁ pattattha bhikkhavo’’ti. (ma. ni. 1.352) –",
  "atk-s0201a1:215_0": "Ettha kattukamyatā kusalacchandapatthanā. Ayameva idhādhippetā. Tena patthayamānoti",
  "atk-s0201a1:215_1": "taṁ yogakkhemaṁ pattukāmo adhigantukāmo tanninno tappoṇo tappabbhāroti veditabbo.",
  "atk-s0201a1:215_2": "Viharatīti aññaṁ iriyāpathadukkhaṁ aññena iriyāpathena vicchinditvā aparipatantaṁ",
  "atk-s0201a1:215_3": "kāyaṁ harati. Atha vā ‘‘sabbe saṅkhārā aniccāti adhimuccanto saddhāya viharatī’’tiādināpi",
  "atk-s0201a1:215_4": "niddesanayenettha attho daṭṭhabbo. Pathaviṁ pathavito abhijānātīti pathaviṁ pathavībhāvena",
  "atk-s0201a1:215_5": "abhijānāti, na puthujjano viya sabbākāraviparītāya saññāya sañjānāti. Apica kho abhivisiṭṭhena",
  "atk-s0201a1:215_6": "ñāṇena jānāti, evaṁ pathavīti etaṁ pathavībhāvaṁ adhimuccanto eva naṁ aniccātipi",
  "atk-s0201a1:215_7": "dukkhātipi anattātipi evaṁ abhijānātīti vuttaṁ hoti. Evañca naṁ abhiññatvā pathaviṁ",
  "atk-s0201a1:215_8": "mā maññīti vuttaṁ hoti. Maññatīti maññi. Ayaṁ pana maññī ca na maññī ca na vattabboti.",
  "atk-s0201a1:215_9": "Etasmiñhi atthe idaṁ padaṁ nipātetvā vuttanti veditabbaṁ. Ko panettha adhippāyoti.",
  "atk-s0201a1:215_10": "Vuccate, puthujjano tāva sabbamaññanānaṁ appahīnattā maññatīti vutto. Khīṇāsavo pahīnattā",
  "atk-s0201a1:215_11": "na maññatīti. Sekkhassa pana diṭṭhimaññanā pahīnā, itarā pana tanubhāvaṁ gatā, tena",
  "atk-s0201a1:215_12": "so maññatītipi na vattabbo puthujjano viya, na maññatītipi na vattabbo khīṇāsavo viyāti.",
  "atk-s0201a1:216_0": "Pariññeyyaṁ tassāti tassa sekkhassa taṁ maññanāvatthu okkantaniyāmattā sambodhiparāyaṇattā",
  "atk-s0201a1:216_1": "ca tīhi pariññāhi pariññeyyaṁ, apariññeyyañca apariññātañca na hoti puthujjanassa",
  "atk-s0201a1:216_2": "viya, nopi pariññātaṁ khīṇāsavassa viya. Sesaṁ sabbattha vuttanayameva.",
  "atk-s0201a1:217": "Sekkhavasena dutiyanayakathā niṭṭhitā.",
  "atk-s0201a1:218": "Khīṇāsavavāratatiyādinayavaṇṇanā",
  "atk-s0201a1:219_0": "8. Evaṁ pathavīādīsu vatthūsu sekkhassa pavattiṁ dassetvā idāni khīṇāsavassa pavattiṁ",
  "atk-s0201a1:219_1": "dassento yopi so, bhikkhave, bhikkhu arahantiādimāha. Tattha yopīti pi-saddo sampiṇḍanattho.",
  "atk-s0201a1:219_2": "Tena idha ubhayasabhāgatāpi labbhatīti dasseti. Sekkho hi khīṇāsavena ariyapuggalattā",
  "atk-s0201a1:219_3": "sabhāgo, tena puggalasabhāgatā labbhati, ārammaṇasabhāgatā pana vuttanayā eva. Arahanti",
  "atk-s0201a1:219_4": "ārakakileso, dūrakileso pahīnakilesoti attho. Vuttañcetaṁ bhagavatā ‘‘kathañca ,",
  "atk-s0201a1:219_5": "bhikkhave, bhikkhu arahaṁ hoti? Ārakāssa honti pāpakā akusalā dhammā saṁkilesikā",
  "atk-s0201a1:219_6": "ponobbhavikā sadarā dukkhavipākā āyatiṁ jātijarāmaraṇiyā. Evaṁ kho, bhikkhave, bhikkhu",
  "atk-s0201a1:219_7": "arahaṁ hotī’’ti. (Ma. ni. 1.434) khīṇāsavoti cattāro āsavā kāmāsavo…pe… avijjāsavo,",
  "atk-s0201a1:219_8": "ime cattāro āsavā arahato khīṇā pahīnā samucchinnā paṭippassaddhā, abhabbuppattikā",
  "atk-s0201a1:219_9": "ñāṇagginā daḍḍhā, tena vuccati khīṇāsavoti.",
  "atk-s0201a1:220_0": "Vusitavāti garusaṁvāsepi ariyamaggasaṁvāsepi dasasu ariyavāsesupi vasi parivasi vuttho",
  "atk-s0201a1:220_1": "parivuttho, so vutthavāso ciṇṇacaraṇoti vusitavā katakaraṇīyoti puthujjanakalyāṇakaṁ",
  "atk-s0201a1:220_2": "upādāya satta sekkhā catūhi maggehi karaṇīyaṁ karonti nāma, khīṇāsavassa sabbakaraṇīyāni",
  "atk-s0201a1:220_3": "katāni pariyositāni, natthi tassa uttari karaṇīyaṁ dukkhakkhayādhigamāyāti katakaraṇīyo. Vuttampi hetaṁ –",
  "atk-s0201a1:221": "‘‘Tassa sammā vimuttassa, santacittassa bhikkhuno;",
  "atk-s0201a1:222": "Katassa paṭicayo natthi, karaṇīyaṁ na vijjatī’’ti. (theragā. 642);",
  "atk-s0201a1:223_0": "Ohitabhāroti tayo bhārā khandhabhāro kilesabhāro abhisaṅkhārabhāroti, tassime tayo",
  "atk-s0201a1:223_1": "bhārā ohitā oropitā nikkhittā pātitā, tena vuccati ohitabhāroti. Anuppattasadatthoti",
  "atk-s0201a1:223_2": "anuppatto sadatthaṁ, sakatthanti vuttaṁ hoti. Kakārassāyaṁ dakāro kato, sadatthoti",
  "atk-s0201a1:223_3": "ca arahattaṁ veditabbaṁ. Tañhi attupanibandhanaṭṭhena attānaṁ avijahanaṭṭhena attano",
  "atk-s0201a1:223_4": "paramatthaṭṭhena ca attano attho sakatthoti vuccati.",
  "atk-s0201a1:224_0": "Parikkhīṇabhavasaṁyojanoti bhavasaṁyojanānīti dasa saṁyojanāni kāmarāgasaṁyojanaṁ",
  "atk-s0201a1:224_1": "paṭighamānadiṭṭhivicikicchāsīlabbataparāmāsabhavarāgaissāmacchariyasaṁyojanaṁ avijjāsaṁyojanaṁ.",
  "atk-s0201a1:224_2": "Imāni hi satte bhavesu saṁyojenti upanibandhanti, bhavaṁ vā bhavena saṁyojenti, tasmā",
  "atk-s0201a1:224_3": "‘‘bhavasaṁyojanānī’’ti vuccanti. Imāni bhavasaṁyojanāni arahato parikkhīṇāni pahīnāni",
  "atk-s0201a1:224_4": "ñāṇagginā daḍḍhāni, tena vuccati ‘‘parikkhīṇabhavasaṁyojano’’ti. Sammadaññā vimuttoti",
  "atk-s0201a1:224_5": "ettha sammadaññāti sammā aññāya. Kiṁ vuttaṁ hoti – khandhānaṁ khandhaṭṭhaṁ, āyatanānaṁ",
  "atk-s0201a1:224_6": "āyatanaṭṭhaṁ, dhātūnaṁ dhātuṭṭhaṁ, dukkhassa pīḷanaṭṭhaṁ, samudayassa pabhavaṭṭhaṁ,",
  "atk-s0201a1:224_7": "nirodhassa santaṭṭhaṁ, maggassa dassanaṭṭhaṁ, sabbe saṅkhārā aniccāti evamādiṁ vā",
  "atk-s0201a1:224_8": "bhedaṁ sammā yathābhūtaṁ aññāya jānitvā tīrayitvā tulayitvā vibhāvetvā vibhūtaṁ katvāti.",
  "atk-s0201a1:225_0": "Vimuttoti dve vimuttiyo cittassa ca vimutti nibbānañca. Arahā sabbakilesehi vimuttacittattā",
  "atk-s0201a1:225_1": "cittavimuttiyāpi vimutto. Nibbānaṁ adhimuttattā nibbānepi vimutto. Tena vuccati ‘‘sammadaññā",
  "atk-s0201a1:225_2": "vimutto’’ti. Pariññātaṁ tassāti tassa arahato taṁ maññanāvatthu tīhi pariññāhi pariññātaṁ.",
  "atk-s0201a1:225_3": "Tasmā so taṁ vatthuṁ na maññati, taṁ vā maññanaṁ na maññatīti vuttaṁ hoti, sesaṁ vuttanayameva.",
  "atk-s0201a1:226_0": "Nibbānavāre pana khayā rāgassātiādayo tayo vārā vuttā. Te pathavīvārādīsupi vitthāretabbā.",
  "atk-s0201a1:226_1": "Ayañca pariññātavāro nibbānavārepi vitthāretabbo. Vitthārentena ca pariññātaṁ tassāti",
  "atk-s0201a1:226_2": "sabbapadehi yojetvā puna khayā rāgassa vītarāgattāti yojetabbaṁ. Esa nayo itaresu.",
  "atk-s0201a1:226_3": "Desanā pana ekattha vuttaṁ sabbattha vuttameva hotīti saṁkhittā.",
  "atk-s0201a1:227_0": "Khayā rāgassa vītarāgattāti ettha ca yasmā bāhirako kāmesu vītarāgo, na khayā rāgassa",
  "atk-s0201a1:227_1": "vītarāgo. Arahā pana khayā yeva, tasmā vuttaṁ ‘‘khayā rāgassa vītarāgattā’’ti. Esa",
  "atk-s0201a1:227_2": "nayo dosamohesupi. Yathā ca ‘‘pariññātaṁ tassāti vadāmī’’ti vuttepi pariññātattā",
  "atk-s0201a1:227_3": "so taṁ vatthuṁ taṁ vā maññanaṁ na maññatīti attho hoti, evamidhāpi vītarāgattā so",
  "atk-s0201a1:227_4": "taṁ vatthuṁ taṁ vā maññanaṁ na maññatīti daṭṭhabbo.",
  "atk-s0201a1:228_0": "Ettha ca pariññātaṁ tassāti ayaṁ vāro maggabhāvanāpāripūridassanatthaṁ vutto. Itare",
  "atk-s0201a1:228_1": "pana phalasacchikiriyāpāripūridassanatthanti veditabbā. Dvīhi vā kāraṇehi arahā na",
  "atk-s0201a1:228_2": "maññati vatthussa ca pariññātattā akusalamūlānañca samucchinnattā. Tenassa pariññātavārena",
  "atk-s0201a1:228_3": "vatthuno vatthupariññaṁ dīpeti, itarehi akusalamūlasamucchedanti. Tattha pacchimesu",
  "atk-s0201a1:228_4": "tīsu vāresu ayaṁ viseso veditabbo, tīsu hi vāresu rāge ādīnavaṁ disvā dukkhānupassī",
  "atk-s0201a1:228_5": "viharanto appaṇihitavimokkhena vimutto khayā rāgassa vītarāgo hoti. Dose ādīnavaṁ",
  "atk-s0201a1:228_6": "disvā aniccānupassī viharanto animittavimokkhena vimutto khayā dosassa vītadoso hoti.",
  "atk-s0201a1:228_7": "Mohe ādīnavaṁ disvā anattānupassī viharanto suññatavimokkhena vimutto khayā mohassa vītamoho hotīti.",
  "atk-s0201a1:229_0": "Evaṁ sante na eko tīhi vimokkhehi vimuccatīti dve vārā na vattabbā siyunti ce, taṁ",
  "atk-s0201a1:229_1": "na. Kasmā? Aniyamitattā. Aniyamena hi vuttaṁ ‘‘yopi so, bhikkhave, bhikkhu araha’’nti.",
  "atk-s0201a1:229_2": "Na pana vuttaṁ appaṇihitavimokkhena vā vimutto, itarena vāti, tasmā yaṁ arahato yujjati,",
  "atk-s0201a1:229_3": "taṁ sabbaṁ vattabbamevāti.",
  "atk-s0201a1:230_0": "Avisesena vā yo koci arahā samānepi rāgādikkhaye vipariṇāmadukkhassa pariññātattā",
  "atk-s0201a1:230_1": "khayā rāgassa vītarāgoti vuccati, dukkhadukkhassa pariññātattā khayā dosassa vītadosoti.",
  "atk-s0201a1:230_2": "Saṅkhāradukkhassa pariññātattā khayā mohassa vītamohoti. Iṭṭhārammaṇassa vā pariññātattā",
  "atk-s0201a1:230_3": "khayā rāgassa vītarāgo. Aniṭṭhārammaṇassa pariññātattā khayā dosassa vītadoso. Majjhattārammaṇassa",
  "atk-s0201a1:230_4": "pariññātattā khayā mohassa vītamoho. Sukhāya vā vedanāya rāgānusayassa samucchinnattā",
  "atk-s0201a1:230_5": "khayā rāgassa vītarāgo, itarāsu paṭighamohānusayānaṁ samucchinnattā vītadoso vītamoho",
  "atk-s0201a1:230_6": "cāti. Tasmā taṁ visesaṁ dassento āha ‘‘khayā rāgassa vītarāgattā…pe… vītamohattā’’ti.",
  "atk-s0201a1:231": "Khīṇāsavavasena tatiyacatutthapañcamachaṭṭhanayakathā niṭṭhitā.",
  "atk-s0201a1:232": "Tathāgatavārasattamanayavaṇṇanā",
  "atk-s0201a1:233_0": "12. Evaṁ pathavīādīsu vatthūsu khīṇāsavassa pavattiṁ dassetvā idāni attano pavattiṁ",
  "atk-s0201a1:233_1": "dassento tathāgatopi, bhikkhavetiādimāha. Tattha tathāgatoti aṭṭhahi kāraṇehi bhagavā",
  "atk-s0201a1:233_2": "tathāgatoti vuccati – tathā āgatoti tathāgato, tathā gatoti tathāgato, tathalakkhaṇaṁ",
  "atk-s0201a1:233_3": "āgatoti tathāgato, tathadhamme yāthāvato abhisambuddhoti tathāgato, tathadassitāya",
  "atk-s0201a1:233_4": "tathāgato, tathāvāditāya tathāgato, tathākāritāya tathāgato, abhibhavanaṭṭhena tathāgatoti.",
  "atk-s0201a1:234_0": "Kathaṁ bhagavā tathā āgatoti tathāgato? Yathā sabbalokahitāya ussukkamāpannā purimakā",
  "atk-s0201a1:234_1": "sammāsambuddhā āgatā, yathā vipassī bhagavā āgato, yathā sikhī bhagavā, yathā vessabhū",
  "atk-s0201a1:234_2": "bhagavā, yathā kakusandho bhagavā, yathā koṇāgamano bhagavā, yathā kassapo bhagavā",
  "atk-s0201a1:234_3": "āgatoti. Kiṁ vuttaṁ hoti? Yena abhinīhārena ete bhagavanto āgatā, teneva amhākampi bhagavā āgato.",
  "atk-s0201a1:235_0": "Atha vā yathā vipassī bhagavā…pe… yathā kassapo bhagavā dānapāramiṁ pūretvā, sīlanekkhammapaññāvīriyakhantisaccaadhiṭṭhānamettāupekkhāpāramiṁ",
  "atk-s0201a1:235_1": "pūretvā, imā dasa pāramiyo, dasa upapāramiyo, dasa paramatthapāramiyoti, samatiṁsa",
  "atk-s0201a1:235_2": "pāramiyo pūretvā, aṅgapariccāgaṁ nayanadhanarajjaputtadārapariccāganti ime pañca",
  "atk-s0201a1:235_3": "mahāpariccāge pariccajitvā pubbayogapubbacariyadhammakkhānañātatthacariyādayo pūretvā,",
  "atk-s0201a1:235_4": "buddhicariyāya koṭiṁ patvā āgato, tathā amhākampi bhagavā āgato.",
  "atk-s0201a1:236_0": "Yathā ca vipassī bhagavā…pe… yathā kassapo bhagavā cattāro satipaṭṭhāne sammappadhāne",
  "atk-s0201a1:236_1": "iddhipāde pañcindriyāni pañca balāni satta bojjhaṅge ariyaṁ aṭṭhaṅgikaṁ maggaṁ bhāvetvā",
  "atk-s0201a1:236_2": "brūhetvā āgato, tathā amhākaṁ bhagavāpi āgatoti tathāgato.",
  "atk-s0201a1:237": "Yatheva lokamhi vipassiādayo,",
  "atk-s0201a1:238": "Sabbaññubhāvaṁ munayo idhāgatā;",
  "atk-s0201a1:239": "Tathā ayaṁ sakyamunīpi āgato,",
  "atk-s0201a1:240": "Tathāgato vuccati tena cakkhumāti.",
  "atk-s0201a1:241": "Evaṁ tathā āgatoti tathāgato.",
  "atk-s0201a1:242_0": "Kathaṁ tathā gatoti tathāgato. Yathā sampatijāto vipassī bhagavā gato…pe… kassapo",
  "atk-s0201a1:242_1": "bhagavā gato. Kathañca so gatoti, so hi sampatijātova samehi pādehi pathaviyaṁ patiṭṭhāya",
  "atk-s0201a1:242_2": "uttarābhimukho sattapadavītihārena gato. Yathāha – sampatijāto, ānanda, bodhisatto",
  "atk-s0201a1:242_3": "samehi pādehi pathaviyaṁ patiṭṭhahitvā uttarābhimukho sattapadavītihārena gacchati",
  "atk-s0201a1:242_4": "setamhi chatte anudhārīyamāne, sabbā ca disā anuviloketi, āsabhiñca vācaṁ bhāsati",
  "atk-s0201a1:242_5": "‘‘aggohamasmi lokassa, jeṭṭhohamasmi lokassa, seṭṭhohamasmi lokassa, ayamantimā jāti,",
  "atk-s0201a1:242_6": "natthi dāni punabbhavo’’ti (ma. ni. 3.207).",
  "atk-s0201a1:243_0": "Tañcassa gamanaṁ tathaṁ ahosi avitathaṁ anekesaṁ visesādhigamānaṁ pubbanimittabhāvena.",
  "atk-s0201a1:243_1": "Yañhi so sampatijātova samehi pādehi patiṭṭhahi, idamassa caturiddhipādapaṭilābhassa",
  "atk-s0201a1:243_2": "pubbanimittaṁ. Uttarābhimukhabhāvo pana sabbalokuttarabhāvassa pubbanimittaṁ. Sattapadavītihāro",
  "atk-s0201a1:243_3": "sattabojjhaṅgaratanapaṭilābhassa. ‘‘Suvaṇṇadaṇḍā vītipatanti cāmarā’’ti (su. ni.",
  "atk-s0201a1:243_4": "693) ettha vutto cāmarukkhepo sabbatitthiyanimmathanassa. Setacchattadhāraṇaṁ arahattavimuttivaravimalasetacchattapaṭilābhassa.",
  "atk-s0201a1:243_5": "Sabbadisānuvilokanaṁ sabbaññutānāvaraṇañāṇapaṭilābhassa. Āsabhīvācābhāsanaṁ appaṭivattiyavaradhammacakkappavattanassa",
  "atk-s0201a1:243_6": "pubbanimittaṁ. Tathā ayaṁ bhagavāpi gato. Tañcassa gamanaṁ tathaṁ ahosi avitathaṁ",
  "atk-s0201a1:243_7": "tesaññeva visesādhigamānaṁ pubbanimittabhāvena. Tenāhu porāṇā –",
  "atk-s0201a1:244": "‘‘Muhuttajātova gavampatī yathā,",
  "atk-s0201a1:245": "Samehi pādehi phusī vasundharaṁ;",
  "atk-s0201a1:246": "So vikkamī satta padāni gotamo,",
  "atk-s0201a1:247": "Setañca chattaṁ anudhārayuṁ marū.",
  "atk-s0201a1:248": "Gantvāna so satta padāni gotamo,",
  "atk-s0201a1:249": "Disā vilokesi samā samantato;",
  "atk-s0201a1:250": "Aṭṭhaṅgupetaṁ giramabbhudīrayī,",
  "atk-s0201a1:251": "Sīho yathā pabbatamuddhaniṭṭhito’’ti. –",
  "atk-s0201a1:252": "Evaṁ tathā gatoti tathāgato.",
  "atk-s0201a1:253_0": "Atha vā yathā vipassī bhagavā…pe… yathā kassapo bhagavā, ayampi bhagavā tatheva nekkhammena",
  "atk-s0201a1:253_1": "kāmacchandaṁ pahāya gato. Abyāpādena byāpādaṁ, ālokasaññāya thinamiddhaṁ, avikkhepena",
  "atk-s0201a1:253_2": "uddhaccakukkuccaṁ, dhammavavatthānena vicikicchaṁ pahāya, ñāṇena avijjaṁ padāletvā,",
  "atk-s0201a1:253_3": "pāmojjena aratiṁ vinodetvā, paṭhamajjhānena nīvaraṇakavāṭaṁ ugghāṭetvā, dutiyajjhānena",
  "atk-s0201a1:253_4": "vitakkavicāradhūmaṁ vūpasametvā, tatiyajjhānena pītiṁ virājetvā, catutthajjhānena",
  "atk-s0201a1:253_5": "sukhadukkhaṁ pahāya, ākāsānañcāyatanasamāpattiyā rūpasaññāpaṭighasaññānānattasaññāyo",
  "atk-s0201a1:253_6": "samatikkamitvā, viññāṇañcāyatanasamāpattiyā ākāsānañcāyatanasaññaṁ, ākiñcaññāyatanasamāpattiyā",
  "atk-s0201a1:253_7": "viññāṇañcāyatanasaññaṁ, nevasaññānāsaññāyatanasamāpattiyā ākiñcaññāyatanasaññaṁ samatikkamitvā gato.",
  "atk-s0201a1:254_0": "Aniccānupassanāya niccasaññaṁ pahāya, dukkhānupassanāya sukhasaññaṁ, anattānupassanāya",
  "atk-s0201a1:254_1": "attasaññaṁ, nibbidānupassanāya nandiṁ, virāgānupassanāya rāgaṁ, nirodhānupassanāya",
  "atk-s0201a1:254_2": "samudayaṁ, paṭinissaggānupassanāya ādānaṁ, khayānupassanāya ghanasaññaṁ, vayānupassanāya",
  "atk-s0201a1:254_3": "āyūhanaṁ, vipariṇāmānupassanāya dhuvasaññaṁ, animittānupassanāya nimittaṁ, appaṇihitānupassanāya",
  "atk-s0201a1:254_4": "paṇidhiṁ, suññatānupassanāya abhinivesaṁ, adhipaññādhammavipassanāya sārādānābhinivesaṁ,",
  "atk-s0201a1:254_5": "yathābhūtañāṇadassanena sammohābhinivesaṁ, ādīnavānupassanāya ālayābhinivesaṁ, paṭisaṅkhānupassanāya",
  "atk-s0201a1:254_6": "appaṭisaṅkhaṁ, vivaṭṭānupassanāya saṁyogābhinivesaṁ, sotāpattimaggena diṭṭhekaṭṭhe",
  "atk-s0201a1:254_7": "kilese bhañjitvā, sakadāgāmimaggena oḷārike kilese pahāya, anāgāmimaggena aṇusahagate",
  "atk-s0201a1:254_8": "kilese samugghāṭetvā, arahattamaggena sabbakilese samucchinditvā gato. Evampi tathā gatoti tathāgato.",
  "atk-s0201a1:255_0": "Kathaṁ tathalakkhaṇaṁ āgatoti tathāgato. Pathavīdhātuyā kakkhaḷattalakkhaṇaṁ tathaṁ",
  "atk-s0201a1:255_1": "avitathaṁ. Āpodhātuyā paggharaṇalakkhaṇaṁ. Tejodhātuyā uṇhattalakkhaṇaṁ. Vāyodhātuyā",
  "atk-s0201a1:255_2": "vitthambhanalakkhaṇaṁ. Ākāsadhātuyā asamphuṭṭhalakkhaṇaṁ . Viññāṇadhātuyā vijānanalakkhaṇaṁ.",
  "atk-s0201a1:256": "Rūpassa ruppanalakkhaṇaṁ. Vedanāya vedayitalakkhaṇaṁ. Saññāya sañjānanalakkhaṇaṁ. Saṅkhārānaṁ abhisaṅkharaṇalakkhaṇaṁ. Viññāṇassa vijānanalakkhaṇaṁ.",
  "atk-s0201a1:257": "Vitakkassa abhiniropanalakkhaṇaṁ. Vicārassa anumajjanalakkhaṇaṁ. Pītiyā pharaṇalakkhaṇaṁ. Sukhassa sātalakkhaṇaṁ. Cittekaggatāya avikkhepalakkhaṇaṁ. Phassassa phusanalakkhaṇaṁ.",
  "atk-s0201a1:258": "Saddhindriyassa adhimokkhalakkhaṇaṁ. Vīriyindriyassa paggahaṇalakkhaṇaṁ. Satindriyassa upaṭṭhānalakkhaṇaṁ. Samādhindriyassa avikkhepalakkhaṇaṁ. Paññindriyassa pajānanalakkhaṇaṁ.",
  "atk-s0201a1:259": "Saddhābalassa assaddhiye akampiyalakkhaṇaṁ. Vīriyabalassa kosajje. Satibalassa muṭṭhasacce. Samādhibalassa uddhacce. Paññābalassa avijjāya akampiyalakkhaṇaṁ.",
  "atk-s0201a1:260_0": "Satisambojjhaṅgassa upaṭṭhānalakkhaṇaṁ. Dhammavicayasambojjhaṅgassa pavicayalakkhaṇaṁ.",
  "atk-s0201a1:260_1": "Vīriyasambojjhaṅgassa paggahaṇalakkhaṇaṁ. Pītisambojjhaṅgassa pharaṇalakkhaṇaṁ. Passaddhisambojjhaṅgassa",
  "atk-s0201a1:260_2": "upasamalakkhaṇaṁ. Samādhisambojjhaṅgassa avikkhepalakkhaṇaṁ. Upekkhāsambojjhaṅgassa",
  "atk-s0201a1:260_3": "paṭisaṅkhānalakkhaṇaṁ.",
  "atk-s0201a1:261_0": "Sammādiṭṭhiyā dassanalakkhaṇaṁ. Sammāsaṅkappassa abhiniropanalakkhaṇaṁ. Sammāvācāya",
  "atk-s0201a1:261_1": "pariggāhalakkhaṇaṁ. Sammākammantassa samuṭṭhānalakkhaṇaṁ. Sammāājīvassa vodānalakkhaṇaṁ.",
  "atk-s0201a1:261_2": "Sammāvāyāmassa paggahaṇalakkhaṇaṁ. Sammāsatiyā upaṭṭhānalakkhaṇaṁ. Sammāsamādhissa avikkhepalakkhaṇaṁ.",
  "atk-s0201a1:262_0": "Avijjāya aññāṇalakkhaṇaṁ. Saṅkhārānaṁ cetanālakkhaṇaṁ. Viññāṇassa vijānanalakkhaṇaṁ.",
  "atk-s0201a1:262_1": "Nāmassa namanalakkhaṇaṁ. Rūpassa ruppanalakkhaṇaṁ. Saḷāyatanassa āyatanalakkhaṇaṁ.",
  "atk-s0201a1:262_2": "Phassassa phusanalakkhaṇaṁ. Vedanāya vedayitalakkhaṇaṁ. Taṇhāya hetulakkhaṇaṁ. Upādānassa",
  "atk-s0201a1:262_3": "gahaṇalakkhaṇaṁ. Bhavassa āyūhanalakkhaṇaṁ. Jātiyā nibbattilakkhaṇaṁ. Jarāya jīraṇalakkhaṇaṁ.",
  "atk-s0201a1:262_4": "Maraṇassa cutilakkhaṇaṁ.",
  "atk-s0201a1:263_0": "Dhātūnaṁ suññatālakkhaṇaṁ. Āyatanānaṁ āyatanalakkhaṇaṁ. Satipaṭṭhānānaṁ upaṭṭhānalakkhaṇaṁ.",
  "atk-s0201a1:263_1": "Sammappadhānānaṁ padahanalakkhaṇaṁ. Iddhipādānaṁ ijjhanalakkhaṇaṁ. Indriyānaṁ adhipatilakkhaṇaṁ.",
  "atk-s0201a1:263_2": "Balānaṁ akampiyalakkhaṇaṁ. Bojjhaṅgānaṁ niyyānalakkhaṇaṁ. Maggassa hetulakkhaṇaṁ.",
  "atk-s0201a1:264": "Saccānaṁ tathalakkhaṇaṁ. Samathassa avikkhepalakkhaṇaṁ. Vipassanāya anupassanālakkhaṇaṁ. Samathavipassanānaṁ ekarasalakkhaṇaṁ. Yuganandhānaṁ anativattanalakkhaṇaṁ.",
  "atk-s0201a1:265": "Sīlavisuddhiyā saṁvaralakkhaṇaṁ. Cittavisuddhiyā avikkhepalakkhaṇaṁ. Diṭṭhivisuddhiyā dassanalakkhaṇaṁ.",
  "atk-s0201a1:266_0": "Khayeñāṇassa samucchedalakkhaṇaṁ. Anuppāde ñāṇassa passaddhilakkhaṇaṁ. Chandassa",
  "atk-s0201a1:266_1": "mūlalakkhaṇaṁ. Manasikārassa samuṭṭhānalakkhaṇaṁ. Phassassa samodhānalakkhaṇaṁ. Vedanāya",
  "atk-s0201a1:266_2": "samosaraṇalakkhaṇaṁ. Samādhissa pamukhalakkhaṇaṁ. Satiyā ādhipateyyalakkhaṇaṁ. Paññāya",
  "atk-s0201a1:266_3": "tatuttarilakkhaṇaṁ. Vimuttiyā sāralakkhaṇaṁ. Amatogadhassa nibbānassa pariyosānalakkhaṇaṁ",
  "atk-s0201a1:266_4": "tathaṁ avitathaṁ. Evaṁ tathalakkhaṇaṁ ñāṇagatiyā āgato avirajjhitvā patto anuppattoti",
  "atk-s0201a1:266_5": "tathāgato, evaṁ tathalakkhaṇaṁ āgatoti tathāgato.",
  "atk-s0201a1:267_0": "Kathaṁ tathadhamme yāthāvato abhisambuddhoti tathāgato? Tathadhammā nāma cattāri",
  "atk-s0201a1:267_1": "ariyasaccāni. Yathāha ‘‘cattārimāni, bhikkhave, tathāni avitathāni anaññathāni. Katamāni",
  "atk-s0201a1:267_2": "cattāri, idaṁ dukkhanti, bhikkhave, tathametaṁ avitathametaṁ anaññathameta’’nti (saṁ.",
  "atk-s0201a1:267_3": "ni. 5.1050) vitthāro. Tāni ca bhagavā abhisambuddho, tasmā tathānaṁ abhisambuddhattā",
  "atk-s0201a1:267_4": "tathāgatoti vuccati. Abhisambuddhattho hi ettha gatasaddo. Apica jarāmaraṇassa jātipaccayasambhūtasamudāgataṭṭho",
  "atk-s0201a1:267_5": "tatho avitatho anaññatho…pe… saṅkhārānaṁ avijjāpaccayasambhūtasamudāgataṭṭho tatho",
  "atk-s0201a1:267_6": "avitatho anaññatho. Tathā avijjāya saṅkhārānaṁ paccayaṭṭho. Saṅkhārānaṁ viññāṇassa",
  "atk-s0201a1:267_7": "paccayaṭṭho…pe… jātiyā jarāmaraṇassa paccayaṭṭho tatho avitatho anaññatho. Taṁ sabbaṁ",
  "atk-s0201a1:267_8": "bhagavā abhisambuddho, tasmāpi tathānaṁ dhammānaṁ abhisambuddhattā tathāgatoti vuccati.",
  "atk-s0201a1:267_9": "Evaṁ tathadhamme yāthāvato abhisambuddhoti tathāgato.",
  "atk-s0201a1:268_0": "Kathaṁ tathadassitāya tathāgato? Bhagavā yaṁ sadevake loke…pe… sadevamanussāya aparimāṇāsu",
  "atk-s0201a1:268_1": "lokadhātūsu aparimāṇānaṁ sattānaṁ cakkhudvāre āpāthaṁ āgacchantaṁ rūpārammaṇaṁ nāma",
  "atk-s0201a1:268_2": "atthi. Taṁ sabbākārato jānāti, passati. Evaṁ jānatā passatā ca tena taṁ iṭṭhāniṭṭhādivasena",
  "atk-s0201a1:268_3": "vā diṭṭhasutamutaviññātesu labbhamānakapadavasena vā ‘‘katamaṁ taṁ rūpaṁ rūpāyatanaṁ,",
  "atk-s0201a1:268_4": "yaṁ rūpaṁ catunnaṁ mahābhūtānaṁ upādāya vaṇṇanibhā sanidassanaṁ sappaṭighaṁ nīlaṁ",
  "atk-s0201a1:268_5": "pītaka’’nti (dha. sa. 616) ādinā nayena anekehi nāmehi terasahi vārehi dvepaññāsāya",
  "atk-s0201a1:268_6": "nayehi vibhajjamānaṁ tathameva hoti, vitathaṁ natthi. Esa nayo sotadvārādīsupi āpāthamāgacchantesu",
  "atk-s0201a1:268_7": "saddādīsu. Vuttañcetaṁ bhagavatā ‘‘yaṁ, bhikkhave, sadevakassa lokassa…pe… sadevamanussāya",
  "atk-s0201a1:268_8": "diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tamahaṁ jānāmi,",
  "atk-s0201a1:268_9": "…tamahaṁ abhiññāsiṁ, taṁ tathāgatassa viditaṁ, taṁ tathāgato na upaṭṭhāsī’’ti (a.",
  "atk-s0201a1:268_10": "ni. 4.24). Evaṁ tathadassitāya tathāgato. Tattha tathadassīatthe tathāgatoti padasambhavo veditabbo.",
  "atk-s0201a1:269_0": "Kathaṁ tathāvāditāya tathāgato? Yaṁ rattiṁ bhagavā bodhimaṇḍe aparājitapallaṅke nisinno",
  "atk-s0201a1:269_1": "tiṇṇaṁ mārānaṁ matthakaṁ madditvā anuttaraṁ sammāsambodhiṁ abhisambuddho, yañca rattiṁ",
  "atk-s0201a1:269_2": "yamakasālānamantare anupādisesāya nibbānadhātuyā parinibbāyi, etthantare pañcacattālīsavassaparimāṇe",
  "atk-s0201a1:269_3": "kāle paṭhamabodhiyāpi majjhimabodhiyāpi pacchimabodhiyāpi yaṁ bhagavatā bhāsitaṁ",
  "atk-s0201a1:269_4": "suttaṁ geyyaṁ…pe… vedallaṁ, taṁ sabbaṁ atthato ca byañjanato ca anupavajjaṁ anūnamanadhikaṁ",
  "atk-s0201a1:269_5": "sabbākāraparipuṇṇaṁ rāgamadanimmadanaṁ dosamohamadanimmadanaṁ, natthi tattha vālaggamattampi",
  "atk-s0201a1:269_6": "pakkhalitaṁ, sabbaṁ taṁ ekamuddikāya lañchitaṁ viya, ekanāḷiyā mitaṁ viya, ekatulāya",
  "atk-s0201a1:269_7": "tulitaṁ viya ca tathameva hoti avitathaṁ. Tenāha – ‘‘yañca, cunda, rattiṁ tathāgato",
  "atk-s0201a1:269_8": "anuttaraṁ sammāsambodhiṁ abhisambujjhati, yañca rattiṁ anupādisesāya nibbānadhātuyā",
  "atk-s0201a1:269_9": "parinibbāyati, yaṁ etasmiṁ antare bhāsati lapati niddisati, sabbaṁ taṁ tatheva hoti",
  "atk-s0201a1:269_10": "no aññathā. Tasmā tathāgatoti vuccatī’’ti (a. ni. 4.23). Gadaattho hi ettha gatasaddo.",
  "atk-s0201a1:269_11": "Evaṁ tathāvāditāya tathāgato. Apica āgadanaṁ āgado, vacananti attho. Tatho aviparīto",
  "atk-s0201a1:269_12": "āgado assāti dakārassa takāraṁ katvā tathāgatoti evametasmiṁ atthe padasiddhi veditabbā.",
  "atk-s0201a1:270_0": "Kathaṁ tathākāritāya tathāgato? Bhagavato hi vācāya kāyo anulometi, kāyassapi vācā.",
  "atk-s0201a1:270_1": "Tasmā yathāvādī tathākārī, yathākārī tathāvādī ca hoti. Evaṁbhūtassa cassa yathā",
  "atk-s0201a1:270_2": "vācā , kāyopi tathāgato pavattoti attho. Yathā ca kāyo, vācāpi tathā gatā pavattāti",
  "atk-s0201a1:270_3": "tathāgato. Tenāha ‘‘yathāvādī, bhikkhave, tathāgato tathākārī, yathākārī tathāvādī.",
  "atk-s0201a1:270_4": "Iti yathāvādī tathākārī, yathākārī tathāvādī, tasmā tathāgatoti vuccatī’’ti (a. ni.",
  "atk-s0201a1:270_5": "4.23). Evaṁ tathākāritāya tathāgato.",
  "atk-s0201a1:271_0": "Kathaṁ abhibhavanaṭṭhena tathāgato? Upari bhavaggaṁ heṭṭhā aviciṁ pariyantaṁ katvā",
  "atk-s0201a1:271_1": "tiriyaṁ aparimāṇāsu lokadhātūsu sabbasatte abhibhavati, sīlenapi samādhināpi paññāyapi",
  "atk-s0201a1:271_2": "vimuttiyāpi vimuttiñāṇadassanenapi, na tassa tulā vā pamāṇaṁ vā atthi, atulo appameyyo",
  "atk-s0201a1:271_3": "anuttaro rājarājo devadevo sakkānaṁ atisakko brahmānaṁ atibrahmā. Tenāha ‘‘sadevake,",
  "atk-s0201a1:271_4": "bhikkhave, loke…pe… sadevamanussāya tathāgato abhibhū anabhibhūto aññadatthu daso",
  "atk-s0201a1:271_5": "vasavattī. Tasmā tathāgatoti vuccatī’’ti.",
  "atk-s0201a1:272_0": "Tatrevaṁ padasiddhi veditabbā, agado viya agado. Ko panesa? Desanāvilāsamayo ceva",
  "atk-s0201a1:272_1": "puññussayo ca. Tena hesa mahānubhāvo bhisakko dibbāgadena sappe viya sabbaparappavādino",
  "atk-s0201a1:272_2": "sadevakañca lokaṁ abhibhavati, iti sabbalokābhibhavane tatho aviparīto desanāvilāsamayo",
  "atk-s0201a1:272_3": "ceva puññassayo ca agado assāti dakārassa takāraṁ katvā tathāgatoti veditabbo. Evaṁ",
  "atk-s0201a1:272_4": "abhibhavanaṭṭhena tathāgato.",
  "atk-s0201a1:273_0": "Apica tathāya gatotipi tathāgato, tathaṁ gatotipi tathāgato. Gatoti avagato, atīto,",
  "atk-s0201a1:273_1": "patto, paṭipannoti attho. Tattha sakalaṁ lokaṁ tīraṇapariññāya tathāya gato avagatoti",
  "atk-s0201a1:273_2": "tathāgato. Lokasamudayaṁ pahānapariññāya tathāya gato atītoti tathāgato. Lokanirodhaṁ",
  "atk-s0201a1:273_3": "sacchikiriyāya tathāya gato pattoti tathāgato. Lokanirodhagāminiṁ paṭipadaṁ tathaṁ",
  "atk-s0201a1:273_4": "gato paṭipannoti tathāgato. Tena yaṁ vuttaṁ bhagavatā ‘‘loko, bhikkhave, tathāgatena",
  "atk-s0201a1:273_5": "abhisambuddho, lokasmā tathāgato visaṁyutto. Lokasamudayo, bhikkhave, tathāgatena",
  "atk-s0201a1:273_6": "abhisambuddho, lokasamudayo tathāgatassa pahīno. Lokanirodho, bhikkhave, tathāgatena",
  "atk-s0201a1:273_7": "abhisambuddho, lokanirodho tathāgatassa sacchikato. Lokanirodhagāminī paṭipadā, bhikkhave,",
  "atk-s0201a1:273_8": "tathāgatena abhisambuddhā, lokanirodhagāminī paṭipadā tathāgatassa bhāvitā. Yaṁ,",
  "atk-s0201a1:273_9": "bhikkhave, sadevakassa lokassa…pe… sabbaṁ taṁ tathāgatena abhisambuddhaṁ, tasmā tathāgatoti",
  "atk-s0201a1:273_10": "vuccatī’’ti (a. ni. 4.23). Tassa evampi attho veditabbo. Idampi ca tathāgatassa tathāgatabhāvadīpane",
  "atk-s0201a1:273_11": "mukhamattameva. Sabbākārena pana tathāgatova tathāgatassa tathāgatabhāvaṁ vaṇṇeyya.",
  "atk-s0201a1:274": "Arahaṁ sammāsambuddhoti padadvaye pana ārakattā arīnaṁ, arānañca hatattā, paccayādīnaṁ arahattā, pāpakaraṇe rahābhāvāti imehi tāva kāraṇehi arahanti veditabbo.",
  "atk-s0201a1:275": "Sammā sāmañca sabbadhammānaṁ buddhattā pana sammāsambuddhoti. Ayamettha saṅkhepo. Vitthārato panetaṁ padadvayaṁ visuddhimagge buddhānussativaṇṇanāyaṁ pakāsitaṁ.",
  "atk-s0201a1:276_0": "Pariññātantaṁ tathāgatassāti ettha pana taṁ maññanāvatthu pariññātaṁ tathāgatassātipi",
  "atk-s0201a1:276_1": "attho veditabbo. Pariññātantaṁ nāma pariññātapāraṁ pariññātāvasānaṁ anavasesato pariññātanti",
  "atk-s0201a1:276_2": "vuttaṁ hoti. Buddhānañhi sāvakehi saddhiṁ kiñcāpi tena tena maggena kilesappahāne",
  "atk-s0201a1:276_3": "viseso natthi, pariññāya pana atthi. Sāvakā hi catunnaṁ dhātūnaṁ ekadesameva sammasitvā",
  "atk-s0201a1:276_4": "nibbānaṁ pāpuṇanti. Buddhānaṁ pana aṇuppamāṇampi saṅkhāragataṁ ñāṇena adiṭṭhamatulitamatīritamasacchikataṁ natthi.",
  "atk-s0201a1:277": "Tathāgatavārasattamanayavaṇṇanā niṭṭhitā.",
  "atk-s0201a1:278": "Tathāgatavāraaṭṭhamanayavaṇṇanā",
  "atk-s0201a1:279_0": "13.Nandīdukkhassa mūlantiādīsu ca nandīti purimataṇhā. Dukkhanti pañcakkhandhā. Mūlantiādi.",
  "atk-s0201a1:279_1": "Itividitvāti taṁ purimabhavanandiṁ ‘‘imassa dukkhassa mūla’’nti evaṁ jānitvā. Bhavāti",
  "atk-s0201a1:279_2": "kammabhavato. Jātīti vipākakkhandhā. Te hi yasmā jāyanti, tasmā ‘‘jātī’’ti vuttā.",
  "atk-s0201a1:279_3": "Jātisīsena vā ayaṁ desanā. Etampi ‘‘iti viditvā’’ti iminā yojetabbaṁ. Ayañhi ettha",
  "atk-s0201a1:279_4": "attho ‘‘kammabhavato upapattibhavo hotīti evañca jānitvā’’ti. Bhūtassāti sattassa.",
  "atk-s0201a1:279_5": "Jarāmaraṇanti jarā ca maraṇañca. Idaṁ vuttaṁ hoti – tena upapattibhavena bhūtassa",
  "atk-s0201a1:279_6": "sattassa khandhānaṁ jarāmaraṇaṁ hotīti evañca jānitvāti.",
  "atk-s0201a1:280_0": "Ettāvatā yaṁ bodhirukkhamūle aparājitapallaṅke nisinno sammasitvā sabbaññutaṁ patto,",
  "atk-s0201a1:280_1": "tassa paṭiccasamuppādassa paṭivedhā maññanānaṁ abhāvakāraṇaṁ dassento catusaṅkhepaṁ",
  "atk-s0201a1:280_2": "tisandhiṁ tiyaddhaṁ vīsatākāraṁ tameva paṭiccasamuppādaṁ dasseti.",
  "atk-s0201a1:281_0": "Kathaṁ pana ettāvatā esa sabbo dassito hotīti. Ettha hi nandīti ayaṁ eko saṅkhepo.",
  "atk-s0201a1:281_1": "Dukkhassāti vacanato dukkhaṁ dutiyo, bhavā jātīti vacanato bhavo tatiyo, jātijarāmaraṇaṁ",
  "atk-s0201a1:281_2": "catuttho. Evaṁ tāva cattāro saṅkhepā veditabbā, koṭṭhāsāti attho. Taṇhādukkhānaṁ",
  "atk-s0201a1:281_3": "pana antaraṁ eko sandhi, dukkhassa ca bhavassa ca antaraṁ dutiyo, bhavassa ca jātiyā",
  "atk-s0201a1:281_4": "ca antaraṁ tatiyo. Evaṁ catunnaṁ aṅgulīnaṁ antarasadisā catusaṅkhepantarā tayo sandhī veditabbā.",
  "atk-s0201a1:282_0": "Tattha nandīti atīto addhā, jātijarāmaraṇaṁ anāgato, dukkhañca bhavo ca paccuppannoti",
  "atk-s0201a1:282_1": "evaṁ tayo addhā veditabbā. Atīte pana pañcasu ākāresu nandīvacanena taṇhā ekā āgatā,",
  "atk-s0201a1:282_2": "tāya anāgatāpi avijjāsaṅkhāraupādānabhavā paccayalakkhaṇena gahitāva honti. Jātijarāmaraṇavacanena",
  "atk-s0201a1:282_3": "pana yesaṁ khandhānaṁ tajjātijarāmaraṇaṁ, te vuttā yevāti katvā āyatiṁ viññāṇanāmarūpasaḷāyatanaphassavedanā gahitāva honti.",
  "atk-s0201a1:283_0": "Evamete ‘‘purimakammabhavasmiṁ moho avijjā, āyūhanā saṅkhārā, nikanti taṇhā, upagamanaṁ",
  "atk-s0201a1:283_1": "upādānaṁ, cetanā bhavo iti ime pañca dhammā purimakammabhavasmiṁ idha paṭisandhiyā",
  "atk-s0201a1:283_2": "paccayā. Idha paṭisandhi viññāṇaṁ, okkanti nāmarūpaṁ, pasādo āyatanaṁ, phuṭṭho phasso,",
  "atk-s0201a1:283_3": "vedayitaṁ vedanā iti ime pañca dhammā idhūpapattibhavasmiṁ purekatassa kammassa paccayā.",
  "atk-s0201a1:283_4": "Idha paripakkattā āyatanānaṁ moho avijjā, āyūhanā saṅkhārā, nikanti taṇhā, upagamanamupādānaṁ,",
  "atk-s0201a1:283_5": "cetanā bhavo iti ime pañca dhammā idha kammabhavasmiṁ āyatiṁ paṭisandhiyā paccayā.",
  "atk-s0201a1:283_6": "Āyatiṁ paṭisandhi viññāṇaṁ, okkanti nāmarūpaṁ, pasādo āyatanaṁ, phuṭṭho phasso ,",
  "atk-s0201a1:283_7": "vedayitaṁ vedanā iti ime pañca dhammā āyatiṁ upapattibhavasmiṁ idha katassa kammassa",
  "atk-s0201a1:283_8": "paccayā’’ti evaṁ niddiṭṭhalakkhaṇā vīsati ākārā idha veditabbā. Evaṁ ‘‘nandī dukkhassa",
  "atk-s0201a1:283_9": "mūlanti iti viditvā bhavā jāti, bhūtassa jarāmaraṇa’’nti ettāvatā esa sabbopi catusaṅkhepo",
  "atk-s0201a1:283_10": "tisandhi tiyaddho vīsatākāro paṭiccasamuppādo dassito hotīti veditabbo.",
  "atk-s0201a1:284_0": "Idāni tasmā tiha, bhikkhave…pe… abhisambuddhoti vadāmīti ettha apubbapadavaṇṇanaṁ",
  "atk-s0201a1:284_1": "katvā padayojanāya atthanigamanaṁ karissāma. Tasmā tihāti tasmā icceva vuttaṁ hoti.",
  "atk-s0201a1:284_2": "Tikārahakārā hi nipātā. Sabbasoti anavasesavacanametaṁ. Taṇhānanti nandīti evaṁ vuttānaṁ",
  "atk-s0201a1:284_3": "sabbataṇhānaṁ. Khayāti lokuttaramaggena accantakkhayā. Virāgādīni khayavevacanāneva.",
  "atk-s0201a1:284_4": "Yā hi taṇhā khīṇā, virattāpi tā bhavanti niruddhāpi cattāpi paṭinissaṭṭhāpi. Khayāti",
  "atk-s0201a1:284_5": "vā catumaggakiccasādhāraṇametaṁ. Tato paṭhamamaggena virāgā, dutiyena nirodhā, tatiyena",
  "atk-s0201a1:284_6": "cāgā, catutthena paṭinissaggāti yojetabbaṁ. Yāhi vā taṇhāhi pathaviṁ pathavito sañjāneyya,",
  "atk-s0201a1:284_7": "tāsaṁ khayā. Yāhi pathaviṁ maññeyya, tāsaṁ virāgā. Yāhi pathaviyā maññeyya, tāsaṁ",
  "atk-s0201a1:284_8": "nirodhā. Yāhi pathavito maññeyya, tāsaṁ cāgā. Yāhi pathaviṁ meti maññeyya, tāsaṁ",
  "atk-s0201a1:284_9": "paṭinissaggā. Yāhi vā pathaviṁ maññeyya, tāsaṁ khayā…pe… yāhi pathaviṁ abhinandeyya,",
  "atk-s0201a1:284_10": "tāsaṁ paṭinissaggāti evamettha yojanā kātabbā, na kiñci virujjhati.",
  "atk-s0201a1:285_0": "Anuttaranti uttaravirahitaṁ sabbaseṭṭhaṁ. Sammāsambodhinti sammā sāmañca bodhiṁ.",
  "atk-s0201a1:285_1": "Atha vā pasatthaṁ sundarañca bodhiṁ. Bodhīti rukkhopi maggopi sabbaññutañāṇampi nibbānampi.",
  "atk-s0201a1:285_2": "‘‘Bodhirukkhamūle paṭhamābhisambuddho’’ti (mahāva. 1; udā. 1) ca ‘‘antarā ca bodhiṁ",
  "atk-s0201a1:285_3": "antarā ca gaya’’nti (mahāva. 11; ma. ni. 1.285) ca āgataṭṭhānehi rukkho bodhīti vuccati.",
  "atk-s0201a1:285_4": "‘‘Catūsu maggesu ñāṇa’’nti (cūḷani. 121) āgataṭṭhāne maggo. ‘‘Pappoti bodhiṁ varabhūrimedhaso’’ti",
  "atk-s0201a1:285_5": "(dī. ni. 3.217) āgataṭṭhāne sabbaññutañāṇaṁ. ‘‘Patvāna bodhiṁ amataṁ asaṅkhata’’nti",
  "atk-s0201a1:285_6": "āgataṭṭhāne nibbānaṁ. Idha pana bhagavato arahattamaggañāṇaṁ adhippetaṁ. Apare sabbaññutañāṇantipi vadanti.",
  "atk-s0201a1:286_0": "Sāvakānaṁ arahattamaggo anuttarā bodhi hoti na hotīti. Na hoti. Kasmā? Asabbaguṇadāyakattā.",
  "atk-s0201a1:286_1": "Tesañhi kassaci arahattamaggo arahattaphalameva deti, kassaci tisso vijjā, kassaci",
  "atk-s0201a1:286_2": "cha abhiññā, kassaci catasso paṭisambhidā, kassaci sāvakapāramīñāṇaṁ. Paccekabuddhānampi",
  "atk-s0201a1:286_3": "paccekabodhiñāṇameva deti. Buddhānaṁ pana sabbaguṇasampattiṁ deti abhiseko viya rañño",
  "atk-s0201a1:286_4": "sabbalokissariyabhāvaṁ. Tasmā aññassa kassacipi anuttarā bodhi na hotīti.",
  "atk-s0201a1:287_0": "Abhisambuddhoti abhiññāsi paṭivijjhi, patto adhigatoti vuttaṁ hoti. Iti vadāmīti",
  "atk-s0201a1:287_1": "iti vadāmi ācikkhāmi desemi paññapemi, paṭṭhapemi vivarāmi vibhajāmi uttānīkaromīti.",
  "atk-s0201a1:287_2": "Tatrāyaṁ yojanā – tathāgatopi, bhikkhave…pe… pathaviṁ na maññati…pe… pathaviṁ nābhinandati.",
  "atk-s0201a1:287_3": "Taṁ kissa hetu, nandī dukkhassa mūlaṁ, bhavā jāti, bhūtassa jarāmaraṇanti iti viditvāti.",
  "atk-s0201a1:287_4": "Tattha iti viditvāti itikāro kāraṇattho. Tena imassa paṭiccasamuppādassa viditattā",
  "atk-s0201a1:287_5": "paṭividdhattāti vuttaṁ hoti. Kiñca bhiyyo – yasmā ca evamimaṁ paṭiccasamuppādaṁ viditvā",
  "atk-s0201a1:287_6": "tathāgatassa yā nandīti vuttataṇhā sabbappakārā, sā pahīnā, tāsañca tathāgato sabbaso",
  "atk-s0201a1:287_7": "taṇhānaṁ khayā…pe… anuttaraṁ sammāsambodhiṁ abhisambuddho. Tasmā pathaviṁ na maññati…pe…",
  "atk-s0201a1:287_8": "pathaviṁ nābhinandatīti vadāmīti evaṁ abhisambuddhattā na maññati nābhinandatīti",
  "atk-s0201a1:287_9": "vadāmīti vuttaṁ hoti.",
  "atk-s0201a1:288_0": "Atha vā yasmā ‘‘nandī dukkhassa mūla’’ntiādinā nayena paṭiccasamuppādaṁ viditvā sabbaso",
  "atk-s0201a1:288_1": "taṇhā khayaṁ gatā, tasmā tiha, bhikkhave, tathāgato sabbaso taṇhānaṁ khayā…pe… abhisambuddhoti",
  "atk-s0201a1:288_2": "vadāmi. So evaṁ abhisambuddhattā pathaviṁ na maññati…pe… nābhinandatīti. Yattha yattha",
  "atk-s0201a1:288_3": "hi yasmāti avatvā tasmāti vuccati, tattha tattha yasmāti ānetvā yojetabbaṁ, ayaṁ",
  "atk-s0201a1:288_4": "sāsanayutti. Esa nayo sabbattha.",
  "atk-s0201a1:289_0": "Idamavoca bhagavāti idaṁ nidānāvasānato pabhuti yāva abhisambuddhoti vadāmīti sakalasuttantaṁ",
  "atk-s0201a1:289_1": "bhagavā paresaṁ paññāya alabbhaṇeyyapatiṭṭhaṁ paramagambhīraṁ sabbaññutañāṇaṁ dassento",
  "atk-s0201a1:289_2": "ekena puthujjanavārena ekena sekkhavārena catūhi khīṇāsavavārehi dvīhi tathāgatavārehīti",
  "atk-s0201a1:289_3": "aṭṭhahi mahāvārehi ekamekasmiñca vāre pathavīādīhi catuvīsatiyā antaravārehi paṭimaṇḍetvā",
  "atk-s0201a1:289_4": "dvebhāṇavāraparimāṇāya tantiyā avoca.",
  "atk-s0201a1:290_0": "Evaṁ vicitranayadesanāvilāsayuttaṁ panetaṁ suttaṁ karavikarudamañjunā kaṇṇasukhena",
  "atk-s0201a1:290_1": "paṇḍitajanahadayānaṁ amatābhisekasadisena brahmassarena bhāsamānassāpi. Na te bhikkhū",
  "atk-s0201a1:290_2": "bhagavato bhāsitaṁ abhinandunti te pañcasatā bhikkhū idaṁ bhagavato vacanaṁ nānumodiṁsu.",
  "atk-s0201a1:290_3": "Kasmā? Aññāṇakena. Te kira imassa suttassa atthaṁ na jāniṁsu, tasmā nābhinandiṁsu.",
  "atk-s0201a1:290_4": "Tesañhi tasmiṁ samaye evaṁ vicitranayadesanāvilāsayuttampi etaṁ suttaṁ ghanaputhulena",
  "atk-s0201a1:290_5": "dussapaṭṭena mukhe bandhaṁ katvā purato ṭhapitamanuññabhojanaṁ viya ahosi. Nanu ca",
  "atk-s0201a1:290_6": "bhagavā attanā desitaṁ dhammaṁ pare ñāpetuṁ kappasatasahassādhikāni cattāri asaṅkhyeyyāni",
  "atk-s0201a1:290_7": "pāramiyo pūretvā sabbaññutaṁ patto. So kasmā yathā te na jānanti, tathā desesīti.",
  "atk-s0201a1:290_8": "Vuttamidaṁ imassa suttassa nikkhepavicāraṇāyaṁ eva ‘‘mānabhañjanatthaṁ sabbadhammamūlapariyāyanti",
  "atk-s0201a1:290_9": "desanaṁ ārabhī’’ti, tasmā na yidha puna vattabbamatthi, evaṁ mānabhañjanatthaṁ desitañca",
  "atk-s0201a1:290_10": "panetaṁ suttaṁ sutvā te bhikkhū taṁyeva kira pathaviṁ diṭṭhigatikopi sañjānāti, sekkhopi",
  "atk-s0201a1:290_11": "arahāpi tathāgatopi sañjānāti. Kinnāmidaṁ kathaṁ nāmidanti cintentā pubbe mayaṁ bhagavatā",
  "atk-s0201a1:290_12": "kathitaṁ yaṁkiñci khippameva jānāma, idāni panimassa mūlapariyāyassa antaṁ vā koṭiṁ",
  "atk-s0201a1:290_13": "vā na jānāma na passāma, aho buddhā nāma appameyyā atulāti uddhaṭadāṭhā viya sappā",
  "atk-s0201a1:290_14": "nimmadā hutvā buddhupaṭṭhānañca dhammassavanañca sakkaccaṁ āgamaṁsu.",
  "atk-s0201a1:291_0": "Tena kho pana samayena bhikkhū dhammasabhāyaṁ sannisinnā imaṁ kathaṁ samuṭṭhāpesuṁ",
  "atk-s0201a1:291_1": "‘‘aho buddhānaṁ ānubhāvo, te nāma brāhmaṇapabbajitā tathā mānamadamattā bhagavatā",
  "atk-s0201a1:291_2": "mūlapariyāyadesanāya nihatamānā katā’’ti, ayañcarahi tesaṁ bhikkhūnaṁ antarākathā",
  "atk-s0201a1:291_3": "vippakatā. Atha bhagavā gandhakuṭiyā nikkhamitvā taṅkhaṇānurūpena pāṭihāriyena dhammasabhāyaṁ",
  "atk-s0201a1:291_4": "paññattavarabuddhāsane nisīditvā te bhikkhū āha – ‘‘kāya nuttha, bhikkhave, etarahi",
  "atk-s0201a1:291_5": "kathāya sannisinnā’’ti. Te tamatthaṁ bhagavato ārocesuṁ. Bhagavā etadavoca – ‘‘na,",
  "atk-s0201a1:291_6": "bhikkhave, idāneva, pubbepi ahaṁ ime evaṁ mānapaggahitasire vicarante nihatamāne",
  "atk-s0201a1:291_7": "akāsi’’nti. Tato imissā aṭṭhuppattiyā idaṁ atītaṁ ānesi –",
  "atk-s0201a1:292_0": "Bhūtapubbaṁ , bhikkhave, aññataro disāpāmokkho brāhmaṇo bārāṇasiyaṁ paṭivasati tiṇṇaṁ",
  "atk-s0201a1:292_1": "vedānaṁ pāragū sanighaṇṭukeṭubhānaṁ sākkharappabhedānaṁ itihāsapañcamānaṁ padako",
  "atk-s0201a1:292_2": "veyyākaraṇo lokāyatamahāpurisalakkhaṇesu anavayo, so pañcamattāni māṇavakasatāni",
  "atk-s0201a1:292_3": "mante vāceti. Paṇḍitā māṇavakā bahuñca gaṇhanti lahuñca, suṭṭhu ca upadhārenti, gahitañca",
  "atk-s0201a1:292_4": "tesaṁ na vinassati. Sopi brāhmaṇo ācariyamuṭṭhiṁ akatvā ghaṭe udakaṁ āsiñcanto viya",
  "atk-s0201a1:292_5": "sabbampi sippaṁ uggaṇhāpetvā te māṇavake etadavoca ‘‘ettakamidaṁ sippaṁ diṭṭhadhammasamparāyahita’’nti.",
  "atk-s0201a1:292_6": "Te māṇavakā – ‘‘yaṁ amhākaṁ ācariyo jānāti, mayampi taṁ jānāma, mayampi dāni ācariyā",
  "atk-s0201a1:292_7": "evā’’ti mānaṁ uppādetvā tato pabhuti ācariye agāravā nikkhittavattā vihariṁsu. Ācariyo",
  "atk-s0201a1:292_8": "ñatvā ‘‘karissāmi nesaṁ mānaniggaha’’nti cintesi. So ekadivasaṁ upaṭṭhānaṁ āgantvā",
  "atk-s0201a1:292_9": "vanditvā nisinne te māṇavake āha ‘‘tātā pañhaṁ pucchissāmi, kaccittha samatthā kathetu’’nti.",
  "atk-s0201a1:292_10": "Te ‘‘pucchatha ācariya, pucchatha ācariyā’’ti sahasāva āhaṁsu, yathā taṁ sutamadamattā. Ācariyo āha –",
  "atk-s0201a1:293": "‘‘Kālo ghasati bhūtāni, sabbāneva sahattanā;",
  "atk-s0201a1:294": "Yo ca kālaghaso bhūto, sa bhūtapacaniṁ pacī’’ti. (jā. 1.10.190) –",
  "atk-s0201a1:295": "Vissajjetha tātā imaṁ pañhanti.",
  "atk-s0201a1:296_0": "Te cintetvā ajānamānā tuṇhī ahesuṁ. Ācariyo āha ‘‘alaṁ tātā gacchathajja, sve katheyyāthā’’ti",
  "atk-s0201a1:296_1": "uyyojesi. Te dasapi vīsatipi sampiṇḍitā hutvā na tassa pañhassa ādiṁ, na antamaddasaṁsu.",
  "atk-s0201a1:296_2": "Āgantvā ācariyassa ārocesuṁ ‘‘na imassa pañhassa atthaṁ ājānāmā’’ti. Ācariyo tesaṁ",
  "atk-s0201a1:296_3": "niggahatthāya imaṁ gāthamabhāsi –",
  "atk-s0201a1:297": "‘‘Bahūni narasīsāni, lomasāni brahāni ca;",
  "atk-s0201a1:298": "Gīvāsu paṭimukkāni, kocidevettha kaṇṇavā’’ti. (jā. 1.10.191) –",
  "atk-s0201a1:299_0": "Gāthāyattho – bahūni narānaṁ sīsāni dissanti, sabbāni ca tāni lomasāni sabbāni ca",
  "atk-s0201a1:299_1": "mahantāni gīvāyameva ca ṭhapitāni, na tālaphalaṁ viya hatthena gahitāni, natthi tesaṁ",
  "atk-s0201a1:299_2": "imehi dhammehi nānākaraṇaṁ. Ettha pana kocideva kaṇṇavāti attānaṁ sandhāyāha. Kaṇṇavāti",
  "atk-s0201a1:299_3": "paññavā. Kaṇṇacchiddaṁ pana na kassaci natthi, taṁ sutvā te māṇavakā maṅkubhūtā pattakkhandhā",
  "atk-s0201a1:299_4": "adhomukhā aṅguliyā bhūmiṁ vilikhantā tuṇhī ahesuṁ.",
  "atk-s0201a1:300_0": "Atha nesaṁ ahirikabhāvaṁ passitvā ācariyo ‘‘uggaṇhatha tātā pañha’’nti pañhaṁ vissajjesi.",
  "atk-s0201a1:300_1": "Kāloti purebhattakālopi pacchābhattakālopīti evamādi. Bhūtānīti sattādhivacanametaṁ.",
  "atk-s0201a1:300_2": "Kālo hi bhūtānaṁ na cammamaṁsādīni khādati, apica kho nesaṁ āyuvaṇṇabalāni khepento",
  "atk-s0201a1:300_3": "yobbaññaṁ maddanto ārogyaṁ vināsento ghasati khādatīti vuccati. Sabbāneva sahattanāti",
  "atk-s0201a1:300_4": "evaṁ ghasanto ca na kiñci vajjeti, sabbāneva ghasati. Na kevalañca bhūtāniyeva, apica",
  "atk-s0201a1:300_5": "kho sahattanā attānampi ghasati. Purebhattakālo hi pacchābhattakālaṁ na pāpuṇāti.",
  "atk-s0201a1:300_6": "Esa nayo pacchābhattakālādīsu. Yo ca kālaghaso bhūtoti khīṇāsavassetaṁ adhivacanaṁ.",
  "atk-s0201a1:300_7": "So hi āyatiṁ paṭisandhikālaṁ khepetvā khāditvā ṭhitattā ‘‘kālaghaso’’ti vuccati.",
  "atk-s0201a1:300_8": "Sa bhūtapacaniṁ pacīti so yāyaṁ taṇhā apāyesu bhūte pacati, taṁ ñāṇagginā paci dayhi",
  "atk-s0201a1:300_9": "bhasmamakāsi, tena ‘‘bhūtapacaniṁ pacī’’ti vuccati. ‘‘Pajani’’ntipi pāṭho. Janikaṁ",
  "atk-s0201a1:300_10": "nibbattikanti attho.",
  "atk-s0201a1:301_0": "Atha te māṇavakā dīpasahassālokena viya rattiṁ samavisamaṁ ācariyassa vissajjanena",
  "atk-s0201a1:301_1": "pañhassa atthaṁ pākaṭaṁ disvā ‘‘idāni mayaṁ yāvajīvaṁ guruvāsaṁ vasissāma, mahantā",
  "atk-s0201a1:301_2": "ete ācariyā nāma, mayañhi bahussutamānaṁ uppādetvā catuppadikagāthāyapi atthaṁ na",
  "atk-s0201a1:301_3": "jānāmā’’ti nihatamānā pubbasadisameva ācariyassa vattappaṭipattiṁ katvā saggaparāyaṇā ahesuṁ.",
  "atk-s0201a1:302": "Ahaṁ kho, bhikkhave, tena samayena tesaṁ ācariyo ahosiṁ, ime bhikkhū māṇavakā. Evaṁ pubbepāhaṁ ime evaṁ mānapaggahitasire vicarante nihatamāne akāsinti.",
  "atk-s0201a1:303": "Imañca jātakaṁ sutvā te bhikkhū pubbepi mayaṁ māneneva upahatāti bhiyyosomattāya nihatamānā hutvā attano upakārakakammaṭṭhānaparāyaṇā ahesuṁ.",
  "atk-s0201a1:304": "Tato bhagavā ekaṁ samayaṁ janapadacārikaṁ caranto vesāliṁ patvā gotamake cetiye viharanto imesaṁ pañcasatānaṁ bhikkhūnaṁ ñāṇaparipākaṁ viditvā imaṁ gotamakasuttaṁ kathesi –",
  "atk-s0201a1:305_0": "‘‘Abhiññāyāhaṁ, bhikkhave, dhammaṁ desemi no anabhiññāya, sanidānāhaṁ…pe… sappāṭihāriyāhaṁ,",
  "atk-s0201a1:305_1": "bhikkhave, dhammaṁ desemi no appāṭihāriyaṁ. Tassa mayhaṁ, bhikkhave, abhiññāya dhammaṁ",
  "atk-s0201a1:305_2": "desayato…pe… no appāṭihāriyaṁ. Karaṇīyo ovādo, karaṇīyā anusāsanī. Alañca pana vo,",
  "atk-s0201a1:305_3": "bhikkhave, tuṭṭhiyā alaṁ attamanatāya alaṁ somanassāya. Sammāsambuddho bhagavā, svākkhāto",
  "atk-s0201a1:305_4": "dhammo, suppaṭipanno saṅghoti. Idamavoca bhagavā, imasmiñca pana veyyākaraṇasmiṁ",
  "atk-s0201a1:305_5": "bhaññamāne dasasahassilokadhātu akampitthā’’ti (a. ni. 3.126).",
  "atk-s0201a1:306": "Idañca suttaṁ sutvā te pañcasatā bhikkhū tasmiṁyevāsane saha paṭisambhidāhi arahattaṁ pāpuṇiṁsu, evāyaṁ desanā etasmiṁ ṭhāne niṭṭhamagamāsīti.",
  "atk-s0201a1:307": "Tathāgatavāraaṭṭhamanayavaṇṇanā niṭṭhitā.",
  "atk-s0201a1:308": "Papañcasūdaniyā majjhimanikāyaṭṭhakathāya",
  "atk-s0201a1:309": "Mūlapariyāyasuttavaṇṇanā niṭṭhitā.",
  "atk-s0201a1:310": "2. Sabbāsavasuttavaṇṇanā",
  "atk-s0201a1:311_0": "14.Evaṁme sutaṁ…pe… sāvatthiyanti sabbāsavasuttaṁ. Tatrāyaṁ apubbapadavaṇṇanā – sāvatthīti",
  "atk-s0201a1:311_1": "savatthassa isino nivāsaṭṭhānabhūtā nagarī, yathā kākandī mākandī kosambīti evaṁ",
  "atk-s0201a1:311_2": "tāva akkharacintakā. Aṭṭhakathācariyā pana bhaṇanti ‘‘yaṁkiñci manussānaṁ upabhogaparibhogaṁ",
  "atk-s0201a1:311_3": "sabbamettha atthīti sāvatthī. Satthasamāyoge ca kiṁ bhaṇḍamatthīti pucchite sabbamatthī’’ti",
  "atk-s0201a1:311_4": "vacanamupādāya sāvatthī.",
  "atk-s0201a1:312": "‘‘Sabbadā sabbūpakaraṇaṁ, sāvatthiyaṁ samohitaṁ;",
  "atk-s0201a1:313": "Tasmā sabbamupādāya, sāvatthīti pavuccati.",
  "atk-s0201a1:314": "Kosalānaṁ puraṁ rammaṁ, dassaneyyaṁ manoramaṁ;",
  "atk-s0201a1:315": "Dasahi saddehi avivittaṁ, annapānasamāyutaṁ.",
  "atk-s0201a1:316": "Vuddhiṁ vepullataṁ pattaṁ, iddhaṁ phītaṁ manoramaṁ;",
  "atk-s0201a1:317": "Aḷakamandāva devānaṁ, sāvatthipuramuttama’’nti.",
  "atk-s0201a1:318_0": "Tassaṁ sāvatthiyaṁ. Jetavaneti ettha attano paccatthikajanaṁ jinātīti jeto, raññā",
  "atk-s0201a1:318_1": "vā attano paccatthikajane jite jātoti jeto, maṅgalakamyatāya vā tassa evaṁnāmameva",
  "atk-s0201a1:318_2": "katanti jeto, jetassa vanaṁ jetavanaṁ. Tañhi jetena rājakumārena ropitaṁ saṁvaddhitaṁ",
  "atk-s0201a1:318_3": "paripālitaṁ, so ca tassa sāmī ahosi. Tasmā jetavananti vuccati, tasmiṁ jetavane.",
  "atk-s0201a1:318_4": "Anāthapiṇḍikassa ārāmeti ettha sudatto nāma so gahapati mātāpitūhi katanāmavasena.",
  "atk-s0201a1:318_5": "Sabbakāmasamiddhitāya pana vigatamalamaccheratāya karuṇādiguṇasamaṅgitāya ca niccakālaṁ",
  "atk-s0201a1:318_6": "anāthānaṁ piṇḍamadāsi, tena anāthapiṇḍikoti saṅkhaṁ gato. Āramanti ettha pāṇino visesena",
  "atk-s0201a1:318_7": "vā pabbajitāti ārāmo, tassa pupphaphalādisobhāya nātidūranaccāsannatādipañcavidhasenāsanaṅgasampattiyā",
  "atk-s0201a1:318_8": "ca tato tato āgamma ramanti abhiramanti anukkaṇṭhitā hutvā nivasantīti attho. Vuttappakārāya",
  "atk-s0201a1:318_9": "vā sampattiyā tattha tattha gatepi attano abbhantaraṁyeva ānetvā rametīti ārāmo.",
  "atk-s0201a1:318_10": "So hi anāthapiṇḍikena gahapatinā jetassa rājakumārassa hatthato aṭṭhārasahi hiraññakoṭīhi",
  "atk-s0201a1:318_11": "koṭisantharena kīṇitvā aṭṭhārasahi hiraññakoṭīhi senāsanāni kārāpetvā aṭṭhārasahi",
  "atk-s0201a1:318_12": "hiraññakoṭīhi vihāramahaṁ niṭṭhāpetvā evaṁ catupaññāsahiraññakoṭipariccāgena buddhappamukhassa",
  "atk-s0201a1:318_13": "saṅghassa niyyādito. Tasmā ‘‘anāthapiṇḍikassa ārāmo’’ti vuccati. Tasmiṁ anāthapiṇḍikassa ārāme.",
  "atk-s0201a1:319_0": "Ettha ca ‘‘jetavane’’ti vacanaṁ purimasāmiparikittanaṁ. ‘‘Anāthapiṇḍikassa ārāme’’ti",
  "atk-s0201a1:319_1": "pacchimasāmiparikittanaṁ. Kimetesaṁ parikittane payojananti. Puññakāmānaṁ diṭṭhānugatiāpajjanaṁ.",
  "atk-s0201a1:319_2": "Tatra hi dvārakoṭṭhakapāsādamāpane bhūmivikkayaladdhā aṭṭhārasa hiraññakoṭiyo anekakoṭiagghanakā",
  "atk-s0201a1:319_3": "rukkhā ca jetassa pariccāgo, catupaññāsa koṭiyo anāthapiṇḍikassa. Iti tesaṁ parikittanena",
  "atk-s0201a1:319_4": "evaṁ puññakāmā puññāni karontīti dassento āyasmā ānando aññepi puññakāme tesaṁ diṭṭhānugatiāpajjane niyojeti.",
  "atk-s0201a1:320_0": "Sabbāsavasaṁvarapariyāyaṁ vo, bhikkhaveti kasmā idaṁ suttamabhāsi? Tesaṁ bhikkhūnaṁ",
  "atk-s0201a1:320_1": "upakkilesavisodhanaṁ ādiṁ katvā āsavakkhayāya paṭipattidassanatthaṁ. Tattha sabbāsavasaṁvarapariyāyanti",
  "atk-s0201a1:320_2": "sabbesaṁ āsavānaṁ saṁvarakāraṇaṁ saṁvarabhūtaṁ kāraṇaṁ, yena kāraṇena te saṁvaritā",
  "atk-s0201a1:320_3": "pidahitā hutvā anuppādanirodhasaṅkhātaṁ khayaṁ gacchanti pahīyanti nappavattanti,",
  "atk-s0201a1:320_4": "taṁ kāraṇanti attho. Tattha āsavantīti āsavā, cakkhutopi…pe… manatopi sandanti pavattantīti",
  "atk-s0201a1:320_5": "vuttaṁ hoti. Dhammato yāva gotrabhuṁ okāsato yāva bhavaggaṁ savantīti vā āsavā, ete",
  "atk-s0201a1:320_6": "dhamme etañca okāsaṁ anto karitvā pavattantīti attho. Antokaraṇattho hi ayaṁ ākāro.",
  "atk-s0201a1:320_7": "Cirapārivāsiyaṭṭhena madirādayo āsavā, āsavā viyātipi āsavā. Lokasmiñhi cirapārivāsikā",
  "atk-s0201a1:320_8": "madirādayo āsavāti vuccanti. Yadi ca cirapārivāsiyaṭṭhena āsavā, eteyeva bhavitumarahanti.",
  "atk-s0201a1:320_9": "Vuttañhetaṁ ‘‘purimā, bhikkhave, koṭi na paññāyati avijjāya, ito pubbe avijjā nāhosī’’tiādi",
  "atk-s0201a1:320_10": "(a. ni. 10.61). Āyataṁ vā saṁsāradukkhaṁ savanti pasavantītipi āsavā. Purimāni cettha",
  "atk-s0201a1:320_11": "nibbacanāni yattha kilesā āsavāti āgacchanti, tattha yujjanti, pacchimaṁ kammepi.",
  "atk-s0201a1:320_12": "Na kevalañca kammakilesāyeva āsavā, apica kho nānappakārakā uppaddavāpi. Suttesu",
  "atk-s0201a1:320_13": "hi ‘‘nāhaṁ, cunda, diṭṭhadhammikānaṁyeva āsavānaṁ saṁvarāya dhammaṁ desemī’’ti (dī.",
  "atk-s0201a1:320_14": "ni. 3.182) ettha vivādamūlabhūtā kilesā āsavāti āgatā.",
  "atk-s0201a1:321": "‘‘Yena devūpapatyassa, gandhabbo vā vihaṅgamo;",
  "atk-s0201a1:322": "Yakkhattaṁ yena gaccheyyaṁ, manussattañca abbaje;",
  "atk-s0201a1:323": "Te mayhaṁ āsavā khīṇā, viddhastā vinaḷīkatā’’ti. (a. ni. 4.36); –",
  "atk-s0201a1:324_0": "Ettha tebhūmakañca kammaṁ avasesā ca akusalā dhammā. ‘‘Diṭṭhadhammikānaṁ āsavānaṁ",
  "atk-s0201a1:324_1": "saṁvarāya samparāyikānaṁ āsavānaṁ paṭighātāyā’’ti (pārā. 39) ettha parūpavādavippaṭisāravadhabandhādayo",
  "atk-s0201a1:324_2": "ceva apāyadukkhabhūtā ca nānappakārā upaddavā. Te panete āsavā yattha yathā āgatā,",
  "atk-s0201a1:324_3": "tattha tathā veditabbā.",
  "atk-s0201a1:325_0": "Ete hi vinaye tāva ‘‘diṭṭhadhammikānaṁ āsavānaṁ saṁvarāya, samparāyikānaṁ āsavānaṁ",
  "atk-s0201a1:325_1": "paṭighātāyā’’ti dvedhā āgatā. Saḷāyatane ‘‘tayome āvuso āsavā, kāmāsavo bhavāsavo",
  "atk-s0201a1:325_2": "avijjāsavo’’ti (a. ni. 6.63) tidhā āgatā. Aññesu ca suttantesu abhidhamme ca teyeva",
  "atk-s0201a1:325_3": "diṭṭhāsavena saha catudhā āgatā. Nibbedhikapariyāye – ‘‘atthi, bhikkhave, āsavā nirayagāminiyā,",
  "atk-s0201a1:325_4": "atthi āsavā tiracchānayonigāminiyā, atthi āsavā pettivisayagāminiyā, atthi āsavā",
  "atk-s0201a1:325_5": "manussalokagāminiyā, atthi āsavā devalokagāminiyā’’ti (a. ni. 6.63) pañcadhā āgatā.",
  "atk-s0201a1:325_6": "Chakkanipāte – ‘‘atthi, bhikkhave, āsavā saṁvarā pahātabbā’’tiādinā nayena chadhā",
  "atk-s0201a1:325_7": "āgatā. Imasmiṁ pana sutte teyeva dassanāpahātabbehi saddhiṁ sattadhā āgatāti. Ayaṁ",
  "atk-s0201a1:325_8": "tāva āsavapade vacanattho ceva pabhedo ca.",
  "atk-s0201a1:326_0": "Saṁvarapade pana saṁvarayatīti saṁvaro, pidahati nivāreti pavattituṁ na detīti attho.",
  "atk-s0201a1:326_1": "Tathā hi ‘‘anujānāmi, bhikkhave, divā paṭisallīyantena dvāraṁ saṁvaritvā paṭisallīyitu’’nti",
  "atk-s0201a1:326_2": "(pārā. 77), ‘‘sotānaṁ saṁvaraṁbraūmi, paññāyete pidhīyare’’ti (su. ni. 1041) ca ādīsu",
  "atk-s0201a1:326_3": "pidhānaṭṭhena saṁvaramāha. Svāyaṁ saṁvaro pañcavidho hoti sīlasaṁvaro satiñāṇa khanti",
  "atk-s0201a1:326_4": "vīriyasaṁvaroti. Tattha ‘‘iminā pātimokkhasaṁvarena upeto’’ti (vibha. 511) ayaṁ sīlasaṁvaro.",
  "atk-s0201a1:326_5": "Pātimokkhasīlañhi ettha saṁvaroti vuttaṁ. ‘‘Cakkhundriye saṁvaramāpajjatī’’tiādīsu",
  "atk-s0201a1:326_6": "(dī. ni. 1.213) satisaṁvaro. Sati hettha saṁvaroti vuttā. ‘‘Sotānaṁ saṁvaraṁ brūmi,",
  "atk-s0201a1:326_7": "paññāyete pidhīyare’’ti ayaṁ ñāṇasaṁvaro. Ñāṇañhettha pidhīyareti iminā pidhānaṭṭhena",
  "atk-s0201a1:326_8": "saṁvaroti vuttaṁ. ‘‘Khamo hoti sītassa…pe…, uppannaṁ kāmavitakkaṁ nādhivāsetī’’tiādinā",
  "atk-s0201a1:326_9": "(ma. ni. 1.24-26) pana nayena idheva khantivīriyasaṁvarā āgatā. Tesañca ‘‘sabbāsavasaṁvarapariyāya’’nti",
  "atk-s0201a1:326_10": "iminā uddesena saṅgahitattā saṁvarabhāvo veditabbo.",
  "atk-s0201a1:327_0": "Apica pañcavidhopi ayaṁ saṁvaro idha āgatoyeva, tattha khantivīriyasaṁvarā tāva vuttāyeva.",
  "atk-s0201a1:327_1": "‘‘So tañca anāsanaṁ tañca agocara’’nti (ma. ni. 1.25) ayaṁ panettha sīlasaṁvaro.",
  "atk-s0201a1:327_2": "‘‘Paṭisaṅkhā yoniso cakkhundriyasaṁvarasaṁvuto’’ti (ma. ni. 1.22) ayaṁ satisaṁvaro.",
  "atk-s0201a1:327_3": "Sabbattha paṭisaṅkhā ñāṇasaṁvaro. Aggahitaggahaṇena pana dassanaṁ paṭisevanā bhāvanā",
  "atk-s0201a1:327_4": "ca ñāṇasaṁvaro. Pariyāyanti etena dhammāti pariyāyo, uppattiṁ nirodhaṁ vā gacchantīti",
  "atk-s0201a1:327_5": "vuttaṁ hoti. Ettāvatā ‘‘sabbāsavasaṁvarapariyāya’’nti ettha yaṁ vattabbaṁ, taṁ vuttaṁ hoti.",
  "atk-s0201a1:328_0": "15. Idāni jānato ahantiādīsu jānatoti jānantassa. Passatoti passantassa. Dvepi padāni",
  "atk-s0201a1:328_1": "ekatthāni, byañjanameva nānaṁ. Evaṁ santepi jānatoti ñāṇalakkhaṇaṁ upādāya puggalaṁ",
  "atk-s0201a1:328_2": "niddisati, jānanalakkhaṇañhi ñāṇaṁ. Passatoti ñāṇappabhāvaṁ upādāya, passanappabhāvañhi",
  "atk-s0201a1:328_3": "ñāṇaṁ. Ñāṇasamaṅgī puggalo cakkhumā viya cakkhunā rūpāni ñāṇena vivaṭe dhamme passati.",
  "atk-s0201a1:328_4": "Apica yonisomanasikāraṁ uppādetuṁ jānato, ayonisomanasikāro yathā na uppajjati, evaṁ",
  "atk-s0201a1:328_5": "passatoti ayamettha sāro. Keci panācariyā bahū papañce bhaṇanti, te imasmiṁ atthe na yujjanti.",
  "atk-s0201a1:329_0": "Āsavānaṁkhayanti āsavappahānaṁ āsavānaṁ accantakkhayasamuppādaṁ khīṇākāraṁ natthibhāvanti",
  "atk-s0201a1:329_1": "ayameva hi imasmiñca sutte, ‘‘āsavānaṁ khayā anāsavaṁ cetovimutti’’ntiādīsu (ma.",
  "atk-s0201a1:329_2": "ni. 1.438) ca āsavakkhayattho. Aññattha pana maggaphalanibbānānipi āsavakkhayoti",
  "atk-s0201a1:329_3": "vuccanti. Tathā hi –",
  "atk-s0201a1:330": "‘‘Sekhassa sikkhamānassa, ujumaggānusārino;",
  "atk-s0201a1:331": "Khayasmiṁ paṭhamaṁ ñāṇaṁ, tato aññā anantarā’’ti. (itivu. 62) –",
  "atk-s0201a1:332": "Ādīsu maggo āsavakkhayoti vutto,",
  "atk-s0201a1:333": "‘‘Āsavānaṁ khayā samaṇo hotī’’tiādīsu (ma. ni. 1.438) phalaṁ.",
  "atk-s0201a1:334": "‘‘Paravajjānupassissa, niccaṁ ujjhānasaññino;",
  "atk-s0201a1:335": "Āsavā tassa vaḍḍhanti, ārā so āsavakkhayā’’ti. (dha. pa. 253) –",
  "atk-s0201a1:336": "Ādīsu nibbānaṁ ‘‘āsavakkhayo’’ti vuttaṁ.",
  "atk-s0201a1:337_0": "No ajānato no apassatoti yo pana na jānāti na passati, tassa no vadāmīti attho. Etena",
  "atk-s0201a1:337_1": "ye ajānato apassatopi saṁvarādīhiyeva suddhiṁ vadanti, te paṭikkhittā honti. Purimena",
  "atk-s0201a1:337_2": "vā padadvayena upāyo vutto, iminā anupāyapaṭisedho. Saṅkhepena cettha ñāṇaṁ āsavasaṁvarapariyāyoti dassitaṁ hoti.",
  "atk-s0201a1:338_0": "Idāni yaṁ jānato āsavānaṁ khayo hoti, taṁ dassetukāmo kiñca, bhikkhave, jānatoti",
  "atk-s0201a1:338_1": "pucchaṁ ārabhi, tattha jānanā bahuvidhā. Dabbajātiko eva hi koci bhikkhu chattaṁ",
  "atk-s0201a1:338_2": "kātuṁ jānāti, koci cīvarādīnaṁ aññataraṁ, tassa īdisāni kammāni vattasīse ṭhatvā",
  "atk-s0201a1:338_3": "karontassa sā jānanā maggaphalānaṁ padaṭṭhānaṁ na hotīti na vattabbā. Yo pana sāsane",
  "atk-s0201a1:338_4": "pabbajitvā vejjakammādīni kātuṁ jānāti, tassevaṁ jānato āsavā vaḍḍhantiyeva, tasmā",
  "atk-s0201a1:338_5": "yaṁ jānato passato ca āsavānaṁ khayo hoti, tadeva dassento āha yoniso ca manasikāraṁ",
  "atk-s0201a1:338_6": "ayoniso ca manasikāranti.",
  "atk-s0201a1:339_0": "Tattha yoniso manasikāro nāma upāyamanasikāro pathamanasikāro, aniccādīsu aniccanti",
  "atk-s0201a1:339_1": "ādinā eva nayena saccānulomikena vā cittassa āvaṭṭanā anvāvaṭṭanā ābhogo samannāhāro",
  "atk-s0201a1:339_2": "manasikāro, ayaṁ vuccati yoniso manasikāroti.",
  "atk-s0201a1:340_0": "Ayoniso manasikāroti anupāyamanasikāro uppathamanasikāro. Anicce niccanti dukkhe",
  "atk-s0201a1:340_1": "sukhanti anattani attāti asubhe subhanti ayoniso manasikāro uppathamanasikāro. Saccappaṭikulena",
  "atk-s0201a1:340_2": "vā cittassa āvaṭṭanā anvāvaṭṭanā ābhogo samannāhāro manasikāro, ayaṁ vuccati ayoniso",
  "atk-s0201a1:340_3": "manasikāroti. Evaṁ yoniso manasikāraṁ uppādetuṁ jānato, ayoniso manasikāro ca yathā",
  "atk-s0201a1:340_4": "na uppajjati, evaṁ passato āsavānaṁ khayo hoti.",
  "atk-s0201a1:341_0": "Idāni imassevatthassa yuttiṁ dassento āha ayoniso, bhikkhave…pe… pahīyantīti. Tena",
  "atk-s0201a1:341_1": "kiṁ vuttaṁ hoti, yasmā ayoniso manasikaroto āsavā uppajjanti, yoniso manasikaroto",
  "atk-s0201a1:341_2": "pahīyanti, tasmā jānitabbaṁ yoniso manasikāraṁ uppādetuṁ jānato, ayoniso manasikāro",
  "atk-s0201a1:341_3": "ca yathā na uppajjati, evaṁ passato āsavānaṁ khayo hotīti, ayaṁ tāvettha saṅkhepavaṇṇanā.",
  "atk-s0201a1:342_0": "Ayaṁ pana vitthāro – tattha ‘‘yoniso ayoniso’’ti imehi tāva dvīhi padehi ābaddhaṁ",
  "atk-s0201a1:342_1": "hoti upari sakalasuttaṁ. Vaṭṭavivaṭṭavasena hi upari sakalasuttaṁ vuttaṁ. Ayoniso",
  "atk-s0201a1:342_2": "manasikāramūlakañca vaṭṭaṁ, yoniso manasikāramūlakañca vivaṭṭaṁ. Kathaṁ? Ayoniso",
  "atk-s0201a1:342_3": "manasikāro hi vaḍḍhamāno dve dhamme paripūreti avijjañca bhavataṇhañca. Avijjāya",
  "atk-s0201a1:342_4": "ca sati ‘‘avijjāpaccayā saṅkhārā…pe… dukkhakkhandhassa samudayo hoti. Taṇhāya sati",
  "atk-s0201a1:342_5": "taṇhāpaccayā upādānaṁ…pe… samudayo hotī’’ti. Evaṁ ayaṁ ayoniso manasikārabahulo puggalo",
  "atk-s0201a1:342_6": "vātavegābhighātena vippanaṭṭhanāvā viya gaṅgāvaṭṭe patitagokulaṁ viya cakkayante",
  "atk-s0201a1:342_7": "yuttabalibaddo viya ca punappunaṁ bhavayonigativiññāṇaṭṭhitisattāvāsesu āvaṭṭaparivaṭṭaṁ",
  "atk-s0201a1:342_8": "karoti, evaṁ tāva ayoniso manasikāramūlakaṁ vaṭṭaṁ.",
  "atk-s0201a1:343_0": "Yoniso manasikāro pana vaḍḍhamāno – ‘‘yoniso manasikārasampannassetaṁ, bhikkhave,",
  "atk-s0201a1:343_1": "bhikkhuno pāṭikaṅkhaṁ, ariyaṁ aṭṭhaṅgikaṁ maggaṁ bhāvessati, ariyaṁ aṭṭhaṅgikaṁ maggaṁ",
  "atk-s0201a1:343_2": "bahulīkarissatī’’ti (saṁ. ni. 5.55) vacanato sammādiṭṭhipamukhaṁ aṭṭhaṅgikaṁ maggaṁ",
  "atk-s0201a1:343_3": "paripūreti. Yā ca sammādiṭṭhi, sā vijjāti tassa vijjuppādā avijjānirodho, ‘‘avijjānirodhā",
  "atk-s0201a1:343_4": "saṅkhāranirodho…pe… evaṁ etassa kevalassa dukkhakkhandhassa nirodho hotī’’ti (mahāva.",
  "atk-s0201a1:343_5": "1) evaṁ yoniso manasikāramūlakaṁ vivaṭṭaṁ veditabbaṁ. Evaṁ imehi dvīhi padehi ābaddhaṁ",
  "atk-s0201a1:343_6": "hoti upari sakalasuttaṁ.",
  "atk-s0201a1:344_0": "Evaṁ ābaddhe cettha yasmā pubbe āsavappahānaṁ dassetvā pacchā uppatti vuccamānā na",
  "atk-s0201a1:344_1": "yujjati. Na hi pahīnā puna uppajjanti. Uppannānaṁ pana pahānaṁ yujjati, tasmā uddesapaṭilomatopi",
  "atk-s0201a1:344_2": "‘‘ayoniso, bhikkhave, manasikaroto’’tiādimāha.",
  "atk-s0201a1:345_0": "Tattha ayoniso manasikarototi vuttappakāraṁ ayoniso manasikāraṁ uppādayato. Anuppannā",
  "atk-s0201a1:345_1": "ceva āsavā uppajjantīti ettha ye pubbe appaṭiladdhapubbaṁ cīvarādiṁ vā paccayaṁ upaṭṭhākasaddhivihārikaantevāsikānaṁ",
  "atk-s0201a1:345_2": "vā aññataraṁ manuññaṁ vatthuṁ paṭilabhitvā, taṁ subhaṁ sukhanti ayoniso manasikaroto,",
  "atk-s0201a1:345_3": "aññataraññataraṁ vā pana ananubhūtapubbaṁ ārammaṇaṁ yathā vā tathā vā ayoniso manasikaroto",
  "atk-s0201a1:345_4": "āsavā uppajjanti, te anuppannā uppajjantīti veditabbā, aññathā hi anamatagge saṁsāre",
  "atk-s0201a1:345_5": "anuppannā nāma āsavā na santi. Anubhūtapubbepi ca vatthumhi ārammaṇe vā yassa pakatisuddhiyā",
  "atk-s0201a1:345_6": "vā uddesaparipucchāpariyattinavakammayonisomanasikārānaṁ vā aññataravasena pubbe",
  "atk-s0201a1:345_7": "anuppajjitvā pacchā tādisena paccayena sahasā uppajjanti, imepi anuppannā uppajjantīti",
  "atk-s0201a1:345_8": "veditabbā. Tesuyeva pana vatthārammaṇesu punappunaṁ uppajjamānā uppannā pavaḍḍhantīti",
  "atk-s0201a1:345_9": "vuccanti. Ito aññathā hi paṭhamuppannānaṁ vaḍḍhi nāma natthi.",
  "atk-s0201a1:346_0": "Yonisoca kho, bhikkhaveti ettha pana yassa pakatisuddhiyā vā seyyathāpi āyasmato",
  "atk-s0201a1:346_1": "mahākassapassa bhaddāya ca kāpilāniyā, uddesaparipucchādīhi vā kāraṇehi āsavā nuppajjanti,",
  "atk-s0201a1:346_2": "so ca jānāti ‘‘na kho me āsavā maggena samugghātaṁ gatā, handa nesaṁ samugghātāya",
  "atk-s0201a1:346_3": "paṭipajjāmī’’ti. Tato maggabhāvanāya sabbe samugghāteti. Tassa te āsavā anuppannā",
  "atk-s0201a1:346_4": "na uppajjantīti vuccanti. Yassa pana kārakasseva sato satisammosena sahasā āsavā",
  "atk-s0201a1:346_5": "uppajjanti, tato saṁvegamāpajjitvā yoniso padahanto te āsave samucchindati, tassa",
  "atk-s0201a1:346_6": "uppannā pahīyantīti vuccanti maṇḍalārāmavāsīmahātissabhūtattherassa viya. So kira",
  "atk-s0201a1:346_7": "tasmiṁyeva vihāre uddesaṁ gaṇhāti, athassa gāme piṇḍāya carato visabhāgārammaṇe kileso",
  "atk-s0201a1:346_8": "uppajji, so taṁ vipassanāya vikkhambhetvā vihāraṁ agamāsi. Tassa supinantepi taṁ",
  "atk-s0201a1:346_9": "ārammaṇaṁ na upaṭṭhāsi. So ‘‘ayaṁ kileso vaḍḍhitvā apāyasaṁvattaniko hotī’’ti saṁvegaṁ",
  "atk-s0201a1:346_10": "janetvā ācariyaṁ āpucchitvā vihārā nikkhamma mahāsaṅgharakkhitattherassa santike",
  "atk-s0201a1:346_11": "rāgapaṭipakkhaṁ asubhakammaṭṭhānaṁ gahetvā gumbantaraṁ pavisitvā paṁsukūlacīvaraṁ",
  "atk-s0201a1:346_12": "santharitvā nisajja anāgāmimaggena pañcakāmaguṇikarāgaṁ chinditvā uṭṭhāya ācariyaṁ",
  "atk-s0201a1:346_13": "vanditvā punadivase uddesamaggaṁ pāpuṇi. Ye pana vattamānuppannā, tesaṁ paṭipattiyā",
  "atk-s0201a1:346_14": "pahānaṁ nāma natthi.",
  "atk-s0201a1:347_0": "16. Idāni ‘‘uppannā ca āsavā pahīyantī’’ti idameva padaṁ gahetvā ye te āsavā pahīyanti,",
  "atk-s0201a1:347_1": "tesaṁ nānappakārato aññampi pahānakāraṇaṁ āvikātuṁ desanaṁ vitthārento atthi, bhikkhave,",
  "atk-s0201a1:347_2": "āsavā dassanā pahātabbātiādimāha yathā taṁ desanāpabhedakusalo dhammarājā. Tattha",
  "atk-s0201a1:347_3": "dassanā pahātabbāti dassanena pahātabbā. Esa nayo sabbattha.",
  "atk-s0201a1:348": "Dassanāpahātabbaāsavavaṇṇanā",
  "atk-s0201a1:349_0": "17. Idāni tāni padāni anupubbato byākātukāmo ‘‘katame ca, bhikkhave, āsavā dassanā",
  "atk-s0201a1:349_1": "pahātabbā’’ti pucchaṁ katvā mūlapariyāyavaṇṇanāyaṁ vuttanayeneva ‘‘idha, bhikkhave,",
  "atk-s0201a1:349_2": "assutavā puthujjano’’ti puggalādhiṭṭhānaṁ desanaṁ ārabhi. Tattha manasikaraṇīye dhamme",
  "atk-s0201a1:349_3": "nappajānātīti āvajjitabbe samannāharitabbe dhamme na pajānāti. Amanasikaraṇīyeti",
  "atk-s0201a1:349_4": "tabbiparīte. Esa nayo sesapadesupi. Yasmā pana ime dhammā manasikaraṇīyā, ime amanasikaraṇīyāti",
  "atk-s0201a1:349_5": "dhammato niyamo natthi, ākārato pana atthi. Yenā ākārena manasikariyamānā akusaluppattipadaṭṭhānā",
  "atk-s0201a1:349_6": "honti, tenākārena na manasikātabbā. Yena kusaluppattipadaṭṭhānā honti, tenākārena",
  "atk-s0201a1:349_7": "manasikātabbā. Tasmā ‘‘ya’ssa, bhikkhave, dhamme manasikaroto anuppanno vā kāmāsavo’’tiādimāha.",
  "atk-s0201a1:350_0": "Tattha ya’ssāti ye assa assutavato puthujjanassa. Manasikarototi āvajjayato samannāharantassa.",
  "atk-s0201a1:350_1": "Anuppanno vā kāmāsavoti ettha samuccayattho vāsaddo, na vikappattho. Tasmā yathā",
  "atk-s0201a1:350_2": "‘‘yāvatā, bhikkhave, sattā apadā vā dvipadā vā…pe… tathāgato tesaṁ aggamakkhāyatī’’ti",
  "atk-s0201a1:350_3": "(itivu. 90) vutte apadā ca dvipadā cāti attho, yathā ca ‘‘bhūtānaṁ vā sattānaṁ ṭhitiyā",
  "atk-s0201a1:350_4": "sambhavesīnaṁ vā anuggahāyā’’ti (ma. ni. 1.402) vutte bhūtānañca sambhavesīnañcāti",
  "atk-s0201a1:350_5": "attho, yathā ca ‘‘aggito vā udakato vā mithubhedato vā’’ti (udā. 76) vutte aggito",
  "atk-s0201a1:350_6": "ca udakato ca mithubhedato cāti attho, evamidhāpi anuppanno ca kāmāsavo uppajjati,",
  "atk-s0201a1:350_7": "uppanno ca kāmāsavo pavaḍḍhatīti attho daṭṭhabbo. Evaṁ sesesu.",
  "atk-s0201a1:351_0": "Ettha ca kāmāsavoti pañcakāmaguṇiko rāgo. Bhavāsavoti rupārūpabhave chandarāgo, jhānanikanti",
  "atk-s0201a1:351_1": "ca sassatucchedadiṭṭhisahagatā. Evaṁ diṭṭhāsavopi bhavāsave eva samodhānaṁ gacchati.",
  "atk-s0201a1:351_2": "Avijjāsavoti catūsu saccesu aññāṇaṁ. Tattha kāmaguṇe assādato manasikaroto anuppanno",
  "atk-s0201a1:351_3": "ca kāmāsavo uppajjati, uppanno ca pavaḍḍhati. Mahaggatadhamme assādato manasikaroto",
  "atk-s0201a1:351_4": "anuppanno ca bhavāsavo uppajjati, uppanno ca pavaḍḍhati. Tīsu bhūmīsu dhamme catuvipallāsapadaṭṭhānabhāvena",
  "atk-s0201a1:351_5": "manasikaroto anuppanno ca avijjāsavo uppajjati, uppanno ca pavaḍḍhatīti veditabbo.",
  "atk-s0201a1:351_6": "Vuttanayapaccanīkato sukkapakkho vitthāretabbo.",
  "atk-s0201a1:352_0": "Kasmā pana tayo eva āsavā idha vuttāti. Vimokkhapaṭipakkhato. Appaṇihitavimokkhapaṭipakkho",
  "atk-s0201a1:352_1": "hi kāmāsavo,. Animittasuññatavimokkhapaṭipakkhā itare. Tasmā ime tayo āsave uppādentā",
  "atk-s0201a1:352_2": "tiṇṇaṁ vimokkhānaṁ abhāgino honti, anuppādentā bhāginoti etamatthaṁ dassentena tayo",
  "atk-s0201a1:352_3": "eva vuttāti veditabbā. Diṭṭhāsavopi vā ettha vutto yevāti vaṇṇitametaṁ.",
  "atk-s0201a1:353_0": "Tassaamanasikaraṇīyānaṁ dhammānaṁ manasikārāti manasikārahetu, yasmā te dhamme manasi",
  "atk-s0201a1:353_1": "karoti, tasmāti vuttaṁ hoti. Esa nayo dutiyapadepi. ‘‘Anuppannā ceva āsavā uppajjanti,",
  "atk-s0201a1:353_2": "uppannā ca āsavā pavaḍḍhantī’’ti heṭṭhā vuttaāsavānaṁyeva abhedato nigamanametaṁ.",
  "atk-s0201a1:354_0": "18. Ettāvatā yo ayaṁ puggalādhiṭṭhānāya desanāya dassanā pahātabbe āsave niddisituṁ",
  "atk-s0201a1:354_1": "assutavā puthujjano vutto, so yasmā ‘‘ayoniso, bhikkhave, manasikaroto anuppannā",
  "atk-s0201a1:354_2": "ceva āsavā uppajjantī’’ti evaṁ sāmaññato vuttānaṁ ayoniso manasikārapaccayānaṁ kāmāsavādīnampi",
  "atk-s0201a1:354_3": "adhiṭṭhānaṁ, tasmā tepi āsave teneva puggalena dassetvā idāni dassanā pahātabbe āsave",
  "atk-s0201a1:354_4": "dassento so evaṁ ayoniso manasi karoti, ahosiṁ nu kho ahantiādimāha. Vicikicchāsīsena",
  "atk-s0201a1:354_5": "cettha diṭṭhāsavampi dassetuṁ imaṁ desanaṁ ārabhi.",
  "atk-s0201a1:355_0": "Tassattho, yassa te iminā vuttanayena āsavā uppajjanti, so puthujjano, yo cāyaṁ ‘‘assutavā’’tiādinā",
  "atk-s0201a1:355_1": "nayena vutto, so puthujjano evaṁ ayoniso anupāyena uppathena manasi karoti. Kathaṁ?",
  "atk-s0201a1:355_2": "Ahosiṁ nu kho…pe…so kuhiṁ gāmī bhavissatīti. Kiṁ vuttaṁ hoti, so evaṁ ayoniso manasi",
  "atk-s0201a1:355_3": "karoti, yathāssa ‘‘ahaṁ ahosiṁ nu kho’’tiādinā nayena vuttā soḷasavidhāpi vicikicchā uppajjatīti.",
  "atk-s0201a1:356_0": "Tattha ahosiṁ nu kho nanu khoti sassatākārañca adhiccasamuppattiākārañca nissāya",
  "atk-s0201a1:356_1": "atīte attano vijjamānataṁ avijjamānatañca kaṅkhati. Kiṁ kāraṇanti na vattabbaṁ. Ummattako",
  "atk-s0201a1:356_2": "viya hi bālaputhujjano yathā vā tathā vā pavattati. Apica ayoniso manasikāroyevettha",
  "atk-s0201a1:356_3": "kāraṇaṁ. Evaṁ ayoniso manasikārassa pana kiṁ kāraṇanti. Sveva puthujjanabhāvo ariyānaṁ",
  "atk-s0201a1:356_4": "adassanādīni vā. Nanu ca puthujjanopi yoniso manasi karotīti. Ko vā evamāha na manasi",
  "atk-s0201a1:356_5": "karotīti. Na pana tattha puthujjanabhāvo kāraṇaṁ , saddhammassavanakalyāṇamittādīni",
  "atk-s0201a1:356_6": "tattha kāraṇāni. Na hi macchamaṁsādīni attano attano pakatiyā sugandhāni, abhisaṅkhārapaccayā",
  "atk-s0201a1:356_7": "pana sugandhānipi honti.",
  "atk-s0201a1:357": "Kiṁnu kho ahosinti jātiliṅgūpapattiyo nissāya khattiyo nu kho ahosiṁ, brāhmaṇavessasuddagahaṭṭhapabbajitadevamanussānaṁ aññataroti kaṅkhati.",
  "atk-s0201a1:358_0": "Kathaṁ nu khoti saṇṭhānākāraṁ nissāya dīgho nu kho ahosiṁ, rassaodātakaṇhappamāṇikaappamāṇikādīnaṁ",
  "atk-s0201a1:358_1": "aññataroti kaṅkhati. Keci pana issaranimmānādiṁ nissāya kena nu kho kāraṇena ahosinti",
  "atk-s0201a1:358_2": "hetuto kaṅkhatīti vadanti.",
  "atk-s0201a1:359": "Kiṁ hutvā kiṁ ahosinti jātiādīni nissāya khattiyo hutvā nu kho brāhmaṇo ahosiṁ…pe… devo hutvā manussoti attano paramparaṁ kaṅkhati. Sabbattheva pana addhānanti kālādhivacanametaṁ.",
  "atk-s0201a1:360": "Bhavissāminu kho nanu khoti sassatākārañca ucchedākārañca nissāya anāgate attano vijjamānataṁ avijjamānatañca kaṅkhati. Sesamettha vuttanayameva.",
  "atk-s0201a1:361_0": "Etarahi vā paccuppannamaddhānanti idāni vā paṭisandhiṁ ādiṁ katvā cutipariyantaṁ",
  "atk-s0201a1:361_1": "sabbampi vattamānakālaṁ gahetvā. Ajjhattaṁ kathaṁkathī hotīti attano khandhesu vicikiccho",
  "atk-s0201a1:361_2": "hoti. Ahaṁ nu khosmīti attano atthibhāvaṁ kaṅkhati. Yuttaṁ panetanti? Yuttaṁ ayuttanti",
  "atk-s0201a1:361_3": "kā ettha cintā. Apicettha idaṁ vatthumpi udāharanti. Cūḷamātāya kira putto muṇḍo,",
  "atk-s0201a1:361_4": "mahāmātāya putto amuṇḍo, taṁ puttaṁ muṇḍesuṁ. So uṭṭhāya ahaṁ nu kho cūḷamātāya puttoti",
  "atk-s0201a1:361_5": "cintesi. Evaṁ ahaṁ nu khosmīti kaṅkhā hoti.",
  "atk-s0201a1:362_0": "No nu khosmīti attano natthibhāvaṁ kaṅkhati. Tatrāpi idaṁ vatthu – eko kira macche",
  "atk-s0201a1:362_1": "gaṇhanto udake ciraṭṭhānena sītibhūtaṁ attano ūruṁ macchoti cintetvā pahari. Aparo",
  "atk-s0201a1:362_2": "susānapasse khettaṁ rakkhanto bhīto saṅkuṭito sayi. So paṭibujjhitvā attano jaṇṇukāni",
  "atk-s0201a1:362_3": "dve yakkhāti cintetvā pahari. Evaṁ no nu khosmīti kaṅkhati.",
  "atk-s0201a1:363_0": "Kiṁ nu khosmīti khattiyova samāno attano khattiyabhāvaṁ kaṅkhati. Esa nayo sesesu.",
  "atk-s0201a1:363_1": "Devo pana samāno devabhāvaṁ ajānanto nāma natthi. Sopi pana ‘‘ahaṁ rūpī nu kho arūpī",
  "atk-s0201a1:363_2": "nu kho’’tiādinā nayena kaṅkhati. Khattiyādayo kasmā na jānantīti ce. Apaccakkhā tesaṁ",
  "atk-s0201a1:363_3": "tattha tattha kule uppatti. Gahaṭṭhāpi ca potthalikādayo pabbajitasaññino. Pabbajitāpi",
  "atk-s0201a1:363_4": "‘‘kuppaṁ nu kho me kamma’’ntiādinā nayena gahaṭṭhasaññino. Manussāpi ca rājāno viya",
  "atk-s0201a1:363_5": "attani devasaññino honti.",
  "atk-s0201a1:364_0": "Kathaṁ nu khosmīti vuttanayameva. Kevalañcettha abbhantare jīvo nāma atthīti gahetvā",
  "atk-s0201a1:364_1": "tassa saṇṭhānākāraṁ nissāya dīgho nu khosmi, rassacaturaṁsachaḷaṁsaaṭṭhaṁsasoḷasaṁsādīnaṁ",
  "atk-s0201a1:364_2": "aññatarappakāroti kaṅkhanto kathaṁ nu khosmīti kaṅkhatīti veditabbo. Sarīrasaṇṭhānaṁ",
  "atk-s0201a1:364_3": "pana paccuppannaṁ ajānanto nāma natthi.",
  "atk-s0201a1:365": "Kutoāgato, so kuhiṁ gāmī bhavissatīti attabhāvassa āgatigatiṭṭhānaṁ kaṅkhati.",
  "atk-s0201a1:366_0": "19. Evaṁ soḷasappabhedaṁ vicikicchaṁ dassetvā idāni yaṁ iminā vicikicchāsīsena diṭṭhāsavaṁ",
  "atk-s0201a1:366_1": "dassetuṁ ayaṁ desanā āraddhā. Taṁ dassento tassa evaṁ ayoniso manasikaroto channaṁ",
  "atk-s0201a1:366_2": "diṭṭhīnantiādimāha. Tattha tassa puggalassa yathā ayaṁ vicikicchā uppajjati, evaṁ",
  "atk-s0201a1:366_3": "ayoniso manasikaroto tasseva savicikicchassa ayoniso manasikārassa thāmagatattā channaṁ",
  "atk-s0201a1:366_4": "diṭṭhīnaṁ aññatarā diṭṭhi uppajjatīti vuttaṁ hoti. Tattha sabbapadesu vāsaddo vikappattho,",
  "atk-s0201a1:366_5": "evaṁ vā evaṁ vā diṭṭhi uppajjatīti vuttaṁ hoti. Atthi me attāti cettha sassatadiṭṭhi",
  "atk-s0201a1:366_6": "sabbakālesu attano atthitaṁ gaṇhāti. Saccato thetatoti bhūtato ca thirato ca, ‘‘idaṁ",
  "atk-s0201a1:366_7": "sacca’’nti bhūtato suṭṭhu daḷhabhāvenāti vuttaṁ hoti. Natthi me attāti ayaṁ pana",
  "atk-s0201a1:366_8": "ucchedadiṭṭhi, sato sattassa tattha tattha vibhavaggahaṇato. Atha vā purimāpi tīsu",
  "atk-s0201a1:366_9": "kālesu atthīti gahaṇato sassatadiṭṭhi, paccuppannameva atthīti gaṇhanto ucchedadiṭṭhi.",
  "atk-s0201a1:366_10": "Pacchimāpi atītānāgatesu natthīti gahaṇato bhasmantāhutiyoti gahitadiṭṭhikānaṁ viya,",
  "atk-s0201a1:366_11": "ucchedadiṭṭhi. Atīte eva natthīti gaṇhanto adhiccasamuppattikasseva sassatadiṭṭhi.",
  "atk-s0201a1:367_0": "Attanāva attānaṁ sañjānāmīti saññākkhandhasīsena khandhe attāti gahetvā saññāya avasesakkhandhe",
  "atk-s0201a1:367_1": "sañjānato iminā attanā imaṁ attānaṁ sañjānāmīti hoti. Attanāva anattānanti saññākkhandhaṁyeva",
  "atk-s0201a1:367_2": "attāti gahetvā, itare cattāropi anattāti gahetvā saññāya tesaṁ jānato evaṁ hoti .",
  "atk-s0201a1:367_3": "Anattanāva attānanti saññākkhandhaṁ anattāti. Itare cattāro attāti gahetvā saññāya",
  "atk-s0201a1:367_4": "tesaṁ jānato evaṁ hoti, sabbāpi sassatucchedadiṭṭhiyova.",
  "atk-s0201a1:368_0": "Vado vedeyyotiādayo pana sassatadiṭṭhiyā eva abhinivesākārā. Tattha vadatīti vado,",
  "atk-s0201a1:368_1": "vacīkammassa kārakoti vuttaṁ hoti. Vedayatīti vedeyyo, jānāti anubhavati cāti vuttaṁ",
  "atk-s0201a1:368_2": "hoti. Kiṁ vedetīti, tatra tatra kalyāṇapāpakānaṁ kammānaṁ vipākaṁ paṭisaṁvedeti.",
  "atk-s0201a1:368_3": "Tatra tatrāti tesu tesu yonigatiṭṭhitinivāsanikāyesu ārammaṇesu vā. Niccoti uppādavayarahito.",
  "atk-s0201a1:368_4": "Dhuvoti thiro sārabhūto. Sassatoti sabbakāliko. Avipariṇāmadhammoti attano pakatibhāvaṁ",
  "atk-s0201a1:368_5": "avijahanadhammo, kakaṇṭako viya nānappakārataṁ nāpajjati. Sassatisamanti candasūriyasamuddamahāpathavīpabbatā",
  "atk-s0201a1:368_6": "lokavohārena sassatiyoti vuccanti. Sassatīhi samaṁ sassatisamaṁ. Yāva sassatiyo tiṭṭhanti,",
  "atk-s0201a1:368_7": "tāva tatheva ṭhassatīti gaṇhato evaṁdiṭṭhi hoti.",
  "atk-s0201a1:369_0": "Idaṁ vuccati, bhikkhave, diṭṭhigatantiādīsu. Idanti idāni vattabbassa paccakkhanidassanaṁ.",
  "atk-s0201a1:369_1": "Diṭṭhigatasambandhena ca idanti vuttaṁ, na diṭṭhisambandhena. Ettha ca diṭṭhiyeva",
  "atk-s0201a1:369_2": "diṭṭhigataṁ, gūthagataṁ viya. Diṭṭhīsu vā gatamidaṁ dassanaṁ dvāsaṭṭhidiṭṭhiantogadhattātipi",
  "atk-s0201a1:369_3": "diṭṭhigataṁ. Diṭṭhiyā vā gataṁ diṭṭhigataṁ. Idañhi atthi me attātiādi diṭṭhiyā gamanamattameva,",
  "atk-s0201a1:369_4": "natthettha attā vā nicco vā kocīti vuttaṁ hoti. Sā cāyaṁ diṭṭhi dunniggamanaṭṭhena",
  "atk-s0201a1:369_5": "gahanaṁ. Duratikkamaṭṭhena sappaṭibhayaṭṭhena ca kantāro, dubbhikkhakantāravāḷakantārādayo",
  "atk-s0201a1:369_6": "viya. Sammādiṭṭhiyā vinivijjhanaṭṭhena vilomanaṭṭhena vā visūkaṁ. Kadāci sassatassa,",
  "atk-s0201a1:369_7": "kadāci ucchedassa gahaṇato virūpaṁ phanditanti vipphanditaṁ. Bandhanaṭṭhena saṁyojanaṁ.",
  "atk-s0201a1:369_8": "Tenāha ‘‘diṭṭhigahanaṁ…pe… diṭṭhisaṁyojana’’nti. Idānissa tameva bandhanatthaṁ dassento",
  "atk-s0201a1:369_9": "diṭṭhisaṁyojanasaṁyuttotiādimāha. Tassāyaṁ saṅkhepattho. Iminā diṭṭhisaṁyojanena",
  "atk-s0201a1:369_10": "saṁyutto puthujjano etehi jātiādīhi na parimuccatīti. Kiṁ vā bahunā, sakalavaṭṭadukkhatopi na muccatīti.",
  "atk-s0201a1:370_0": "20. Evaṁ chappabhedaṁ diṭṭhāsavaṁ dassetvā yasmā sīlabbataparāmāso kāmāsavādivacaneneva",
  "atk-s0201a1:370_1": "dassito hoti. Kāmasukhatthañhi bhavasukhabhavavisuddhiatthañca avijjāya abhibhūtā",
  "atk-s0201a1:370_2": "ito bahiddhā samaṇabrāhmaṇā sīlabbatāni parāmasanti, tasmā taṁ adassetvā diṭṭhiggahaṇena",
  "atk-s0201a1:370_3": "vā tassa gahitattāpi taṁ adassetvāva idāni yo puggalo dassanā pahātabbe āsave pajahati,",
  "atk-s0201a1:370_4": "taṁ dassetvā tesaṁ āsavānaṁ pahānaṁ dassetuṁ pubbe vā ayoniso manasikaroto puthujjanassa",
  "atk-s0201a1:370_5": "tesaṁ uppattiṁ dassetvā idāni tabbiparītassa pahānaṁ dassetuṁ sutavā ca kho, bhikkhavetiādimāha.",
  "atk-s0201a1:371_0": "Tassattho, yāva ‘‘so idaṁ dukkha’’nti āgacchati, tāva heṭṭhā vuttanayena ca vuttapaccanīkato",
  "atk-s0201a1:371_1": "ca veditabbo. Paccanīkato ca sabbākārena ariyadhammassa akovidāvinītapaccanīkato",
  "atk-s0201a1:371_2": "ayaṁ ‘‘sutavā ariyasāvako ariyadhammassa kovido ariyadhamme suvinīto’’ti veditabbo.",
  "atk-s0201a1:371_3": "Apica kho sikhāpattavipassanato pabhuti yāva gotrabhu, tāva tadanurūpena atthena",
  "atk-s0201a1:371_4": "ayaṁ ariyasāvakoti veditabbo.",
  "atk-s0201a1:372_0": "21. ‘‘So idaṁ dukkhanti yoniso manasi karotī’’tiādīsu pana ayaṁ atthavibhāvanā, so",
  "atk-s0201a1:372_1": "catusaccakammaṭṭhāniko ariyasāvako taṇhāvajjā tebhūmakā khandhā dukkhaṁ, taṇhā dukkhasamudayo,",
  "atk-s0201a1:372_2": "ubhinnaṁ appavatti nirodho, nirodhasampāpako maggoti evaṁ pubbeva ācariyasantike",
  "atk-s0201a1:372_3": "uggahitacatusaccakammaṭṭhāno aparena samayena vipassanāmaggaṁ samāruḷho samāno te",
  "atk-s0201a1:372_4": "tebhūmake khandhe idaṁ dukkhanti yoniso manasi karoti, upāyena pathena samannāharati",
  "atk-s0201a1:372_5": "ceva vipassati ca. Ettha hi yāva sotāpattimaggo, tāva manasikārasīseneva vipassanā",
  "atk-s0201a1:372_6": "vuttā. Yā panāyaṁ tasseva dukkhassa samuṭṭhāpikā pabhāvikā taṇhā, ayaṁ samudayoti",
  "atk-s0201a1:372_7": "yoniso manasi karoti. Yasmā pana dukkhañca samudayo ca idaṁ ṭhānaṁ patvā nirujjhanti",
  "atk-s0201a1:372_8": "nappavattanti, tasmā yadidaṁ nibbānaṁ nāma, ayaṁ dukkhanirodhoti yoniso manasi karoti.",
  "atk-s0201a1:372_9": "Nirodhasampāpakaṁ aṭṭhaṅgikaṁ maggaṁ ayaṁ dukkhanirodhagāminī paṭipadāti yoniso manasi",
  "atk-s0201a1:372_10": "karoti, upāyena pathena samannāharati ceva vipassati ca.",
  "atk-s0201a1:373_0": "Tatrāyaṁ upāyo, abhiniveso nāma vaṭṭe hoti, vivaṭṭe natthi. Tasmā ‘‘ayaṁ atthi imasmiṁ",
  "atk-s0201a1:373_1": "kāye pathavīdhātu, āpodhātū’’tiādinā nayena sakasantatiyaṁ cattāri bhūtāni tadanusārena",
  "atk-s0201a1:373_2": "upādārūpāni ca pariggahetvā ayaṁ rūpakkhandhoti vavatthapeti. Taṁ vavatthāpayato",
  "atk-s0201a1:373_3": "uppanne tadārammaṇe cittacetasike dhamme ime cattāro arūpakkhandhāti vavatthapeti.",
  "atk-s0201a1:373_4": "Tato ime pañcakkhandhā dukkhanti vavatthapeti. Te pana saṅkhepato nāmañca rūpañcāti",
  "atk-s0201a1:373_5": "dve bhāgāyeva honti. Idañca nāmarūpaṁ sahetu sappaccayaṁ uppajjati. Tassa ayaṁ hetu",
  "atk-s0201a1:373_6": "ayaṁ paccayoti avijjābhavataṇhākammāhārādike hetupaccaye vavatthapeti. Tato tesaṁ",
  "atk-s0201a1:373_7": "paccayānañca paccayuppannadhammānañca yāthāvasarasalakkhaṇaṁ vavatthapetvā ime dhammā",
  "atk-s0201a1:373_8": "ahutvā hontīti aniccalakkhaṇaṁ āropeti, udayabbayapīḷitattā dukkhāti dukkhalakkhaṇaṁ",
  "atk-s0201a1:373_9": "āropeti. Avasavattanato anattāti anattalakkhaṇaṁ āropeti. Evaṁ tīṇi lakkhaṇāni āropetvā",
  "atk-s0201a1:373_10": "paṭipāṭiyā vipassanaṁ pavattento sotāpattimaggaṁ pāpuṇāti.",
  "atk-s0201a1:374_0": "Tasmiṁ khaṇe cattāri saccāni ekapaṭivedheneva paṭivijjhati, ekābhisamayena abhisameti.",
  "atk-s0201a1:374_1": "Dukkhaṁ pariññāpaṭivedhena paṭivijjhati, samudayaṁ pahānapaṭivedhena, nirodhaṁ sacchikiriyāpaṭivedhena,",
  "atk-s0201a1:374_2": "maggaṁ bhāvanāpaṭivedhena. Dukkhañca pariññābhisamayena abhisameti…pe… maggaṁ bhāvanābhisamayena",
  "atk-s0201a1:374_3": "abhisameti, no ca kho aññamaññena ñāṇena. Ekañāṇeneva hi esa nirodhaṁ ārammaṇato,",
  "atk-s0201a1:374_4": "sesāni kiccato paṭivijjhati ceva abhisameti ca. Na hissa tasmiṁ samaye evaṁ hoti",
  "atk-s0201a1:374_5": "– ‘‘ahaṁ dukkhaṁ parijānāmī’’ti vā…pe… ‘‘maggaṁ bhāvemī’’ti vā. Apica khvassa ārammaṇaṁ",
  "atk-s0201a1:374_6": "katvā paṭivedhavasena nirodhaṁ sacchikaroto evaṁ taṁ ñāṇaṁ dukkhapariññākiccampi",
  "atk-s0201a1:374_7": "samudayapahānakiccampi maggabhāvanākiccampi karotiyeva. Tassevaṁ upāyena yoniso manasikaroto",
  "atk-s0201a1:374_8": "tīṇi saṁyojanāni pahīyanti, vīsativatthukā sakkāyadiṭṭhi, aṭṭhavatthukā vicikicchā,",
  "atk-s0201a1:374_9": "‘‘sīlena suddhi vatena suddhī’’ti sīlabbatānaṁ parāmasanato sīlabbataparāmāsoti.",
  "atk-s0201a1:374_10": "Tattha catūsu āsavesu sakkāyadiṭṭhisīlabbataparāmāsā diṭṭhāsavena saṅgahitattā āsavā",
  "atk-s0201a1:374_11": "ceva saṁyojanā ca. Vicikicchā saṁyojanameva, na āsavo . ‘‘Dassanā pahātabbā āsavā’’ti",
  "atk-s0201a1:374_12": "ettha pariyāpannattā pana āsavāti.",
  "atk-s0201a1:375_0": "‘‘Ime vuccanti…pe… pahātabbā’’ti ime sakkāyadiṭṭhiādayo dassanā pahātabbā nāma āsavāti",
  "atk-s0201a1:375_1": "dassento āha. Atha vā yā ayaṁ channaṁ diṭṭhīnaṁ aññatarā diṭṭhi uppajjatīti evaṁ",
  "atk-s0201a1:375_2": "sarūpeneva sakkāyadiṭṭhi vibhattā. Taṁ sandhāyāha ‘‘ime vuccanti, bhikkhave’’ti.",
  "atk-s0201a1:375_3": "Sā ca yasmā sahajātapahānekaṭṭhehi saddhiṁ pahīyati. Diṭṭhāsave hi pahīyamāne taṁsahajāto",
  "atk-s0201a1:375_4": "catūsu diṭṭhisampayuttacittesu kāmāsavopi avijjāsavopi pahīyati . Pahānekaṭṭho pana",
  "atk-s0201a1:375_5": "catūsu diṭṭhivippayuttesu nāgasupaṇṇādisamiddhipatthanāvasena uppajjamāno bhavāsavo.",
  "atk-s0201a1:375_6": "Teneva sampayutto avijjāsavopi, dvīsu domanassacittesu pāṇātipātādinibbattako avijjāsavopi,",
  "atk-s0201a1:375_7": "tathā vicikicchācittasampayutto avijjāsavopīti evaṁ sabbathāpi avasesā tayopi āsavā",
  "atk-s0201a1:375_8": "pahīyanti. Tasmā bahuvacananiddeso katoti evamettha attho veditabbo. Esa porāṇānaṁ adhippāyo.",
  "atk-s0201a1:376_0": "Dassanā pahātabbāti dassanaṁ nāma sotāpattimaggo, tena pahātabbāti attho. Kasmā sotāpattimaggo",
  "atk-s0201a1:376_1": "dassanaṁ? Paṭhamaṁ nibbānadassanato. Nanu gotrabhu paṭhamataraṁ passatīti? No na",
  "atk-s0201a1:376_2": "passati. Disvā kattabbakiccaṁ pana na karoti saṁyojanānaṁ appahānato. Tasmā passatīti",
  "atk-s0201a1:376_3": "na vattabbo. Yattha katthaci rājānaṁ disvāpi paṇṇākāraṁ datvā kiccanipphattiyā adiṭṭhattā",
  "atk-s0201a1:376_4": "‘‘ajjāpi rājānaṁ na passāmī’’ti vadanto gāmavāsī puriso cettha nidassanaṁ.",
  "atk-s0201a1:377": "Dassanāpahātabbaāsavavaṇṇanā niṭṭhitā.",
  "atk-s0201a1:378": "Saṁvarāpahātabbaāsavavaṇṇanā",
  "atk-s0201a1:379_0": "22. Evaṁ dassanena pahātabbe āsave dassetvā idāni tadanantaruddiṭṭhe saṁvarā pahātabbe",
  "atk-s0201a1:379_1": "dassetuṁ, katame ca, bhikkhave, āsavā saṁvarā pahātabbāti āha. Evaṁ sabbattha sambandho",
  "atk-s0201a1:379_2": "veditabbo. Ito parañhi atthamattameva vaṇṇayissāma.",
  "atk-s0201a1:380_0": "Nanu ca dassanena bhāvanāyāti imehi dvīhi appahātabbo āsavo nāma natthi, atha kasmā",
  "atk-s0201a1:380_1": "visuṁ saṁvarādīhi pahātabbe dassetīti. Saṁvarādīhi pubbabhāge vikkhambhitā āsavā",
  "atk-s0201a1:380_2": "catūhi maggehi samugghātaṁ gacchanti, tasmā tesaṁ maggānaṁ pubbabhāge imehi pañcahākārehi",
  "atk-s0201a1:380_3": "vikkhambhanappahānaṁ dassento evamāha. Tasmā yo cāyaṁ vutto paṭhamo dassanamaggoyeva,",
  "atk-s0201a1:380_4": "idāni bhāvanānāmena vuccissanti tayo maggā, tesaṁ sabbesampi ayaṁ pubbabhāgapaṭipadāti veditabbā.",
  "atk-s0201a1:381_0": "Tattha idhāti imasmiṁ sāsane. Paṭisaṅkhāti paṭisaṅkhāya. Tatthāyaṁ saṅkhāsaddo ñāṇakoṭṭhāsapaññattigaṇanāsu",
  "atk-s0201a1:381_1": "dissati. ‘‘Saṅkhāyekaṁ paṭisevatī’’tiādīsu (ma. ni. 2.168) hi ñāṇe dissati. ‘‘Papañcasaññāsaṅkhā",
  "atk-s0201a1:381_2": "samudācarantī’’tiādīsu (ma. ni. 1.201) koṭṭhāse. ‘‘Tesaṁ tesaṁ dhammānaṁ saṅkhā samaññā’’tiādīsu",
  "atk-s0201a1:381_3": "(dha. sa. 1313) paññattiyaṁ. ‘‘Na sukaraṁ saṅkhātu’’ntiādīsu (saṁ. ni. 2.128) gaṇanāyaṁ.",
  "atk-s0201a1:381_4": "Idha pana ñāṇe daṭṭhabbo.",
  "atk-s0201a1:382_0": "Paṭisaṅkhā yonisoti hi upāyena pathena paṭisaṅkhāya ñatvā paccavekkhitvāti attho.",
  "atk-s0201a1:382_1": "Ettha ca asaṁvare ādīnavapaṭisaṅkhā yoniso paṭisaṅkhāti veditabbā. Sā cāyaṁ ‘‘varaṁ,",
  "atk-s0201a1:382_2": "bhikkhave, tattāya ayosalākāya ādittāya sampajjalitāya sajotibhūtāya cakkhundriyaṁ",
  "atk-s0201a1:382_3": "sampalimaṭṭhaṁ, na tveva cakkhuviññeyyesu rūpesu anubyañjanaso nimittaggāho’’tiādinā",
  "atk-s0201a1:382_4": "(saṁ. ni. 4.235) ādittapariyāyanayena veditabbā. Cakkhundriyasaṁvarasaṁvuto viharatīti",
  "atk-s0201a1:382_5": "ettha cakkhumeva indriyaṁ cakkhundriyaṁ, saṁvaraṇato saṁvaro, pidahanato thakanatoti",
  "atk-s0201a1:382_6": "vuttaṁ hoti. Satiyā etaṁ adhivacanaṁ. Cakkhundriye saṁvaro cakkhundriyasaṁvaro. Titthakāko",
  "atk-s0201a1:382_7": "āvāṭakacchapo vanamahiṁsotiādayo viya.",
  "atk-s0201a1:383_0": "Tattha kiñcāpi cakkhundriye saṁvaro vā asaṁvaro vā natthi. Na hi cakkhupasādaṁ nissāya",
  "atk-s0201a1:383_1": "sati vā muṭṭhasaccaṁ vā uppajjati. Apica yadā rūpārammaṇaṁ cakkhussa āpāthaṁ āgacchati,",
  "atk-s0201a1:383_2": "tadā bhavaṅge dvikkhattuṁ uppajjitvā niruddhe kiriyamanodhātu āvajjanakiccaṁ sādhayamānā",
  "atk-s0201a1:383_3": "uppajjitvā nirujjhati, tato cakkhuviññāṇaṁ dassanakiccaṁ, tato vipākamanodhātu sampaṭicchanakiccaṁ,",
  "atk-s0201a1:383_4": "tato vipākāhetukamanoviññāṇadhātu santīraṇakiccaṁ, tato kiriyāhetukamanoviññāṇadhātu",
  "atk-s0201a1:383_5": "voṭṭhabbanakiccaṁ sādhayamānā uppajjitvā nirujjhati. Tadanantaraṁ javanaṁ javati.",
  "atk-s0201a1:384_0": "Tatthapi neva bhavaṅgasamaye, na āvajjanādīnaṁ aññatarasamaye saṁvaro vā asaṁvaro",
  "atk-s0201a1:384_1": "vā atthi. Javanakkhaṇe pana sace dussīlyaṁ vā muṭṭhasaccaṁ vā aññāṇaṁ vā akkhanti",
  "atk-s0201a1:384_2": "vā kosajjaṁ vā uppajjati, ayaṁ asaṁvaro hoti. Evaṁ hontopi so cakkhundriye asaṁvaroti",
  "atk-s0201a1:384_3": "vuccati. Kasmā? Tasmiñhi sati dvārampi aguttaṁ hoti, bhavaṅgampi āvajjanādīni vīthicittānipi.",
  "atk-s0201a1:384_4": "Yathā kiṁ , yathā nagare catūsu dvāresu asaṁvutesu kiñcāpi anto gharakoṭṭhakagabbhādayo",
  "atk-s0201a1:384_5": "susaṁvutā, tathāpi antonagare sabbaṁ bhaṇḍaṁ arakkhitaṁ agopitameva hoti. Nagaradvārena",
  "atk-s0201a1:384_6": "hi pavisitvā corā yadicchanti, taṁ kareyyuṁ, evameva javane dussīlyādīsu uppannesu,",
  "atk-s0201a1:384_7": "tasmiṁ asaṁvare sati dvārampi aguttaṁ hoti, bhavaṅgampi āvajjanādīni vīthicittānipīti.",
  "atk-s0201a1:385_0": "Tasmiṁ pana sīlādīsu uppannesu dvārampi guttaṁ hoti, bhavaṅgampi āvajjanādīni vīthicittānipi.",
  "atk-s0201a1:385_1": "Yathā kiṁ? Yathā nagaradvāresu susaṁvutesu kiñcāpi anto gharādayo asaṁvutā, tathāpi",
  "atk-s0201a1:385_2": "antonagare sabbaṁ bhaṇḍaṁ surakkhitaṁ sugopitameva hoti. Nagaradvāresu hi pihitesu",
  "atk-s0201a1:385_3": "corānaṁ paveso natthi, evameva javane sīlādīsu uppannesu dvārampi suguttaṁ hoti,",
  "atk-s0201a1:385_4": "bhavaṅgampi āvajjanādīni vīthicittānipi. Tasmā javanakkhaṇe uppajjamānopi cakkhundriye",
  "atk-s0201a1:385_5": "saṁvaroti vutto. Idha cāyaṁ satisaṁvaro adhippetoti veditabbo. Cakkhundriyasaṁvarena",
  "atk-s0201a1:385_6": "saṁvuto cakkhundriyasaṁvarasaṁvuto, upetoti vuttaṁ hoti. Tathā hi, pātimokkhasaṁvarasaṁvutoti",
  "atk-s0201a1:385_7": "imassa vibhaṅge ‘‘iminā pātimokkhasaṁvarena upeto hoti…pe… samannāgato’’ti (vibha.",
  "atk-s0201a1:385_8": "511) vuttaṁ. Taṁ ekajjhaṁ katvā cakkhundriyasaṁvarena saṁvutoti evamattho veditabbo.",
  "atk-s0201a1:386_0": "Atha vā saṁvarīti saṁvuto, thakesi pidahīti vuttaṁ hoti. Cakkhundriye saṁvarasaṁvuto",
  "atk-s0201a1:386_1": "cakkhundriyasaṁvarasaṁvuto, cakkhundriyasaṁvarasaññitaṁ satikavāṭaṁ cakkhudvāre,",
  "atk-s0201a1:386_2": "gharadvāre kavāṭaṁ viya saṁvari thakesi pidahīti vuttaṁ hoti. Ayameva cettha attho",
  "atk-s0201a1:386_3": "sundarataro. Tathā hi ‘‘cakkhundriyasaṁvaraṁ asaṁvutassa viharato saṁvutassa viharato’’ti",
  "atk-s0201a1:386_4": "etesu padesu ayameva attho dissati.",
  "atk-s0201a1:387_0": "Viharatīti evaṁ cakkhundriyasaṁvarasaṁvuto yena kenaci iriyāpathavihārena viharati.",
  "atk-s0201a1:387_1": "Yañhissātiādimhi yaṁ cakkhundriyasaṁvaraṁ assa bhikkhuno asaṁvutassa athaketvā apidahitvā",
  "atk-s0201a1:387_2": "viharantassāti evamattho veditabbo. Atha vā, ye-kārassa yanti ādeso. Hikāro ca padapūraṇo, ye assāti attho.",
  "atk-s0201a1:388_0": "Uppajjeyyunti nibbatteyyuṁ. Āsavā vighātapariḷāhāti cattāro āsavā ca aññe ca vighātakarā",
  "atk-s0201a1:388_1": "kilesapariḷāhā vipākapariḷāhā ca. Cakkhudvāre hi iṭṭhārammaṇaṁ āpāthagataṁ kāmassādavasena",
  "atk-s0201a1:388_2": "assādayato abhinandato kāmāsavo uppajjati, īdisaṁ aññasmimpi sugatibhave labhissāmīti",
  "atk-s0201a1:388_3": "bhavapatthanāya assādayato bhavāsavo uppajjati, sattoti vā sattassāti vā gaṇhantassa",
  "atk-s0201a1:388_4": "diṭṭhāsavo uppajjati, sabbeheva sahajātaṁ aññāṇaṁ avijjāsavoti cattāro āsavā uppajjanti.",
  "atk-s0201a1:388_5": "Tehi sampayuttā apare kilesā vighātapariḷāhā, āyatiṁ vā tesaṁ vipākā. Tepi hi asaṁvutasseva",
  "atk-s0201a1:388_6": "viharato uppajjeyyunti vuccanti.",
  "atk-s0201a1:389": "Evaṁsa teti evaṁ assa te. Evaṁ etena upāyena na honti, no aññathāti vuttaṁ hoti. Esa nayo paṭisaṅkhā yoniso sotindriyasaṁvarasaṁvutotiādīsu.",
  "atk-s0201a1:390_0": "Ime vuccanti, bhikkhave, āsavā saṁvarā pahātabbāti ime chasu dvāresu cattāro cattāro",
  "atk-s0201a1:390_1": "katvā catuvīsati āsavā saṁvarena pahātabbāti vuccanti. Sabbattheva cettha satisaṁvaro",
  "atk-s0201a1:390_2": "eva saṁvaroti veditabbo.",
  "atk-s0201a1:391": "Saṁvarāpahātabbaāsavavaṇṇanā niṭṭhitā.",
  "atk-s0201a1:392": "Paṭisevanāpahātabbaāsavavaṇṇanā",
  "atk-s0201a1:393_0": "23.Paṭisaṅkhā yoniso cīvarantiādīsu yaṁ vattabbaṁ, taṁ sabbaṁ visuddhimagge sīlakathāyaṁ",
  "atk-s0201a1:393_1": "vuttameva. Yañhissāti yaṁ cīvarapiṇḍapātādīsu vā aññataraṁ assa. Appaṭisevatoti evaṁ",
  "atk-s0201a1:393_2": "yoniso appaṭisevantassa. Sesaṁ vuttanayameva. Kevalaṁ panidha aladdhaṁ cīvarādiṁ",
  "atk-s0201a1:393_3": "patthayato laddhaṁ vā assādayato kāmāsavassa uppatti veditabbā. Īdisaṁ aññasmimpi",
  "atk-s0201a1:393_4": "sampattibhave sugatibhave labhissāmīti bhavapatthanāya assādayato bhavāsavassa, ahaṁ",
  "atk-s0201a1:393_5": "labhāmi na labhāmīti vā mayhaṁ vā idanti attasaññaṁ adhiṭṭhahato diṭṭhāsavassa uppatti",
  "atk-s0201a1:393_6": "veditabbā. Sabbeheva pana sahajāto avijjāsavoti evaṁ catunnaṁ āsavānaṁ uppatti vipākapariḷāhā",
  "atk-s0201a1:393_7": "ca navavedanuppādanatopi veditabbā.",
  "atk-s0201a1:394_0": "Imevuccanti, bhikkhave, āsavā paṭisevanā pahātabbāti ime ekamekasmiṁ paccaye cattāro",
  "atk-s0201a1:394_1": "cattāro katvā soḷasa āsavā iminā ñāṇasaṁvarasaṅkhātena paccavekkhaṇapaṭisevanena",
  "atk-s0201a1:394_2": "pahātabbāti vuccanti.",
  "atk-s0201a1:395": "Paṭisevanāpahātabbaāsavavaṇṇanā niṭṭhitā.",
  "atk-s0201a1:396": "Adhivāsanāpahātabbaāsavavaṇṇanā",
  "atk-s0201a1:397_0": "24.Paṭisaṅkhā yoniso khamo hoti sītassāti upāyena pathena paccavekkhitvā khamo hoti",
  "atk-s0201a1:397_1": "sītassa sītaṁ khamati sahati, na avīrapuriso viya appamattakenapi sītena calati kampati",
  "atk-s0201a1:397_2": "kammaṭṭhānaṁ vijahati. Apica kho lomasanāgatthero viya anappakenāpi sītena phuṭṭho",
  "atk-s0201a1:397_3": "na calati na kampati, kammaṭṭhānameva manasi karoti. Thero kira cetiyapabbate piyaṅguguhāyaṁ",
  "atk-s0201a1:397_4": "padhānaghare viharanto antaraṭṭhake himapātasamaye lokantarikaniraye paccavekkhitvā",
  "atk-s0201a1:397_5": "kammaṭṭhānaṁ avijahantova abbhokāse vītināmesi. Evaṁ uṇhādīsupi atthayojanā veditabbā.",
  "atk-s0201a1:398_0": "Kevalañhi yo bhikkhu adhimattampi uṇhaṁ sahati sveva thero viya, ayaṁ ‘‘khamo uṇhassā’’ti",
  "atk-s0201a1:398_1": "veditabbo. Thero kira gimhasamaye pacchābhattaṁ bahicaṅkame nisīdi. Kammaṭṭhānaṁ",
  "atk-s0201a1:398_2": "manasikaronto sedāpissa kacchehi muccanti. Atha naṁ antevāsiko āha ‘‘idha, bhante,",
  "atk-s0201a1:398_3": "nisīdatha, sītalo okāso’’ti. Thero ‘‘uṇhabhayenevamhi āvuso idha nisinno’’ti avīcimahānirayaṁ",
  "atk-s0201a1:398_4": "paccavekkhitvā nisīdiyeva. Uṇhanti cettha aggisantāpova veditabbo. Sūriyasantāpavasena",
  "atk-s0201a1:398_5": "panetaṁ vatthu vuttaṁ.",
  "atk-s0201a1:399_0": "Yo ca dve tayo vāre bhattaṁ vā pānīyaṁ vā alabhamānopi anamatagge saṁsāre attano",
  "atk-s0201a1:399_1": "pettivisayūpapattiṁ paccavekkhitvā avedhento kammaṭṭhānaṁ na vijahatiyeva. Adhimattehi",
  "atk-s0201a1:399_2": "ḍaṁsamakasavātātapasamphassehi phuṭṭho cāpi tiracchānūpapattiṁ paccavekkhitvā avedhento",
  "atk-s0201a1:399_3": "kammaṭṭhānaṁ na vijahatiyeva. Sarīsapasamphassena phuṭṭho cāpi anamatagge saṁsāre",
  "atk-s0201a1:399_4": "sīhabyagghādimukhesu anekavāraṁ parivattitapubbabhāvaṁ paccavekkhitvā avedhento kammaṭṭhānaṁ",
  "atk-s0201a1:399_5": "na vijahatiyeva padhāniyatthero viya. Ayaṁ ‘‘khamo jighacchāya…pe… sarīsapasamphassāna’’nti veditabbo.",
  "atk-s0201a1:400_0": "Theraṁ kira khaṇḍacelavihāre kaṇikārapadhāniyaghare ariyavaṁsaṁ suṇantaṁ ghoraviso",
  "atk-s0201a1:400_1": "sappo ḍaṁsi. Thero jānitvāpi pasannacitto nisinno dhammaṁyeva suṇāti. Visavego thaddho",
  "atk-s0201a1:400_2": "ahosi. Thero upasampadamaṇḍalaṁ ādiṁ katvā sīlaṁ paccavekkhitvā parisuddhasīlohamasmīti",
  "atk-s0201a1:400_3": "pītiṁ uppādesi. Saha pītuppādā visaṁ nivattitvā pathaviṁ pāvisi. Thero tattheva cittekaggataṁ",
  "atk-s0201a1:400_4": "labhitvā vipassanaṁ vaḍḍhetvā arahattaṁ pāpuṇi.",
  "atk-s0201a1:401_0": "Yo pana akkosavasena durutte duruttattāyeva ca durāgate api antimavatthusaññite vacanapathe",
  "atk-s0201a1:401_1": "sutvā khantiguṇaṁyeva paccavekkhitvā na vedhati dīghabhāṇakaabhayatthero viya. Ayaṁ",
  "atk-s0201a1:401_2": "‘‘khamo duruttānaṁ durāgatānaṁ vacanapathāna’’nti veditabbo.",
  "atk-s0201a1:402_0": "Thero kira paccayasantosabhāvanārāmatāya mahāariyavaṁsappaṭipadaṁ kathesi, sabbo",
  "atk-s0201a1:402_1": "mahāgāmo āgacchati. Therassa mahāsakkāro uppajjati. Taṁ aññataro mahāthero adhivāsetuṁ",
  "atk-s0201a1:402_2": "asakkonto dīghabhāṇako ariyavaṁsaṁ kathemīti sabbarattiṁ kolāhalaṁ karosītiādīhi",
  "atk-s0201a1:402_3": "akkosi. Ubhopi ca attano attano vihāraṁ gacchantā gāvutamattaṁ ekapathena agamaṁsu.",
  "atk-s0201a1:402_4": "Sakalagāvutampi so taṁ akkosiyeva. Tato yattha dvinnaṁ vihārānaṁ maggo bhijjati,",
  "atk-s0201a1:402_5": "tattha ṭhatvā dīghabhāṇakatthero taṁ vanditvā ‘‘esa, bhante, tumhākaṁ maggo’’ti āha.",
  "atk-s0201a1:402_6": "So asuṇanto viya agamāsi. Theropi vihāraṁ gantvā pāde pakkhāletvā nisīdi. Tamenaṁ",
  "atk-s0201a1:402_7": "antevāsiko ‘‘kiṁ, bhante, sakalagāvutaṁ paribhāsantaṁ na kiñci avocutthā’’ti āha.",
  "atk-s0201a1:402_8": "Thero ‘‘khantiyeva, āvuso, mayhaṁ bhāro, na akkhanti. Ekapaduddhārepi kammaṭṭhānaviyogaṁ",
  "atk-s0201a1:402_9": "na passāmī’’ti āha. Ettha ca vacanameva vacanapathoti veditabbo.",
  "atk-s0201a1:403_0": "Yo pana uppannā sārīrikā vedanā dukkhamanaṭṭhena dukkhā, bahalaṭṭhena tibbā, pharusaṭṭhena",
  "atk-s0201a1:403_1": "kharā, tikhiṇaṭṭhena kaṭukā, assādavirahato asātā, manaṁ avaḍḍhanato amanāpā, pāṇaharaṇasamatthatāya",
  "atk-s0201a1:403_2": "pāṇaharā adhivāsetiyeva, na vedhati. Evaṁ sabhāvo hoti cittalapabbate padhāniyatthero",
  "atk-s0201a1:403_3": "viya. Ayaṁ ‘‘uppannānaṁ…pe… adhivāsanajātiko’’ti veditabbo.",
  "atk-s0201a1:404_0": "Therassa kira rattiṁ padhānena vītināmetvā ṭhitassa udaravāto uppajji. So taṁ adhivāsetuṁ",
  "atk-s0201a1:404_1": "asakkonto āvattati parivattati. Tamenaṁ caṅkamapasse ṭhito piṇḍapātiyatthero āha",
  "atk-s0201a1:404_2": "‘‘āvuso, pabbajito nāma adhivāsanasīlo hotī’’ti. So ‘‘sādhu, bhante’’ti adhivāsetvā",
  "atk-s0201a1:404_3": "niccalo sayi. Vāto nābhito yāva hadayaṁ phāleti. Thero vedanaṁ vikkhambhetvā vipassanto",
  "atk-s0201a1:404_4": "muhuttena anāgāmī hutvā parinibbāyīti.",
  "atk-s0201a1:405_0": "Yañhissāti sītādīsu yaṁkiñci ekadhammampi assa. Anadhivāsayatoti anadhivāsentassa",
  "atk-s0201a1:405_1": "akkhamantassa. Sesaṁ vuttanayameva. Āsavuppatti panettha evaṁ veditabbā. Sītena phuṭṭhassa",
  "atk-s0201a1:405_2": "uṇhaṁ patthayantassa kāmāsavo uppajjati, evaṁ sabbattha. Natthi no sampattibhave",
  "atk-s0201a1:405_3": "sugatibhave sītaṁ vā uṇhaṁ vāti bhavaṁ patthayantassa bhavāsavo. Mayhaṁ sītaṁ uṇhanti",
  "atk-s0201a1:405_4": "gāho diṭṭhāsavo. Sabbeheva sampayutto avijjāsavoti.",
  "atk-s0201a1:406_0": "‘‘Ime vuccanti…pe… adhivāsanā pahātabbā’’ti ime sītādīsu ekamekassa vasena cattāro",
  "atk-s0201a1:406_1": "cattāro katvā aneke āsavā imāya khantisaṁvarasaṅkhātāya adhivāsanāya pahātabbāti",
  "atk-s0201a1:406_2": "vuccantīti attho. Ettha ca yasmā ayaṁ khanti sītādidhamme adhivāseti, attano upari",
  "atk-s0201a1:406_3": "āropetvā vāsetiyeva. Na asahamānā hutvā nirassati, tasmā ‘‘adhivāsanā’’ti vuccatīti veditabbā.",
  "atk-s0201a1:407": "Adhivāsanāpahātabbaāsavavaṇṇanā niṭṭhitā.",
  "atk-s0201a1:408": "Parivajjanāpahātabbaāsavavaṇṇanā",
  "atk-s0201a1:409_0": "25.Paṭisaṅkhāyoniso caṇḍaṁ hatthiṁ parivajjetīti ahaṁ samaṇoti caṇḍassa hatthissa",
  "atk-s0201a1:409_1": "āsanne na ṭhātabbaṁ. Tatonidānañhi maraṇampi siyā maraṇamattampi dukkhanti evaṁ upāyena",
  "atk-s0201a1:409_2": "pathena paccayena paccavekkhitvā caṇḍaṁ hatthiṁ parivajjeti paṭikkamati. Esa nayo",
  "atk-s0201a1:409_3": "sabbattha. Caṇḍanti ca duṭṭhaṁ, vāḷanti vuttaṁ hoti. Khāṇunti khadirakhāṇuādiṁ. Kaṇṭakaṭṭhānanti",
  "atk-s0201a1:409_4": "kaṇṭakānaṁ ṭhānaṁ, yattha kaṇṭakā vijjanti, taṁ okāsanti vuttaṁ hoti. Sobbhanti sabbato",
  "atk-s0201a1:409_5": "paricchinnataṭaṁ. Papātanti ekato chinnataṭaṁ. Candanikanti ucchiṭṭhodakagabbhamalādīnaṁ",
  "atk-s0201a1:409_6": "chaḍḍanaṭṭhānaṁ. Oḷigallanti tesaṁyeva sakaddamādīnaṁ sandanokāsaṁ. Taṁ jaṇṇumattampi",
  "atk-s0201a1:409_7": "asucibharitaṁ hoti, dvepi cetāni ṭhānāni amanussaduṭṭhāni honti. Tasmā tāni vajjetabbāni.",
  "atk-s0201a1:409_8": "Anāsaneti ettha pana ayuttaṁ āsanaṁ anāsanaṁ, taṁ atthato aniyatavatthukaṁ rahopaṭicchannāsananti",
  "atk-s0201a1:409_9": "veditabbaṁ. Agocareti etthapi ca ayutto gocaro agocaro, so vesiyādibhedato pañcavidho.",
  "atk-s0201a1:409_10": "Pāpake mitteti lāmake dussīle mittapatirūpake, amitte vā. Bhajantanti sevamānaṁ.",
  "atk-s0201a1:409_11": "Viññū sabrahmacārīti paṇḍitā buddhisampannā sabrahmacārayo, bhikkhūnametaṁ adhivacanaṁ.",
  "atk-s0201a1:409_12": "Te hi ekakammaṁ ekuddeso samasikkhatāti imaṁ brahmaṁ samānaṁ caranti, tasmā sabrahmacārīti",
  "atk-s0201a1:409_13": "vuccanti. Pāpakesu ṭhānesūti lāmakesu ṭhānesu. Okappeyyunti saddaheyyuṁ, adhimucceyyuṁ",
  "atk-s0201a1:409_14": "‘‘addhā ayamāyasmā akāsi vā karissati vā’’ti.",
  "atk-s0201a1:410_0": "Yañhissāti hatthiādīsu yaṁkiñci ekampi assa. Sesaṁ vuttanayameva. Āsavuppatti panettha",
  "atk-s0201a1:410_1": "evaṁ veditabbā. Hatthiādinidānena dukkhena phuṭṭhassa sukhaṁ patthayato kāmāsavo",
  "atk-s0201a1:410_2": "uppajjati. Natthi no sampattibhave sugatibhave īdisaṁ dukkhanti bhavaṁ patthentassa",
  "atk-s0201a1:410_3": "bhavāsavo. Maṁ hatthī maddati, maṁ assoti gāho diṭṭhāsavo. Sabbeheva sampayutto avijjāsavoti.",
  "atk-s0201a1:411_0": "Ime vuccanti…pe… parivajjanā pahātabbāti ime hatthiādīsu ekekassa vasena cattāro",
  "atk-s0201a1:411_1": "cattāro katvā aneke āsavā iminā sīlasaṁvarasaṅkhātena parivajjanena pahātabbāti vuccantīti veditabbā.",
  "atk-s0201a1:412": "Parivajjanāpahātabbaāsavavaṇṇanā niṭṭhitā.",
  "atk-s0201a1:413": "Vinodanāpahātabbaāsavavaṇṇanā",
  "atk-s0201a1:414_0": "26.Paṭisaṅkhāyoniso uppannaṁ kāmavitakkaṁ nādhivāsetīti ‘‘iti pāyaṁ vitakko akusalo,",
  "atk-s0201a1:414_1": "itipi sāvajjo, itipi dukkhavipāko, so ca kho attabyābādhāya saṁvattatī’’tiādinā nayena",
  "atk-s0201a1:414_2": "yoniso kāmavitakke ādīnavaṁ paccavekkhitvā tasmiṁ tasmiṁ ārammaṇe uppannaṁ jātamabhinibbattaṁ",
  "atk-s0201a1:414_3": "kāmavitakkaṁ nādhivāseti, cittaṁ āropetvā na vāseti, abbhantare vā na vāsetītipi attho.",
  "atk-s0201a1:415": "Anadhivāsento kiṁ karotīti? Pajahati chaḍḍeti.",
  "atk-s0201a1:416": "Kiṁ kacavaraṁ viya piṭakenāti? Na hi, apica kho naṁ vinodeti tudati vijjhati nīharati.",
  "atk-s0201a1:417": "Kiṁ balibaddaṁ viya patodenāti? Na hi, atha kho naṁ byantīkaroti vigatantaṁ karoti. Yathāssa antopi nāvasissati antamaso bhaṅgamattampi, tathā naṁ karoti.",
  "atk-s0201a1:418_0": "Kathaṁ pana naṁ tathā karotīti? Anabhāvaṁ gametīti anu anu abhāvaṁ gameti, vikkhambhanappahānena",
  "atk-s0201a1:418_1": "yathā suvikkhambhito hoti, tathā karotīti vuttaṁ hoti. Esa nayo byāpādavihiṁsāvitakkesu.",
  "atk-s0201a1:419_0": "Ettha ca kāmavitakkoti ‘‘yo kāmapaṭisaṁyutto takko vitakko micchāsaṅkappo’’ti vibhaṅge",
  "atk-s0201a1:419_1": "(vibha. 910) vutto. Esa nayo itaresu. Uppannuppanneti uppanne uppanne, uppannamatteyevāti",
  "atk-s0201a1:419_2": "vuttaṁ hoti. Sakiṁ vā uppanne vinodetvā dutiyavāre ajjhupekkhitā na hoti, satakkhattumpi",
  "atk-s0201a1:419_3": "uppanne uppanne vinodetiyeva. Pāpake akusaleti lāmakaṭṭhena pāpake, akosallatāya",
  "atk-s0201a1:419_4": "akusale. Dhammeti teyeva kāmavitakkādayo sabbepi vā nava mahāvitakke. Tattha tayo",
  "atk-s0201a1:419_5": "vuttā eva. Avasesā ‘‘ñātivitakko janapadavitakko amaravitakko parānuddayatāpaṭisaṁyutto",
  "atk-s0201a1:419_6": "vitakko lābhasakkārasilokapaṭisaṁyutto vitakko anavaññattipaṭisaṁyutto vitakko’’ti",
  "atk-s0201a1:419_7": "(mahāni. 207) ime cha.",
  "atk-s0201a1:420_0": "Yañhissāti etesu vitakkesu yaṁkiñci assa, sesaṁ vuttanayameva. Kāmavitakko panettha",
  "atk-s0201a1:420_1": "kāmāsavo eva. Tabbiseso bhavāsavo. Taṁsampayutto diṭṭhāsavo. Sabbavitakkesu avijjāsavoti",
  "atk-s0201a1:420_2": "evaṁ āsavuppattipi veditabbā.",
  "atk-s0201a1:421_0": "Ime vuccanti…pe… vinodanā pahātabbāti ime kāmavitakkādivasena vuttappakārā āsavā",
  "atk-s0201a1:421_1": "iminā tasmiṁ tasmiṁ vitakke ādīnavapaccavekkhaṇasahitena vīriyasaṁvarasaṅkhātena",
  "atk-s0201a1:421_2": "vinodanena pahātabbāti vuccantīti veditabbā.",
  "atk-s0201a1:422": "Vinodanāpahātabbaāsavavaṇṇanā niṭṭhitā.",
  "atk-s0201a1:423": "Bhāvanāpahātabbaāsavavaṇṇanā",
  "atk-s0201a1:424_0": "27.Paṭisaṅkhā yoniso satisambojjhaṅgaṁ bhāvetīti abhāvanāya ādīnavaṁ, bhāvanāya ca",
  "atk-s0201a1:424_1": "ānisaṁsaṁ upāyena pathena paccavekkhitvā satisambojjhaṅgaṁ bhāveti, esa nayo sabbattha.",
  "atk-s0201a1:424_2": "Ettha ca kiñcāpi ime uparimaggattayasamayasambhūtā lokuttarabojjhaṅgā eva adhippetā,",
  "atk-s0201a1:424_3": "tathāpi ādikammikānaṁ bojjhaṅgesu asammohatthaṁ lokiyalokuttaramissakena nesaṁ nayena",
  "atk-s0201a1:424_4": "atthavaṇṇanaṁ karissāmi. Idha pana lokiyanayaṁ pahāya lokuttaranayo eva gahetabbo.",
  "atk-s0201a1:424_5": "Tattha satisambojjhaṅgantiādinā nayena vuttānaṁ sattannaṁ ādipadānaṁyeva tāva –",
  "atk-s0201a1:425": "Atthato lakkhaṇādīhi, kamato ca vinicchayo;",
  "atk-s0201a1:426": "Anūnādhikato ceva, viññātabbo vibhāvinā.",
  "atk-s0201a1:427_0": "Tattha satisambojjhaṅge tāva saraṇaṭṭhena sati. Sā panesā upaṭṭhānalakkhaṇā, apilāpanalakkhaṇā",
  "atk-s0201a1:427_1": "vā. Vuttampi hetaṁ ‘‘yathā, mahārāja, rañño bhaṇḍāgāriko rañño sāpateyyaṁ apilāpeti,",
  "atk-s0201a1:427_2": "ettakaṁ, mahārāja, hiraññaṁ, ettakaṁ suvaṇṇaṁ, ettakaṁ sāpateyyanti, evameva kho,",
  "atk-s0201a1:427_3": "mahārāja , sati uppajjamānā kusalākusalasāvajjānavajjahīnapaṇītakaṇhasukkasappaṭibhāge",
  "atk-s0201a1:427_4": "dhamme apilāpeti. Ime cattāro satipaṭṭhānā’’ti (mi. pa. 2.1.13) vitthāro. Apilāpanarasā.",
  "atk-s0201a1:427_5": "Kiccavaseneva hissa etaṁ lakkhaṇaṁ therena vuttaṁ. Asammosarasā vā. Gocarābhimukhabhāvapaccupaṭṭhānā.",
  "atk-s0201a1:427_6": "Sati eva sambojjhaṅgo satisambojjhaṅgo. Tattha bodhiyā bodhissa vā aṅgoti bojjhaṅgo.",
  "atk-s0201a1:428_0": "Kiṁ vuttaṁ hoti? Yā hi ayaṁ dhammasāmaggī, yāya lokiyalokuttaramaggakkhaṇe uppajjamānāya",
  "atk-s0201a1:428_1": "līnuddhaccapatiṭṭhānāyūhana-kāmasukhattakilamathānuyoga-ucchedasassatābhinivesādīnaṁ",
  "atk-s0201a1:428_2": "anekesaṁ upaddavānaṁ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya",
  "atk-s0201a1:428_3": "dhammasāmaggiyā ariyasāvako bujjhatīti katvā ‘‘bodhī’’ti vuccati. Bujjhatīti kilesasantānaniddāya",
  "atk-s0201a1:428_4": "uṭṭhahati, cattāri vā ariyasaccāni paṭivijjhati, nibbānameva vā sacchikarotīti vuttaṁ",
  "atk-s0201a1:428_5": "hoti. Yathāha ‘‘satta bojjhaṅge bhāvetvā anuttaraṁ sammāsambodhiṁ abhisambuddho’’ti.",
  "atk-s0201a1:428_6": "Tassā dhammasāmaggisaṅkhātāya bodhiyā aṅgotipi bojjhaṅgo, jhānaṅgamaggaṅgādayo viya.",
  "atk-s0201a1:429_0": "Yopesa yathāvuttappakārāya etāya dhammasāmaggiyā bujjhatīti katvā ariyasāvako ‘‘bodhī’’ti",
  "atk-s0201a1:429_1": "vuccati, tassa bodhissa aṅgotipi bojjhaṅgo, senaṅgarathaṅgādayo viya. Tenāhu aṭṭhakathācariyā",
  "atk-s0201a1:429_2": "‘‘bujjhanakassa puggalassa aṅgāti vā bojjhaṅgā’’ti. Apica ‘‘bojjhaṅgāti kenaṭṭhena",
  "atk-s0201a1:429_3": "bojjhaṅgā? Bodhāya saṁvattantīti bojjhaṅgā, bujjhantīti bojjhaṅgā, anubujjhantīti",
  "atk-s0201a1:429_4": "bojjhaṅgā, paṭibujjhantīti bojjhaṅgā, sambujjhantīti bojjhaṅgā’’tiādinā (paṭi. ma.",
  "atk-s0201a1:429_5": "3.17) paṭisambhidānayenāpi attho veditabbo. Pasattho sundaro vā bojjhaṅgoti sambojjhaṅgo.",
  "atk-s0201a1:429_6": "Evaṁ sati eva sambojjhaṅgo satisambojjhaṅgo. Taṁ satisambojjhaṅgaṁ. Evaṁ tāva ekassa",
  "atk-s0201a1:429_7": "ādipadassa atthato lakkhaṇādīhi ca vinicchayo viññātabbo.",
  "atk-s0201a1:430_0": "Dutiyādīsu pana catusaccadhamme vicinātīti dhammavicayo. So pana vicayalakkhaṇo,",
  "atk-s0201a1:430_1": "obhāsanaraso, asammohapaccupaṭṭhāno. Vīrabhāvato vidhinā īrayitabbato ca vīriyaṁ.",
  "atk-s0201a1:430_2": "Taṁ paggahalakkhaṇaṁ , upatthambhanarasaṁ, anosīdanapaccupaṭṭhānaṁ . Pīṇayatīti pīti.",
  "atk-s0201a1:430_3": "Sā pharaṇalakkhaṇā, tuṭṭhilakkhaṇā vā, kāyacittānaṁ pīṇanarasā, tesaṁyeva odagyapaccupaṭṭhānā.",
  "atk-s0201a1:430_4": "Kāyacittadarathapassambhanato passaddhi. Sā upasamalakkhaṇā, kāyacittadarathanimmaddanarasā,",
  "atk-s0201a1:430_5": "āyacittānaṁ aparipphandanabhūtasītibhāvapaccupaṭṭhānā. Samādhānato samādhi. So avikkhepalakkhaṇo,",
  "atk-s0201a1:430_6": "avisāralakkhaṇo vā, cittacetasikānaṁ sampiṇḍanaraso, cittaṭṭhitipaccupaṭṭhāno. Ajjhupekkhanato",
  "atk-s0201a1:430_7": "upekkhā. Sā paṭisaṅkhānalakkhaṇā, samavāhitalakkhaṇā vā, ūnādhikatānivāraṇarasā,",
  "atk-s0201a1:430_8": "pakkhapātupacchedarasā vā, majjhattabhāvapaccupaṭṭhānā. Sesaṁ vuttanayameva. Evaṁ",
  "atk-s0201a1:430_9": "sesapadānampi atthato lakkhaṇādīhi ca vinicchayo viññātabbo.",
  "atk-s0201a1:431_0": "Kamatoti ettha ca ‘‘satiñca khvāhaṁ, bhikkhave, sabbatthikaṁ vadāmī’’ti (saṁ. ni.",
  "atk-s0201a1:431_1": "5.234) vacanato sabbesaṁ sesabojjhaṅgānaṁ upakārakattā satisambojjhaṅgova paṭhamaṁ",
  "atk-s0201a1:431_2": "vutto. Tato paraṁ ‘‘so tathā sato viharanto taṁ dhammaṁ paññāya pavicinatī’’tiādinā",
  "atk-s0201a1:431_3": "(vibha. 469) nayena sesabojjhaṅgānaṁ pubbāpariyavacane payojanaṁ sutteyeva vuttaṁ.",
  "atk-s0201a1:431_4": "Evamettha kamatopi vinicchayo viññātabbo.",
  "atk-s0201a1:432_0": "Anūnādhikatoti kasmā pana bhagavatā satteva bojjhaṅgā vuttā anūnā anadhikāti. Līnuddhaccapaṭipakkhato",
  "atk-s0201a1:432_1": "sabbatthikato ca. Ettha hi tayo bojjhaṅgā līnassa paṭipakkhā. Yathāha – ‘‘yasmiñca",
  "atk-s0201a1:432_2": "kho, bhikkhave, samaye līnaṁ cittaṁ hoti, kālo tasmiṁ samaye dhammavicayasambojjhaṅgassa",
  "atk-s0201a1:432_3": "bhāvanāya, kālo vīriyasambojjhaṅgassa bhāvanāya, kālo pītisambojjhaṅgassa bhāvanāyā’’ti",
  "atk-s0201a1:432_4": "(saṁ. ni. 5.234). Tayo uddhaccassa paṭipakkhā. Yathāha – ‘‘yasmiñca kho, bhikkhave,",
  "atk-s0201a1:432_5": "samaye uddhataṁ cittaṁ hoti, kālo tasmiṁ samaye passaddhisambojjhaṅgassa bhāvanāya,",
  "atk-s0201a1:432_6": "kālo samādhisambojjhaṅgassa bhāvanāya, kālo upekkhāsambojjhaṅgassa bhāvanāyā’’ti",
  "atk-s0201a1:432_7": "(saṁ. ni. 5.234). Eko panettha sabbatthiko. Yathāha – ‘‘satiñca khvāhaṁ, bhikkhave,",
  "atk-s0201a1:432_8": "sabbatthikaṁ vadāmī’’ti. ‘‘Sabbatthaka’’ntipi pāṭho, dvinnampi sabbattha icchitabbanti",
  "atk-s0201a1:432_9": "attho. Evaṁ līnuddhaccapaṭipakkhato sabbatthikato ca satteva bojjhaṅgā vuttā anūnā",
  "atk-s0201a1:432_10": "anadhikāti, evamettha anūnādhikatopi vinicchayo viññātabbo.",
  "atk-s0201a1:433_0": "Evaṁ tāva ‘‘satisambojjhaṅga’’ntiādinā nayena vuttānaṁ sattannaṁ ādipadānaṁyeva atthavaṇṇanaṁ",
  "atk-s0201a1:433_1": "ñatvā idāni bhāveti vivekanissitantiādīsu evaṁ ñātabbā. Bhāvetīti vaḍḍheti, attano",
  "atk-s0201a1:433_2": "cittasantāne punappunaṁ janeti abhinibbattetīti attho. Vivekanissitanti viveke nissitaṁ.",
  "atk-s0201a1:433_3": "Vivekoti vivittatā. Svāyaṁ tadaṅgaviveko vikkhambhanasamucchedapaṭippassaddhi nissaraṇavivekoti",
  "atk-s0201a1:433_4": "pañcavidho. Tassa nānattaṁ ‘‘ariyadhamme avinīto’’ti ettha vuttanayeneva veditabbaṁ.",
  "atk-s0201a1:433_5": "Ayameva hi tattha vinayoti vutto. Evaṁ etasmiṁ pañcavidhe viveke.",
  "atk-s0201a1:434_0": "Vivekanissitanti tadaṅgavivekanissitaṁ samucchedavivekanissitaṁ nissaraṇavivekanissitañca",
  "atk-s0201a1:434_1": "satisambojjhaṅgaṁ bhāvetīti ayamattho veditabbo. Tathā hi ayaṁ bojjhaṅgabhāvanānuyutto",
  "atk-s0201a1:434_2": "yogī vipassanākkhaṇe kiccato tadaṅgavivekanissitaṁ, ajjhāsayato nissaraṇavivekanissitaṁ,",
  "atk-s0201a1:434_3": "maggakāle pana kiccato samucchedavivekanissitaṁ, ārammaṇato nissaraṇavivekanissitaṁ",
  "atk-s0201a1:434_4": "satisambojjhaṅgaṁ bhāveti. Pañcavidhavivekanissitantipi eke, te hi na kevalaṁ balavavipassanāmaggaphalakkhaṇesu",
  "atk-s0201a1:434_5": "eva bojjhaṅge uddharanti, vipassanāpādakakasiṇajjhānaānāpānāsubhabrahmavihārajjhānesupi",
  "atk-s0201a1:434_6": "uddharanti. Na ca paṭisiddhā aṭṭhakathācariyehi. Tasmā tesaṁ matena etesaṁ jhānānaṁ",
  "atk-s0201a1:434_7": "pavattikkhaṇe kiccato eva vikkhambhanavivekanissitaṁ. Yathā ca ‘‘vipassanākkhaṇe",
  "atk-s0201a1:434_8": "ajjhāsayato nissaraṇavivekanissita’’nti vuttaṁ, evaṁ paṭippassaddhivivekanissitampi",
  "atk-s0201a1:434_9": "bhāvetīti vattuṁ vaṭṭati. Esa nayo virāganissitādīsu. Vivekaṭṭhā eva hi virāgādayo.",
  "atk-s0201a1:435_0": "Kevalañhettha vossaggo duvidho pariccāgavossaggo ca pakkhandanavossaggo cāti. Tattha",
  "atk-s0201a1:435_1": "pariccāgavossaggoti vipassanākkhaṇe ca tadaṅgavasena, maggakkhaṇe ca samucchedavasena",
  "atk-s0201a1:435_2": "kilesappahānaṁ. Pakkhandanavossaggoti vipassanākkhaṇe tanninnabhāvena, maggakkhaṇe",
  "atk-s0201a1:435_3": "pana ārammaṇakaraṇena nibbānapakkhandanaṁ. Tadubhayampi imasmiṁ lokiyalokuttaramissake",
  "atk-s0201a1:435_4": "atthavaṇṇanānaye vaṭṭati. Tathā hi ayaṁ satisambojjhaṅgo yathāvuttena pakārena kilese",
  "atk-s0201a1:435_5": "pariccajati, nibbānañca pakkhandati. Vossaggapariṇāminti iminā pana sakalena vacanena",
  "atk-s0201a1:435_6": "vossaggattaṁ pariṇamantaṁ pariṇatañca paripaccantaṁ paripakkañcāti. Idaṁ vuttaṁ hoti",
  "atk-s0201a1:435_7": "‘‘ayañhi bojjhaṅgabhāvanānuyutto bhikkhu yathā satisambojjhaṅgo kilesapariccāgavossaggattaṁ",
  "atk-s0201a1:435_8": "nibbānapakkhandanavossaggattañca paripaccati, yathā ca paripakko hoti, tathā naṁ",
  "atk-s0201a1:435_9": "bhāvetī’’ti. Esa nayo sesabojjhaṅgesu.",
  "atk-s0201a1:436_0": "Idha pana nibbānaṁyeva sabbasaṅkhatehi vivittattā viveko, sabbesaṁ virāgabhāvato",
  "atk-s0201a1:436_1": "virāgo, nirodhabhāvato nirodhoti vuttaṁ. Maggo eva ca vossaggapariṇāmī, tasmā satisambojjhaṅgaṁ",
  "atk-s0201a1:436_2": "bhāveti vivekaṁ ārammaṇaṁ katvā pavattiyā vivekanissitaṁ. Tathā virāganissitaṁ nirodhanissitaṁ.",
  "atk-s0201a1:436_3": "Tañca kho ariyamaggakkhaṇuppattiyā kilesānaṁ samucchedato pariccāgabhāvena ca nibbānapakkhandanabhāvena",
  "atk-s0201a1:436_4": "ca pariṇataṁ paripakkanti ayameva attho daṭṭhabbo. Esa nayo sesabojjhaṅgesu.",
  "atk-s0201a1:437_0": "Yañhissāti etesu bojjhaṅgesu yaṁkiñci assa. Sesaṁ vuttanayameva. Āsavuppattiyaṁ panettha",
  "atk-s0201a1:437_1": "imesaṁ uparimaggattayasampayuttānaṁ bojjhaṅgānaṁ abhāvitattā ye uppajjeyyuṁ kāmāsavo",
  "atk-s0201a1:437_2": "bhavāsavo avijjāsavoti tayo āsavā, bhāvayato evaṁsa te āsavā na hontīti ayaṁ nayo veditabbo.",
  "atk-s0201a1:438": "Ime vuccanti…pe… bhāvanā pahātabbāti ime tayo āsavā imāya maggattayasampayuttāya bojjhaṅgabhāvanāya pahātabbāti vuccantīti veditabbā.",
  "atk-s0201a1:439_0": "28. Idāni imehi sattahākārehi pahīnāsavaṁ bhikkhuṁ thomento āsavappahāne cassa ānisaṁsaṁ",
  "atk-s0201a1:439_1": "dassento eteheva ca kāraṇehi āsavappahāne sattānaṁ ussukkaṁ janento yato kho, bhikkhave…pe…",
  "atk-s0201a1:439_2": "antamakāsi dukkhassāti āha. Tattha yato khoti sāmivacane tokāro, yassa khoti vuttaṁ",
  "atk-s0201a1:439_3": "hoti. Porāṇā pana yasmiṁ kāleti vaṇṇayanti. Ye āsavā dassanā pahātabbāti ye āsavā",
  "atk-s0201a1:439_4": "dassanena pahātabbā, te dassaneneva pahīnā honti, na appahīnesuyeva pahīnasaññī hoti.",
  "atk-s0201a1:439_5": "Evaṁ sabbattha vitthāro.",
  "atk-s0201a1:440_0": "Sabbāsavasaṁvarasaṁvutoti sabbehi āsavapidhānehi pihito, sabbesaṁ vā āsavānaṁ pidhānehi",
  "atk-s0201a1:440_1": "pihito. Acchecchitaṇhanti sabbampi taṇhaṁ chindi, saṁchindi samucchindi. Vivattayi",
  "atk-s0201a1:440_2": "saṁyojananti dasavidhampi saṁyojanaṁ parivattayi nimmalamakāsi. Sammāti hetunā kāraṇena.",
  "atk-s0201a1:440_3": "Mānābhisamayāti mānassa dassanābhisamayā pahānābhisamayā ca. Arahattamaggo hi kiccavasena",
  "atk-s0201a1:440_4": "mānaṁ passati, ayamassa dassanābhisamayo. Tena diṭṭho pana so tāvadeva pahīyati diṭṭhavisena",
  "atk-s0201a1:440_5": "diṭṭhasattānaṁ jīvitaṁ viya. Ayamassa pahānābhisamayo.",
  "atk-s0201a1:441_0": "Antamakāsi dukkhassāti evaṁ arahattamaggena sammā mānassa diṭṭhattā pahīnattā ca",
  "atk-s0201a1:441_1": "ye ime ‘‘kāyabandhanassa anto jīrati (cūḷava. 278). Haritantaṁ vā’’ti (ma. ni. 1.304)",
  "atk-s0201a1:441_2": "evaṁ vuttaantimamariyādanto ca, ‘‘antamidaṁ, bhikkhave, jīvikāna’’nti (itivu. 91;",
  "atk-s0201a1:441_3": "saṁ. ni. 3.80) evaṁ vuttalāmakanto ca, ‘‘sakkāyo eko anto’’ti (a. ni. 6.61) evaṁ",
  "atk-s0201a1:441_4": "vuttakoṭṭhāsanto ca, ‘‘esevanto dukkhassa sabbapaccayasaṅkhayā’’ti (saṁ. ni. 2.51)",
  "atk-s0201a1:441_5": "evaṁ vuttakoṭanto cāti evaṁ cattāro antā, tesu sabbasseva vaṭṭadukkhassa antaṁ catutthakoṭisaṅkhātaṁ",
  "atk-s0201a1:441_6": "antimakoṭisaṅkhātaṁ antamakāsi paricchedaṁ parivaṭumaṁ akāsi. Antimasamussayamattāvasesaṁ",
  "atk-s0201a1:441_7": "dukkhaṁ akāsīti vuttaṁ hoti.",
  "atk-s0201a1:442_0": "Attamanā te bhikkhūti sakamanā tuṭṭhamanā, pītisomanassehi vā sampayuttamanā hutvā.",
  "atk-s0201a1:442_1": "Bhagavato bhāsitaṁ abhinandunti idaṁ dukkhassa antakiriyāpariyosānaṁ bhagavato bhāsitaṁ",
  "atk-s0201a1:442_2": "sukathitaṁ sulapitaṁ, evametaṁ bhagavā evametaṁ sugatāti matthakena sampaṭicchantā abbhanumodiṁsūti.",
  "atk-s0201a1:443": "Sesamettha yaṁ na vuttaṁ, taṁ pubbe vuttattā ca suviññeyyattā ca na vuttaṁ. Tasmā sabbaṁ vuttānusārena anupadaso paccavekkhitabbaṁ.",
  "atk-s0201a1:444": "Bhāvanāpahātabbaāsavavaṇṇanā niṭṭhitā.",
  "atk-s0201a1:445": "Papañcasūdaniyā majjhimanikāyaṭṭhakathāya",
  "atk-s0201a1:446": "Sabbāsavasuttavaṇṇanā niṭṭhitā.",
  "atk-s0201a1:447": "3. Dhammadāyādasuttavaṇṇanā",
  "atk-s0201a1:448_0": "29.Evaṁme sutanti dhammadāyādasuttaṁ. Yasmā panassa aṭṭhuppattiko nikkhepo, tasmā",
  "atk-s0201a1:448_1": "taṁ dassetvā vassa apubbapadavaṇṇanaṁ karissāma. Katarāya ca panidaṁ aṭṭhuppattiyā",
  "atk-s0201a1:448_2": "nikkhittanti. Lābhasakkāre. Bhagavato kira mahālābhasakkāro uppajji. Yathā taṁ cattāro",
  "atk-s0201a1:448_3": "asaṅkhyeyye pūritadānapāramīsañcayassa. Sabbadisāsu yamakamahāmegho vuṭṭhahitvā mahoghaṁ",
  "atk-s0201a1:448_4": "viya sabbapāramiyo ekasmiṁ attabhāve vipākaṁ dassāmāti sampiṇḍitā viya lābhasakkāramahoghaṁ",
  "atk-s0201a1:448_5": "nibbattayiṁsu. Tato tato annapānayānavatthamālāgandhavilepanādihatthā khattiyabrāhmaṇādayo",
  "atk-s0201a1:448_6": "āgantvā – ‘‘kahaṁ buddho, kahaṁ bhagavā, kahaṁ devadevo, narāsabho, purisasīho’’ti",
  "atk-s0201a1:448_7": "bhagavantaṁ pariyesanti. Sakaṭasatehipi paccaye āharitvā okāsaṁ alabhamānā samantā",
  "atk-s0201a1:448_8": "gāvutappamāṇampi sakaṭadhurena sakaṭadhuramāhaccatiṭṭhanti ceva anubandhanti ca.",
  "atk-s0201a1:448_9": "Andhakavindabrāhmaṇādayo viya. Sabbaṁ khandhake tesu tesu suttesu ca āgatanayeneva",
  "atk-s0201a1:448_10": "veditabbaṁ. Yathā ca bhagavato, evaṁ bhikkhusaṅghassāpi.",
  "atk-s0201a1:449_0": "Vuttampi cetaṁ – ‘‘tena kho pana samayena bhagavā sakkato hoti garukato mānito pūjito",
  "atk-s0201a1:449_1": "apacito lābhī cīvarapiṇḍapātasenāsanagilānapaccayabhesajjaparikkhārānaṁ, bhikkhusaṅghopi",
  "atk-s0201a1:449_2": "kho sakkato hoti…pe… parikkhārāna’’nti (udā. 14). Tathā – ‘‘yāvatā kho, cunda, etarahi",
  "atk-s0201a1:449_3": "saṅgho vā gaṇo vā loke uppanno, nāhaṁ, cunda, aññaṁ ekasaṅghampi samanupassāmi, evaṁ",
  "atk-s0201a1:449_4": "lābhaggayasaggapattaṁ, yathariva, cunda, bhikkhusaṅgho’’ti (dī. ni. 3.176).",
  "atk-s0201a1:450_0": "Svāyaṁ bhagavato ca bhikkhusaṅghassa ca uppanno lābhasakkāro ekato hutvā dvinnaṁ",
  "atk-s0201a1:450_1": "mahānadīnaṁ udakamiva appameyyo ahosi. Kamena bhikkhū paccayagarukā paccayabāhulikā",
  "atk-s0201a1:450_2": "ahesuṁ. Pacchābhattampi telamadhuphāṇitādīsu āhaṭesu gaṇḍiṁyeva paharitvā ‘‘amhākaṁ",
  "atk-s0201a1:450_3": "ācariyassa detha, upajjhāyassa dethā’’ti uccāsaddamahāsaddaṁ karonti. Sā ca nesaṁ",
  "atk-s0201a1:450_4": "pavatti bhagavatopi pākaṭā ahosi. Tato bhagavā ananucchavikanti dhammasaṁvegaṁ uppādetvā cintesi –",
  "atk-s0201a1:451_0": "‘‘Paccayā akappiyāti na sakkā sikkhāpadaṁ paññapetuṁ. Paccayapaṭibaddhā hi kulaputtānaṁ",
  "atk-s0201a1:451_1": "samaṇadhammavutti. Handāhaṁ dhammadāyādapaṭipadaṁ desemi. Sā sikkhākāmānaṁ kulaputtānaṁ",
  "atk-s0201a1:451_2": "sikkhāpadapaññatti viya bhavissati nagaradvāre ṭhapitasabbakāyikaādāso viya ca, yathā",
  "atk-s0201a1:451_3": "hi nagaradvāre ṭhapite sabbakāyike ādāse cattāro vaṇṇā attano chāyaṁ disvā vajjaṁ",
  "atk-s0201a1:451_4": "pahāya niddosā honti, evameva sikkhākāmā kulaputtā payogamaṇḍanena attānaṁ maṇḍetukāmā",
  "atk-s0201a1:451_5": "imaṁ sabbakāyikādāsūpamaṁ desanaṁ āvajjitvā āmisadāyādapaṭipadaṁ vajjetvā dhammadāyādapaṭipadaṁ",
  "atk-s0201a1:451_6": "pūrentā khippameva jātijarāmaraṇassa antaṁ karissantī’’ti. Imissā aṭṭhuppattiyā idaṁ suttaṁ abhāsi.",
  "atk-s0201a1:452_0": "Tattha dhammadāyādā me, bhikkhave, bhavatha, mā āmisadāyādāti dhammassa me dāyādā,",
  "atk-s0201a1:452_1": "bhikkhave, bhavatha, mā āmisassa. Yo mayhaṁ dhammo, tassa paṭiggāhakā bhavatha, yañca",
  "atk-s0201a1:452_2": "kho mayhaṁ āmisaṁ, tassa mā paṭiggāhakā bhavathāti vuttaṁ hoti. Tattha dhammopi duvidho",
  "atk-s0201a1:452_3": "– nippariyāyadhammo, pariyāyadhammoti. Āmisampi duvidhaṁ – nippariyāyāmisaṁ, pariyāyāmisanti.",
  "atk-s0201a1:452_4": "Kathaṁ? Maggaphalanibbānabhedo hi navavidhopi lokuttaradhammo nippariyāyadhammo nibbattitadhammo,",
  "atk-s0201a1:452_5": "na yena kenaci pariyāyena kāraṇena vā lesena vā dhammo. Yaṁ panidaṁ vivaṭṭūpanissitaṁ",
  "atk-s0201a1:452_6": "kusalaṁ, seyyathidaṁ, idhekacco vivaṭṭaṁ patthento dānaṁ deti, sīlaṁ samādiyati,",
  "atk-s0201a1:452_7": "uposathakammaṁ karoti, gandhamālādīhi vatthupūjaṁ karoti, dhammaṁ suṇāti deseti jhānasamāpattiyo",
  "atk-s0201a1:452_8": "nibbatteti, evaṁ karonto anupubbena nippariyāyadhammaṁ amataṁ nibbānaṁ paṭilabhati,",
  "atk-s0201a1:452_9": "ayaṁ pariyāyadhammo. Tathā cīvarādayo cattāro paccayā nippariyāyāmisameva, na aññena",
  "atk-s0201a1:452_10": "pariyāyena kāraṇena vā lesena vā āmisaṁ. Yaṁ panidaṁ vaṭṭagāmikusalaṁ, seyyathidaṁ,",
  "atk-s0201a1:452_11": "idhekacco vaṭṭaṁ patthento sampattibhavaṁ icchamāno dānaṁ deti…pe… samāpattiyo nibbatteti,",
  "atk-s0201a1:452_12": "evaṁ karonto anupubbena devamanussasampattiṁ paṭilabhati, idaṁ pariyāyāmisaṁ nāma.",
  "atk-s0201a1:453_0": "Tattha nippariyāyadhammopi bhagavatoyeva santako. Bhagavatā hi kathitattā bhikkhū",
  "atk-s0201a1:453_1": "maggaphalanibbānāni adhigacchanti. Vuttampi cetaṁ ‘‘so hi brāhmaṇa bhagavā anuppannassa",
  "atk-s0201a1:453_2": "maggassa uppādetā, asañjātassa maggassa sañjanetā, anakkhātassa maggassa akkhātā,",
  "atk-s0201a1:453_3": "maggaññū maggavidū maggakovido. Maggānugā ca pana etarahi sāvakā viharanti pacchā",
  "atk-s0201a1:453_4": "samannāgatā’’ti (ma. ni. 3.79) ca – ‘‘so hāvuso, bhagavā jānaṁ jānāti, passaṁ passati",
  "atk-s0201a1:453_5": "cakkhubhūto ñāṇabhūto dhammabhūto brahmabhūto vattā pavattā atthassa ninnetā amatassa",
  "atk-s0201a1:453_6": "dātā dhammassāmī tathāgato’’ti (ma. ni. 1.203) ca. Pariyāyadhammopi bhagavatoyeva",
  "atk-s0201a1:453_7": "santako. Bhagavatā hi kathitattā evaṁ jānanti ‘‘vivaṭṭaṁ patthetvā dānaṁ dento…pe…",
  "atk-s0201a1:453_8": "samāpattiyo nibbattento anukkamena amataṁ nibbānaṁ paṭilabhatī’’ti. Nippariyāyāmisampi",
  "atk-s0201a1:453_9": "ca bhagavatoyeva santakaṁ. Bhagavatā hi anuññātattāyeva bhikkhūhi jīvakavatthuṁ ādiṁ",
  "atk-s0201a1:453_10": "katvā paṇītacīvaraṁ laddhaṁ. Yathāha ‘‘anujānāmi, bhikkhave, gahapaticīvaraṁ. Yo",
  "atk-s0201a1:453_11": "icchati, paṁsukūliko hotu, yo icchati, gahapaticīvaraṁ sādiyatu. Itarītarenapāhaṁ,",
  "atk-s0201a1:453_12": "bhikkhave, santuṭṭhiṁyeva vaṇṇemī’’ti (mahāva. 337).",
  "atk-s0201a1:454_0": "Pubbe ca bhikkhū paṇītapiṇḍapātaṁ nālatthuṁ. Sapadānapiṇḍiyālopabhojanā evāhesuṁ.",
  "atk-s0201a1:454_1": "Tehi rājagahe viharantena bhagavatā – ‘‘anujānāmi, bhikkhave, saṅghabhattaṁ uddesabhattaṁ",
  "atk-s0201a1:454_2": "nimantanaṁ salākabhattaṁ pakkhikaṁ uposathikaṁ pāṭipadika’’nti (cūḷava. 325) evaṁ",
  "atk-s0201a1:454_3": "anuññātattāyeva paṇītabhojanaṁ laddhaṁ. Tathā senāsanaṁ. Pubbe hi akatapabbhārarukkhamūlādisenāsanāyeva",
  "atk-s0201a1:454_4": "bhikkhū ahesuṁ. Te ‘‘anujānāmi, bhikkhave, pañca leṇānī’’ti (cūḷava. 294) evaṁ bhagavatā",
  "atk-s0201a1:454_5": "anuññātattāyeva vihāro aḍḍhayogo pāsādo hammiyaṁ guhāti imāni senāsanāni labhiṁsu.",
  "atk-s0201a1:454_6": "Pubbe ca muttaharītakeneva bhesajjaṁ akaṁsu. Te bhagavatāyeva – ‘‘anujānāmi, bhikkhave,",
  "atk-s0201a1:454_7": "pañca bhesajjāni, seyyathidaṁ, sappi, navanītaṁ, telaṁ, madhu, phāṇita’’nti (mahāva.",
  "atk-s0201a1:454_8": "260) evamādinā nayena anuññātattā nānābhesajjāni labhiṁsu.",
  "atk-s0201a1:455_0": "Pariyāyāmisampi bhagavatoyeva santakaṁ. Bhagavatā hi kathitattā yeva jānanti – ‘‘sampattibhavaṁ",
  "atk-s0201a1:455_1": "patthento dānaṁ datvā sīlaṁ…pe… samāpattiyo nibbattetvā anukkamena pariyāyāmisaṁ",
  "atk-s0201a1:455_2": "dibbasampattiṁ manussasampattiṁ paṭilabhatī’’ti. Tadeva, yasmā nippariyāyadhammopi",
  "atk-s0201a1:455_3": "pariyāyadhammopi nippariyāyāmisampi pariyāyāmisampi bhagavatoyeva santakaṁ, tasmā",
  "atk-s0201a1:455_4": "tattha attano sāmibhāvaṁ dassento āha – ‘‘dhammadāyādā me, bhikkhave, bhavatha mā āmisadāyādā’’ti.",
  "atk-s0201a1:456_0": "Yo mayhaṁ santako duvidhopi dhammo, tassa dāyādā bhavatha. Yañca kho etaṁ mayhameva",
  "atk-s0201a1:456_1": "santakaṁ āmisaṁ, tassa dāyādā mā bhavatha. Dhammakoṭṭhāsasseva sāmino bhavatha, mā",
  "atk-s0201a1:456_2": "āmisakoṭṭhāsassa. Yo hi jinasāsane pabbajitvā paccayaparamo viharati catūsu taṇhuppādesu",
  "atk-s0201a1:456_3": "sandissamāno nikkhittadhuro dhammānudhammappaṭipattiyaṁ, ayaṁ āmisadāyādo nāma. Tādisā",
  "atk-s0201a1:456_4": "mā bhavatha. Yo pana anuññātapaccayesu appicchatādīni nissāya paṭisaṅkhā sevamāno",
  "atk-s0201a1:456_5": "paṭipattiparamo viharati catūsu ariyavaṁsesu sandissamāno, ayaṁ dhammadāyādo nāma.",
  "atk-s0201a1:456_6": "Tādisā bhavathāti vuttaṁ hoti.",
  "atk-s0201a1:457_0": "Idāni yesaṁ tattha etadahosi, bhavissati vā anāgatamaddhānaṁ ‘‘kiṁ nu kho bhagavā",
  "atk-s0201a1:457_1": "sāvakānaṁ alābhatthiko evamāhā’’ti, tesaṁ atipaṇītalābhatthiko ahaṁ evaṁ vadāmīti",
  "atk-s0201a1:457_2": "dassetumāha atthi me tumhesu…pe… no āmisadāyādāti.",
  "atk-s0201a1:458_0": "Tassāyamattho – atthi me tumhesu anukampā anuddayā hitesitā, kena nu kho kāraṇena",
  "atk-s0201a1:458_1": "kena upāyena sāvakā dhammadāyādā assu dhammakoṭṭhāsasāmino, no āmisadāyādāti. Ayaṁ",
  "atk-s0201a1:458_2": "pana adhippāyo, passati kira bhagavā āmisagarukānaṁ āmise upakkhalitānaṁ atītakāle",
  "atk-s0201a1:458_3": "tāva kapilassa bhikkhuno, ‘‘saṅghāṭipi ādittā hotī’’tiādinā (pārā. 230; saṁ. ni.",
  "atk-s0201a1:458_4": "2.218) nayena āgatapāpabhikkhubhikkhunīsikkhamānādīnañca anekasatānaṁ apāyaparipūraṇattaṁ",
  "atk-s0201a1:458_5": "attano sāsane pabbajitānañca devadattādīnaṁ. Dhammagarukānaṁ pana sāriputtamoggallānamahākassapādīnaṁ",
  "atk-s0201a1:458_6": "abhiññāpaṭisambhidādiguṇappaṭilābhaṁ. Tasmā tesaṁ apāyā parimuttiṁ sabbaguṇasampattiñca",
  "atk-s0201a1:458_7": "icchanto āha – ‘‘atthi me tumhesu anukampā kinti me sāvakā dhammadāyādā bhaveyyuṁ,",
  "atk-s0201a1:458_8": "no āmisadāyādā’’ti. Paccayagaruko ca catuparisantare kūṭakahāpaṇo viya nibbutaṅgāro",
  "atk-s0201a1:458_9": "viya ca nittejo nippabho hoti. Tato vivattitacitto dhammagaruko tejavā sīhova abhibhuyyacārī,",
  "atk-s0201a1:458_10": "tasmāpi evamāha – ‘‘atthi me…pe… no āmisadāyādā’’ti.",
  "atk-s0201a1:459_0": "Evaṁ ‘‘dhammadāyādā me, bhikkhave, bhavatha, mā āmisadāyādā’’ti idaṁ anukampāya paṇītataraṁ",
  "atk-s0201a1:459_1": "lābhaṁ icchantena vuttaṁ, no alābhatthikenāti sāvetvā idāni imassa ovādassa akaraṇe",
  "atk-s0201a1:459_2": "ādīnavaṁ dassento āha ‘‘tumhe ca me, bhikkhave…pe… no dhammadāyādā’’ti. Tattha tumhepi",
  "atk-s0201a1:459_3": "tena ādiyā bhaveyyāthāti tumhepi tena āmisadāyādabhāvena no dhammadāyādabhāvena ādiyā",
  "atk-s0201a1:459_4": "bhaveyyātha. Apadisitabbā visuṁ kātabbā vavatthapetabbā, viññūhi gārayhā bhaveyyāthāti",
  "atk-s0201a1:459_5": "vuttaṁ hoti. Kinti? Āmisadāyādā satthusāvakā viharanti, no dhammadāyādāti.",
  "atk-s0201a1:460_0": "Ahampi tena ādiyo bhaveyyanti ahampi tena tumhākaṁ āmisadāyādabhāvena no dhammadāyādabhāvena",
  "atk-s0201a1:460_1": "gārayho bhaveyyaṁ. Kinti? Āmisa…pe… dāyādāti. Idaṁ bhagavā tesaṁ atīva mudukaraṇatthamāha.",
  "atk-s0201a1:460_2": "Ayañhi ettha adhippāyo – sace, bhikkhave, tumhe āmisalolā carissatha, tattha viññū",
  "atk-s0201a1:460_3": "maṁ garahissanti ‘‘kathañhi nāma sabbaññū samāno attano sāvake dhammadāyāde no āmisadāyāde",
  "atk-s0201a1:460_4": "kātuṁ na sakkotī’’ti. Seyyathāpi nāma anākappasampanne bhikkhū disvā ācariyupajjhāye",
  "atk-s0201a1:460_5": "garahanti ‘‘kassime saddhivihārikā, kassantevāsikā’’ti; seyyathā vā pana kulakumārake",
  "atk-s0201a1:460_6": "vā kulakumārikāyo vā dussīle pāpadhamme disvā mātāpitaro garahanti ‘‘kassime puttā,",
  "atk-s0201a1:460_7": "kassa dhītaro’’ti; evameva maṁ viññū garahissanti ‘‘kathañhi nāma sabbaññū samāno",
  "atk-s0201a1:460_8": "attano sāvake dhammadāyāde no āmisadāyāde kātuṁ na sakkotī’’ti.",
  "atk-s0201a1:461_0": "Evaṁ imassa ovādassa akaraṇe ādīnavaṁ dassetvā karaṇe ānisaṁsaṁ dassento tumhe ca",
  "atk-s0201a1:461_1": "metiādimāha. Tattha ahampi tena na ādiyo bhaveyyanti seyyathāpi nāma vattaparipūrake",
  "atk-s0201a1:461_2": "daharabhikkhū uddesaparipucchāsampanne vassasatikatthere viya ākappasampanne disvā,",
  "atk-s0201a1:461_3": "kassa saddhivihārikā, kassantevāsikāti, asukassāti, ‘‘patirūpaṁ therassa, paṭibalo",
  "atk-s0201a1:461_4": "vata ovadituṁ anusāsitu’’nti ācariyupajjhāyā na ādiyā na gārayhā bhavanti, evameva",
  "atk-s0201a1:461_5": "ahampi tena tumhākaṁ dhammadāyādabhāvena no āmisadāyādabhāvena kassa sāvakā nālakapaṭipadaṁ",
  "atk-s0201a1:461_6": "tuvaṭṭakapaṭipadaṁ candūpamapaṭipadaṁ rathavinītapaṭipadaṁ mahāgosiṅgasālapaṭipadaṁ",
  "atk-s0201a1:461_7": "mahāsuññatapaṭipadaṁ paṭipannā catupaccayasantosabhāvanārāmaariyavaṁsesu sakkhibhūtā",
  "atk-s0201a1:461_8": "paccayagedhato vivattamānasā abbhā muttacandasamā viharantīti; ‘‘samaṇassa gotamassā’’ti",
  "atk-s0201a1:461_9": "vutte ‘‘sabbaññū vata bhagavā, asakkhi vata sāvake āmisadāyādapaṭipadaṁ chaḍḍāpetvā",
  "atk-s0201a1:461_10": "dhammadāyādapaṭipattipūrake kātu’’nti viññūnaṁ na ādiyo na gārayho bhaveyyanti. Evamimasmiṁ",
  "atk-s0201a1:461_11": "pade adhippāyaṁ ñatvā sesaṁ kaṇhapakkhe vuttanayapaccanīkena veditabbaṁ. Evaṁ imassa",
  "atk-s0201a1:461_12": "ovādassa karaṇe ānisaṁsaṁ dassetvā idāni taṁ ovādaṁ niyyātento āha – ‘‘tasmā tiha",
  "atk-s0201a1:461_13": "me, bhikkhave…pe… no āmisadāyādā’’ti.",
  "atk-s0201a1:462_0": "30. Evamimaṁ ovādaṁ niyyātetvā idāni tassā dhammadāyādapaṭipattiyā paripūrakāriṁ",
  "atk-s0201a1:462_1": "thometuṁ idhāhaṁ, bhikkhavetiādimāha. Bhagavato hi thomanaṁ sutvāpi hontiyeva tadatthāya paṭipajjitāro.",
  "atk-s0201a1:463_0": "Tattha idhāti nipātapadametaṁ. Bhuttāvīti bhuttavā, katabhattakiccoti vuttaṁ hoti.",
  "atk-s0201a1:463_1": "Pavāritoti yāvadatthapavāraṇāya pavārito, yāvadatthaṁ bhuñjitvā paṭikkhittabhojano",
  "atk-s0201a1:463_2": "tittovāti vuttaṁ hoti. Catubbidhā hi pavāraṇā vassaṁvuṭṭhapavāraṇā paccayapavāraṇā",
  "atk-s0201a1:463_3": "anatirittapavāraṇā yāvadatthapavāraṇāti. Tattha, ‘‘anujānāmi bhikkhave, vassaṁvuṭṭhānaṁ",
  "atk-s0201a1:463_4": "bhikkhūnaṁ tīhi ṭhānehi pavāretu’’nti (mahāva. 209) ayaṁ vassaṁvuṭṭhapavāraṇā. ‘‘Icchāmahaṁ,",
  "atk-s0201a1:463_5": "bhante, saṅghaṁ catumāsaṁ bhesajjena pavāretu’’nti (pāci. 303) ca ‘‘aññatra punapavāraṇāya",
  "atk-s0201a1:463_6": "aññatra niccapavāraṇāyā’’ti (pāci. 307) ca ayaṁ paccayapavāraṇā. ‘‘Pavārito nāma",
  "atk-s0201a1:463_7": "asanaṁ paññāyati, bhojanaṁ paññāyati, hatthapāse ṭhito abhiharati, paṭikkhepo paññāyati,",
  "atk-s0201a1:463_8": "eso pavārito nāmā’’ti (pāci. 239) ayaṁ anatirittapavāraṇā. ‘‘Paṇītena khādanīyena",
  "atk-s0201a1:463_9": "bhojanīyena sahatthā santappesi sampavāresī’’ti (dī. ni. 1.297, 358) ayaṁ yāvadatthapavāraṇā.",
  "atk-s0201a1:463_10": "Ayamidha adhippetā. Tena vuttaṁ ‘‘pavāritoti yāvadatthapavāraṇāya pavārito’’ti.",
  "atk-s0201a1:464_0": "Paripuṇṇoti bhojanena paripuṇṇo. Pariyositoti pariyositabhojano, uttarapadalopo daṭṭhabbo",
  "atk-s0201a1:464_1": ". Yāvatakaṁ bhuñjitabbaṁ, tāvatakaṁ bhuttaṁ hoti, avasitā me bhojanakiriyāti attho.",
  "atk-s0201a1:464_2": "Suhitoti dhāto, jighacchādukkhābhāvena vā sukhitoti vuttaṁ hoti. Yāvadatthoti yāvatako",
  "atk-s0201a1:464_3": "me bhojanena attho, so sabbo pattoti. Ettha ca purimānaṁ tiṇṇaṁ pacchimāni sādhakāni.",
  "atk-s0201a1:464_4": "Yo hi pariyosito, so bhuttāvī hoti. Yo ca suhito, so yāvadatthapavāraṇāya pavārito.",
  "atk-s0201a1:464_5": "Yo yāvadattho, so paripuṇṇoti. Purimāni vā pacchimānaṁ. Yasmā hi bhuttāvī, tasmā",
  "atk-s0201a1:464_6": "pariyosito. Yasmā pavārito, tasmā suhito. Yasmā paripuṇṇo, tasmā yāvadatthoti. Sabbañcetaṁ",
  "atk-s0201a1:464_7": "parikappetvā vuttanti veditabbaṁ.",
  "atk-s0201a1:465_0": "Siyāti ekaṁse ca vikappane ca. ‘‘Pathavīdhātu siyā ajjhattikā, siyā bāhirā’’ti (ma.",
  "atk-s0201a1:465_1": "ni. 3.349) ekaṁse. ‘‘Siyā aññatarassa bhikkhuno āpatti vītikkamo’’ti (ma. ni. 3.39)",
  "atk-s0201a1:465_2": "vikappane. Idha ubhayampi vaṭṭati. Atirekova atirekadhammo. Tathā chaḍḍanīya dhammo.",
  "atk-s0201a1:465_3": "Adhiko ca chaḍḍetabbo ca, na aññaṁ kiñci kātabboti attho. Athāti tamhi kāle. Jighacchādubbalyaparetāti",
  "atk-s0201a1:465_4": "jighacchāya ca dubbalyena ca paretā phuṭṭhā anugatā ca aṭṭhapi dasapi divasāni. Tattha",
  "atk-s0201a1:465_5": "keci jighacchitāpi na dubbalā honti, sakkonti jighacchaṁ sahituṁ. Ime pana na tādisāti",
  "atk-s0201a1:465_6": "dassetuṁ ubhayamāha. Tyāhanti te ahaṁ. Sace ākaṅkhathāti yadi icchatha.",
  "atk-s0201a1:466_0": "Appahariteti apparuḷhaharite, yasmiṁ ṭhāne piṇḍapātajjhottharaṇena vinassanadhammāni",
  "atk-s0201a1:466_1": "tiṇāni natthi, tasminti attho. Tena nittiṇañca mahātiṇagahanaṁ ca, yattha sakaṭenapi",
  "atk-s0201a1:466_2": "chaḍḍite piṇḍapāte tiṇāni na vinassanti, tañca ṭhānaṁ pariggahitaṁ hoti. Bhūtagāmasikkhāpadassa",
  "atk-s0201a1:466_3": "hi avikopanatthametaṁ vuttaṁ.",
  "atk-s0201a1:467_0": "Appāṇaketi nippāṇake piṇḍapātajjhottharaṇena maritabbapāṇakarahite vā mahāudakakkhandhe.",
  "atk-s0201a1:467_1": "Parittodake eva hi bhattapakkhepena āḷulite sukhumapāṇakā maranti, na mahātaḷākādīsūti.",
  "atk-s0201a1:467_2": "Pāṇakānurakkhaṇatthañhi etaṁ vuttaṁ. Opilāpessāmīti nimujjāpessāmi.",
  "atk-s0201a1:468_0": "Tatrekassāti tesu dvīsu ekassa. Yo imaṁ dhammadesanaṁ suṭṭhu sutavā punappunaṁ āvajjeti",
  "atk-s0201a1:468_1": "ca , taṁ sandhāyāha vuttaṁ kho panetanti. Ayaṁ vutta-saddo kesohāraṇepi dissati ‘‘kāpaṭiko",
  "atk-s0201a1:468_2": "māṇavo daharo vuttasiro’’tiādīsu (ma. ni. 2.426). Ropitepi ‘‘yathā sāradikaṁ bījaṁ,",
  "atk-s0201a1:468_3": "khette vuttaṁ virūhatī’’tiādīsu (jā. 1.3.31). Kathitepi ‘‘vuttamidaṁ bhagavatā, vuttamidaṁ",
  "atk-s0201a1:468_4": "arahatā’’tiādīsu. Idha pana kathite daṭṭhabbo. Kathitaṁ kho panetanti ayañhissa attho.",
  "atk-s0201a1:468_5": "Āmisaññataranti catunnaṁ paccayāmisānaṁ aññataraṁ, ekanti attho. Yadidanti nipāto,",
  "atk-s0201a1:468_6": "sabbaliṅgavibhattivacanesu tādisova tattha tattha atthato pariṇāmetabbo. Idha panāssa",
  "atk-s0201a1:468_7": "yo esoti attho. Yo eso piṇḍapāto nāma. Idaṁ āmisaññataranti vuttaṁ hoti. Yaṁnūnāhanti",
  "atk-s0201a1:468_8": "sādhu vatāhaṁ. Evanti yathā idāni imaṁ khaṇaṁ vītināmemi, evameva rattindivaṁ. Vītināmeyyanti",
  "atk-s0201a1:468_9": "khepeyyaṁ ativattāpeyyaṁ.",
  "atk-s0201a1:469_0": "So taṁ piṇḍapātanti so taṁ sadevakena lokena sirasā sampaṭicchitabbarūpaṁ sugatātirittampi",
  "atk-s0201a1:469_1": "piṇḍapātaṁ abhuñjitvā dhammadāyādabhāvaṁ ākaṅkhamāno ādittasīsūpamaṁ paccavekkhitvā",
  "atk-s0201a1:469_2": "teneva jighacchādubbalyena evaṁ taṁ rattindivaṁ vītināmeyya.",
  "atk-s0201a1:470_0": "Atha dutiyassāti imasmiṁ pana vāre esa saṅkhepo, sace so bhikkhu, yaṁnūnāhaṁ…pe…",
  "atk-s0201a1:470_1": "vītināmeyyanti cintento evampi cinteyya, pabbajitena kho vāḷamigākule araññe bhesajjaṁ",
  "atk-s0201a1:470_2": "viya pañcakāmaguṇavāḷākule gāme piṇḍapātopi dukkhaṁ pariyesituṁ. Ayaṁ pana piṇḍapāto",
  "atk-s0201a1:470_3": "iti pariyesanādīnavavimutto ca sugatātiritto cāti ubhato sujātakhattiyakumāro viya",
  "atk-s0201a1:470_4": "hoti, yehi ca pañcahi kāraṇehi piṇḍapāto na paribhuñjitabbo hoti. Seyyathidaṁ, puggalaṁ",
  "atk-s0201a1:470_5": "garahitvā na paribhuñjitabbo hoti ‘‘alajjipuggalassa santako’’ti. Aparisuddhauppattitāya",
  "atk-s0201a1:470_6": "na paribhuñjitabbo hoti ‘‘bhikkhuniparipācanaasantasambhāvanuppanno’’ti. Sāmikānukampāya",
  "atk-s0201a1:470_7": "na paribhuñjitabbo hoti ‘‘piṇḍapātasāmiko bhikkhu jighacchito’’ti. So dhāto tasseva",
  "atk-s0201a1:470_8": "antevāsikādīsu anukampāya na paribhuñjitabbo hoti ‘‘antevāsikā aññe vā tappaṭibaddhā",
  "atk-s0201a1:470_9": "jighacchitā’’ti, tepi dhātā suhitā, apica kho assaddhatāya na paribhuñjitabbo hoti",
  "atk-s0201a1:470_10": "‘‘piṇḍapātasāmiko bhikkhu assaddho’’ti. Tehi ca kāraṇehi ayaṁ vimutto. Bhagavā hi",
  "atk-s0201a1:470_11": "lajjīnaṁ aggo, parisuddhuppattiko piṇḍapāto, bhagavā ca dhāto suhito, paccāsīsakopi",
  "atk-s0201a1:470_12": "añño puggalo natthi, ye loke saddhā, bhagavā tesaṁ aggoti evaṁ cintetvā ca so taṁ",
  "atk-s0201a1:470_13": "piṇḍapātaṁ bhuñjitvā…pe… vītināmeyya. Ettāvatā yopi abhuñjitvā samaṇadhammaṁ karoti,",
  "atk-s0201a1:470_14": "sopi bhuñjitabbakameva piṇḍapātaṁ na bhutto hoti. Yopi bhuñjitvā samaṇadhammaṁ karoti,",
  "atk-s0201a1:470_15": "sopi bhuñjitabbakameva bhutto hoti. Natthi piṇḍapāte viseso. Puggale pana atthi viseso.",
  "atk-s0201a1:470_16": "Tasmā taṁ dassento kiñcāpi sotiādimāha.",
  "atk-s0201a1:471_0": "Tattha kiñcāpīti anujānanappasaṁsanatthe nipāto. Kiṁ anujānāti? Tassa bhikkhuno taṁ",
  "atk-s0201a1:471_1": "anavajjaparibhogaṁ. Kiṁ pasaṁsati? Bhutvā samaṇadhammakaraṇaṁ. Idaṁ vuttaṁ hoti yadipi",
  "atk-s0201a1:471_2": "so bhikkhu evaṁ bhuñjitabbameva bhuñjitvā kātabbameva kareyya. Atha kho asuyeva me",
  "atk-s0201a1:471_3": "purimo bhikkhūti yo purimo bhikkhu tampi piṇḍapātaṁ paṭikkhipitvā samaṇadhammaṁ karoti,",
  "atk-s0201a1:471_4": "soyeva mama dvīsu sūresu sūrataro viya dvīsu paṇḍitesu paṇḍitataro viya ca pujjataro",
  "atk-s0201a1:471_5": "ca pāsaṁsataro ca, dutiyabhikkhuto atirekena pūjanīyo ca pasaṁsanīyo cāti vuttaṁ hoti.",
  "atk-s0201a1:472_0": "Idāni tamatthaṁ kāraṇena sādhento taṁ kissa hetūtiādimāha. Tassattho, tattha siyā",
  "atk-s0201a1:472_1": "tumhākaṁ, kasmā so bhikkhu bhagavato pujjataro ca pāsaṁsataro cāti? Tañhi tassāti",
  "atk-s0201a1:472_2": "yasmā taṁ piṇḍapātapaṭikkhipanaṁ tassa bhikkhuno dīgharattaṁ appicchatāya…pe… vīriyārambhāya",
  "atk-s0201a1:472_3": "saṁvattissati. Kathaṁ? Tassa hi sace aparena samayena paccayesu atricchatā vā pāpicchatā",
  "atk-s0201a1:472_4": "vā mahicchatā vā uppajjissati. Tato naṁ iminā piṇḍapātapaṭikkhepaṅkusena nivāressati",
  "atk-s0201a1:472_5": "‘‘are tvaṁ sugatātirittampi piṇḍapātaṁ paṭikkhipitvā īdisaṁ icchaṁ uppādesī’’ti evaṁ",
  "atk-s0201a1:472_6": "paccavekkhamāno. Esa nayo asantuṭṭhiyā asaṁlekhassa cuppannassa nivāraṇe. Evaṁ tāvassa",
  "atk-s0201a1:472_7": "appicchatāya santuṭṭhiyā saṁlekhāya saṁvattissati.",
  "atk-s0201a1:473_0": "Subharatāyāti ettha ayaṁ saṁvaṇṇanā – idhekacco attanopi upaṭṭhākānampi dubbharo",
  "atk-s0201a1:473_1": "hoti dupposo. Ekacco attanopi upaṭṭhākānampi subharo hoti suposo. Kathaṁ? Yo hi ambilādīni",
  "atk-s0201a1:473_2": "laddhā anambilādīni pariyesati, aññassa ghare laddhaṁ aññassa ghare chaḍḍento sabbaṁ",
  "atk-s0201a1:473_3": "gāmaṁ vicaritvā rittapattova vihāraṁ pavisitvā nipajjati, ayaṁ attano dubbharo. Yo",
  "atk-s0201a1:473_4": "pana sālimaṁsodanādīnaṁ patte pūretvā dinnepi dummukhabhāvaṁ anattamanabhāvameva",
  "atk-s0201a1:473_5": "ca dasseti, tesaṁ vā sammukhāva taṁ piṇḍapātaṁ ‘‘kiṁ tumhehi dinna’’nti apasādento",
  "atk-s0201a1:473_6": "sāmaṇeragahaṭṭhādīnampi deti , ayaṁ upaṭṭhākānaṁ dubbharo. Etaṁ disvā manussā dūrato",
  "atk-s0201a1:473_7": "parivajjanti dubbharo bhikkhu na sakkā positunti. Yo pana yaṁkiñci lūkhaṁ vā paṇītaṁ",
  "atk-s0201a1:473_8": "vā laddhā tuṭṭhacittova bhuñjitvā vihāraṁ gantvā attano kammaṁ karoti, ayaṁ attano",
  "atk-s0201a1:473_9": "subharo. Yo ca paresampi appaṁ vā bahuṁ vā lūkhaṁ vā paṇītaṁ vā dānaṁ ahīḷetvā attamano",
  "atk-s0201a1:473_10": "vippasannamukho hutvā tesaṁ sammukhāva paribhuñjitvā yāti, ayaṁ upaṭṭhākānaṁ subharo.",
  "atk-s0201a1:473_11": "Etaṁ disvā manussā ativiya vissatthā honti – ‘‘amhākaṁ bhadanto subharo thokenapi",
  "atk-s0201a1:473_12": "tussati, mayameva naṁ posissāmā’’ti paṭiññaṁ katvā posenti.",
  "atk-s0201a1:474_0": "Tattha sace aparena samayena assa attano vā upaṭṭhākānaṁ vā dubbharatānayena cittaṁ",
  "atk-s0201a1:474_1": "uppajjissati. Tato naṁ iminā piṇḍapātapaṭikkhepaṅkusena nivāressati – ‘‘are tvaṁ",
  "atk-s0201a1:474_2": "sugatātirittampi piṇḍapātaṁ paṭikkhipitvā īdisaṁ cittaṁ uppādesī’’ti evaṁ paccavekkhamāno,",
  "atk-s0201a1:474_3": "evamassa subharatāya saṁvattissati. Sace panassa kosajjaṁ uppajjissati, tampi etenevaṅkusena",
  "atk-s0201a1:474_4": "nivāressati – ‘‘are tvaṁ nāma tadā sugatātirittampi piṇḍapātaṁ paṭikkhipitvā tathā",
  "atk-s0201a1:474_5": "jighacchādubbalyaparetopi samaṇadhammaṁ katvā ajja kosajjamanuyuñjasī’’ti evaṁ paccavekkhamāno,",
  "atk-s0201a1:474_6": "evamassa vīriyārambhāya saṁvattissati. Evamassa idaṁ piṇḍapātapaṭikkhipanaṁ dīgharattaṁ",
  "atk-s0201a1:474_7": "appicchatāya…pe… vīriyārambhāya saṁvattissati. Evamassime pañca guṇā paripūrā dasa",
  "atk-s0201a1:474_8": "kathāvatthūni paripūressanti.",
  "atk-s0201a1:475_0": "Kathaṁ? Atra hi pāḷiyaṁyeva appicchatāsantuṭṭhitāvīriyārambhavasena tīṇi āgatāni,",
  "atk-s0201a1:475_1": "sesāni sallekhena saṅgahitāni. Idañhi sabbakathāvatthūnaṁ nāmameva, yadidaṁ sallekho.",
  "atk-s0201a1:475_2": "Yathāha – ‘‘yā ca kho ayaṁ, ānanda, kathā abhisallekhikā cetovinīvaraṇasappāyā ekantanibbidāya",
  "atk-s0201a1:475_3": "virāgāya nirodhāya upasamāya abhiññāya sambodhāya nibbānāya saṁvattati. Seyyathidaṁ,",
  "atk-s0201a1:475_4": "appicchakathā’’ti (ma. ni. 3.189, 192) vitthāro. Evaṁ ime pañca guṇā paripūrā dasa",
  "atk-s0201a1:475_5": "kathāvatthūni paripūressanti. Dasa kathāvatthūni paripūrāni tisso sikkhā paripūressanti.",
  "atk-s0201a1:476_0": "Kathaṁ? Etesu hi appicchakathā santosakathā asaṁsaggakathā sīlakathāti imā catasso",
  "atk-s0201a1:476_1": "kathā adhisīlasikkhāsaṅgahitāyeva . Pavivekakathā vīriyārambhakathā samādhikathāti",
  "atk-s0201a1:476_2": "imā tisso adhicittasikkhasaṅgahitā . Paññākathā vimuttikathā vimuttiñāṇadassanakathāti",
  "atk-s0201a1:476_3": "imā tisso adhipaññāsikkhāsaṅgahitāti. Evaṁ dasa kathāvatthūni paripūrāni tisso sikkhā",
  "atk-s0201a1:476_4": "paripūressanti. Tisso sikkhā paripūrā pañca asekkhadhammakkhandhe paripūressanti.",
  "atk-s0201a1:477_0": "Kathaṁ? Paripūrā hi adhisīlasikkhā asekkho sīlakkhandhoyeva hoti, adhicittasikkhā",
  "atk-s0201a1:477_1": "asekkho samādhikkhandho, adhipaññāsikkhā asekkhā paññā-vimutti-vimuttiñāṇadassanakkhandhā",
  "atk-s0201a1:477_2": "evāti evaṁ tisso sikkhā paripūrā pañca asekkhadhammakkhandhe paripūressanti. Pañca",
  "atk-s0201a1:477_3": "dhammakkhandhā paripūrā amataṁ nibbānaṁ paripūressanti. Seyyathāpi uparipabbate pāvussako",
  "atk-s0201a1:477_4": "mahāmegho abhivuṭṭho pabbatakandarasarasākhā paripūreti. Tā paripūrā kusobbhe, kusobbhā",
  "atk-s0201a1:477_5": "mahāsobbhe, mahāsobbhā kunnadiyo, kunnadiyo mahānadiyo, mahānadiyo mahāsamuddasāgaraṁ",
  "atk-s0201a1:477_6": "paripūrenti; evameva tassa bhikkhuno ime pañca guṇā paripūrā dasa kathāvatthuni ādiṁ",
  "atk-s0201a1:477_7": "katvā yāva amataṁ nibbānaṁ paripūressanti. Evamayaṁ bhikkhu dhammadāyādapaṭipadaṁ",
  "atk-s0201a1:477_8": "paṭipanno paramadhammadāyādaṁ labhatīti etamatthaṁ sampassamāno bhagavā ‘‘taṁ kissa",
  "atk-s0201a1:477_9": "hetu tañhi tassa, bhikkhave, bhikkhuno’’tiādimāha.",
  "atk-s0201a1:478_0": "Evaṁ tassa bhikkhuno pujjatarapāsaṁsatarabhāvaṁ kāraṇena sādhetvā idāni te bhikkhū",
  "atk-s0201a1:478_1": "tathattāya sanniyojento tasmā tiha me bhikkhavetiādimāha. Kiṁ vuttaṁ hoti, yasmā",
  "atk-s0201a1:478_2": "yo taṁ piṇḍapātaṁ bhuñjitvā samaṇadhammaṁ kareyya, so imehi pañcahi mūlaguṇehi paribāhiro.",
  "atk-s0201a1:478_3": "Yo pana abhuñjitvā kareyya, so imesaṁ bhāgī hoti – ‘‘tasmā tiha me, bhikkhave…pe… no āmisadāyādā’’ti.",
  "atk-s0201a1:479_0": "Idamavoca bhagavāti idaṁ nidānapariyosānato pabhuti yāva no āmisadāyādāti suttappadesaṁ",
  "atk-s0201a1:479_1": "bhagavā avoca. Idaṁ vatvāna sugatoti idañca suttappadesaṁ vatvāva sobhanāya paṭipadāya",
  "atk-s0201a1:479_2": "gatattā sugatoti saṅkhaṁ pattoyeva bhagavā. Uṭṭhāyāsanā vihāraṁ pāvisī paññattavarabuddhāsanato",
  "atk-s0201a1:479_3": "uṭṭhahitvā vihāraṁ attano mahāgandhakuṭiṁ pāvisi asambhinnāya eva parisāya. Kasmā dhammathomanatthaṁ.",
  "atk-s0201a1:480_0": "Buddhā kira apariniṭṭhitāya desanāya vihāraṁ pavisantā dvīhi kāraṇehi pavisanti puggalathomanatthaṁ",
  "atk-s0201a1:480_1": "vā dhammathomanatthaṁ vā. Puggalathomanatthaṁ pavisanto evaṁ cintesi – ‘‘imaṁ mayā",
  "atk-s0201a1:480_2": "saṁkhittena uddesaṁ uddiṭṭhaṁ, vitthārena avibhattaṁ, dhammapaṭiggāhakā bhikkhū uggahetvā",
  "atk-s0201a1:480_3": "ānandaṁ vā kaccānaṁ vā upasaṅkamitvā pucchissanti, te mayhaṁ ñāṇena saṁsandetvā kathessanti,",
  "atk-s0201a1:480_4": "tato dhammapaṭiggāhakā puna maṁ pucchissanti, tesaṁ ahaṁ sukathitaṁ, bhikkhave, ānandena",
  "atk-s0201a1:480_5": "sukathitaṁ kaccānena, maṁ cepi tumhe etamatthaṁ puccheyyātha, ahampi naṁ evameva",
  "atk-s0201a1:480_6": "byākareyyanti evaṁ te puggale thomessāmi, tato tesu gāravaṁ janetvā bhikkhū upasaṅkamissanti,",
  "atk-s0201a1:480_7": "tepi bhikkhū atthe ca dhamme ca niyojessanti, te tehi niyojitā tisso sikkhā paripūrentā",
  "atk-s0201a1:480_8": "dukkhassantaṁ karissantī’’ti.",
  "atk-s0201a1:481_0": "Dhammathomanatthaṁ pavisanto evaṁ cintesi, yathā idheva cintesi – ‘‘mayi vihāraṁ",
  "atk-s0201a1:481_1": "paviṭṭhe tameva āmisadāyādaṁ garahanto dhammadāyādañca thomento imissaṁyeva parisati",
  "atk-s0201a1:481_2": "nisinno sāriputto dhammaṁ desessati, evaṁ dvinnampi amhākaṁ ekajjhāsayāya matiyā",
  "atk-s0201a1:481_3": "desitā ayaṁ desanā aggā ca garukā ca bhavissati pāsāṇacchattasadisā. Caturoghanittharaṇaṭṭhena",
  "atk-s0201a1:481_4": "titthe ṭhapitā nāvā viya maggagamanaṭṭhena catuyuttaājaññaratho viya ca bhavissati.",
  "atk-s0201a1:481_5": "Yathā ca ‘evaṁ karontassa ayaṁ daṇḍo’ti parisati āṇaṁ ṭhapetvā uṭṭhāyāsanā pāsādaṁ",
  "atk-s0201a1:481_6": "āruḷhe rājini tattheva nisinno senāpati taṁ raññā ṭhapitaṁ āṇaṁ pavatteti; evampi",
  "atk-s0201a1:481_7": "mayā ṭhapitaṁ desanaṁ imissaṁyeva parisati nisinno sāriputto thometvā desessati,",
  "atk-s0201a1:481_8": "evaṁ dvinnampi amhākaṁ matiyā desitā ayaṁ desanā balavatarā majjhanhikasūriyo viya",
  "atk-s0201a1:481_9": "pajjalissatī’’ti. Evamidha dhammathomanatthaṁ uṭṭhāyāsanā vihāraṁ pāvisi.",
  "atk-s0201a1:482_0": "Īdisesu ca ṭhānesu bhagavā nisinnāsaneyeva antarahito cittagatiyā vihāraṁ pavisatīti",
  "atk-s0201a1:482_1": "veditabbo. Yadi hi kāyagatiyā gaccheyya, sabbā parisā bhagavantaṁ parivāretvā gaccheyya,",
  "atk-s0201a1:482_2": "sā ekavāraṁ bhinnā puna dussannipātā bhaveyyāti bhagavā cittagatiyā eva pāvisi.",
  "atk-s0201a1:483_0": "31. Evaṁ paviṭṭhe pana bhagavati bhagavato adhippāyānurūpaṁ taṁ dhammaṁ thometukāmo",
  "atk-s0201a1:483_1": "tatra khoāyasmā sāriputto…pe…etadavoca. Tattha āyasmāti piyavacanametaṁ. Sāriputtoti",
  "atk-s0201a1:483_2": "tassa therassa nāmaṁ, tañca kho mātito, na pitito. Rūpasāriyā hi brāhmaṇiyā so putto,",
  "atk-s0201a1:483_3": "tasmā sāriputtoti vuccati. Acirapakkantassāti pakkantassa sato nacirena. Āvuso, bhikkhaveti",
  "atk-s0201a1:483_4": "ettha pana buddhā bhagavanto sāvake ālapantā bhikkhaveti ālapanti. Sāvakā pana buddhehi",
  "atk-s0201a1:483_5": "sadisā mā homāti āvusoti paṭhamaṁ vatvā pacchā bhikkhaveti bhaṇanti. Buddhehi ca",
  "atk-s0201a1:483_6": "ālapito bhikkhusaṅgho bhadanteti paṭivacanaṁ deti, sāvakehi āvusoti.",
  "atk-s0201a1:484_0": "Kittāvatānu kho, āvusoti ettha kittāvatāti paricchedavacanaṁ, kittakenāti vuttaṁ",
  "atk-s0201a1:484_1": "hoti. Nukāro pucchāyaṁ. Khokāro nipātamattaṁ. Satthu pavivittassa viharatoti, tīhi",
  "atk-s0201a1:484_2": "vivekehi kāyacittaupadhivivekehi satthuno viharantassa. Vivekaṁ nānusikkhantīti tiṇṇaṁ",
  "atk-s0201a1:484_3": "vivekānaṁ aññatarampi nānusikkhanti, āmisadāyādāva hontīti imamatthaṁ āyasmā sāriputto",
  "atk-s0201a1:484_4": "bhikkhū pucchi. Esa nayo sukkapakkhepi.",
  "atk-s0201a1:485_0": "Evaṁ vutte tamatthaṁ sotukāmā bhikkhū dūratopi khotiādimāhaṁsu. Tattha dūratopīti",
  "atk-s0201a1:485_1": "tiroraṭṭhatopi tirojanapadatopi anekayojanagaṇanatopīti vuttaṁ hoti. Santiketi samīpe.",
  "atk-s0201a1:485_2": "Aññātunti jānituṁ bujjhituṁ. Āyasmantaṁyeva sāriputtaṁ paṭibhātūti āyasmatoyeva sāriputtassa",
  "atk-s0201a1:485_3": "bhāgo hotu, āyasmā pana sāriputto attano bhāgaṁ katvā vibhajatūti vuttaṁ hoti. Āyasmato",
  "atk-s0201a1:485_4": "hi bhāgo yadidaṁ atthakkhānaṁ, amhākaṁ pana savanaṁ bhāgoti ayamettha adhippāyo,",
  "atk-s0201a1:485_5": "evaṁ saddalakkhaṇena sameti. Keci pana bhaṇanti ‘‘paṭibhātūti dissatū’’ti. Apare",
  "atk-s0201a1:485_6": "‘‘upaṭṭhātū’’ti. Dhāressantīti uggahessanti pariyāpuṇissanti. Tato nesaṁ kathetukāmo",
  "atk-s0201a1:485_7": "thero tena hītiādimāha. Tattha tenāti kāraṇavacanaṁ. Hikāro nipāto. Yasmā sotukāmāttha,",
  "atk-s0201a1:485_8": "yasmā ca mayhaṁ bhāraṁ āropayittha, tasmā suṇāthāti vuttaṁ hoti. Tepi bhikkhū therassa",
  "atk-s0201a1:485_9": "vacanaṁ sampaṭicchiṁsu, tenāha ‘‘evamāvusoti…pe…paccassosu’’nti.",
  "atk-s0201a1:486_0": "Atha nesaṁ, āmisadāyādaṁ garahantena bhagavatā ‘‘tumhepi tena ādiyā bhaveyyāthā’’ti",
  "atk-s0201a1:486_1": "ekenevākārena vuttamatthaṁ tīhi ākārehi dassento āyasmā sāriputto etadavoca – ‘‘idhāvuso",
  "atk-s0201a1:486_2": ", satthu pavivittassa viharato…pe… ettāvatā kho, āvuso, satthu pavivittassa viharato",
  "atk-s0201a1:486_3": "sāvakā vivekaṁ nānusikkhantī’’ti.",
  "atk-s0201a1:487_0": "Ettāvatā yañca bhagavā āmisadāyādapaṭipadaṁ garahanto ‘‘tumhepi tena ādiyā bhaveyyāthā’’ti",
  "atk-s0201a1:487_1": "āha, yañca attanā pucchaṁ pucchi ‘‘kittāvatā nu kho…pe… nānusikkhantī’’ti, tassa",
  "atk-s0201a1:487_2": "vitthārato attho suvibhatto hoti. So ca kho bhagavato ādiyabhāvaṁ anāmasitvāva. Bhagavatoyeva",
  "atk-s0201a1:487_3": "hi yuttaṁ sāvake anuggaṇhantassa ‘‘ahampi tena ādiyo bhavissāmī’’ti vattuṁ, na sāvakānaṁ.",
  "atk-s0201a1:487_4": "Esa nayo sukkapakkhepi, ayaṁ tāvettha anusandhikkamayojanā.",
  "atk-s0201a1:488_0": "Ayaṁ panatthavaṇṇanā idhāti imasmiṁ sāsane, satthu pavivittassāti satthuno tīhi vivekehi",
  "atk-s0201a1:488_1": "accantapavivittassa. Vivekaṁ nānusikkhantīti kāyavivekaṁ nānusikkhanti, na paripūrentīti",
  "atk-s0201a1:488_2": "vuttaṁ hoti. Yadi pana tividhaṁ vivekaṁ sandhāya vadeyya, pucchāya aviseso siyā.",
  "atk-s0201a1:488_3": "Byākaraṇapakkho hi ayaṁ. Tasmā iminā padena kāyavivekaṁ, ‘‘yesañca dhammāna’’ntiādinā",
  "atk-s0201a1:488_4": "cittavivekaṁ, ‘‘bāhulikā’’tiādinā upadhivivekañca dassetīti evamettha saṅkhepato attho veditabbo.",
  "atk-s0201a1:489_0": "Yesañca dhammānanti lobhādayo sandhāyāha, ye parato ‘‘tatrāvuso lobho ca pāpako’’tiādinā",
  "atk-s0201a1:489_1": "nayena vakkhati. Nappajahantīti na pariccajanti, cittavivekaṁ na paripūrentīti vuttaṁ",
  "atk-s0201a1:489_2": "hoti. Bāhulikāti cīvarādibāhullāya paṭipannā. Sāsanaṁ sithilaṁ gaṇhantīti sāthalikā.",
  "atk-s0201a1:489_3": "Okkamane pubbaṅgamāti ettha okkamanaṁ vuccanti avagamanaṭṭhena pañca nīvaraṇāni,",
  "atk-s0201a1:489_4": "tena pañcanīvaraṇapubbaṅgamāti vuttaṁ hoti. Paviveketi upadhiviveke nibbāne. Nikkhittadhurāti",
  "atk-s0201a1:489_5": "oropitadhurā, tadadhigamāya ārambhampi akurumānāti, ettāvatā upadhivivekaṁ na paripūrentīti vuttaṁ hoti.",
  "atk-s0201a1:490_0": "Ettāvatā aniyameneva vatvā idāni desanaṁ niyamento ‘‘tatrāvuso’’tiādimāha. Kasmā?",
  "atk-s0201a1:490_1": "Sāvakā ‘‘tīhi ṭhānehī’’ti evañhi aniyametvāva vuccamāne ‘‘kampi maññe bhaṇati , na",
  "atk-s0201a1:490_2": "amhe’’ti udāsināpi honti. ‘‘Therā navā majjhimā’’ti evaṁ pana niyametvā vuccamāne",
  "atk-s0201a1:490_3": "amhe bhaṇatīti ādaraṁ karonti . Yathā raññā ‘‘amaccehi nagaravīthiyo sodhetabbā’’ti",
  "atk-s0201a1:490_4": "vuttepi ‘‘kena nu kho sodhetabbā’’ti maññamānā na sodhenti, attano attano gharadvāraṁ",
  "atk-s0201a1:490_5": "sodhetabbanti pana bheriyā nikkhantāya sabbe muhuttena sodhenti ca alaṅkaronti ca,",
  "atk-s0201a1:490_6": "evaṁsampadamidaṁ veditabbaṁ.",
  "atk-s0201a1:491_0": "Tattha tatrāti tesu sāvakesu. Therāti dasavasse upādāya vuccanti. Tīhi ṭhānehīti",
  "atk-s0201a1:491_1": "tīhi kāraṇehi. Ayañhi ṭhānasaddo issariyaṭṭhitikhaṇakāraṇesu dissati. ‘‘Kiṁ panāyasmā",
  "atk-s0201a1:491_2": "devānamindo kammaṁ katvā imaṁ ṭhānaṁ patto’’tiādīsu hi issariye dissati. ‘‘Ṭhānakusalo",
  "atk-s0201a1:491_3": "hoti akkhaṇavedhī’’tiādīsu ṭhitiyaṁ. ‘‘Ṭhānasovetaṁ tathāgataṁ paṭibhātī’’tiādīsu",
  "atk-s0201a1:491_4": "(ma. ni. 2.87) khaṇe. ‘‘Ṭhānañca ṭhānato aṭṭhānañca aṭṭhānato’’tiādīsu (vibha. 809;",
  "atk-s0201a1:491_5": "ma. ni. 1.148) kāraṇe. Idha pana kāraṇeyeva. Kāraṇañhi yasmā tattha phalaṁ tiṭṭhati",
  "atk-s0201a1:491_6": "tadāyattavuttibhāvena, tasmā ṭhānanti vuccati.",
  "atk-s0201a1:492_0": "Iminā paṭhamena ṭhānena therā bhikkhū gārayhāti ettha gārayhāti garahitabbā. Therā",
  "atk-s0201a1:492_1": "nāma samānā araññavanapatthāni pantāni senāsanāni na upenti, gāmantasenāsanaṁ na",
  "atk-s0201a1:492_2": "muñcanti, saṅgaṇikārāmataṁ vaḍḍhentā viharanti, kāyavivekampi na paripūrenti, navamajjhimakāle",
  "atk-s0201a1:492_3": "kīdisā ahesunti evaṁ ninditabbā honti, imaṁ nindaṁ āvuso labhantīti dasseti. Dutiyena",
  "atk-s0201a1:492_4": "ṭhānenāti etthāpi ime nāma āvuso therāpi samānā yesaṁ dhammānaṁ satthā pahānamāha,",
  "atk-s0201a1:492_5": "te lobhādidhamme na jahanti, accharāsaṅghātamattampi ekamantaṁ nisīditvā cittekaggataṁ",
  "atk-s0201a1:492_6": "na labhanti, navamajjhimakāle kīdisā ahesunti evaṁ ninditabbā honti, imaṁ nindaṁ",
  "atk-s0201a1:492_7": "āvuso labhantīti dassetīti evaṁ yojanā kātabbā. Tatiyena ṭhānenāti etthāpi ime nāmāvuso,",
  "atk-s0201a1:492_8": "therāpi samānā itarītarena na yāpenti, cīvarapattasenāsanapūtikāyamaṇḍanānuyogamanuyuttā",
  "atk-s0201a1:492_9": "viharanti upadhivivekaṁ apūrayamānā, navamajjhimakāle kīdisā ahesunti evaṁ ninditabbā",
  "atk-s0201a1:492_10": "honti, imaṁ nindaṁ, āvuso, labhantīti dassetīti evaṁ yojanā veditabbā. Esa nayo majjhimanavavāresu.",
  "atk-s0201a1:493_0": "Ayaṁ pana viseso. Majjhimāti pañcavasse upādāya yāva nava vassā vuccanti. Navāti",
  "atk-s0201a1:493_1": "ūnapañcavassā vuccanti. Yathā ca tattha navamajjhimakāle kīdisā ahesunti vuttaṁ,",
  "atk-s0201a1:493_2": "evamidha navakāle kīdisā ahesuṁ, therakāle kīdisā bhavissanti, majjhimatherakāle",
  "atk-s0201a1:493_3": "kīdisā bhavissantīti vatvā yojetabbaṁ.",
  "atk-s0201a1:494_0": "32. Imasmiñca kaṇhapakkhe vuttapaccanīkanayena sukkapakkhe attho veditabbo. Ayaṁ",
  "atk-s0201a1:494_1": "panettha saṅkhepo. Ime vata therāpi samānā yojanaparamparāya araññavanapatthāni pantāni",
  "atk-s0201a1:494_2": "senāsanāni sevanti, gāmantasenāsanaṁ upagantuṁ yuttakālepi na upagacchanti, evaṁ",
  "atk-s0201a1:494_3": "jiṇṇasarīrāpi āraddhavīriyā paccayadāyakānaṁ pasādaṁ janenti, navamajjhimakāle kīdisā",
  "atk-s0201a1:494_4": "ahesunti iminā paṭhamena ṭhānena therā pāsaṁsā bhavanti, pasaṁsaṁ labhanti. Lobhādayo",
  "atk-s0201a1:494_5": "pahāya cittavivekaṁ pūrenti, ayampi mahāthero saddhivihārikaantevāsikaparivārito",
  "atk-s0201a1:494_6": "hutvā nisīdituṁ yuttakālepi īdisepi vaye vattamāne bhattakiccaṁ katvā paviṭṭho sāyaṁ",
  "atk-s0201a1:494_7": "nikkhamati, sāyaṁ paviṭṭho pāto nikkhamati, kasiṇaparikammaṁ karoti, samāpattiyo",
  "atk-s0201a1:494_8": "nibbatteti, maggaphalāni adhigacchati, sabbathāpi cittavivekaṁ pūretīti iminā dutiyena",
  "atk-s0201a1:494_9": "ṭhānena therā bhikkhū pāsaṁsā bhavanti, pasaṁsaṁ labhanti. Yasmiṁ kāle therassa paṭṭadukūlakoseyyādīni",
  "atk-s0201a1:494_10": "sukhasamphassāni lahucīvarādīni yuttāni, tasmimpi nāma kāle ayaṁ mahāthero paṁsukūlāni",
  "atk-s0201a1:494_11": "dhāreti, asithilaṁ sāsanaṁ gahetvā vigatanīvaraṇo phalasamāpattiṁ appetvā upadhivivekaṁ",
  "atk-s0201a1:494_12": "paripūrayamāno viharati, navamajjhimakāle kīdiso ahosīti iminā tatiyena ṭhānena therā",
  "atk-s0201a1:494_13": "pāsaṁsā bhavanti, pasaṁsaṁ labhantīti. Esa nayo majjhimanavavāresu.",
  "atk-s0201a1:495_0": "33.Tatrāvusoti ko anusandhi, evaṁ navahākārehi āmisadāyādapaṭipadaṁ garahanto, navahi",
  "atk-s0201a1:495_1": "dhammadāyādapaṭipadaṁ thomento, aṭṭhārasahākārehi desanaṁ niṭṭhāpetvā, ye te ‘‘yesañca",
  "atk-s0201a1:495_2": "dhammānaṁ satthā pahānamāha, te ca dhamme na pajahantī’’ti evaṁ pahātabbadhammā vuttā.",
  "atk-s0201a1:495_3": "Te sarūpato ‘‘ime te’’ti dassetumidaṁ ‘‘tatrāvuso, lobho cā’’tiādimāha, ayaṁ anusandhi.",
  "atk-s0201a1:496": "Apica heṭṭhā pariyāyeneva dhammo kathito. Āmisaṁ pana pariyāyenapi nippariyāyenapi kathitaṁ. Idāni nippariyāyadhammaṁ lokuttaramaggaṁ kathetumidamāha. Ayaṁ pettha anusandhi.",
  "atk-s0201a1:497_0": "Tattha tatrāti atītadesanānidassanaṁ, ‘‘satthu pavivittassa viharato sāvakā vivekaṁ",
  "atk-s0201a1:497_1": "nānusikkhantī’’tiādinā nayena vuttadesanāyanti vuttaṁ hoti. Lobho ca pāpako, doso",
  "atk-s0201a1:497_2": "ca pāpakoti ime dve dhammā pāpakā lāmakā, ime pahātabbāti dasseti. Tattha lubbhanalakkhaṇo",
  "atk-s0201a1:497_3": "lobho. Dussanalakkhaṇo doso. Tesu lobho āmisadāyādassa paccayānaṁ lābhe hoti, doso",
  "atk-s0201a1:497_4": "alābhe. Lobhena aladdhaṁ pattheti, dosena alabhanto vighātavā hoti. Lobho ca deyyadhamme",
  "atk-s0201a1:497_5": "hoti, doso adāyake vā amanuññadāyake vā. Lobhena navataṇhāmūlake dhamme paripūreti,",
  "atk-s0201a1:497_6": "dosena pañca macchariyāni.",
  "atk-s0201a1:498_0": "Idāni tesaṁ pahānūpāyaṁ dassento lobhassa ca pahānāyātiādimāha. Tassattho, tassa",
  "atk-s0201a1:498_1": "pana pāpakassa lobhassa ca dosassa ca pahānāya. Atthi majjhimā paṭipadāti maggaṁ",
  "atk-s0201a1:498_2": "sandhāya idaṁ vuttaṁ. Maggo hi lobho eko anto, doso eko antoti ete dve ante na upeti,",
  "atk-s0201a1:498_3": "na upagacchati, vimutto etehi antehi, tasmā ‘‘majjhimā paṭipadā’’ti vuccati. Etesaṁ",
  "atk-s0201a1:498_4": "majjhe bhavattā ‘‘majjhimā, paṭipajjitabbato ca paṭipadāti. Tathā kāmasukhallikānuyogo",
  "atk-s0201a1:498_5": "eko anto, attakilamathānuyogo eko anto, sassataṁ eko anto, ucchedo eko antoti purimanayeneva vitthāretabbaṁ.",
  "atk-s0201a1:499_0": "Cakkhukaraṇītiādīhi pana tameva paṭipadaṁ thometi. Sā hi saccānaṁ dassanāya saṁvattati",
  "atk-s0201a1:499_1": "dassanapariṇāyakaṭṭhenāti cakkhukaraṇī. Saccānaṁ ñāṇāya saṁvattati viditakaraṇaṭṭhenāti",
  "atk-s0201a1:499_2": "ñāṇakaraṇī. Rāgādīnañca vūpasamanato upasamāya saṁvattati. Catunnampi saccānaṁ abhiññeyyabhāvadassanato",
  "atk-s0201a1:499_3": "abhiññāya saṁvattati. Sambodhoti maggo, tassatthāya saṁvattanato sambodhāya saṁvattati.",
  "atk-s0201a1:499_4": "Maggoyeva hi maggatthāya saṁvattati maggena kātabbakiccakaraṇato. Nibbānaṁ nāma appaccayaṁ",
  "atk-s0201a1:499_5": "tassa pana sacchikiriyāya paccakkhakammāya saṁvattanato nibbānāya saṁvattatīti vuccati.",
  "atk-s0201a1:499_6": "Ayamettha sāro. Ito aññathā vaṇṇanā papañcā.",
  "atk-s0201a1:500": "Idāni taṁ majjhimaṁ paṭipadaṁ sarūpato dassetukāmo ‘‘katamā ca sā’’ti pucchitvā ‘‘ayamevā’’tiādinā nayena vissajjeti.",
  "atk-s0201a1:501_0": "Tattha ayamevāti avadhāraṇavacanaṁ, aññamaggappaṭisedhanatthaṁ, buddhapaccekabuddhabuddhasāvakānaṁ",
  "atk-s0201a1:501_1": "sādhāraṇabhāvadassanatthañca. Vuttañcetaṁ ‘‘eseva maggo natthañño dassanassa visuddhiyā’’ti",
  "atk-s0201a1:501_2": "(dha. pa. 274). Svāyaṁ kilesānaṁ ārakattāpi ariyo. Aripahānāya saṁvattatītipi ariyena",
  "atk-s0201a1:501_3": "desitotipi ariyabhāvappaṭilābhāya saṁvattatītipi ariyo. Aṭṭhahi aṅgehi upetattā aṭṭhaṅgiko,",
  "atk-s0201a1:501_4": "na ca aṅgavinimutto pañcaṅgikatūriyādīni viya. Kilese mārento gacchati, maggati vā",
  "atk-s0201a1:501_5": "nibbānaṁ, maggīyati vā nibbānatthikehi, gammati vā tehi paṭipajjīyatīti maggo. Seyyathidanti",
  "atk-s0201a1:501_6": "nipāto, tassa katamo so iti ceti attho, katamāni vā tāni aṭṭhaṅgānīti. Ekamekañhi",
  "atk-s0201a1:501_7": "aṅgaṁ maggoyeva. Yathāha ‘‘sammādiṭṭhi maggo ceva hetu cā’’ti (dha. sa. 1039). Porāṇāpi",
  "atk-s0201a1:501_8": "bhaṇanti – ‘‘dassanamaggo sammādiṭṭhi, abhiniropanamaggo sammāsaṅkappo…pe… avikkhepamaggo sammāsamādhī’’ti.",
  "atk-s0201a1:502_0": "Sammādiṭṭhādīsu cetesu sammā dassanalakkhaṇā sammādiṭṭhi. Sammā abhiniropanalakkhaṇo",
  "atk-s0201a1:502_1": "sammāsaṅkappo. Sammā pariggahalakkhaṇā sammāvācā. Sammā samuṭṭhānalakkhaṇo sammākammanto.",
  "atk-s0201a1:502_2": "Sammā vodānalakkhaṇo sammāājīvo. Sammā paggahalakkhaṇo sammāvāyāmo. Sammā upaṭṭhānalakkhaṇā",
  "atk-s0201a1:502_3": "sammāsati. Sammā samādhānalakkhaṇo sammāsamādhi. Nibbacanampi nesaṁ sammā passatīti",
  "atk-s0201a1:502_4": "sammādiṭṭhīti eteneva nayena veditabbaṁ.",
  "atk-s0201a1:503_0": "Tattha sammādiṭṭhi uppajjamānā micchādiṭṭhiṁ tappaccanīyakilese ca avijjañca pajahati,",
  "atk-s0201a1:503_1": "nibbānañca ārammaṇaṁ karoti, sampayuttadhamme ca passati, te ca kho asammohato, no",
  "atk-s0201a1:503_2": "ārammaṇato, tasmā ‘‘sammādiṭṭhī’’ti vuccati.",
  "atk-s0201a1:504": "Sammāsaṅkappo micchāsaṅkappaṁ tappaccanīyakilese ca pajahati, nibbānañca ārammaṇaṁ karoti, sampayuttadhamme ca sammā abhiniropeti, tasmā ‘‘sammāsaṅkappo’’ti vuccati.",
  "atk-s0201a1:505": "Sammāvācā micchāvācaṁ tappaccanīyakilese ca pajahati, nibbānañca ārammaṇaṁ karoti, sampayuttadhamme ca sammā pariggaṇhāti, tasmā ‘‘sammāvācā’’ti vuccati.",
  "atk-s0201a1:506": "Sammākammanto micchākammantaṁ tappaccanīyakilese ca pajahati, nibbānañca ārammaṇaṁ karoti, sampayuttadhamme ca sammā samuṭṭhāpeti, tasmā ‘‘sammākammanto’’ti vuccati.",
  "atk-s0201a1:507": "Sammāājīvo micchāājīvaṁ tappaccanīyakilese ca pajahati, nibbānañca ārammaṇaṁ karoti, sampayuttadhamme ca sammā vodāpeti, tasmā ‘‘sammāājīvo’’ti vuccati.",
  "atk-s0201a1:508": "Sammāvāyāmo micchāvāyāmaṁ tappaccanīyakilese ca kosajjañca pajahati, nibbānañca ārammaṇaṁ karoti, sampayuttadhamme ca sammā paggaṇhāti, tasmā ‘‘sammāvāyāmo’’ti vuccati.",
  "atk-s0201a1:509": "Sammāsati micchāsatiṁ tappaccanīyakilese ca pajahati, nibbānañca ārammaṇaṁ karoti, sampayuttadhamme ca sammā upaṭṭhāpeti, tasmā ‘‘sammāsatī’’ti vuccati.",
  "atk-s0201a1:510": "Sammāsamādhi micchāsamādhiṁ tappaccanīyakilese ca uddhaccañca pajahati, nibbānañca ārammaṇaṁ karoti, sampayuttadhamme ca sammā samādhiyati, tasmā ‘‘sammāsamādhī’’ti vuccati.",
  "atk-s0201a1:511_0": "Idāni ayaṁ kho sā, āvusoti tameva paṭipadaṁ nigamento āha. Tassattho, yvāyaṁ cattāropi",
  "atk-s0201a1:511_1": "lokuttaramagge ekato katvā kathito ‘‘aṭṭhaṅgiko maggo’’, ayaṁ kho sā, āvuso…pe… nibbānāya saṁvattatīti.",
  "atk-s0201a1:512_0": "Evaṁ pahātabbadhammesu lobhadose tappahānupāyañca dassetvā idāni aññepi pahātabbadhamme",
  "atk-s0201a1:512_1": "tesaṁ pahānupāyañca dassento tatrāvuso, kodho cātiādimāha. Tattha kujjhanalakkhaṇo",
  "atk-s0201a1:512_2": "kodho, caṇḍikkalakkhaṇo vā, āghātakaraṇaraso, dussanapaccupaṭṭhāno. Upanandhanalakkhaṇo",
  "atk-s0201a1:512_3": "upanāho, vera appaṭinissajjanaraso, kodhānupabandhabhāvapaccupaṭṭhāno. Vuttañcetaṁ",
  "atk-s0201a1:512_4": "– ‘‘pubbakāle kodho, aparakāle upanāho’’tiādi (vibha. 891).",
  "atk-s0201a1:513_0": "Paraguṇamakkhanalakkhaṇo makkho, tesaṁ vināsanaraso, tadavacchādanapaccupaṭṭhāno.",
  "atk-s0201a1:513_1": "Yugaggāhalakkhaṇo paḷāso, paraguṇehi attano guṇānaṁ samīkaraṇaraso, paresaṁ guṇappamāṇena",
  "atk-s0201a1:513_2": "upaṭṭhānapaccupaṭṭhāno.",
  "atk-s0201a1:514_0": "Parasampattikhīyanalakkhaṇā issā, tassā akkhamanalakkhaṇā vā, tattha anabhiratirasā,",
  "atk-s0201a1:514_1": "tato vimukhabhāvapaccupaṭṭhānā. Attano sampattinigūhanalakkhaṇaṁ maccheraṁ, attano",
  "atk-s0201a1:514_2": "sampattiyā parehi sādhāraṇabhāvaasukhāyanarasaṁ, saṅkocanapaccupaṭṭhānaṁ.",
  "atk-s0201a1:515_0": "Katapāpapaṭicchādanalakkhaṇā māyā, tassa nigūhanarasā, tadāvaraṇapaccupaṭṭhānā. Attano",
  "atk-s0201a1:515_1": "avijjamānaguṇapakāsanalakkhaṇaṁ sāṭheyyaṁ, tesaṁ samudāharaṇarasaṁ, sarīrākārehipi",
  "atk-s0201a1:515_2": "tesaṁ vibhūtakaraṇapaccupaṭṭhānaṁ.",
  "atk-s0201a1:516": "Cittassa uddhumātabhāvalakkhaṇo thambho, appatissayavuttiraso, amaddavatāpaccupaṭṭhāno. Karaṇuttariyalakkhaṇo sārambho, vipaccanīkatāraso, agāravapaccupaṭṭhāno.",
  "atk-s0201a1:517": "Uṇṇatilakkhaṇo māno, ahaṁkāraraso, uddhumātabhāvapaccupaṭṭhāno. Abbhuṇṇatilakkhaṇo atimāno, ativiya ahaṅkāraraso. Accuddhumātabhāvapaccupaṭṭhāno.",
  "atk-s0201a1:518_0": "Mattabhāvalakkhaṇo mado, madaggāhaṇaraso, ummādapaccupaṭṭhāno. Pañcasu kāmaguṇesu",
  "atk-s0201a1:518_1": "cittavossaggalakkhaṇo pamādo, vossaggānuppadānaraso, sativippavāsapaccupaṭṭhānoti",
  "atk-s0201a1:518_2": "evaṁ imesaṁ dhammānaṁ lakkhaṇādīni veditabbāni. Ayamettha saṅkhepo, vitthāro pana",
  "atk-s0201a1:518_3": "‘‘tattha katamo kodho’’tiādinā vibhaṅge (vibha. 891) vuttanayeneva veditabbo.",
  "atk-s0201a1:519_0": "Visesato cettha āmisadāyādo attanā alabhanto aññassa lābhino kujjhati, tassa sakiṁ",
  "atk-s0201a1:519_1": "uppanno kodho kodhoyeva, tatuttari upanāho. So evaṁ kuddho upanayhanto ca santepi",
  "atk-s0201a1:519_2": "aññassa lābhino guṇe makkheti, ahampi tādisoti ca yugaggāhaṁ gaṇhāti, ayamassa makkho",
  "atk-s0201a1:519_3": "ca paḷāso ca, evaṁ makkhī paḷāsī tassa lābhasakkārādīsu kiṁ imassa imināti issati",
  "atk-s0201a1:519_4": "padussati, ayamassa issā. Sace panassa kāci sampatti hoti, tassā tena sādhāraṇabhāvaṁ",
  "atk-s0201a1:519_5": "na sahati, idamassa maccheraṁ. Lābhahetu kho pana attano santepi dose paṭicchādeti,",
  "atk-s0201a1:519_6": "ayamassa māyā. Asantepi guṇe pakāseti. Idamassa sāṭheyyaṁ. So evaṁ paṭipanno sace",
  "atk-s0201a1:519_7": "yathādhippāyaṁ lābhaṁ labhati, tena thaddho hoti amuducitto, nayidaṁ evaṁ kātabbanti",
  "atk-s0201a1:519_8": "ovadituṁ asakkuṇeyyo, ayamassa thambho. Sace pana naṁ koci kiñci vadati ‘‘nayidaṁ",
  "atk-s0201a1:519_9": "evaṁ kātabba’’nti, tena sāraddhacitto hoti bhākuṭikamukho ‘‘ko me tva’’nti pasayha",
  "atk-s0201a1:519_10": "bhāṇī, ayamassa sārambho. Tato thambhena ‘‘ahameva seyyo’’ti attānaṁ maññanto mānī",
  "atk-s0201a1:519_11": "hoti. Sārambhena ‘‘ke ime’’ti pare atimaññanto atimānī, ayamassa māno ca atimāno",
  "atk-s0201a1:519_12": "ca. So tehi mānātimānehi jātimadādianekarūpaṁ madaṁ janeti. Matto samāno kāmaguṇādibhedesu",
  "atk-s0201a1:519_13": "vatthūsu pamajjati, ayamassa mado ca pamādo cāti.",
  "atk-s0201a1:520": "Evaṁ āmisadāyādo aparimutto hoti imehi pāpakehi dhammehi aññehi ca evarūpehi. Evaṁ tāvettha pahātabbadhammā veditabbā. Pahānupāyo pāṭhato ca atthato ca sabbattha nibbisesoyeva.",
  "atk-s0201a1:521_0": "Ñāṇaparicayapāṭavatthaṁ panettha ayaṁ bhedo ca kamo ca bhāvanānayo ca veditabbo.",
  "atk-s0201a1:521_1": "Tattha bhedo tāva, ayañhi majjhimā paṭipadā kadāci ariyo aṭṭhaṅgiko maggo hoti, kadāci",
  "atk-s0201a1:521_2": "sattaṅgiko. Ayañhi lokuttarapaṭhamajjhānavasena uppajjamāno aṭṭhaṅgiko maggo hoti,",
  "atk-s0201a1:521_3": "avasesajjhānavasena sattaṅgiko. Ukkaṭṭhaniddesato panidha aṭṭhaṅgikoti vutto. Ito",
  "atk-s0201a1:521_4": "parañhi maggaṅgaṁ natthi. Evaṁ tāvettha bhedo veditabbo.",
  "atk-s0201a1:522_0": "Yasmā pana sabbakusalānaṁ sammādiṭṭhi seṭṭhā, yathāha ‘‘paññā hi seṭṭhā kusalā vadantī’’ti",
  "atk-s0201a1:522_1": "(jā. 2.17.81). Kusalavāre ca pubbaṅgamā, yathāha ‘‘kathañca, bhikkhave, sammādiṭṭhi",
  "atk-s0201a1:522_2": "pubbaṅgamā hoti, sammādiṭṭhiṁ sammādiṭṭhīti pajānāti, micchādiṭṭhiṁ micchādiṭṭhīti",
  "atk-s0201a1:522_3": "pajānātī’’ti (ma. ni. 3.136) vitthāro. Yathā cāha ‘‘vijjā ca kho, bhikkhave, pubbaṅgamā",
  "atk-s0201a1:522_4": "kusalānaṁ dhammānaṁ samāpattiyā’’ti. Tappabhavābhinibbattāni sesaṅgāni, yathāha ‘‘sammādiṭṭhissa",
  "atk-s0201a1:522_5": "sammāsaṅkappo pahoti…pe… sammāsatissa sammāsamādhi pahotī’’ti (ma. ni. 3.141). Tasmā",
  "atk-s0201a1:522_6": "iminā kamena etāni aṅgāni vuttānīti evamettha kamo veditabbo.",
  "atk-s0201a1:523_0": "Bhāvanānayoti koci samathapubbaṅgamaṁ vipassanaṁ bhāveti, koci vipassanāpubbaṅgamaṁ",
  "atk-s0201a1:523_1": "samathaṁ. Kathaṁ? Idhekacco paṭhamaṁ upacārasamādhiṁ vā appanāsamādhiṁ vā uppādeti,",
  "atk-s0201a1:523_2": "ayaṁ samatho; so tañca taṁsampayutte ca dhamme aniccādīhi vipassati, ayaṁ vipassanā.",
  "atk-s0201a1:523_3": "Iti paṭhamaṁ samatho, pacchā vipassanā. Tena vuccati ‘‘samathapubbaṅgamaṁ vipassanaṁ",
  "atk-s0201a1:523_4": "bhāvetī’’ti. Tassa samathapubbaṅgamaṁ vipassanaṁ bhāvayato maggo sañjāyati, so taṁ",
  "atk-s0201a1:523_5": "maggaṁ āsevati bhāveti bahulīkaroti, tassa taṁ maggaṁ āsevato bhāvayato bahulīkaroto",
  "atk-s0201a1:523_6": "saṁyojanāni pahīyanti, anusayā byantīhonti, evaṁ samathapubbaṅgamaṁ vipassanaṁ bhāveti.",
  "atk-s0201a1:524_0": "Idha panekacco vuttappakāraṁ samathaṁ anuppādetvāva pañcupādānakkhandhe aniccādīhi",
  "atk-s0201a1:524_1": "vipassati, ayaṁ vipassanā. Tassa vipassanāpāripūriyā tattha jātānaṁ dhammānaṁ vossaggārammaṇato",
  "atk-s0201a1:524_2": "uppajjati cittassa ekaggatā, ayaṁ samatho. Iti paṭhamaṁ vipassanā pacchā samatho.",
  "atk-s0201a1:524_3": "Tena vuccati ‘‘vipassanāpubbaṅgamaṁ samathaṁ bhāvetī’’ti. Tassa vipassanāpubbaṅgamaṁ",
  "atk-s0201a1:524_4": "samathaṁ bhāvayato maggo sañjāyati, so taṁ maggaṁ āsevati…pe… bahulīkaroti, tassa",
  "atk-s0201a1:524_5": "taṁ maggaṁ āsevato…pe… anusayā byantīhonti (a. ni. 4.170; paṭi. ma. 2.1), evaṁ vipassanāpubbaṅgamaṁ samathaṁ bhāveti.",
  "atk-s0201a1:525_0": "Samathapubbaṅgamaṁ pana vipassanaṁ bhāvayatopi vipassanāpubbaṅgamaṁ samathaṁ bhāvayatopi",
  "atk-s0201a1:525_1": "lokuttaramaggakkhaṇe samathavipassanā yuganaddhāva honti. Evamettha bhāvanānayo veditabboti.",
  "atk-s0201a1:526": "Papañcasūdaniyā majjhimanikāyaṭṭhakathāya",
  "atk-s0201a1:527": "Dhammadāyādasuttavaṇṇanā niṭṭhitā.",
  "atk-s0201a1:528": "4. Bhayabheravasuttavaṇṇanā",
  "atk-s0201a1:529_0": "34.Evaṁme sutanti bhayabheravasuttaṁ. Tatrāyaṁ apubbapadavaṇṇanā – athāti avicchedanatthe",
  "atk-s0201a1:529_1": "nipāto. Khoti avadhāraṇatthe, bhagavato sāvatthiyaṁ vihāre avicchinneyevāti vuttaṁ",
  "atk-s0201a1:529_2": "hoti. Jāṇussoṇīti netaṁ tassa mātāpitūhi katanāmaṁ, apica kho ṭhānantarapaṭilābhaladdhaṁ.",
  "atk-s0201a1:529_3": "Jāṇussoṇiṭṭhānaṁ kira nāmetaṁ purohitaṭṭhānaṁ, taṁ tassa raññā dinnaṁ, tasmā ‘‘jānussoṇī’’ti",
  "atk-s0201a1:529_4": "vuccati. Brahmaṁ aṇatīti brāhmaṇo, mante sajjhāyatīti attho. Idameva hi jātibrāhmaṇānaṁ",
  "atk-s0201a1:529_5": "niruttivacanaṁ. Ariyā pana bāhitapāpattā brāhmaṇāti vuccanti.",
  "atk-s0201a1:530_0": "Yenabhagavā tenupasaṅkamīti yenāti bhummatthe karaṇavacanaṁ, tasmā yattha bhagavā,",
  "atk-s0201a1:530_1": "tattha upasaṅkamīti evamettha attho daṭṭhabbo. Yena vā kāraṇena bhagavā devamanussehi",
  "atk-s0201a1:530_2": "upasaṅkamitabbo, tena kāraṇena upasaṅkamīti evamettha attho daṭṭhabbo. Kena ca kāraṇena",
  "atk-s0201a1:530_3": "bhagavā upasaṅkamitabbo? Nānappakāraguṇavisesādhigamādhippāyena, sāduphalūpabhogādhippāyena",
  "atk-s0201a1:530_4": "dijagaṇehi niccaphalitamahārukkho viya.",
  "atk-s0201a1:531_0": "Upasaṅkamīti ca gatoti vuttaṁ hoti. Upasaṅkamitvāti upasaṅkamanapariyosānadīpanaṁ.",
  "atk-s0201a1:531_1": "Atha vā evaṁ gato tato āsannataraṁ ṭhānaṁ bhagavato samīpasaṅkhātaṁ gantvātipi vuttaṁ",
  "atk-s0201a1:531_2": "hoti. Bhagavatā saddhiṁ sammodīti yathā khamanīyādīni pucchanto bhagavā tena, evaṁ",
  "atk-s0201a1:531_3": "sopi bhagavatā saddhiṁ samappavattamodo ahosi, sītodakaṁ viya uṇhodakena sammoditaṁ",
  "atk-s0201a1:531_4": "ekībhāvaṁ agamāsi. Yāya ca ‘‘kacci te, bho gotama, khamanīyaṁ, kacci yāpanīyaṁ, kacci",
  "atk-s0201a1:531_5": "bhoto gotamassa gotamasāvakānañca appābādhaṁ appātaṅkaṁ lahuṭṭhānaṁ balaṁ phāsuvihāro’’tiādikāya",
  "atk-s0201a1:531_6": "kathāya sammodi, taṁ pītipāmojjasaṅkhātasammodajananato sammodituṁ yuttabhāvato ca",
  "atk-s0201a1:531_7": "sammodanīyaṁ, atthabyañjanamadhuratāya sucirampi kālaṁ sāretuṁ nirantaraṁ pavattetuṁ",
  "atk-s0201a1:531_8": "araharūpato saritabbabhāvato ca sārāṇīyaṁ. Suyyamānasukhato ca sammodanīyaṁ, anussariyamānasukhato",
  "atk-s0201a1:531_9": "ca sāraṇīyaṁ. Tathā byañjanaparisuddhatāya sammodanīyaṁ, atthaparisuddhatāya sāraṇīyanti",
  "atk-s0201a1:531_10": "evaṁ anekehi pariyāyehi sammodanīyaṁ kathaṁ sāraṇīyaṁ vītisāretvā pariyosāpetvā niṭṭhāpetvā",
  "atk-s0201a1:531_11": "yenatthena āgato, taṁ pucchitukāmo ekamantaṁ nisīdi.",
  "atk-s0201a1:532_0": "Ekamantanti bhāvanapuṁsakaniddeso, ‘‘visamaṁ candimasūriyā parivattantī’’tiādīsu",
  "atk-s0201a1:532_1": "(a. ni. 4.70) viya. Tasmā yathā nisinno ekamantaṁ nisinno hoti, tathā nisīdīti evamettha",
  "atk-s0201a1:532_2": "attho daṭṭhabbo. Bhummatthe vā etaṁ upayogavacanaṁ. Nisīdīti upāvisi. Paṇḍitā hi",
  "atk-s0201a1:532_3": "purisā garuṭṭhāniyaṁ upasaṅkamitvā āsanakusalatāya ekamantaṁ nisīdanti, ayañca nesaṁ",
  "atk-s0201a1:532_4": "aññataro, tasmā ekamantaṁ nisīdi.",
  "atk-s0201a1:533_0": "Kathaṁ nisinno pana ekamantaṁ nisinno hotīti. Cha nisajjadose vajjetvā. Seyyathidaṁ,",
  "atk-s0201a1:533_1": "atidūraṁ accāsannaṁ uparivātaṁ unnatapadesaṁ atisammukhaṁ atipacchāti. Atidūre nisinno",
  "atk-s0201a1:533_2": "hi sace kathetukāmo hoti, uccāsaddena kathetabbaṁ hoti. Accāsanne nisinno saṅghaṭṭanaṁ",
  "atk-s0201a1:533_3": "karoti. Uparivāte nisinno sarīragandhena bādhati. Unnatappadese nisinno agāravaṁ",
  "atk-s0201a1:533_4": "pakāseti. Atisammukhā nisinno sace daṭṭhukāmo hoti, cakkhunā cakkhuṁ āhacca daṭṭhabbaṁ",
  "atk-s0201a1:533_5": "hoti. Atipacchā nisinno sace daṭṭhukāmo hoti, gīvaṁ pasāretvā daṭṭhabbaṁ hoti. Tasmā",
  "atk-s0201a1:533_6": "ayampi ete cha nisajjadose vajjetvā nisīdi, tena vuttaṁ ‘‘ekamantaṁ nisīdī’’ti.",
  "atk-s0201a1:534_0": "Yemeti ye ime. Kulaputtāti duvidhā kulaputtā jātikulaputtā ācārakulaputtā. Tattha",
  "atk-s0201a1:534_1": "‘‘tena kho pana samayena raṭṭhapālo nāma kulaputto tasmiṁyeva thullakoṭṭhike aggakulassa",
  "atk-s0201a1:534_2": "putto’’ti (ma. ni. 2.294) evaṁ āgatā uccākulappasutā jātikulaputtā nāma. ‘‘Ye te",
  "atk-s0201a1:534_3": "kulaputtā saddhā agārasmā anagāriyaṁ pabbajitā’’ti (ma. ni. 3.78) evaṁ āgatā pana",
  "atk-s0201a1:534_4": "yattha katthaci kule pasutāpi ācārasampannā ācārakulaputtā nāma. Idha pana dvīhipi",
  "atk-s0201a1:534_5": "kāraṇehi kulaputtāyeva.",
  "atk-s0201a1:535_0": "Saddhāti saddhāya. Agārasmāti agārato. Anagāriyanti pabbajjaṁ bhikkhubhāvañca. Pabbajjāpi",
  "atk-s0201a1:535_1": "hi natthettha agāriyanti anagāriyā, agārassa hitaṁ kasigorakkhādikammamettha natthīti",
  "atk-s0201a1:535_2": "attho. Bhikkhupi natthetassa agāranti anagāro, anagārassa bhāvo anagāriyaṁ. Pabbajitāti",
  "atk-s0201a1:535_3": "upagatā, evaṁ sabbathāpi anagāriyasaṅkhātaṁ pabbajjaṁ bhikkhubhāvaṁ vā upagatāti",
  "atk-s0201a1:535_4": "vuttaṁ hoti. Pubbaṅgamoti purato gāmī nāyako. Bahukāroti hitakiriyāya bahūpakāro.",
  "atk-s0201a1:535_5": "Bhavaṁ tesaṁ gotamo samādapetāti te kulaputte bhavaṁ gotamo adhisīlādīni gāhetā sikkhāpetā.",
  "atk-s0201a1:535_6": "Sā janatāti so janasamūho. Diṭṭhānugatiṁ āpajjatīti dassanānugatiṁ paṭipajjati, yandiṭṭhiko",
  "atk-s0201a1:535_7": "bhavaṁ gotamo yaṁkhantiko yaṁruciko, tepi tandiṭṭhikā honti taṁkhantikā taṁrucikāti attho.",
  "atk-s0201a1:536_0": "Kasmā panāyaṁ evamāhāti? Esa kira pubbe aneke kulaputte agāramajjhe vasante devaputte",
  "atk-s0201a1:536_1": "viya pañcahi kāmaguṇehi paricāriyamāne anto ca bahi ca susaṁvihitārakkhe disvā, te",
  "atk-s0201a1:536_2": "aparena samayena bhagavato madhurarasaṁ dhammadesanaṁ sutvā saddhāya gharā nikkhamma",
  "atk-s0201a1:536_3": "pabbajitvā ghāsacchādanaparamatāya santuṭṭhe āraññakesu senāsanesu kenaci arakkhiyamānepi",
  "atk-s0201a1:536_4": "anussaṅkitāparisaṅkite haṭṭhapahaṭṭhe udaggudagge addasa, disvā ca imesaṁ kulaputtānaṁ",
  "atk-s0201a1:536_5": "‘‘ayaṁ phāsuvihāro kaṁ nissāya uppanno’’ti cintento ‘‘samaṇaṁ gotama’’nti bhagavati",
  "atk-s0201a1:536_6": "pasādaṁ alattha. So taṁ pasādaṁ nivedetuṁ bhagavato santikaṁ āgato, tasmā evamāha.",
  "atk-s0201a1:537_0": "Athassa bhagavā taṁ vacanaṁ sampaṭicchanto abbhanumodanto ca evametaṁ brāhmaṇātiādimāha.",
  "atk-s0201a1:537_1": "Vacanasampaṭicchanānumodanatthoyeva hi ettha ayaṁ evanti nipāto. Mamaṁ uddissāti",
  "atk-s0201a1:537_2": "maṁ uddissa. Saddhāti saddhāyeva. Na iṇaṭṭhā na bhayaṭṭātiādīni sandhāyāha. Īdisānaṁyeva",
  "atk-s0201a1:537_3": "hi bhagavā pubbaṅgamo, na itaresaṁ. Durabhisambhavāni hīti sambhavituṁ dukkhāni dussahāni,",
  "atk-s0201a1:537_4": "na sakkā appesakkhehi ajjhogāhitunti vuttaṁ hoti. Araññavanapatthānīti araññāni ca",
  "atk-s0201a1:537_5": "vanapatthāni ca. Tattha kiñcāpi abhidhamme nippariyāyena, ‘‘nikkhamitvā bahi indakhilā",
  "atk-s0201a1:537_6": "sabbametaṁ arañña’’nti vuttaṁ, tathāpi yantaṁ ‘‘pañcadhanusatikaṁ pacchima’’nti āraññikaṅganipphādakaṁ",
  "atk-s0201a1:537_7": "senāsanaṁ vuttaṁ, tadeva adhippetanti veditabbaṁ.",
  "atk-s0201a1:538_0": "Vanapatthanti gāmantaṁ atikkamitvā manussānaṁ anupacāraṭṭhānaṁ, yattha na kasīyati",
  "atk-s0201a1:538_1": "na vapīyati. Vuttampi cetaṁ ‘‘vanapatthanti dūrānametaṁ senāsanānaṁ adhivacanaṁ,",
  "atk-s0201a1:538_2": "vanapatthanti vanasaṇḍānametaṁ senāsanānaṁ, vanapatthanti bhiṁsanakānametaṁ, vanapatthanti",
  "atk-s0201a1:538_3": "salomahaṁsānametaṁ, vanapatthanti pariyantānametaṁ, vanapatthanti na manussūpacārānametaṁ",
  "atk-s0201a1:538_4": "senāsanānaṁ adhivacana’’nti. Ettha ca pariyantānanti imamekaṁ pariyāyaṁ ṭhapetvā",
  "atk-s0201a1:538_5": "sesapariyāyehi vanapatthāni veditabbānī. Pantānīti pariyantāni atidūrāni. Dukkaraṁ",
  "atk-s0201a1:538_6": "pavivekanti kāyavivekaṁ dukkaraṁ. Durabhiramanti abhiramituṁ na sukhaṁ. Ekatteti",
  "atk-s0201a1:538_7": "ekībhāve. Kiṁ dasseti? Kāyaviveke katepi tattha cittaṁ abhiramāpetuṁ dukkaraṁ. Dvayaṁdvayārāmo",
  "atk-s0201a1:538_8": "hi ayaṁ lokoti. Haranti maññeti haranti viya ghasanti viya. Manoti manaṁ. Samādhiṁ",
  "atk-s0201a1:538_9": "alabhamānassāti upacārasamādhiṁ vā appanāsamādhiṁ vā alabhantassa. Kiṁ dasseti? Īdisassa",
  "atk-s0201a1:538_10": "bhikkhuno tiṇapaṇṇamigādisaddehi vividhehi ca bhiṁsanakehi vanāni cittaṁ vikkhipanti",
  "atk-s0201a1:538_11": "maññeti, sabbaṁ brāhmaṇo saddhāpabbajitānaṁ kulaputtānaṁ araññavāse (vibha. 529) vimhito āha.",
  "atk-s0201a1:539": "Kāyakammantavārakathā",
  "atk-s0201a1:540_0": "35. Athassa bhagavā purimanayeneva ‘‘evametaṁ brāhmaṇā’’tiādīhi taṁ taṁ vacanaṁ sampaṭicchitvā",
  "atk-s0201a1:540_1": "abbhanumoditvā ca yasmā soḷasasu ṭhānesu ārammaṇapariggaharahitānaṁyeva tādisāni",
  "atk-s0201a1:540_2": "senāsanāni durabhisambhavāni, na tesu ārammaṇapariggāhayuttānaṁ, attanā ca bodhisatto",
  "atk-s0201a1:540_3": "samāno tādiso ahosi, tasmā attano tādisānaṁ senāsanānaṁ durabhisambhavataṁ dassetuṁ,",
  "atk-s0201a1:540_4": "mayhampi khotiādimāha.",
  "atk-s0201a1:541_0": "Tattha pubbeva sambodhāti sambodhato pubbeva, ariyamaggappattito aparabhāgeyevāti",
  "atk-s0201a1:541_1": "vuttaṁ hoti. Anabhisambuddhassāti appaṭividdhacatusaccassa. Bodhisattasseva satoti",
  "atk-s0201a1:541_2": "bujjhanakasattasseva sammāsambodhiṁ adhigantuṁ arahasattasseva sato, bodhiyā vā sattasseva",
  "atk-s0201a1:541_3": "laggasseva sato. Dīpaṅkarassa hi bhagavato pādamūle aṭṭhadhammasamodhānena abhinīhārasamiddhito",
  "atk-s0201a1:541_4": "pabhuti tathāgato bodhiyā satto laggo ‘‘pattabbā mayā esā’’ti tadadhigamāya parakkamaṁ",
  "atk-s0201a1:541_5": "amuñcantoyeva āgato, tasmā bodhisattoti vuccati. Tassa mayhanti tassa evaṁ bodhisattasseva",
  "atk-s0201a1:541_6": "sato mayhaṁ. Ye kho keci samaṇā vā brāhmaṇā vāti ye keci pabbajjūpagatā vā bhovādino vā.",
  "atk-s0201a1:542_0": "Aparisuddhakāyakammantāti aparisuddhena pāṇātipātādinā kāyakammantena samannāgatā.",
  "atk-s0201a1:542_1": "Aparisuddhakāyakammantasandosahetūti aparisuddhassa kāyakammantasaṅkhātassa attano",
  "atk-s0201a1:542_2": "dosassa hetu, aparisuddhakāyakammantakāraṇāti vuttaṁ hoti. Haveti ekaṁsavacane nipāto.",
  "atk-s0201a1:542_3": "Akusalanti sāvajjaṁ akkhemañca. Bhayabheravanti bhayañca bheravañca. Cittutrāsassa",
  "atk-s0201a1:542_4": "ca bhayānakārammaṇassa cetaṁ adhivacanaṁ. Tatra bhayaṁ sāvajjaṭṭhena akusalaṁ, bheravaṁ",
  "atk-s0201a1:542_5": "akkhemaṭṭhenāti veditabbaṁ. Avhāyantīti pakkosanti. Kathaṁ? Te hi pāṇātipātādīni",
  "atk-s0201a1:542_6": "katvā ‘‘mayaṁ ayuttamakamhā, sace no te jāneyyuṁ, yesaṁ aparajjhimhā, idāni anubandhitvā",
  "atk-s0201a1:542_7": "anayabyasanaṁ āpādeyyu’’nti araññaṁ pavisitvā gacchantare vā gumbantare vā nisīdanti.",
  "atk-s0201a1:542_8": "Te ‘‘appamattakampi tiṇasaddaṁ vā paṇṇasaddaṁ vā sutvā, idānimhā naṭṭhā’’ti tasanti",
  "atk-s0201a1:542_9": "vittasanti, āgantvā parehi parivāritā viya baddhā vadhitā viya ca honti. Evaṁ taṁ",
  "atk-s0201a1:542_10": "bhayabheravaṁ attani samāropanaṭṭhena avhāyanti pakkosanti.",
  "atk-s0201a1:543_0": "Nakho panāhaṁ…pe… paṭisevāmīti ahaṁ kho pana aparisuddhakāyakammanto hutvā araññavanapatthāni",
  "atk-s0201a1:543_1": "pantāni senāsanāni na paṭisevāmi. Ye hi voti ettha voti nipātamattaṁ. Ariyā vuccanti",
  "atk-s0201a1:543_2": "buddhā ca buddhasāvakā ca. Parisuddhakāyakammantāti īdisā hutvā. Tesamahaṁ aññataroti",
  "atk-s0201a1:543_3": "tesaṁ ahampi eko aññataro. Bodhisatto hi gahaṭṭhopi pabbajitopi parisuddhakāyakammantova",
  "atk-s0201a1:543_4": "hoti. Bhiyyoti atirekatthe nipāto. Pallomanti pannalomataṁ, khemaṁ sotthibhāvanti",
  "atk-s0201a1:543_5": "attho. Āpādinti āpajjiṁ, atirekaṁ sotthibhāvaṁ atirekena vā sotthibhāvamāpajjinti",
  "atk-s0201a1:543_6": "vuttaṁ hoti. Araññe vihārāyāti araññe vihāratthāya.",
  "atk-s0201a1:544": "Kāyakammantavārakathā niṭṭhitā.",
  "atk-s0201a1:545": "Vacīkammantavārādivaṇṇanā",
  "atk-s0201a1:546_0": "36. Esa nayo sabbattha. Ayaṁ pana viseso, vacīkammantavāre tāva aparisuddhavacīkammantāti",
  "atk-s0201a1:546_1": "aparisuddhena musāvādādinā vacīkammantena samannāgatā. Te kathaṁ bhayabheravaṁ avhāyanti?",
  "atk-s0201a1:546_2": "Te musāvādena parassa atthaṁ bhañjitvā, pisuṇavācāya mittabhedaṁ katvā pharusavācāya",
  "atk-s0201a1:546_3": "paresaṁ parisamajjhe mammāni tuditvā niratthakavācāya parasattānaṁ kammante nāsetvā",
  "atk-s0201a1:546_4": "‘‘mayaṁ ayuttamakamhā, sace no te jāneyyuṁ, yesaṁ aparajjhimhā, idāni anubandhitvā",
  "atk-s0201a1:546_5": "anayabyasanaṁ pāpeyyu’’nti araññaṁ pavisitvā gacchantare vā gumbantare vā nisīdanti.",
  "atk-s0201a1:546_6": "Te ‘‘appamattakampi tiṇasaddaṁ vā paṇṇasaddaṁ vā sutvā idānimhā naṭṭhā’’ti tasanti",
  "atk-s0201a1:546_7": "vittasanti āgantvā parehi parivāritā viya baddhā vadhitā viya ca honti. Evaṁ taṁ",
  "atk-s0201a1:546_8": "bhayabheravaṁ attani samāropanaṭṭhena avhāyanti, pakkosanti.",
  "atk-s0201a1:547_0": "Manokammantavāre aparisuddhamanokammantāti aparisuddhena abhijjhādinā manokammantena",
  "atk-s0201a1:547_1": "samannāgatā. Te kathaṁ bhayabheravaṁ avhāyanti? Te paresaṁ rakkhitagopitesu bhaṇḍesu",
  "atk-s0201a1:547_2": "abhijjhāvisamalobhaṁ uppādetvā parassa kujjhitvā parasatte micchādassanaṁ gāhāpetvā",
  "atk-s0201a1:547_3": "mayaṁ ayuttamakamhā…pe… attani samāropanaṭṭhena avhāyanti pakkosanti.",
  "atk-s0201a1:548_0": "Ājīvavāre aparisuddhājīvāti aparisuddhena vejjakammadūtakammavaḍḍhipayogādinā ekavīsatianesanabhedena",
  "atk-s0201a1:548_1": "ājīvena samannāgatā. Te kathaṁ bhayabheravaṁ avhāyanti? Te evaṁ jīvikaṁ kappetvā",
  "atk-s0201a1:548_2": "suṇanti – ‘‘sāsanasodhakā kira tepiṭakā bhikkhū sāsanaṁ sodhetuṁ nikkhantā, ajja",
  "atk-s0201a1:548_3": "vā sve vā idhāgamissantī’’ti araññaṁ pavisitvā gacchantare vā…pe… tasanti vittasanti.",
  "atk-s0201a1:548_4": "Te hi āgantvā parivāretvā gahitā viya odātavatthanivāsitā viya ca hontīti. Sesaṁ tādisameva.",
  "atk-s0201a1:549_0": "37. Ito paraṁ abhijjhālūtiādīsu kiñcāpi abhijjhābyāpādā manokammantena saṅgahitā",
  "atk-s0201a1:549_1": "tathāpi nīvaraṇavasena puna vuttāti veditabbā. Tattha abhijjhālūti parabhaṇḍādiabhijjhāyanasīlā.",
  "atk-s0201a1:549_2": "Kāmesu tibbasārāgāti vatthukāmesu bahalakilesarāgā, te kathaṁ bhayabheravaṁ avhāyanti?",
  "atk-s0201a1:549_3": "Te avavatthitārammaṇā honti, tesaṁ avavatthitārammaṇānaṁ araññe viharantānaṁ divā",
  "atk-s0201a1:549_4": "diṭṭhaṁ rattiṁ bhayabheravaṁ hutvā upaṭṭhāti – ‘‘te ākulacittā appamattakenapi tasanti",
  "atk-s0201a1:549_5": "vittasanti, rajjuṁ vā lataṁ vā disvā sappasaññino honti, khāṇuṁ disvā yakkhasaññino,",
  "atk-s0201a1:549_6": "thalaṁ vā pabbataṁ vā disvā hatthisaññino sappādīhi anayabyasanaṁ āpāditā viya hontī’’ti. Sesaṁ tādisameva.",
  "atk-s0201a1:550_0": "38.Byāpannacittāti pakatibhāvavijahanena vipannacittā. Kilesānugatañhi cittaṁ pakatibhāvaṁ",
  "atk-s0201a1:550_1": "vijahati, purāṇabhattabyañjanaṁ viya pūtikaṁ hoti. Paduṭṭhamanasaṅkappāti paduṭṭhacittasaṅkappā,",
  "atk-s0201a1:550_2": "abhadrakena paresaṁ anatthajanakena cittasaṅkappena samannāgatāti vuttaṁ hoti. Te",
  "atk-s0201a1:550_3": "kathaṁ bhayabheravaṁ avhāyanti? Bhayabheravāvhāyanaṁ ito pabhuti abhijjhāluvāre vuttanayeneva",
  "atk-s0201a1:550_4": "veditabbaṁ. Yattha pana viseso bhavissati, tattha vakkhāma. Na kho panāhaṁ byāpannacittoti",
  "atk-s0201a1:550_5": "ettha pana mettacitto ahaṁ hitacittoti dasseti, īdisā hi bodhisattā honti. Evaṁ sabbattha",
  "atk-s0201a1:550_6": "vuttadosapaṭipakkhavasena bodhisattassa guṇā vaṇṇetabbā.",
  "atk-s0201a1:551": "39.Thinamiddhapariyuṭṭhitāti cittagelaññabhūtena thinena sesanāmakāyagelaññabhūtena middhena ca pariyuṭṭhitā, abhibhūtā gahitāti vuttaṁ hoti. Te niddābahulā honti.",
  "atk-s0201a1:552_0": "40.Uddhatāti uddhaccapakatikā vipphandamānacittā, uddhaccena hi ekārammaṇe cittaṁ",
  "atk-s0201a1:552_1": "vipphandati dhajayaṭṭhiyaṁ vātena paṭākā viya. Avūpasantacittāti anibbutacittā, idha",
  "atk-s0201a1:552_2": "kukkuccaṁ gahetuṁ vaṭṭati.",
  "atk-s0201a1:553_0": "41.Kaṅkhī vicikicchīti ettha ekamevidaṁ pañcamaṁ nīvaraṇaṁ. Kiṁ nu kho idanti ārammaṇaṁ",
  "atk-s0201a1:553_1": "kaṅkhanato kaṅkhā, idamevidanti nicchetuṁ asamatthabhāvato vicikicchāti vuccati,",
  "atk-s0201a1:553_2": "tena samannāgatā samaṇabrāhmaṇā ‘‘kaṅkhī vicikicchī’’ti vuttā.",
  "atk-s0201a1:554_0": "42.Attukkaṁsanakā paravambhīti ye attānaṁ ukkaṁsenti ukkhipanti, ucce ṭhāne ṭhapenti,",
  "atk-s0201a1:554_1": "parañca vambhenti garahanti nindanti, nīce ṭhāne ṭhapenti, tesametaṁ adhivacanaṁ.",
  "atk-s0201a1:554_2": "Te kathaṁ bhayabheravaṁ avhāyanti? Te parehi ‘‘asuko ca kira asuko ca attānaṁ ukkaṁsenti,",
  "atk-s0201a1:554_3": "amhe garahanti, dāse viya karonti, gaṇhatha ne’’ti anubaddhā palāyitvā araññaṁ pavisitvā",
  "atk-s0201a1:554_4": "gacchantare vā gumbantare vāti kāyakammantasadisaṁ vitthāretabbaṁ.",
  "atk-s0201a1:555": "43.Chambhīti kāyathambhanalomahaṁsanakarena thambhena samannāgatā. Bhīrukajātikāti bhīrukapakatikā, gāmadārakā viya bhayabahulā asūrā kātarāti vuttaṁ hoti.",
  "atk-s0201a1:556_0": "44.Lābhasakkārasilokanti ettha labbhatīti lābho, catunnaṁ paccayānametaṁ adhivacanaṁ.",
  "atk-s0201a1:556_1": "Sakkāroti sundarakāro, paccayā eva hi paṇītapaṇītā sundarasundarā ca abhisaṅkharitvā",
  "atk-s0201a1:556_2": "katā sakkārāti vuccanti. Yā ca parehi attano gāravakiriyā pupphādīhi vā pūjā. Silokoti",
  "atk-s0201a1:556_3": "vaṇṇabhaṇanaṁ etaṁ , lābhañca sakkārañca silokañca lābhasakkārasilokaṁ. Nikāmayamānāti",
  "atk-s0201a1:556_4": "patthayamānā. Bhayabheravāvhāyanaṁ abhijjhāluvārasadisameva. Tadatthadīpakaṁ panettha",
  "atk-s0201a1:556_5": "piyagāmikavatthuṁ kathenti –",
  "atk-s0201a1:557_0": "Eko kira piyagāmiko nāma bhikkhu samādinnadhutaṅgānaṁ bhikkhūnaṁ lābhaṁ disvā ‘‘ahampi",
  "atk-s0201a1:557_1": "dhutaṅgaṁ samādiyitvā lābhaṁ uppādemī’’ti cintetvā sosānikaṅgaṁ samādāya susāne vasati.",
  "atk-s0201a1:557_2": "Athekadivasaṁ eko kammamutto jaraggavo divā gocare caritvā rattiṁ tasmiṁ susāne pupphagumbe",
  "atk-s0201a1:557_3": "sīsaṁ katvā romanthayamāno aṭṭhāsi. Piyagāmiko rattiṁ caṅkamanā nikkhanto tassa hanusaddaṁ",
  "atk-s0201a1:557_4": "sutvā cintesi ‘‘addhā maṁ lābhagiddho esa susāne vasatīti ñatvā devarājā viheṭhetuṁ",
  "atk-s0201a1:557_5": "āgato’’ti, so jaraggavassa purato añjaliṁ paggahetvā ‘‘sappurisa devarāja ajja me",
  "atk-s0201a1:557_6": "ekarattiṁ khama, sve paṭṭhāya na evaṁ karissāmī’’ti namassamāno sabbarattiṁ yācanto",
  "atk-s0201a1:557_7": "aṭṭhāsi. Tato sūriye uṭṭhite taṁ disvā kattarayaṭṭhiyā paharitvā palāpesi ‘‘sabbarattiṁ maṁ bhiṁsāpesī’’ti.",
  "atk-s0201a1:558_0": "45.Kusītāti kosajjānugatā. Hīnavīriyāti hīnā vīriyena virahitā viyuttā, nibbīriyāti",
  "atk-s0201a1:558_1": "vuttaṁ hoti. Tattha kusītā kāyikavīriyārambhavirahitā honti, hīnavīriyā cetasikavīriyārambhavirahitā.",
  "atk-s0201a1:558_2": "Te ārammaṇavavatthānamattampi kātuṁ na sakkonti. Tesaṁ avavatthitārammaṇānanti sabbaṁ pubbasadisameva.",
  "atk-s0201a1:559_0": "46.Muṭṭhassatīti naṭṭhassatī. Asampajānāti paññārahitā, imassa ca paṭipakkhe ‘‘upaṭṭhitassatīhamasmī’’ti",
  "atk-s0201a1:559_1": "vacanato satibhājaniyamevetaṁ. Paññā panettha satidubbalyadīpanatthaṁ vuttā. Duvidhā",
  "atk-s0201a1:559_2": "hi sati paññāsampayuttā paññāvippayuttā ca. Tattha paññāsampayuttā balavatī, vippayuttā",
  "atk-s0201a1:559_3": "dubbalā, tasmā yadāpi tesaṁ sati hoti, tadāpi asampajānantā muṭṭhassatīyeva te, dubbalāya",
  "atk-s0201a1:559_4": "satiyā satikiccābhāvatoti etamatthaṁ dīpetuṁ ‘‘asampajānā’’ti vuttaṁ. Te evaṁ muṭṭhassatī",
  "atk-s0201a1:559_5": "asampajānā ārammaṇavavatthānamattampi kātuṁ na sakkontīti sabbaṁ pubbasadisameva.",
  "atk-s0201a1:560_0": "47.Asamāhitāti upacārappanāsamādhivirahitā. Vibbhantacittāti ubbhantacittā. Samādhivirahena",
  "atk-s0201a1:560_1": "laddhokāsena uddhaccena tesaṁ samādhivirahānaṁ cittaṁ nānārammaṇesu paribbhamati,",
  "atk-s0201a1:560_2": "vanamakkaṭo viya vanasākhāsu uddhaccena ekārammaṇe vipphandati. Pubbe vuttanayenena",
  "atk-s0201a1:560_3": "te evaṁ asamāhitā vibbhantacittā ārammaṇavavatthānamattampi kātuṁ na sakkontīti sabbaṁ pubbasadisameva.",
  "atk-s0201a1:561_0": "48.Duppaññāti nippaññānametaṁ adhivacanaṁ. Paññā pana duṭṭhā nāma natthi. Eḷamūgāti",
  "atk-s0201a1:561_1": "elamukhā, kha-kārassa ga-kāro kato. Lālamukhāti vuttaṁ hoti. Duppaññānañhi kathentānaṁ",
  "atk-s0201a1:561_2": "lālā mukhato galati, lālā ca elāti vuccati. Yathāha ‘‘passelamūgaṁ uragaṁ dujjivha’’nti.",
  "atk-s0201a1:561_3": "Tasmā te ‘‘eḷamūgā’’ti vuccanti. ‘‘Elamukhā’’tipi pāṭho. ‘‘Elamugā’’ti keci paṭhanti,",
  "atk-s0201a1:561_4": "apare ‘‘elamukā’’tipi, sabbattha ‘‘elamukhā’’ti attho. Te kathaṁ bhayabheravaṁ avhāyanti?",
  "atk-s0201a1:561_5": "Te duppaññā eḷamūgā ārammaṇavavatthānamattampi kātuṁ na sakkonti. Tesaṁ avavatthitārammaṇānaṁ",
  "atk-s0201a1:561_6": "araññe viharantānaṁ divā diṭṭhaṁ rattiṁ bhayabheravaṁ hutvā upaṭṭhāti ‘‘te ākulacittā",
  "atk-s0201a1:561_7": "appamattakenapi tasanti vittasanti, rajjuṁ vā lataṁ vā disvā sappasaññino honti,",
  "atk-s0201a1:561_8": "khāṇuṁ disvā yakkhasaññino, thalaṁ vā pabbataṁ vā disvā hatthisaññino sappādīhi anayavyasanaṁ",
  "atk-s0201a1:561_9": "āpāditā viya hontī’’ti. Evaṁ taṁ bhayabheravaṁ attani samāropanaṭṭhena avhāyanti",
  "atk-s0201a1:561_10": "pakkosanti. Paññāsampannohamasmīti ettha paññāsampannoti paññāya sampanno samannāgato,",
  "atk-s0201a1:561_11": "no ca kho vipassanāpaññāya, na maggapaññāya, apica kho pana imesu soḷasasu ṭhānesu",
  "atk-s0201a1:561_12": "ārammaṇavavatthānapaññāyāti attho. Sesaṁ sabbattha vuttanayamevāti.",
  "atk-s0201a1:562": "Vacīkammantavārādivaṇṇanā niṭṭhitā.",
  "atk-s0201a1:563": "Soḷasaṭṭhānārammaṇapariggaho niṭṭhito.",
  "atk-s0201a1:564": "Bhayabheravasenāsanādivaṇṇanā",
  "atk-s0201a1:565_0": "49.Tassamayhanti ko anusandhi? Bodhisatto kira imāni soḷasārammaṇāni pariggaṇhanto",
  "atk-s0201a1:565_1": "ca bhayabheravaṁ adisvā bhayabheravaṁ nāma evarūpāsu rattīsu evarūpe senāsane ca",
  "atk-s0201a1:565_2": "paññāyati, handa naṁ tatthāpi gavesissāmīti bhayabheravagavesanamakāsi, etamatthaṁ",
  "atk-s0201a1:565_3": "bhagavā idāni brāhmaṇassa dassento tassa mayhantiādimāha.",
  "atk-s0201a1:566_0": "Tattha yā tāti ubhayametaṁ rattīnaṁyeva uddesaniddesavacanaṁ. Abhiññātāti ettha abhīti",
  "atk-s0201a1:566_1": "lakkhaṇatthe upasaggo. Tasmā abhiññātāti candapāripūriyā candaparikkhayenāti evamādīhi",
  "atk-s0201a1:566_2": "lakkhaṇehi ñātāti veditabbā. Abhilakkhitāti ettha upasaggamattameva, tasmā abhilakkhitāti",
  "atk-s0201a1:566_3": "lakkhaṇīyā icceva attho, uposathasamādānadhammassavanapūjāsakkārādikaraṇatthaṁ lakkhetabbā",
  "atk-s0201a1:566_4": "sallakkhetabbā upalakkhetabbāti vuttaṁ hoti.",
  "atk-s0201a1:567_0": "Cātuddasīti pakkhassa paṭhamadivasato pabhuti catuddasannaṁ pūraṇī ekā ratti. Evaṁ",
  "atk-s0201a1:567_1": "pañcadasī aṭṭhamī ca. Pakkhassāti sukkapakkhassa kaṇhapakkhassa ca. Etā tisso tisso",
  "atk-s0201a1:567_2": "katvā cha rattiyo, tasmā sabbattha pakkhavacanaṁ yojetabbaṁ ‘‘pakkhassa cātuddasī",
  "atk-s0201a1:567_3": "pakkhassa pañcadasī pakkhassa aṭṭhamī’’ti. Atha pañcamī kasmā na gahitāti? Asabbakālikattā.",
  "atk-s0201a1:567_4": "Buddhe kira bhagavati anuppannepi uppajjitvā aparinibbutepi pañcamī anabhilakkhitāyeva,",
  "atk-s0201a1:567_5": "parinibbute pana dhammasaṅgāhakattherā cintesuṁ ‘‘dhammassavanaṁ cirena hotī’’ti.",
  "atk-s0201a1:567_6": "Tato sammannitvā pañcamīti dhammassavanadivasaṁ ṭhapesuṁ, tato pabhuti sā abhilakkhitā",
  "atk-s0201a1:567_7": "jātā, evaṁ asabbakālikattā ettha na gahitāti.",
  "atk-s0201a1:568_0": "Tathārūpāsūti tathāvidhāsu. Ārāmacetiyānīti pupphārāmaphalārāmādayo ārāmā eva ārāmacetiyāni.",
  "atk-s0201a1:568_1": "Cittīkataṭṭhena hi cetiyānīti vuccanti, pūjanīyaṭṭhenāti vuttaṁ hoti. Vanacetiyānīti",
  "atk-s0201a1:568_2": "baliharaṇavanasaṇḍasubhagavanadevasālavanādīni vanāniyeva vanacetiyāni. Rukkhacetiyānīti",
  "atk-s0201a1:568_3": "gāmanigamādidvāresu pūjanīyarukkhāyeva rukkhacetiyāni. Lokiyā hi dibbādhivatthāti",
  "atk-s0201a1:568_4": "vā maññamānā tesuyeva vā dibbasaññino hutvā ārāmavanarukkhe cittīkaronti , pūjenti,",
  "atk-s0201a1:568_5": "tena te sabbepi cetiyānīti vuccanti. Bhiṁsanakānīti bhayajanakāni, passatopi suṇatopi",
  "atk-s0201a1:568_6": "bhayaṁ janenti. Salomahaṁsānīti saheva lomahaṁsena vattanti, pavisamānasseva lomahaṁsajananato.",
  "atk-s0201a1:568_7": "Appeva nāma passeyyanti api nāma taṁ bhayabheravaṁ passeyyameva. Aparena samayenāti,",
  "atk-s0201a1:568_8": "‘‘etadahosi yaṁnūnāha’’nti evaṁ cintitakālato paṭṭhāya aññena kālena.",
  "atk-s0201a1:569_0": "Tattha ca me brāhmaṇa viharatoti tathārūpesu senāsanesu yaṁ yaṁ manussānaṁ āyācanaupahārakaraṇārahaṁ",
  "atk-s0201a1:569_1": "yakkhaṭṭhānaṁ pupphadhūpamaṁsaruhiravasāmedapihakapapphāsasurāmerayādīhi okiṇṇakilinnadharaṇitalaṁ",
  "atk-s0201a1:569_2": "ekanipātaṁ viya yakkharakkhasapisācānaṁ, yaṁ divāpi passantānaṁ hadayaṁ maññe phalati,",
  "atk-s0201a1:569_3": "taṁ ṭhānaṁ sandhāyāha ‘‘tattha ca me, brāhmaṇa, viharato’’ti. Mago vā āgacchatīti",
  "atk-s0201a1:569_4": "siṅgāni vā khurāni vā koṭṭento gokaṇṇakhaggadīpivarāhādibhedo mago vā āgacchati,",
  "atk-s0201a1:569_5": "sabbacatuppadānañhi idha magoti nāmaṁ. Katthaci pana kāḷasiṅgālopi vuccati. Yathāha –",
  "atk-s0201a1:570": "‘‘Usabhasseva te khandho, sīhasseva vijambhitaṁ;",
  "atk-s0201a1:571": "Magarāja namo tyatthu, api kiñci labhāmase’’ti. (jā. 1.3.133);",
  "atk-s0201a1:572_0": "Moro vā kaṭṭhaṁ pātetīti moro vā sukkhakaṭṭhaṁ rukkhato cāletvā pāteti. Moraggahaṇena",
  "atk-s0201a1:572_1": "ca idha sabbapakkhiggahaṇaṁ adhippetaṁ, tena yo koci pakkhīti vuttaṁ hoti. Atha vā",
  "atk-s0201a1:572_2": "moro vāti vā saddena añño vā koci pakkhīti. Esa nayo purime magaggahaṇepi. Vāto vā",
  "atk-s0201a1:572_3": "paṇṇakasaṭaṁ eretīti vāto vā paṇṇakacavaraṁ ghaṭṭeti. Etaṁ nūna taṁ bhayabheravaṁ",
  "atk-s0201a1:572_4": "āgacchatīti yametaṁ āgacchati, taṁ bhayabheravaṁ nūnāti. Ito pabhuti ca ārammaṇameva",
  "atk-s0201a1:572_5": "bhayabheravanti veditabbaṁ. Parittassa ca adhimattassa ca bhayassa ārammaṇattā sukhārammaṇaṁ",
  "atk-s0201a1:572_6": "rūpaṁ sukhamiva. Kiṁ nu kho ahaṁ aññadatthu bhayapaṭikaṅkhī viharāmīti ahaṁ kho kiṁ",
  "atk-s0201a1:572_7": "kāraṇaṁ ekaṁseneva bhayaṁ ākaṅkhamāno icchamāno hutvā viharāmi.",
  "atk-s0201a1:573_0": "Yathābhūtaṁ yathābhūtassāti yena yena iriyāpathena bhūtassa bhavitassa sato vattamānassa",
  "atk-s0201a1:573_1": "samaṅgībhūtassa vā. Meti mama santike. Tathābhūtaṁ tathābhūto vāti tena teneva iriyāpathena",
  "atk-s0201a1:573_2": "bhūto bhavito santo vattamāno samaṅgībhūto vāti attho. So kho ahaṁ…pe… paṭivinemīti",
  "atk-s0201a1:573_3": "bodhisattassa kira caṅkamantassa tasmiṁ magasiṅgakhurasaddādibhede bhayabheravārammaṇe",
  "atk-s0201a1:573_4": "āgate neva mahāsatto tiṭṭhati, na nisīdati na sayati, atha kho caṅkamantova parivīmaṁsanto",
  "atk-s0201a1:573_5": "parivicinanto bhayabheravaṁ na passati, magasiṅgakhurasaddādimattameva cetaṁ hoti,",
  "atk-s0201a1:573_6": "so taṁ ñatvā idaṁ nāmetaṁ, na bhayabheravanti tato tiṭṭhati vā nisīdati vā sayati",
  "atk-s0201a1:573_7": "vā. Etamatthaṁ dassento ‘‘so kho aha’’ntiādimāha. Esa nayo sabbapeyyālesu. Ito parañca",
  "atk-s0201a1:573_8": "iriyāpathapaṭipāṭiyā avatvā āsannapaṭipāṭiyā iriyāpathā vuttāti veditabbā, caṅkamantassa",
  "atk-s0201a1:573_9": "hi bhayabherave āgate na ṭhito na nisinno na nipanno ṭhitassāpi āgate na caṅkamīti",
  "atk-s0201a1:573_10": "evaṁ tassa āsannapaṭipāṭiyā vuttāti.",
  "atk-s0201a1:574": "Bhayabheravasenāsanādivaṇṇanā niṭṭhitā.",
  "atk-s0201a1:575": "Asammohavihāravaṇṇanā",
  "atk-s0201a1:576": "50. Evaṁ bhiṁsanakesupi ṭhānesu attano bhayabheravābhāvaṁ dassetvā idāni jhāyīnaṁ sammohaṭṭhānesu attano asammohavihāraṁ dassetuṁ santi kho pana, brāhmaṇātiādimāha.",
  "atk-s0201a1:577_0": "Tattha santīti atthi saṁvijjanti upalabbhanti. Rattiṁyeva samānanti rattiṁyeva santaṁ,",
  "atk-s0201a1:577_1": "divāti sañjānantīti ‘‘divaso aya’’nti sañjānanti. Divāyeva samānanti divasaṁyeva",
  "atk-s0201a1:577_2": "santaṁ. Rattīti sañjānantīti ‘‘ratti aya’’nti sañjānanti. Kasmā panete evaṁsaññino",
  "atk-s0201a1:577_3": "hontīti. Vuṭṭhānakosallābhāvato vā sakuṇarutato vā. Kathaṁ? Idhekacco odātakasiṇalābhī",
  "atk-s0201a1:577_4": "divā parikammaṁ katvā divā samāpanno divāyeva vuṭṭhahāmīti manasikāraṁ uppādeti,",
  "atk-s0201a1:577_5": "no ca kho addhānaparicchede kusalo hoti. So divasaṁ atikkamitvā rattibhāge vuṭṭhāti.",
  "atk-s0201a1:577_6": "Odātakasiṇapharaṇavasena cassa visadaṁ hoti vibhūtaṁ suvibhūtaṁ. So, divā vuṭṭhahāmīti",
  "atk-s0201a1:577_7": "uppāditamanasikāratāya odātakasiṇapharaṇavisadavibhūtatāya ca rattiṁyeva samānaṁ",
  "atk-s0201a1:577_8": "divāti sañjānāti. Idha panekacco nīlakasiṇalābhī rattiṁ parikammaṁ katvā rattiṁ samāpanno",
  "atk-s0201a1:577_9": "rattiṁyeva vuṭṭhahāmīti manasikāraṁ uppādeti, no ca kho addhānaparicchede kusalo",
  "atk-s0201a1:577_10": "hoti. So rattiṁ atikkamitvā divasabhāge vuṭṭhāti. Nīlakasiṇapharaṇavasena cassa avisadaṁ",
  "atk-s0201a1:577_11": "hoti avibhūtaṁ. So rattiṁ vuṭṭhahāmīti uppāditamanasikāratāya nīlakasiṇapharaṇāvisadāvibhūtatāya",
  "atk-s0201a1:577_12": "ca divāyeva samānaṁ rattīti sañjānāti. Evaṁ tāva vuṭṭhānakosallābhāvato evaṁsaññino honti.",
  "atk-s0201a1:578_0": "Sakuṇarutato pana idhekacco antosenāsane nisinno hoti. Atha divā ravanakasakuṇā kākādayo",
  "atk-s0201a1:578_1": "candālokena divāti maññamānā rattiṁ ravanti, aññehi vā kāraṇehi. So tesaṁ saddaṁ",
  "atk-s0201a1:578_2": "sutvā rattiṁyeva samānaṁ divāti sañjānāti. Idha panekacco pabbatantare gambhīrāya",
  "atk-s0201a1:578_3": "ghanavanappaṭicchannāya giriguhāya sattāhavaddalikāya vattamānāya antarahitasūriyāloke",
  "atk-s0201a1:578_4": "kāle nisinno hoti. Atha rattiṁ ravanakasakuṇā ulūkādayo majjhanhikasamayepi tattha",
  "atk-s0201a1:578_5": "tattha samandhakāre nilīnā rattisaññāya vā aññehi vā kāraṇehi ravanti. So tesaṁ saddaṁ",
  "atk-s0201a1:578_6": "sutvā divāyeva samānaṁ rattīti sañjānāti. Evaṁ sakuṇarutato evaṁsaññino hontīti.",
  "atk-s0201a1:578_7": "Idamahanti idaṁ ahaṁ evaṁ sañjānanaṁ . Sammohavihārasmiṁ vadāmīti sammohavihārapariyāpannaṁ",
  "atk-s0201a1:578_8": "antogadhaṁ, sammohavihārānaṁ aññataraṁ vadāmīti vuttaṁ hoti.",
  "atk-s0201a1:579_0": "Ahaṁ kho pana brāhmaṇa…pe… sañjānāmīti pākaṭo bodhisattassa rattindivaparicchedo",
  "atk-s0201a1:579_1": "sattāhavaddalepi candimasūriyesu adissamānesupi jānātiyeva ‘‘ettakaṁ purebhattakālo",
  "atk-s0201a1:579_2": "gato, ettakaṁ pacchābhattakālo, ettakaṁ paṭhamayāmo, ettakaṁ majjhimayāmo, ettakaṁ",
  "atk-s0201a1:579_3": "pacchimayāmo’’ti, tasmā evamāha. Anacchariyañcetaṁ yaṁ pūritapāramī bodhisatto evaṁ",
  "atk-s0201a1:579_4": "jānāti. Padesañāṇe ṭhitānaṁ sāvakānampi hi rattindivaparicchedo pākaṭo hoti.",
  "atk-s0201a1:580_0": "Kalyāṇiyamahāvihāre kira godattatthero dvaṅgulakāle bhattaṁ gahetvā aṅgulakāle bhuñjati.",
  "atk-s0201a1:580_1": "Sūriye adissamānepi pātoyeva senāsanaṁ pavisitvā tāya velāya nikkhamati. Ekadivasaṁ",
  "atk-s0201a1:580_2": "ārāmikā ‘‘sve therassa nikkhamanakāle passāmā’’ti bhattaṁ sampādetvā kālatthambhamūle",
  "atk-s0201a1:580_3": "nisīdiṁsu. Thero dvaṅgulakāleyeva nikkhamati. Tato pabhuti kira sūriye adissamānepi",
  "atk-s0201a1:580_4": "therassa nikkhamanasaññāya eva bheriṁ ākoṭenti.",
  "atk-s0201a1:581_0": "Ajagaravihārepi kāḷadevatthero antovasse yāmagaṇḍikaṁ paharati, āciṇṇametaṁ therassa.",
  "atk-s0201a1:581_1": "Na ca yāmayantanāḷikaṁ payojeti, aññe bhikkhū payojenti. Atha nikkhante paṭhame yāme",
  "atk-s0201a1:581_2": "there muggaraṁ gahetvā ṭhitamatteyeva ekaṁ dve vāre paharanteyeva vā yāmayantaṁ patati,",
  "atk-s0201a1:581_3": "evaṁ tīsu yāmesu samaṇadhammaṁ katvā thero pātoyeva gāmaṁ pavisitvā piṇḍapātaṁ ādāya",
  "atk-s0201a1:581_4": "vihāraṁ āgantvā bhojanavelāya pattaṁ gahetvā divā vihāraṭṭhānaṁ gantvā samaṇadhammaṁ",
  "atk-s0201a1:581_5": "karoti. Bhikkhū kālatthambhaṁ disvā therassa adisvā āgamanatthāya pesenti. So bhikkhu",
  "atk-s0201a1:581_6": "theraṁ divā vihāraṭṭhānā nikkhamantameva vā antarāmagge vā passati. Evaṁ padesañāṇe",
  "atk-s0201a1:581_7": "ṭhitānaṁ sāvakānampi rattindivaparicchedo pākaṭo hoti, kimaṅgaṁ pana bodhisattānanti.",
  "atk-s0201a1:582_0": "Yaṁ kho taṁ brāhmaṇa…pe… vadeyyāti ettha pana ‘‘yaṁ kho taṁ, brāhmaṇa, asammohadhammo",
  "atk-s0201a1:582_1": "satto loke uppanno…pe… sukhāya devamanussāna’’nti vacanaṁ vadamāno koci sammā vadeyya,",
  "atk-s0201a1:582_2": "sammā vadamāno siyā, na vitathavādī assa. Mameva taṁ vacanaṁ vadamāno sammā vadeyya,",
  "atk-s0201a1:582_3": "sammā vadamāno siyā, na vitathavādī assāti evaṁ padasambandho veditabbo.",
  "atk-s0201a1:583_0": "Tattha asammohadhammoti asammohasabhāvo. Loketi manussaloke. Bahujanahitāyāti bahujanassa",
  "atk-s0201a1:583_1": "hitatthāya, paññāsampattiyā diṭṭhadhammikasamparāyikahitūpadesakoti. Bahujanasukhāyāti",
  "atk-s0201a1:583_2": "bahujanassa sukhatthāya, cāgasampattiyā upakaraṇasukhassa dāyakoti. Lokānukampāyāti",
  "atk-s0201a1:583_3": "lokassa anukampatthāya, mettākaruṇāsampattiyā mātāpitaro viya lokassa rakkhitā gopayitāti.",
  "atk-s0201a1:583_4": "Atthāya hitāya sukhāya devamanussānanti idha devamanussaggahaṇena ca bhabbapuggalaveneyyasatteyeva",
  "atk-s0201a1:583_5": "gahetvā tesaṁ nibbānamaggaphalādhigamāya attano uppattiṁ dassetīti veditabbo. Atthāyāti",
  "atk-s0201a1:583_6": "hi vutte paramatthatthāya nibbānāyāti vuttaṁ hoti. Hitāyāti vutte taṁ sampāpakamaggatthāyāti",
  "atk-s0201a1:583_7": "vuttaṁ hoti, nibbānasampāpakamaggato hi uttari hitaṁ nāma natthi. Sukhāyāti vutte",
  "atk-s0201a1:583_8": "phalasamāpattisukhatthāyāti vuttaṁ hoti, tato uttari sukhābhāvato. Vuttañcetaṁ ‘‘ayaṁ",
  "atk-s0201a1:583_9": "samādhi paccuppannasukho ceva āyatiñca sukhavipāko’’ti (dī. ni. 3.355; a. ni. 5.27; vibha. 804).",
  "atk-s0201a1:584": "Asammohavihāravaṇṇanā niṭṭhitā.",
  "atk-s0201a1:585": "Pubbabhāgapaṭipadādivaṇṇanā",
  "atk-s0201a1:586_0": "51. Evaṁ bhagavā buddhaguṇapaṭilābhāvasānaṁ attano asammohavihāraṁ brāhmaṇassa dassetvā",
  "atk-s0201a1:586_1": "idāni yāya paṭipadāya taṁ koṭippattaṁ asammohavihāraṁ adhigato, taṁ pubbabhāgato",
  "atk-s0201a1:586_2": "pabhuti dassetuṁ āraddhaṁ kho pana me brāhmaṇātiādimāha.",
  "atk-s0201a1:587_0": "Keci panāhu ‘‘imaṁ asammohavihāraṁ sutvā brāhmaṇassa cittamevaṁ uppannaṁ ‘kāya nu",
  "atk-s0201a1:587_1": "kho paṭipadāya imaṁ patto’ti, tassa cittamaññāya imāyāhaṁ paṭipadāya imaṁ uttamaṁ",
  "atk-s0201a1:587_2": "asammohavihāraṁ pattoti dassento evamāhā’’ti.",
  "atk-s0201a1:588_0": "Tattha āraddhaṁ kho pana me, brāhmaṇa, vīriyaṁ ahosīti, brāhmaṇa, na mayā ayaṁ uttamo",
  "atk-s0201a1:588_1": "asammohavihāro kusītena muṭṭhassatinā sāraddhakāyena vikkhittacittena vā adhigato,",
  "atk-s0201a1:588_2": "apica kho tadadhigamāya āraddhaṁ kho pana me vīriyaṁ ahosi, bodhimaṇḍe nisinnena",
  "atk-s0201a1:588_3": "mayā caturaṅgavīriyaṁ āraddhaṁ ahosi, paggahitaṁ asithilappavattitanti vuttaṁ hoti.",
  "atk-s0201a1:588_4": "Āraddhattāyeva ca metaṁ asallīnaṁ ahosi.",
  "atk-s0201a1:589_0": "Upaṭṭhitā sati asammuṭṭhāti na kevalañca vīriyameva, satipi me ārammaṇābhimukhībhāvena",
  "atk-s0201a1:589_1": "upaṭṭhitā ahosi. Upaṭṭhitattāyeva ca asammuṭṭhā. Passaddho kāyoti kāyacittappassaddhisambhavena",
  "atk-s0201a1:589_2": "kāyopi me passaddho ahosi. Tattha yasmā nāmakāye passaddhe rūpakāyopi passaddhoyeva",
  "atk-s0201a1:589_3": "hoti, tasmā nāmakāyo rūpakāyoti avisesetvāva passaddho kāyoti vuttaṁ. Asāraddhoti",
  "atk-s0201a1:589_4": "so ca kho passaddhattāyeva asāraddho, vigatadarathoti vuttaṁ hoti. Samāhitaṁ cittaṁ",
  "atk-s0201a1:589_5": "ekagganti cittampi me sammā āhitaṁ suṭṭhu ṭhapitaṁ appitaṁ viya ahosi. Samāhitattā",
  "atk-s0201a1:589_6": "eva ca ekaggaṁ acalaṁ nipphandananti, ettāvatā jhānassa pubbabhāgapaṭipadā kathitā hoti.",
  "atk-s0201a1:590_0": "Idāni imāya paṭipadāya adhigataṁ paṭhamajjhānaṁ ādiṁ katvā vijjāttayapariyosānaṁ",
  "atk-s0201a1:590_1": "visesaṁ dassento so kho ahantiādimāha. Tattha vivicceva kāmehi…pe… catutthajjhānaṁ",
  "atk-s0201a1:590_2": "upasampajjavihāsinti ettha tāva yaṁ vattabbaṁ siyā, taṁ sabbaṁ visuddhimagge pathavīkasiṇakathāyaṁ",
  "atk-s0201a1:590_3": "vuttaṁ. Kevalañhi tattha ‘‘upasampajja viharatī’’ti āgataṁ, idha ‘‘vihāsi’’nti, ayameva",
  "atk-s0201a1:590_4": "viseso. Kiṁ katvā pana bhagavā imāni jhānāni upasampajja vihāsīti, kammaṭṭhānaṁ bhāvetvā.",
  "atk-s0201a1:590_5": "Kataraṁ? Ānāpānassatikammaṭṭhānaṁ.",
  "atk-s0201a1:591_0": "Imāni ca pana cattāri jhānāni kesañci cittekaggatatthāni honti, kesañci vipassanāpādakāni,",
  "atk-s0201a1:591_1": "kesañci abhiññāpādakāni, kesañci nirodhapādakāni, kesañci bhavokkamanatthāni. Tattha",
  "atk-s0201a1:591_2": "khīṇāsavānaṁ cittekaggatatthāni honti. Te hi samāpajjitvā ekaggacittā sukhaṁ divasaṁ",
  "atk-s0201a1:591_3": "viharissāmāti iccevaṁ kasiṇaparikammaṁ katvā aṭṭha samāpattiyo nibbattenti. Sekkhaputhujjanānaṁ",
  "atk-s0201a1:591_4": "samāpattito vuṭṭhāya samāhitena cittena vipassissāmāti nibbattentānaṁ vipassanāpādakāni",
  "atk-s0201a1:591_5": "honti. Ye pana aṭṭha samāpattiyo nibbattetvā abhiññāpādakajjhānaṁ samāpajjitvā samāpattito",
  "atk-s0201a1:591_6": "vuṭṭhāya ‘‘ekopi hutvā bahudhā hotī’’ti (dī. ni. 1.238; paṭi. ma. 1.102) vuttanayā",
  "atk-s0201a1:591_7": "abhiññāyo patthentā nibbattenti, tesaṁ abhiññāpādakāni honti. Ye pana aṭṭha samāpattiyo",
  "atk-s0201a1:591_8": "nibbattetvā nirodhasamāpattiṁ samāpajjitvā sattāhaṁ acittā hutvā diṭṭheva dhamme",
  "atk-s0201a1:591_9": "nirodhaṁ nibbānaṁ patvā sukhaṁ viharissāmāti nibbattenti, tesaṁ nirodhapādakāni honti.",
  "atk-s0201a1:591_10": "Ye pana aṭṭha samāpattiyo nibbattetvā aparihīnajjhānā brahmaloke uppajjissāmāti nibbattenti,",
  "atk-s0201a1:591_11": "tesaṁ bhavokkamanatthāni honti.",
  "atk-s0201a1:592_0": "Bhagavatā panidaṁ catutthajjhānaṁ bodhirukkhamūle nibbattitaṁ, taṁ tassa vipassanāpādakañceva",
  "atk-s0201a1:592_1": "ahosi abhiññāpādakañca sabbakiccasādhakañca, sabbalokiyalokuttaraguṇadāyakanti veditabbaṁ.",
  "atk-s0201a1:593": "Pubbabhāgapaṭipadādivaṇṇanā niṭṭhitā.",
  "atk-s0201a1:594": "Pubbenivāsakathāvaṇṇanā",
  "atk-s0201a1:595_0": "52. Yesañca guṇānaṁ dāyakaṁ ahosi, tesaṁ ekadesaṁ dassento so evaṁ samāhite cittetiādimāha.",
  "atk-s0201a1:595_1": "Tattha dvinnaṁ vijjānaṁ anupadavaṇṇanā ceva bhāvanānayo ca visuddhimagge vitthārito.",
  "atk-s0201a1:595_2": "Kevalañhi tattha ‘‘so evaṁ samāhite citte…pe… abhininnāmetī’’ti vuttaṁ, idha ‘‘abhininnāmesi’’nti.",
  "atk-s0201a1:595_3": "Ayaṁ kho me brāhmaṇāti ayañca appanāvāro tattha anāgatoti ayameva viseso. Tattha",
  "atk-s0201a1:595_4": "soti so ahaṁ. Abhininnāmesinti abhinīhariṁ. Abhininnāmesinti ca vacanato soti ettha",
  "atk-s0201a1:595_5": "so ahanti evamattho veditabbo.",
  "atk-s0201a1:596_0": "Yasmā cidaṁ bhagavato vasena pubbenivāsānussatiñāṇaṁ āgataṁ, tasmā ‘‘so tato cuto",
  "atk-s0201a1:596_1": "idhūpapanno’’ti ettha evaṁ yojanā veditabbā. Ettha hi so tato cutoti paṭinivattantassa",
  "atk-s0201a1:596_2": "paccavekkhaṇaṁ. Tasmā idhūpapannoti imissā idhūpapattiyā anantaraṁ. Amutra udapādinti",
  "atk-s0201a1:596_3": "tusitabhavanaṁ sandhāyāhāti veditabbo. Tatrāpāsiṁ evaṁnāmoti tatrāpi tusitabhavane",
  "atk-s0201a1:596_4": "setaketu nāma devaputto ahosiṁ. Evaṁgottoti tāhi devatāhi saddhiṁ ekagotto. Evaṁvaṇṇoti",
  "atk-s0201a1:596_5": "suvaṇṇavaṇṇo. Evamāhāroti dibbasudhāhāro. Evaṁsukhadukkhappaṭisaṁvedīti evaṁ dibbasukhapaṭisaṁvedī.",
  "atk-s0201a1:596_6": "Dukkhaṁ pana saṅkhāradukkhamattameva . Evamāyupariyantoti evaṁ sattapaññāsavassakoṭisaṭṭhivassasatasahassāyupariyanto.",
  "atk-s0201a1:596_7": "Sotato cutoti so ahaṁ tato tusitabhavanato cuto. Idhūpapannoti idha mahāmāyāya deviyā kucchimhi nibbatto.",
  "atk-s0201a1:597_0": "Ayaṁ kho me brāhmaṇātiādīsu meti mayā. Vijjāti viditakaraṇaṭṭhena vijjā. Kiṁ viditaṁ",
  "atk-s0201a1:597_1": "karoti? Pubbenivāsaṁ. Avijjāti tasseva pubbenivāsassa aviditakaraṇaṭṭhena tappaṭicchādako",
  "atk-s0201a1:597_2": "moho vuccati. Tamoti sveva moho paṭicchādakaṭṭhena ‘‘tamo’’ti vuccati. Ālokoti sāyeva",
  "atk-s0201a1:597_3": "vijjā obhāsakaraṇaṭṭhena ‘‘āloko’’ti vuccati. Ettha ca vijjā adhigatāti ayaṁ attho,",
  "atk-s0201a1:597_4": "sesaṁ pasaṁsāvacanaṁ. Yojanā panettha ayaṁ kho me vijjā adhigatā, tassa me adhigatavijjassa",
  "atk-s0201a1:597_5": "avijjā vihatā, vinaṭṭhāti attho. Kasmā? Yasmā vijjā uppannā. Esa nayo itarasmimpi padadvaye.",
  "atk-s0201a1:598_0": "Yathātanti ettha yathāti opamme. Tanti nipāto. Satiyā avippavāsena appamattassa.",
  "atk-s0201a1:598_1": "Vīriyātāpena ātāpino. Kāye ca jīvite ca anapekkhatāya pahitattassa, pesitattassāti",
  "atk-s0201a1:598_2": "attho. Idaṁ vuttaṁ hoti ‘‘yathā appamattassa ātāpino pahitattassa viharato avijjā",
  "atk-s0201a1:598_3": "vihaññeyya, vijjā uppajjeyya. Tamo vihaññeyya, āloko uppajjeyya. Evameva mama avijjā",
  "atk-s0201a1:598_4": "vihatā, vijjā uppannā. Tamo vihato, āloko uppanno. Etassa me padhānānuyogassa anurūpameva phalaṁ laddha’’nti.",
  "atk-s0201a1:599": "Pubbenivāsakathāvaṇṇanā niṭṭhitā.",
  "atk-s0201a1:600": "Dibbacakkhuñāṇakathāvaṇṇanā",
  "atk-s0201a1:601": "53. Cutūpapātakathāyaṁ yasmā idha bhagavato vasena pāḷi āgatā, tasmā ‘‘passāmi pajānāmī’’ti vuttaṁ, ayaṁ viseso. Sesaṁ visuddhimagge vuttasadisameva.",
  "atk-s0201a1:602_0": "Ettha pana vijjāti dibbacakkhuñāṇavijjā. Avijjāti sattānaṁ cutipaṭisandhipaṭicchādikā",
  "atk-s0201a1:602_1": "avijjā. Sesaṁ vuttanayamevāti. Yasmā ca pūritapāramīnaṁ mahāsattānaṁ parikammakiccaṁ",
  "atk-s0201a1:602_2": "nāma natthi. Te hi citte abhininnāmitamatteyeva anekavihitaṁ pubbenivāsaṁ anussaranti,",
  "atk-s0201a1:602_3": "dibbena cakkhunā satte passanti. Tasmā yo tattha parikammaṁ ādiṁ katvā bhāvanānayo",
  "atk-s0201a1:602_4": "vutto, na tena idha atthoti.",
  "atk-s0201a1:603": "Dibbacakkhuñāṇakathāvaṇṇanā niṭṭhitā.",
  "atk-s0201a1:604": "Āsavakkhayañāṇakathāvaṇṇanā",
  "atk-s0201a1:605_0": "54. Tatiyavijjāya so evaṁ samāhite citteti vipassanāpādakaṁ catutthajjhānacittaṁ",
  "atk-s0201a1:605_1": "veditabbaṁ. Āsavānaṁ khayañāṇāyāti arahattamaggañāṇatthāya. Arahattamaggo hi āsavavināsanato",
  "atk-s0201a1:605_2": "āsavānaṁ khayoti vuccati, tatra cetaṁ ñāṇaṁ, tappariyāpannattāti. Cittaṁ abhininnāmesinti",
  "atk-s0201a1:605_3": "vipassanācittaṁ abhinīhariṁ. So idaṁ dukkhanti evamādīsu ‘‘ettakaṁ dukkhaṁ, na ito",
  "atk-s0201a1:605_4": "bhiyyo’’ti sabbampi dukkhasaccaṁ sarasalakkhaṇapaṭivedhena yathābhūtaṁ abbhaññāsiṁ",
  "atk-s0201a1:605_5": "jāniṁ paṭivijjhiṁ. Tassa ca dukkhassa nibbattikaṁ taṇhaṁ ayaṁ dukkhasamudayoti. Tadubhayampi",
  "atk-s0201a1:605_6": "yaṁ ṭhānaṁ patvā nirujjhati, taṁ tesaṁ appavattiṁ nibbānaṁ ayaṁ dukkhanirodhoti.",
  "atk-s0201a1:605_7": "Tassa sampāpakaṁ ariyamaggaṁ ayaṁ dukkhanirodhagāminī paṭipadāti sarasalakkhaṇapaṭivedhena",
  "atk-s0201a1:605_8": "yathābhūtaṁ abbhaññāsiṁ jāniṁ paṭivijjhinti evamattho veditabbo.",
  "atk-s0201a1:606_0": "Evaṁ sarūpato saccāni dassetvā idāni kilesavasena pariyāyato dassento ime āsavātiādimāha.",
  "atk-s0201a1:606_1": "Tassa me evaṁ jānato evaṁ passatoti tassa mayhaṁ evaṁ jānantassa evaṁ passantassa.",
  "atk-s0201a1:606_2": "Saha vipassanāya koṭippattaṁ maggaṁ katheti. Kāmāsavāti kāmāsavato. Vimuccitthāti",
  "atk-s0201a1:606_3": "iminā phalakkhaṇaṁ dasseti, maggakkhaṇe hi cittaṁ vimuccati, phalakkhaṇe vimuttaṁ",
  "atk-s0201a1:606_4": "hoti. Vimuttasmiṁ vimuttamiti ñāṇanti iminā paccavekkhaṇañāṇaṁ dasseti. Khīṇā jātītiādīhi",
  "atk-s0201a1:606_5": "tassa bhūmiṁ, tena hi ñāṇena bhagavā paccavekkhanto ‘‘khīṇā jātī’’tiādīni abbhaññāsi.",
  "atk-s0201a1:606_6": "Katamā pana bhagavato jāti khīṇā, kathañca naṁ abbhaññāsīti? Na tāvassa atītā jāti",
  "atk-s0201a1:606_7": "khīṇā, pubbeva khīṇattā, na anāgatā, anāgate vāyāmābhāvato, na paccuppannā, vijjamānattā.",
  "atk-s0201a1:606_8": "Yā pana maggassa abhāvitattā uppajjeyya ekacatupañcavokārabhavesu ekacatupañcakkhandhabhedā",
  "atk-s0201a1:606_9": "jāti, sā maggassa bhāvitattā anuppādadhammataṁ āpajjanena khīṇā, taṁ so maggabhāvanāya",
  "atk-s0201a1:606_10": "pahīnakilese paccavekkhitvā ‘‘kilesābhāve vijjamānampi kammaṁ āyatiṁ appaṭisandhikaṁ",
  "atk-s0201a1:606_11": "hotī’’ti jānanto abbhaññāsi.",
  "atk-s0201a1:607_0": "Vusitanti vutthaṁ parivutthaṁ, kataṁ caritaṁ niṭṭhitanti attho. Brahmacariyanti maggabrahmacariyaṁ,",
  "atk-s0201a1:607_1": "puthujjanakalyāṇakena hi saddhiṁ sattasekkhā brahmacariyavāsaṁ vasanti nāma, khīṇāsavo",
  "atk-s0201a1:607_2": "vutthavāso. Tasmā bhagavā attano brahmacariyavāsaṁ paccavekkhanto ‘‘vusitaṁ brahmacariya’’nti",
  "atk-s0201a1:607_3": "abbhaññāsi. Kataṁ karaṇīyanti catūsu saccesu catūhi maggehi pariññāpahānasacchikiriyābhāvanāvasena",
  "atk-s0201a1:607_4": "soḷasavidhampi kiccaṁ niṭṭhāpitanti attho. Puthujjanakalyāṇakādayo hi taṁ kiccaṁ",
  "atk-s0201a1:607_5": "karonti, khīṇāsavo katakaraṇīyo. Tasmā bhagavā attano karaṇīyaṁ paccavekkhanto ‘‘kataṁ",
  "atk-s0201a1:607_6": "karaṇīya’’nti abbhaññāsi.",
  "atk-s0201a1:608_0": "Nāparaṁitthattāyāti idāni puna itthabhāvāya evaṁsoḷasakiccabhāvāya, kilesakkhayāya",
  "atk-s0201a1:608_1": "vā maggabhāvanākiccaṁ me natthīti abbhaññāsi. Atha vā itthattāyāti itthabhāvato imasmā",
  "atk-s0201a1:608_2": "evaṁpakārā idāni vattamānakkhandhasantānā aparaṁ khandhasantānaṁ mayhaṁ natthi. Ime",
  "atk-s0201a1:608_3": "pana pañcakkhandhā pariññātā tiṭṭhanti chinnamūlakā rukkhā viya. Te carimakaviññāṇanirodhena",
  "atk-s0201a1:608_4": "anupādāno viya jātavedo nibbāyissantīti abbhaññāsi.",
  "atk-s0201a1:609_0": "Idāni evaṁ paccavekkhaṇañāṇapariggahitaṁ āsavānaṁ khayañāṇādhigamaṁ brāhmaṇassa dassento,",
  "atk-s0201a1:609_1": "ayaṁ kho me brāhmaṇātiādimāha. Tattha vijjāti arahattamaggañāṇavijjā. Avijjāti catusaccapaṭicchādikā",
  "atk-s0201a1:609_2": "avijjā. Sesaṁ vuttanayameva. Ettāvatā ca pubbenivāsañāṇena atītaṁsañāṇaṁ, dibbacakkhunā",
  "atk-s0201a1:609_3": "paccuppannānāgataṁsañāṇaṁ, āsavakkhayena sakalalokiyalokuttaraguṇanti evaṁ tīhi vijjāhi",
  "atk-s0201a1:609_4": "sabbepi sabbaññuguṇe saṅgahetvā pakāsento attano asammohavihāraṁ brāhmaṇassa dassesi.",
  "atk-s0201a1:610": "Āsavakkhayañāṇakathāvaṇṇanā niṭṭhitā.",
  "atk-s0201a1:611": "Araññavāsakāraṇavaṇṇanā",
  "atk-s0201a1:612_0": "55. Evaṁ vutte kira brāhmaṇo cintesi – ‘‘samaṇo gotamo sabbaññutaṁ paṭijānāti, ajjāpi",
  "atk-s0201a1:612_1": "ca araññavāsaṁ na vijahati, atthi nu khvassa aññampi kiñci karaṇīya’’nti. Athassa",
  "atk-s0201a1:612_2": "bhagavā ajjhāsayaṁ viditvā iminā ajjhāsayānusandhinā, siyā kho pana tetiādimāha.",
  "atk-s0201a1:612_3": "Tattha siyā kho pana te, brāhmaṇa, evamassāti, brāhmaṇa, kadāci tuyhaṁ evaṁ bhaveyya.",
  "atk-s0201a1:612_4": "Na kho panetaṁ brāhmaṇa evaṁ daṭṭhabbanti etaṁ kho pana, brāhmaṇa, tayā mayhaṁ pantasenāsanapaṭisevanaṁ",
  "atk-s0201a1:612_5": "avītarāgāditāyāti evaṁ na daṭṭhabbaṁ. Evaṁ pantasenāsanapaṭisevane akāraṇaṁ paṭikkhipitvā",
  "atk-s0201a1:612_6": "kāraṇaṁ dassento dve kho ahantiādimāha. Tattha atthoyeva atthavaso. Tasmā dve kho",
  "atk-s0201a1:612_7": "ahaṁ, brāhmaṇa, atthavaseti ahaṁ kho, brāhmaṇa, dve atthe dve kāraṇāni sampassamānoti",
  "atk-s0201a1:612_8": "vuttaṁ hoti. Attano ca diṭṭhadhammasukhavihāranti ettha diṭṭhadhammo nāma ayaṁ paccakkho",
  "atk-s0201a1:612_9": "attabhāvo. Sukhavihāro nāma catunnampi iriyāpathavihārānaṁ phāsutā, ekakassa hi araññe",
  "atk-s0201a1:612_10": "antamaso uccārapassāvakiccaṁ upādāya sabbeva iriyāpathā phāsukā honti, tasmā diṭṭhadhammassa",
  "atk-s0201a1:612_11": "sukhavihāranti ayamattho veditabbo. Pacchimañca janataṁ anukampamānoti kathaṁ araññavāsena",
  "atk-s0201a1:612_12": "pacchimā janatā anukampitā hoti? Saddhāpabbajitā hi kulaputtā bhagavato araññavāsaṁ",
  "atk-s0201a1:612_13": "disvā bhagavāpi nāma araññasenāsanāni na muñcati, yassa nevatthi pariññātabbaṁ na",
  "atk-s0201a1:612_14": "pahātabbaṁ na bhāvetabbaṁ na sacchikātabbaṁ, kimaṅgaṁ pana mayanti cintetvā tattha",
  "atk-s0201a1:612_15": "vasitabbameva maññissanti. Evaṁ khippameva dukkhassantakarā bhavissanti. Evaṁ pacchimā",
  "atk-s0201a1:612_16": "janatā anukampitā hoti. Etamatthaṁ dassento āha ‘‘pacchimañca janataṁ anukampamāno’’ti.",
  "atk-s0201a1:613": "Araññavāsakāraṇavaṇṇanā niṭṭhitā.",
  "atk-s0201a1:614": "Desanānumodanāvaṇṇanā",
  "atk-s0201a1:615_0": "56. Taṁ sutvā attamano brāhmaṇo anukampitarūpātiādimāha. Tattha anukampitarūpāti",
  "atk-s0201a1:615_1": "anukampitajātikā anukampitasabhāvā. Janatāti janasamūho. Yathā taṁ arahatā sammāsambuddhenāti",
  "atk-s0201a1:615_2": "yathā arahaṁ sammāsambuddho anukampeyya, tatheva anukampitarūpāti.",
  "atk-s0201a1:616_0": "Evañca pana vatvā puna taṁ bhagavato dhammadesanaṁ abbhanumodamāno bhagavantaṁ etadavoca",
  "atk-s0201a1:616_1": "abhikkantaṁ, bho gotama, abhikkantaṁ, bho gotamāti. Tatthāyaṁ abhikkantasaddo khayasundarābhirūpaabbhanumodanesu",
  "atk-s0201a1:616_2": "dissati. ‘‘Abhikkantā, bhante, ratti, nikkhanto paṭhamo yāmo, ciranisinno bhikkhusaṅgho’’tiādīsu",
  "atk-s0201a1:616_3": "(cūḷava. 383; a. ni. 8.20) hi khaye dissati. ‘‘Ayaṁ imesaṁ catunnaṁ puggalānaṁ abhikkantataro",
  "atk-s0201a1:616_4": "ca paṇītataro cā’’tiādīsu (a. ni. 4.100) sundare.",
  "atk-s0201a1:617": "‘‘Ko me vandati pādāni, iddhiyā yasasā jalaṁ;",
  "atk-s0201a1:618": "Abhikkantena vaṇṇena, sabbā obhāsayaṁ disā’’ti. –",
  "atk-s0201a1:619_0": "Ādīsu (vi. va. 857) abhirūpe. ‘‘Abhikkantaṁ, bhante’’tiādīsu (dī. ni. 1.250; pārā.",
  "atk-s0201a1:619_1": "15) abbhanumodane . Idhāpi abbhanumodaneyeva. Yasmā ca abbhanumodane, tasmā sādhu",
  "atk-s0201a1:619_2": "sādhu bho, gotamāti vuttaṁ hotīti veditabbaṁ.",
  "atk-s0201a1:620": "‘‘Bhaye kodhe pasaṁsāyaṁ, turite kotūhalacchare;",
  "atk-s0201a1:621": "Hāse soke pasāde ca, kare āmeḍitaṁ budho’’ti. –",
  "atk-s0201a1:622": "Iminā ca lakkhaṇena idha pasādavasena pasaṁsāvasena cāyaṁ dvikkhattuṁ vuttoti veditabbo. Atha vā abhikkantanti abhikantaṁ. Atiiṭṭhaṁ atimanāpaṁ, atisundaranti vuttaṁ hoti.",
  "atk-s0201a1:623_0": "Tattha ekena abhikkantasaddena desanaṁ thometi, ekena attano pasādaṁ. Ayañhettha",
  "atk-s0201a1:623_1": "adhippāyo – abhikkantaṁ, bho gotama, yadidaṁ bhoto gotamassa dhammadesanā, abhikkantaṁ",
  "atk-s0201a1:623_2": "yadidaṁ bhoto gotamassa dhammadesanaṁ āgamma mama pasādoti. Bhagavatoyeva vā vacanaṁ",
  "atk-s0201a1:623_3": "dve dve atthe sandhāya thometi – bhoto gotamassa vacanaṁ abhikkantaṁ dosanāsanato,",
  "atk-s0201a1:623_4": "abhikkantaṁ guṇādhigamanato, tathā saddhājananato, paññājananato, sātthato, sabyañjanato,",
  "atk-s0201a1:623_5": "uttānapadato, gambhīratthato, kaṇṇasukhato, hadayaṅgamato, anattukkaṁsanato, aparavambhanato,",
  "atk-s0201a1:623_6": "karuṇāsītalato, paññāvadātato, āpātharamaṇīyato, vimaddakkhamato, suyyamānasukhato,",
  "atk-s0201a1:623_7": "vīmaṁsīyamānahitatoti evamādīhi yojetabbaṁ.",
  "atk-s0201a1:624_0": "Tato parampi catūhi upamāhi desanaṁyeva thometi. Tattha nikkujjitanti adhomukhaṭhapitaṁ,",
  "atk-s0201a1:624_1": "heṭṭhāmukhajātaṁ vā. Ukkujjeyyāti upari mukhaṁ kareyya. Paṭicchannanti tiṇapaṇṇādicchāditaṁ.",
  "atk-s0201a1:624_2": "Vivareyyāti ugghāṭeyya. Mūḷhassāti disāmūḷhassa. Maggaṁ ācikkheyyāti hatthe gahetvā",
  "atk-s0201a1:624_3": "‘‘esa maggo’’ti vadeyya. Andhakāreti kāḷapakkhacātuddasīaḍḍharattaghanavanasaṇḍameghapaṭalehi",
  "atk-s0201a1:624_4": "caturaṅge tame, ayaṁ tāva anuttānapadattho.",
  "atk-s0201a1:625_0": "Ayaṁ pana adhippāyayojanā – yathā koci nikkujjitaṁ ukkujjeyya, evaṁ saddhammavimukhaṁ",
  "atk-s0201a1:625_1": "asaddhamme patitaṁ maṁ asaddhammā vuṭṭhāpentena, yathā paṭicchannaṁ vivareyya . Evaṁ",
  "atk-s0201a1:625_2": "kassapassa bhagavato sāsanantaradhānato pabhuti micchādiṭṭhigahanapaṭicchannaṁ sāsanaṁ",
  "atk-s0201a1:625_3": "vivarantena, yathā mūḷhassa maggaṁ ācikkheyya, evaṁ kummaggamicchāmaggappaṭipannassa",
  "atk-s0201a1:625_4": "me saggamokkhamaggaṁ ācikkhantena, yathā andhakāre telapajjotaṁ dhāreyya, evaṁ mohandhakāre",
  "atk-s0201a1:625_5": "nimuggassa me buddhādiratanarūpāni apassato tappaṭicchādakamohandhakāraviddhaṁsakadesanāpajjotadhāraṇena",
  "atk-s0201a1:625_6": "mayhaṁ bhotā gotamena etehi pariyāyehi pakāsitattā anekapariyāyena dhammo pakāsitoti.",
  "atk-s0201a1:626": "Desanānumodanāvaṇṇanā niṭṭhitā.",
  "atk-s0201a1:627": "Pasannākāravaṇṇanā",
  "atk-s0201a1:628_0": "Evaṁ desanaṁ thometvā imāya desanāya ratanattayapasannacitto pasannākāraṁ karonto",
  "atk-s0201a1:628_1": "esāhantiādimāha. Tattha esāhanti eso ahaṁ. Bhavantaṁ gotamaṁ saraṇaṁ gacchāmīti bhavaṁ",
  "atk-s0201a1:628_2": "me gotamo saraṇaṁ parāyaṇaṁ, aghassa tātā , hitassa ca vidhātāti iminā adhippāyena",
  "atk-s0201a1:628_3": "bhavantaṁ gotamaṁ gacchāmi, bhajāmi, sevāmi, payirupāsāmi, evaṁ vā jānāmi, bujjhāmīti.",
  "atk-s0201a1:628_4": "Yesañhi dhātūnaṁ gatiattho, buddhipi tesaṁ attho. Tasmā gacchāmīti imassa jānāmi,",
  "atk-s0201a1:628_5": "bujjhāmīti ayamattho vutto. Dhammañca bhikkhusaṅghañcāti ettha pana adhigatamagge",
  "atk-s0201a1:628_6": "sacchikatanirodhe yathānusiṭṭhaṁ paṭipajjamāne ca apāyesu apatamāne dhāretīti dhammo,",
  "atk-s0201a1:628_7": "so atthato ariyamaggo ceva nibbānañca. Vuttañhetaṁ – ‘‘yāvatā, bhikkhave, dhammā",
  "atk-s0201a1:628_8": "saṅkhatā, ariyo aṭṭhaṅgiko maggo tesaṁ aggamakkhāyatī’’ti (a. ni. 4.34) vitthāro.",
  "atk-s0201a1:628_9": "Na kevalañca ariyamaggo ceva nibbānañca, apica kho ariyaphalehi saddhiṁ pariyattidhammopi.",
  "atk-s0201a1:628_10": "Vuttañhetaṁ chattamāṇavakavimāne –",
  "atk-s0201a1:629": "‘‘Rāgavirāgamanejamasokaṁ, dhammamasaṅkhatamappaṭikūlaṁ;",
  "atk-s0201a1:630": "Madhuramimaṁ paguṇaṁ suvibhattaṁ, dhammamimaṁ saraṇatthamupehī’’ti. (vi. va. 887);",
  "atk-s0201a1:631_0": "Ettha rāgavirāgoti maggo kathito. Anejamasokanti phalaṁ. Dhammamasaṅkhatanti nibbānaṁ.",
  "atk-s0201a1:631_1": "Appaṭikūlaṁ madhuramimaṁ paguṇaṁ suvibhattanti piṭakattayena vibhattā sabbadhammakkhandhāti.",
  "atk-s0201a1:631_2": "Diṭṭhisīlasaṅghātena saṁhatoti saṅgho, so atthato aṭṭha ariyapuggalasamūho. Vuttañhetaṁ tasmiṁyeva vimāne.",
  "atk-s0201a1:632": "‘‘Yattha ca dinnamahapphalamāhu, catūsu sucīsu purisayugesu;",
  "atk-s0201a1:633": "Aṭṭha ca puggala dhammadasā te, saṅghamimaṁ saraṇatthamupehī’’ti. (vi. va. 888);",
  "atk-s0201a1:634": "Bhikkhūnaṁ saṅgho bhikkhusaṅgho. Ettāvatā brāhmaṇo tīṇi saraṇagamanāni paṭivedesi.",
  "atk-s0201a1:635": "Pasannākāravaṇṇanā niṭṭhitā.",
  "atk-s0201a1:636": "Saraṇagamanakathāvaṇṇanā",
  "atk-s0201a1:637_0": "Idāni tesu saraṇagamanesu kosallatthaṁ saraṇaṁ, saraṇagamanaṁ. Yo ca saraṇaṁ gacchati,",
  "atk-s0201a1:637_1": "saraṇagamanappabhedo , saraṇagamanassa phalaṁ, saṁkileso, bhedoti ayaṁ vidhi veditabbo.",
  "atk-s0201a1:637_2": "Seyyathidaṁ – padatthato tāva hiṁsatīti saraṇaṁ, saraṇagatānaṁ teneva saraṇagamanena",
  "atk-s0201a1:637_3": "bhayaṁ santāsaṁ dukkhaṁ duggatiparikilesaṁ hanati vināsetīti attho, ratanattayassevetaṁ adhivacanaṁ.",
  "atk-s0201a1:638_0": "Atha vā hite pavattanena ahitā ca nivattanena sattānaṁ bhayaṁ hiṁsati buddho. Bhavakantārā",
  "atk-s0201a1:638_1": "uttāraṇena assāsadānena ca dhammo. Appakānampi kārānaṁ vipulaphalapaṭilābhakaraṇena",
  "atk-s0201a1:638_2": "saṅgho. Tasmā imināpi pariyāyena ratanattayaṁ saraṇaṁ. Tappasādataggarutāhi vihatakileso",
  "atk-s0201a1:638_3": "tapparāyaṇatākārappavatto cittuppādo saraṇagamanaṁ. Taṁsamaṅgisatto saraṇaṁ gacchati,",
  "atk-s0201a1:638_4": "vuttappakārena cittuppādena etāni me tīṇi saraṇāni saraṇaṁ, etāni parāyaṇanti evaṁ",
  "atk-s0201a1:638_5": "upetīti attho. Evaṁ tāva saraṇaṁ saraṇagamanaṁ yo ca saraṇaṁ gacchatīti idaṁ tayaṁ veditabbaṁ.",
  "atk-s0201a1:639_0": "Saraṇagamanappabhede pana duvidhaṁ saraṇagamanaṁ lokuttaraṁ lokiyañca. Tattha lokuttaraṁ",
  "atk-s0201a1:639_1": "diṭṭhasaccānaṁ maggakkhaṇe saraṇagamanupakkilesasamucchedena ārammaṇato nibbānārammaṇaṁ",
  "atk-s0201a1:639_2": "hutvā kiccato sakalepi ratanattaye ijjhati. Lokiyaṁ puthujjanānaṁ saraṇagamanupakkilesavikkhambhanena",
  "atk-s0201a1:639_3": "ārammaṇato buddhādiguṇārammaṇaṁ hutvā ijjhati, taṁ atthato buddhādīsu vatthūsu saddhāpaṭilābho,",
  "atk-s0201a1:639_4": "saddhāmūlikā ca sammādiṭṭhi dasasu puññakiriyavatthūsu diṭṭhijukammanti vuccati.",
  "atk-s0201a1:640_0": "Tayidaṁ catudhā pavattati attasanniyyātanena tapparāyaṇatāya sissabhāvūpagamanena",
  "atk-s0201a1:640_1": "paṇipātenāti. Tattha attasanniyyātanaṁ nāma ‘‘ajja ādiṁ katvā ahaṁ attānaṁ buddhassa",
  "atk-s0201a1:640_2": "niyyātemi, dhammassa, saṅghassā’’ti evaṁ buddhādīnaṁ attapariccajanaṁ. Tapparāyaṇatā",
  "atk-s0201a1:640_3": "nāma ‘‘ajja ādiṁ katvā ahaṁ buddhaparāyaṇo, dhammaparāyaṇo, saṅghaparāyaṇo iti maṁ",
  "atk-s0201a1:640_4": "dhārethā’’ti evaṁ tapparāyaṇabhāvo. Sissabhāvūpagamanaṁ nāma ‘‘ajja ādiṁ katvā ahaṁ",
  "atk-s0201a1:640_5": "buddhassa antevāsiko, dhammassa, saṅghassāti maṁ dhārethā’’ti evaṁ sissabhāvūpagamo.",
  "atk-s0201a1:640_6": "Paṇipāto nāma ‘‘ajja ādiṁ katvā ahaṁ abhivādanapaccuṭṭhānaañjalikammasāmīcikammaṁ",
  "atk-s0201a1:640_7": "buddhādīnaṁyeva tiṇṇaṁ vatthūnaṁ karomi, iti maṁ dhārethā’’ti evaṁ buddhādīsu paramanipaccakāro.",
  "atk-s0201a1:640_8": "Imesañhi catunnaṁ ākārānaṁ aññatarampi karontena gahitaṁyeva hoti saraṇagamanaṁ.",
  "atk-s0201a1:641_0": "Apica bhagavato attānaṁ pariccajāmi, dhammassa, saṅghassa attānaṁ pariccajāmi. Jīvitaṁ",
  "atk-s0201a1:641_1": "pariccajāmi, pariccattoyeva me attā, pariccattaṁyeva me jīvitaṁ, jīvitapariyantikaṁ",
  "atk-s0201a1:641_2": "buddhaṁ saraṇaṁ gacchāmi, buddho me saraṇaṁ leṇaṁ tāṇanti evampi attasanniyyātanaṁ",
  "atk-s0201a1:641_3": "veditabbaṁ. ‘‘Satthārañca vatāhaṁ passeyyaṁ bhagavantameva passeyyaṁ, sugatañca vatāhaṁ",
  "atk-s0201a1:641_4": "passeyyaṁ bhagavantameva passeyyaṁ, sammāsambuddhañca vatāhaṁ passeyyaṁ bhagavantameva",
  "atk-s0201a1:641_5": "passeyya’’nti (saṁ. ni. 2.154) evampi mahākassapassa saraṇagamanaṁ viya sissabhāvūpagamanaṁ daṭṭhabbaṁ.",
  "atk-s0201a1:642": "‘‘So ahaṁ vicarissāmi, gāmā gāmaṁ purā puraṁ;",
  "atk-s0201a1:643": "Namassamāno sambuddhaṁ, dhammassa ca sudhammata’’nti. (su. ni. 194; saṁ. ni. 1.246) –",
  "atk-s0201a1:644_0": "Evampi āḷavakādīnaṁ saraṇagamanaṁ viya tapparāyaṇatā veditabbā. ‘‘Atha kho brahmāyu",
  "atk-s0201a1:644_1": "brāhmaṇo uṭṭhāyāsanā ekaṁsaṁ uttarāsaṅgaṁ karitvā bhagavato pādesu sirasā nipatitvā",
  "atk-s0201a1:644_2": "bhagavato pādāni mukhena ca paricumbati, pāṇīhi ca parisambāhati, nāmañca sāveti",
  "atk-s0201a1:644_3": "brahmāyu ahaṁ, bho gotama, brāhmaṇo, brahmāyu ahaṁ, bho gotama, brāhmaṇo’’ti (ma.",
  "atk-s0201a1:644_4": "ni. 2.394) evampi paṇipāto daṭṭhabbo.",
  "atk-s0201a1:645_0": "So panesa ñātibhayācariyadakkhiṇeyyavasena catubbidho hoti. Tattha dakkhiṇeyyapaṇipātena",
  "atk-s0201a1:645_1": "saraṇagamanaṁ hoti, na itarehi. Seṭṭhavaseneva hi saraṇaṁ gayhati, seṭṭhavasena bhijjati,",
  "atk-s0201a1:645_2": "tasmā yo sākiyo vā koliyo vā ‘‘buddho amhākaṁ ñātako’’ti vandati, aggahitameva hoti",
  "atk-s0201a1:645_3": "saraṇaṁ. Yo vā ‘‘samaṇo gotamo rājapūjito mahānubhāvo, avandiyamāno anatthampi kareyyā’’ti",
  "atk-s0201a1:645_4": "bhayena vandati, aggahitameva hoti saraṇaṁ. Yo vā bodhisattakāle bhagavato santike",
  "atk-s0201a1:645_5": "kiñci uggahitaṁ saramāno buddhakāle vā –",
  "atk-s0201a1:646": "‘‘Ekena bhoge bhuñjeyya, dvīhi kammaṁ payojaye;",
  "atk-s0201a1:647": "Catutthañca nidhāpeyya, āpadāsu bhavissatī’’ti. (dī. ni. 3.265) –",
  "atk-s0201a1:648": "Evarūpaṁ anusāsaniṁ uggahetvā ‘‘ācariyo me’’ti vandati, aggahitameva hoti saraṇaṁ. Yo pana ‘‘ayaṁ loke aggadakkhiṇeyyo’’ti vandati, teneva gahitaṁ hoti saraṇaṁ.",
  "atk-s0201a1:649_0": "Evaṁ gahitasaraṇassa ca upāsakassa vā upāsikāya vā aññatitthiyesu pabbajitampi ñātiṁ",
  "atk-s0201a1:649_1": "‘‘ñātako me aya’’nti vandato saraṇagamanaṁ na bhijjati, pageva apabbajitaṁ. Tathā",
  "atk-s0201a1:649_2": "rājānaṁ bhayavasena vandato, so hi raṭṭhapūjitattā avandiyamāno anatthampi kareyyāti.",
  "atk-s0201a1:649_3": "Tathā yaṁkiñci sippaṁ sikkhāpakaṁ titthiyaṁ ‘‘ācariyo me aya’’nti vandatopi na bhijjatīti",
  "atk-s0201a1:649_4": "evaṁ saraṇagamanappabhedo veditabbo.",
  "atk-s0201a1:650": "Ettha ca lokuttarassa saraṇagamanassa cattāri sāmaññaphalāni vipākaphalaṁ, sabbadukkhakkhayo ānisaṁsaphalaṁ. Vuttañhetaṁ –",
  "atk-s0201a1:651": "‘‘Yo ca buddhañca dhammañca, saṅghañca saraṇaṁ gato;",
  "atk-s0201a1:652": "Cattāri ariyasaccāni, sammappaññāya passati.",
  "atk-s0201a1:653": "Dukkhaṁ dukkhasamuppādaṁ, dukkhassa ca atikkamaṁ;",
  "atk-s0201a1:654": "Ariyañcaṭṭhaṅgikaṁ maggaṁ, dukkhūpasamagāminaṁ.",
  "atk-s0201a1:655": "Etaṁ kho saraṇaṁ khemaṁ, etaṁ saraṇamuttamaṁ;",
  "atk-s0201a1:656": "Etaṁ saraṇamāgamma, sabbadukkhā pamuccatī’’ti. (dha. pa. 190-192);",
  "atk-s0201a1:657_0": "Apica niccato anupagamanādivasena petassa ānisaṁsaphalaṁ veditabbaṁ. Vuttañhetaṁ,",
  "atk-s0201a1:657_1": "‘‘aṭṭhānametaṁ, bhikkhave, anavakāso, yaṁ diṭṭhisampanno puggalo kañci saṅkhāraṁ",
  "atk-s0201a1:657_2": "niccato upagaccheyya, sukhato upagaccheyya, kañci dhammaṁ attato upagaccheyya, mātaraṁ",
  "atk-s0201a1:657_3": "jīvitā voropeyya, pitaraṁ arahantaṁ jīvitā voropeyya, duṭṭhacitto tathāgatassa lohitaṁ",
  "atk-s0201a1:657_4": "uppādeyya, saṅghaṁ bhindeyya, aññaṁ satthāraṁ uddiseyya, netaṁ ṭhānaṁ vijjatī’’ti",
  "atk-s0201a1:657_5": "(ma. ni. 3.128; a. ni. 1.268-276).",
  "atk-s0201a1:658": "Lokiyassa pana saraṇagamanassa bhavasampadāpi bhogasampadāpi phalameva. Vuttañhetaṁ –",
  "atk-s0201a1:659": "‘‘Yekeci buddhaṁ saraṇaṁ gatāse,",
  "atk-s0201a1:660": "Na te gamissanti apāyabhūmiṁ;",
  "atk-s0201a1:661": "Pahāya mānusaṁ dehaṁ,",
  "atk-s0201a1:662": "Devakāyaṁ paripūressantī’’ti. (saṁ. ni. 1.37);",
  "atk-s0201a1:663_0": "Aparampi vuttaṁ ‘‘atha kho sakko devānamindo asītiyā devatāsahassehi saddhiṁ yenāyasmā",
  "atk-s0201a1:663_1": "mahāmoggallāno, tenupasaṅkami…pe… ekamantaṁ ṭhitaṁ kho sakkaṁ devānamindaṁ āyasmā",
  "atk-s0201a1:663_2": "mahāmoggallāno etadavoca ‘sādhu kho devānaminda buddhaṁ saraṇagamanaṁ hoti, buddhaṁ",
  "atk-s0201a1:663_3": "saraṇagamanahetu kho devānaminda evamidhekacce sattā kāyassa bhedā paraṁ maraṇā sugatiṁ",
  "atk-s0201a1:663_4": "saggaṁ lokaṁ upapajjantī’ti. Te aññe deve dasahi ṭhānehi adhigaṇhanti dibbena āyunā",
  "atk-s0201a1:663_5": "dibbena vaṇṇena sukhena yasena ādhipateyyena dibbehi rūpehi saddehi gandhehi rasehi",
  "atk-s0201a1:663_6": "phoṭṭhabbehī’’ti (saṁ. ni. 4.341). Esa nayo dhamme saṅghe ca. Apica velāmasuttādivasenāpi",
  "atk-s0201a1:663_7": "(a. ni. 9.20) saraṇagamanassa phalaviseso veditabbo. Evaṁ saraṇagamanaphalaṁ veditabbaṁ.",
  "atk-s0201a1:664_0": "Tattha lokiyasaraṇagamanaṁ tīsu vatthūsu aññāṇasaṁsayamicchāñāṇādīhi saṁkilissati,",
  "atk-s0201a1:664_1": "na mahājutikaṁ hoti, na mahāvipphāraṁ. Lokuttarassa natthi saṁkileso. Lokiyassa ca",
  "atk-s0201a1:664_2": "saraṇagamanassa duvidho bhedo sāvajjo anavajjo ca. Tattha sāvajjo aññasatthārādīsu",
  "atk-s0201a1:664_3": "attasanniyyātanādīhi hoti, so aniṭṭhaphalo. Anavajjo kālaṁ kiriyāya, so avipākattā",
  "atk-s0201a1:664_4": "aphalo. Lokuttarassa pana nevatthi bhedo. Bhavantarepi hi ariyasāvako aññasatthāraṁ",
  "atk-s0201a1:664_5": "na uddisatīti evaṁ saraṇagamanassa saṁkileso ca bhedo ca veditabboti. Upāsakaṁ maṁ",
  "atk-s0201a1:664_6": "bhavaṁ gotamo dhāretūti maṁ bhavaṁ gotamo ‘‘upāsako aya’’nti evaṁ dhāretu, jānātūti attho.",
  "atk-s0201a1:665": "Saraṇagamanakathāvaṇṇanā niṭṭhitā.",
  "atk-s0201a1:666": "Upāsakavidhikathāvaṇṇanā",
  "atk-s0201a1:667": "Upāsakavidhikosallatthaṁ panettha ko upāsako, kasmā upāsakoti vuccati, kimassa sīlaṁ, ko ājīvo, kā vipatti, kā sampattīti idaṁ pakiṇṇakaṁ veditabbaṁ.",
  "atk-s0201a1:668_0": "Tattha ko upāsakoti yo koci tisaraṇagato gahaṭṭho. Vuttañhetaṁ – ‘‘yato kho mahānāma",
  "atk-s0201a1:668_1": "upāsako buddhaṁ saraṇaṁ gato hoti, dhammaṁ saraṇaṁ gato hoti, saṅghaṁ saraṇaṁ gato",
  "atk-s0201a1:668_2": "hoti. Ettāvatā kho mahānāma upāsako hotī’’ti (saṁ. ni. 5.1033).",
  "atk-s0201a1:669": "Kasmā upāsakoti ratanattayassa upāsanato. So hi buddhaṁ upāsatīti upāsako. Dhammaṁ, saṅghaṁ upāsatīti upāsako.",
  "atk-s0201a1:670_0": "Kimassasīlanti pañca veramaṇiyo. Yathāha ‘‘yato kho mahānāma upāsako pāṇātipātā paṭivirato",
  "atk-s0201a1:670_1": "hoti adinnādānā , kāmesu micchācārā, musāvādā, surāmerayamajjapamādaṭṭhānā paṭivirato",
  "atk-s0201a1:670_2": "hoti. Ettāvatā kho mahānāma upāsako sīlavā hotī’’ti (saṁ. ni. 5.1033).",
  "atk-s0201a1:671_0": "Ko ājīvoti pañca micchāvaṇijjā pahāya dhammena samena jīvitakappanaṁ. Vuttañhetaṁ",
  "atk-s0201a1:671_1": "‘‘pañcimā, bhikkhave, vaṇijjā upāsakena akaraṇīyā. Katamā pañca? Satthavaṇijjā, sattavaṇijjā,",
  "atk-s0201a1:671_2": "maṁsavaṇijjā, majjavaṇijjā, visavaṇijjā. Imā kho, bhikkhave, pañca vaṇijjā upāsakena",
  "atk-s0201a1:671_3": "akaraṇīyā’’ti (a. ni. 5.177).",
  "atk-s0201a1:672_0": "Kā vipattīti yā tasseva sīlassa ca ājīvassa ca vipatti, ayamassa vipatti. Apica yāya",
  "atk-s0201a1:672_1": "esa caṇḍālo ceva hoti malañca patikuṭṭho ca. Sāpissa vipattīti veditabbā. Te ca atthato",
  "atk-s0201a1:672_2": "assaddhiyādayo pañca dhammā honti. Yathāha ‘‘pañcahi, bhikkhave, dhammehi samannāgato",
  "atk-s0201a1:672_3": "upāsako upāsakacaṇḍālo ca hoti upāsakamalañca upāsakapatikuṭṭho ca. Katamehi pañcahi?",
  "atk-s0201a1:672_4": "Assaddho hoti, dussīlo hoti, kotūhalamaṅgaliko hoti, maṅgalaṁ pacceti no kammaṁ,",
  "atk-s0201a1:672_5": "ito ca bahiddhā dakkhiṇeyyaṁ pariyesati tattha ca pubbakāraṁ karotī’’ti (a. ni. 5.175).",
  "atk-s0201a1:673_0": "Kāsampattīti yā cassa sīlasampadā ca ājīvasampadā ca, sā sampatti. Ye cassa ratanabhāvādikarā",
  "atk-s0201a1:673_1": "saddhādayo pañca dhammā. Yathāha ‘‘pañcahi, bhikkhave, dhammehi samannāgato upāsako",
  "atk-s0201a1:673_2": "upāsakaratanañca hoti upāsakapadumañca upāsakapuṇḍarīkañca. Katamehi pañcahi? Saddho",
  "atk-s0201a1:673_3": "hoti, sīlavā hoti, na kotūhalamaṅgaliko hoti, kammaṁ pacceti no maṅgalaṁ, na ito",
  "atk-s0201a1:673_4": "bahiddhā dakkhiṇeyyaṁ gavesati, idha ca pubbakāraṁ karotī’’ti (a. ni. 5.175).",
  "atk-s0201a1:674_0": "Ajjataggeti ettha ayaṁ aggasaddo ādikoṭikoṭṭhāsaseṭṭhesu dissati. ‘‘Ajjatagge, samma",
  "atk-s0201a1:674_1": "dovārika, āvarāmi dvāraṁ nigaṇṭhānaṁ nigaṇṭhīna’’ntiādīsu (ma. ni. 2.70) hi ādimhi",
  "atk-s0201a1:674_2": "dissati. ‘‘Teneva aṅgulaggena taṁ aṅgulaggaṁ parāmaseyya, (kathā. 441) ucchaggaṁ",
  "atk-s0201a1:674_3": "veḷagga’’ntiādīsu koṭiyaṁ. ‘‘Ambilaggaṁ vā madhuraggaṁ vā tittakaggaṁ vā (saṁ. ni.",
  "atk-s0201a1:674_4": "5.374), anujānāmi, bhikkhave, vihāraggena vā pariveṇaggena vā bhājetu’’ntiādīsu (cūḷava.",
  "atk-s0201a1:674_5": "318) koṭṭhāse. ‘‘Yāvatā, bhikkhave, sattā apadā vā…pe… tathāgato tesaṁ aggamakkhāyatī’’tiādīsu",
  "atk-s0201a1:674_6": "(a. ni. 4.34) seṭṭhe. Idha panāyaṁ ādimhi daṭṭhabbo. Tasmā ajjataggeti ajjataṁ ādiṁ",
  "atk-s0201a1:674_7": "katvā, evamettha attho veditabbo. Ajjatanti ajjabhāvaṁ. Ajjadaggeti vā pāṭho, da-kāro",
  "atk-s0201a1:674_8": "padasandhikaro, ajja aggaṁ katvāti attho.",
  "atk-s0201a1:675_0": "Pāṇupetanti pāṇehi upetaṁ, yāva me jīvitaṁ pavattati, tāva upetaṁ. Anaññasatthukaṁ",
  "atk-s0201a1:675_1": "tīhi saraṇagamanehi saraṇaṁ gataṁ upāsakaṁ kappiyakārakaṁ maṁ bhavaṁ gotamo dhāretu",
  "atk-s0201a1:675_2": "jānātu. Ahañhi sacepi me tikhiṇena asinā sīsaṁ chindeyya, neva buddhaṁ ‘‘na buddho’’ti",
  "atk-s0201a1:675_3": "vā dhammaṁ ‘‘na dhammo’’ti vā, saṅghaṁ ‘‘na saṅgho’’ti vā vadeyyanti. Evaṁ attasanniyyātanena",
  "atk-s0201a1:675_4": "saraṇaṁ gantvā catūhi ca paccayehi pavāretvā uṭṭhāyāsanā bhagavantaṁ abhivādetvā",
  "atk-s0201a1:675_5": "tikkhattuṁ padakkhiṇaṁ katvā pakkāmīti.",
  "atk-s0201a1:676": "Upāsakavidhikathāvaṇṇanā niṭṭhitā.",
  "atk-s0201a1:677": "Papañcasūdaniyā majjhimanikāyaṭṭhakathāya",
  "atk-s0201a1:678": "Bhayabheravasuttavaṇṇanā niṭṭhitā.",
  "atk-s0201a1:679": "5. Anaṅgaṇasuttavaṇṇanā",
  "atk-s0201a1:680_0": "57.Evaṁme sutaṁ…pe… āyasmā sāriputtoti anaṅgaṇasuttaṁ. Tatrāyaṁ anuttānapadavaṇṇanā",
  "atk-s0201a1:680_1": "– yathā cettha, evaṁ sabbasuttesu. Tasmā ito paraṁ ettakampi avatvā apubbapadavaṇṇanaṁyeva karissāma.",
  "atk-s0201a1:681_0": "Cattāroti gaṇanaparicchedo. Puggalāti sattā narā posā. Ettāvatā ca puggalavādī mahātheroti",
  "atk-s0201a1:681_1": "na gahetabbaṁ, ayañhi āyasmā buddhaputtānaṁ seṭṭho, so buddhassa bhagavato desanaṁ",
  "atk-s0201a1:681_2": "avilomentoyeva deseti.",
  "atk-s0201a1:682": "Sammutiparamatthadesanākathāvaṇṇanā",
  "atk-s0201a1:683_0": "Buddhassa bhagavato duvidhā desanā sammutidesanā, paramatthadesanā cāti. Tattha puggalo",
  "atk-s0201a1:683_1": "satto itthī puriso khattiyo brāhmaṇo devo māroti evarūpā sammutidesanā. Aniccaṁ dukkhaṁ",
  "atk-s0201a1:683_2": "anattā, khandhā dhātū āyatanāni satipaṭṭhānāti evarūpā paramatthadesanā.",
  "atk-s0201a1:684_0": "Tattha bhagavā ye sammutivasena desanaṁ sutvā atthaṁ paṭivijjhitvā mohaṁ pahāya visesaṁ",
  "atk-s0201a1:684_1": "adhigantuṁ samatthā, tesaṁ sammutidesanaṁ deseti. Ye pana paramatthavasena desanaṁ",
  "atk-s0201a1:684_2": "sutvā atthaṁ paṭivijjhitvā mohaṁ pahāya visesamadhigantuṁ samatthā, tesaṁ paramatthadesanaṁ",
  "atk-s0201a1:684_3": "deseti. Tatthāyaṁ upamā, yathā hi desabhāsākusalo tiṇṇaṁ vedānaṁ atthasaṁvaṇṇanako",
  "atk-s0201a1:684_4": "ācariyo ye damiḷabhāsāya vutte atthaṁ jānanti, tesaṁ damiḷabhāsāya ācikkhati. Ye",
  "atk-s0201a1:684_5": "andhakabhāsādīsu aññatarāya, tesaṁ tāya tāya bhāsāya. Evaṁ te māṇavakā chekaṁ byattaṁ",
  "atk-s0201a1:684_6": "ācariyamāgamma khippameva sippaṁ uggaṇhanti. Tattha ācariyo viya buddho bhagavā.",
  "atk-s0201a1:684_7": "Tayo vedā viya kathetabbabhāvena ṭhitāni tīṇi piṭakāni. Desabhāsākosallamiva sammutiparamatthakosallaṁ.",
  "atk-s0201a1:684_8": "Nānādesabhāsā māṇavakā viya sammutiparamatthadesanāpaṭivijjhanasamatthā veneyyasattā.",
  "atk-s0201a1:684_9": "Ācariyassa damiḷabhāsādiācikkhanaṁ viya bhagavato sammutiparamatthavasena desanā",
  "atk-s0201a1:684_10": "veditabbā. Āha cettha –",
  "atk-s0201a1:685": "‘‘Duve saccāni akkhāsi, sambuddho vadataṁ varo;",
  "atk-s0201a1:686": "Sammutiṁ paramatthañca, tatiyaṁ nūpalabbhati.",
  "atk-s0201a1:687": "Saṅketavacanaṁ saccaṁ, lokasammutikāraṇā;",
  "atk-s0201a1:688": "Paramatthavacanaṁ saccaṁ, dhammānaṁ bhūtakāraṇā.",
  "atk-s0201a1:689": "Tasmā vohārakusalassa, lokanāthassa satthuno;",
  "atk-s0201a1:690": "Sammutiṁ voharantassa, musāvādo na jāyatī’’ti.",
  "atk-s0201a1:691_0": "Apica aṭṭhahi kāraṇehi bhagavā puggalakathaṁ katheti – hirottappadīpanatthaṁ, kammassakatādīpanatthaṁ,",
  "atk-s0201a1:691_1": "paccattapurisakāradīpanatthaṁ, ānantariyadīpanatthaṁ, brahmavihāradīpanatthaṁ, pubbenivāsadīpanatthaṁ,",
  "atk-s0201a1:691_2": "dakkhiṇāvisuddhidīpanatthaṁ, lokasammutiyā appahānatthañcāti. ‘‘Khandhadhātuāyatanāni",
  "atk-s0201a1:691_3": "hirīyanti ottappantī’’ti hi vutte mahājano na jānāti, sammohamāpajjati, paṭisattu",
  "atk-s0201a1:691_4": "hoti ‘‘kimidaṁ khandhadhātuāyatanāni hirīyanti ottappanti nāmā’’ti. ‘‘Itthī hirīyati",
  "atk-s0201a1:691_5": "ottappati puriso khattiyo brāhmaṇo devo māro’’ti vutte pana jānāti, na sammohamāpajjati,",
  "atk-s0201a1:691_6": "na paṭisattu hoti. Tasmā bhagavā hirottappadīpanatthaṁ puggalakathaṁ katheti.",
  "atk-s0201a1:692": "‘‘Khandhā kammassakā dhātuyo āyatanānī’’ti vuttepi eseva nayo. Tasmā bhagavā kammassakatādīpanatthaṁ puggalakathaṁ katheti.",
  "atk-s0201a1:693": "‘‘Veḷuvanādayo mahāvihārā khandhehi kārāpitā dhātūhi āyatanehī’’ti vuttepi eseva nayo. Tasmā bhagavā paccattapurisakāradīpanatthaṁ puggalakathaṁ katheti.",
  "atk-s0201a1:694_0": "‘‘Khandhā mātaraṁ jīvitā voropenti pitaraṁ arahantaṁ ruhiruppādakammaṁ karonti, saṅghabhedakammaṁ",
  "atk-s0201a1:694_1": "karonti, dhātuyo āyatanānī’’ti vuttepi eseva nayo. Tasmā bhagavā ānantariyadīpanatthaṁ",
  "atk-s0201a1:694_2": "puggalakathaṁ katheti. ‘‘Khandhā mettāyanti dhātuyo āyatanānī’’ti vuttepi eseva nayo.",
  "atk-s0201a1:694_3": "Tasmā bhagavā brahmavihāradīpanatthaṁ puggalakathaṁ katheti.",
  "atk-s0201a1:695_0": "‘‘Khandhā pubbenivāsamanussaranti dhātuyo āyatanānī’’ti vuttepi eseva nayo. Tasmā",
  "atk-s0201a1:695_1": "bhagavā pubbenivāsadīpanatthaṁ puggalakathaṁ katheti. ‘‘Khandhā dānaṁ paṭiggaṇhanti",
  "atk-s0201a1:695_2": "dhātuyo āyatanānī’’ti vuttepi mahājano na jānāti, sammohamāpajjati, paṭisattu hoti",
  "atk-s0201a1:695_3": "‘‘kimidaṁ khandhadhātuāyatanāni paṭiggaṇhanti nāmā’’ti. ‘‘Puggalā paṭiggaṇhanti sīlavanto",
  "atk-s0201a1:695_4": "kalyāṇadhammā’’ti vutte pana jānāti, na sammohamāpajjati, na paṭisattu hoti. Tasmā",
  "atk-s0201a1:695_5": "bhagavā dakkhiṇāvisuddhidīpanatthaṁ puggalakathaṁ katheti.",
  "atk-s0201a1:696_0": "Lokasammutiñca buddhā bhagavanto nappajahanti, lokasamaññāya lokaniruttiyaṁ lokābhilāpe",
  "atk-s0201a1:696_1": "ṭhitāyeva dhammaṁ desenti. Tasmā bhagavā lokasammutiyā appahānatthampi puggalakathaṁ",
  "atk-s0201a1:696_2": "katheti. Tasmā ayampi āyasmā lokavohārakusalatāya buddhassa bhagavato desanaṁ avilomento",
  "atk-s0201a1:696_3": "lokasammutiyaṁ ṭhatvāva cattārome, āvuso, puggalāti āha. Tasmā ettha paramatthavasena",
  "atk-s0201a1:696_4": "aggahetvā sammutivaseneva puggalo veditabbo.",
  "atk-s0201a1:697_0": "Santo saṁvijjamānāti lokasaṅketavasena atthi upalabbhamānā. Lokasminti sattaloke.",
  "atk-s0201a1:697_1": "Sāṅgaṇova samānotiādīsu pana aṅgaṇanti katthaci kilesā vuccanti. Yathāha ‘‘tattha",
  "atk-s0201a1:697_2": "katamāni tīṇi aṅgaṇāni? Rāgo aṅgaṇaṁ, doso aṅgaṇaṁ, moho aṅgaṇa’’nti (vibha. 924).",
  "atk-s0201a1:697_3": "Katthaci yaṁkiñci malaṁ vā paṅko vā, yathāha ‘‘tasseva rajassa vā aṅgaṇassa vā pahānāya",
  "atk-s0201a1:697_4": "vāyamatī’’ti. Katthaci tathārūpo bhūmibhāgo, so bodhiyaṅgaṇaṁ cetiyaṅgaṇantiādīnaṁ",
  "atk-s0201a1:697_5": "vasena veditabbo. Idha pana nānappakārā tibbakilesā ‘‘aṅgaṇa’’nti adhippetā. Tathā",
  "atk-s0201a1:697_6": "hi vakkhati ‘‘pāpakānaṁ kho etaṁ, āvuso, akusalānaṁ icchāvacarānaṁ adhivacanaṁ, yadidaṁ",
  "atk-s0201a1:697_7": "aṅgaṇa’’nti (ma. ni. 1.60). Saha aṅgaṇena sāṅgaṇo.",
  "atk-s0201a1:698_0": "Sāṅgaṇovasamānoti sakilesoyeva santo . Atthi me ajjhattaṁ aṅgaṇanti yathābhūtaṁ nappajānātīti",
  "atk-s0201a1:698_1": "mayhaṁ attano cittasantāne kileso atthītipi na jānāti. ‘‘Ime kilesā nāma kakkhaḷā",
  "atk-s0201a1:698_2": "vāḷā jahitabbā na gahitabbā visaduṭṭhasallasadisā’’ti evaṁ yāthāvasarasatopi na jānāti.",
  "atk-s0201a1:698_3": "Yo atthīti ca jānāti, evañca jānāti. So ‘‘atthi me ajjhattaṁ aṅgaṇanti yathābhūtaṁ",
  "atk-s0201a1:698_4": "pajānātī’’ti vuccati. Yassa pana na ca maggena samūhatā kilesā, na ca uppajjanti",
  "atk-s0201a1:698_5": "yena vā tena vā vāritattā, ayamidha anaṅgaṇoti adhippeto. Natthi me ajjhattaṁ aṅgaṇanti",
  "atk-s0201a1:698_6": "yathābhūtaṁ nappajānātīti ‘‘mayhaṁ kilesā yena vā tena vā vāritattā natthi, na maggena",
  "atk-s0201a1:698_7": "samūhatattā’’ti na jānāti, ‘‘te uppajjamānā mahāanatthaṁ karissanti kakkhaḷā vāḷā",
  "atk-s0201a1:698_8": "visaduṭṭhasallasadisā’’ti evaṁ yāthāvasarasatopi na jānāti. Yo pana ‘‘iminā kāraṇena",
  "atk-s0201a1:698_9": "natthī’’ti ca jānāti, evañca jānāti, so ‘‘natthi me ajjhattaṁ aṅgaṇanti yathābhūtaṁ",
  "atk-s0201a1:698_10": "pajānātī’’ti vuccati . Tatrāti tesu catūsu puggalesu, tesu vā dvīsu sāṅgaṇesu, yvāyanti",
  "atk-s0201a1:698_11": "yo ayaṁ, yāyantipi pāṭho.",
  "atk-s0201a1:699_0": "58.Ko nu kho, āvuso, sāriputta, hetu ko paccayoti ubhayenāpi kāraṇameva pucchati.",
  "atk-s0201a1:699_1": "Yenimesanti yena hetunā yena paccayena imesaṁ dvinnaṁ eko seṭṭhapuriso eko hīnapurisoti",
  "atk-s0201a1:699_2": "akkhāyati, so ko hetu ko paccayoti evamettha sambandho veditabbo. Tattha kiñcāpi",
  "atk-s0201a1:699_3": "‘‘nappajānāti pajānātī’’ti evaṁ vuttaṁ, pajānanā nappajānanāti idameva ubhayaṁ hetu ceva paccayo ca.",
  "atk-s0201a1:700_0": "59. Thero pana attano vicitrapaṭibhānatāya taṁ pākaṭataraṁ katvā dassetuṁ puna tatrāvusotiādimāha.",
  "atk-s0201a1:700_1": "Tattha tassetaṁ pāṭikaṅkhanti tassa puggalassa etaṁ pāṭikaṅkhitabbaṁ. Idameva esa",
  "atk-s0201a1:700_2": "pāpuṇissati, na aññanti icchitabbaṁ, avassaṁ bhāvīti vuttaṁ hoti. ‘‘Na chandaṁ janessatī’’tiādinā",
  "atk-s0201a1:700_3": "nayena vuttaṁ achandajananādiṁ sandhāyāha.",
  "atk-s0201a1:701_0": "Tattha ca na chandaṁ janessatīti appajānanto tassa aṅgaṇassa pahānatthaṁ kattukamyatāchandaṁ",
  "atk-s0201a1:701_1": "na janessati. Na vāyamissatīti tato balavataraṁ vāyāmaṁ na karissati, na vīriyaṁ",
  "atk-s0201a1:701_2": "ārabhissatīti thāmagatavīriyaṁ pana neva ārabhissati, na pavattessatīti vuttaṁ hoti.",
  "atk-s0201a1:701_3": "Sāṅgaṇoti imehi rāgādīhi aṅgaṇehi sāṅgaṇo. Saṁkiliṭṭhacittoti tehiyeva suṭṭhutaraṁ",
  "atk-s0201a1:701_4": "kiliṭṭhacitto malīnacitto vibādhitacitto upatāpitacitto ca hutvā. Kālaṁ karissatīti marissati.",
  "atk-s0201a1:702_0": "Seyyathāpīti yathā nāma. Kaṁsapātīti kaṁsalohabhājanaṁ. Ābhatāti ānītā. Āpaṇā vā",
  "atk-s0201a1:702_1": "kammārakulā vāti āpaṇato vā kaṁsapātikārakānaṁ kammārānaṁ gharato vā. Rajenāti āgantukarajena",
  "atk-s0201a1:702_2": "paṁsuādinā. Malenāti tattheva uṭṭhitena lohamalena. Pariyonaddhāti sañchannā. Na",
  "atk-s0201a1:702_3": "ceva paribhuñjeyyunti udakakhādanīyapakkhipanādīhi paribhogaṁ na kareyyuṁ. Na ca",
  "atk-s0201a1:702_4": "pariyodapeyyunti dhovanaghaṁsanādīhi na parisuddhaṁ kārāpeyyuṁ. Rajāpatheti rajapathe.",
  "atk-s0201a1:702_5": "Ayameva vā pāṭho, rajassa āgamanaṭṭhāne vā vuṭṭhānuṭṭhāne vā heṭṭhāmañce vā thusakoṭṭhake",
  "atk-s0201a1:702_6": "vā bhājanantare vā, yattha rajena okirīyatīti attho. Saṁkiliṭṭhatarā assa malaggahitāti",
  "atk-s0201a1:702_7": "ettha rajāpathe nikkhipanena saṁkiliṭṭhatarā, aparibhogāpariyodapanehi malaggahitatarāti",
  "atk-s0201a1:702_8": "vuttaṁ hoti, paṭipucchāvacanañcetaṁ. Tenassa evamattho veditabbo, āvuso, sā kaṁsapāti",
  "atk-s0201a1:702_9": "evaṁ karīyamānā aparena kālena saṁkiliṭṭhatarā ca malaggahitatarā ca mattikapātīti",
  "atk-s0201a1:702_10": "vā kaṁsapātīti vā itipi dujjānā bhaveyya nu kho noti, thero taṁ paṭijānanto āha ‘‘evamāvuso’’ti.",
  "atk-s0201a1:702_11": "Puna dhammasenāpati opammaṁ sampaṭipādento, evameva khotiādimāha. Tatthevaṁ opammasaṁsandanā",
  "atk-s0201a1:702_12": "veditabbā – kiliṭṭhakaṁsapātisadiso sāṅgaṇo puggalo. Saṁkiliṭṭhakaṁsapātiyā naparibhuñjanamādiṁ",
  "atk-s0201a1:702_13": "katvā rajāpathanikkhepo viya tassa puggalassa pabbajjaṁ labhamānassa vejjakammādīsu",
  "atk-s0201a1:702_14": "pasutapuggalasantike pabbajjāpaṭilābho. Saṁkiliṭṭhakaṁsapātiyā puna saṁkiliṭṭhatarabhāvo",
  "atk-s0201a1:702_15": "viya tassa puggalassa anukkamena ācariyupajjhāyānaṁ anusikkhato vejjakammādikaraṇaṁ,",
  "atk-s0201a1:702_16": "ettha ṭhitassa sāṅgaṇakālakiriyā. Atha vā anukkamena dukkaṭadubbhāsitavītikkamanaṁ,",
  "atk-s0201a1:702_17": "ettha ṭhitassa sāṅgaṇakālakiriyā. Atha vā anukkamena pācittiyathullaccayavītikkamanaṁ,",
  "atk-s0201a1:702_18": "saṅghādisesavītikkamanaṁ, pārājikavītikkamanaṁ, mātughātādiānantariyakaraṇaṁ, ettha",
  "atk-s0201a1:702_19": "ṭhitassa sāṅgaṇakālakiriyāti.",
  "atk-s0201a1:703_0": "Saṁkiliṭṭhacitto kālaṁ karissatīti ettha ca akusalacittena kālaṁ karissatīti na evamattho",
  "atk-s0201a1:703_1": "daṭṭhabbo. Sabbasattā hi pakaticittena bhavaṅgacitteneva kālaṁ karonti. Ayaṁ pana",
  "atk-s0201a1:703_2": "avisodhetvā cittasantānaṁ kālaṁ karissatīti etamatthaṁ sandhāya evaṁ vuttoti veditabbo.",
  "atk-s0201a1:704_0": "Dutiyavāre pariyodapeyyunti dhovanaghaṁsanasaṇhachārikāparimajjanādīhi parisuddhaṁ",
  "atk-s0201a1:704_1": "ādāsamaṇḍalasadisaṁ kareyyuṁ. Na ca naṁ rajāpatheti pubbe vuttappakāre ṭhāne anikkhipitvā",
  "atk-s0201a1:704_2": "karaṇḍamañjūsādīsu vā ṭhapeyyuṁ, paliveṭhetvā vā nāgadante lageyyuṁ. Sesaṁ vuttanayānusāreneva gahetabbaṁ.",
  "atk-s0201a1:705_0": "Upamāsaṁsandanā cettha evaṁ veditabbā – kiliṭṭhakaṁsapātisadiso sāṅgaṇo bhabbapuggalo.",
  "atk-s0201a1:705_1": "Kiliṭṭhakaṁsapātiyā paribhuñjanamādiṁ katvā suddhaṭṭhāne ṭhapanaṁ viya tassa puggalassa",
  "atk-s0201a1:705_2": "pabbajjaṁ labhamānassa pesalabhikkhūnaṁ santike pabbajjāpaṭilābho. Ye ovadanti anusāsanti",
  "atk-s0201a1:705_3": "appamattakampi pamādaṁ disvā daṇḍakammaṁ katvā punappunaṁ sikkhāpenti, saṁkiliṭṭhakaṁsapātiyā",
  "atk-s0201a1:705_4": "aparakāle parisuddhapariyodātabhāvo viya tassa puggalassa ācariyupajjhāyānaṁ anusikkhato",
  "atk-s0201a1:705_5": "anukkamena sammāvattapaṭipatti, ettha ṭhitassa anaṅgaṇakālakiriyā. Atha vā anukkamena",
  "atk-s0201a1:705_6": "parisuddhe sīle patiṭṭhāya attano anurūpaṁ buddhavacanaṁ uggaṇhitvā dhutaṅgāni samādāya",
  "atk-s0201a1:705_7": "attano anukūlakammaṭṭhānaṁ gahetvā gāmantasenāsanavāsaṁ muñcitvā pantasenāsanavāso,",
  "atk-s0201a1:705_8": "ettha ṭhitassa anaṅgaṇakālakiriyā. Atha vā anukkamena kasiṇaparikammaṁ katvā aṭṭhasamāpattinibbattanena",
  "atk-s0201a1:705_9": "kilesavikkhambhanaṁ, vipassanāpādakajjhānā vuṭṭhāya vipassanāya kilesānaṁ tadaṅganivāraṇaṁ,",
  "atk-s0201a1:705_10": "sotāpattiphalādhigamo…pe… arahattasacchikiriyāti ettha ṭhitassa accantaṁ anaṅgaṇakālakiriyā eva.",
  "atk-s0201a1:706_0": "Tatiyavāre subhanimittanti rāgaṭṭhāniyaṁ iṭṭhārammaṇaṁ. Manasi karissatīti tasmiṁ",
  "atk-s0201a1:706_1": "vipannassati taṁ nimittaṁ āvajjissati. Tassa subhanimittassa manasikārāti tassa puggalassa",
  "atk-s0201a1:706_2": "subhanimittamanasikārakāraṇā. Anuddhaṁsessatīti hiṁsissati adhibhavissati. Rāgo hi",
  "atk-s0201a1:706_3": "uppajjanto kusalavāraṁ pacchinditvā sayameva akusalajavanaṁ hutvā tiṭṭhanto kusalacittaṁ",
  "atk-s0201a1:706_4": "anuddhaṁsetīti veditabbo. Sesaṁ vuttanayānusāreneva gahetabbaṁ.",
  "atk-s0201a1:707_0": "Opammasaṁsandanā panettha evaṁ veditabbā – parisuddhakaṁsapātisadiso pakatiyā appakileso",
  "atk-s0201a1:707_1": "anaṅgaṇapuggalo. Parisuddhakaṁsapātiyā naparibhuñjanaṁ ādiṁ katvā rajāpathe nikkhepo",
  "atk-s0201a1:707_2": "viya tassa puggalassa pabbajjaṁ labhamānassāti ito paraṁ sabbaṁ paṭhamavārasadisameva.",
  "atk-s0201a1:708_0": "Catutthavāre subhanimittaṁ na manasi karissatīti tasmiṁ sativirahābhāvato taṁ nimittaṁ",
  "atk-s0201a1:708_1": "nāvajjissati, sesaṁ dutiyavārānusārena veditabbaṁ. ‘‘Ayaṁ kho, āvuso’’tiādi ‘‘ko",
  "atk-s0201a1:708_2": "nu kho, āvuso’’tiādimhi vuttanayameva.",
  "atk-s0201a1:709_0": "60. Idāni taṁ aṅgaṇaṁ nānappakārato pākaṭaṁ kārāpetukāmenāyasmatā mahāmoggallānena",
  "atk-s0201a1:709_1": "‘‘aṅgaṇaṁ aṅgaṇa’’ntiādinā nayena puṭṭho taṁ byākaronto pāpakānaṁ kho etaṁ, āvusotiādimāha.",
  "atk-s0201a1:709_2": "Tattha icchāvacarānanti icchāya avacarānaṁ, icchāvasena otiṇṇānaṁ pavattānaṁ nānappakārānaṁ",
  "atk-s0201a1:709_3": "kopaappaccayānanti attho. Yaṁ idhekaccassāti yena idhekaccassa evaṁ icchā uppajjeyya,",
  "atk-s0201a1:709_4": "taṁ ṭhānaṁ taṁ kāraṇaṁ vijjati atthi, upalabbhatīti vuttaṁ hoti. Āpanno assanti āpanno",
  "atk-s0201a1:709_5": "bhaveyyaṁ. Na ca maṁ bhikkhū jāneyyunti bhikkhū ca maṁ na jāneyyuṁ. Kiṁ panettha",
  "atk-s0201a1:709_6": "ṭhānaṁ, lābhatthikatā. Lābhatthiko hi bhikkhu pakatiyāpi ca katapuñño manussehi sakkato",
  "atk-s0201a1:709_7": "garukato evaṁ cinteti ‘‘āpattiṁ āpannaṁ bhikkhuṁ therā ñatvā majjhimānaṁ ārocenti,",
  "atk-s0201a1:709_8": "te navakānaṁ, navakā vihāre vighāsādādīnaṁ, te ovādaṁ āgatānaṁ bhikkhunīnaṁ, evaṁ",
  "atk-s0201a1:709_9": "kamena catasso parisā jānanti. Evamassa lābhantarāyo hoti. Aho vatāhaṁ āpattiñca",
  "atk-s0201a1:709_10": "vata āpanno assaṁ, na ca maṁ bhikkhū jāneyyu’’nti.",
  "atk-s0201a1:710_0": "Yaṁ taṁ bhikkhuṁ bhikkhū jāneyyunti yena kāraṇena taṁ bhikkhuṁ aññe bhikkhū jāneyyuṁ,",
  "atk-s0201a1:710_1": "taṁ kāraṇaṁ vijjati kho pana atthiyeva, no natthi. Therā hi ñatvā majjhimānaṁ ārocenti.",
  "atk-s0201a1:710_2": "Evaṁ so pubbe vuttanayena catūsu parisāsu pākaṭo hoti. Evaṁ pākaṭo ca ayasābhibhūto",
  "atk-s0201a1:710_3": "gāmasatampi pavisitvā ummārasatesu ṭhānesu uñchitvā yathādhotena pattena nikkhamati.",
  "atk-s0201a1:710_4": "Tato jānanti maṁ bhikkhū āpattiṁ āpannoti tehi camhi evaṁ nāsitoti cintetvā, iti",
  "atk-s0201a1:710_5": "so kupito hoti appatīto so iminā kāraṇena kupito ceva hoti kodhābhibhūto appatīto",
  "atk-s0201a1:710_6": "ca domanassābhibhūto.",
  "atk-s0201a1:711_0": "Yo ceva kho , āvuso, kopo yo ca appaccayo ubhayametaṁ aṅgaṇanti, āvuso, yo cāyaṁ",
  "atk-s0201a1:711_1": "saṅkhārakkhandhasaṅgahito kopo, yo ca vedanākkhandhasaṅgahito appaccayo, etaṁ ubhayaṁ",
  "atk-s0201a1:711_2": "aṅgaṇanti evamettha attho daṭṭhabbo. Idañca tādisānaṁ puggalānaṁ vasena vuttaṁ. Lobho",
  "atk-s0201a1:711_3": "pana imassa aṅgaṇassa pubbabhāgavasena, moho sampayogavasenāpi gahitoyeva hoti.",
  "atk-s0201a1:712_0": "Anurahomanti purimasadisameva bhikkhuṁ gahetvā vihārapaccante senāsanaṁ pavesetvā",
  "atk-s0201a1:712_1": "dvāraṁ thaketvā codente icchati. Ṭhānaṁ kho panetanti etaṁ kāraṇaṁ vijjati, yaṁ taṁ",
  "atk-s0201a1:712_2": "bhikkhuṁ catuparisamajjhe ānetvā byattā vinītā ‘‘tayā asukamhi nāma ṭhāne vejjakammaṁ",
  "atk-s0201a1:712_3": "kata’’ntiādinā nayena codeyyuṁ. So catūsu parisāsu pākaṭo hoti. Evaṁ pākaṭo ca ayasābhibhūtoti",
  "atk-s0201a1:712_4": "sabbaṁ purimasadisameva.",
  "atk-s0201a1:713_0": "Sappaṭipuggaloti samāno puggalo. Samānoti sāpattiko. Paṭipuggaloti codako. Ayaṁ sāpattikeneva",
  "atk-s0201a1:713_1": "codanaṁ icchati, tvampi imañcimañca āpattiṁ āpanno, taṁ tāva paṭikarohi pacchā maṁ",
  "atk-s0201a1:713_2": "codessasīti vattuṁ sakkāti maññamāno. Apica jātiādīhipi samāno puggalo sappaṭipuggalo.",
  "atk-s0201a1:713_3": "Ayañhi attano jātiyā kulena bāhusaccena byattatāya dhutaṅgenāti evamādīhipi samāneneva",
  "atk-s0201a1:713_4": "codanaṁ icchati, tādisena vuttaṁ nātidukkhaṁ hotīti maññamāno. Appaṭipuggaloti ettha",
  "atk-s0201a1:713_5": "ayutto paṭipuggalo appaṭipuggalo. Imehi āpattādīhi asadisattā paṭisattu paṭisallo",
  "atk-s0201a1:713_6": "codako bhavituṁ ayuttoti vuttaṁ hoti. Iti so kupitoti iti so imāya appaṭipuggalacodanāya evaṁ kupito hoti.",
  "atk-s0201a1:714_0": "Catutthavāre aho vatāti ‘‘aho vata re amhākaṁ paṇḍitakā, aho vata re amhākaṁ bahussutakā",
  "atk-s0201a1:714_1": "tevijjakā’’ti (dī. ni. 1.291) garahāyaṁ dissati. ‘‘Aho vata maṁ daharaṁyeva samānaṁ",
  "atk-s0201a1:714_2": "rajje abhisiñceyyu’’nti (mahāva. 57) patthanāyaṁ. Idha patthanāyameva. Paṭipucchitvā",
  "atk-s0201a1:714_3": "paṭipucchitvāti punappunaṁ pucchitvā. Ayaṁ bhikkhu lābhatthiko bhagavato attānaṁ",
  "atk-s0201a1:714_4": "paṭipucchitabbaṁ icchati, tañca kho anumatipucchāya, no maggaṁ vā phalaṁ vā vipassanaṁ",
  "atk-s0201a1:714_5": "vā antaraṁ katvā. Ayañhi passati bhagavantaṁ sāriputtādayo mahāthere ‘‘taṁ kiṁ maññasi,",
  "atk-s0201a1:714_6": "sāriputta, moggallāna, kassapa , rāhula cakkhuṁ niccaṁ vā aniccaṁ vā’’ti evaṁ parisamajjhe",
  "atk-s0201a1:714_7": "paṭipucchitvā paṭipucchitvā dhammaṁ desentaṁ, manusse ca ‘‘tesa paṇḍitā therā satthu",
  "atk-s0201a1:714_8": "cittaṁ ārādhentī’’ti vaṇṇaṁ bhaṇante, lābhasakkārañca upaharante. Tasmā taṁ lābhasakkāraṁ",
  "atk-s0201a1:714_9": "icchanto evaṁ cintetvā nikhaṇitvā ṭhapitakhāṇu viya bhagavato puratova hoti.",
  "atk-s0201a1:715_0": "Iti so kupitoti atha bhagavā taṁ amanasikaritvāva aññaṁ theraṁ paṭipucchitvā dhammaṁ",
  "atk-s0201a1:715_1": "deseti , tena so kupito hoti bhagavato ca therassa ca. Kathaṁ bhagavato kuppati?",
  "atk-s0201a1:715_2": "‘‘Ahaṁ pabbajitakālato pabhuti gandhakuṭipariveṇato bahinikkhamanaṁ na jānāmi, sabbakālaṁ",
  "atk-s0201a1:715_3": "chāyāva na vijahāmi, maṁ nāma pucchitvā dhammadesanāmattampi natthi. Taṁmuhuttaṁ",
  "atk-s0201a1:715_4": "diṭṭhamattakameva theraṁ pucchitvā dhammaṁ desetī’’ti evaṁ bhagavato kuppati. Kathaṁ",
  "atk-s0201a1:715_5": "therassa kuppati? ‘‘Ayaṁ mahallakatthero bhagavato purato khāṇu viya nisīdati, kadā",
  "atk-s0201a1:715_6": "nu kho imaṁ dhammakammikā abhabbaṭṭhānaṁ pāpetvā nīharissanti, ayañhi yadi imasmiṁ",
  "atk-s0201a1:715_7": "vihāre na bhaveyya, avassaṁ bhagavā mayā saddhiṁ sallapeyyā’’ti evaṁ therassa kuppati.",
  "atk-s0201a1:716_0": "Purakkhatvā purakkhatvāti purato purato katvā, samparivāretvāti vuttaṁ hoti. Ayampi",
  "atk-s0201a1:716_1": "lābhatthikoyeva, ayañhi passati bahussute bhikkhū mahāparivārena gāmaṁ pavisante,",
  "atk-s0201a1:716_2": "cetiyaṁ vandante, tesañca taṁ sampattiṁ disvā upāsake pasanne pasannākāraṁ karonte.",
  "atk-s0201a1:716_3": "Tasmā evaṁ icchati. Kupitoti ayampi dvīsu ṭhānesu kuppati bhikkhūnaṁ therassa ca.",
  "atk-s0201a1:716_4": "Kathaṁ bhikkhūnaṁ? ‘‘Ime yadeva mayhaṁ uppajjati cīvaraṁ vā piṇḍapāto vā, taṁ gahetvā",
  "atk-s0201a1:716_5": "paribhuñjanti, mayhaṁ pana pattacīvaraṁ gahetvā piṭṭhito āgacchantopi natthī’’ti",
  "atk-s0201a1:716_6": "evaṁ bhikkhūnaṁ kuppati. Kathaṁ therassa? ‘‘Eso mahallakatthero tesu tesu ṭhānesu",
  "atk-s0201a1:716_7": "sayameva paññāyati, kudāssu nāma naṁ dhammakammikā nikkaḍḍhissanti, imasmiṁ asati",
  "atk-s0201a1:716_8": "avassaṁ maṁyeva parivāressantī’’ti.",
  "atk-s0201a1:717_0": "Bhattaggeti bhojanaṭṭhāne. Aggāsananti saṅghattherāsanaṁ. Aggodakanti dakkhiṇodakaṁ.",
  "atk-s0201a1:717_1": "Aggapiṇḍanti saṅghattherapiṇḍaṁ. Sabbattha vā agganti paṇītādhivacanametaṁ. Tattha",
  "atk-s0201a1:717_2": "ahameva labheyyanti icchā nātimahāsāvajjā. Na añño bhikkhu labheyyāti pana atimahāsāvajjā",
  "atk-s0201a1:717_3": ". Ayampi lābhatthiko pāsādiko hoti cīvaradhāraṇādīhi, kadāci pabbajati, kadāci vibbhamati.",
  "atk-s0201a1:717_4": "Tena so pubbe laddhapubbaṁ āsanādiṁ pacchā alabhanto evaṁ cintesi. Na so bhikkhu",
  "atk-s0201a1:717_5": "labheyyāti na so bhikkhu therānaṁ aggāsanādīsu tadanusārena majjhimānaṁ aññesañca",
  "atk-s0201a1:717_6": "navānaṁ kadāci yaṁ vā taṁ vā sabbanihīnaṁ āsanādiṁ labhati. Kupitoti ayampi dvīsu",
  "atk-s0201a1:717_7": "ṭhānesu kuppati manussānañca therānañca. Kathaṁ manussānaṁ? ‘‘Ime maṅgalādīsu maṁ",
  "atk-s0201a1:717_8": "nissāya bhikkhū labhanti, ete, ‘bhante, ettake bhikkhū gahetvā amhākaṁ anukampaṁ",
  "atk-s0201a1:717_9": "karothā’ti vadanti, idāni taṁmuhuttaṁ diṭṭhamattakaṁ mahallakattheraṁ gahetvā gatā,",
  "atk-s0201a1:717_10": "hotu idāni, nesaṁ kicce uppanne jānissāmī’’ti evaṁ manussānaṁ kuppati. Kathaṁ therānaṁ?",
  "atk-s0201a1:717_11": "‘‘Ime nāma yadi na bhaveyyuṁ, maṁyeva manussā nimanteyyu’’nti evaṁ therānaṁ kuppati.",
  "atk-s0201a1:718_0": "Anumodeyyanti anumodanaṁ kareyyaṁ. Ayampi lābhatthiko yaṁ vā taṁ vā khaṇḍānumodanaṁ",
  "atk-s0201a1:718_1": "jānāti, ‘‘so anumodanaṭṭhāne bahū mātugāmā āgacchanti, tā maṁ sañjānitvā tato pabhuti",
  "atk-s0201a1:718_2": "thālakabhikkhaṁ dassantī’’ti patthento evaṁ cintesi. Ṭhānanti bahussutānaṁ anumodanā",
  "atk-s0201a1:718_3": "bhāro, tena bahussuto anumodeyyāti vuttaṁ hoti. Kupitoti ayampi tīsu ṭhānesu kuppati",
  "atk-s0201a1:718_4": "manussānaṁ therassa dhammakathikassa ca. Kathaṁ manussānaṁ? ‘‘Ime pubbe maṁyeva upasaṅkamitvā",
  "atk-s0201a1:718_5": "yācanti ‘amhākaṁ nāgatthero amhākaṁ sumanatthero anumodatū’ti, ajja pana nāvocu’’nti",
  "atk-s0201a1:718_6": "evaṁ manussānaṁ kuppati. Kathaṁ therassa? ‘‘Ayaṁ saṅghatthero ‘tumhākaṁ kulupakaṁ",
  "atk-s0201a1:718_7": "nāgattheraṁ sumanattheraṁ upasaṅkamatha, ayaṁ anumodissatī’ti na bhaṇatī’’ti evaṁ",
  "atk-s0201a1:718_8": "therassa kuppati. Kathaṁ dhammakathikassa? ‘‘Therena vuttamatteyeva pahāraṁ laddhakukkuṭo",
  "atk-s0201a1:718_9": "viya turitaturitaṁ vassati, imaṁ nāma nikkaḍḍhantā natthi, imasmiñhi asati ahameva",
  "atk-s0201a1:718_10": "anumodeyya’’nti evaṁ dhammakathikassa kuppati.",
  "atk-s0201a1:719_0": "Ārāmagatānanti vihāre sannipatitānaṁ. Ayampi lābhatthiko yaṁ vā taṁ vā khaṇḍadhammakathaṁ",
  "atk-s0201a1:719_1": "jānāti, so passati tādisesu ṭhānesu dviyojanatiyojanato sannipatitvā bhikkhū sabbarattikāni",
  "atk-s0201a1:719_2": "dhammassavanāni suṇante, tuṭṭhacitte ca dahare vā sāmaṇere vā sādhu sādhūti mahāsaddena",
  "atk-s0201a1:719_3": "sādhukāraṁ dente, tato dutiyadivase antogāmagate bhikkhū upāsakā pucchanti ‘‘ke,",
  "atk-s0201a1:719_4": "bhante, dhammaṁ kathesu’’nti. Te bhaṇanti ‘‘asuko ca asuko cā’’ti. Taṁ sutvā pasannā",
  "atk-s0201a1:719_5": "manussā dhammakathikānaṁ mahāsakkāraṁ karonti. So taṁ icchamāno evaṁ cintesi. Ṭhānanti",
  "atk-s0201a1:719_6": "bahussutānaṁ vinicchayakusalānaṁ dhammadesanā bhāro, tena bahussuto deseyyāti vuttaṁ",
  "atk-s0201a1:719_7": "hoti. Kupitoti catuppadikaṁ gāthampi vattuṁ okāsaṁ alabhamāno kupito hoti attano",
  "atk-s0201a1:719_8": "mandabhāvassa ‘‘ahañhi mando duppañño kuto labhissāmi desetu’’nti.",
  "atk-s0201a1:720_0": "Bhikkhunīnanti ovādatthaṁ vā uddesatthaṁ vā paripucchatthaṁ vā pūjākaraṇatthaṁ vā",
  "atk-s0201a1:720_1": "ārāmaṁ āgantvā sannipatitabhikkhunīnaṁ. Ayampi lābhatthiko, tassevaṁ hoti imā mahākulā",
  "atk-s0201a1:720_2": "pabbajitā bhikkhuniyo, tāsu kulesu pavisetvā nisinnāsu manussā pucchissanti ‘‘kassa",
  "atk-s0201a1:720_3": "santike ovādaṁ vā uddesaṁ vā paripucchaṁ vā gaṇhathā’’ti. Tato vakkhanti ‘‘asuko",
  "atk-s0201a1:720_4": "nāma ayyo bahussuto, tassa detha karothā’’ti, tenassa evaṁ icchā uppajjati. Ṭhānanti",
  "atk-s0201a1:720_5": "ovādādayo nāma bahussutānaṁ bhāro, tena bahussuto deseyyāti vuttaṁ hoti. Kupitoti",
  "atk-s0201a1:720_6": "ayampi dvīsu ṭhānesu kuppati, tāsañca bhikkhunīnaṁ ‘‘imā pubbe maṁ nissāya uposathappavāraṇādīni",
  "atk-s0201a1:720_7": "labhanti, tā idāni taṁmuhuttaṁ diṭṭhamattakamahallakattherassa santikaṁ gatā’’ti.",
  "atk-s0201a1:720_8": "Dhammakathikassa ca ‘‘esa imāsaṁ sahasā ovādaṁ adāsiyevā’’ti.",
  "atk-s0201a1:721_0": "Upāsakānanti, ārāmagatānaṁ upāsakānaṁ. Nissaṭṭhakammantā nāma mahāupāsakā honti,",
  "atk-s0201a1:721_1": "te puttabhātukānaṁ kammaṁ niyyātetvā dhammaṁ suṇantā vicaranti, ayaṁ tesaṁ desetuṁ",
  "atk-s0201a1:721_2": "icchati, kiṁ kāraṇā? Ime pasīditvā upāsikānampi ārocessanti, tato saddhiṁ upāsikāhi",
  "atk-s0201a1:721_3": "mayhameva lābhasakkāraṁ upaharissantīti. Ṭhānaṁ bahussuteneva yojetabbaṁ. Kupitoti",
  "atk-s0201a1:721_4": "ayampi dvīsu ṭhānesu kuppati, upāsakānañca ‘‘ime aññattha suṇanti, amhākaṁ kulupakassa",
  "atk-s0201a1:721_5": "santike suṇāmāti nāgacchanti, hotu idāni, tesaṁ uppanne kicce jānissāmī’’ti dhammakathikassa",
  "atk-s0201a1:721_6": "ca, ‘‘ayametesaṁ desetī’’ti.",
  "atk-s0201a1:722": "Upāsikānanti ārāmagatānaṁ. Upāsikā nāma āsanapūjādikaraṇatthaṁ vā uposathadivase vā dhammassavanatthaṁ sannipatitā. Sesaṁ upāsakavāre vuttanayameva.",
  "atk-s0201a1:723_0": "Sakkareyyunti sakkaccañca kareyyuṁ, sundarañca kareyyuṁ. Iminā attani kāraṁ karīyamānaṁ",
  "atk-s0201a1:723_1": "sakkaccaṁ katañca sundarañca pattheti. Garuṁ kareyyunti bhāriyaṁ kareyyuṁ. Iminā",
  "atk-s0201a1:723_2": "bhikkhūhi attānaṁ garuṭṭhāne ṭhapīyamānaṁ pattheti. Māneyyunti piyāyeyyuṁ. Pūjeyyunti",
  "atk-s0201a1:723_3": "evaṁ sakkarontā garuṁ karontā mānentā paccayehi pūjeyyunti paccayapūjaṁ pattheti.",
  "atk-s0201a1:723_4": "Ṭhānanti ‘‘piyo garu bhāvaniyo’’ti vuttappakāro bahussuto ca sīlavā ca etaṁ vidhiṁ",
  "atk-s0201a1:723_5": "arahati tena bhikkhū evarūpaṁ evaṁ kareyyunti vuttaṁ hoti. Kupitoti ayampi dvīsu",
  "atk-s0201a1:723_6": "ṭhānesu kuppati bhikkhūnañca ‘‘ime etaṁ sakkarontī’’ti therassa ca ‘‘imasmiṁ asati",
  "atk-s0201a1:723_7": "maṁyeva sakkareyyu’’nti. Esa nayo ito paresu tīsu vāresu.",
  "atk-s0201a1:724_0": "Paṇītānaṁcīvarānanti paṭṭadukūlapaṭṭuṇṇakoseyyādīnaṁ mahagghasukhumasukhasamphassānaṁ",
  "atk-s0201a1:724_1": "cīvarānaṁ. Idhāpi ahameva lābhī assanti icchā nātimahāsāvajjā. Na añño bhikkhu lābhī",
  "atk-s0201a1:724_2": "assāti pana mahāsāvajjā.",
  "atk-s0201a1:725_0": "Paṇītānaṁ piṇḍapātānanti sappitelamadhusakkarādipūritānaṁ seṭṭhapiṇḍapātānaṁ. Paṇītānaṁ",
  "atk-s0201a1:725_1": "senāsanānanti anekasatasahassagghanakānaṁ mañcapīṭhādīnaṁ paṇītānaṁ. Gilānappaccayabhesajjaparikkhārānanti",
  "atk-s0201a1:725_2": "sappitelamadhuphāṇitādīnaṁ uttamabhesajjānaṁ. Sabbatthāpi ṭhānaṁ bahussutehi puññavantehi",
  "atk-s0201a1:725_3": "ca yojetabbaṁ. Kupitoti sabbatthāpi dvīsu ṭhānesu kuppati, manussānañca ‘‘imesaṁ",
  "atk-s0201a1:725_4": "nāma paricitabhāvopi natthi, dīgharattaṁ ekato vasantassa paṁsukūlatthāya vā piṇḍapātatthāya",
  "atk-s0201a1:725_5": "vā sappitelādikāraṇā vā gharapaṭipāṭiyā carantassāpi me ekadivasampi kiñci paṇītaṁ",
  "atk-s0201a1:725_6": "paccayaṁ na denti. Āgantukaṁ mahallakaṁ pana disvāva yaṁ icchati, taṁ dentī’’ti,",
  "atk-s0201a1:725_7": "therassa ca ‘‘ayampi mahallako imesaṁ attānaṁ dassentoyeva carati, kudāssu nāma naṁ",
  "atk-s0201a1:725_8": "dhammakammikā nikkaḍḍheyyuṁ, evaṁ imasmiṁ asati ahameva lābhī assa’’nti.",
  "atk-s0201a1:726": "Imesaṁ kho, etaṁ āvusoti imesaṁ heṭṭhā ekūnavīsativārehi vuttānaṁ icchāvacarānaṁ.",
  "atk-s0201a1:727_0": "61.Dissanti ceva sūyanti cāti na icchāvacarā cakkhunā dissanti, na sotena sūyanti,",
  "atk-s0201a1:727_1": "manoviññāṇavisayattā. Appahīnaicchāvacarassa pana puggalassa icchāvacaravasena pavattakāyakammaṁ",
  "atk-s0201a1:727_2": "disvā diṭṭhā viya vacīkammaṁ sutvā sutā viya ca honti, tena vuttaṁ ‘‘dissanti ceva",
  "atk-s0201a1:727_3": "sūyanti cā’’ti. Paccakkhakāle dissanti, ‘‘asuko kira bhikkhu īdiso’’ti tirokkhakāle",
  "atk-s0201a1:727_4": "sūyanti. Kiñcāpīti anuggahagarahavacanaṁ. Tena āraññikattaṁ anuggaṇhāti, icchāvacarānaṁ appahānaṁ garahati.",
  "atk-s0201a1:728_0": "Tatrāyaṁ yojanā, kiñcāpi so bhikkhu gāmantasenāsanaṁ paṭikkhipitvā āraññiko hoti,",
  "atk-s0201a1:728_1": "ante pantasenāsane vasati, ime cassa ettakā icchāvacarā appahīnā. Kiñcāpi so atirekalābhaṁ",
  "atk-s0201a1:728_2": "paṭikkhipitvā piṇḍapātiko hoti. Kiñcāpi so loluppacāraṁ vajjetvā sapadānacārī hoti.",
  "atk-s0201a1:728_3": "Kiñcāpi so gahapaticīvaraṁ paṭikkhipitvā paṁsukūliko hoti.",
  "atk-s0201a1:729_0": "Lūkhacīvaradharoti ettha pana lūkhanti satthalūkhaṁ suttalūkhaṁ rajanalūkhanti tīhi",
  "atk-s0201a1:729_1": "kāraṇehi lūkhaṁ veditabbaṁ. Tattha satthena khaṇḍākhaṇḍikaṁ chinnaṁ satthalūkhaṁ",
  "atk-s0201a1:729_2": "nāma, taṁ agghena parihāyati, thūladīghasuttakena sibbitaṁ suttalūkhaṁ nāma, taṁ",
  "atk-s0201a1:729_3": "phassena parihāyati kharasamphassaṁ hoti. Rajanena rattaṁ rajanalūkhaṁ nāma, taṁ",
  "atk-s0201a1:729_4": "vaṇṇena parihāyati dubbaṇṇaṁ hoti. Kiñcāpi so bhikkhu evaṁ satthalūkhasuttalūkharajanalūkhacīvaradharo",
  "atk-s0201a1:729_5": "hoti, ime cassa ettakā icchāvacarā appahīnā dissanti ceva sūyanti ca, atha kho naṁ",
  "atk-s0201a1:729_6": "viññū sabrahmacārī neva sakkaronti…pe… na pūjentīti. Taṁ kissa hetūti ettha tanti",
  "atk-s0201a1:729_7": "nipātamattaṁ, kissa hetūti kiṁ kāraṇā. Te hi tassa…pe… sūyanti ca yasmā tassa te",
  "atk-s0201a1:729_8": "pāpakā sūyanti cāti vuttaṁ hoti. Imesaṁ icchāvacarānaṁ appahīnattāti ayamettha adhippāyo.",
  "atk-s0201a1:730_0": "Idāni tamatthaṁ upamāya pākaṭaṁ karonto seyyathāpītiādimāha. Tattha kuṇapanti matakaḷevaraṁ.",
  "atk-s0201a1:730_1": "Ahissa kuṇapaṁ ahikuṇapaṁ. Evaṁ itarāni. Atipaṭikūlajigucchanīyabhāvato cettha imāneva",
  "atk-s0201a1:730_2": "tīṇi vuttānīti veditabbāni. Aññesañhi sasasūkarādīnaṁ kuṇapaṁ manussā kaṭukabhaṇḍādīhi",
  "atk-s0201a1:730_3": "abhisaṅkharitvā paribhuñjantipi. Imesaṁ pana kuṇapaṁ abhinavampi jigucchantiyeva,",
  "atk-s0201a1:730_4": "ko pana vādo kālātikkamena pūtibhūte. Racayitvāti vaḍḍhetvā, paripūretvāti attho,",
  "atk-s0201a1:730_5": "kuṇapaṁ gahetvā kaṁsapātiyaṁ pakkhipitvāti vuttaṁ hoti. Aññissāti aparāya. Paṭikujjitvāti",
  "atk-s0201a1:730_6": "pidahitvā . Antarāpaṇanti āpaṇānamantare mahājanasaṁkiṇṇaṁ racchāmukhaṁ. Paṭipajjeyyunti",
  "atk-s0201a1:730_7": "gaccheyyuṁ. Jaññajaññaṁ viyāti cokkhacokkhaṁ viya manāpamanāpaṁ viya. Apica vadhukāpaṇṇākāraṁ",
  "atk-s0201a1:730_8": "viyāti vuttaṁ hoti. Vadhukāti janetti vuccati, tassā nīyamānaṁ paṇṇākāraṁ jaññaṁ,",
  "atk-s0201a1:730_9": "ubhayatthāpi ādaravasena vā pasaṁsāvasena vā punaruttaṁ. ‘‘Jaññajaññaṁ byā’’tipi pāṭho.",
  "atk-s0201a1:731_0": "Apāpuritvāti vivaritvā. Tassa saha dassanena amanāpatā ca saṇṭhaheyyāti tassa kuṇapassa",
  "atk-s0201a1:731_1": "dassanena saheva tassa janassa amanāpatā tiṭṭheyya. Amanāpatāti ca ‘‘amanāpamida’’nti",
  "atk-s0201a1:731_2": "uppannacittacetasikānametaṁ adhivacanaṁ. Esa nayo paṭikulyajegucchatāsu. Jighacchitānampīti",
  "atk-s0201a1:731_3": "chātānampi. Na bhottukamyatā assāti bhuñjitukāmatā na bhaveyya. Pageva suhitānanti",
  "atk-s0201a1:731_4": "dhātānaṁ pana paṭhamatarameva bhuñjitukāmatā na bhaveyyāti vuttaṁ hoti.",
  "atk-s0201a1:732_0": "Tatrāyaṁ upamāsaṁsandanā – parisuddhakaṁsapātisadisaṁ imassa pabbajjāliṅgaṁ, kuṇaparacanaṁ",
  "atk-s0201a1:732_1": "viya icchāvacarānaṁ appahānaṁ, aparakaṁsapātiyā paṭikujjhanaṁ viya āraññikaṅgādīhi",
  "atk-s0201a1:732_2": "icchāvacarappaṭicchādanaṁ, kaṁsapātiṁ vivaritvā kuṇapadassanena janassa amanāpatā",
  "atk-s0201a1:732_3": "viya āraññikaṅgādīni anādiyitvā icchāvacaradassanena sabrahmacārīnaṁ asakkārakaraṇāditāti.",
  "atk-s0201a1:733_0": "62. Sukkapakkhe pana, kiñcāpīti anuggahapasaṁsāvacanaṁ, tena āraññikattaṁ anuggaṇhāti,",
  "atk-s0201a1:733_1": "icchāvacarappahānaṁ pasaṁsati. Nemantanikoti nimantanapaṭiggāhako. Vicitakāḷakanti",
  "atk-s0201a1:733_2": "vicinitvā apanītakāḷakaṁ. Anekasūpaṁ anekabyañjananti ettha sūpo nāma hatthahāriyo",
  "atk-s0201a1:733_3": "vuccati. Byañjananti uttaribhaṅgaṁ, tena macchamaṁsamuggasūpādīhi anekasūpaṁ, nānappakāramaṁsādibyañjanehi",
  "atk-s0201a1:733_4": "anekabyañjananti vuttaṁ hoti. Sesaṁ vuttanayeneva veditabbaṁ.",
  "atk-s0201a1:734_0": "Upamāsaṁsandane ca sālivarabhattaracanaṁ viya icchāvacarappahānaṁ, aparakaṁsapātiyā",
  "atk-s0201a1:734_1": "paṭikujjhanaṁ viya appicchatāsamuṭṭhānehi gāmantavihārādīhi icchāvacarappahānappaṭicchādakaṁ,",
  "atk-s0201a1:734_2": "kaṁsapātiṁ vivaritvā sālivarabhattadassanena janassa manāpatā viya gāmantavihārādīni",
  "atk-s0201a1:734_3": "anādiyitvā icchāvacarappahānadassanena sabrahmacārīnaṁ sakkārakaraṇāditā veditabbā.",
  "atk-s0201a1:735_0": "63.Upamā maṁ, āvuso sāriputta, paṭibhātīti mayhaṁ, āvuso sāriputta, upamā upaṭṭhāti.",
  "atk-s0201a1:735_1": "Ekaṁ upamaṁ vattukāmo ahanti adhippāyo. Paṭibhātu tanti tuyhaṁ paṭibhātu upaṭṭhātu,",
  "atk-s0201a1:735_2": "vada tvanti adhippāyo. Ekamidāhanti ettha idāti nipātamattaṁ, ekasmiṁ samaye ahanti",
  "atk-s0201a1:735_3": "vuttaṁ hoti, bhummatthe upayogavacanaṁ. Rājagahe viharāmi giribbajeti, rājagahanti",
  "atk-s0201a1:735_4": "tassa nagarassa nāmaṁ. Samantato pana giriparikkhepena vajo viya saṇṭhitattā giribbajanti",
  "atk-s0201a1:735_5": "vuccati. Tasmiṁ nagare viharāmi, taṁ nissāya ahaṁ viharāmīti vuttaṁ hoti. Atha khvāhanti",
  "atk-s0201a1:735_6": "atha kho ahaṁ. Ettha ca athāti aññādhikāravacanārambhe nipāto. Khoti padapūraṇamatte.",
  "atk-s0201a1:735_7": "Pubbaṇhasamayanti divasassa pubbabhāgasamayaṁ. Pubbaṇhasamayeti attho, pubbaṇhe vā",
  "atk-s0201a1:735_8": "samayaṁ pubbaṇhasamayaṁ, pubbaṇhe ekaṁ khaṇanti vuttaṁ hoti, evaṁ accantasaṁyoge",
  "atk-s0201a1:735_9": "upayogavacanaṁ labbhati. Nivāsetvāti paridahitvā, vihāranivāsanaparivattanavasenetaṁ",
  "atk-s0201a1:735_10": "veditabbaṁ. Gāmappavesanatthāya vā saṇṭhapetvā nivāsanavasena, na hi so tato pubbe anivattho ahosi.",
  "atk-s0201a1:736_0": "Pattacīvaramādāyāti pattaṁ hatthena cīvaraṁ kāyena ādiyitvā. Piṇḍāyāti piṇḍapātatthāya.",
  "atk-s0201a1:736_1": "Samītīti tassa nāmaṁ. Yānakāraputtoti rathakāraputto. Paṇḍuputtoti paṇḍussa putto.",
  "atk-s0201a1:736_2": "Ājīvakoti naggasamaṇako. Purāṇayānakāraputtoti porāṇayānakārakulassa putto. Paccupaṭṭhitoti",
  "atk-s0201a1:736_3": "upagantvā ṭhito. Vaṅkaṁ nāma ekato kuṭilaṁ. Jimhaṁ nāma sappagatamaggasadisaṁ. Dosanti",
  "atk-s0201a1:736_4": "phegguvisamagaṇṭhikādi. Yathā yathāti kālatthe nipāto, yadā yadā yasmiṁ tasmiṁ kāleti",
  "atk-s0201a1:736_5": "vuttaṁ hoti. Tathā tathāti ayampi kālatthoyeva, tasmiṁ tasmiṁ kāleti vuttaṁ hoti.",
  "atk-s0201a1:736_6": "So attano suttānulomena cintesi, itaro tena cintitakkhaṇe cintitaṭṭhānameva tacchati.",
  "atk-s0201a1:736_7": "Attamanoti sakamano tuṭṭhamano pītisomanassehi gahitamano. Attamanavācaṁ nicchāresīti",
  "atk-s0201a1:736_8": "attamanatāya vācaṁ , attamanabhāvassa vā yuttaṁ vācaṁ nicchāresi udīrayi, pabyāharīti",
  "atk-s0201a1:736_9": "vuttaṁ hoti. Hadayā hadayaṁ maññe aññāyāti cittena cittaṁ jānitvā viya.",
  "atk-s0201a1:737_0": "Assaddhāti buddhadhammasaṅghesu saddhāvirahitā. Jīvikatthāti iṇabhayādīhi pīḷitā",
  "atk-s0201a1:737_1": "bahi jīvituṁ asakkontā idha jīvikatthikā hutvā. Na saddhāti na saddhāya. Saṭhā māyāvinoti",
  "atk-s0201a1:737_2": "māyāsāṭheyyehi yuttā. Ketabinoti sikkhitakerāṭikā, nipphannathāmagatasāṭheyyāti vuttaṁ",
  "atk-s0201a1:737_3": "hoti. Sāṭheyyañhi abhūtaguṇadassanato abhūtabhaṇḍaguṇadassanasamaṁ katvā ‘‘kerāṭiya’’nti",
  "atk-s0201a1:737_4": "vuccati. Unnaḷāti uggatanaḷā, uṭṭhitatucchamānāti vuttaṁ hoti . Capalāti pattacīvaramaṇḍanādinā",
  "atk-s0201a1:737_5": "cāpallena yuttā. Mukharāti mukhakharā, kharavacanāti vuttaṁ hoti, vikiṇṇavācāti asaṁyatavacanā,",
  "atk-s0201a1:737_6": "divasampi niratthakavacanappalāpino. Indriyesu aguttadvārāti chasu indriyesu asaṁvutakammadvārā.",
  "atk-s0201a1:737_7": "Bhojane amattaññunoti bhojane yā mattā jānitabbā pariyesanapaṭiggahaṇaparibhogesu",
  "atk-s0201a1:737_8": "yuttatā, tassā ajānanakā. Jāgariyaṁ ananuyuttāti jāgare ananuyuttā. Sāmaññe anapekkhavantoti",
  "atk-s0201a1:737_9": "samaṇadhamme nirapekkhā, dhammānudhammappaṭipattirahitāti attho. Sikkhāya na tibbagāravāti",
  "atk-s0201a1:737_10": "sikkhāpadesu bahulagāravā na honti, āpattivītikkamabahulā vā. Bāhulikātiādi dhammadāyāde",
  "atk-s0201a1:737_11": "vuttaṁ, kusītātiādi bhayabherave. Dhammapariyāyenāti dhammadesanāya.",
  "atk-s0201a1:738_0": "Saddhā agārasmāti pakatiyāpi saddhā, pabbajitāpi saddhāya agārasmā anagāriyaṁ pabbajitā.",
  "atk-s0201a1:738_1": "Pivanti maññe ghasanti maññeti pivanti viya ghasanti viya. Attamanavācaṁ nicchārentā",
  "atk-s0201a1:738_2": "vacasā pivanti viya, abbhanumodantā manasā ghasanti viya. Sādhu vatāti sundaraṁ vata",
  "atk-s0201a1:738_3": ". Sabrahmacārīti rassampi vaṭṭati dīghampi. Rasse sati sāriputtassa upari hoti, dīghe",
  "atk-s0201a1:738_4": "sati sabrahmacārīnaṁ. Yadā sāriputtassa upari hoti, tadā sabrahmacārī sāriputto amhe",
  "atk-s0201a1:738_5": "akusalā vuṭṭhāpetvāti attho. Yadā sabrahmacārīnaṁ, tadā sabrahmacārayo akusalā vuṭṭhāpetvāti",
  "atk-s0201a1:738_6": "attho. Daharoti taruṇo. Yuvāti yobbanabhāve ṭhito. Maṇḍanakajātikoti alaṅkārakasabhāvo.",
  "atk-s0201a1:738_7": "Tattha koci taruṇopi yuvā na hoti yathā atitaruṇo, koci yuvāpi maṇḍanakajātiko na",
  "atk-s0201a1:738_8": "hoti yathā upasantasabhāvo, ālasiyabyasanādīhi vā abhibhūto, idha pana daharo ceva",
  "atk-s0201a1:738_9": "yuvā ca maṇḍanakajātiko ca adhippeto, tasmā evamāha. Uppalādīni lokasammatattā vuttāni.",
  "atk-s0201a1:738_10": "Itiha teti evaṁ te. Ubho mahānāgāti dvepi mahānāgā, dvepi hi ete aggasāvakā ‘‘mahānāgā’’ti",
  "atk-s0201a1:738_11": "vuccanti. Tatrāyaṁ vacanattho, chandādīhi na gacchantīti nāgā, tena tena maggena",
  "atk-s0201a1:738_12": "pahīne kilese na āgacchantīti nāgā, nānappakārakaṁ āguṁ na karontīti nāgā, ayamettha",
  "atk-s0201a1:738_13": "saṅkhepo. Vitthāro pana mahāniddese (mahāni. 80) vuttanayeneva veditabbo. Apica –",
  "atk-s0201a1:739": "‘‘Āguṁ na karoti kiñci loke,",
  "atk-s0201a1:740": "Sabbasaṁyoge visajja bandhanāni;",
  "atk-s0201a1:741": "Sabbattha na sajjatī vimutto,",
  "atk-s0201a1:742": "Nāgo tādi pavuccate tathattā’’ti. (su. ni. 527; mahāni. 80);",
  "atk-s0201a1:743_0": "Evamettha attho veditabbo. Mahantā nāgā mahānāgā, aññehi khīṇāsavanāgehi pujjatarā",
  "atk-s0201a1:743_1": "ca pāsaṁsatarā cāti attho. Aññamaññassāti añño aññassa. Samanumodiṁsūti samaṁ anumodiṁsu.",
  "atk-s0201a1:743_2": "Tattha imāya upamāya mahāmoggallāno anumodi, paṭibhātu taṁ āvusoti dhammasenāpati.",
  "atk-s0201a1:743_3": "Tena vuttaṁ ‘‘aññamaññassa subhāsitaṁ samanumodiṁsū’’ti.",
  "atk-s0201a1:744": "Sammutiparamatthadesanākathāvaṇṇanā niṭṭhitā.",
  "atk-s0201a1:745": "Papañcasūdaniyā majjhimanikāyaṭṭhakathāya",
  "atk-s0201a1:746": "Anaṅgaṇasuttavaṇṇanā niṭṭhitā.",
  "atk-s0201a1:747": "6. Ākaṅkheyyasuttavaṇṇanā",
  "atk-s0201a1:748": "64.Evaṁme sutanti ākaṅkheyyasuttaṁ. Tattha sampannasīlāti tividhaṁ sampannaṁ paripuṇṇasamaṅgimadhuravasena. Tattha –",
  "atk-s0201a1:749": "‘‘Sampannaṁ sālikedāraṁ, suvā bhuñjanti kosiya;",
  "atk-s0201a1:750": "Paṭivedemi te brahme, na naṁ vāretumussahe’’ti. (jā. 1.14.1);",
  "atk-s0201a1:751_0": "Idaṁ paripuṇṇasampannaṁ nāma. ‘‘Iminā pātimokkhasaṁvarena upeto hoti samupeto upāgato",
  "atk-s0201a1:751_1": "samupāgato upapanno sampanno samannāgato’’ti (vibha. 511) idaṁ samaṅgisampannaṁ nāma.",
  "atk-s0201a1:751_2": "‘‘Imissā, bhante, mahāpathaviyā heṭṭhimatalaṁ sampannaṁ, seyyathāpi khuddamadhuṁ",
  "atk-s0201a1:751_3": "aneḷakaṁ, evamassāda’’nti (pārā. 17) idaṁ madhurasampannaṁ nāma. Idha pana paripuṇṇasampannampi",
  "atk-s0201a1:751_4": "samaṅgisampannampi vaṭṭati. Tasmā sampannasīlāti paripuṇṇasīlā hutvātipi sīlasamaṅgino",
  "atk-s0201a1:751_5": "hutvātipi evamettha attho vedibbo. Sīlanti kenaṭṭhena sīlaṁ? Sīlanaṭṭhena sīlaṁ.",
  "atk-s0201a1:751_6": "Tassa vitthārakathā visuddhimagge vuttā.",
  "atk-s0201a1:752_0": "Tattha ‘‘paripuṇṇasīlā’’ti iminā atthena khettadosavigamena khettapāripūrī viya sīladosavigamena",
  "atk-s0201a1:752_1": "sīlapāripūrī vuttā hoti. Yathā hi khettaṁ bījakhaṇḍaṁ vappakhaṇḍaṁ udakakhaṇḍaṁ ūsakhaṇḍanti",
  "atk-s0201a1:752_2": "catudosasamannāgataṁ aparipūraṁ hoti.",
  "atk-s0201a1:753_0": "Tattha bījakhaṇḍaṁ nāma yattha antarantarā bījāni khaṇḍāni vā pūtīni vā honti, tāni",
  "atk-s0201a1:753_1": "yattha vapanti, tattha sassaṁ na uṭṭheti, khettaṁ khaṇḍaṁ hoti. Vappakhaṇḍaṁ nāma",
  "atk-s0201a1:753_2": "yattha akusalo bījāni vapanto antarantarā nipāteti. Evañhi sabbattha sassaṁ na uṭṭheti,",
  "atk-s0201a1:753_3": "khettaṁ khaṇḍaṁ hoti. Udakakhaṇḍaṁ nāma yattha katthaci udakaṁ atibahu vā na vā hoti,",
  "atk-s0201a1:753_4": "tatrāpi hi sassāni na uṭṭhenti, khettaṁ khaṇḍaṁ hoti. Ūsakhaṇḍaṁ nāma yattha kassako",
  "atk-s0201a1:753_5": "kismiñci padese naṅgalena bhūmiṁ cattāro pañca vāre kasanto atigambhīraṁ karoti,",
  "atk-s0201a1:753_6": "tato ūsaṁ uppajjati, tatrāpi hi sassaṁ na uṭṭheti, khettaṁ khaṇḍaṁ hoti, tādisañca",
  "atk-s0201a1:753_7": "khettaṁ na mahapphalaṁ hoti na mahānisaṁsaṁ, tatrāpi hi bahumpi vapitvā appaṁ labhati.",
  "atk-s0201a1:753_8": "Imesaṁ pana catunnaṁ dosānaṁ vigamā khettaṁ paripuṇṇaṁ hoti. Tādisañca khettaṁ mahapphalaṁ",
  "atk-s0201a1:753_9": "hoti mahānisaṁsaṁ. Evameva khaṇḍaṁ chiddaṁ sabalaṁ kammāsanti catudosasamannāgataṁ",
  "atk-s0201a1:753_10": "sīlaṁ aparipūraṁ hoti. Tādisañca sīlaṁ na mahapphalaṁ hoti, na mahānisaṁsaṁ. Imesaṁ",
  "atk-s0201a1:753_11": "pana catunnaṁ dosānaṁ vigamā sīlakhettaṁ paripuṇṇaṁ hoti, tādisañca sīlaṁ mahapphalaṁ hoti mahānisaṁsaṁ.",
  "atk-s0201a1:754_0": "‘‘Sīlasamaṅgino’’ti iminā panatthena sīlena samaṅgibhūtā samodhānaṁ gatā samannāgatā",
  "atk-s0201a1:754_1": "hutvā viharathāti idameva vuttaṁ hoti. Tattha dvīhi kāraṇehi sampannasīlatā hoti",
  "atk-s0201a1:754_2": "sīlavipattiyā ca ādīnavadassanena sīlasampattiyā ca ānisaṁsadassanena. Tadubhayampi",
  "atk-s0201a1:754_3": "visuddhimagge vitthāritaṁ.",
  "atk-s0201a1:755_0": "Tattha ‘‘sampannasīlā’’ti ettāvatā kira bhagavā catupārisuddhisīlaṁ uddisitvā ‘‘pātimokkhasaṁvarasaṁvutā’’ti",
  "atk-s0201a1:755_1": "iminā tattha jeṭṭhakasīlaṁ vitthāretvā dassesīti dīpavihāravāsī sumanatthero āha.",
  "atk-s0201a1:755_2": "Antevāsiko panassa tepiṭakacūḷanāgatthero āha – ubhayatthāpi pātimokkhasaṁvaro bhagavatā",
  "atk-s0201a1:755_3": "vutto, pātimokkhasaṁvaroyeva hi sīlaṁ. Itarāni pana tīṇi sīlanti vuttaṭṭhānaṁ nāma",
  "atk-s0201a1:755_4": "atthīti ananujānanto vatvā āha – ‘‘indriyasaṁvaro nāma chadvārarakkhāmattakameva,",
  "atk-s0201a1:755_5": "ājīvapārisuddhi dhammena samena paccayuppattimattakaṁ, paccayanissitaṁ paṭiladdhapaccaye",
  "atk-s0201a1:755_6": "idamatthanti paccavekkhitvā paribhuñjanamattakaṁ. Nippariyāyena pātimokkhasaṁvarova",
  "atk-s0201a1:755_7": "sīlaṁ. Yassa so bhinno, ayaṁ chinnasīso viya puriso hatthapāde sesāni rakkhissatīti",
  "atk-s0201a1:755_8": "na vattabbo. Yassa pana so arogo, ayaṁ acchinnasīso viya puriso jīvitaṁ sesāni puna",
  "atk-s0201a1:755_9": "pākatikāni katvā rakkhituṁ sakkoti. Tasmā ‘sampannasīlā’ti iminā pātimokkhasaṁvaraṁ",
  "atk-s0201a1:755_10": "uddisitvā ‘sampannapātimokkhā’ti tasseva vevacanaṁ vatvā taṁ vitthāretvā dassento",
  "atk-s0201a1:755_11": "‘pātimokkhasaṁvarasaṁvutā’tiādimāhā’’ti.",
  "atk-s0201a1:756_0": "Tattha pātimokkhasaṁvarasaṁvutāti pātimokkhasaṁvarena samannāgatā. Ācāragocarasampannāti",
  "atk-s0201a1:756_1": "ācārena ca gocarena ca sampannā. Aṇumattesūti appamattakesu. Vajjesūti akusaladhammesu.",
  "atk-s0201a1:756_2": "Bhayadassāvīti bhayadassino. Samādāyāti sammā ādiyitvā. Sikkhatha sikkhāpadesūti",
  "atk-s0201a1:756_3": "sikkhāpadesu taṁ taṁ sikkhāpadaṁ samādiyitvā sikkhatha. Apica samādāya sikkhatha",
  "atk-s0201a1:756_4": "sikkhāpadesūti yaṁkiñci sikkhākoṭṭhāsesu sikkhitabbaṁ kāyikaṁ vācasikañca, taṁ sabbaṁ",
  "atk-s0201a1:756_5": "samādāya sikkhathāti ayamettha saṅkhepo, vitthārato pana sabbānetāni pātimokkhasaṁvarādīni",
  "atk-s0201a1:756_6": "padāni visuddhimagge vuttāni.",
  "atk-s0201a1:757_0": "65.Ākaṅkheyya ceti idaṁ kasmā āraddhaṁ? Sīlānisaṁsadassanatthaṁ. Sacepi acirapabbajitānaṁ",
  "atk-s0201a1:757_1": "vā duppaññānaṁ vā evamassa ‘‘bhagavā sīlaṁ pūrethāti vadati, ko nu kho sīlapūraṇe",
  "atk-s0201a1:757_2": "ānisaṁso, ko viseso, kā vaḍḍhī’’ti? Tesaṁ sattarasa ānisaṁse dassetuṁ evamāha. Appeva",
  "atk-s0201a1:757_3": "nāma etaṁ sabrahmacārīnaṁ piyamanāpatādiāsavakkhayapariyosānaṁ ānisaṁsaṁ sutvāpi",
  "atk-s0201a1:757_4": "sīlaṁ paripūreyyunti. Visakaṇṭakavāṇijo viya. Visakaṇṭakavāṇijo nāma guḷavāṇijo vuccati.",
  "atk-s0201a1:758_0": "So kira guḷaphāṇitakhaṇḍasakkharādīni sakaṭenādāya paccantagāmaṁ gantvā ‘‘visakaṇṭakaṁ",
  "atk-s0201a1:758_1": "gaṇhatha, visakaṇṭakaṁ gaṇhathā’’ti ugghosesi. Taṁ sutvā gāmikā ‘‘visaṁ nāma kakkhaḷaṁ,",
  "atk-s0201a1:758_2": "yo naṁ khādati, so marati, kaṇṭakampi vijjhitvā māreti, ubhopete kakkhaḷā, ko ettha",
  "atk-s0201a1:758_3": "ānisaṁso’’ti gehadvārāni thakesuṁ, dārake ca palāpesuṁ. Taṁ disvā vāṇijo ‘‘avohārakusalā",
  "atk-s0201a1:758_4": "ime gāmikā, handa ne upāyena gaṇhāpemī’’ti ‘‘atimadhuraṁ gaṇhatha, atisāduṁ gaṇhatha,",
  "atk-s0201a1:758_5": "guḷaṁ phāṇitaṁ sakkharaṁ samagghaṁ labbhati, kūṭamāsakakūṭakahāpaṇādīhipi labbhatī’’ti",
  "atk-s0201a1:758_6": "ugghosesi. Taṁ sutvā gāmikā haṭṭhatuṭṭhā āgantvā bahumpi mūlaṁ datvā gahesuṁ. Tattha",
  "atk-s0201a1:758_7": "vāṇijassa ‘‘visakaṇṭakaṁ gaṇhathā’’ti ugghosanaṁ viya bhagavato ‘‘sampannasīlā, bhikkhave,",
  "atk-s0201a1:758_8": "viharatha…pe… samādāya sikkhatha sikkhāpadesū’’ti vacanaṁ. ‘‘Ubhopete kakkhaḷā, ko",
  "atk-s0201a1:758_9": "ettha ānisaṁso’’ti gāmikānaṁ cintanaṁ viya bhagavā ‘‘sampannasīlā viharathā’’ti āha,",
  "atk-s0201a1:758_10": "‘‘sīlañca nāmetaṁ kakkhaḷaṁ pharusaṁ khiḍḍādipaccanīkaṁ, ko nu kho sampannasīlānaṁ",
  "atk-s0201a1:758_11": "ānisaṁso’’ti bhikkhūnaṁ cintanaṁ. Atha tassa vāṇijassa ‘‘atimadhuraṁ gaṇhathā’’tiādivacanaṁ",
  "atk-s0201a1:758_12": "viya bhagavato piyamanāpatādiāsavakkhayapariyosānaṁ sattarasaānisaṁsappakāsanatthaṁ",
  "atk-s0201a1:758_13": "‘‘ākaṅkheyya ce’’tiādivacanaṁ veditabbaṁ.",
  "atk-s0201a1:759_0": "Tattha ākaṅkheyya ceti yadi ākaṅkheyya yadi iccheyya. Piyo ca assanti piyacakkhūhi",
  "atk-s0201a1:759_1": "sampassitabbo, sinehuppattiyā padaṭṭhānabhūto bhaveyyanti vuttaṁ hoti. Manāpoti tesaṁ",
  "atk-s0201a1:759_2": "manavaḍḍhanako, tesaṁ vā manena pattabbo, mettacittena pharitabboti vuttaṁ hoti.",
  "atk-s0201a1:759_3": "Garūti tesaṁ garuṭṭhāniyo pāsāṇacchattasadiso. Bhāvanīyoti ‘‘addhā ayamāyasmā jānaṁ",
  "atk-s0201a1:759_4": "jānāti passaṁ passatī’’ti evaṁ sambhāvanīyo. Sīlesvevassa paripūrakārīti catupārisuddhisīlesuyeva",
  "atk-s0201a1:759_5": "paripūrakārī assa, anūnena paripūritākārena samannāgato bhaveyyāti vuttaṁ hoti. Ajjhattaṁ",
  "atk-s0201a1:759_6": "cetosamathamanuyuttoti attano cittasamathe yutto, ettha hi ajjhattanti vā attanoti",
  "atk-s0201a1:759_7": "vā etaṁ ekatthaṁ, byañjanameva nānaṁ. Bhummatthe panetaṁ samathanti upayogavacanaṁ.",
  "atk-s0201a1:759_8": "Anūti iminā upasaggena yoge siddhaṁ. Anirākatajjhānoti bahi anīhaṭajjhāno, avināsitajjhāno",
  "atk-s0201a1:759_9": "vā, nīharaṇavināsatthañhi idaṁ nirākaraṇaṁ nāma. Thambhaṁ niraṁkatvā nivātavuttītiādīsu",
  "atk-s0201a1:759_10": "cassa payogo daṭṭhabbo.",
  "atk-s0201a1:760_0": "Vipassanāya samannāgatoti sattavidhāya anupassanāya yutto, sattavidhā anupassanā",
  "atk-s0201a1:760_1": "nāma aniccānupassanā dukkhānupassanā anattānupassanā nibbidānupassanā virāgānupassanā",
  "atk-s0201a1:760_2": "nirodhānupassanā paṭinissaggānupassanāti. Tā visuddhimagge vitthāritā. Brūhetā suññāgārānanti",
  "atk-s0201a1:760_3": "vaḍḍhetā suññāgārānaṁ, ettha ca samathavipassanāvasena kammaṭṭhānaṁ gahetvā rattindivaṁ",
  "atk-s0201a1:760_4": "suññāgāraṁ pavisitvā nisīdamāno bhikkhu ‘‘brūhetā suññāgārāna’’nti veditabbo. Ekabhūmakādipāsāde",
  "atk-s0201a1:760_5": "kurumānopi pana neva suññāgārānaṁ brūhetāti daṭṭhabboti.",
  "atk-s0201a1:761_0": "Ettāvatā ca yathā taṇhāvicaritadesanā paṭhamaṁ taṇhāvasena āraddhāpi taṇhāpadaṭṭhānattā",
  "atk-s0201a1:761_1": "mānadiṭṭhīnaṁ mānadiṭṭhiyo osaritvā kamena papañcattayadesanā jātā, evamayaṁ desanā",
  "atk-s0201a1:761_2": "paṭhamaṁ adhisīlasikkhāvasena āraddhāpi sīlapadaṭṭhānattā samathavipassanānaṁ samathavipassanāyo",
  "atk-s0201a1:761_3": "osaritvā kamena sikkhattayadesanā jātāti veditabbā.",
  "atk-s0201a1:762_0": "Ettha hi ‘‘sīlesvevassa paripūrakārī’’ti ettāvatā adhisīlasikkhā vuttā. ‘‘Ajjhattaṁ",
  "atk-s0201a1:762_1": "cetosamathamanuyutto anirākatajjhāno’’ti ettāvatā adhicittasikkhā, ‘‘vipassanāya",
  "atk-s0201a1:762_2": "samannāgato’’ti ettāvatā adhipaññāsikkhā, ‘‘brūhetā suññāgārāna’’nti iminā pana samathavasena",
  "atk-s0201a1:762_3": "suññāgāravaḍḍhane adhicittasikkhā, vipassanāvasena adhipaññāsikkhāti evaṁ dvepi sikkhā",
  "atk-s0201a1:762_4": "saṅgahetvā vuttā. Ettha ca ‘‘ajjhattaṁ cetosamathamanuyutto anirākatajjhāno’’ti imehi",
  "atk-s0201a1:762_5": "padehi sīlānurakkhikā eva cittekaggatā kathitā. ‘‘Vipassanāyā’’ti iminā padena sīlānurakkhiko saṅkhārapariggaho.",
  "atk-s0201a1:763_0": "Kathaṁ cittekaggatā sīlamanurakkhati? Yassa hi cittekaggatā natthi, so byādhimhi",
  "atk-s0201a1:763_1": "uppanne vihaññati, so byādhivihato vikkhittacitto sīlaṁ vināsetvāpi byādhivūpasamaṁ",
  "atk-s0201a1:763_2": "kattā hoti. Yassa pana cittekaggatā atthi, so taṁ byādhidukkhaṁ vikkhambhetvā samāpattiṁ",
  "atk-s0201a1:763_3": "samāpajjati, samāpannakkhaṇe dukkhaṁ dūrāpakataṁ hoti, balavatarasukhamuppajjati.",
  "atk-s0201a1:763_4": "Evaṁ cittekaggatā sīlaṁ anurakkhati.",
  "atk-s0201a1:764_0": "Kathaṁ saṅkhārapariggaho sīlamanurakkhati? Yassa hi saṅkhārapariggaho natthi, tassa",
  "atk-s0201a1:764_1": "‘‘mama rūpaṁ mama viññāṇa’’nti attabhāve balavamamattaṁ hoti, so tathārūpesu dubbhikkhabyādhibhayādīsu",
  "atk-s0201a1:764_2": "sampattesu sīlaṁ vināsetvāpi attabhāvaṁ posetā hoti. Yassa pana saṅkhārapariggaho",
  "atk-s0201a1:764_3": "atthi, tassa attabhāve balavamamattaṁ vā sineho vā na hoti, so tathārūpesu dubbhikkhabyādhibhayādīsu",
  "atk-s0201a1:764_4": "sampattesu sacepissa antāni bahi nikkhamanti, sacepi ussussati visussati, khaṇḍākhaṇḍiko",
  "atk-s0201a1:764_5": "vā hoti satadhāpi sahassadhāpi, neva sīlaṁ vināsetvā attabhāvaṁ posetā hoti. Evaṁ",
  "atk-s0201a1:764_6": "saṅkhārapariggaho sīlamanurakkhati. ‘‘Brūhetā suññāgārāna’’nti iminā pana tasseva",
  "atk-s0201a1:764_7": "ubhayassa brūhanā vaḍḍhanā sātaccakiriyā dassitā.",
  "atk-s0201a1:765_0": "Evaṁ bhagavā yasmā ‘‘sabrahmacārīnaṁ piyo cassaṁ manāpo ca garu ca bhāvanīyo cā’’ti",
  "atk-s0201a1:765_1": "ime cattāro dhamme ākaṅkhantena natthaññaṁ kiñci kātabbaṁ, aññadatthu sīlādiguṇasamannāgatena",
  "atk-s0201a1:765_2": "bhavitabbaṁ, idiso hi sabrahmacārīnaṁ piyo hoti manāpo garu bhāvanīyo. Vuttampi hetaṁ –",
  "atk-s0201a1:766": "‘‘Sīladassanasampannaṁ , dhammaṭṭhaṁ saccavādinaṁ;",
  "atk-s0201a1:767": "Attano kamma kubbānaṁ, taṁ jano kurute piya’’nti. (dha. pa. 217);",
  "atk-s0201a1:768_0": "Tasmā ‘‘ākaṅkheyya ce, bhikkhave, bhikkhu sabrahmacārīnaṁ piyo cassaṁ manāpo ca garu",
  "atk-s0201a1:768_1": "ca bhāvanīyo cāti sīlesvevassa paripūrakārī…pe… suññāgārāna’’nti vatvā idāni yasmā",
  "atk-s0201a1:768_2": "paccayalābhādiṁ patthayantenāpi idameva karaṇīyaṁ, na aññaṁ kiñci, tasmā ‘‘ākaṅkheyya",
  "atk-s0201a1:768_3": "ce, bhikkhave, bhikkhu lābhī assa’’ntiādimāha. Na cettha bhagavā lābhanimittaṁ sīlādiparipūraṇaṁ",
  "atk-s0201a1:768_4": "kathetīti veditabbo. Bhagavā hi ghāsesanaṁ chinnakatho na vācaṁ payuttaṁ bhaṇeti,",
  "atk-s0201a1:768_5": "evaṁ sāvake ovadati, so kathaṁ lābhanimittaṁ sīlādiparipūraṇaṁ kathessati, puggalajjhāsayavasena",
  "atk-s0201a1:768_6": "panetaṁ vuttaṁ. Yesañhi evaṁ ajjhāsayo bhaveyya ‘‘sace mayaṁ catūhi paccayehi na",
  "atk-s0201a1:768_7": "kilameyyāma, sīlādiṁ pūretuṁ sakkuṇeyyāmā’’ti, tesaṁ ajjhāsayavasena bhagavā evamāha.",
  "atk-s0201a1:768_8": "Apica rasānisaṁso esa sīlassa, yadidaṁ cattāro paccayā nāma. Tathā hi paṇḍitamanussā",
  "atk-s0201a1:768_9": "koṭṭhādīsu ṭhapitaṁ nīharitvā puttādīnampi adatvā attanāpi aparibhuñjitvā sīlavantānaṁ",
  "atk-s0201a1:768_10": "dentīti sīlassa sarasānisaṁsadassanatthaṁ petaṁ vuttaṁ.",
  "atk-s0201a1:769_0": "Tatiyavāre yesāhanti yesaṁ ahaṁ. Tesaṁ te kārāti tesaṁ devānaṁ vā manussānaṁ vā te",
  "atk-s0201a1:769_1": "mayi katā paccayadānakārā. Devāpi hi sīlādiguṇayuttānaṁ paccaye denti, na kevalaṁ",
  "atk-s0201a1:769_2": "manussāyeva, sakko viya āyasmato mahākassapassa. Mahapphalā mahānisaṁsāti ubhayametaṁ",
  "atk-s0201a1:769_3": "atthato ekaṁ, byañjanameva nānaṁ. Mahantaṁ vā lokiyasukhaṁ phalantīti mahapphalā.",
  "atk-s0201a1:769_4": "Mahato lokuttarasukhassa ca paccayā hontīti mahānisaṁsā. Sīlādiguṇayuttassa hi kaṭacchubhikkhāpi",
  "atk-s0201a1:769_5": "pañcaratanamattāya bhūmiyā paṇṇasālāpi katvā dinnā anekāni kappasahassāni duggativinipātato",
  "atk-s0201a1:769_6": "rakkhati, pariyosāne ca amatāya parinibbānadhātuyāpaccayo hoti. ‘‘Khīrodanaṁ ahamadāsi’’ntiādīni",
  "atk-s0201a1:769_7": "(vi. va. 413) cettha vatthūni, sakalameva vā petavatthu vimānavatthu ca sādhakaṁ.",
  "atk-s0201a1:769_8": "Tasmā paccayadāyakehi attani katānaṁ kārānaṁ mahapphalataṁ icchantenāpi sīlādiguṇayutteneva",
  "atk-s0201a1:769_9": "bhavitabbanti dasseti.",
  "atk-s0201a1:770_0": "Catutthavāre ñātīti sassusasurapakkhikā. Sālohitāti ekalohitasambaddhā pītipitāmahādayo",
  "atk-s0201a1:770_1": ". Petāti peccabhāvaṁ gatā. Kālaṅkatāti matā. Tesaṁ tanti tesaṁ taṁ mayi pasannacittataṁ",
  "atk-s0201a1:770_2": "vā pasannena cittena anussaraṇaṁ vā. Yassa hi bhikkhuno kālaṅkato pitā vā mātā vā",
  "atk-s0201a1:770_3": "‘‘amhākaṁ ñātako thero sīlavā kalyāṇadhammo’’ti pasannacitto hutvā taṁ bhikkhuṁ anussarati,",
  "atk-s0201a1:770_4": "tassa so cittappasādopi taṁ anussaraṇamattampi mahapphalaṁ mahānisaṁsameva hoti,",
  "atk-s0201a1:770_5": "anekāni kappasatasahassāni duggatito vāretuṁ ante ca amataṁ pāpetuṁ samatthameva",
  "atk-s0201a1:770_6": "hoti. Vuttañhetaṁ bhagavatā ‘‘ye te, bhikkhave, bhikkhū sīlasampannā samādhisampannā",
  "atk-s0201a1:770_7": "paññā, vimutti, vimuttiñāṇadassanasampannā, dassanaṁpāhaṁ, bhikkhave, tesaṁ bhikkhūnaṁ",
  "atk-s0201a1:770_8": "bahukāraṁ vadāmi. Savanaṁ, anussatiṁ, anupabbajjaṁ, upasaṅkamanaṁ, payirupāsanaṁpāhaṁ,",
  "atk-s0201a1:770_9": "bhikkhave, tesaṁ bhikkhūnaṁ bahukāraṁ vadāmī’’ti (itivu. 104). Tasmā ñātisālohitānaṁ",
  "atk-s0201a1:770_10": "attani cittappasādassa anussatiyā ca mahapphalataṁ icchantenāpi sīlādiguṇayutteneva,",
  "atk-s0201a1:770_11": "bhavitabbanti dasseti.",
  "atk-s0201a1:771_0": "66. Pañcamavāre aratiratisaho assanti aratiyā ratiyā ca saho abhibhavitā ajjhottharitā",
  "atk-s0201a1:771_1": "bhaveyyaṁ. Ettha ca aratīti adhikusalesu dhammesu pantasenāsanesu ca ukkaṇṭhā. Ratīti",
  "atk-s0201a1:771_2": "pañcakāmaguṇarati. Na ca maṁ arati saheyyāti mañca arati na abhibhaveyya na maddeyya",
  "atk-s0201a1:771_3": "na ajjhotthareyya. Uppannanti jātaṁ nibbattaṁ. Sīlādiguṇayutto hi aratiñca ratiñca",
  "atk-s0201a1:771_4": "sahati ajjhottharati madditvā tiṭṭhati. Tasmā īdisaṁ attānaṁ icchantenāpi sīlādiguṇayutteneva",
  "atk-s0201a1:771_5": "bhavitabbanti dasseti.",
  "atk-s0201a1:772_0": "Chaṭṭhavāre bhayaṁ cittutrāsopi ārammaṇampi. Bheravaṁ ārammaṇameva. Sesaṁ pañcamavāre",
  "atk-s0201a1:772_1": "vuttanayameva. Sīlādiguṇayutto hi bhayabheravaṁ sahati ajjhottharati madditvā tiṭṭhati",
  "atk-s0201a1:772_2": "ariyakoṭiyavāsīmahādattatthero viya.",
  "atk-s0201a1:773_0": "Thero kira maggaṁ paṭipanno aññataraṁ pāsādikaṁ araññaṁ disvā ‘‘idhevajja samaṇadhammaṁ",
  "atk-s0201a1:773_1": "katvā gamissāmī’’ti maggā okkamma aññatarasmiṁ rukkhamūle saṅghāṭiṁ paññapetvā pallaṅkaṁ",
  "atk-s0201a1:773_2": "ābhujitvā nisīdi. Rukkhadevatāya dārakā therassa sīlatejena sakabhāvena saṇṭhātuṁ",
  "atk-s0201a1:773_3": "asakkontā vissaramakaṁsu. Devatāpi rukkhaṁ cālesi. Thero acalova nisīdi. Sā devatā",
  "atk-s0201a1:773_4": "dhūmāyi, pajjali, neva sakkhi theraṁ cāletuṁ, tato upāsakavaṇṇenāgantvā vanditvā",
  "atk-s0201a1:773_5": "aṭṭhāsi. ‘‘Ko eso’’ti vuttā ‘‘ahaṁ, bhante, etasmiṁ rukkhe adhivatthā devatā’’ti",
  "atk-s0201a1:773_6": "avoca. Tvaṁ ete vikāre akāsīti. Āma bhanteti. Kasmāti ca vuttā āha – ‘‘tumhākaṁ,",
  "atk-s0201a1:773_7": "bhante , sīlatejena dārakā sakabhāvena saṇṭhātuṁ asakkontā vissaramakaṁsu, sāhaṁ",
  "atk-s0201a1:773_8": "tumhe palāpetuṁ evamakāsi’’nti. Thero āha – ‘‘atha kasmā idha, bhante, mā vasatha,",
  "atk-s0201a1:773_9": "mayhaṁ aphāsūti paṭikacceva nāvacāsi. Idāni pana mā kiñci avaca, ariyakoṭiyamahādatto",
  "atk-s0201a1:773_10": "amanussabhayena gatoti vacanato lajjāmi, tenāhaṁ idheva vasissaṁ, tvaṁ pana ajjekadivasaṁ",
  "atk-s0201a1:773_11": "yattha katthaci vasāhī’’ti. Evaṁ sīlādiguṇayutto bhayabheravasaho hoti. Tasmā īdisamattānaṁ",
  "atk-s0201a1:773_12": "icchantenāpi sīlādiguṇayutteneva bhavitabbanti dasseti.",
  "atk-s0201a1:774_0": "Sattamavāre ābhicetasikānanti abhicetoti abhikkantaṁ visuddhacittaṁ vuccati, adhicittaṁ",
  "atk-s0201a1:774_1": "vā, abhicetasi jātāni ābhicetasikāni, abhiceto sannissitānīti vā ābhicetasikāni.",
  "atk-s0201a1:774_2": "Diṭṭhadhammasukhavihārānanti diṭṭhadhamme sukhavihārānaṁ. Diṭṭhadhammoti paccakkho",
  "atk-s0201a1:774_3": "attabhāvo vuccati, tattha sukhavihārabhūtānanti attho, rūpāvacarajjhānānametaṁ adhivacanaṁ.",
  "atk-s0201a1:774_4": "Tāni hi appetvā nisinnā jhāyino imasmiṁyeva attabhāve asaṁkiliṭṭhaṁ nekkhammasukhaṁ",
  "atk-s0201a1:774_5": "vindanti, tasmā ‘‘diṭṭhadhammasukhavihārānī’’ti vuccanti. Nikāmalābhīti nikāmena",
  "atk-s0201a1:774_6": "lābhī attano icchāvasena lābhī, icchiticchitakkhaṇe samāpajjituṁ samatthoti vuttaṁ",
  "atk-s0201a1:774_7": "hoti. Akicchalābhīti sukheneva paccanīkadhamme vikkhambhetvā samāpajjituṁ samatthoti",
  "atk-s0201a1:774_8": "vuttaṁ hoti. Akasiralābhīti akasirānaṁ vipulānaṁ lābhī, yathāparicchedeyeva vuṭṭhātuṁ",
  "atk-s0201a1:774_9": "samatthoti vuttaṁ hoti. Ekacco hi lābhīyeva hoti, na pana sakkoti icchiticchitakkhaṇe",
  "atk-s0201a1:774_10": "samāpajjituṁ. Ekacco sakkoti tathā samāpajjituṁ, pāribandhike pana kicchena vikkhambheti.",
  "atk-s0201a1:774_11": "Ekacco tathā samāpajjati, pāribandhike ca akiccheneva vikkhambheti, na sakkoti nāḷikāyantaṁ",
  "atk-s0201a1:774_12": "viya yathāparicchedeyeva ca vuṭṭhātuṁ. Yo pana imaṁ tividhampi sampadaṁ icchati,",
  "atk-s0201a1:774_13": "sopi sīlesvevassa paripūrakārīti.",
  "atk-s0201a1:775_0": "Evaṁ abhiññāpādake jhāne vutte kiñcāpi abhiññānaṁ vāro āgato, atha kho naṁ bhagavā",
  "atk-s0201a1:775_1": "aggahetvāva yasmā na kevalaṁ abhiññāpādakajjhānāni ca abhiññāyoyeva ca sīlānaṁ ānisaṁso,",
  "atk-s0201a1:775_2": "apica kho cattāri āruppajhānānipi tayo ca heṭṭhimā ariyamaggā, tasmā taṁ sabbaṁ pariyādiyitvā",
  "atk-s0201a1:775_3": "dassetuṁ ākaṅkheyya ce…pe… ye te santāti evamādimāha.",
  "atk-s0201a1:776_0": "Tattha santāti aṅgasantatāya ceva ārammaṇasantatāya ca. Vimokkhāti paccanīkadhammehi",
  "atk-s0201a1:776_1": "vimuttattā ārammaṇe ca adhimuttattā. Atikkamma rūpeti rūpāvacarajjhāne atikkamitvā,",
  "atk-s0201a1:776_2": "ye te vimokkhā atikkamma rūpe santāti padasambandho, itarathā hi atikkamma rūpe kiṁ",
  "atk-s0201a1:776_3": "karotīti na paññāyeyyuṁ. Āruppāti ārammaṇato ca vipākato ca rūpavirahitā. Kāyena",
  "atk-s0201a1:776_4": "phusitvāti nāmakāyena phusitvā pāpuṇitvā, adhigantvāti vuttaṁ hoti. Sesaṁ vuttānameva.",
  "atk-s0201a1:776_5": "Idaṁ vuttaṁ hoti ‘‘yopi bhikkhu ime vimokkhe phusitvā viharitukāmo, sopi sīlesvevassa paripūrakārī’’ti.",
  "atk-s0201a1:777_0": "67. Navamavāre tiṇṇaṁ saṁyojanānanti sakkāyadiṭṭhivicikicchāsīlabbataparāmāsasaṅkhātānaṁ",
  "atk-s0201a1:777_1": "tiṇṇaṁ bandhanānaṁ. Tāni hi saṁyojenti khandhagatibhavādīhi khandhagatibhavādayo,",
  "atk-s0201a1:777_2": "kammaṁ vā phalena, tasmā saṁyojanānīti vuccanti, bandhanānīti attho. Parikkhayāti",
  "atk-s0201a1:777_3": "parikkhayena. Sotāpannoti sotaṁ āpanno. Sototi ca maggassetaṁ adhivacanaṁ. Sotāpannoti",
  "atk-s0201a1:777_4": "taṁsamaṅgipuggalassa. Yathāha ‘‘soto sototi hidaṁ, sāriputta, vuccati. Katamo nu",
  "atk-s0201a1:777_5": "kho, sāriputta, sototi? Ayameva hi, bhante, ariyo aṭṭhaṅgiko maggo. Seyyathidaṁ,",
  "atk-s0201a1:777_6": "sammādiṭṭhi…pe… sammāsamādhīti. Sotāpanno sotāpannoti hidaṁ, sāriputta, vuccati.",
  "atk-s0201a1:777_7": "Katamo nu kho, sāriputta, sotāpannoti? Yo hi, bhante, iminā aṭṭhaṅgikena maggena",
  "atk-s0201a1:777_8": "samannāgato, ayaṁ vuccati sotāpanno, yoyaṁ āyasmā evaṁnāmo evaṁgotto’’ti. Idha pana",
  "atk-s0201a1:777_9": "maggena phalassa nāmaṁ dinnaṁ, tasmā phalaṭṭho ‘‘sotāpanno’’ti veditabbo. Avinipātadhammoti",
  "atk-s0201a1:777_10": "vinipātetīti vinipāto, nāssa vinipāto dhammoti avinipātadhammo, na attānaṁ apāye",
  "atk-s0201a1:777_11": "vinipātasabhāvoti vuttaṁ hoti. Kasmā? Ye dhammā apāyagamaniyā, tesaṁ pahīnattā. Sambodhi",
  "atk-s0201a1:777_12": "paraṁ ayanaṁ gati assāti sambodhiparāyaṇo, uparimaggattayaṁ avassaṁ sampāpakoti attho.",
  "atk-s0201a1:777_13": "Kasmā? Paṭiladdhapaṭhamamaggattā. Sīlesvevāti īdiso hotukāmopi sīlesvevassa paripūraṇārīti.",
  "atk-s0201a1:778_0": "Dasamavāre paṭhamamaggena parikkhīṇānipi tīṇi saṁyojanāni sakadāgāmimaggassa vaṇṇabhaṇanatthaṁ",
  "atk-s0201a1:778_1": "vuttāni. Rāgadosamohānaṁ tanuttāti etesaṁ tanubhāvena, tanuttakaraṇenāti vuttaṁ hoti.",
  "atk-s0201a1:778_2": "Tattha dvīhi kāraṇehi tanuttaṁ veditabbaṁ adhiccuppattiyā ca pariyuṭṭhānamandatāya",
  "atk-s0201a1:778_3": "ca. Sakadāgāmissa hi vaṭṭānusārimahājanasseva kilesā abhiṇhaṁ na uppajjanti, kadāci",
  "atk-s0201a1:778_4": "karahaci uppajjanti viraḷākārā hutvā, viraḷavāpite khette aṅkurā viya. Uppajjamānāpi",
  "atk-s0201a1:778_5": "ca vaṭṭānusārimahājanasseva maddantā pharantā chādentā andhakāraṁ karontā na uppajjanti,",
  "atk-s0201a1:778_6": "mandamandā uppajjanti tanukākārā hutvā, abbhapaṭalamiva makkhikāpattamiva ca.",
  "atk-s0201a1:779_0": "Tattha keci therā bhaṇanti ‘‘sakadāgāmissa kilesā kiñcāpi cirena uppajjanti, bahalāva",
  "atk-s0201a1:779_1": "uppajjanti, tathā hissa puttā ca dhītaro ca dissantī’’ti, etaṁ pana appamāṇaṁ. Puttadhītaro",
  "atk-s0201a1:779_2": "hi aṅgapaccaṅgaparāmasanamattenapi hontīti. Dvīhiyeva kāraṇehissa kilesānaṁ tanuttaṁ",
  "atk-s0201a1:779_3": "veditabbaṁ adhiccuppattiyā ca pariyuṭṭhānamandatāya cāti.",
  "atk-s0201a1:780_0": "Sakadāgāmīti sakiṁ āgamanadhammo. Sakideva imaṁ lokaṁ āgantvāti ekavāraṁyeva imaṁ",
  "atk-s0201a1:780_1": "manussalokaṁ paṭisandhivasena āgantvā. Yopi hi idha sakadāgāmimaggaṁ bhāvetvā idheva",
  "atk-s0201a1:780_2": "parinibbāti, sopi idha na gahito. Yopi idha maggaṁ bhāvetvā devesu upapajjitvā tattheva",
  "atk-s0201a1:780_3": "parinibbāti. Yopi devaloke maggaṁ bhāvetvā tattheva parinibbāti. Yopi devaloke maggaṁ",
  "atk-s0201a1:780_4": "bhāvetvā idheva manussaloke nibbattitvā parinibbāti. Yo pana idha maggaṁ bhāvetvā",
  "atk-s0201a1:780_5": "devaloke nibbatto, tattha yāvatāyukaṁ ṭhatvā puna idheva upapajjitvā parinibbāti,",
  "atk-s0201a1:780_6": "ayamidha gahitoti veditabbo. Dukkhassantaṁ kareyyanti vaṭṭadukkhassa paricchedaṁ",
  "atk-s0201a1:780_7": "kareyyaṁ. Sīlesvevāti īdiso hotukāmopi sīlesvevassa paripūrakārīti.",
  "atk-s0201a1:781_0": "Ekādasamavāre pañcannanti gaṇanaparicchedo. Orambhāgiyānanti oraṁ vuccati heṭṭhā,",
  "atk-s0201a1:781_1": "heṭṭhābhāgiyānanti attho, kāmāvacaraloke uppattipaccayānanti adhippāyo. Saṁyojanānanti",
  "atk-s0201a1:781_2": "bandhanānaṁ, tāni kāmarāgabyāpādasaṁyojanehi saddhiṁ pubbe vuttasaṁyojanāneva veditabbāni.",
  "atk-s0201a1:781_3": "Yassa hi etāni appahīnāni, so kiñcāpi bhavagge uppanno hoti, atha kho āyuparikkhayā",
  "atk-s0201a1:781_4": "kāmāvacare nibbattatiyeva, gilitabalisamacchūpamo svāyaṁ puggalo dīghasuttakena pāde",
  "atk-s0201a1:781_5": "baddhavihaṅgūpamo cāti veditabbo. Pubbe vuttānampi cettha vacanaṁ vaṇṇabhaṇanatthamevāti",
  "atk-s0201a1:781_6": "veditabbaṁ. Opapātikoti sesayonipaṭikkhepavacanametaṁ. Tatthaparinibbāyīti tattheva",
  "atk-s0201a1:781_7": "brahmaloke parinibbāyī. Anāvattidhammo tasmā lokāti tato brahmalokā paṭisandhivasena",
  "atk-s0201a1:781_8": "puna anāvattisabhāvo. Sīlesvevāti īdiso hotukāmopi sīlesvevassa paripūrakārīti.",
  "atk-s0201a1:782_0": "68. Evaṁ anāgāmimagge vutte kiñcāpi catutthamaggassa vāro āgato, atha kho naṁ bhagavā",
  "atk-s0201a1:782_1": "aggahetvāva yasmā na kevalā āsavakkhayābhiññā eva sīlānaṁ ānisaṁso, apica kho lokiyapañcābhiññāyopi,",
  "atk-s0201a1:782_2": "tasmā tāpi dassetuṁ, yasmā ca āsavakkhaye kathite desanā niṭṭhitā hoti, evañca sati",
  "atk-s0201a1:782_3": "imesaṁ guṇānaṁ akathitattā ayaṁ kathā muṇḍābhiññākathā nāma bhaveyya, tasmā ca abhiññāpāripūriṁ",
  "atk-s0201a1:782_4": "katvā dassetumpi, yasmā ca anāgāmimagge ṭhitassa sukhena iddhivikuppanā ijjhati,",
  "atk-s0201a1:782_5": "samādhiparibandhānaṁ kāmarāgabyāpādānaṁ samūhatattā, anāgāmī hi sīlesu ca samādhimhi",
  "atk-s0201a1:782_6": "ca paripūrakārī, tasmā yuttaṭṭhāneyeva lokiyābhiññāyo dassetumpi ‘‘ākaṅkheyya ce…pe…",
  "atk-s0201a1:782_7": "anekavihita’’nti evamādimāhāti ayamanusandhi.",
  "atk-s0201a1:783": "Tattha ‘‘anekavihitaṁ iddhividha’’ntiādinā nayena āgatānaṁ pañcannampi lokiyābhiññānaṁ pāḷivaṇṇanā saddhiṁ bhāvanānayena visuddhimagge vuttā.",
  "atk-s0201a1:784_0": "69. Chaṭṭhābhiññāya āsavānaṁ khayāti arahattamaggena sabbakilesānaṁ khayā. Anāsavanti",
  "atk-s0201a1:784_1": "āsavavirahitaṁ. Cetovimuttiṁ paññāvimuttinti ettha cetovacanena arahattaphalasampayuttova",
  "atk-s0201a1:784_2": "samādhi, paññāvacanena taṁsampayuttā paññāva vuttā. Tattha ca samādhi rāgato vimuttattā",
  "atk-s0201a1:784_3": "cetovimutti, paññā avijjāya vimuttattā paññāvimuttīti veditabbā. Vuttañcetaṁ bhagavatā",
  "atk-s0201a1:784_4": "‘‘yo hissa, bhikkhave, samādhi, tadassa samādhindriyaṁ. Yā hissa, bhikkhave, paññā,",
  "atk-s0201a1:784_5": "tadassa paññindriyaṁ. Iti kho, bhikkhave , rāgavirāgā cetovimutti, avijjāvirāgā paññāvimuttī’’ti,",
  "atk-s0201a1:784_6": "apicettha samathaphalaṁ cetovimutti, vipassanāphalaṁ paññāvimuttīti veditabbā.",
  "atk-s0201a1:785_0": "Diṭṭheva dhammeti imasmiṁyeva attabhāve. Sayaṁ abhiññā sacchikatvāti attanoyeva paññāya",
  "atk-s0201a1:785_1": "paccakkhaṁ katvā, aparapaccayena ñatvāti attho. Upasampajja vihareyyanti pāpuṇitvā",
  "atk-s0201a1:785_2": "sampādetvā vihareyyaṁ. Sīlesvevāti evaṁ sabbāsave niddhunitvā cetovimuttiṁ paññāvimuttiṁ",
  "atk-s0201a1:785_3": "adhigantukāmopi sīlesvevassa paripūrakārīti.",
  "atk-s0201a1:786_0": "Evaṁ bhagavā sīlānisaṁsakathaṁ yāva arahattā kathetvā idāni sabbampi taṁ sīlānisaṁsaṁ",
  "atk-s0201a1:786_1": "sampiṇḍetvā dassento nigamanaṁ āha ‘‘sampannasīlā, bhikkhave…pe… idametaṁ paṭicca",
  "atk-s0201a1:786_2": "vutta’’nti. Tassāyaṁ saṅkhepattho, ‘‘sampannasīlā, bhikkhave, viharatha…pe… samādāya",
  "atk-s0201a1:786_3": "sikkhatha sikkhāpadesū’’ti iti yaṁ taṁ mayā pubbe evaṁ vuttaṁ, idaṁ sabbampi sampannasīlo",
  "atk-s0201a1:786_4": "bhikkhu sabrahmacārīnaṁ piyo hoti manāpo, garu bhāvanīyo paccayānaṁ lābhī, paccayadāyakānaṁ",
  "atk-s0201a1:786_5": "mahapphalakaro, pubbañātīnaṁ anussaraṇacetanāya phalamahattakaro, aratiratisaho,",
  "atk-s0201a1:786_6": "bhayabheravasaho, rūpāvacarajjhānānaṁ arūpāvacarajjhānānañca lābhī, heṭṭhimāni tīṇi",
  "atk-s0201a1:786_7": "sāmaññaphalāni pañca lokiyābhiññā āsavakkhayañāṇanti ca ime ca guṇe sayaṁ abhiññā",
  "atk-s0201a1:786_8": "sacchikattā hoti, etaṁ paṭicca idaṁ sandhāya vuttanti. Idamavoca bhagavā, attamanā",
  "atk-s0201a1:786_9": "te bhikkhu bhagavato bhāsitaṁ abhinandunti.",
  "atk-s0201a1:787": "Papañcasūdaniyā majjhimanikāyaṭṭhakathāya",
  "atk-s0201a1:788": "Ākaṅkheyyasuttavaṇṇanā niṭṭhitā.",
  "atk-s0201a1:789": "7. Vatthasuttavaṇṇanā",
  "atk-s0201a1:790_0": "70.Evaṁme sutanti vatthasuttaṁ. Tattha seyyathāpi, bhikkhave, vatthanti upamāvacanamevetaṁ.",
  "atk-s0201a1:790_1": "Upamaṁ karonto ca bhagavā katthaci paṭhamaṁyeva upamaṁ dassetvā pacchā atthaṁ dasseti,",
  "atk-s0201a1:790_2": "katthaci paṭhamamatthaṁ dassetvā pacchā upamaṁ, katthaci upamāya atthaṁ parivāretvā",
  "atk-s0201a1:790_3": "dasseti, katthaci atthena upamaṁ.",
  "atk-s0201a1:791_0": "Tathā hesa – ‘‘seyyathāpissu, bhikkhave, dve agārā sadvārā, tattha cakkhumā puriso",
  "atk-s0201a1:791_1": "majjhe ṭhito passeyyā’’ti (ma. ni. 3.261) sakalampi devadūtasuttaṁ upamaṁ paṭhamaṁ",
  "atk-s0201a1:791_2": "dassetvā pacchā atthaṁ dassento āha. ‘‘Tirokuṭṭaṁ tiropākāraṁ tiropabbataṁ asajjamāno",
  "atk-s0201a1:791_3": "gacchati, seyyathāpi ākāse’’tiādinā (dī. ni. 1.238; paṭi. ma. 1.102) pana nayena",
  "atk-s0201a1:791_4": "sakalampi iddhividhamatthaṁ paṭhamaṁ dassetvā pacchā upamaṁ dassento āha. ‘‘Seyyathāpi",
  "atk-s0201a1:791_5": "brāhmaṇapuriso sāratthiko sāragavesī’’tiādināva (ma. ni. 1.318) nayena sakalampi",
  "atk-s0201a1:791_6": "cūḷasāropamasuttaṁ upamāya atthaṁ parivāretvā dassento āha. ‘‘Idha pana, bhikkhave,",
  "atk-s0201a1:791_7": "ekacce kulaputtā dhammaṁ pariyāpuṇanti suttaṁ…pe… seyyathāpi, bhikkhave, puriso alagaddatthiko’’tiādinā",
  "atk-s0201a1:791_8": "(ma. ni. 1.238) nayena sakalampi alagaddasuttaṁ mahāsāropamasuttanti evamādīni suttāni",
  "atk-s0201a1:791_9": "atthena upamaṁ parivāretvā dassento āha.",
  "atk-s0201a1:792_0": "Svāyaṁ idha paṭhamaṁ upamaṁ dassetvā pacchā atthaṁ dasseti. Kasmā panevaṁ bhagavā",
  "atk-s0201a1:792_1": "dassetīti? Puggalajjhāsayena vā desanāvilāsena vā. Ye hi puggalā paṭhamaṁ upamaṁ",
  "atk-s0201a1:792_2": "dassetvā vuccamānamatthaṁ sukhena paṭivijjhanti, tesaṁ paṭhamaṁ upamaṁ dasseti. Esa",
  "atk-s0201a1:792_3": "nayo sabbattha. Yassā ca dhammadhātuyā suppaṭividdhattā desanāvilāsaṁ patto hoti,",
  "atk-s0201a1:792_4": "tassā suppaṭividdhā. Tasmā esa desanāvilāsampatto dhammissaro dhammarājā, so yathā",
  "atk-s0201a1:792_5": "yathā icchati, tathā tathā dhammaṁ desetīti evaṁ iminā puggalajjhāsayena vā desanāvilāsena",
  "atk-s0201a1:792_6": "vā evaṁ dassetīti veditabbo.",
  "atk-s0201a1:793_0": "Tattha vatthanti pakatiparisuddhaṁ vatthaṁ. Saṁkiliṭṭhaṁ malaggahitanti āgantukena",
  "atk-s0201a1:793_1": "paṁsurajādinā saṁkilesena saṁkiliṭṭhaṁ, sedajallikādinā malena gahitattā malaggahitaṁ.",
  "atk-s0201a1:793_2": "Raṅgajāteti ettha raṅgameva raṅgajātaṁ. Upasaṁhareyyāti upanāmeyya. Yadi nīlakāyāti",
  "atk-s0201a1:793_3": "nīlakāya vā, nīlakatthāya vāti vuttaṁ hoti. Evaṁ sabbattha. Rajako hi nīlakatthāya",
  "atk-s0201a1:793_4": "upasaṁharanto kaṁsanīlapalāsanīlādike nīlaraṅge upasaṁharati. Pītakatthāya upasaṁharanto",
  "atk-s0201a1:793_5": "kaṇikārapupphasadise pītakaraṅge. Lohitakatthāya upasaṁharanto bandhujīvakapupphasadise",
  "atk-s0201a1:793_6": "lohitakaraṅge. Mañjiṭṭhakatthāya upasaṁharanto kaṇavīrapupphasadise mandarattaraṅge.",
  "atk-s0201a1:793_7": "Tena vuttaṁ ‘‘yadi nīlakāya…pe… yadi mañjiṭṭhakāyā’’ti.",
  "atk-s0201a1:794_0": "Durattavaṇṇamevassāti duṭṭhu rañjitavaṇṇameva assa. Aparisuddhavaṇṇamevassāti nīlavaṇṇopissa",
  "atk-s0201a1:794_1": "parisuddho na bhaveyya, sesavaṇṇopi. Tādisañhi vatthaṁ nīlakumbhiyā pakkhittampi",
  "atk-s0201a1:794_2": "sunīlaṁ na hoti, sesakumbhīsu pakkhittampi pītakādivaṇṇaṁ na hoti, milātanīla kuraṇḍa-kaṇikāra-bandhujīvaka-kaṇavīrapupphavaṇṇameva",
  "atk-s0201a1:794_3": "hoti. Taṁ kissa hetūti taṁ vatthaṁ kissa hetu kiṁ kāraṇā īdisaṁ hoti, tasmiṁ vā vatthe",
  "atk-s0201a1:794_4": "raṅgajātaṁ kissa hetu īdisaṁ durattavaṇṇaṁ aparisuddhavaṇṇaṁ hotīti? Yasmā panassa",
  "atk-s0201a1:794_5": "vatthassa saṁkiliṭṭhabhāvoyevettha kāraṇaṁ, na aññaṁ kiñci, tasmā ‘‘aparisuddhattā,",
  "atk-s0201a1:794_6": "bhikkhave, vatthassā’’ti āha.",
  "atk-s0201a1:795_0": "Evameva khoti upamāsampaṭipādanaṁ. Citte saṁkiliṭṭheti cittamhi saṁkiliṭṭhamhi. Kasmā",
  "atk-s0201a1:795_1": "pana bhagavā saṁkiliṭṭhavatthena opammaṁ akāsīti ce, vāyāmamahapphaladassanatthaṁ.",
  "atk-s0201a1:795_2": "Yathā hi āgantukehi malehi saṁkiliṭṭhaṁ vatthaṁ pakatiyā paṇḍarattā puna dhovīyamānaṁ",
  "atk-s0201a1:795_3": "paṇḍaraṁ hoti, na tattha jātikāḷake viya eḷakalome vāyāmo nipphalo hoti, evaṁ cittampi",
  "atk-s0201a1:795_4": "āgantukehi kilesehi saṁkiliṭṭhaṁ. Pakatiyā pana taṁ sakalepi paṭisandhibhavaṅgavāre",
  "atk-s0201a1:795_5": "paṇḍarameva. Yathāha – ‘‘pabhassaramidaṁ, bhikkhave, cittaṁ, tañca kho āgantukehi",
  "atk-s0201a1:795_6": "upakkilesehi upakkiliṭṭha’’nti (a. ni. 1.51). Taṁ visodhīyamānaṁ sakkā pabhassarataraṁ",
  "atk-s0201a1:795_7": "kātuṁ, na tattha vāyāmo nipphaloti evaṁ vāyāmamahapphaladassanatthaṁ saṁkiliṭṭhavatthena",
  "atk-s0201a1:795_8": "opammaṁ akāsīti veditabbo.",
  "atk-s0201a1:796_0": "Duggati pāṭikaṅkhāti īdise citte duggati pāṭikaṅkhitabbā, duggatiṁ eva esa pāpuṇissati",
  "atk-s0201a1:796_1": ", nāññanti evaṁ duggati icchitabbā, avassaṁ bhāvīti vuttaṁ hoti. Sā cāyaṁ duggati",
  "atk-s0201a1:796_2": "nāma paṭipattiduggati, gatiduggatīti duvidhā hoti. Paṭipattiduggatipi agāriyapaṭipattiduggati,",
  "atk-s0201a1:796_3": "anagāriyapaṭipattiduggatīti duvidhā hoti.",
  "atk-s0201a1:797_0": "Agāriyo hi saṁkiliṭṭhacitto pāṇampi hanati, adinnampi ādiyati, sakalepi dasa akusalakammapathe",
  "atk-s0201a1:797_1": "pūreti, ayamassa agāriyapaṭipattiduggati. So tattha ṭhito kāyassa bhedā nirayampi",
  "atk-s0201a1:797_2": "gacchati, tiracchānayonimpi, pettivisayampi gacchati, ayamassa gatiduggati.",
  "atk-s0201a1:798_0": "Anagāriyopi imasmiṁ sāsane pabbajito saṁkiliṭṭhacitto dūteyyapahiṇagamanaṁ gacchati,",
  "atk-s0201a1:798_1": "vejjakammaṁ karoti, saṅghabhedāya cetiyabhedāya parakkamati, veḷudānādīhi jīvikaṁ",
  "atk-s0201a1:798_2": "kappeti, sakalampi anācāraṁ agocarañca paripūreti, ayamassa anagāriyapaṭipattiduggati.So",
  "atk-s0201a1:798_3": "tattha ṭhito kāyassa bhedā nirayampi gacchati, tiracchānayonimpi, pettivisayampi",
  "atk-s0201a1:798_4": "gacchati samaṇayakkho nāma hoti samaṇapeto, ādittehi saṅghāṭiādīhi sampajjalitakāyo",
  "atk-s0201a1:798_5": "aṭṭassaraṁ karonto vicarati, ayamassa gatiduggati.",
  "atk-s0201a1:799_0": "Seyyathāpīti sukkapakkhaṁ dassetumāraddho, tassattho kaṇhapakkhe vuttapaccanīkeneva",
  "atk-s0201a1:799_1": "veditabbo. Etthāpi ca sugati nāma paṭipattisugati gatisugatīti duvidhā hoti. Paṭipattisugatipi",
  "atk-s0201a1:799_2": "agāriyapaṭipattisugati anagāriyapaṭipattisugatīti duvidhā hoti. Agāriyo hi parisuddhacitto",
  "atk-s0201a1:799_3": "pāṇātipātāpi viramati, adinnādānāpi, sakalepi dasa kusalakammapathe paripūreti, ayamassa",
  "atk-s0201a1:799_4": "agāriyapaṭipattisugati. So tattha ṭhito kāyassa bhedā manussamahantatampi devamahantatampi",
  "atk-s0201a1:799_5": "upapajjati, ayamassa gatisugati.",
  "atk-s0201a1:800_0": "Anagāriyopi imasmiṁ sāsane pabbajitvā parisuddhacitto catupārisuddhisīlaṁ sodheti,",
  "atk-s0201a1:800_1": "terasa dhutaṅgāni samādiyati, aṭṭhatiṁsārammaṇesu attano anukūlakammaṭṭhānaṁ gahetvā",
  "atk-s0201a1:800_2": "pantasenāsane paṭisevamāno kasiṇaparikammaṁ katvā jhānasamāpattiyo nibbatteti, sotāpattimaggaṁ",
  "atk-s0201a1:800_3": "bhāveti…pe… anāgāmimaggaṁ bhāveti, ayamassa anagāriyapaṭipattisugati. So tattha ṭhito",
  "atk-s0201a1:800_4": "kāyassa bhedā manussaloke vā tīsu mahākulesu, chasu vā kāmāvacaradevesu, dasasu vā",
  "atk-s0201a1:800_5": "brahmabhavanesu , pañcasu vā suddhāvāsesu, catūsu vā āruppesu upapajjati, ayamassa gatisugatīti.",
  "atk-s0201a1:801_0": "71. Evaṁ saṁkiliṭṭhe citte duggati pāṭikaṅkhā, asaṁkiliṭṭhe ca sugatīti vatvā idāni",
  "atk-s0201a1:801_1": "yehi upakkilesehi cittaṁ saṁkiliṭṭhaṁ hoti, te dassento katame ca, bhikkhave, cittassa",
  "atk-s0201a1:801_2": "upakkilesā? Abhijjhā visamalobhotiādimāha.",
  "atk-s0201a1:802_0": "Tattha sakabhaṇḍe chandarāgo abhijjhā, parabhaṇḍe visamalobho. Atha vā sakabhaṇḍe",
  "atk-s0201a1:802_1": "vā parabhaṇḍe vā hotu, yuttapattaṭṭhāne chandarāgo abhijjhā, ayuttāpattaṭṭhāne visamalobho.",
  "atk-s0201a1:802_2": "Thero panāha ‘‘kissa vinibbhogaṁ karotha, yutte vā ayutte vā hotu, ‘rāgo visamaṁ",
  "atk-s0201a1:802_3": "doso visamaṁ moho visama’nti (vibha. 924) vacanato na koci lobho avisamo nāma, tasmā",
  "atk-s0201a1:802_4": "lobhoyeva abhijjhāyanaṭṭhena abhijjhā, visamaṭṭhena visamaṁ, ekatthametaṁ byañjanameva",
  "atk-s0201a1:802_5": "nāna’’nti. So panesa abhijjhāvisamalobho uppajjitvā cittaṁ dūseti, obhāsituṁ na deti.",
  "atk-s0201a1:802_6": "Tasmā ‘‘cittassa upakkileso’’ti vuccati.",
  "atk-s0201a1:803_0": "Yathā cesa, evaṁ navavidhaāghātavatthusambhavo byāpādo. Dasavidhaāghātavatthusambhavo",
  "atk-s0201a1:803_1": "kodho. Punappunaṁ cittapariyonandhano upanāho. Agāriyassa vā anagāriyassa vā sukatakaraṇavināsano",
  "atk-s0201a1:803_2": "makkho. Agāriyopi hi kenaci anukampakena daliddo samāno ucce ṭhāne ṭhapito, aparena",
  "atk-s0201a1:803_3": "samayena ‘‘kiṁ tayā mayhaṁ kata’’nti tassa sukatakaraṇaṁ vināseti. Anagāriyopi sāmaṇerakālato",
  "atk-s0201a1:803_4": "pabhuti ācariyena vā upajjhāyena vā catūhi paccayehi uddesaparipucchāhi ca anuggahetvā",
  "atk-s0201a1:803_5": "dhammakathānayapakaraṇakosallādīni sikkhāpito, aparena samayena rājarājamahāmattādīhi",
  "atk-s0201a1:803_6": "sakkato garukato ācariyupajjhāyesu acittīkato caramāno ‘‘ayaṁ amhehi daharakāle evaṁ",
  "atk-s0201a1:803_7": "anuggahito saṁvaḍḍhito ca, atha panidāni nissineho jāto’’ti vuccamāno ‘‘kiṁ mayhaṁ",
  "atk-s0201a1:803_8": "tumhehi kata’’nti tesaṁ sukatakaraṇaṁ vināseti, tassa so sukatakaraṇavināsano makkho",
  "atk-s0201a1:803_9": "uppajjitvā cittaṁ dūseti, obhāsituṁ na deti. Tasmā ‘‘cittassa upakkileso’’ti vuccati.",
  "atk-s0201a1:804_0": "Yathā cāyaṁ, evaṁ bahussutepi puggale ajjhottharitvā ‘‘īdisassa ceva bahussutassa",
  "atk-s0201a1:804_1": "aniyatā gati, tava vā mama vā ko viseso’’tiādinā nayena uppajjamāno yugaggāhagāhī",
  "atk-s0201a1:804_2": "paḷāso. Paresaṁ sakkārādīni khīyanā issā. Attano sampattiyā parehi sādhāraṇabhāvaṁ",
  "atk-s0201a1:804_3": "asahamānaṁ macchariyaṁ. Vañcanikacariyabhūtā māyā. Kerāṭikabhāvena uppajjamānaṁ sāṭheyyaṁ.",
  "atk-s0201a1:804_4": "Kerāṭiko hi āyatanamaccho viya hoti. Āyatanamaccho nāma kira macchānaṁ naṅguṭṭhaṁ",
  "atk-s0201a1:804_5": "dasseti sappānaṁ sīsaṁ , ‘‘tumhehi sadiso aha’’nti jānāpetuṁ. Evameva kerāṭiko puggalo",
  "atk-s0201a1:804_6": "yaṁ yaṁ suttantikaṁ vā ābhidhammikaṁ vā upasaṅkamati, taṁ taṁ evaṁ vadati ‘‘ahaṁ",
  "atk-s0201a1:804_7": "tumhākaṁ baddhacaro, tumhe mayhaṁ anukampakā, nāhaṁ tumhe muñcāmī’’ti ‘‘evamete ‘sagāravo",
  "atk-s0201a1:804_8": "ayaṁ amhesu sappatisso’ti maññissantī’’ti. Tassetaṁ kerāṭikabhāvena uppajjamānaṁ",
  "atk-s0201a1:804_9": "sāṭheyyaṁ uppajjitvā cittaṁ dūseti, obhāsituṁ na deti. Tasmā ‘‘cittassa upakkileso’’ti vuccati.",
  "atk-s0201a1:805_0": "Yathā cetaṁ, evaṁ vātabharitabhastasadisathaddhabhāvapaggahitasiraanivātavuttikārakaraṇo",
  "atk-s0201a1:805_1": "thambho. Taduttarikaraṇo sārambho. So duvidhena labbhati akusalavasena ceva kusalavasena",
  "atk-s0201a1:805_2": "ca. Tattha agāriyassa parena kataṁ alaṅkārādiṁ disvā taddiguṇakaraṇena uppajjamāno,",
  "atk-s0201a1:805_3": "anagāriyassa ca yattakaṁ yattakaṁ paro pariyāpuṇāti vā katheti vā, mānavasena taddiguṇataddiguṇakaraṇena",
  "atk-s0201a1:805_4": "uppajjamāno akusalo. Agāriyassa pana paraṁ ekaṁ salākabhattaṁ dentaṁ disvā attanā",
  "atk-s0201a1:805_5": "dve vā tīṇi vā dātukāmatāya uppajjamāno, anagāriyassa ca parena ekanikāye gahite",
  "atk-s0201a1:805_6": "mānaṁ anissāya kevalaṁ taṁ disvā attanā ālasiyaṁ abhibhuyya dve nikāye gahetukāmatāya",
  "atk-s0201a1:805_7": "uppajjamāno kusalo. Idha pana akusalo adhippeto. Ayañhi uppajjitvā cittaṁ dūseti,",
  "atk-s0201a1:805_8": "obhāsituṁ na deti. Tasmā ‘‘cittassa upakkileso’’ti vuccati.",
  "atk-s0201a1:806_0": "Yathā cāyaṁ, evaṁ jātiādīni nissāya cittassa uṇṇativasena pavattamāno māno, accuṇṇativasena",
  "atk-s0201a1:806_1": "atimāno, madaggahaṇākāro mado, kāmaguṇesu cittavossaggavasena uppajjamāno pamādo",
  "atk-s0201a1:806_2": "uppajjitvā cittaṁ dūseti, obhāsituṁ na deti. Tasmā ‘‘cittassa upakkileso’’ti vuccati.",
  "atk-s0201a1:807_0": "Kasmā pana bhagavā upakkilesaṁ dassento lobhamādiṁ katvā dassetīti? Tassa paṭhamuppattito.",
  "atk-s0201a1:807_1": "Sabbasattānañhi yattha katthaci upapannānaṁ antamaso suddhāvāsabhūmiyampi sabbapaṭhamaṁ",
  "atk-s0201a1:807_2": "bhavanikantivasena lobho uppajjati, tato attano attano anurūpapaccayaṁ paṭicca yathāsambhavaṁ",
  "atk-s0201a1:807_3": "itare, na ca ete soḷaseva cittassa upakkilesā, etena pana nayena sabbepi kilesā gahitāyeva hontīti veditabbā.",
  "atk-s0201a1:808_0": "72. Ettāvatā saṁkilesaṁ dassetvā idāni vodānaṁ dassento sa kho so, bhikkhavetiādimāha.",
  "atk-s0201a1:808_1": "Tattha iti viditvāti evaṁ jānitvā. Pajahatīti samucchedappahānavasena ariyamaggena",
  "atk-s0201a1:808_2": "pajahati. Tattha kilesapaṭipāṭiyā maggapaṭipāṭiyāti dvidhā pahānaṁ veditabbaṁ. Kilesapaṭipāṭiyā",
  "atk-s0201a1:808_3": "tāva abhijjhāvisamalobho thambho sārambho māno atimāno madoti ime cha kilesā arahattamaggena",
  "atk-s0201a1:808_4": "pahīyanti. Byāpādo kodho upanāho pamādoti ime cattāro kilesā anāgāmimaggena pahīyanti.",
  "atk-s0201a1:808_5": "Makkho paḷāso issā macchariyaṁ māyā sāṭheyyanti ime cha sotāpattimaggena pahīyantīti.",
  "atk-s0201a1:808_6": "Maggapaṭipāṭiyā pana, sotāpattimaggena makkho paḷāso issā macchariyaṁ māyā sāṭheyyanti",
  "atk-s0201a1:808_7": "ime cha pahīyanti. Anāgāmimaggena byāpādo kodho upanāho pamādoti ime cattāro. Arahattamaggena",
  "atk-s0201a1:808_8": "abhijjhāvisamalobho thambho sārambho māno atimāno madoti ime cha pahīyantīti.",
  "atk-s0201a1:809_0": "Imasmiṁ pana ṭhāne ime kilesā sotāpattimaggavajjhā vā hontu, sesamaggavajjhā vā,",
  "atk-s0201a1:809_1": "atha kho anāgāmimaggeneva pahānaṁ sandhāya ‘‘abhijjhāvisamalobhaṁ cittassa upakkilesaṁ",
  "atk-s0201a1:809_2": "pajahatī’’tiādimāhāti veditabbā. Ayamettha paveṇimaggāgato sambhavo, so ca upari",
  "atk-s0201a1:809_3": "catutthamaggasseva niddiṭṭhattā yujjati, tatiyamaggena pahīnāvasesānañhi visamalobhādīnaṁ",
  "atk-s0201a1:809_4": "tena pahānaṁ hoti, sesānaṁ imināva. Yepi hi sotāpattimaggena pahīyanti, tepi taṁsamuṭṭhāpakacittānaṁ",
  "atk-s0201a1:809_5": "appahīnattā anāgāmimaggeneva suppahīnā hontīti. Keci pana paṭhamamaggena cettha pahānaṁ",
  "atk-s0201a1:809_6": "vaṇṇayanti, taṁ pubbāparena na sandhiyati. Keci vikkhambhanappahānampi, taṁ tesaṁ icchāmattameva.",
  "atk-s0201a1:810": "73.Yatokho, bhikkhaveti ettha yatoti yamhi kāle. Pahīno hotīti anāgāmimaggakkhaṇe pahānaṁ sandhāyevāha.",
  "atk-s0201a1:811_0": "74.So buddhe aveccappasādenāti etaṁ ‘‘yato kho, bhikkhave, abhijjhāvisamalobho pahīno",
  "atk-s0201a1:811_1": "hoti, so buddhe aveccappasādena samannāgato hotī’’ti evaṁ ekamekena padena yojetabbaṁ.",
  "atk-s0201a1:811_2": "Imassa hi bhikkhuno anāgāmimaggena lokuttarappasādo āgato, athassa aparena samayena",
  "atk-s0201a1:811_3": "buddhaguṇe dhammaguṇe saṅghaguṇe ca anussarato lokiyo uppajjati, tamassa sabbampi",
  "atk-s0201a1:811_4": "lokiyalokuttaramissakaṁ pasādaṁ dassento bhagavā ‘‘buddhe aveccappasādenā’’tiādimāha.",
  "atk-s0201a1:812_0": "Tattha aveccappasādenāti buddhadhammasaṅghaguṇānaṁ yāthāvato ñātattā acalena accutena",
  "atk-s0201a1:812_1": "pasādena. Idāni yathā tassa bhikkhuno anussarato so aveccappasādo uppanno, taṁ vidhiṁ",
  "atk-s0201a1:812_2": "dassento ‘‘itipi so bhagavā’’tiādinā nayena tīṇi anussatiṭṭhānāni vitthāresi. Tesaṁ",
  "atk-s0201a1:812_3": "atthavaṇṇanā sabbākārena visuddhimagge anussatikathāyaṁ vuttā.",
  "atk-s0201a1:813_0": "75. Evamassa lokiyalokuttaramissakaṁ pasādaṁ dassetvā idāni kilesappahānaṁ aveccappasādasamannāgatañca",
  "atk-s0201a1:813_1": "paccavekkhato uppajjamānaṁ somanassādiānisaṁsaṁ dassento yathodhi kho panassātiādimāha.",
  "atk-s0201a1:813_2": "Anāgāmissa hi paccante vuṭṭhitaṁ corupaddavaṁ vūpasametvā taṁ paccavekkhato mahānagare",
  "atk-s0201a1:813_3": "vasantassa rañño viya ime cime ca mama kilesā pahīnāti attano kilesappahānaṁ paccavekkhato",
  "atk-s0201a1:813_4": "balavasomanassaṁ uppajjati. Taṁ dassento bhagavā ‘‘yathodhi kho panassā’’tiādimāha.",
  "atk-s0201a1:814_0": "Tassattho – yvāyaṁ anāgāmī bhikkhu evaṁ ‘‘buddhe aveccappasādena samannāgato hoti…pe…",
  "atk-s0201a1:814_1": "dhamme…pe… saṅghe…pe… anuttaraṁ puññakkhettaṁ lokassā’’ti, tassa yathodhi kho cattaṁ",
  "atk-s0201a1:814_2": "hoti paṭinissaṭṭhaṁ, sakasakaodhivasena cattameva hoti, taṁ taṁ kilesajātaṁ vantaṁ",
  "atk-s0201a1:814_3": "muttaṁ pahīnaṁ paṭinissaṭṭhaṁ. Sakasakaodhivasenāti dve odhī kilesodhi ca maggodhi",
  "atk-s0201a1:814_4": "ca. Tattha kilesodhivasenāpi ye kilesā yaṁ maggavajjhā, te aññamaggavajjhehi amissā",
  "atk-s0201a1:814_5": "hutvā sakeneva odhinā pahīnā. Maggodhivasenāpi ye kilesā yena maggena pahātabbā,",
  "atk-s0201a1:814_6": "tena teyeva pahīnā honti. Evaṁ sakasakaodhivasena taṁ taṁ kilesajātaṁ cattameva hoti",
  "atk-s0201a1:814_7": "paṭinissaṭṭhaṁ, taṁ paccavekkhitvā ca laddhasomanasso tatuttaripi so ‘‘buddhe aveccappasādena",
  "atk-s0201a1:814_8": "samannāgatomhī’’ti labhati atthavedanti sambandho.",
  "atk-s0201a1:815_0": "Yatodhi khotipi pāṭho. Tassa vasena ayamattho, assa bhikkhuno yatodhi kho pana cattaṁ",
  "atk-s0201a1:815_1": "hoti paṭinissaṭṭhaṁ. Tattha yatoti kāraṇavacanaṁ, yasmāti vuttaṁ hoti. Odhīti heṭṭhā",
  "atk-s0201a1:815_2": "tayo maggā vuccanti. Kasmā? Te hi odhiṁ katvā koṭṭhāsaṁ katvā uparimaggena pahātabbakilese",
  "atk-s0201a1:815_3": "ṭhapetvā pajahanti, tasmā odhīti vuccanti. Arahattamaggo pana kiñci kilesaṁ anavasesetvā",
  "atk-s0201a1:815_4": "pajahati, tasmā anodhīti vuccati. Imassa ca bhikkhuno heṭṭhāmaggattayena cattaṁ.",
  "atk-s0201a1:815_5": "Tena vuttaṁ ‘‘yatodhi kho panassa cattaṁ hotī’’ti. Tattha kho panāti nipātamattaṁ.",
  "atk-s0201a1:815_6": "Ayaṁ pana piṇḍattho. Yasmā assa odhi cattaṁ hoti paṭinissaṭṭhaṁ, tasmā taṁ paccavekkhitvā",
  "atk-s0201a1:815_7": "ca laddhasomanasso tatuttaripi so ‘‘buddhe aveccappasādena samannāgatomhī’’ti labhati",
  "atk-s0201a1:815_8": "atthavedanti yathāpāḷi netabbaṁ.",
  "atk-s0201a1:816_0": "Tattha cattanti idaṁ sakabhāvapariccajanavasena vuttaṁ. Vantanti idaṁ pana anādiyanabhāvadassanavasena.",
  "atk-s0201a1:816_1": "Muttanti idaṁ santatito vinimocanavasena. Pahīnanti idaṁ muttassapi kvaci anavaṭṭhānadassanavasena.",
  "atk-s0201a1:816_2": "Paṭinissaṭṭhanti idaṁ pubbe ādinnapubbassa paṭinissaggadassanavasena paṭimukhaṁ vā",
  "atk-s0201a1:816_3": "nissaṭṭhabhāvadassanavasena bhāvanābalena abhibhuyya nissaṭṭhabhāvadassanavasenāti",
  "atk-s0201a1:816_4": "vuttaṁ hoti. Labhati atthavedaṁ labhati dhammavedanti ettha buddhādīsu aveccappasādoyeva",
  "atk-s0201a1:816_5": "araṇīyato attho, upagantabbatoti vuttaṁ hoti. Dhāraṇato dhammo, vinipatituṁ appadānatoti",
  "atk-s0201a1:816_6": "vuttaṁ hoti. Vedoti ganthopi ñāṇampi somanassampi. ‘‘Tiṇṇaṁ vedānaṁ pāragū’’tiādīsu",
  "atk-s0201a1:816_7": "(dī. ni. 1.256) hi gantho ‘‘vedo’’ti vuccati. ‘‘Yaṁ brāhmaṇaṁ vedagumābhijaññā, akiñcanaṁ",
  "atk-s0201a1:816_8": "kāmabhāve asatta’’ntiādīsu (su. ni. 1065) ñāṇaṁ. ‘‘Ye vedajātā vicaranti loke’’tiādīsu",
  "atk-s0201a1:816_9": "somanassaṁ. Idha pana somanassañca somanassasampayuttañāṇañca adhippetaṁ, tasmā ‘‘labhati",
  "atk-s0201a1:816_10": "atthavedaṁ labhati dhammavedanti aveccappasādārammaṇasomanassañca somanassamayañāṇañca",
  "atk-s0201a1:816_11": "labhatī’’ti evamettha attho veditabbo.",
  "atk-s0201a1:817_0": "Atha vā atthavedanti aveccappasādaṁ paccavekkhato uppannaṁ vuttappakārameva vedaṁ.",
  "atk-s0201a1:817_1": "Dhammavedanti aveccappasādassa hetuṁ odhiso kilesappahānaṁ paccavekkhato uppannaṁ",
  "atk-s0201a1:817_2": "vuttappakārameva vedanti evampi ettha attho veditabbo. Vuttañhetaṁ ‘‘hetumhi ñāṇaṁ",
  "atk-s0201a1:817_3": "dhammapaṭisambhidā, hetuphale ñāṇaṁ atthapaṭisambhidā’’ti (vibha. 718-719). Dhammūpasaṁhitaṁ",
  "atk-s0201a1:817_4": "pāmojjanti tameva atthañca dhammañca atthadhammānisaṁsabhūtaṁ vedañca paccavekkhato",
  "atk-s0201a1:817_5": "uppannaṁ pāmojjaṁ. Tañhi anavajjalakkhaṇena paccavekkhaṇākārappavattena dhammena",
  "atk-s0201a1:817_6": "upasañhitanti vuccati. Pamuditassa pīti jāyatīti iminā pāmojjena pamuditassa nirāmisā",
  "atk-s0201a1:817_7": "pīti jāyati. Pītimanassāti tāya pītiyā pīṇitamanassa. Kāyo passambhatīti kāyopi passaddho",
  "atk-s0201a1:817_8": "hoti vūpasantadaratho. Passaddhakāyo sukhanti evaṁ vūpasantakāyadaratho cetasikaṁ",
  "atk-s0201a1:817_9": "sukhaṁ paṭisaṁvedeti. Cittaṁ samādhiyatīti cittaṁ sammā ādhiyati appitaṁ viya acalaṁ tiṭṭhati.",
  "atk-s0201a1:818_0": "76. Evamassa kilesappahānaṁ aveccappasādasamannāgataṁ paccavekkhato uppajjamānaṁ",
  "atk-s0201a1:818_1": "somanassādiānisaṁsaṁ dassetvā idāni ‘‘yathodhi kho pana me’’ti vārena tassa paccavekkhaṇāya",
  "atk-s0201a1:818_2": "pavattākāraṁ pakāsetvā tasseva anāgāmimaggānubhāvasūcakaṁ phalaṁ dassento sa kho",
  "atk-s0201a1:818_3": "so, bhikkhavetiādimāha.",
  "atk-s0201a1:819_0": "Tattha evaṁsīloti tassa anāgāmimaggasampayuttaṁ sīlakkhandhaṁ dasseti. Evaṁdhammo",
  "atk-s0201a1:819_1": "evaṁpaññoti taṁsampayuttameva samādhikkhandhaṁ paññākkhandhañca dasseti. Sālīnanti",
  "atk-s0201a1:819_2": "lohitasāligandhasāliādīnaṁ anekarūpānaṁ. Piṇḍapātanti odanaṁ. Vicitakāḷakanti apanītakāḷakaṁ.",
  "atk-s0201a1:819_3": "Nevassa taṁ hoti antarāyāyāti tassa evaṁvidhassa bhikkhuno taṁ vuttappakārapiṇḍapātabhojanaṁ",
  "atk-s0201a1:819_4": "maggassa vā phalassa vā neva antarāyāya hoti, paṭiladdhaguṇassa hi taṁ kimantarāyaṁ",
  "atk-s0201a1:819_5": "karissati? Yopissa appaṭiladdho catutthamaggo ca phalaṁ ca tappaṭilābhāya vipassanaṁ",
  "atk-s0201a1:819_6": "ārabhatopi nevassa taṁ hoti antarāyāya, antarāyaṁ kātuṁ asamatthameva hoti. Kasmā?",
  "atk-s0201a1:819_7": "Vuttappakārasīladhammapaññāsaṅgahena maggena visuddhacittattā.",
  "atk-s0201a1:820": "Yasmā cettha etadeva kāraṇaṁ, tasmā tadanurūpaṁ upamaṁ dassento seyyathāpītiādimāha.",
  "atk-s0201a1:821_0": "Tattha acchanti vippasannaṁ. Parisuddhaṁ malavigamena. Pariyodātaṁ pabhassaratāya.",
  "atk-s0201a1:821_1": "Ukkāmukhanti suvaṇṇakārānaṁ mūsāmukhaṁ. Suvaṇṇakārānaṁ mūsā hi idha ukkā, aññattha",
  "atk-s0201a1:821_2": "pana dīpikādayopi vuccanti. ‘‘Ukkāsu dhārīyamānāsū’’ti (dī. ni. 1.159) hi āgataṭṭhāne",
  "atk-s0201a1:821_3": "dīpikā ‘‘ukkā’’ti vuccati. ‘‘Ukkaṁ bandheyya, ukkaṁ bandhitvā ukkāmukhaṁ ālimpeyyā’’ti",
  "atk-s0201a1:821_4": "(ma. ni. 3.360) āgataṭṭhāne aṅgārakapallaṁ. ‘‘Kammārānaṁ yathā ukkā, anto jhāyati",
  "atk-s0201a1:821_5": "no bahī’’ti (jā. 2.22.649) āgataṭṭhāne kammāruddhanaṁ. ‘‘Evaṁvipāko ukkāpāto bhavissatī’’ti",
  "atk-s0201a1:821_6": "(dī. ni. 1.24) āgataṭṭhāne vātavego ‘‘ukkā’’ti vuccati. Imasmiṁ pana ṭhāne aññesu",
  "atk-s0201a1:821_7": "ca evarūpesu ‘‘saṇḍāsena jātarūpaṁ gahetvā ukkāmukhe pakkhipatī’’ti āgataṭṭhānesu",
  "atk-s0201a1:821_8": "suvaṇṇakārānaṁ mūsā ‘‘ukkā’’ti veditabbā.",
  "atk-s0201a1:822_0": "Tatrāyaṁ upamāsaṁsandanā – saṁkiliṭṭhavatthaṁ viya hi saṁkiliṭṭhajātarūpaṁ viya ca",
  "atk-s0201a1:822_1": "imassa bhikkhuno puthujjanakāle kāmarāgādimalānugataṁ cittaṁ daṭṭhabbaṁ. Acchodakaṁ",
  "atk-s0201a1:822_2": "viya ukkāmukhaṁ viya ca anāgāmimaggo. Taṁ udakaṁ ukkāmukhañca āgamma vatthasuvaṇṇānaṁ",
  "atk-s0201a1:822_3": "parisuddhatā viya tassa bhikkhuno vuttappakārasīladhammapaññāsaṅgahaṁ anāgāmimaggaṁ",
  "atk-s0201a1:822_4": "āgamma visuddhacittatāti.",
  "atk-s0201a1:823_0": "77.So mettāsahagatena cetasāti yathānusandhivasena desanā āgatā. Tayo hi anusandhī",
  "atk-s0201a1:823_1": "pucchānusandhi ajjhāsayānusandhi yathānusandhīti. Tattha ‘‘evaṁ vutte aññataro bhikkhu",
  "atk-s0201a1:823_2": "bhagavantaṁ etadavoca ‘siyā nu kho, bhante, bahiddhā asati paritassanā’ti? ‘Siyā",
  "atk-s0201a1:823_3": "bhikkhū’ti bhagavā avocā’’ti (ma. ni. 1.242). Evaṁ pucchantānaṁ vissajjitasuttavasena",
  "atk-s0201a1:823_4": "pucchānusandhi veditabbo. ‘‘Siyā kho pana te brāhmaṇa evamassa, ajjāpi nūna samaṇo",
  "atk-s0201a1:823_5": "gotamo avītarāgo’’ti (ma. ni. 1.55) evaṁ paresaṁ ajjhāsayaṁ viditvā vuttassa suttassa",
  "atk-s0201a1:823_6": "vasena ajjhāsayānusandhi veditabbo. Yena pana dhammena ādimhi desanā uṭṭhitā, tassa",
  "atk-s0201a1:823_7": "dhammassa anurūpadhammavasena vā paṭipakkhavasena vā yesu suttesu upari desanā āgacchati,",
  "atk-s0201a1:823_8": "tesaṁ vasena yathānusandhi veditabbo . Seyyathidaṁ, ākaṅkheyyasutte heṭṭhā sīlena",
  "atk-s0201a1:823_9": "desanā uṭṭhitā, upari cha abhiññā āgatā. Kakacūpame heṭṭhā akkhantiyā uṭṭhitā, upari",
  "atk-s0201a1:823_10": "kakacūpamovādo āgato. Alagadde heṭṭhā diṭṭhiparidīpanena uṭṭhitā, upari tiparivaṭṭasuññatāpakāsanā",
  "atk-s0201a1:823_11": "āgatā, cūḷaassapure heṭṭhā kilesaparidīpanena uṭṭhitā, upari brahmavihārā āgatā.",
  "atk-s0201a1:823_12": "Kosambiyasutte heṭṭhā bhaṇḍanena uṭṭhitā, upari sāraṇīyadhammā āgatā. Imasmimpi vatthasutte",
  "atk-s0201a1:823_13": "heṭṭhā kilesaparidīpanena uṭṭhitā, upari brahmavihārā āgatā. Tena vuttaṁ ‘‘yathānusandhivasena",
  "atk-s0201a1:823_14": "desanā āgatā’’ti. Brahmavihāresu pana anupadavaṇṇanā ca bhāvanānayo ca sabbo sabbākārena",
  "atk-s0201a1:823_15": "visuddhimagge vutto.",
  "atk-s0201a1:824_0": "78. Evaṁ bhagavā abhijjhādīnaṁ upakkilesānaṁ paṭipakkhabhūtaṁ sabbaso ca kāmarāgabyāpādappahānena",
  "atk-s0201a1:824_1": "vihatapaccatthikattā laddhapadaṭṭhānaṁ tassa anāgāmino brahmavihārabhāvanaṁ dassetvā",
  "atk-s0201a1:824_2": "idānissa arahattāya vipassanaṁ dassetvā arahattappattiṁ dassetuṁ so atthi idantiādimāha.",
  "atk-s0201a1:825_0": "Tassattho – so anāgāmī evaṁ bhāvitabrahmavihāro etesaṁ brahmavihārānaṁ yato kutoci",
  "atk-s0201a1:825_1": "vuṭṭhāya te eva brahmavihāradhamme nāmavasena tesaṁ nissayaṁ hadayavatthuṁ vatthunissayāni",
  "atk-s0201a1:825_2": "bhūtānīti iminā nayena bhūtupādāyadhamme rūpavasena ca vavatthapetvā atthi idanti",
  "atk-s0201a1:825_3": "pajānāti, ettāvatānena dukkhasaccavavatthānaṁ kataṁ hoti. Tato tassa dukkhassa samudayaṁ",
  "atk-s0201a1:825_4": "paṭivijjhanto atthi hīnanti pajānāti, ettāvatānena samudayasaccavavatthānaṁ kataṁ",
  "atk-s0201a1:825_5": "hoti. Tato tassa pahānupāyaṁ vicinanto atthi paṇītanti pajānāti, ettāvatānena maggasaccavavatthānaṁ",
  "atk-s0201a1:825_6": "kataṁ hoti. Tato tena maggena adhigantabbaṭṭhānaṁ vicinanto atthi uttari imassa saññāgatassa",
  "atk-s0201a1:825_7": "nissaraṇanti pajānāti, imassa mayā adhigatassa brahmavihārasaññāgatassa uttari nissaraṇaṁ",
  "atk-s0201a1:825_8": "nibbānaṁ atthīti evaṁ pajānātīti adhippāyo, ettāvatānena nirodhasaccavavatthānaṁ",
  "atk-s0201a1:825_9": "kataṁ hoti. Tassa evaṁ jānato evaṁ passatoti tassa vipassanāpaññāya evaṁ catūhi ākārehi",
  "atk-s0201a1:825_10": "cattāri saccāni jānato, maggapaññāya evaṁ passato, bhayabherave vuttanayeneva kāmāsavāpi",
  "atk-s0201a1:825_11": "cittaṁ vimuccati…pe… itthattāyāti pajānātīti.",
  "atk-s0201a1:826_0": "Evaṁ yāva arahattā desanaṁ pāpetvā idāni yasmā tassaṁ parisati nhānasuddhiko brāhmaṇo",
  "atk-s0201a1:826_1": "nisinno, so evaṁ nhānasuddhiyā vaṇṇaṁ vuccamānaṁ sutvā pabbajitvā arahattaṁ pāpuṇissatīti",
  "atk-s0201a1:826_2": "bhagavatā vidito, tasmā tassa codanatthāya ‘‘ayaṁ vuccati, bhikkhave, bhikkhu sināto",
  "atk-s0201a1:826_3": "antarena sinānenā’’ti imaṁ pāṭiyekkaṁ anusandhimāha. Tattha antarena sinānenāti abbhantarena",
  "atk-s0201a1:826_4": "kilesavuṭṭhānasinānena.",
  "atk-s0201a1:827_0": "79.Sundarikabhāradvājoti bhāradvājo nāma so brāhmaṇo attano gottavasena, sundarikāya",
  "atk-s0201a1:827_1": "pana nadiyā sinātassa pāpappahānaṁ hotīti ayamassa diṭṭhi, tasmā ‘‘sundarikabhāradvājo’’ti",
  "atk-s0201a1:827_2": "vuccati. So taṁ bhagavato vacanaṁ sutvā cintesi ‘‘mayaṁ sinānasuddhiṁ vaṇṇema, samaṇopi",
  "atk-s0201a1:827_3": "gotamo tatheva vaṇṇeti, samānacchando dāni esa amhehī’’ti. Atha bhagavantaṁ bāhukaṁ",
  "atk-s0201a1:827_4": "nadiṁ gantvā taṁ tattha pāpaṁ pavāhetvā āgataṁ viya maññamāno āha ‘‘gacchati pana",
  "atk-s0201a1:827_5": "bhavaṁ gotamo bāhukaṁ nadiṁ sināyitu’’nti? Bhagavā tassa gacchāmīti vā na gacchāmīti",
  "atk-s0201a1:827_6": "vā avatvāyeva brāhmaṇassa diṭṭhisamugghātaṁ kattukāmo ‘‘kiṁ brāhmaṇa bāhukāya nadiyā",
  "atk-s0201a1:827_7": ", kiṁ bāhukā nadī karissatī’’ti āha. Tassattho kiṁ payojanaṁ bāhukāya, kiṁ sā karissati?",
  "atk-s0201a1:827_8": "Asamatthā sā kassaci atthāya, kiṁ tattha gamissāmīti?",
  "atk-s0201a1:828_0": "Atha brāhmaṇo taṁ pasaṁsanto lokkhasammatātiādimāha. Tattha lokkhasammatāti lūkhabhāvasammatā,",
  "atk-s0201a1:828_1": "lūkhabhāvanti cokkhabhāvaṁ, visuddhibhāvaṁ detīti evaṁ sammatāti vuttaṁ hoti. Lokyasammatātipi",
  "atk-s0201a1:828_2": "pāṭho. Tassattho, seṭṭhaṁ lokaṁ gamayatīti evaṁ sammatāti. Puññasammatāti puññanti",
  "atk-s0201a1:828_3": "sammatā. Pavāhetīti gamayati visodheti. Gāthāhi ajjhabhāsīti gāthāhi abhāsi. Gāthā",
  "atk-s0201a1:828_4": "ca vuccamānā tadatthadīpanatthameva vā gāthārucikānaṁ vuccati, visesatthadīpanatthaṁ",
  "atk-s0201a1:828_5": "vā. Idha panetā ubhayatthadīpanatthaṁ vuttāti veditabbā.",
  "atk-s0201a1:829_0": "Bāhukanti idameva hi ettha vacanaṁ tadatthadīpakaṁ, sesāni visesatthadīpakāni. Yatheva",
  "atk-s0201a1:829_1": "hi bāhukaṁ, evaṁ adhikakkādīnipi loko gacchati nhānena pāpaṁ pavāhetuṁ. Tattha ye",
  "atk-s0201a1:829_2": "tesaṁ ṭhānānaṁ āsannā honti, te divasassa tikkhattuṁ nhāyanti. Ye dūrā, te yathākkamaṁ",
  "atk-s0201a1:829_3": "dvikkhattuṁ sakiṁ ekadivasantaraṁ, evaṁ yāva saṁvaccharantaraṁ nhāyanti. Ye pana",
  "atk-s0201a1:829_4": "sabbathāpi gantuṁ na sakkonti, te ghaṭehipi tato udakaṁ āharāpetvā nhāyanti. Sabbañcetaṁ",
  "atk-s0201a1:829_5": "niratthakaṁ, tasmā imaṁ visesatthaṁ dīpetuṁ adhikakkādīnipīti āha.",
  "atk-s0201a1:830_0": "Tattha adhikakkanti nhānasambhāravasena laddhavohāraṁ ekaṁ titthaṁ vuccati. Gayātipi",
  "atk-s0201a1:830_1": "maṇḍalavāpisaṇṭhānaṁ titthameva vuccati. Payāgāti etampi gaṅgāya ekaṁ titthameva",
  "atk-s0201a1:830_2": "mahāpanādassa rañño gaṅgāyaṁ nimuggapāsādassa sopānasammukhaṭṭhānaṁ, bāhukā sundarikā",
  "atk-s0201a1:830_3": "sarassatī bāhumatīti imā pana catasso nadiyo. Bāloti duppañño. Pakkhandoti pavisanto.",
  "atk-s0201a1:830_4": "Na sujjhatīti kilesasuddhiṁ na pāpuṇāti, kevalaṁ rajojallameva pavāheti.",
  "atk-s0201a1:831_0": "Kiṁ sundarikā karissatīti sundarikā kilesavisodhane kiṁ karissati? Na kiñci kātuṁ",
  "atk-s0201a1:831_1": "samatthāti adhippāyo. Esa nayo payāgabāhukāsu. Imehi ca tīhi padehi vuttehi itarānipi",
  "atk-s0201a1:831_2": "cattāri lakkhaṇāhāranayena vuttāneva honti, tasmā yatheva sundarikā payāgā bāhukā",
  "atk-s0201a1:831_3": "na kiñci karonti, tathā adhikakkādayopīti veditabbā.",
  "atk-s0201a1:832_0": "Verinti pāṇātipātādipañcaverasamannāgataṁ. Katakibbisanti kataluddakammaṁ. Na hi",
  "atk-s0201a1:832_1": "naṁ sodhayeti sundarikā vā payāgā vā bāhukā vā na sodhaye, na sodhetīti vuttaṁ hoti.",
  "atk-s0201a1:832_2": "Pāpakamminanti pāpakehi verakibbisakammehi yuttaṁ, lāmakakamme yuttaṁ vā verakibbisabhāvaṁ",
  "atk-s0201a1:832_3": "appattehi khuddakehipi pāpehi yuttanti vuttaṁ hoti.",
  "atk-s0201a1:833_0": "Suddhassāti nikkilesassa. Sadā phaggūti niccampi phaggunīnakkhattameva. Phaggunamāse",
  "atk-s0201a1:833_1": "kira ‘‘uttaraphaggunadivase yo nhāyati, so saṁvaccharaṁ katapāpaṁ sodhetī’’ti evaṁ",
  "atk-s0201a1:833_2": "diṭṭhiko so brāhmaṇo, tenassa bhagavā taṁ diṭṭhiṁ paṭihananto āha ‘‘suddhassa ve",
  "atk-s0201a1:833_3": "sadā phaggū’’ti. Nikkilesassa niccaṁ phaggunīnakkhattaṁ, itaro kiṁ sujjhatīti? Uposatho",
  "atk-s0201a1:833_4": "sadāti suddhassa ca cātuddasapannarasādīsu uposathaṅgāni asamādiyatopi niccameva",
  "atk-s0201a1:833_5": "uposatho. Suddhassa sucikammassāti nikkilesatāya suddhassa sucīhi ca kāyakammādīhi",
  "atk-s0201a1:833_6": "samannāgatassa. Sadā sampajjate vatanti īdisassa ca kusalūpasañhitaṁ vatasamādānampi",
  "atk-s0201a1:833_7": "niccaṁ sampannameva hotīti. Idheva sināhīti imasmiṁyeva mama sāsane sināhi. Kiṁ vuttaṁ",
  "atk-s0201a1:833_8": "hoti? ‘‘Sace ajjhattikakilesamalappavāhanaṁ icchasi, idheva mama sāsane aṭṭhaṅgikamaggasalilena",
  "atk-s0201a1:833_9": "sināhi, aññatra hi idaṁ natthī’’ti.",
  "atk-s0201a1:834_0": "Idānissa sappāyadesanāvasena tīsupi dvāresu suddhiṁ dassento sabbabhūtesu karohi",
  "atk-s0201a1:834_1": "khematantiādimāha. Tattha khematanti abhayaṁ hitabhāvaṁ, mettanti vuttaṁ hoti. Etenassa",
  "atk-s0201a1:834_2": "manodvārasuddhi dassitā hoti.",
  "atk-s0201a1:835_0": "Sace musā na bhaṇasīti etenassa vacīdvārasuddhi. Sace pāṇaṁ na hiṁsasi sace adinnaṁ",
  "atk-s0201a1:835_1": "nādiyasīti etehi kāyadvārasuddhi. Saddahāno amaccharīti etehi pana naṁ evaṁ parisuddhadvāraṁ",
  "atk-s0201a1:835_2": "saddhāsampadāya cāgasampadāya ca niyojesi. Kiṁ kāhasi gayaṁ gantvā, udapānopi te",
  "atk-s0201a1:835_3": "gayāti ayaṁ pana upaḍḍhagāthā, sace sabbabhūtesu khemataṁ karissasi, musā na bhaṇissasi,",
  "atk-s0201a1:835_4": "pāṇaṁ na hanissasi, adinnaṁ nādiyissasi, saddhahāno amaccharī bhavissasi, kiṁ kāhasi",
  "atk-s0201a1:835_5": "gayaṁ gantvā udapānopi te gayā , gayāyapi hi te nhāyantassa udapānepi imāya eva paṭipattiyā",
  "atk-s0201a1:835_6": "kilesasuddhi, sarīramalasuddhi pana ubhayattha samāti evaṁ yojetabbaṁ. Yasmā ca loke",
  "atk-s0201a1:835_7": "gayā sammatatarā, tasmā tassa bhagavā ‘‘gacchati pana bhavaṁ gotamo bāhuka’’nti puṭṭhopi",
  "atk-s0201a1:835_8": "‘‘kiṁ kāhasi bāhukaṁ gantvā’’ti avatvā ‘‘kiṁ kāhasi gayaṁ gantvā’’ti āhāti veditabbo.",
  "atk-s0201a1:836_0": "80.Evaṁ vutteti evamādi bhayabherave vuttattā pākaṭameva. Eko vūpakaṭṭhotiādīsu pana",
  "atk-s0201a1:836_1": "eko kāyavivekena . Vūpakaṭṭho cittavivekena. Appamatto kammaṭṭhāne sati avijahanena.",
  "atk-s0201a1:836_2": "Ātāpī kāyikacetasikavīriyasaṅkhātena ātāpena. Pahitatto kāye ca jīvite ca anapekkhatāya.",
  "atk-s0201a1:836_3": "Viharanto aññatarairiyāpathavihārena. Nacirassevāti pabbajjaṁ upādāya vuccati. Kulaputtāti",
  "atk-s0201a1:836_4": "duvidhā kulaputtā jātikulaputtā ca ācārakulaputtā ca, ayaṁ pana ubhayathāpi kulaputto.",
  "atk-s0201a1:836_5": "Agārasmāti gharā. Agārassa hitaṁ agāriyaṁ, kasigorakkhādikuṭumbaposanakammaṁ vuccati,",
  "atk-s0201a1:836_6": "natthi ettha agāriyanti anagāriyaṁ, pabbajjāyetaṁ adhivacanaṁ. Pabbajantīti upagacchanti",
  "atk-s0201a1:836_7": "upasaṅkamanti. Tadanuttaranti taṁ anuttaraṁ. Brahmacariyapariyosānanti maggabrahmacariyassa",
  "atk-s0201a1:836_8": "pariyosānaṁ, arahattaphalanti vuttaṁ hoti. Tassa hi atthāya kulaputtā pabbajanti.",
  "atk-s0201a1:836_9": "Diṭṭheva dhammeti tasmiṁyeva attabhāve. Sayaṁ abhiññā sacchikatvāti attanāyeva paññāya",
  "atk-s0201a1:836_10": "paccakkhaṁ katvā, aparappaccayaṁ katvāti attho. Upasampajja vihāsīti pāpuṇitvā sampādetvā",
  "atk-s0201a1:836_11": "vihāsīti, evaṁ viharanto ca khīṇā jāti…pe… abbhaññāsi. Etenassa paccavekkhaṇabhūmiṁ dasseti.",
  "atk-s0201a1:837_0": "Katamā panassa jāti khīṇā? Kathañca naṁ abbhaññāsīti? Vuccate, kāmañcetaṁ bhayabheravepi",
  "atk-s0201a1:837_1": "vuttaṁ, tathāpi naṁ idha paṭhamapurisavasena yojanānayassa dassanatthaṁ puna saṅkhepato",
  "atk-s0201a1:837_2": "bhaṇāma. Na tāvassa atītā jāti khīṇā, pubbeva khīṇattā. Na anāgatā, tattha vāyāmābhāvato.",
  "atk-s0201a1:837_3": "Na paccuppannā, vijjamānattā. Maggassa pana abhāvitattā yā uppajjeyya ekacatupañcavokārabhavesu",
  "atk-s0201a1:837_4": "ekacatupañcakkhandhappabhedā jāti, sā maggassa bhāvitattā anuppādadhammataṁ āpajjanena",
  "atk-s0201a1:837_5": "khīṇā, taṁ so maggabhāvanāya pahīnakilese paccavekkhitvā kilesābhāve vijjamānampi",
  "atk-s0201a1:837_6": "kammaṁ āyatiṁ appaṭisandhikaṁ hotīti jānanto jānāti.",
  "atk-s0201a1:838_0": "Vusitanti vutthaṁ parivutthaṁ, kataṁ caritaṁ niṭṭhāpitanti attho. Brahmacariyanti",
  "atk-s0201a1:838_1": "maggabrahmacariyaṁ. Kataṁ karaṇīyanti catūsu saccesu catūhi maggehi pariññāpahānasacchikiriyabhāvanāvasena",
  "atk-s0201a1:838_2": "soḷasavidhampi kiccaṁ niṭṭhāpitanti attho. Nāparaṁ itthattāyāti idāni punaitthabhāvāya",
  "atk-s0201a1:838_3": "evaṁsoḷasakiccabhāvāya, kilesakkhayāya vā maggabhāvanā natthīti. Atha vā, itthattāyāti",
  "atk-s0201a1:838_4": "itthabhāvato imasmā evaṁpakārā idāni vattamānakkhandhasantānā aparaṁ khandhasantānaṁ",
  "atk-s0201a1:838_5": "natthi. Ime pana pañcakkhandhā pariññātā tiṭṭhanti, chinnamūlako rukkho viyāti abbhaññāsi.",
  "atk-s0201a1:838_6": "Aññataroti eko. Arahatanti arahantānaṁ, bhagavato sāvakānaṁ arahataṁ abbhantaro ahosīti.",
  "atk-s0201a1:839": "Papañcasūdaniyā majjhimanikāyaṭṭhakathāya",
  "atk-s0201a1:840": "Vatthasuttavaṇṇanā niṭṭhitā.",
  "atk-s0201a1:841": "8. Sallekhasuttavaṇṇanā",
  "atk-s0201a1:842_0": "81.Evaṁme sutanti sallekhasuttaṁ. Tattha mahācundoti tassa therassa nāmaṁ. Sāyanhasamayanti",
  "atk-s0201a1:842_1": "sāyanhakāle. Paṭisallānā vuṭṭhitoti ettha paṭisallānanti tehi tehi sattasaṅkhārehi",
  "atk-s0201a1:842_2": "paṭinivattitvā sallānaṁ nilīyanaṁ, ekībhāvo pavivekoti vuttaṁ hoti. Yo tato vuṭṭhito,",
  "atk-s0201a1:842_3": "so paṭisallānā vuṭṭhito nāma hoti. Ayaṁ pana yasmā paṭisallānānaṁ uttamato phalasamāpattito",
  "atk-s0201a1:842_4": "vuṭṭhāsi, tasmā ‘‘paṭisallānā vuṭṭhito’’ti vutto. Bhagavantaṁ abhivādetvāti samadasanakhujjalavibhūsitena",
  "atk-s0201a1:842_5": "sirasā bhagavantaṁ sakkaccaṁ vanditvā, abhivādāpetvā vā ‘‘sukhī bhava, cundā’’ti",
  "atk-s0201a1:842_6": "evaṁ vacībhedaṁ kārāpetvā, bhagavā pana kira vandito samāno suvaṇṇadundubhisadisaṁ",
  "atk-s0201a1:842_7": "gīvaṁ paggayha kaṇṇasukhaṁ pemaniyaṁ amatābhisekasadisaṁ brahmaghosaṁ nicchārento",
  "atk-s0201a1:842_8": "‘‘sukhī hohī’’ti tassa tassa nāmaṁ gahetvā vadati, etaṁ āciṇṇaṁ tathāgatānaṁ. Tatridaṁ",
  "atk-s0201a1:842_9": "sādhakasuttaṁ, ‘‘sakko, bhante, devānamindo sāmacco saparijano bhagavato pāde sirasā",
  "atk-s0201a1:842_10": "vandatīti, sukhī hotu pañcasikha sakko devānamindo sāmacco saparijano, sukhakāmā",
  "atk-s0201a1:842_11": "hi devā manussā asurā nāgā gandhabbā, ye caññe santi puthukāyā’’ti. Evañca pana tathāgatā",
  "atk-s0201a1:842_12": "evarūpe mahesakkhe yakkhe abhivadantīti.",
  "atk-s0201a1:843_0": "Yā imāti idāni vattabbābhimukhaṁ karonto viya āha. Anekavihitāti nānappakārā. Diṭṭhiyoti",
  "atk-s0201a1:843_1": "micchādiṭṭhiyo . Loke uppajjantīti sattesu pātubhavanti. Attavādappaṭisaṁyuttāti",
  "atk-s0201a1:843_2": "‘‘rūpaṁ attato samanupassatī’’tiādinayappavattena attavādena paṭisaṁyuttā, tā vīsati",
  "atk-s0201a1:843_3": "bhavanti. Lokavādappaṭisaṁyuttāti ‘‘sassato attā ca loko cā’’tiādinayappavattena",
  "atk-s0201a1:843_4": "lokavādena paṭisaṁyuttā, tā aṭṭha honti sassato, asassato, sassato ca asassato ca,",
  "atk-s0201a1:843_5": "neva sassato nāsassato, antavā, anantavā, antavā ca anantavā ca, nevantavā nānantavā",
  "atk-s0201a1:843_6": "attā ca loko cāti evaṁ pavattattā.",
  "atk-s0201a1:844_0": "Ādimevātiādīsu ayamattho kiṁ nu kho bhante ādimeva manasikarontassa appatvāpi sotāpattimaggaṁ",
  "atk-s0201a1:844_1": "vipassanāmissakapaṭhamamanasikārameva manasikarontassa bhikkhuno evametāsaṁ ettakeneva",
  "atk-s0201a1:844_2": "upāyena etāsaṁ diṭṭhīnaṁ pahānañca paṭinissaggo ca hotīti. Idañca thero attanā anadhimānikopi",
  "atk-s0201a1:844_3": "samāno adhimānikānaṁ adhimānappahānatthaṁ adhimāniko viya hutvā pucchatīti veditabbo.",
  "atk-s0201a1:844_4": "Apare panāhu ‘‘therassa antevāsikā ādimanasikāreneva diṭṭhīnaṁ samucchedappahānaṁ",
  "atk-s0201a1:844_5": "hotīti evaṁsaññinopi, samāpattivihārā sallekhavihārāti evaṁsaññinopi atthi. So tesaṁ",
  "atk-s0201a1:844_6": "atthāya bhagavantaṁ pucchatī’’ti.",
  "atk-s0201a1:845_0": "82. Athassa bhagavā tāsaṁ diṭṭhīnaṁ pahānūpāyaṁ dassento yā imātiādimāha. Tattha",
  "atk-s0201a1:845_1": "yattha cetā diṭṭhiyo uppajjantītiādi pañcakkhandhe sandhāya vuttaṁ. Etesu hi etā",
  "atk-s0201a1:845_2": "diṭṭhiyo uppajjanti. Yathāha ‘‘rūpe kho, bhikkhave, sati rūpaṁ abhinivissa evaṁ diṭṭhi",
  "atk-s0201a1:845_3": "uppajjati, so attā so loko so pecca bhavissāmi nicco dhuvo sassato avipariṇāmadhammo’’ti",
  "atk-s0201a1:845_4": "(saṁ. ni. 3.152) vitthāro. Ārammaṇavasena pana ekavacanaṁ katvā yattha cāti āha,",
  "atk-s0201a1:845_5": "yasmiṁ ārammaṇe uppajjantīti vuttaṁ hoti. Ettha ca uppajjanti anusenti samudācarantīti",
  "atk-s0201a1:845_6": "imesaṁ evaṁ nānākaraṇaṁ veditabbaṁ. Jātivasena hi ajātā jāyamānā uppajjantīti vuccanti.",
  "atk-s0201a1:845_7": "Punappunaṁ āsevitā thāmagatā appaṭivinītā anusentīti. Kāyavacīdvāraṁ sampattā samudācarantīti,",
  "atk-s0201a1:845_8": "idametesaṁ nānākaraṇaṁ. Taṁ netaṁ mamātiādīsu taṁ pañcakkhandhappabhedaṁ ārammaṇametaṁ",
  "atk-s0201a1:845_9": "mayhaṁ na hoti, ahampi eso na asmi, eso me attāpi na hotīti evametaṁ yathābhūtaṁ",
  "atk-s0201a1:845_10": "sammappaññāya passatoti evaṁ tāva padattho veditabbo.",
  "atk-s0201a1:846_0": "Yasmā pana ettha etaṁ mamāti taṇhāgāho, tañca gaṇhanto aṭṭhasatataṇhāvicaritappabhedaṁ",
  "atk-s0201a1:846_1": "taṇhāpapañcaṁ gaṇhāti. Esohamasmīti mānagāho, tañca gaṇhanto navappabhedaṁ mānapapañcaṁ",
  "atk-s0201a1:846_2": "gaṇhāti. Eso me attāti diṭṭhigāho, tañca gaṇhanto dvāsaṭṭhidiṭṭhigatappabhedaṁ diṭṭhipapañcaṁ",
  "atk-s0201a1:846_3": "gaṇhāti. Tasmā netaṁ mamāti vadanto bhagavā yathāvuttappabhedaṁ taṇhāpapañcaṁ paṭikkhipati.",
  "atk-s0201a1:846_4": "Nesohamasmīti mānapapañcaṁ. Na meso attāti diṭṭhipapañcaṁ. Diṭṭhekaṭṭhāyeva cettha",
  "atk-s0201a1:846_5": "taṇhāmānā veditabbā. Evametanti evaṁ ‘‘netaṁ mamā’’tiādinā ākārena etaṁ khandhapañcakaṁ.",
  "atk-s0201a1:846_6": "Yathābhūtanti yathā sabhāvaṁ, yathā atthīti vuttaṁ hoti. Khandhapañcakañhi eteneva",
  "atk-s0201a1:846_7": "ākārena atthi. Mamantiādinā pana gayhamānampi tenākārena nevatthīti adhippāyo. Sammappaññāya",
  "atk-s0201a1:846_8": "passatoti sotāpattimaggapaññāpariyosānāya vipassanāpaññāya suṭṭhu passantassa. Evametāsanti",
  "atk-s0201a1:846_9": "etena upāyena etāsaṁ. Pahānaṁ paṭinissaggoti ubhayampetaṁ samucchedappahānassevādhivacanaṁ.",
  "atk-s0201a1:847_0": "Evaṁ bhagavā ādimanasikāreneva diṭṭhīnaṁ pahānaṁ hoti nu kho noti āyasmatā mahācundena",
  "atk-s0201a1:847_1": "adhimānikānaṁ vasena pañhaṁ puṭṭho sotāpattimaggena diṭṭhippahānaṁ dassetvā idāni",
  "atk-s0201a1:847_2": "sayameva adhimānikānaṁ jhānaṁ vibhajanto ṭhānaṁ kho panetantiādimāha. Tattha adhimānikā",
  "atk-s0201a1:847_3": "nāma yesaṁ appatte pattasaññāya adhimāno uppajjati, svāyaṁ uppajjamāno neva lokavaṭṭānusārīnaṁ",
  "atk-s0201a1:847_4": "bālaputhujjanānaṁ uppajjati, na ariyasāvakānaṁ. Na hi sotāpannassa ‘‘sakadāgāmī aha’’nti",
  "atk-s0201a1:847_5": "adhimāno uppajjati, na sakadāgāmissa ‘‘anāgāmī aha’’nti, na anāgāmino ‘‘arahā aha’’nti,",
  "atk-s0201a1:847_6": "kārakasseva pana samathavasena vā vipassanāvasena vā vikkhambhitakilesassa niccaṁ",
  "atk-s0201a1:847_7": "yuttapayuttassa āraddhavipassakassa uppajjati. Tassa hi samathavikkhambhitānaṁ vā",
  "atk-s0201a1:847_8": "vipassanāvikkhambhitānaṁ vā kilesānaṁ samudācāraṁ apassato ‘‘sotāpanno ahanti vā,",
  "atk-s0201a1:847_9": "sakadāgāmī, anāgāmī , arahā aha’’nti vā adhimāno uppajjati, talaṅgaratissapabbatavāsidhammadinnattherena",
  "atk-s0201a1:847_10": "ovādiyamānattherānaṁ viya.",
  "atk-s0201a1:848_0": "Therassa kira acirūpasampannasseva ovāde ṭhatvā bahū bhikkhū visesaṁ adhigacchiṁsu.",
  "atk-s0201a1:848_1": "Taṁ pavattiṁ sutvā tissamahāvihāravāsī bhikkhusaṅgho ‘‘na aṭṭhānaniyojako theroti",
  "atk-s0201a1:848_2": "theraṁ ānethā’’ti sambahule bhikkhū pāhesi. Te gantvā, ‘‘āvuso, dhammadinna bhikkhusaṅgho",
  "atk-s0201a1:848_3": "taṁ pakkosāpetī’’ti āhaṁsu. So āha ‘‘kiṁ pana tumhe, bhante, attānaṁ gavesatha para’’nti?",
  "atk-s0201a1:848_4": "Attānaṁ sappurisāti, so tesaṁ kammaṭṭhānamadāsi, sabbeva arahattaṁ pāpuṇiṁsu. Bhikkhusaṅgho",
  "atk-s0201a1:848_5": "puna aññe bhikkhū pāhesi, evaṁ yāvatatiyaṁ pahitā sabbepi tattheva arahattaṁ patvā vihariṁsu.",
  "atk-s0201a1:849_0": "Tato saṅgho gatagatā nāgacchantīti aññataraṁ vuḍḍhapabbajitaṁ pāhesi. So gantvā ca,",
  "atk-s0201a1:849_1": "‘‘bhante, dhammadinna tikkhattuṁ tissamahāvihāravāsī bhikkhusaṅgho tuyhaṁ santike",
  "atk-s0201a1:849_2": "pesesi, tvaṁ nāma saṅghassa āṇaṁ garuṁ na karosi, nāgacchasī’’ti āha. Thero kimetanti",
  "atk-s0201a1:849_3": "paṇṇasālaṁ appavisitvāva pattacīvaraṁ gāhāpetvā tāvadeva nikkhami, so antarāmagge",
  "atk-s0201a1:849_4": "haṅkanavihāraṁ pāvisi. Tattha ceko mahāthero saṭṭhivassātīto adhimānena arahattaṁ",
  "atk-s0201a1:849_5": "paṭijānāti. Thero taṁ upasaṅkamitvā vanditvā paṭisanthāraṁ katvā adhigamaṁ pucchi.",
  "atk-s0201a1:849_6": "Thero āha ‘‘āma dhammadinna, yaṁ pabbajitena kātabbaṁ, cirakataṁ taṁ mayā, atītasaṭṭhivassomhi",
  "atk-s0201a1:849_7": "etarahī’’ti. Kiṁ, bhante, iddhimpi vaḷañjethāti. Āma dhammadinnāti. Sādhu vata, bhante,",
  "atk-s0201a1:849_8": "hatthiṁ tumhākaṁ paṭimukhaṁ āgacchantaṁ māpethāti. Sādhāvusoti thero sabbasetaṁ sattappatiṭṭhaṁ",
  "atk-s0201a1:849_9": "tidhāpabhinnaṁ naṅguṭṭhaṁ bījayamānaṁ soṇḍaṁ mukhe pakkhipitvā dvīhi dantehi vijjhitukāmaṁ",
  "atk-s0201a1:849_10": "viya paṭimukhaṁ āgacchantaṁ mahāhatthiṁ māpesi. So taṁ attanāyeva māpitaṁ hatthiṁ",
  "atk-s0201a1:849_11": "disvā bhīto palāyituṁ ārabhi. Tadāva attānaṁ ‘‘nāhaṁ arahā’’ti ñatvā dhammadinnassa",
  "atk-s0201a1:849_12": "pādamūle ukkuṭikaṁ nisīditvā ‘‘patiṭṭhā me hohi, āvuso’’ti āha. Dhammadinno ‘‘mā,",
  "atk-s0201a1:849_13": "bhante, soci, mā anattamano ahosi, kārakānaṁyeva adhimāno uppajjatī’’ti theraṁ samassāsetvā",
  "atk-s0201a1:849_14": "kammaṭṭhānamadāsi. Thero tassovāde ṭhatvā arahattaṁ pāpuṇi.",
  "atk-s0201a1:850_0": "Cittalapabbatepi tādisova thero vasati. Dhammadinno tampi upasaṅkamitvā tatheva pucchi.",
  "atk-s0201a1:850_1": "Sopi tatheva byākāsi. Tato naṁ dhammadinno kiṁ, bhante, iddhimpi vaḷañjethāti āha.",
  "atk-s0201a1:850_2": "Āmāvusoti. Sādhu vata, bhante, ekaṁ pokkharaṇiṁ māpethāti. Thero māpesi. Ettha, bhante,",
  "atk-s0201a1:850_3": "padumagumbaṁ māpethāti. Tampi māpesi. Padumagumbe mahāpadumaṁ māpethāti. Tampi māpesi.",
  "atk-s0201a1:850_4": "Etasmiṁ padumagumbe ṭhatvā madhurassarena gāyantaṁ naccantañca ekaṁ itthiviggahaṁ",
  "atk-s0201a1:850_5": "māpethāti. Tampi māpesi. So etaṁ, bhante, punappunaṁ upanijjhāyathāti vatvā sayaṁ",
  "atk-s0201a1:850_6": "pāsādaṁ pāvisi. Therassa taṁ upanijjhāyato saṭṭhivassāni vikkhambhitakilesā caliṁsu,",
  "atk-s0201a1:850_7": "so tadā attānaṁ ñatvā purimatthero viya dhammadinnattherassa santike kammaṭṭhānaṁ",
  "atk-s0201a1:850_8": "gahetvā arahattaṁ pāpuṇi.",
  "atk-s0201a1:851_0": "Dhammadinnopi anupubbena tissamahāvihāraṁ agamāsi. Tasmiñca samaye therā cetiyaṅgaṇaṁ",
  "atk-s0201a1:851_1": "sammajjitvā buddhārammaṇaṁ pītiṁ uppādetvā nisinnā honti, etaṁ kira tesaṁ vattaṁ.",
  "atk-s0201a1:851_2": "Tena nesaṁ ekopi ‘‘idha pattacīvaraṁ ṭhapehī’’ti dhammadinnaṁ vattā pucchitāpi nāhosi.",
  "atk-s0201a1:851_3": "Dhammadinno eso bhaveyyāti ñatvā pana pañhaṁ pucchiṁsu. So pucchitapañhe tiṇhena",
  "atk-s0201a1:851_4": "asinā kumudanāḷakalāpaṁ viya chinditvā pādaṅguliyā mahāpathaviṁ pahari. Bhante ayaṁ",
  "atk-s0201a1:851_5": "acetanā mahāpathavīpi dhammadinnassa guṇaṁ jānāti. Tumhe pana na jānitthāti ca vatvā imaṁ gāthamāha –",
  "atk-s0201a1:852": "‘‘Acetanāyaṁ pathavī, vijānāti guṇāguṇaṁ;",
  "atk-s0201a1:853": "Sacetanātha kho bhante, na jānātha guṇāguṇa’’nti.",
  "atk-s0201a1:854_0": "Tāvadeva ca ākāse abbhuggantvā talaṅgaratissapabbatameva agamāsi. Evaṁ kārakasseva",
  "atk-s0201a1:854_1": "adhimāno uppajjati. Tasmā bhagavā tādisānaṁ bhikkhūnaṁ vasena jhānaṁ vibhajanto ṭhānaṁ",
  "atk-s0201a1:854_2": "kho panetantiādimāha.",
  "atk-s0201a1:855_0": "Tassattho, atthetaṁ kāraṇaṁ, no natthi. Yena idhekacco bhikkhu bāhiraparibbājakehi",
  "atk-s0201a1:855_1": "sādhāraṇaṁ vivicceva kāmehi…pe… paṭhamaṁ jhānaṁ upasampajja vihareyya, yaṁ pana tassa",
  "atk-s0201a1:855_2": "evamassa sallekhena viharāmīti, yaṁ paṭipattividhānaṁ kilese saṁlikhati, tenāhaṁ",
  "atk-s0201a1:855_3": "viharāmīti, taṁ na yujjati, na hi adhimānikassa bhikkhuno jhānaṁ sallekho vā sallekhapaṭipadā",
  "atk-s0201a1:855_4": "vā hoti. Kasmā? Avipassanāpādakattā. Na hi so jhānaṁ samāpajjitvā tato vuṭṭhāya saṅkhāre",
  "atk-s0201a1:855_5": "sammasati, jhānaṁ panassa cittekaggamattaṁ karoti, diṭṭhadhammasukhavihāro hoti.",
  "atk-s0201a1:855_6": "Tasmā tamatthaṁ dassento bhagavā ‘‘na kho panete, cunda, ariyassa vinaye sallekhā",
  "atk-s0201a1:855_7": "vuccanti, diṭṭhadhammasukhavihārā ete ariyassa vinaye vuccantī’’ti āha.",
  "atk-s0201a1:856_0": "Tattha eteti jhānadhammavasena bahuvacanaṁ veditabbaṁ, ete paṭhamajjhānadhammāti",
  "atk-s0201a1:856_1": "vuttaṁ hoti. Samāpattivasena vā, ekampi hi paṭhamajjhānaṁ punappunaṁ samāpattivasena",
  "atk-s0201a1:856_2": "pavattattā bahuttaṁ gacchati. Ārammaṇavasena vā, ekampi hi paṭhamajjhānaṁ pathavīkasiṇādīsu",
  "atk-s0201a1:856_3": "pavattivasena bahuttaṁ gacchatīti. Esa nayo dutiyatatiyacatutthajjhānesu. Āruppajhānesu",
  "atk-s0201a1:856_4": "pana ārammaṇabhedābhāvato purimakāraṇadvayavaseneva bahuvacanaṁ veditabbaṁ.",
  "atk-s0201a1:857_0": "Yasmā cetesaṁ aṅgānipi santāni ārammaṇānipi, nibbutāni ceva sukhumāni cāti vuttaṁ",
  "atk-s0201a1:857_1": "hoti, tasmā tāni santā ete vihārāti evaṁ vuttānīti veditabbāni. Ayaṁ tāva tesaṁ catunnampi",
  "atk-s0201a1:857_2": "sādhāraṇā vaṇṇanā. Visesavaṇṇanā pana ‘‘sabbaso rūpasaññāna’’ntiādipadānusārato vattabbā",
  "atk-s0201a1:857_3": "siyā. Sā visuddhimagge sabbākārena vuttāyeva.",
  "atk-s0201a1:858_0": "83. Evaṁ yasmā adhimānikassa bhikkhuno jhānavihāro avipassanāpādakattā sallekhavihāro",
  "atk-s0201a1:858_1": "na hoti, na hi so jhānaṁ samāpajjitvā tato vuṭṭhāya saṅkhāre sammasati, cittekaggakaro",
  "atk-s0201a1:858_2": "diṭṭhadhamme sukhavihāro panassa hoti, tasmā tamatthaṁ dassento rūpajjhānāni ca arūpajjhānāni",
  "atk-s0201a1:858_3": "ca vibhajitvā idāni ca yattha sallekho kātabbo catucattālīsāya ākārehi, tañca vatthuṁ",
  "atk-s0201a1:858_4": "tañca sallekhaṁ dassento idha kho pana votiādimāha.",
  "atk-s0201a1:859_0": "Kasmā pana ‘‘aṭṭhahi samāpattīhi avihiṁsādayo sallekhā’’ti vuttā? Lokuttarapādakattā.",
  "atk-s0201a1:859_1": "Bāhirakānañhi aṭṭha samāpattiyo vaṭṭapādakāyeva. Sāsane saraṇagamanampi lokuttarapādakaṁ,",
  "atk-s0201a1:859_2": "pageva avihiṁsādayo. Imināyeva ca suttena veditabbaṁ ‘‘yathā bāhirakassa aṭṭhasamāpattilābhino",
  "atk-s0201a1:859_3": "pañcābhiññassāpi dinnadānato sāsane tisaraṇagatassa dinnadānaṁ mahapphalataraṁ hotī’’ti.",
  "atk-s0201a1:859_4": "Idañhi sandhāya dakkhiṇāvisuddhisutte ‘‘bāhirake kāmesu vītarāge dānaṁ datvā koṭisatasahassaguṇā",
  "atk-s0201a1:859_5": "pāṭikaṅkhitabbā. Sotāpattiphalasacchikiriyāya paṭipanne dānaṁ datvā asaṅkheyyā appameyyā",
  "atk-s0201a1:859_6": "dakkhiṇā pāṭikaṅkhitabbā, ko pana vādo sotāpanne’’ti vuttaṁ (ma. ni. 3.379). Saraṇagamanato",
  "atk-s0201a1:859_7": "paṭṭhāya hi tattha sotāpattiphalasacchikiriyāya paṭipanno adhippetoti, ayaṁ tāvettha pāḷiyojanā.",
  "atk-s0201a1:860_0": "Anupadavaṇṇanāyaṁ pana idhāti vihiṁsādivatthudīpanametaṁ. Kho panāti nipātamattaṁ.",
  "atk-s0201a1:860_1": "Voti karaṇatthe sāmivacanaṁ, ayaṁ pana saṅkhepattho, yadetaṁ ‘‘pare vihiṁsakā bhavissantī’’tiādinā",
  "atk-s0201a1:860_2": "nayena vihiṁsādivatthuṁ vadāma. Idha, cunda, tumhehi sallekho kātabboti.",
  "atk-s0201a1:861": "Evaṁ saṅkhepato vatvā idāni vitthārento ‘‘pare vihiṁsakā bhavissanti, mayamettha avihiṁsakā bhavissāmāti sallekho karaṇīyo’’tiādimāha.",
  "atk-s0201a1:862_0": "Tattha pareti ye keci imaṁ sallekhamananuyuttā. Vihiṁsakā bhavissantīti pāṇinā vā",
  "atk-s0201a1:862_1": "leḍḍunā vātiādīhi sattānaṁ vihesakā bhavissanti. Mayamettha avihiṁsakā bhavissāmāti",
  "atk-s0201a1:862_2": "mayaṁ pana yattheva vatthusmiṁ pare evaṁ vihiṁsakā bhavissanti, ettheva avihiṁsakā",
  "atk-s0201a1:862_3": "bhavissāma, avihiṁsaṁ uppādetvā viharissāma. Iti sallekho karaṇīyoti evaṁ tumhehi",
  "atk-s0201a1:862_4": "sallekho kātabbo . Sallekhoti ca idha avihiṁsāva veditabbā. Avihiṁsā hi vihiṁsaṁ",
  "atk-s0201a1:862_5": "sallekhati, taṁ chindati, tasmā sallekhoti vuccati. Esa nayo sabbattha. Ayaṁ pana",
  "atk-s0201a1:862_6": "viseso. Pare micchādiṭṭhīti ettha kammapathānaṁ antamicchādiṭṭhiñca micchattānaṁ",
  "atk-s0201a1:862_7": "ādimicchādiṭṭhiñca missetvā diṭṭhi vuttāti veditabbā. Tathā mayamettha sammādiṭṭhīti",
  "atk-s0201a1:862_8": "vuttaṭṭhāne sammādiṭṭhi. Ettha ca kammapathakathā vitthārato sammādiṭṭhisutte āvi",
  "atk-s0201a1:862_9": "bhavissati. Micchattesu micchādiṭṭhiādayo dvedhāvitakke.",
  "atk-s0201a1:863_0": "Ayaṁ panettha saṅkhepo, pāṇaṁ atipātentīti pāṇātipātī pāṇaghātakāti attho. Adinnaṁ",
  "atk-s0201a1:863_1": "ādiyantīti adinnādāyī, parassa hārinoti attho. Abrahmaṁ hīnaṁ lāmakadhammaṁ carantīti",
  "atk-s0201a1:863_2": "abrahmacārī, methunadhammappaṭisevakāti attho. Brahmaṁ seṭṭhaṁ paṭipadaṁ carantīti",
  "atk-s0201a1:863_3": "brahmacārī, methunā paṭiviratāti attho. Ettha ca brahmacariyaṁ sallekhoti veditabbaṁ.",
  "atk-s0201a1:863_4": "Brahmacariyañhi abrahmacariyaṁ sallekhati. Musā vadantīti musāvādī, paresaṁ atthabhañjanakaṁ",
  "atk-s0201a1:863_5": "tucchaṁ alikaṁ vācaṁ bhāsitāroti attho. Pisuṇā vācā etesanti pisuṇavācā. Paresaṁ",
  "atk-s0201a1:863_6": "mammacchedikā pharusā vācā etesanti pharusavācā. Samphaṁ niratthakavacanaṁ palapantīti",
  "atk-s0201a1:863_7": "samphappalāpī. Abhijjhāyantīti abhijjhālū, parabhaṇḍalubbhanasīlāti attho. Byāpannaṁ",
  "atk-s0201a1:863_8": "pūtibhūtaṁ cittametesanti byāpannacittā. Micchā pāpikā viññugarahitā etesaṁ diṭṭhīti",
  "atk-s0201a1:863_9": "micchādiṭṭhī, kammapathapariyāpannāya natthi dinnantiādivatthukāya, micchattapariyāpannāya",
  "atk-s0201a1:863_10": "aniyyānikadiṭṭhiyā ca samannāgatāti attho. Sammā sobhanā viññuppasatthā etesaṁ diṭṭhīti",
  "atk-s0201a1:863_11": "sammādiṭṭhī, kammapathapariyāpannāya atthi dinnantiādikāya kammassakatādiṭṭhiyā,",
  "atk-s0201a1:863_12": "sammattapariyāpannāya maggadiṭṭhiyā ca samannāgatāti attho.",
  "atk-s0201a1:864_0": "Micchāsaṅkappāti ayāthāvaaniyyānikaakusalasaṅkappā. Esa nayo micchāvācātiādīsu. Ayaṁ",
  "atk-s0201a1:864_1": "pana viseso, micchāsaṅkappādayo viya hi micchāsati nāma pāṭiekko koci dhammo natthi,",
  "atk-s0201a1:864_2": "atītaṁ pana cintayato pavattānaṁ catunnampi akusalakkhandhānametaṁ adhivacanaṁ. Yampi",
  "atk-s0201a1:864_3": "vuttaṁ bhagavatā – ‘‘atthesā, bhikkhave, anussati, nesā natthīti vadāmi, puttalābhaṁ",
  "atk-s0201a1:864_4": "vā, bhikkhave, anussarato, dhanalābhaṁ vā, bhikkhave, anussarato, yasalābhaṁ vā,",
  "atk-s0201a1:864_5": "bhikkhave, anussarato’’ti, tampi taṁ taṁ cintentassa satipatirūpakena uppattiṁ sandhāya",
  "atk-s0201a1:864_6": "vuttanti veditabbaṁ . Micchāñāṇīti ettha ca micchāñāṇanti pāpakiriyāsu upāyacintāvasena",
  "atk-s0201a1:864_7": "pāpaṁ katvā ‘‘sukataṁ mayā’’ti paccavekkhaṇākārena ca uppanno moho veditabbo, tena",
  "atk-s0201a1:864_8": "samannāgatā puggalā micchāñāṇī. Sammāñāṇīti ettha pana ekūnavīsatibhedaṁ paccavekkhaṇāñāṇaṁ",
  "atk-s0201a1:864_9": "‘‘sammāñāṇa’’nti vuccati, tena samannāgatā puggalā sammāñāṇī. Micchāvimuttīti avimuttāyeva",
  "atk-s0201a1:864_10": "samānā ‘‘vimuttā maya’’nti evaṁsaññino, avimuttiyaṁ vā vimuttisaññino. Tatrāyaṁ vacanattho,",
  "atk-s0201a1:864_11": "micchā pāpikā viparītā vimutti etesaṁ atthīti micchāvimuttī. Micchāvimuttīti ca yathāvuttenākārena",
  "atk-s0201a1:864_12": "pavattānaṁ akusalakkhandhānametaṁ adhivacanaṁ. Phalasampayuttāni pana sammādiṭṭhiādīni",
  "atk-s0201a1:864_13": "aṭṭhaṅgāni ṭhapetvā sesadhammā sammāvimuttīti veditabbā. Sā ca micchāvimuttiṁ sallikhitvā",
  "atk-s0201a1:864_14": "ṭhitattā sallekhoti veditabbā. Tattha niyojento āha ‘‘mayamettha sammāvimuttī bhavissāmāti",
  "atk-s0201a1:864_15": "sallekho karaṇīyo’’ti.",
  "atk-s0201a1:865_0": "Ito parāni tīṇi nīvaraṇavasena vuttāni. Abhijjhālū byāpannacittāti evaṁ kammapathesu",
  "atk-s0201a1:865_1": "vuttattā panettha paṭhamāni dve nīvaraṇāni na vuttānīti veditabbāni. Tattha thinamiddhena",
  "atk-s0201a1:865_2": "pariyuṭṭhitā abhibhūtāti thinamiddhapariyuṭṭhitā. Uddhaccena samannāgatāti uddhatā.",
  "atk-s0201a1:865_3": "Vicinantā kicchanti na sakkonti sanniṭṭhānaṁ kātunti vicikicchī. Kodhanātiādīni dasa",
  "atk-s0201a1:865_4": "cittassa upakkilesavasena vuttāni. Tattha kodhādīsu yaṁ vattabbaṁ siyā, taṁ sabbaṁ",
  "atk-s0201a1:865_5": "dhammadāyādavatthasuttesu vuttaṁ. Ayaṁ panettha vacanattho – kodhanāti kujjhanasīlā.",
  "atk-s0201a1:865_6": "Upanāhīti upanāhanasīlā, upanāho vā etesaṁ atthīti upanāhī. Tathā makkhī palāsī ca.",
  "atk-s0201a1:865_7": "Issantīti issukī. Maccharāyantīti maccharī, maccheraṁ vā etesaṁ atthīti maccharī.",
  "atk-s0201a1:865_8": "Saṭhayantīti saṭhā, na sammā bhāsantīti vuttaṁ hoti, kerāṭikayuttānametaṁ adhivacanaṁ.",
  "atk-s0201a1:865_9": "Māyā etesaṁ atthīti māyāvī. Thambhasamaṅgitāya thaddhā. Atimānayogena atimānī. Vuttapaccanīkanayena",
  "atk-s0201a1:865_10": "sukkapakkho veditabbo.",
  "atk-s0201a1:866_0": "Dubbacāti vattuṁ dukkhā kiñci vuccamānā na sahanti. Tabbiparītā suvacā. Devadattādisadisā",
  "atk-s0201a1:866_1": "pāpakā mittā etesanti pāpamittā. Buddhā vā sāriputtādisadisā vā kalyāṇā mittā etesanti",
  "atk-s0201a1:866_2": "kalyāṇamittā. Kāyaduccaritādīsu cittavossaggavasena pamattā. Viparītā appamattāti",
  "atk-s0201a1:866_3": "veditabbā. Imāni tīṇi pakiṇṇakavasena vuttāni. Assaddhātiādīni satta asaddhammavasena.",
  "atk-s0201a1:866_4": "Tattha tīsu vatthūsu saddhā etesaṁ natthīti assaddhā. Sukkapakkhe saddahantīti saddhā,",
  "atk-s0201a1:866_5": "saddhā vā etesaṁ atthītipi saddhā. Natthi etesaṁ hirīti ahirikā, akusalasamāpattiyā",
  "atk-s0201a1:866_6": "ajigucchamānānametaṁ adhivacanaṁ. Hirī etesaṁ mane, hiriyā vā yuttamanāti hirimanā.",
  "atk-s0201a1:866_7": "Na ottappantīti anottappī, akusalasamāpattiyā na bhāyantīti vuttaṁ hoti. Tabbiparītā",
  "atk-s0201a1:866_8": "ottappī. Appaṁ sutametesanti appassutā, appanti ca thokanti na gahetabbaṁ, natthīti",
  "atk-s0201a1:866_9": "gahetabbaṁ. ‘‘Appassutā’’ti hi nissutā sutavirahitā vuccanti. Bahu sutametesanti",
  "atk-s0201a1:866_10": "bahussutā, tathāgatabhāsitaṁ ekampi gāthaṁ yāthāvato ñatvā anurūpapaṭipannānametaṁ",
  "atk-s0201a1:866_11": "adhivacanaṁ. Kucchitā sīdantīti kusītā, hīnavīriyānametaṁ adhivacanaṁ. Āraddhaṁ vīriyametesanti",
  "atk-s0201a1:866_12": "āraddhavīriyā, sammappadhānayuttānametaṁ adhivacanaṁ, muṭṭhā sati etesanti muṭṭhassatī,",
  "atk-s0201a1:866_13": "naṭṭhassatīti vuttaṁ hoti. Upaṭṭhitā sati etesanti upaṭṭhitassatī, niccaṁ ārammaṇābhimukhappavattasatīnametaṁ",
  "atk-s0201a1:866_14": "adhivacanaṁ. Duṭṭhā paññā etesanti duppaññā, naṭṭhapaññāti vuttaṁ hoti. Paññāya sampannāti",
  "atk-s0201a1:866_15": "paññāsampannā, paññāti ca idha vipassanāpaññā veditabbā. Vipassanāsambhāro hi paripūro",
  "atk-s0201a1:866_16": "imasmiṁ ṭhāne āgato, tasmā vipassanāpaññāva ayanti porāṇānaṁ āṇā.",
  "atk-s0201a1:867_0": "Idāni ekameva lokuttaraguṇānaṁ antarāyakaraṁ aniyyānikadiṭṭhiṁ tīhākārehi dassento",
  "atk-s0201a1:867_1": "sandiṭṭhiparāmāsītiādimāha. Tattha sandiṭṭhiṁ parāmasantīti sandiṭṭhiparāmāsī. Ādhānaṁ",
  "atk-s0201a1:867_2": "gaṇhantīti ādhānaggāhī, ādhānanti daḷhaṁ vuccati, daḷhaggāhīti attho. Yuttakāraṇaṁ",
  "atk-s0201a1:867_3": "disvāva laddhiṁ paṭinissajjantīti paṭinissaggī, dukkhena kicchena kasirena bahumpi",
  "atk-s0201a1:867_4": "kāraṇaṁ dassetvā na sakkā paṭinissaggaṁ kātunti duppaṭinissaggī, ye attano uppannaṁ",
  "atk-s0201a1:867_5": "diṭṭhiṁ idameva saccanti daḷhaṁ gaṇhitvā api buddhādīhi kāraṇaṁ dassetvā vuccamānā",
  "atk-s0201a1:867_6": "na paṭinissajjanti, tesametaṁ adhivacanaṁ. Tādisā hi puggalā yaṁ yadeva dhammaṁ vā",
  "atk-s0201a1:867_7": "adhammaṁ vā gaṇhanti, taṁ sabbaṁ ‘‘evaṁ amhākaṁ ācariyehi kathitaṁ, evaṁ amhehi suta’’nti",
  "atk-s0201a1:867_8": "kummova aṅgāni sake kapāle antoyeva samodahanti, kumbhīlaggāhaṁ gaṇhanti na vissajjanti.",
  "atk-s0201a1:867_9": "Vuttavipariyāyena sukkapakkho veditabbo.",
  "atk-s0201a1:868": "84. Evaṁ catucattālīsāya ākārehi sallekhaṁ dassetvā idāni tasmiṁ sallekhe cittuppādassāpi bahūpakārataṁ dassetuṁ cittuppādampi kho ahantiādimāha.",
  "atk-s0201a1:869_0": "Tassattho , ahaṁ, cunda, kusalesu dhammesu cittuppādampi bahūpakāraṁ vadāmi, yā panetā",
  "atk-s0201a1:869_1": "kāyena ca vācāya ca anuvidhiyanā, yathā paṭhamaṁ cittaṁ uppannaṁ, tatheva tesaṁ dhammānaṁ",
  "atk-s0201a1:869_2": "kāyena karaṇaṁ, vācāya ca ‘‘karothā’’ti āṇāpanaṁ vā, uggahaparipucchādīni vā, tattha",
  "atk-s0201a1:869_3": "vādoyeva ko, ekantabahūpakārāyeva hi tā anuvidhiyanāti dasseti. Kasmā panettha cittuppādopi",
  "atk-s0201a1:869_4": "bahūpakāroti? Ekantahitasukhāvahattā anuvidhiyanānaṁ hetuttā ca.",
  "atk-s0201a1:870_0": "‘‘Dānaṁ dassāmī’’ti hi cittuppādo sayampi ekantahitasukhāvaho anuvidhiyanānampi hetu,",
  "atk-s0201a1:870_1": "evañhi uppannacittattāyeva dutiyadivase mahāvīthiṁ pidahitvā mahāmaṇḍapaṁ katvā bhikkhusatassa",
  "atk-s0201a1:870_2": "vā bhikkhusahassassa vā dānaṁ deti, ‘‘bhikkhusaṅghaṁ nimantetha pūjetha parivisathā’’ti",
  "atk-s0201a1:870_3": "parijane āṇāpeti. Evaṁ ‘‘saṅghassa cīvaraṁ senāsanaṁ bhesajjaṁ dassāmī’’ti cittuppādo",
  "atk-s0201a1:870_4": "sayampi ekantahitasukhāvaho anuvidhiyanānampi hetu, evaṁ uppannacittattāyeva hi cīvarādīni",
  "atk-s0201a1:870_5": "abhisaṅkharoti deti dāpeti ca. Esa nayo saraṇagamanādīsu.",
  "atk-s0201a1:871_0": "‘‘Saraṇaṁ gacchāmī’’ti hi cittaṁ uppādetvāva pacchā kāyena vā vācāya vā saraṇaṁ gaṇhāti.",
  "atk-s0201a1:871_1": "Tathā ‘‘pañcaṅgaṁ aṭṭhaṅgaṁ dasaṅgaṁ vā sīlaṁ samādiyissāmī’’ti cittaṁ uppādetvā",
  "atk-s0201a1:871_2": "kāyena vā vācāya vā samādiyati, ‘‘pabbajitvā catūsu sīlesu patiṭṭhahissāmī’’ti ca",
  "atk-s0201a1:871_3": "cittaṁ uppādetvā kāyena vācāya ca pūretabbaṁ sīlaṁ pūreti. ‘‘Buddhavacanaṁ uggahessāmī’’ti",
  "atk-s0201a1:871_4": "cittaṁ uppādetvāva ekaṁ vā nikāyaṁ dve vā tayo vā cattāro vā pañca vā nikāye vācāya",
  "atk-s0201a1:871_5": "uggaṇhāti. Evaṁ dhutaṅgasamādāna-kammaṭṭhānuggaha-kasiṇaparikamma-jhānasamāpattivipassanāmaggaphala-",
  "atk-s0201a1:871_6": "paccekabodhi-sammāsambodhivasena netabbaṁ.",
  "atk-s0201a1:872_0": "‘‘Buddho bhavissāmī’’ti hi cittuppādo sayampi ekantahitasukhāvaho anuvidhiyanānampi",
  "atk-s0201a1:872_1": "hetu, evañhi uppannacittattāyeva aparena samayena kappasatasahassādhikāni cattāri",
  "atk-s0201a1:872_2": "asaṅkheyyāni kāyena vācāya ca pāramiyo pūretvā sadevakaṁ lokaṁ tārento vicarati.",
  "atk-s0201a1:872_3": "Evaṁ sabbattha cittuppādopi bahūpakāro. Kāyavācāhi pana anuvidhiyanā atibahūpakārāyevāti veditabbā.",
  "atk-s0201a1:873": "Evaṁ kusalesu dhammesu cittuppādassāpi bahūpakārataṁ dassetvā idāni tattha niyojento ‘‘tasmā tiha cundā’’tiādimāha. Taṁ atthato pākaṭameva.",
  "atk-s0201a1:874": "85. Evaṁ catucattālīsāya ākārehi dassite sallekhe cittuppādassāpi bahūpakārataṁ dassetvā idāni tasseva sallekhassa hitādhigamāya maggabhāvaṁ dassento seyyathāpītiādimāha.",
  "atk-s0201a1:875_0": "Tassattho , yathā nāma, cunda, khāṇukaṇṭakapāsāṇādīhi visamo maggo bhaveyya, tassa",
  "atk-s0201a1:875_1": "parikkamanāya parivajjanatthāya añño suparikammakato viya bhūmibhāgo samo maggo bhaveyya,",
  "atk-s0201a1:875_2": "yathā ca rukkhamūlapāsāṇapapātakumbhīlamakarādi paribyākulaṁ visamaṁ titthamassa,",
  "atk-s0201a1:875_3": "tassa parikkamanāya parivajjanatthāya aññaṁ avisamaṁ anupubbagambhīraṁ sopānaphalakasadisaṁ",
  "atk-s0201a1:875_4": "titthaṁ bhaveyya, yaṁ paṭipanno sukheneva taṁ nadiṁ vā taḷākaṁ vā ajjhogāhetvā nhāyeyya",
  "atk-s0201a1:875_5": "vā uttareyya vā, evameva kho, cunda, visamamaggavisamatitthasadisāya vihiṁsāya samannāgatassa",
  "atk-s0201a1:875_6": "vihiṁsakapuggalassa samamaggasamatitthasadisā avihiṁsā hoti parikkamanāya. Yatheva",
  "atk-s0201a1:875_7": "hi visamamaggatitthaparivajjanatthāya samo maggo ca titthañca paṭiyattaṁ, evaṁ vihiṁsāparivajjanatthāya",
  "atk-s0201a1:875_8": "avihiṁsā paṭiyattā, yaṁ paṭipanno sukheneva manussagatiṁ vā devagatiṁ vā ajjhogāhetvā",
  "atk-s0201a1:875_9": "sampattiṁ vā anubhaveyya uttareyya vā lokā. Eteneva upāyena sabbapadāni yojetabbāni.",
  "atk-s0201a1:876": "86. Evaṁ tasseva hitādhigamāya maggabhāvaṁ dassetvā idāni uparibhāgaṅgamanīyataṁ dassento, seyyathāpītiādimāha.",
  "atk-s0201a1:877_0": "Tassattho, yathā nāma, cunda, ye keci akusalā dhammā paṭisandhiyā janakā vā ajanakā",
  "atk-s0201a1:877_1": "vā, dinnāyapi paṭisandhiyā vipākajanakā vā ajanakā vā, sabbe te jātivasena adhobhāgaṅgamanīyāti",
  "atk-s0201a1:877_2": "evaṁnāmāva honti, vipākakāle aniṭṭhākantavipākattā. Yathā ca ye keci kusalā dhammā",
  "atk-s0201a1:877_3": "paṭisandhiyā janakā vā ajanakā vā dinnāyapi paṭisandhiyā vipākajanakā vā ajanakā",
  "atk-s0201a1:877_4": "vā, sabbe te jātivasena uparibhāgaṅgamanīyāti evaṁnāmāva honti, vipākakāle iṭṭhakantavipākattā,",
  "atk-s0201a1:877_5": "evameva kho, cunda, vihiṁsakassa…pe… uparibhāgāyāti. Tatrāyaṁ opammasaṁsandanā –",
  "atk-s0201a1:877_6": "yathā sabbe akusalā adhobhāgaṅgamanīyā, evaṁ vihiṁsakassa ekā vihiṁsāpi. Yathā ca",
  "atk-s0201a1:877_7": "sabbe kusalā uparibhāgaṅgamanīyā, evaṁ avihiṁsakassa ekā avihiṁsāpi. Eteneva upāyena",
  "atk-s0201a1:877_8": "akusalaṁ akusalena kusalañca kusalena upametabbaṁ, ayaṁ kirettha adhippāyoti.",
  "atk-s0201a1:878_0": "87. Evaṁ tasseva sallekhassa uparibhāgaṅgamanīyataṁ dassetvā idāni parinibbāpane",
  "atk-s0201a1:878_1": "samatthabhāvaṁ dassetuṁ so vata cundātiādimāha. Tattha soti vuttappakārapuggalaniddeso.",
  "atk-s0201a1:878_2": "Tassa yoti imaṁ uddesavacanaṁ āharitvā yo attanā palipapalipanno, so vata, cunda,",
  "atk-s0201a1:878_3": "paraṁ palipapalipannaṁ uddharissatīti evaṁ sabbapadesu sambandho veditabbo. Palipapalipannoti",
  "atk-s0201a1:878_4": "gambhīrakaddame nimuggo vuccati, no ca kho ariyassa vinaye. Ariyassa pana vinaye",
  "atk-s0201a1:878_5": "palipanti pañca kāmaguṇā vuccanti. Palipannoti tattha nimuggo bālaputhujjano, tasmā",
  "atk-s0201a1:878_6": "evamettha atthayojanā veditabbā. Yathā, cunda, koci puriso yāva nāsikaggā gambhīre",
  "atk-s0201a1:878_7": "kaddame nimuggo aparaṁ tattheva nimuggaṁ hatthe vā sīse vā gahetvā uddharissatīti",
  "atk-s0201a1:878_8": "netaṁ ṭhānaṁ vijjati, na hi taṁ kāraṇamatthi, yena so taṁ uddharitvā thale patiṭṭhapeyya,",
  "atk-s0201a1:878_9": "evameva yo attanā pañcakāmaguṇapalipe palipanno, so vata paraṁ tatheva palipapalipannaṁ",
  "atk-s0201a1:878_10": "uddharissatīti netaṁ ṭhānaṁ vijjati.",
  "atk-s0201a1:879_0": "Tattha siyā ayuttametaṁ, puthujjanānampi bhikkhubhikkhunīupāsakaupāsikānaṁ dhammadesanaṁ",
  "atk-s0201a1:879_1": "sutvā hontiyeva dhammaṁ abhisametāro, tasmā palipapalipanno uddharatīti, taṁ na tathā",
  "atk-s0201a1:879_2": "daṭṭhabbaṁ. Bhagavāyeva hi tattha uddharati, pasaṁsāmattameva pana dhammakathikā",
  "atk-s0201a1:879_3": "labhanti raññā pahitalekhavācako viya. Yathā hi rañño paccantajanapade pahitaṁ lekhaṁ",
  "atk-s0201a1:879_4": "tattha manussā lekhaṁ vācetuṁ ajānantā yo vācetuṁ jānāti, tena vācāpetvā tamatthaṁ",
  "atk-s0201a1:879_5": "sutvā ‘‘rañño āṇā’’ti ādarena sampādenti, na ca nesaṁ hoti ‘‘lekhavācakassa ayaṁ",
  "atk-s0201a1:879_6": "āṇā’’ti. Lekhavācako pana ‘‘vissaṭṭhāya vācāya vācesi anelagaḷāyā’’ti pasaṁsāmattameva",
  "atk-s0201a1:879_7": "labhati, evameva kiñcāpi sāriputtapabhutayo dhammakathikā dhammaṁ desenti, atha kho",
  "atk-s0201a1:879_8": "likhitapaṇṇavācako viya te honti. Bhagavatoyeva pana sā dhammadesanā rañño āṇā viya.",
  "atk-s0201a1:879_9": "Ye ca taṁ sutvā dhammaṁ abhisamenti, te bhagavāyeva uddharatīti veditabbā. Dhammakathikā",
  "atk-s0201a1:879_10": "pana ‘‘vissaṭṭhāya vācāya dhammaṁ desenti anelagaḷāyā’’ti pasaṁsāmattameva labhantīti.",
  "atk-s0201a1:879_11": "Tasmā yuttamevetanti. Vuttavipariyāyena sukkapakkho veditabbo.",
  "atk-s0201a1:880_0": "Adantoavinīto aparinibbutoti ettha pana anibbisatāya adanto. Asikkhitavinayatāya",
  "atk-s0201a1:880_1": "avinīto. Anibbutakilesatāya aparinibbutoti veditabbo. So tādiso paraṁ damessati,",
  "atk-s0201a1:880_2": "nibbisaṁ karissati , vinessati vā tisso sikkhā sikkhāpessati, parinibbāpessati vā",
  "atk-s0201a1:880_3": "tassa kilese nibbāpessatīti netaṁ ṭhānaṁ vijjati. Vuttavipariyāyena sukkapakkho veditabbo.",
  "atk-s0201a1:881_0": "Evameva kho, cunda, vihiṁsakassa…pe… parinibbānāyāti ettha pana evamattho veditabbo",
  "atk-s0201a1:881_1": "– yathā hi attanā apalipapalipanno paraṁ palipapalipannaṁ uddharissati, danto damessati,",
  "atk-s0201a1:881_2": "vinīto vinessati, parinibbuto parinibbāpessatīti ṭhānametaṁ vijjatīti. Kiṁ pana tanti?",
  "atk-s0201a1:881_3": "Apalipapalipannattaṁ, dantattaṁ vinītattaṁ parinibbutattañca, evameva kho, cunda,",
  "atk-s0201a1:881_4": "vihiṁsakassa purisapuggalassa avihiṁsā hoti parinibbānāya. Kiṁ vuttaṁ hoti? Yo attanā",
  "atk-s0201a1:881_5": "avihiṁsako, tassa yā avihiṁsā, ayaṁ yā esā vihiṁsakassa parassa vihiṁsā, tassā parinibbānāya",
  "atk-s0201a1:881_6": "hoti, attanā hi avihiṁsako parassa vihiṁsācetanaṁ nibbāpessatīti ṭhānametaṁ vijjati.",
  "atk-s0201a1:881_7": "Kiṁ pana tanti? Avihiṁsakattameva. Yañhi yena attanā adhigataṁ hoti, so paraṁ tadatthāya",
  "atk-s0201a1:881_8": "samādapetuṁ sakkotīti.",
  "atk-s0201a1:882_0": "Atha vā yathā attanā apalipanno danto vinīto parinibbuto paraṁ palipapalipannaṁ adantaṁ",
  "atk-s0201a1:882_1": "avinītaṁ aparinibbutañca uddharissati damessati vinessati parinibbāpessatīti ṭhānametaṁ",
  "atk-s0201a1:882_2": "vijjati, evameva vihiṁsakassa purisapuggalassa vihiṁsāpahānāya maggaṁ bhāvayato uppannā",
  "atk-s0201a1:882_3": "avihiṁsā hoti parinibbānāya. Parinibbuto viya hi aparinibbutaṁ avihiṁsācetanāva vihiṁsācetanaṁ",
  "atk-s0201a1:882_4": "parinibbāpetuṁ samatthā. Etamatthaṁ dassento ‘‘evameva kho, cundā’’tiādimāhāti evamettha",
  "atk-s0201a1:882_5": "attho daṭṭhabbo. Yathā cettha, evaṁ sabbapadesu. Ativitthārabhayena pana anupadayojanā na katāti.",
  "atk-s0201a1:883_0": "88. Evaṁ tassa parinibbāpane samatthabhāvaṁ dassetvā idāni taṁ desanaṁ nigametvā",
  "atk-s0201a1:883_1": "dhammapaṭipattiyaṁ niyojetuṁ iti kho, cundātiādimāha. Tattha sallekhapariyāyoti sallekhakāraṇaṁ.",
  "atk-s0201a1:883_2": "Esa nayo sabbattha ettha avihiṁsādayo eva vihiṁsādīnaṁ sallekhanato sallekhakāraṇaṁ",
  "atk-s0201a1:883_3": ". Tesaṁ vasena cittassa uppādetabbato cittupādakāraṇaṁ, vihiṁsādi, parikkamanassa",
  "atk-s0201a1:883_4": "hetuto parikkamanakāraṇaṁ, uparibhāganipphādanato uparibhāgakāraṇaṁ , vihiṁsādīnaṁ",
  "atk-s0201a1:883_5": "parinibbāpanato parinibbānakāraṇanti veditabbā. Hitesināti hitaṁ esantena. Anukampakenāti",
  "atk-s0201a1:883_6": "anukampamānena. Anukampaṁ upādāyāti anukampaṁ cittena pariggahetvā, pariccātipi vuttaṁ",
  "atk-s0201a1:883_7": "hoti. Kataṁ vo taṁ mayāti taṁ mayā ime pañca pariyāye dassentena tumhākaṁ kataṁ.",
  "atk-s0201a1:883_8": "Ettakameva hi anukampakassa satthu kiccaṁ, yadidaṁ aviparītadhammadesanā. Ito paraṁ",
  "atk-s0201a1:883_9": "pana paṭipatti nāma sāvakānaṁ kiccaṁ. Tenāha etāni, cunda, rukkhamūlāni…pe… amhākaṁ anusāsanīti.",
  "atk-s0201a1:884_0": "Tattha ca rukkhamūlānīti iminā rukkhamūlasenāsanaṁ dasseti. Suññāgārānīti iminā janavivittaṭṭhānaṁ.",
  "atk-s0201a1:884_1": "Ubhayenāpi ca yogānurūpasenāsanamācikkhati, dāyajjaṁ niyyāteti. Jhāyathāti ārammaṇūpanijjhānena",
  "atk-s0201a1:884_2": "aṭṭhatiṁsārammaṇāni, lakkhaṇūpanijjhānena ca aniccādito khandhāyatanādīni upanijjhāyatha,",
  "atk-s0201a1:884_3": "samathañca vipassanañca vaḍḍhethāti vuttaṁ hoti. Mā pamādatthāti mā pamajjittha.",
  "atk-s0201a1:884_4": "Mā pacchā vippaṭisārino ahuvatthāti ye hi pubbe daharakāle, ārogyakāle, sattasappāyādisampattikāle,",
  "atk-s0201a1:884_5": "satthu sammukhībhāvakāle ca yonisomanasikāravirahitā rattindivaṁ maṅgulabhattā hutvā",
  "atk-s0201a1:884_6": "seyyasukhaṁ middhasukhamanubhontā pamajjanti, te pacchā jarākāle, rogakāle, maraṇakāle,",
  "atk-s0201a1:884_7": "vipattikāle, satthu parinibbutakāle ca taṁ pubbe pamādavihāraṁ anussarantā, sappaṭisandhikālakiriyañca",
  "atk-s0201a1:884_8": "bhāriyaṁ sampassamānā vippaṭisārino honti, tumhe pana tādisā mā ahuvatthāti etamatthaṁ",
  "atk-s0201a1:884_9": "dassento āha ‘‘mā pacchā vippaṭisārino ahuvatthā’’ti. Ayaṁ vo amhākaṁ anusāsanīti",
  "atk-s0201a1:884_10": "ayaṁ amhākaṁ santikā ‘‘jhāyatha mā pamādatthā’’ti tumhākaṁ anusāsanī, ovādoti vuttaṁ hoti.",
  "atk-s0201a1:885": "Papañcasūdaniyā majjhimanikāyaṭṭhakathāya",
  "atk-s0201a1:886": "Sallekhasuttavaṇṇanā niṭṭhitā.",
  "atk-s0201a1:887": "9. Sammādiṭṭhisuttavaṇṇanā",
  "atk-s0201a1:888_0": "89.Evaṁme sutanti sammādiṭṭhisuttaṁ. Tattha ‘‘sammādiṭṭhi sammādiṭṭhīti, āvuso, vuccati,",
  "atk-s0201a1:888_1": "kittāvatā nu kho, āvuso’’ti vā ‘‘katamaṁ panāvuso , akusala’’nti vā evaṁ yattakā",
  "atk-s0201a1:888_2": "therena pucchā vuttā, sabbā kathetukamyatā pucchā eva.",
  "atk-s0201a1:889_0": "Tattha yasmā jānantāpi sammādiṭṭhīti vadanti ajānantāpi bāhirakāpi sāsanikāpi anussavādivasenāpi",
  "atk-s0201a1:889_1": "attapaccakkhenāpi, tasmā taṁ bahūnaṁ vacanaṁ upādāya dvikkhattuṁ āmasanto ‘‘sammādiṭṭhi",
  "atk-s0201a1:889_2": "sammādiṭṭhīti, āvuso, vuccatī’’ti āha. Ayañhi ettha adhippāyo, aparehipi sammādiṭṭhīti",
  "atk-s0201a1:889_3": "vuccati, athāparehipi sammādiṭṭhīti vuccati, svāyaṁ evaṁ vuccamāno atthañca lakkhaṇañca",
  "atk-s0201a1:889_4": "upādāya kittāvatā nu kho, āvuso, ariyasāvako sammādiṭṭhi hotīti. Tattha sammādiṭṭhīti",
  "atk-s0201a1:889_5": "sobhanāya pasatthāya ca diṭṭhiyā samannāgato. Yadā pana dhammeyeva ayaṁ sammādiṭṭhisaddo",
  "atk-s0201a1:889_6": "vattati, tadāssa sobhanā pasatthā ca diṭṭhi sammādiṭṭhīti evamattho veditabbo.",
  "atk-s0201a1:890_0": "Sā cāyaṁ sammādiṭṭhi duvidhā hoti lokiyā lokuttarāti. Tattha kammassakatāñāṇaṁ saccānulomikañāṇañca",
  "atk-s0201a1:890_1": "lokiyā sammādiṭṭhi, saṅkhepato vā sabbāpi sāsavā paññā. Ariyamaggaphalasampayuttā",
  "atk-s0201a1:890_2": "paññā lokuttarā sammādiṭṭhi. Puggalo pana tividho hoti puthujjano sekkho asekkho",
  "atk-s0201a1:890_3": "ca. Tattha puthujjano duvidho hoti bāhirako sāsaniko ca. Tattha bāhirako kammavādī",
  "atk-s0201a1:890_4": "kammassakatādiṭṭhiyā sammādiṭṭhi hoti, no saccānulomikāya attadiṭṭhiparāmāsakattā.",
  "atk-s0201a1:890_5": "Sāsaniko dvīhipi. Sekkho niyatāya sammādiṭṭhiyā sammādiṭṭhi. Asekkho asekkhāya. Idha",
  "atk-s0201a1:890_6": "pana niyatāya niyyānikāya lokuttarakusalasammādiṭṭhiyā samannāgato ‘‘sammādiṭṭhī’’ti",
  "atk-s0201a1:890_7": "adhippeto. Tenevāha ‘‘ujugatāssa diṭṭhi dhamme aveccappasādena samannāgato āgato",
  "atk-s0201a1:890_8": "imaṁ saddhamma’’nti, lokuttarakusalasammādiṭṭhiyeva hi antadvayamanupagamma ujubhāvena",
  "atk-s0201a1:890_9": "gatattā , kāyavaṅkādīni ca sabbavaṅkāni samucchinditvā gatattā ujugatā hoti, tāyeva",
  "atk-s0201a1:890_10": "ca diṭṭhiyā samannāgato navappakārepi lokuttaradhamme aveccappasādena acalappasādena",
  "atk-s0201a1:890_11": "samannāgato hoti, sabbadiṭṭhigahanāni ca vinibbeṭhento sabbakilese pajahanto jātisaṁsārā",
  "atk-s0201a1:890_12": "nikkhamanto paṭipattiṁ pariniṭṭhapento ariyena maggena āgato imaṁ sambuddhappaveditaṁ",
  "atk-s0201a1:890_13": "amatogadhaṁ nibbānasaṅkhātaṁ saddhammanti vuccati.",
  "atk-s0201a1:891_0": "Yato khoti kālaparicchedavacanametaṁ, yasmiṁ kāleti vuttaṁ hoti. Akusalañca pajānātīti",
  "atk-s0201a1:891_1": "dasākusalakammapathasaṅkhātaṁ akusalañca pajānāti, nirodhārammaṇāya pajānanāya kiccavasena",
  "atk-s0201a1:891_2": "‘‘idaṁ dukkha’’nti paṭivijjhanto akusalaṁ pajānāti. Akusalamūlañca pajānātīti tassa",
  "atk-s0201a1:891_3": "mūlapaccayabhūtaṁ akusalamūlañca pajānāti, teneva pakārena ‘‘ayaṁ dukkhasamudayo’’ti",
  "atk-s0201a1:891_4": "paṭivijjhanto. Esa nayo kusalañca kusalamūlañcāti etthāpi. Yathā cettha, evaṁ ito",
  "atk-s0201a1:891_5": "paresu sabbavāresu kiccavaseneva vatthupajānanā veditabbā. Ettāvatāpīti ettakena",
  "atk-s0201a1:891_6": "iminā akusalādippajānanenāpi. Sammādiṭṭhi hotīti vuttappakārāya lokuttarasammādiṭṭhiyā",
  "atk-s0201a1:891_7": "samannāgato hoti. Ujugatāssa…pe… imaṁ saddhammanti ettāvatā saṁkhittadesanā niṭṭhitā",
  "atk-s0201a1:891_8": "hoti. Desanāyeva cesā saṁkhittā, tesaṁ pana bhikkhūnaṁ vitthāravaseneva sammāmanasikārappaṭivedho veditabbo.",
  "atk-s0201a1:892_0": "Dutiyavāre pana desanāpi vitthārena manasikārappaṭivedhopi vitthāreneva vuttoti veditabbo.",
  "atk-s0201a1:892_1": "Tattha ‘‘saṁkhittadesanāya dve heṭṭhimamaggā, vitthāradesanāya dve uparimamaggā kathitā’’ti",
  "atk-s0201a1:892_2": "bhikkhū āhaṁsu vitthāradesanāvasāne ‘‘sabbaso rāgānusayaṁ pahāyā’’tiādivacanaṁ sampassamānā.",
  "atk-s0201a1:892_3": "Thero panāha ‘‘saṁkhittadesanāyapi cattāro maggā rāsito kathitā, vitthāradesanāyapī’’ti.",
  "atk-s0201a1:892_4": "Yā cāyaṁ idha saṁkhittavitthāradesanāsu vicāraṇā āvikatā, sā sabbavāresu idha vuttanayeneva",
  "atk-s0201a1:892_5": "veditabbā. Apubbānuttānapadavaṇṇanāmattameva hi ito paraṁ karissāma.",
  "atk-s0201a1:893": "Akusalakammapathavaṇṇanā",
  "atk-s0201a1:894_0": "Tattha paṭhamavārassa tāva vitthāradesanāya ‘‘pāṇātipāto kho, āvuso, akusala’’ntiādīsu",
  "atk-s0201a1:894_1": "akosallappavattiyā akusalaṁ veditabbaṁ, parato vattabbakusalappaṭipakkhato vā. Taṁ",
  "atk-s0201a1:894_2": "lakkhaṇato sāvajjadukkhavipākaṁ saṁkiliṭṭhaṁ vā. Ayaṁ tāvettha sādhāraṇapadavaṇṇanā.",
  "atk-s0201a1:895_0": "Asādhāraṇesu pana pāṇassa atipāto pāṇātipāto, pāṇavadho pāṇaghātoti vuttaṁ hoti.",
  "atk-s0201a1:895_1": "Pāṇoti cettha vohārato satto, paramatthato jīvitindriyaṁ. Tasmiṁ pana pāṇe pāṇasaññino",
  "atk-s0201a1:895_2": "jīvitindriyupacchedakaupakkamasamuṭṭhāpikā kāyavacīdvārānaṁ aññataradvārappavattā",
  "atk-s0201a1:895_3": "vadhakacetanā pāṇātipāto. So guṇavirahitesu tiracchānagatādīsu pāṇesu khuddake pāṇe",
  "atk-s0201a1:895_4": "appasāvajjo, mahāsarīre mahāsāvajjo. Kasmā? Payogamahantatāya. Payogasamattepi vatthumahantatāya.",
  "atk-s0201a1:895_5": "Guṇavantesu manussādīsu appaguṇe pāṇe appasāvajjo, mahāguṇe mahāsāvajjo. Sarīraguṇānaṁ",
  "atk-s0201a1:895_6": "pana samabhāve sati kilesānaṁ upakkamānañca mudutāya appasāvajjo, tibbatāya mahāsāvajjoti",
  "atk-s0201a1:895_7": "veditabbo. Tassa pañca sambhārā honti pāṇo, pāṇasaññitā, vadhakacittaṁ, upakkamo,",
  "atk-s0201a1:895_8": "tena maraṇanti. Cha payogā sāhatthiko, āṇattiko, nissaggiyo, thāvaro, vijjāmayo,",
  "atk-s0201a1:895_9": "iddhimayoti. Imasmiṁ panettha vitthārīyamāne atipapañco hoti, tasmā naṁ na vitthārayāma,",
  "atk-s0201a1:895_10": "aññañca evarūpaṁ. Atthikehi pana samantapāsādikaṁ vinayaṭṭhakathaṁ (pārā. aṭṭha.",
  "atk-s0201a1:895_11": "2.172) oloketvā gahetabbo.",
  "atk-s0201a1:896_0": "Adinnassa ādānaṁ adinnādānaṁ, parassa haraṇaṁ theyyaṁ, corikāti vuttaṁ hoti. Tattha",
  "atk-s0201a1:896_1": "adinnanti parapariggahitaṁ, yattha paro yathākāmakāritaṁ āpajjanto adaṇḍāraho anupavajjo",
  "atk-s0201a1:896_2": "ca hoti. Tasmiṁ pana parapariggahite parapariggahitasaññino tadādāyakaupakkamasamuṭṭhāpikā",
  "atk-s0201a1:896_3": "theyyacetanā adinnādānaṁ. Taṁ hīne parasantake appasāvajjaṁ , paṇīte mahāsāvajjaṁ.",
  "atk-s0201a1:896_4": "Kasmā? Vatthupaṇītatāya. Vatthusamatte sati guṇādhikānaṁ santake vatthusmiṁ mahāsāvajjaṁ.",
  "atk-s0201a1:896_5": "Taṁ taṁ guṇādhikaṁ upādāya tato tato hīnaguṇassa santake vatthusmiṁ appasāvajjaṁ.",
  "atk-s0201a1:896_6": "Tassa pañca sambhārā honti parapariggahitaṁ, parapariggahitasaññitā, theyyacittaṁ,",
  "atk-s0201a1:896_7": "upakkamo, tena haraṇanti. Cha payogā sāhatthikādayova. Te ca kho yathānurūpaṁ theyyāvahāro,",
  "atk-s0201a1:896_8": "pasayhāvahāro, paṭicchannāvahāro, parikappāvahāro, kusāvahāroti imesaṁ avahārānaṁ",
  "atk-s0201a1:896_9": "vasena pavattāti ayamettha saṅkhepo. Vitthāro pana samantapāsādikāyaṁ (pārā. aṭṭha. 1.92) vutto.",
  "atk-s0201a1:897_0": "Kāmesumicchācāroti ettha pana kāmesūti methunasamācāresu. Micchācāroti ekantanindito",
  "atk-s0201a1:897_1": "lāmakācāro. Lakkhaṇato pana asaddhammādhippāyena kāyadvārappavattā agamanīyaṭṭhānavītikkamacetanā kāmesumicchācāro.",
  "atk-s0201a1:898_0": "Tattha agamanīyaṭṭhānaṁ nāma purisānaṁ tāva māturakkhitā, piturakkhitā, mātāpiturakkhitā,",
  "atk-s0201a1:898_1": "bhāturakkhitā, bhaginirakkhitā, ñātirakkhitā, gottarakkhitā, dhammarakkhitā, sārakkhā,",
  "atk-s0201a1:898_2": "saparidaṇḍāti māturakkhitādayo dasa ; dhanakkītā, chandavāsinī, bhogavāsinī, paṭavāsinī,",
  "atk-s0201a1:898_3": "odapattakinī, obhaṭacumbaṭā, dāsī ca bhariyā ca, kammakārī ca bhariyā ca, dhajāhatā,",
  "atk-s0201a1:898_4": "muhuttikāti etā ca dhanakkītādayo dasāti vīsati itthiyo. Itthīsu pana dvinnaṁ sārakkhāsaparidaṇḍānaṁ,",
  "atk-s0201a1:898_5": "dasannañca dhanakkītādīnanti dvādasannaṁ itthīnaṁ aññe purisā, idaṁ agamanīyaṭṭhānaṁ",
  "atk-s0201a1:898_6": "nāma. So panesa micchācāro sīlādiguṇarahite agamanīyaṭṭhāne appasāvajjo, sīlādiguṇasampanne",
  "atk-s0201a1:898_7": "mahāsāvajjo. Tassa cattāro sambhārā agamanīyavatthu, tasmiṁ sevanacittaṁ, sevanapayogo,",
  "atk-s0201a1:898_8": "maggenamaggappaṭipattiadhivāsananti. Eko payogo sāhatthiko eva.",
  "atk-s0201a1:899_0": "Musāti visaṁvādanapurekkhārassa atthabhañjako vacīpayogo kāyapayogo vā. Visaṁvādanādhippāyena",
  "atk-s0201a1:899_1": "panassa paravisaṁvādanakakāyavacīpayogasamuṭṭhāpikā cetanā musāvādo. Aparo nayo musāti",
  "atk-s0201a1:899_2": "abhūtaṁ atacchaṁ vatthu. Vādoti tassa bhūtato tacchato viññāpanaṁ. Lakkhaṇato pana",
  "atk-s0201a1:899_3": "atathaṁ vatthuṁ tathato paraṁ viññāpetukāmassa tathāviññattisamuṭṭhāpikā cetanā musāvādo.",
  "atk-s0201a1:899_4": "So yamatthaṁ bhañjati, tassa appatāya appasāvajjo, mahantatāya mahāsāvajjo. Apica",
  "atk-s0201a1:899_5": "gahaṭṭhānaṁ attano santakaṁ adātukāmatāya natthītiādinayappavatto appasāvajjo, sakkhinā",
  "atk-s0201a1:899_6": "hutvā atthabhañjanatthaṁ vutto mahāsāvajjo. Pabbajitānaṁ appakampi telaṁ vā sappiṁ",
  "atk-s0201a1:899_7": "vā labhitvā hasādhippāyena ‘‘ajja gāme telaṁ nadīmaññe sandatī’’ti purāṇakathānayena",
  "atk-s0201a1:899_8": "pavatto appasāvajjo, adiṭṭhaṁyeva pana diṭṭhantiādinā nayena vadantānaṁ mahāsāvajjo.",
  "atk-s0201a1:899_9": "Tassa cattāro sambhārā honti atathaṁ vatthu, visaṁvādanacittaṁ, tajjo vāyāmo, parassa",
  "atk-s0201a1:899_10": "tadatthavijānananti. Eko payogo sāhatthikova. So kāyena vā kāyappaṭibaddhena vā vācāya",
  "atk-s0201a1:899_11": "vā visaṁvādakakiriyākaraṇe daṭṭhabbo. Tāya ce kiriyāya paro tamatthaṁ jānāti, ayaṁ",
  "atk-s0201a1:899_12": "kiriyāsamuṭṭhāpikacetanākkhaṇeyeva musāvādakammunā bajjhati.",
  "atk-s0201a1:900_0": "Pisuṇā vācātiādīsu yāya vācāya yassa taṁ vācaṁ bhāsati, tassa hadaye attano piyabhāvaṁ",
  "atk-s0201a1:900_1": "parassa ca suññabhāvaṁ karoti, sā pisuṇā vācā. Yāya pana attānampi parampi pharusampi",
  "atk-s0201a1:900_2": "karoti, sā vācā sayampi pharusā neva kaṇṇasukhā na hadayasukhā vā, ayaṁ pharusā vācā.",
  "atk-s0201a1:900_3": "Yena samphaṁ palapati niratthakaṁ, so samphappalāpo. Tesaṁ mūlabhūtā cetanāpi pisuṇāvācādināmameva",
  "atk-s0201a1:900_4": "labhati, sā eva ca idha adhippetāti. Tattha saṁkiliṭṭhacittassa paresaṁ vā bhedāya",
  "atk-s0201a1:900_5": "attano piyakamyatāya vā kāyavacīpayogasamuṭṭhāpikā cetanā pisuṇā vācā. Sā yassa bhedaṁ",
  "atk-s0201a1:900_6": "karoti, tassa appaguṇatāya appasāvajjā, mahāguṇatāya mahāsāvajjā. Tassā cattāro sambhārā",
  "atk-s0201a1:900_7": "bhinditabbo paro, ‘‘iti ime nānā bhavissanti vinā bhavissantī’’ti bhedapurekkhāratā",
  "atk-s0201a1:900_8": "vā, ‘‘ahaṁ piyo bhavissāmi vissāsiko’’ti piyakamyatā vā, tajjo vāyāmo, tassa tadatthavijānananti.",
  "atk-s0201a1:901_0": "Parassa mammacchedakakāyavacīpayogasamuṭṭhāpikā ekantapharusā cetanā pharusā vācā.",
  "atk-s0201a1:901_1": "Tassa āvibhāvatthamidaṁ vatthu – eko kira dārako mātuvacanaṁ anādiyitvā araññaṁ gacchati,",
  "atk-s0201a1:901_2": "taṁ mātā nivattetuṁ asakkontī ‘‘caṇḍā taṁ mahiṁsī anubandhatū’’ti akkosi. Athassa",
  "atk-s0201a1:901_3": "tattheva araññe mahiṁsī uṭṭhāsi. Dārako ‘‘yaṁ mama mātā mukhena kathesi taṁ mā hotu,",
  "atk-s0201a1:901_4": "yaṁ cittena cintesi taṁ hotū’’ti saccakiriyamakāsi. Mahiṁsī tattheva baddhā viya",
  "atk-s0201a1:901_5": "aṭṭhāsi. Evaṁ mammacchedakopi payogo cittasaṇhatāya pharusā vācā na hoti. Mātāpitaro",
  "atk-s0201a1:901_6": "hi kadāci puttake evampi vadanti ‘‘corā vo khaṇḍākhaṇḍikaṁ karontū’’ti, uppalapattampi",
  "atk-s0201a1:901_7": "ca nesaṁ upari patantaṁ na icchanti. Ācariyupajjhāyā ca kadāci nissitake evaṁ vadanti",
  "atk-s0201a1:901_8": "‘‘kiṁ ime ahirikā anottappino caranti niddhamatha ne’’ti. Atha kho nesaṁ āgamādhigamasampattiṁ",
  "atk-s0201a1:901_9": "icchanti. Yathā ca cittasaṇhatāya pharusā vācā na hoti, evaṁ vacanasaṇhatāya apharusā",
  "atk-s0201a1:901_10": "vācāpi na hoti. Na hi mārāpetukāmassa ‘‘imaṁ sukhaṁ sayāpethā’’ti vacanaṁ apharusā",
  "atk-s0201a1:901_11": "vācā hoti. Cittapharusatāya panesā pharusā vācāva. Sā yaṁ sandhāya pavattitā, tassa",
  "atk-s0201a1:901_12": "appaguṇatāya appasāvajjā, mahāguṇatāya mahāsāvajjā. Tassā tayo sambhārā akkositabbo",
  "atk-s0201a1:901_13": "paro, kupitacittaṁ, akkosanāti.",
  "atk-s0201a1:902_0": "Anatthaviññāpakakāyavacīpayogasamuṭṭhāpikā akusalacetanā samphappalāpo. So āsevanamandatāya",
  "atk-s0201a1:902_1": "appasāvajjo, āsevanamahantatāya mahāsāvajjo. Tassa dve sambhārā bhāratayuddhasītāharaṇādiniratthakakathāpurekkhāratā,",
  "atk-s0201a1:902_2": "tathārūpīkathākathananti.",
  "atk-s0201a1:903_0": "Abhijjhāyatīti abhijjhā, parabhaṇḍābhimukhī hutvā tanninnatāya pavattatīti attho.",
  "atk-s0201a1:903_1": "Sā ‘‘aho vata idaṁ mamassā’’ti evaṁ parabhaṇḍābhijjhāyanalakkhaṇā. Adinnādānaṁ viya",
  "atk-s0201a1:903_2": "appasāvajjā ca mahāsāvajjā ca. Tassā dve sambhārā parabhaṇḍaṁ, attano pariṇāmanañca.",
  "atk-s0201a1:903_3": "Parabhaṇḍavatthuke hi lobhe uppannepi na tāva kammapathabhedo hoti, yāva ‘‘aho vatīdaṁ",
  "atk-s0201a1:903_4": "mamassā’’ti attano na pariṇāmeti.",
  "atk-s0201a1:904_0": "Hitasukhaṁ byāpādayatīti byāpādo. So paravināsāya manopadosalakkhaṇo , pharusā vācā",
  "atk-s0201a1:904_1": "viya appasāvajjo mahāsāvajjo ca. Tassa dve sambhārā parasatto ca, tassa ca vināsacintā.",
  "atk-s0201a1:904_2": "Parasattavatthuke hi kodhe uppannepi na tāva kammapathabhedo hoti, yāva ‘‘aho vatāyaṁ",
  "atk-s0201a1:904_3": "ucchijjeyya vinasseyyā’’ti tassa vināsaṁ na cinteti.",
  "atk-s0201a1:905_0": "Yathābhuccagahaṇābhāvena micchā passatīti micchādiṭṭhi. Sā ‘‘natthi dinna’’ntiādinā",
  "atk-s0201a1:905_1": "nayena viparītadassanalakkhaṇā. Samphappalāpo viya appasāvajjā mahāsāvajjā ca. Apica",
  "atk-s0201a1:905_2": "aniyatā appasāvajjā, niyatā mahāsāvajjā. Tassā dve sambhārā vatthuno ca gahitākāraviparītatā,",
  "atk-s0201a1:905_3": "yathā ca taṁ gaṇhāti, tathābhāvena tassupaṭṭhānanti.",
  "atk-s0201a1:906": "Imesaṁ pana dasannaṁ akusalakammapathānaṁ dhammato koṭṭhāsato ārammaṇato vedanāto mūlatoti pañcahākārehi vinicchayo veditabbo.",
  "atk-s0201a1:907": "Tattha dhammatoti etesu hi paṭipāṭiyā satta, cetanādhammāva honti, abhijjhādayo tayo cetanāsampayuttā.",
  "atk-s0201a1:908_0": "Koṭṭhāsatoti paṭipāṭiyā satta, micchādiṭṭhi cāti ime aṭṭha kammapathā eva honti,",
  "atk-s0201a1:908_1": "no mūlāni. Abhijjhābyāpādā kammapathā ceva mūlāni ca. Abhijjhā hi mūlaṁ patvā lobho",
  "atk-s0201a1:908_2": "akusalamūlaṁ hoti. Byāpādo doso akusalamūlaṁ.",
  "atk-s0201a1:909_0": "Ārammaṇatoti pāṇātipāto jīvitindriyārammaṇato saṅkhārārammaṇo hoti. Adinnādānaṁ sattārammaṇaṁ",
  "atk-s0201a1:909_1": "vā saṅkhārārammaṇaṁ vā. Micchācāro phoṭṭhabbavasena saṅkhārārammaṇo. Sattārammaṇotipi",
  "atk-s0201a1:909_2": "eke. Musāvādo sattārammaṇo vā saṅkhārārammaṇo vā. Tathā pisuṇā vācā. Pharusā vācā",
  "atk-s0201a1:909_3": "sattārammaṇāva. Samphappalāpo diṭṭhasutamutaviññātavasena sattārammaṇo vā saṅkhārārammaṇo",
  "atk-s0201a1:909_4": "vā, tathā abhijjhā. Byāpādo sattārammaṇova. Micchādiṭṭhi tebhūmakadhammavasena saṅkhārārammaṇā.",
  "atk-s0201a1:910_0": "Vedanātoti pāṇātipāto dukkhavedano hoti. Kiñcāpi hi rājāno coraṁ disvā hasamānāpi",
  "atk-s0201a1:910_1": "‘‘gacchatha naṁ ghātethā’’ti vadanti, sanniṭṭhāpakacetanā pana nesaṁ dukkhasampayuttāva",
  "atk-s0201a1:910_2": "hoti. Adinnādānaṁ tivedanaṁ. Micchācāro sukhamajjhattavasena dvivedano, sanniṭṭhāpakacitte",
  "atk-s0201a1:910_3": "pana majjhattavedano na hoti. Musāvādo tivedano, tathā pisuṇā vācā. Pharusā vācā",
  "atk-s0201a1:910_4": "dukkhavedanāva. Samphappalāpo tivedano . Abhijjhā sukhamajjhattavasena dvivedanā,",
  "atk-s0201a1:910_5": "tathā micchādiṭṭhi. Byāpādo dukkhavedano.",
  "atk-s0201a1:911_0": "Mūlatoti pāṇātipāto dosamohavasena dvimūlako hoti. Adinnādānaṁ dosamohavasena vā",
  "atk-s0201a1:911_1": "lobhamohavasena vā. Micchācāro lobhamohavasena. Musāvādo dosamohavasena vā lobhamohavasena",
  "atk-s0201a1:911_2": "vā, tathā pisuṇā vācā samphappalāpo ca. Pharusā vācā dosamohavasena. Abhijjhā mohavasena",
  "atk-s0201a1:911_3": "ekamūlā, tathā byāpādo. Micchādiṭṭhi lobhamohavasena dvimūlāti.",
  "atk-s0201a1:912_0": "Lobho akusalamūlantiādīsu lubbhatīti lobho. Dussatīti doso. Muyhatīti moho. Tesu",
  "atk-s0201a1:912_1": "lobho sayañca akusalo sāvajjadukkhavipākaṭṭhena, imesañca pāṇātipātādīnaṁ akusalānaṁ",
  "atk-s0201a1:912_2": "kesañci sampayuttappabhāvakaṭṭhena kesañci upanissayapaccayaṭṭhena mūlanti akusalamūlaṁ.",
  "atk-s0201a1:912_3": "Vuttampi cetaṁ ‘‘ratto kho āvuso rāgena abhibhūto pariyādinnacitto pāṇampi hanatī’’tiādi.",
  "atk-s0201a1:912_4": "Dosamohānaṁ akusalamūlabhāvepi eseva nayo.",
  "atk-s0201a1:913": "Akusalakammapathavaṇṇanā niṭṭhitā.",
  "atk-s0201a1:914": "Kusalakammapathavaṇṇanā",
  "atk-s0201a1:915_0": "Pāṇātipātā veramaṇī kusalantiādīsu pāṇātipātādayo vuttatthā eva. Veraṁ maṇatīti veramaṇī,",
  "atk-s0201a1:915_1": "veraṁ pajahatīti attho. Viramati vā etāya karaṇabhūtāya, vikārassa vekāraṁ katvāpi",
  "atk-s0201a1:915_2": "veramaṇī. Ayaṁ tāvettha byañjanato vaṇṇanā. Atthato pana veramaṇīti kusalacittasampayuttā",
  "atk-s0201a1:915_3": "virati. Yā ‘‘pāṇātipātā viramantassa, yā tasmiṁ samaye pāṇātipātā ārati viratī’’ti",
  "atk-s0201a1:915_4": "evaṁ vuttā kusalacittasampayuttā virati, sā bhedato tividho hoti sampattavirati samādānavirati",
  "atk-s0201a1:915_5": "samucchedaviratīti. Tattha asamādinnasikkhāpadānaṁ attano jātivayabāhusaccādīni paccavekkhitvā",
  "atk-s0201a1:915_6": "‘‘ayuttaṁ amhākaṁ evarūpaṁ kātu’’nti sampattavatthuṁ avītikkamantānaṁ uppajjamānā",
  "atk-s0201a1:915_7": "virati sampattaviratīti veditabbā sīhaḷadīpe cakkanaupāsakassa viya.",
  "atk-s0201a1:916_0": "Tassa kira daharakāleyeva mātuyā rogo uppajji. Vejjena ca ‘‘allasasamaṁsaṁ laddhuṁ",
  "atk-s0201a1:916_1": "vaṭṭatī’’ti vuttaṁ. Tato cakkanassa bhātā ‘‘gaccha tāta khettaṁ āhiṇḍāhī’’ti cakkanaṁ",
  "atk-s0201a1:916_2": "pesesi. So tattha gato. Tasmiñca samaye eko saso taruṇasassaṁ khādituṁ āgato hoti,",
  "atk-s0201a1:916_3": "so taṁ disvā vegena dhāvento valliyā baddho ‘‘kiri kirī’’ti saddamakāsi. Cakkano",
  "atk-s0201a1:916_4": "tena saddena gantvā taṁ gahetvā cintesi ‘‘mātu bhesajjaṁ karomī’’ti. Puna cintesi",
  "atk-s0201a1:916_5": "‘‘na metaṁ patirūpaṁ, yvāhaṁ mātu jīvitakāraṇā paraṁ jīvitā voropeyya’’nti. Atha",
  "atk-s0201a1:916_6": "naṁ ‘‘gaccha araññe sasehi saddhiṁ tiṇodakaṁ paribhuñjā’’ti muñci. Bhātarā ca ‘‘kiṁ",
  "atk-s0201a1:916_7": "tāta saso laddho’’ti pucchito taṁ pavattiṁ ācikkhi. Tato naṁ bhātā paribhāsi. So",
  "atk-s0201a1:916_8": "mātusantikaṁ gantvā ‘‘yatohaṁ jāto, nābhijānāmi sañcicca pāṇaṁ jīvitā voropetā’’ti",
  "atk-s0201a1:916_9": "saccaṁ vatvā adhiṭṭhāsi. Tāvadevassa mātā arogā ahosi.",
  "atk-s0201a1:917_0": "Samādinnasikkhāpadānaṁ pana sikkhāpadasamādāne ca tatuttari ca attano jīvitampi pariccajitvā",
  "atk-s0201a1:917_1": "vatthuṁ avītikkamantānaṁ uppajjamānā virati samādānaviratīti veditabbā uttaravaḍḍhamānapabbatavāsīupāsakassa viya.",
  "atk-s0201a1:918_0": "So kira ambariyavihāravāsīpiṅgalabuddharakkhitattherassa santike sikkhāpadāni gahetvā",
  "atk-s0201a1:918_1": "khettaṁ kassati. Athassa goṇo naṭṭho, so taṁ gavesanto uttaravaḍḍhamānapabbataṁ āruhi,",
  "atk-s0201a1:918_2": "tatra naṁ mahāsappo aggahesi. So cintesi ‘‘imāyassa tikhiṇavāsiyā sīsaṁ chindāmī’’ti.",
  "atk-s0201a1:918_3": "Puna cintesi ‘‘na metaṁ patirūpaṁ, yvāhaṁ bhāvanīyassa garuno santike sikkhāpadaṁ",
  "atk-s0201a1:918_4": "gahetvā bhindeyya’’nti. Evaṁ yāvatatiyaṁ cintetvā ‘‘jīvitaṁ pariccajāmi, na sikkhāpada’’nti",
  "atk-s0201a1:918_5": "aṁse ṭhapitaṁ tikhiṇadaṇḍavāsiṁ araññe chaḍḍesi. Tāvadeva naṁ mahāvāḷo muñcitvā agamāsīti.",
  "atk-s0201a1:919_0": "Ariyamaggasampayuttā pana virati samucchedaviratīti veditabbā. Yassā uppattito pabhuti",
  "atk-s0201a1:919_1": "‘‘pāṇaṁ ghātessāmī’’ti ariyapuggalānaṁ cittampi na uppajjatīti. Sā panāyaṁ virati",
  "atk-s0201a1:919_2": "kosallappavattiyā kusalanti vuttā. Kucchitasayanato vā kusanti laddhavohāraṁ dussīlyaṁ",
  "atk-s0201a1:919_3": "lunātītipi kusalaṁ. Katamañcāvuso kusalanti imassa pana pañhassa ananurūpattā kusalāti na vuttā.",
  "atk-s0201a1:920": "Yathā ca akusalānaṁ, evaṁ imesampi kusalakammapathānaṁ dhammato koṭṭhāsato ārammaṇato vedanāto mūlatoti pañcahākārehi vinicchayo veditabbo.",
  "atk-s0201a1:921": "Tattha dhammatoti etesu hi paṭipāṭiyā satta cetanāpi vaṭṭanti, viratiyopi. Ante tayo cetanāsampayuttāva.",
  "atk-s0201a1:922_0": "Koṭṭhāsatoti paṭipāṭiyā satta kammapathā eva, no mūlāni. Ante tayo kammapathā ceva",
  "atk-s0201a1:922_1": "mūlāni ca. Anabhijjhā hi mūlaṁ patvā alobho kusalamūlaṁ hoti. Abyāpādo adoso kusalamūlaṁ.",
  "atk-s0201a1:922_2": "Sammādiṭṭhi amoho kusalamūlaṁ.",
  "atk-s0201a1:923_0": "Ārammaṇatoti pāṇātipātādīnaṁ ārammaṇāneva etesaṁ ārammaṇāni, vītikkamitabbatoyeva",
  "atk-s0201a1:923_1": "hi veramaṇī nāma hoti. Yathā pana nibbānārammaṇo ariyamaggo kilese pajahati, evaṁ",
  "atk-s0201a1:923_2": "jīvitindriyādiārammaṇāpete kammapathā pāṇātipātādīni dussīlyāni pajahantīti veditabbā.",
  "atk-s0201a1:924": "Vedanātoti sabbe sukhavedanā vā honti, majjhattavedanā vā. Kusalaṁ patvā hi dukkhavedanā nāma natthi.",
  "atk-s0201a1:925_0": "Mūlatoti paṭipāṭiyā satta kammapathā ñāṇasampayuttacittena viramantassa alobhaadosaamohavasena",
  "atk-s0201a1:925_1": "timūlā honti. Ñāṇavippayuttacittena viramantassa dvimūlā. Anabhijjhā ñāṇasampayuttacittena",
  "atk-s0201a1:925_2": "viramantassa dvimūlā. Ñāṇavippayuttacittena ekamūlā. Alobho pana attanāva attano",
  "atk-s0201a1:925_3": "mūlaṁ na hoti, abyāpādepi eseva nayo. Sammādiṭṭhi alobhādosavasena dvimūlāvāti.",
  "atk-s0201a1:926_0": "Alobho kusalamūlantiādīsu na lobhoti alobho, lobhapaṭipakkhassa dhammassetaṁ adhivacanaṁ.",
  "atk-s0201a1:926_1": "Adosāmohesupi eseva nayo. Tesu alobho sayañca kusalaṁ, imesañca pāṇātipātā veramaṇīādīnaṁ",
  "atk-s0201a1:926_2": "kusalānaṁ kesañci sampayuttappabhāvakaṭṭhena kesañci upanissayapaccayaṭṭhena mūlanti",
  "atk-s0201a1:926_3": "kusalamūlaṁ. Adosāmohānampi kusalamūlabhāve eseva nayo.",
  "atk-s0201a1:927_0": "Idāni sabbampi taṁ saṅkhepena ca vitthārena ca desitamatthaṁ nigamento yato kho āvusotiādiappanāvāramāha.",
  "atk-s0201a1:927_1": "Tattha evaṁ akusalaṁ pajānātīti evaṁ yathāniddiṭṭhadasākusalakammapathavasena akusalaṁ",
  "atk-s0201a1:927_2": "pajānāti. Evaṁ akusalamūlantiādīsupi eseva nayo. Ettāvatā ekena nayena catusaccakammaṭṭhānikassa",
  "atk-s0201a1:927_3": "yāva arahattā niyyānaṁ kathitaṁ hoti. Kathaṁ? Ettha hi ṭhapetvā abhijjhaṁ dasa akusalakammapathā",
  "atk-s0201a1:927_4": "ca kusalakammapathā ca dukkhasaccaṁ. Abhijjhā ca lobho akusalamūlañcāti ime dve dhammā",
  "atk-s0201a1:927_5": "nippariyāyena samudayasaccaṁ. Pariyāyena pana sabbepi kammapathā dukkhasaccaṁ. Sabbāni",
  "atk-s0201a1:927_6": "kusalākusalamūlāni samudayasaccaṁ. Ubhinnaṁ appavatti nirodhasaccaṁ . Dukkhaṁ parijānanto",
  "atk-s0201a1:927_7": "samudayaṁ pajahamāno nirodhaṁ pajānanto ariyamaggo maggasaccanti iti dve saccāni",
  "atk-s0201a1:927_8": "sarūpena vuttāni, dve āvattahāravasena veditabbāni.",
  "atk-s0201a1:928_0": "So sabbaso rāgānusayaṁ pahāyāti so evaṁ akusalādīni pajānanto sabbākārena rāgānusayaṁ",
  "atk-s0201a1:928_1": "pajahitvā. Paṭighānusayaṁ paṭivinodetvāti paṭighānusayañca sabbākāreneva nīharitvāti",
  "atk-s0201a1:928_2": "vuttaṁ hoti. Ettāvatā anāgāmimaggo kathito. Asmīti diṭṭhimānānusayaṁ samūhanitvāti",
  "atk-s0201a1:928_3": "pañcasu khandhesu kañci dhammaṁ anavakārīkaritvā ‘‘asmī’’ti iminā samūhaggahaṇākārena",
  "atk-s0201a1:928_4": "pavattaṁ diṭṭhimānānusayaṁ samugghāṭetvā.",
  "atk-s0201a1:929_0": "Tattha diṭṭhimānānusayanti diṭṭhisadisaṁ mānānusayanti vuttaṁ hoti. Ayañhi mānānusayo",
  "atk-s0201a1:929_1": "asmīti pavattattā diṭṭhisadiso hoti, tasmā evaṁ vutto . Imañca asmimānaṁ vitthārato",
  "atk-s0201a1:929_2": "viññātukāmena khandhiyavagge khemakasuttaṁ (saṁ. ni. 3.89) oloketabbanti.",
  "atk-s0201a1:930_0": "Avijjaṁ pahāyāti vaṭṭamūlaṁ avijjaṁ pajahitvā. Vijjaṁ uppādetvāti tassā avijjāya",
  "atk-s0201a1:930_1": "samugghāṭikaṁ arahattamaggavijjaṁ uppādetvā. Ettāvatā arahattamaggo kathito. Diṭṭheva",
  "atk-s0201a1:930_2": "dhamme dukkhassantakaro hotīti asmiṁyeva attabhāve vaṭṭadukkhassa paricchedakaro",
  "atk-s0201a1:930_3": "hoti. Ettāvatāpi kho, āvusoti desanaṁ niyyāteti, imāya kammapathadesanāya vuttamanasikārappaṭivedhavasenapīti",
  "atk-s0201a1:930_4": "vuttaṁ hoti. Sesaṁ vuttanayameva. Evaṁ anāgāmimaggaarahattamaggehi desanaṁ niṭṭhapesīti.",
  "atk-s0201a1:931": "Kusalakammapathavaṇṇanā niṭṭhitā.",
  "atk-s0201a1:932": "Āhāravāravaṇṇanā",
  "atk-s0201a1:933_0": "90.Sādhāvusoti kho…pe… āgato imaṁ saddhammanti evaṁ āyasmato sāriputtassa kusalākusalamukhena",
  "atk-s0201a1:933_1": "catusaccadesanaṁ sutvā taṁ āyasmato sāriputtassa bhāsitaṁ ‘‘sādhāvuso’’ti iminā vacanena",
  "atk-s0201a1:933_2": "te bhikkhū abhinanditvā imasseva vacanassa samuṭṭhāpakena cittena anumoditvā vacasā",
  "atk-s0201a1:933_3": "sampaṭicchitvā cetasā sampiyāyitvāti vuttaṁ hoti. Idāni yasmā thero nānappakārena",
  "atk-s0201a1:933_4": "catusaccadesanaṁ desetuṁ paṭibalo, yathāha ‘‘sāriputto, bhikkhave, pahoti cattāri",
  "atk-s0201a1:933_5": "ariyasaccāni vitthārena ācikkhituṁ desetu’’nti yasmā vā uttarimpi desetukāmova hutvā",
  "atk-s0201a1:933_6": "‘‘ettāvatāpi kho’’ti avaca, tasmā aparenapi nayena saccadesanaṁ sotukāmā te bhikkhū",
  "atk-s0201a1:933_7": "āyasmantaṁ sāriputtaṁ uttariṁ pañhaṁ apucchiṁsu. Tena sayameva pucchitvā vissajjitapañhato",
  "atk-s0201a1:933_8": "uttariṁ siyā kho panāvuso, aññopi pariyāyo bhaveyya aññampi kāraṇanti iminā nayena",
  "atk-s0201a1:933_9": "aññaṁ atirekaṁ pañhaṁ pucchiṁsu, purimapañhassa vā uparibhāge pucchiṁsūti vuttaṁ",
  "atk-s0201a1:933_10": "hoti. Atha nesaṁ byākaramāno thero siyā, āvusotiādimāha. Tatthāyaṁ anuttānapadavaṇṇanā,",
  "atk-s0201a1:933_11": "āhāranti paccayaṁ. Paccayo hi āharati attano phalaṁ, tasmā ‘‘āhāro’’ti vuccati.",
  "atk-s0201a1:934_0": "Bhūtānaṁvā sattānantiādīsu bhūtāti sañjātā, nibbattā. Sambhavesīnanti ye sambhavaṁ",
  "atk-s0201a1:934_1": "jātiṁ nibbattiṁ esanti gavesanti. Tattha catūsu yonīsu aṇḍajajalābujā sattā yāva",
  "atk-s0201a1:934_2": "aṇḍakosaṁ vatthikosañca na bhindanti, tāva sambhavesino nāma. Aṇḍakosaṁ vatthikosañca",
  "atk-s0201a1:934_3": "bhinditvā bahi nikkhantā bhūtā nāma. Saṁsedajā opapātikā ca paṭhamacittakkhaṇe sambhavesino",
  "atk-s0201a1:934_4": "nāma. Dutiyacittakkhaṇato pabhuti bhūtā nāma. Yena yena vā iriyāpathena jāyanti,",
  "atk-s0201a1:934_5": "yāva te tato aññaṁ na pāpuṇanti, tāva sambhavesino nāma. Tato paraṁ bhūtā nāma.",
  "atk-s0201a1:935_0": "Atha vā bhūtāti jātā abhinibbattā, ye bhūtāyeva na puna bhavissantīti saṅkhyaṁ gacchanti,",
  "atk-s0201a1:935_1": "tesaṁ khīṇāsavānametaṁ adhivacanaṁ. Sambhavamesantīti sambhavesino. Appahīnabhavasaṁyojanattā",
  "atk-s0201a1:935_2": "āyatimpi sambhavaṁ esantānaṁ sekkhaputhujjanānametaṁ adhivacanaṁ. Evaṁ sabbathāpi",
  "atk-s0201a1:935_3": "imehi dvīhi padehi sabbasatte pariyādiyati. Vāsaddo cettha sampiṇḍanattho, tasmā",
  "atk-s0201a1:935_4": "bhūtānañca sambhavesīnañcāti ayamattho veditabbo.",
  "atk-s0201a1:936_0": "Ṭhitiyāti ṭhitatthaṁ. Anuggahāyāti anuggahatthaṁ upakāratthaṁ. Vacanabhedo cesa,",
  "atk-s0201a1:936_1": "attho pana dvinnampi padānaṁ ekoyeva. Atha vā ṭhitiyāti tassa tassa sattassa uppannadhammānaṁ",
  "atk-s0201a1:936_2": "anuppabandhavasena avicchedāya. Anuggahāyāti anuppannānaṁ uppādāya. Ubhopi cetāni",
  "atk-s0201a1:936_3": "bhūtānaṁ ṭhitiyā ceva anuggahāya ca. Sambhavesīnaṁ vā ṭhitiyā ceva anuggahāya cāti",
  "atk-s0201a1:936_4": "evaṁ ubhayattha daṭṭhabbāni. Kabaḷīkāro āhāroti kabaḷaṁ katvā ajjhoharitabbato kabaḷīkāro",
  "atk-s0201a1:936_5": "āhāro, odanakummāsādivatthukāya ojāyetaṁ adhivacanaṁ. Oḷāriko vā sukhumo vāti vatthuoḷārikatāya",
  "atk-s0201a1:936_6": "oḷāriko, vatthusukhumatāya sukhumo. Sabhāvena pana sukhumarūpapariyāpannattā kabaḷīkāro",
  "atk-s0201a1:936_7": "āhāro sukhumova hoti. Sāpi cassa vatthuto oḷārikatā sukhumatā ca upādāyupādāya veditabbā.",
  "atk-s0201a1:937_0": "Kumbhīlānañhi āhāraṁ upādāya morānaṁ āhāro sukhumo. Kumbhīlā kira pāsāṇe gilanti.",
  "atk-s0201a1:937_1": "Te ca nesaṁ kucchippattāva vilīyanti. Morā sappavicchikādipāṇe khādanti. Morānaṁ",
  "atk-s0201a1:937_2": "pana āhāraṁ upādāya taracchānaṁ āhāro sukhumo. Te kira tivassachaḍḍitāni visāṇāni",
  "atk-s0201a1:937_3": "ceva aṭṭhīni ca khādanti. Tāni ca nesaṁ kheḷena temitamatteneva kandamūlaṁ viya mudukāni",
  "atk-s0201a1:937_4": "honti. Taracchānampi āhāraṁ upādāya hatthīnaṁ āhāro sukhumo. Tepi nānārukkhasākhāyo",
  "atk-s0201a1:937_5": "khādanti. Hatthīnaṁ āhārato gavayagokaṇṇamigādīnaṁ āhāro sukhumo. Te kira nissārāni",
  "atk-s0201a1:937_6": "nānārukkhapaṇṇādīni khādanti. Tesampi āhārato gunnaṁ āhāro sukhumo. Te allasukkhatiṇāni",
  "atk-s0201a1:937_7": "khādanti. Tesaṁ āhārato sasānaṁ āhāro sukhumo. Sasānaṁ āhārato sakuṇānaṁ āhāro sukhumo.",
  "atk-s0201a1:937_8": "Sakuṇānaṁ āhārato paccantavāsīnaṁ āhāro sukhumo. Paccantavāsīnaṁ āhārato gāmabhojakānaṁ",
  "atk-s0201a1:937_9": "āhāro sukhumo. Gāmabhojakānaṁ āhārato rājarājamahāmattānaṁ āhāro sukhumo. Tesampi",
  "atk-s0201a1:937_10": "āhārato cakkavattino āhāro sukhumo. Cakkavattino āhārato bhummadevānaṁ āhāro sukhumo.",
  "atk-s0201a1:937_11": "Bhummadevānaṁ āhārato cātumahārājikānaṁ āhāro sukhumo. Evaṁ yāva paranimmitavasavattīnaṁ",
  "atk-s0201a1:937_12": "āhāro vitthāretabbo, tesaṁ āhāro sukhumotveva niṭṭhaṁ patto.",
  "atk-s0201a1:938_0": "Ettha ca oḷārike vatthusmiṁ ojā parittā hoti dubbalā, sukhume balavatī. Tathā hi",
  "atk-s0201a1:938_1": "ekapattapūrampi yāguṁ pīvato muhutteneva jighacchito hoti, yaṁkañcideva khāditukāmo.",
  "atk-s0201a1:938_2": "Sappiṁ pana pasaṭamattaṁ pivitvā divasaṁ abhottukāmo hoti. Tattha vatthu parissamaṁ",
  "atk-s0201a1:938_3": "vinodeti, na pana sakkoti pāletuṁ. Ojā pāleti, na sakkoti parissamaṁ vinodetuṁ. Dve",
  "atk-s0201a1:938_4": "pana ekato hutvā parissamañceva vinodenti pālenti cāti.",
  "atk-s0201a1:939_0": "Phassodutiyoti cakkhusamphassādi chabbidhopi phasso. Etesu catūsu āhāresu dutiyo",
  "atk-s0201a1:939_1": "āhāroti veditabbo. Desanānayo eva cesa. Tasmā iminā nāma kāraṇena dutiyo vā tatiyo",
  "atk-s0201a1:939_2": "vāti idamettha na gavesitabbaṁ. Manosañcetanāti cetanā eva vuccati. Viññāṇanti yaṁkiñci cittaṁ.",
  "atk-s0201a1:940_0": "Etthāha, yadi paccayaṭṭho āhāraṭṭho, atha kasmā aññesupi sattānaṁ paccayesu vijjamānesu",
  "atk-s0201a1:940_1": "imeyeva cattāro vuttāti? Vuccate, ajjhattikasantatiyā visesapaccayattā. Visesapaccayo",
  "atk-s0201a1:940_2": "hi kabaḷīkārāhārabhakkhānaṁ sattānaṁ rūpakāyassa kabaḷīkāro āhāro. Nāmakāye vedanāya",
  "atk-s0201a1:940_3": "phasso, viññāṇassa manosañcetanā, nāmarūpassa viññāṇaṁ. Yathāha –",
  "atk-s0201a1:941": "‘‘Seyyathāpi, bhikkhave, ayaṁ kāyo āhāraṭṭhitiko, āhāraṁ paṭicca tiṭṭhati, anāhāro no tiṭṭhati. Tathā phassapaccayā vedanā, saṅkhārapaccayā viññāṇaṁ, viññāṇapaccayā nāmarūpa’’nti.",
  "atk-s0201a1:942": "Ko panettha āhāro, kiṁ āharatīti? Kabaḷīkārāhāro ojaṭṭhamakarūpāni āharati. Phassāhāro tisso vedanā, manosañcetanāhāro tayo bhave, viññāṇāhāro paṭisandhināmarūpanti.",
  "atk-s0201a1:943_0": "Kathaṁ? Kabaḷīkārāhāro tāva mukhe ṭhapitamattoyeva aṭṭha rūpāni samuṭṭhāpeti. Dantavicuṇṇitaṁ",
  "atk-s0201a1:943_1": "pana ajjhohariyamānaṁ ekekaṁ sitthaṁ aṭṭhaṭṭha rūpāni samuṭṭhāpetiyeva. Evaṁ ojaṭṭhamakarūpāni āharati.",
  "atk-s0201a1:944_0": "Phassāhāro pana sukhavedaniyo phasso uppajjamāno sukhavedanaṁ āharati, tathā dukkhavedaniyo",
  "atk-s0201a1:944_1": "dukkhaṁ, adukkhamasukhavedaniyo adukkhamasukhanti evaṁ sabbathāpi phassāhāro tisso vedanā āharati.",
  "atk-s0201a1:945": "Manosañcetanāhāro kāmabhavūpagaṁ kammaṁ kāmabhavaṁ āharati, rūpārūpabhavūpagāni taṁ taṁ bhavaṁ. Evaṁ sabbathāpi manosañcetanāhāro tayo bhave āharati.",
  "atk-s0201a1:946_0": "Viññāṇāhāro pana ye ca paṭisandhikkhaṇe taṁsampayuttakā tayo khandhā, yāni ca tisantativasena",
  "atk-s0201a1:946_1": "tiṁsarūpāni uppajjanti, sahajātādipaccayanayena tāni āharatīti vuccati. Evaṁ viññāṇāhāro",
  "atk-s0201a1:946_2": "paṭisandhināmarūpaṁ āharatīti.",
  "atk-s0201a1:947_0": "Ettha ca manosañcetanāhāro tayo bhave āharatīti sāsavā kusalākusalacetanāva vuttā.",
  "atk-s0201a1:947_1": "Viññāṇaṁ paṭisandhināmarūpaṁ āharatīti paṭisandhiviññāṇameva vuttaṁ . Avisesena pana",
  "atk-s0201a1:947_2": "taṁsampayuttataṁsamuṭṭhānadhammānaṁ āharaṇato pete āhārāti veditabbā.",
  "atk-s0201a1:948": "Etesu catūsu āhāresu kabaḷīkārāhāro upatthambhento āhārakiccaṁ sādheti. Phasso phusantoyeva, manosañcetanā āyūhamānāva. Viññāṇaṁ vijānantameva.",
  "atk-s0201a1:949_0": "Kathaṁ? Kabaḷīkārāhāro hi upatthambhentoyeva kāyaṭṭhapanena sattānaṁ ṭhitiyā hoti.",
  "atk-s0201a1:949_1": "Kammajanitopi hi ayaṁ kāyo kabaḷīkārāhārena upatthambhito dasapi vassāni vassasatampi",
  "atk-s0201a1:949_2": "yāva āyuparimāṇaṁ tiṭṭhati. Yathā kiṁ? Yathā mātuyā janitopi dārako dhātiyā thaññādīni",
  "atk-s0201a1:949_3": "pāyetvā posiyamānova ciraṁ tiṭṭhati, yathā cupatthambhena upatthambhitagehaṁ. Vuttampi cetaṁ –",
  "atk-s0201a1:950_0": "‘‘Yathā mahārāja gehe patante aññena dārunā upatthambhenti, aññena dārunā upatthambhitaṁ",
  "atk-s0201a1:950_1": "santaṁ evaṁ taṁ gehaṁ na patati, evameva kho mahārāja ayaṁ kāyo āhāraṭṭhitiko, āhāraṁ",
  "atk-s0201a1:950_2": "paṭicca tiṭṭhatī’’ti.",
  "atk-s0201a1:951_0": "Evaṁ kabaḷīkāro āhāro upatthambhento āhārakiccaṁ sādheti. Evaṁ sādhentopi ca kabaḷīkāro",
  "atk-s0201a1:951_1": "āhāro dvinnaṁ rūpasantatīnaṁ paccayo hoti āhārasamuṭṭhānassa ca upādinnassa ca. Kammajānaṁ",
  "atk-s0201a1:951_2": "anupālako hutvā paccayo hoti. Āhārasamuṭṭhānānaṁ janako hutvā paccayo hoti.",
  "atk-s0201a1:952_0": "Phasso pana sukhādivatthubhūtaṁ ārammaṇaṁ phusantoyeva sukhādivedanāpavattanena sattānaṁ",
  "atk-s0201a1:952_1": "ṭhitiyā hoti. Manosañcetanā kusalākusalakammavasena āyūhamānāyeva bhavamūlanipphādanato",
  "atk-s0201a1:952_2": "sattānaṁ ṭhitiyā hoti. Viññāṇaṁ vijānantameva nāmarūpappavattanena sattānaṁ ṭhitiyā hoti.",
  "atk-s0201a1:953_0": "Evaṁ upatthambhanādivasena āhārakiccaṁ sādhayamānesu panetesu cattāri bhayāni daṭṭhabbāni.",
  "atk-s0201a1:953_1": "Seyyathidaṁ, kabaḷīkārāhāre nikantiyeva bhayaṁ, phasse upagamanameva, manosañcetanāya",
  "atk-s0201a1:953_2": "āyūhanameva, viññāṇe abhinipātoyeva bhayanti. Kiṁ kāraṇā? Kabaḷīkārāhāre hi nikantiṁ",
  "atk-s0201a1:953_3": "katvā sītādīnaṁ purekkhatā sattā āhāratthāya muddāgaṇanādikammāni karontā anappakaṁ",
  "atk-s0201a1:953_4": "dukkhaṁ nigacchanti. Ekacce ca imasmiṁ sāsane pabbajitvāpi vejjakammādikāya anesanāya",
  "atk-s0201a1:953_5": "āhāraṁ pariyesantā diṭṭhepi dhamme gārayhā honti. Samparāyepi tassa saṅghāṭipi ādittā",
  "atk-s0201a1:953_6": "sampajjalitātiādinā lakkhaṇasaṁyutte vuttanayena samaṇapetā honti. Imināva tāva kāraṇena",
  "atk-s0201a1:953_7": "kabaḷīkārāhāre nikantiyeva bhayanti veditabbā.",
  "atk-s0201a1:954_0": "Phassaṁ upagacchantāpi phassassādino paresaṁ rakkhitagopitesu dārādīsu bhaṇḍesu aparajjhanti.",
  "atk-s0201a1:954_1": "Te saha bhaṇḍena bhaṇḍasāmikā gahetvā khaṇḍākhaṇḍikaṁ vā chinditvā saṅkārakūṭesu",
  "atk-s0201a1:954_2": "chaḍḍenti. Rañño vā niyyātenti. Tato ne rājā vividhā kammakāraṇā kārāpeti. Kāyassa",
  "atk-s0201a1:954_3": "ca bhedā duggati nesaṁ pāṭikaṅkhā hoti. Iti phassassādamūlakaṁ diṭṭhadhammikampi",
  "atk-s0201a1:954_4": "samparāyikampi bhayaṁ sabbamāgatameva hoti. Iminā kāraṇena phassāhāre upagamanameva",
  "atk-s0201a1:954_5": "bhayanti veditabbaṁ.",
  "atk-s0201a1:955": "Kusalākusalakammāyūhaneneva pana tammūlakaṁ tīsu bhavesu bhayaṁ sabbamāgataṁyeva hoti. Iminā kāraṇena manosañcetanāhāre āyūhanameva bhayanti veditabbaṁ.",
  "atk-s0201a1:956_0": "Paṭisandhiviññāṇañca yasmiṁ yasmiṁ ṭhāne abhinipatati, tasmiṁ tasmiṁ ṭhāne paṭisandhināmarūpaṁ",
  "atk-s0201a1:956_1": "gahetvāva nibbattati, tasmiñca nibbatte sabbabhayāni nibbattāniyeva honti, tammūlakattāti,",
  "atk-s0201a1:956_2": "iminā kāraṇena viññāṇāhāre abhinipātoyeva bhayanti veditabbo.",
  "atk-s0201a1:957_0": "Evaṁ sabhayesu pana imesu āhāresu sammāsambuddho kabaḷīkārāhāre nikantipariyādānatthaṁ",
  "atk-s0201a1:957_1": "‘‘seyyathāpi, bhikkhave, dve jāyampatikā’’tiādinā (saṁ. ni. 2.63) nayena puttamaṁsūpamaṁ",
  "atk-s0201a1:957_2": "desesi. Phassāhāre nikantipariyādānatthaṁ ‘‘seyyathāpi, bhikkhave, gāvī niccammā’’tiādinā",
  "atk-s0201a1:957_3": "nayena niccammagāvūpamaṁ desesi. Manosañcetanāhāre nikantipariyādānatthaṁ ‘‘seyyathāpi,",
  "atk-s0201a1:957_4": "bhikkhave, aṅgārakāsū’’tiādinā nayena aṅgārakāsūpamaṁ desesi. Viññāṇāhāre nikantipariyādānatthaṁ",
  "atk-s0201a1:957_5": "‘‘seyyathāpi, bhikkhave, coraṁ āgucāri’’ntiādinā nayena sattisatāhatūpamaṁ desesi.",
  "atk-s0201a1:958_0": "Tatrāyaṁ bhūtamatthaṁ katvā saṅkhepato atthayojanā, dve kira jāyampatikā puttaṁ gahetvā",
  "atk-s0201a1:958_1": "parittena pātheyyena yojanasatikaṁ kantāramaggaṁ paṭipajjiṁsu. Tesaṁ paññāsa yojanāni",
  "atk-s0201a1:958_2": "gantvā pātheyyaṁ niṭṭhāsi. Te khuppipāsāturā viraḷacchāyāyaṁ nisīdiṁsu. Tato puriso",
  "atk-s0201a1:958_3": "bhariyaṁ āha ‘‘bhadde ito samantā paññāsa yojanāni gāmo vā nigamo vā natthi, tasmā",
  "atk-s0201a1:958_4": "yaṁ taṁ purisena kātabbaṁ bahumpi kasigorakkhādikammaṁ, na dāni sakkā taṁ mayā kātuṁ,",
  "atk-s0201a1:958_5": "ehi maṁ māretvā upaḍḍhamaṁsaṁ khāditvā upaḍḍhaṁ pātheyyaṁ katvā puttena saddhiṁ kantāraṁ",
  "atk-s0201a1:958_6": "nittharāhī’’ti. Sāpi āha ‘‘sāmi mayā dāni yaṁ taṁ itthiyā kātabbaṁ bahumpi suttakantanādikammaṁ,",
  "atk-s0201a1:958_7": "taṁ kātuṁ na sakkā, ehi maṁ māretvā upaḍḍhamaṁsaṁ khāditvā upaḍḍhaṁ pātheyyaṁ katvā",
  "atk-s0201a1:958_8": "puttena saddhiṁ kantāraṁ nittharāhī’’ti. Tato so taṁ āha ‘‘bhadde mātugāmamaraṇena",
  "atk-s0201a1:958_9": "dvinnaṁ maraṇaṁ paññāyati. Na hi mando kumāro mātaraṁ vinā jīvituṁ sakkoti. Yadi",
  "atk-s0201a1:958_10": "pana mayaṁ jīvāma, puna dārakaṁ labheyyāma, handa dāni puttakaṁ māretvā maṁsaṁ gahetvā",
  "atk-s0201a1:958_11": "kantāraṁ nittharāmā’’ti.",
  "atk-s0201a1:959_0": "Tato mātā puttamāha ‘‘tāta pitu santikaṁ gacchāhī’’ti. So agamāsi. Athassa pitā ‘‘mayā",
  "atk-s0201a1:959_1": "puttakaṁ posessāmīti kasigorakkhādīhi anappakaṁ dukkhamanubhūtaṁ, na sakkomi puttaṁ",
  "atk-s0201a1:959_2": "māretuṁ, tvaṁyeva tava puttakaṁ mārehī’’ti vatvā ‘‘tāta mātusantikameva gacchāhī’’ti",
  "atk-s0201a1:959_3": "āha. So agamāsi. Athassa mātāpi ‘‘mayā puttaṁ patthentiyā govatakukkuravatadevatāyācanādīhipi",
  "atk-s0201a1:959_4": "tāva anappakaṁ dukkhaṁ anubhūtaṁ, ko pana vādo kucchinā pariharantiyā? Na sakkāhaṁ",
  "atk-s0201a1:959_5": "puttaṁ māretu’’nti vatvā ‘‘tāta pitusantikaṁyeva gacchāhī’’ti āha. Evaṁ so dvinnaṁ",
  "atk-s0201a1:959_6": "antarā gacchantoyeva mato. Te taṁ disvā paridevitvā pubbe vuttanayeneva maṁsāni gahetvā",
  "atk-s0201a1:959_7": "khādantā pakkamiṁsu. Tesaṁ so puttamaṁsāhāro navahi kāraṇehi paṭikulattā neva davāya",
  "atk-s0201a1:959_8": "hoti, na madāya na maṇḍanāya na vibhūsanāya, kevalaṁ kantāranittharaṇatthāyeva hoti.",
  "atk-s0201a1:960_0": "Katamehi navahi kāraṇehi paṭikūloti ce? Sajātimaṁsatāya ñātimaṁsatāya puttamaṁsatāya",
  "atk-s0201a1:960_1": "piyaputtamaṁsatāya taruṇamaṁsatāya āmakamaṁsatāya agorasamaṁsatāya aloṇatāya adhūpitatāyāti.",
  "atk-s0201a1:960_2": "Tasmā yo bhikkhu kabaḷīkārāhāraṁ evaṁ puttamaṁsasadisaṁ passati , so tattha nikantiṁ",
  "atk-s0201a1:960_3": "pariyādiyati. Ayaṁ tāva puttamaṁsūpamāyaṁ atthayojanā.",
  "atk-s0201a1:961_0": "Niccammagāvūpamāyaṁ pana yathā sā gāvī gīvato yāva khurā, tāva cammaṁ uddāletvā muttā",
  "atk-s0201a1:961_1": "yaṁ yadeva nissāya tiṭṭhati, tattha pāṇakehi khajjamānā dukkhassevādhikaraṇaṁ hoti,",
  "atk-s0201a1:961_2": "evaṁ phassopi yaṁ yadeva vatthuṁ ārammaṇaṁ vā nissāya tiṭṭhati, taṁtaṁvatthārammaṇasambhavassa",
  "atk-s0201a1:961_3": "vedayitadukkhassa adhikaraṇameva hoti. Tasmā yo bhikkhu phassāhāraṁ evaṁ niccammagāvisadisaṁ",
  "atk-s0201a1:961_4": "passati , so tattha nikantiṁ pariyādiyati, ayaṁ niccammagāvūpamāyaṁ atthayojanā.",
  "atk-s0201a1:962_0": "Aṅgārakāsūpamāyaṁ pana yathā sā aṅgārakāsu, evaṁ mahāpariḷāhaṭṭhena tayo bhavā. Yathā",
  "atk-s0201a1:962_1": "nānābāhāsu gahetvā tattha upakaḍḍhakā dve purisā, evaṁ bhavesu upakaḍḍhanaṭṭhena",
  "atk-s0201a1:962_2": "manosañcetanā. Tasmā yo bhikkhu manosañcetanāhāraṁ evaṁ aṅgārakāsūpakaḍḍhakapurisasadisaṁ",
  "atk-s0201a1:962_3": "passati, so tattha nikantiṁ pariyādiyati, ayaṁ aṅgārakāsūpamāyaṁ atthayojanā.",
  "atk-s0201a1:963_0": "Sattisatāhatūpamāyaṁ pana yena so puriso pubbaṇhasamaye sattisatena haññati, tamassa",
  "atk-s0201a1:963_1": "sarīre vaṇamukhasataṁ katvā antarā aṭṭhatvā vinivijjhitvā aparabhāgeyeva patati,",
  "atk-s0201a1:963_2": "evaṁ itarāni dve sattisatāni, evamassa patitokāse apatitvā apatitvā gatāhi sattīhi",
  "atk-s0201a1:963_3": "sabbasarīraṁ chiddāvachiddameva hoti, tassa ekavaṇamukhepi uppannassa dukkhassa pamāṇaṁ",
  "atk-s0201a1:963_4": "natthi, ko pana vādo tīsu vaṇamukhasatesu? Tattha sattinipātakālo viya paṭisandhiviññāṇanibbattakālo.",
  "atk-s0201a1:963_5": "Vaṇamukhajananaṁ viya khandhajananaṁ. Vaṇamukhesu dukkhavedanuppādo viya jātesu khandhesu",
  "atk-s0201a1:963_6": "vaṭṭamūlakanānāvidhadukkhuppādo. Aparo nayo, āgucārī puriso viya paṭisandhiviññāṇaṁ.",
  "atk-s0201a1:963_7": "Tassa sattighātehi uppannavaṇamukhāni viya viññāṇapaccayā nāmarūpaṁ. Vaṇamukhapaccayā",
  "atk-s0201a1:963_8": "tassa purisassa kakkhaḷadukkhuppādo viya nāmarūpapaccayā viññāṇassa dvattiṁsakammakāraṇaaṭṭhanavutirogādivasena",
  "atk-s0201a1:963_9": "nānappakārakadukkhuppādo daṭṭhabbo. Tasmā yo bhikkhu viññāṇāhāraṁ evaṁ sattisatāhatasadisaṁ",
  "atk-s0201a1:963_10": "passati. So tattha nikantiṁ pariyādiyati, ayaṁ sattisatāhatūpamāyaṁ atthayojanā.",
  "atk-s0201a1:964": "So evaṁ imesu āhāresu nikantiṁ pariyādiyanto cattāropi āhāre parijānāti, yesu pariññātesu sabbampi pariññātaṁ vatthu pariññātameva hoti. Vuttañhetaṁ bhagavatā –",
  "atk-s0201a1:965_0": "‘‘Kabaḷīkāre, bhikkhave, āhāre pariññāte pañcakāmaguṇiko rāgo pariññāto hoti. Pañcakāmaguṇike",
  "atk-s0201a1:965_1": "rāge pariññāte natthi taṁ saṁyojanaṁ, yena saṁyojanena saṁyutto ariyasāvako puna",
  "atk-s0201a1:965_2": "imaṁ lokaṁ āgaccheyya. Phasse, bhikkhave, āhāre pariññāte tisso vedanā pariññātā",
  "atk-s0201a1:965_3": "honti. Tīsu vedanāsu pariññātāsu ariyasāvakassa natthi kiñci uttarikaraṇīyanti vadāmi.",
  "atk-s0201a1:965_4": "Manosañcetanāya, bhikkhave, āhāre pariññāte tisso taṇhā pariññātā honti. Tīsu taṇhāsu",
  "atk-s0201a1:965_5": "pariññātāsu ariyasāvakassa natthi kiñci uttarikaraṇīyanti vadāmi. Viññāṇe, bhikkhave,",
  "atk-s0201a1:965_6": "āhāre pariññāte nāmarūpaṁ pariññātaṁ hoti. Nāmarūpe pariññāte ariyasāvakassa natthi",
  "atk-s0201a1:965_7": "kiñci uttarikaraṇīyanti vadāmī’’ti (saṁ. ni. 2.63).",
  "atk-s0201a1:966_0": "Taṇhāsamudayā āhārasamudayoti purimataṇhāsamudayā paṭisandhikānaṁ āhārānaṁ samudayo",
  "atk-s0201a1:966_1": "nibbatto hotīti attho. Kathaṁ? Paṭisandhikkhaṇe hi tisantativasena uppannasamatiṁsarūpabbhantare",
  "atk-s0201a1:966_2": "jātā ojā atthi. Ayaṁ taṇhāpaccayā nibbatto upādinnakakabaḷīkārāhāro. Paṭisandhicittasampayuttā",
  "atk-s0201a1:966_3": "pana phassacetanā sayañca cittaṁ viññāṇanti ime taṇhāpaccayā nibbattā upādinnakaphassamanosañcetanā",
  "atk-s0201a1:966_4": "viññāṇāhārāti. Evaṁ tāva purimataṇhāsamudayā paṭisandhikānaṁ āhārānaṁ samudayo veditabbo.",
  "atk-s0201a1:966_5": "Yasmā panidha upādinnakāpi anupādinnakāpi āhārā missetvā kathitā, tasmā anupādinnakānampi",
  "atk-s0201a1:966_6": "evaṁ taṇhāsamudayā āhārasamudayo veditabbo . Aṭṭhalobhasahagatacittasamuṭṭhitesu",
  "atk-s0201a1:966_7": "hi rūpesu ojā atthi, ayaṁ sahajātataṇhāpaccayā nibbatto anupādinnakakabaḷīkārāhāro.",
  "atk-s0201a1:966_8": "Lobhasahagatacittasampayuttā pana phassacetanā sayañca cittaṁ viññāṇanti ime taṇhāpaccayā",
  "atk-s0201a1:966_9": "nibbattā anupādinnakaphassamanosañcetanā viññāṇāhārāti.",
  "atk-s0201a1:967_0": "Taṇhānirodhāāhāranirodhoti imissā upādinnakānañca anupādinnakānañca āhārānaṁ paccayabhūtāya",
  "atk-s0201a1:967_1": "taṇhāya nirodhena āhāranirodho paññāyati. Sesaṁ vuttanayameva. Ayaṁ pana viseso,",
  "atk-s0201a1:967_2": "idha cattāripi saccāni sarūpeneva vuttāni. Yathā ca idha, evaṁ ito uttarimpi sabbavāresūti.",
  "atk-s0201a1:967_3": "Tasmā sabbattha asammuyhantena saccāni uddharitabbāni. Sabbavāresu ca ‘‘ettāvatāpi",
  "atk-s0201a1:967_4": "kho āvuso’’ti idaṁ desanāniyyātanaṁ tattha tattha desitadhammavasena yojetabbaṁ.",
  "atk-s0201a1:967_5": "Tassa idha tāva ayaṁ yojanā ettāvatāpīti imāya āhāradesanāya vuttamanasikārappaṭivedhavasenāpīti",
  "atk-s0201a1:967_6": "vuttaṁ hoti. Esa nayo sabbatthāpi.",
  "atk-s0201a1:968": "Āhāravāravaṇṇanā niṭṭhitā.",
  "atk-s0201a1:969": "Saccavāravaṇṇanā",
  "atk-s0201a1:970_0": "91. Idāni ‘‘sādhāvuso’’ti purimanayeneva therassa bhāsitaṁ abhinanditvā anumoditvā",
  "atk-s0201a1:970_1": "te bhikkhū uttarimpi pañhaṁ pucchiṁsu. Thero ca nesaṁ aññenapi pariyāyena byākāsi.",
  "atk-s0201a1:970_2": "Esa nayo ito paresupi sabbavāresu. Tasmā ito paraṁ evarūpāni vacanāni anāmasitvā",
  "atk-s0201a1:970_3": "yena yena pariyāyena byākaroti, tassa tasseva atthaṁ vaṇṇayissāma. Imassa pana vārassa",
  "atk-s0201a1:970_4": "saṅkhepadesanāyaṁ dukkhañca pajānātīti ettha dukkhanti dukkhasaccaṁ. Vitthāradesanāyaṁ",
  "atk-s0201a1:970_5": "pana yaṁ vattabbaṁ siyā, taṁ sabbaṁ visuddhimagge saccaniddese vuttamevāti.",
  "atk-s0201a1:971": "Saccavāravaṇṇanā niṭṭhitā.",
  "atk-s0201a1:972": "Jarāmaraṇavāravaṇṇanā",
  "atk-s0201a1:973_0": "92. Ito paraṁ paṭiccasamuppādavasena desanā hoti. Tattha jarāmaraṇavāre tāva tesaṁ",
  "atk-s0201a1:973_1": "tesanti ayaṁ saṅkhepato anekesaṁ sattānaṁ sādhāraṇaniddesoti ñātabbo. Yā devadattassa",
  "atk-s0201a1:973_2": "jarā, yā somadattassa jarāti evañhi divasampi kathentassa neva sattā pariyādānaṁ",
  "atk-s0201a1:973_3": "gacchanti. Imehi pana dvīhi padehi na koci satto apariyādinno hoti. Tasmā vuttaṁ",
  "atk-s0201a1:973_4": "‘‘ayaṁ saṅkhepato anekesaṁ sattānaṁ sādhāraṇaniddeso’’ti.",
  "atk-s0201a1:974_0": "Tamhi tamhīti ayaṁ gatijātivasena anekesaṁ nikāyānaṁ sādhāraṇaniddeso. Sattanikāyeti",
  "atk-s0201a1:974_1": "sādhāraṇaniddesena niddiṭṭhassa sarūpanidassanaṁ. Jarā jīraṇatātiādīsu pana jarāti",
  "atk-s0201a1:974_2": "sabhāvaniddeso. Jīraṇatāti ākāraniddeso. Khaṇḍiccantiādayo kālātikkame kiccaniddesā.",
  "atk-s0201a1:974_3": "Pacchimā dve pakatiniddesā. Ayañhi jarāti iminā padena sabhāvato dīpitā, tenassāyaṁ",
  "atk-s0201a1:974_4": "sabhāvaniddeso. Jīraṇatāti iminā ākārato. Tenassāyaṁ ākāraniddeso. Khaṇḍiccanti iminā",
  "atk-s0201a1:974_5": "kālātikkame dantanakhānaṁ khaṇḍitabhāvakaraṇakiccato. Pāliccanti iminā kesalomānaṁ",
  "atk-s0201a1:974_6": "palitabhāvakaraṇakiccato. Valittacatāti iminā maṁsaṁ milāpetvā tace valittabhāvakaraṇakiccato",
  "atk-s0201a1:974_7": "dīpitā. Tenassā ime khaṇḍiccantiādayo tayo kālātikkame kiccaniddesā. Tehi imesaṁ",
  "atk-s0201a1:974_8": "vikārānaṁ dassanavasena pākaṭībhūtā pākaṭajarā dassitā. Yatheva hi udakassa vā aggino",
  "atk-s0201a1:974_9": "vā vātassa vā tiṇarukkhādīnaṁ sambhaggapalibhaggatāya vā jhāmatāya vā gatamaggo pākaṭo",
  "atk-s0201a1:974_10": "hoti, na ca so gatamaggo tāneva udakādīni, evameva jarāya dantādīsu khaṇḍiccādivasena",
  "atk-s0201a1:974_11": "gatamaggo pākaṭo, cakkhuṁ ummīletvāpi gayhati. Na ca khaṇḍiccādīneva jarā, na hi",
  "atk-s0201a1:974_12": "jarā cakkhuviññeyyā hoti.",
  "atk-s0201a1:975_0": "Āyuno saṁhāni indriyānaṁ paripākoti imehi pana padehi kālātikkameyeva abhibyattatāya",
  "atk-s0201a1:975_1": "āyukkhayacakkhādiindriyaparipākasaññitāya pakatiyā dīpitā. Tenassime pacchimā dve",
  "atk-s0201a1:975_2": "pakatiniddesāti veditabbā.",
  "atk-s0201a1:976_0": "Tattha yasmā jaraṁ pattassa āyu hāyati, tasmā jarā ‘‘āyuno saṁhānī’’ti phalūpacārena",
  "atk-s0201a1:976_1": "vuttā . Yasmā ca daharakāle suppasannāni sukhumampi attano visayaṁ sukheneva gaṇhanasamatthāni",
  "atk-s0201a1:976_2": "cakkhādīni indriyāni jaraṁ pattassa paripakkāni āluḷitāni avisadāni oḷārikampi attano",
  "atk-s0201a1:976_3": "visayaṁ gahetuṁ asamatthāni honti, tasmā ‘‘indriyānaṁ paripāko’’tipi phalūpacāreneva",
  "atk-s0201a1:976_4": "vuttā. Sā panāyaṁ evaṁ niddiṭṭhā sabbāpi jarā pākaṭā paṭicchannāti duvidhā hoti.",
  "atk-s0201a1:977_0": "Tattha dantādīsu khaṇḍabhāvādidassanato rūpadhammesu jarā pākaṭajarā nāma. Arūpadhammesu",
  "atk-s0201a1:977_1": "pana tādisassa vikārassa adassanato paṭicchannajarā nāma. Tattha yvāyaṁ khaṇḍādibhāvo",
  "atk-s0201a1:977_2": "dissati, so tādisānaṁ dantādīnaṁ suviññeyyattā vaṇṇoyeva, taṁ cakkhunā disvā manodvārena",
  "atk-s0201a1:977_3": "cintetvā ‘‘ime dantā jarāya pahaṭā’’ti jaraṁ jānāti udakaṭṭhāne baddhāni gosīsādīni",
  "atk-s0201a1:977_4": "oloketvā heṭṭhā udakassa atthibhāvaṁ jānanaṁ viya. Puna avīci savīcīti evampi duvidhā",
  "atk-s0201a1:977_5": "hoti. Tattha maṇikanakarajatapavāḷasūriyādīnaṁ mandadasakādīsu pāṇīnaṁ viya pupphaphalapallavādīsu",
  "atk-s0201a1:977_6": "ca apāṇīnaṁ viya antarantarā vaṇṇavisesādīnaṁ duviññeyyattā jarā avīcijarā nāma,",
  "atk-s0201a1:977_7": "nirantarajarāti attho. Tato aññesu pana yathāvuttesu antarantarā vaṇṇavisesādīnaṁ",
  "atk-s0201a1:977_8": "suviññeyyattā jarā savīcijarā nāmāti veditabbā.",
  "atk-s0201a1:978_0": "Ito paraṁ, tesaṁ tesantiādi vuttanayeneva veditabbaṁ. Cuti cavanatātiādīsu pana cutīti",
  "atk-s0201a1:978_1": "cavanakavasena vuccati, ekacatupañcakkhandhānaṁ sāmaññavacanametaṁ. Cavanatāti bhāvavacanena",
  "atk-s0201a1:978_2": "lakkhaṇanidassanaṁ. Bhedoti cutikkhandhānaṁ bhaṅguppattiparidīpanaṁ. Antaradhānanti",
  "atk-s0201a1:978_3": "ghaṭasseva bhinnassa bhinnānaṁ cutikkhandhānaṁ yena kenaci pariyāyena ṭhānābhāvaparidīpanaṁ.",
  "atk-s0201a1:978_4": "Maccu maraṇanti maccusaṅkhātaṁ maraṇaṁ. Tena samucchedamaraṇādīni nisedheti. Kālo",
  "atk-s0201a1:978_5": "nāma antako, tassa kiriyāti kālakiriyā. Etena lokasammutiyā maraṇaṁ dīpeti.",
  "atk-s0201a1:979_0": "Idāni paramatthena dīpetuṁ, khandhānaṁ bhedotiādimāha. Paramatthena hi khandhāyeva",
  "atk-s0201a1:979_1": "bhijjanti, na satto nāma koci marati. Khandhesu pana bhijjamānesu satto marati, bhinnesu matoti vohāro hoti.",
  "atk-s0201a1:980_0": "Ettha ca catuvokāravasena khandhānaṁ bhedo, ekavokāravasena kaḷevarassa nikkhepo.",
  "atk-s0201a1:980_1": "Catuvokāravasena vā khandhānaṁ bhedo, sesadvayavasena kaḷevarassa nikkhepo veditabbo.",
  "atk-s0201a1:980_2": "Kasmā? Bhavadvayepi rūpakāyasaṅkhātassa kaḷevarassa sambhavato. Atha vā yasmā ca",
  "atk-s0201a1:980_3": "cātumahārājikādīsu khandhā bhijjanteva, na kiñci nikkhipanti, tasmā tesaṁ vasena",
  "atk-s0201a1:980_4": "khandhānaṁ bhedo, manussādīsu kaḷevarassa nikkhepo. Ettha ca kaḷevarassa nikkhepakāraṇato",
  "atk-s0201a1:980_5": "maraṇaṁ kaḷevarassa nikkhepoti vuttanti evamattho daṭṭhabbo.",
  "atk-s0201a1:981": "Iti ayañca jarā idañca maraṇaṁ. Idaṁ vuccatāvusoti idaṁ ubhayampi ekato katvā jarāmaraṇanti kathīyati. Sesaṁ vuttanayamevāti.",
  "atk-s0201a1:982": "Jarāmaraṇavāravaṇṇanā niṭṭhitā.",
  "atk-s0201a1:983": "Jātivāravaṇṇanā",
  "atk-s0201a1:984_0": "93. Jātivāre jāti sañjātītiādīsu jāyanaṭṭhena jāti, sā aparipuṇṇāyatanavasena yuttā.",
  "atk-s0201a1:984_1": "Sañjāyanaṭṭhena sañjāti, sā paripuṇṇāyatanavasena yuttā. Okkamanaṭṭhena okkanti,",
  "atk-s0201a1:984_2": "sā aṇḍajajalābujavasena yuttā. Te hi aṇḍakosañca vatthikosañca okkamantā pavisantā",
  "atk-s0201a1:984_3": "viya paṭisandhiṁ gaṇhanti. Abhinibbattanaṭṭhena abhinibbatti, sā saṁsedajaopapātikavasena",
  "atk-s0201a1:984_4": "yuttā, te hi pākaṭāyeva hutvā nibbattanti. Ayaṁ tāva vohāradesanā.",
  "atk-s0201a1:985_0": "Idāni paramatthadesanā hoti. Khandhāyeva hi paramatthato pātubhavanti, na satto.",
  "atk-s0201a1:985_1": "Tattha ca khandhānanti ekavokārabhave ekassa catuvokārabhave catunnaṁ pañcavokārabhave",
  "atk-s0201a1:985_2": "pañcannampi gahaṇaṁ veditabbaṁ. Pātubhāvoti uppatti. Āyatanānanti ettha tatra tatra",
  "atk-s0201a1:985_3": "uppajjamānāyatanavaseneva saṅgaho veditabbo. Paṭilābhoti santatiyaṁ pātubhāvoyeva.",
  "atk-s0201a1:985_4": "Pātubhavantāneva hi tāni paṭiladdhāni nāma honti. Ayaṁ vuccatāvuso jātīti iminā padena",
  "atk-s0201a1:985_5": "vohārato paramatthato ca desitāya jātiyā nigamanaṁ karotīti. Bhavasamudayāti ettha",
  "atk-s0201a1:985_6": "pana jātiyā paccayabhūto kammabhavo veditabbo. Sesaṁ vuttanayamevāti.",
  "atk-s0201a1:986": "Jātivāravaṇṇanā niṭṭhitā.",
  "atk-s0201a1:987": "Bhavavāravaṇṇanā",
  "atk-s0201a1:988_0": "94. Bhavavāre kāmabhavoti kammabhavo ca upapattibhavo ca. Tattha kammabhavo nāma",
  "atk-s0201a1:988_1": "kāmabhavūpagaṁ kammameva. Tañhi upapattibhavassa kāraṇattā ‘‘sukho buddhānamuppādo",
  "atk-s0201a1:988_2": "(dha. pa. 194) dukkho pāpassa uccayo’’tiādīni (dha. pa. 117) viya phalavohārena bhavoti",
  "atk-s0201a1:988_3": "vuttaṁ. Upapattibhavo nāma tena kammena nibbattaṁ upādinnakhandhapañcakaṁ. Tañhi",
  "atk-s0201a1:988_4": "tattha bhavatīti katvā bhavoti vuttaṁ. Evaṁ sabbathāpi idaṁ kammañca upapatti ca",
  "atk-s0201a1:988_5": "ubhayampetamidha ‘‘kāmabhavo’’ti vuttaṁ. Esa nayo rūpārūpabhavesu. Upādānasamudayāti",
  "atk-s0201a1:988_6": "ettha pana upādānaṁ kusalakammabhavassa upanissayavaseneva paccayo hoti. Akusalakammabhavassa",
  "atk-s0201a1:988_7": "upanissayavasenapi sahajātādivasenapi. Upapattibhavassa pana sabbassāpi upanissayavaseneva.",
  "atk-s0201a1:988_8": "Sesaṁ vuttanayamevāti.",
  "atk-s0201a1:989": "Bhavavāravaṇṇanā niṭṭhitā.",
  "atk-s0201a1:990": "Upādānavāravaṇṇanā",
  "atk-s0201a1:991_0": "95. Upādānavāre kāmupādānantiādīsu vatthukāmaṁ upādiyati etena, sayaṁ vā taṁ upādiyatīti",
  "atk-s0201a1:991_1": "kāmupādānaṁ. Kāmo ca so upādānañcāti vā kāmupādānaṁ. Upādānanti daḷhaggahaṇaṁ vuccati.",
  "atk-s0201a1:991_2": "Daḷhattho hi ettha upasaddo, ‘‘upāyāsa upakaṭṭhā’’tiādīsu viya pañcakāmaguṇikarāgassetaṁ",
  "atk-s0201a1:991_3": "adhivacanaṁ. Ayamettha saṅkhepo. Vitthārato panetaṁ ‘‘tattha katamaṁ kāmupādānaṁ,",
  "atk-s0201a1:991_4": "yo kāmesu kāmacchando’’ti (dha. sa. 1220; vibha. 938) vuttanayena veditabbaṁ.",
  "atk-s0201a1:992_0": "Tathā diṭṭhi ca sā upādānañcāti diṭṭhupādānaṁ. Atha vā diṭṭhiṁ upādiyati, upādiyanti",
  "atk-s0201a1:992_1": "vā etena diṭṭhinti diṭṭhupādānaṁ. Upādiyati hi purimadiṭṭhiṁ uttaradiṭṭhi. Upādiyanti",
  "atk-s0201a1:992_2": "ca tāya diṭṭhiṁ. Yathāha ‘‘sassato attā ca loko ca, idameva saccaṁ moghamañña’’ntiādi",
  "atk-s0201a1:992_3": "(ma. ni. 3.27), sīlabbatupādānaattavādupādānavajjassa sabbadiṭṭhigatassetaṁ adhivacanaṁ.",
  "atk-s0201a1:992_4": "Ayamettha saṅkhepo. Vitthārato panetaṁ ‘‘tattha katamaṁ diṭṭhupādānaṁ natthi dinna’’nti",
  "atk-s0201a1:992_5": "(dha. sa. 1220; vibha. 938) vuttanayena veditabbaṁ.",
  "atk-s0201a1:993_0": "Tathā sīlabbataṁ upādiyanti etena, sayaṁ vā taṁ upādiyati, sīlabbatañca taṁ upādānañcāti",
  "atk-s0201a1:993_1": "vā sīlabbatupādānaṁ. Gosīlagovatādīni hi evaṁ suddhīti abhinivesato sayameva upādānāni",
  "atk-s0201a1:993_2": "ayamettha saṅkhepo. Vitthārato panetaṁ ‘‘tattha katamaṁ sīlabbatupādānaṁ, ito bahiddhā",
  "atk-s0201a1:993_3": "samaṇabrāhmaṇānaṁ sīlena suddhī’’ti vuttanayena veditabbaṁ.",
  "atk-s0201a1:994_0": "Idāni vadanti etenāti vādo. Upādiyanti etenāti upādānaṁ. Kiṁ vadanti, upādiyanti",
  "atk-s0201a1:994_1": "vā? Attānaṁ. Attano vādupādānaṁ attavādupādānaṁ. Attavādamattameva vā attāti upādiyati",
  "atk-s0201a1:994_2": "etenāti attavādupādānaṁ, vīsativatthukāya sakkāyadiṭṭhiyā etaṁ adhivacanaṁ. Ayamettha",
  "atk-s0201a1:994_3": "saṅkhepo. Vitthārato panetaṁ ‘‘tattha katamaṁ attavādupādānaṁ, idha assutavā puthujjano",
  "atk-s0201a1:994_4": "ariyānaṁ adassāvī’’ti (dha. sa. 1223) vuttanayena veditabbaṁ.",
  "atk-s0201a1:995": "Taṇhāsamudayāti ettha taṇhā kāmupādānassa upanissayavasena anantarasamanantaranatthivigatāsevanavasena vā paccayo. Avasesānaṁ pana sahajātādivasenāpi. Sesaṁ vuttanayamevāti.",
  "atk-s0201a1:996": "Upādānavāravaṇṇanā niṭṭhitā.",
  "atk-s0201a1:997": "Taṇhāvāravaṇṇanā",
  "atk-s0201a1:998_0": "96. Taṇhāvāre rūpataṇhā…pe… dhammataṇhāti evaṁ cakkhudvārādīsu javanavīthiyaṁ pavattāya",
  "atk-s0201a1:998_1": "taṇhāya ‘‘seṭṭhiputto brāhmaṇaputto’’ti evamādīsu pitito nāmaṁ viya pitisadisārammaṇato",
  "atk-s0201a1:998_2": "nāmaṁ. Ettha ca rūpārammaṇā taṇhā, rūpe taṇhāti rūpataṇhā. Sā kāmarāgabhāvena rūpaṁ",
  "atk-s0201a1:998_3": "assādentī pavattamānā kāmataṇhā. Sassatadiṭṭhisahagatarāgabhāvena rūpaṁ niccaṁ dhuvaṁ",
  "atk-s0201a1:998_4": "sassatanti evaṁ assādentī pavattamānā bhavataṇhā. Ucchedadiṭṭhisahagatarāgabhāvena",
  "atk-s0201a1:998_5": "rūpaṁ ucchijjati vinassati pecca na bhavissatīti evaṁ assādentī pavattamānā vibhavataṇhāti",
  "atk-s0201a1:998_6": "evaṁ tividhā hoti. Yathā ca rūpataṇhā, tathā saddataṇhādayopīti etāni aṭṭhārasa taṇhāvicaritāni",
  "atk-s0201a1:998_7": "honti. Tāni ajjhattarūpādīsu aṭṭhārasa, bahiddhārūpādīsu aṭṭhārasāti chattiṁsa. Iti",
  "atk-s0201a1:998_8": "atītāni chattiṁsa, anāgatāni chattiṁsa, paccuppannāni chattiṁsāti aṭṭhasataṁ. ‘‘Ajjhattikassupādāya",
  "atk-s0201a1:998_9": "‘asmī’ti hoti , ‘itthasmī’ti hotī’’ti (vibha. 973-974) vā evamādīnā ajjhattikarūpādinissitāni",
  "atk-s0201a1:998_10": "aṭṭhārasa, ‘‘bāhirassupādāya ‘iminā asmī’ti hoti, ‘iminā itthasmī’ti hotī’’ti vā",
  "atk-s0201a1:998_11": "(vibha. 975) evamādinā bāhirarūpādinissitāni aṭṭhārasāti chattiṁsa. Iti atītāni chattiṁsa,",
  "atk-s0201a1:998_12": "anāgatāni chattiṁsa, paccuppannāni chattiṁsāti evampi aṭṭhasatataṇhāvicaritāni honti.",
  "atk-s0201a1:998_13": "Puna saṅgahe karīyamāne rūpādīsu ārammaṇesu chaḷeva taṇhākāyā tissoyeva kāmataṇhādayo hontīti evaṁ –",
  "atk-s0201a1:999": "Niddesatthena niddesa-vitthārā vitthārassa ca;",
  "atk-s0201a1:1000": "Puna saṅgahato taṇhā, viññātabbā vibhāvināti.",
  "atk-s0201a1:1001_0": "Vedanāsamudayāti ettha pana vedanāti vipākavedanā adhippetā. Sā kathaṁ chasu dvāresu",
  "atk-s0201a1:1001_1": "taṇhāya paccayo hotīti ce? Assādanīyato. Sukhāya hi vedanāya assādanena sattā vedanaṁ",
  "atk-s0201a1:1001_2": "mamāyantā vedanāya taṇhaṁ uppādetvā vedanārāgarattā hutvā cakkhudvāre iṭṭhameva rūpaṁ",
  "atk-s0201a1:1001_3": "patthenti, laddhā ca naṁ assādenti, ārammaṇadāyakānañca cittakārādīnaṁ sakkāraṁ karonti.",
  "atk-s0201a1:1001_4": "Tathā sotadvārādīsu iṭṭhe ca saddādayo patthenti, laddhā ca ne assādenti, ārammaṇadāyakānañca",
  "atk-s0201a1:1001_5": "vīṇāvādaka-gandhikasūda-tantavāya-nānāvidhasippasandassakādīnaṁ sakkāraṁ karonti.",
  "atk-s0201a1:1001_6": "Yathā kiṁ? Yathā puttasinehena puttaṁ mamāyantā dhātiyā sakkāraṁ karonti, sappāyasappikhīrādīniyeva",
  "atk-s0201a1:1001_7": "naṁ pāyenti ceva bhojenti ca. Sesaṁ vuttanayameva.",
  "atk-s0201a1:1002": "Taṇhāvāravaṇṇanā niṭṭhitā.",
  "atk-s0201a1:1003": "Vedanāvāravaṇṇanā",
  "atk-s0201a1:1004_0": "97. Vedanāvāre vedanākāyāti vedanāsamūhā. Cakkhusamphassajā vedanā…pe… manosamphassajā",
  "atk-s0201a1:1004_1": "vedanāti etaṁ ‘‘cakkhusamphassajā vedanā atthi kusalā, atthi akusalā, atthi abyākatā’’ti",
  "atk-s0201a1:1004_2": "(vibha. 34) evaṁ vibhaṅge āgatattā cakkhudvārādīsu pavattānaṁ kusalākusalābyākatavedanānaṁ",
  "atk-s0201a1:1004_3": "‘‘sāriputto, mantāṇiputto’’ti evamādīsu mātito nāmaṁ viya mātisadisavatthuto nāmaṁ.",
  "atk-s0201a1:1004_4": "Vacanattho panettha cakkhusamphassahetu jātā vedanā cakkhusamphassajā vedanāti. Esa",
  "atk-s0201a1:1004_5": "nayo sabbattha. Ayaṁ tāvettha sabbasaṅgāhikakathā . Vipākavasena pana cakkhudvāre",
  "atk-s0201a1:1004_6": "dve cakkhuviññāṇāni, dve manodhātuyo, tisso manoviññāṇadhātuyoti etāhi sampayuttavasena",
  "atk-s0201a1:1004_7": "vedanā veditabbā. Esa nayo sotadvārādīsu. Manodvāre manoviññāṇadhātusampayuttāva.",
  "atk-s0201a1:1005_0": "Phassasamudayāti ettha pana pañcadvāre pañcavatthukavedanānaṁ sahajātacakkhusamphassādisamudayā",
  "atk-s0201a1:1005_1": "samudayo hoti. Avasesānaṁ cakkhusamphassādayo upanissayādivasena paccayā. Manodvāre",
  "atk-s0201a1:1005_2": "tadārammaṇavedanānaṁ advārikānañca paṭisandhibhavaṅgacutivedanānaṁ sahajātamanosamphassasamudayā",
  "atk-s0201a1:1005_3": "samudayo hotīti veditabbo. Sesaṁ vuttanayameva.",
  "atk-s0201a1:1006": "Vedanāvāravaṇṇanā niṭṭhitā.",
  "atk-s0201a1:1007": "Phassavāravaṇṇanā",
  "atk-s0201a1:1008_0": "98. Phassavāre cakkhusamphassoti cakkhumhi samphasso. Esa nayo sabbattha. Cakkhusamphasso…pe…",
  "atk-s0201a1:1008_1": "kāyasamphassoti ettāvatā ca kusalākusalavipākā pañcavatthukā dasa samphassā vuttā",
  "atk-s0201a1:1008_2": "honti. Manosamphassoti iminā sesā bāvīsati lokiyavipākamanasampayuttaphassā. Saḷāyatanasamudayāti",
  "atk-s0201a1:1008_3": "channaṁ cakkhādīnaṁ āyatanānaṁ samudayena imassa chabbidhassāpi samphassassa samudayo",
  "atk-s0201a1:1008_4": "hotīti veditabbo. Sesaṁ vuttanayamevāti.",
  "atk-s0201a1:1009": "Phassavāravaṇṇanā niṭṭhitā.",
  "atk-s0201a1:1010": "Saḷāyatanavāravaṇṇanā",
  "atk-s0201a1:1011_0": "99. Saḷāyatanavāre cakkhāyatanantiādīsu yaṁ vattabbaṁ, taṁ sabbaṁ visuddhimagge khandhaniddese",
  "atk-s0201a1:1011_1": "ceva āyatananiddese ca vuttanayameva. Nāmarūpasamudayāti ettha pana yaṁ nāmaṁ yañca",
  "atk-s0201a1:1011_2": "rūpaṁ, yañca nāmarūpaṁ yassa āyatanassa paccayo hoti, tassa vasena visuddhimagge",
  "atk-s0201a1:1011_3": "paṭiccasamuppādaniddese vuttanayena nāmarūpasamudayā saḷāyatanasamudayo veditabbo.",
  "atk-s0201a1:1011_4": "Sesaṁ vuttappakāramevāti.",
  "atk-s0201a1:1012": "Saḷāyatanavāravaṇṇanā niṭṭhitā.",
  "atk-s0201a1:1013": "Nāmarūpavāravaṇṇanā",
  "atk-s0201a1:1014_0": "100. Nāmarūpavāre namanalakkhaṇaṁ nāmaṁ. Ruppanalakkhaṇaṁ rūpaṁ. Vitthāravāre panassa",
  "atk-s0201a1:1014_1": "vedanāti vedanākkhandho. Saññāti saññākkhandho. Cetanā phasso manasikāroti saṅkhārakkhandho",
  "atk-s0201a1:1014_2": "veditabbo. Kāmañca aññepi saṅkhārakkhandhasaṅgahitā dhammā santi, ime pana tayo sabbadubbalesupi",
  "atk-s0201a1:1014_3": "cittesu santi. Tasmā etesaṁyeva vasenettha saṅkhārakkhandhopi dassito. Cattāri ca",
  "atk-s0201a1:1014_4": "mahābhūtānīti ettha cattārīti gaṇanaparicchedo. Mahābhūtānīti pathavīāpatejavāyānametaṁ",
  "atk-s0201a1:1014_5": "adhivacanaṁ. Yena pana kāraṇena tāni mahābhūtānīti vuccanti, yo cettha añño vinicchayanayo,",
  "atk-s0201a1:1014_6": "so sabbo visuddhimagge rūpakkhandhaniddese vutto.",
  "atk-s0201a1:1015_0": "Catunnañca mahābhūtānaṁ upādāyāti ettha pana catunnanti upayogatthe sāmivacanaṁ,",
  "atk-s0201a1:1015_1": "cattāri ca mahābhūtānīti vuttaṁ hoti. Upādāyāti upādiyitvā, gahetvāti attho. Nissāyātipi",
  "atk-s0201a1:1015_2": "eke. Vattamānanti ayañcettha pāṭhaseso. Samūhatthe vā etaṁ sāmivacanaṁ. Tena catunnañca",
  "atk-s0201a1:1015_3": "mahābhūtānaṁ samūhaṁ upādāya pavattamānaṁ rūpanti ayamattho veditabbo. Evaṁ sabbatthāpi",
  "atk-s0201a1:1015_4": "yāni cattāri pathavīādīni mahābhūtāni, yañca catunnaṁ mahābhūtānaṁ upādāya vattamānaṁ",
  "atk-s0201a1:1015_5": "cakkhāyatanādibhedena abhidhammapāḷiyameva vuttaṁ tevīsatividhaṁ rūpaṁ, taṁ sabbampi",
  "atk-s0201a1:1015_6": "‘‘rūpa’’nti veditabbaṁ. Viññāṇasamudayāti ettha pana yaṁ viññāṇaṁ yassa nāmassa yassa",
  "atk-s0201a1:1015_7": "ca rūpassa yassa ca nāmarūpassa paccayo hoti, tassa vasena visuddhimagge paṭiccasamuppādaniddese",
  "atk-s0201a1:1015_8": "vuttanayeneva viññāṇasamudayā nāmarūpasamudayo veditabbo. Sesaṁ vuttanayamevāti.",
  "atk-s0201a1:1016": "Nāmarūpavāravaṇṇanā niṭṭhitā.",
  "atk-s0201a1:1017": "Viññāṇavāravaṇṇanā",
  "atk-s0201a1:1018_0": "101. Viññāṇavāre cakkhuviññāṇanti cakkhumhi viññāṇaṁ, cakkhuto vā jātaṁ viññāṇanti",
  "atk-s0201a1:1018_1": "cakkhuviññāṇaṁ. Evaṁ sotaghānajivhākāyaviññāṇāni. Itaraṁ pana manoyeva viññāṇanti",
  "atk-s0201a1:1018_2": "manoviññāṇaṁ. Dvipañcaviññāṇavajjassa tebhūmakavipākacittassetaṁ adhivacanaṁ. Saṅkhārasamudayāti",
  "atk-s0201a1:1018_3": "ettha pana yo saṅkhāro yassa viññāṇassa paccayo hoti, tassa vasena saṅkhārasamudayā",
  "atk-s0201a1:1018_4": "viññāṇasamudayo veditabbo. Sesaṁ vuttanayamevāti.",
  "atk-s0201a1:1019": "Viññāṇavāravaṇṇanā niṭṭhitā.",
  "atk-s0201a1:1020": "Saṅkhāravāravaṇṇanā",
  "atk-s0201a1:1021_0": "102. Saṅkhāravāre abhisaṅkharaṇalakkhaṇo saṅkhāro. Vitthāravāre panassa kāyasaṅkhāroti",
  "atk-s0201a1:1021_1": "kāyato pavattasaṅkhāro, kāyadvāre copanavasena pavattānaṁ kāmāvacarakusalato aṭṭhannaṁ,",
  "atk-s0201a1:1021_2": "akusalato dvādasannanti vīsatiyā kāyasañcetanānametaṁ adhivacanaṁ. Vacīsaṅkhāroti",
  "atk-s0201a1:1021_3": "vacito pavattasaṅkhāro, vacīdvāre vacanabhedavasena pavattānaṁ vīsatiyā eva vacīsañcetanānametaṁ",
  "atk-s0201a1:1021_4": "adhivacanaṁ. Cittasaṅkhāroti cittato pavattasaṅkhāro, kāyavacīdvāre copanaṁ akatvā",
  "atk-s0201a1:1021_5": "raho nisīditvā cintayantassa pavattānaṁ lokiyakusalākusalavasena ekūnatiṁsamanosañcetanānametaṁ",
  "atk-s0201a1:1021_6": "adhivacanaṁ. Avijjāsamudayāti ettha pana kusalānaṁ upanissayavasena akusalānaṁ sahajātādivasenāpi",
  "atk-s0201a1:1021_7": "avijjāpaccayo hotīti veditabbā. Sesaṁ vuttanayamevāti.",
  "atk-s0201a1:1022": "Saṅkhāravāravaṇṇanā niṭṭhitā.",
  "atk-s0201a1:1023": "Avijjāvāravaṇṇanā",
  "atk-s0201a1:1024_0": "103. Avijjāvāre dukkhe aññāṇanti dukkhasacce aññāṇaṁ, mohassetaṁ adhivacanaṁ. Esa",
  "atk-s0201a1:1024_1": "nayo samudaye aññāṇantiādīsu. Tattha catūhi kāraṇehi dukkhe aññāṇaṁ veditabbaṁ antogadhato",
  "atk-s0201a1:1024_2": "vatthuto ārammaṇato paṭicchādanato ca. Tathā hi taṁ dukkhasaccapariyāpannattā dukkhe",
  "atk-s0201a1:1024_3": "antogadhaṁ, dukkhasaccañcassa nissayapaccayabhāvena vatthu, ārammaṇapaccayabhāvena",
  "atk-s0201a1:1024_4": "ārammaṇaṁ, dukkhasaccañca etaṁ paṭicchādeti, tassa yāthāvalakkhaṇappaṭivedhanivāraṇena,",
  "atk-s0201a1:1024_5": "ñāṇappavattiyā cettha appadānena.",
  "atk-s0201a1:1025_0": "Samudaye aññāṇaṁ tīhi kāraṇehi veditabbaṁ vatthuto ārammaṇato paṭicchādanato ca.",
  "atk-s0201a1:1025_1": "Nirodhe paṭipadāyañca aññāṇaṁ ekeneva kāraṇena veditabbaṁ paṭicchādanato. Nirodhapaṭipadāya",
  "atk-s0201a1:1025_2": "hi paṭicchādakameva aññāṇaṁ tesaṁ yāthāvalakkhaṇappaṭivedhanivāraṇena, tesu ca ñāṇappavattiyā",
  "atk-s0201a1:1025_3": "appadānena. Na pana tattha antogadhaṁ, tasmiṁ saccadvaye apariyāpannattā. Na tassa",
  "atk-s0201a1:1025_4": "taṁ saccadvayaṁ vatthu, asahajātattā. Nārammaṇaṁ, tadārabbha appavattanato. Pacchimañhi",
  "atk-s0201a1:1025_5": "saccadvayaṁ gambhīrattā duddasaṁ, na cettha andhabhūtaṁ aññāṇaṁ pavattati. Purimaṁ",
  "atk-s0201a1:1025_6": "pana vañcaniyaṭṭhena sabhāvalakkhaṇassa duddasattā gambhīraṁ, tattha vipallāsaggāhavasena pavattati.",
  "atk-s0201a1:1026_0": "Apica dukkheti ettāvatā saṅgahato vatthuto ārammaṇato kiccato ca avijjā dīpitā. Dukkhasamudayeti",
  "atk-s0201a1:1026_1": "ettāvatā vatthuto ārammaṇato kiccato ca. Dukkhanirodhe dukkhanirodhagāminiyā paṭipadāyāti",
  "atk-s0201a1:1026_2": "ettāvatā kiccato. Avisesato pana aññāṇanti etena sabhāvato niddiṭṭhāti ñātabbā. Āsavasamudayāti",
  "atk-s0201a1:1026_3": "ettha pana kāmāsavabhavāsavā sahajātādivasena avijjāya paccayā honti. Avijjāsavo",
  "atk-s0201a1:1026_4": "upanissayavaseneva. Pubbuppannā cettha avijjā avijjāsavoti veditabbā. Sā aparāparuppannāya",
  "atk-s0201a1:1026_5": "avijjāya upanissayapaccayo hoti. Sesaṁ vuttanayamevāti.",
  "atk-s0201a1:1027": "Avijjāvāravaṇṇanā niṭṭhitā.",
  "atk-s0201a1:1028": "Āsavavāravaṇṇanā",
  "atk-s0201a1:1029_0": "104. Āsavavāre avijjāsamudayāti ettha avijjā kāmāsavabhavāsavānaṁ sahajātādivasena",
  "atk-s0201a1:1029_1": "paccayo hoti. Avijjāsavassa upanissayavaseneva. Aparāparuppannā cettha avijjā avijjāsavoti",
  "atk-s0201a1:1029_2": "veditabbā. Pubbuppannā avijjāyevassa aparāparuppannassa avijjāsavassa upanissayapaccayo",
  "atk-s0201a1:1029_3": "hoti. Sesaṁ vuttanayamevāti. Ayaṁ vāro yā esā paṭiccasamuppādapadesu jeṭṭhikā avijjā,",
  "atk-s0201a1:1029_4": "tassāpi paccayadassanavasena vutto. Evaṁ vuttena vārena saṁsārassa anamataggatā sādhitā",
  "atk-s0201a1:1029_5": "hoti. Kathaṁ? Āsavasamudayena hi avijjāsamudayo. Avijjāsamudayenāpi āsavasamudayo.",
  "atk-s0201a1:1029_6": "Evaṁ āsavā avijjāya avijjāpi āsavānaṁ paccayoti katvā pubbakoṭi na paññāyati avijjāya,",
  "atk-s0201a1:1029_7": "tassā apaññāyanato saṁsārassa anamataggatā siddhā hotīti.",
  "atk-s0201a1:1030_0": "Evaṁ sabbepime imasmiṁ sutte kammapathavāro āhāravāro dukkhavāro jarā-maraṇa-jāti-bhava-upādāna-taṇhā-vedanā-phassa-saḷāyatana-nāmarūpa-",
  "atk-s0201a1:1030_1": "viññāṇa-saṅkhāra-avijjā-āsavavāroti soḷasavārā vuttā.",
  "atk-s0201a1:1031_0": "Tesu ekekassa vārassa saṅkhepavitthāravasena dvidhā vibhattā dvattiṁsaṭṭhānāni honti.",
  "atk-s0201a1:1031_1": "Iti imasmiṁ sutte imesu dvattiṁsaṭṭhānesu cattāri saccāni kathitāni. Etesaṁyeva vitthāravasena",
  "atk-s0201a1:1031_2": "vuttesu soḷasasu ṭhānesu arahattaṁ kathitaṁ. Therassa pana matena dvattiṁsāyapi ṭhānesu",
  "atk-s0201a1:1031_3": "cattāri saccāni cattāro ca maggā kathitāti. Iti sakalepi pañcamahānikāyasaṅgahite",
  "atk-s0201a1:1031_4": "buddhavacane natthi taṁ suttaṁ, yattha dvattiṁsakkhattuṁ cattāri saccāni dvattiṁsakkhattuñca",
  "atk-s0201a1:1031_5": "arahattaṁ pakāsitaṁ aññatra imamhā sammādiṭṭhisuttāti.",
  "atk-s0201a1:1032_0": "Idamavocāyasmāsāriputtoti idaṁ dvattiṁsāya catusaccapariyāyehi dvattiṁsāya arahattapariyāyehīti",
  "atk-s0201a1:1032_1": "catusaṭṭhiyā kāraṇehi alaṅkaritvā sammādiṭṭhisuttaṁ āyasmā sāriputto avoca, attamanā",
  "atk-s0201a1:1032_2": "te bhikkhū āyasmato sāriputtassa bhāsitaṁ abhinandunti.",
  "atk-s0201a1:1033": "Āsavavāravaṇṇanā niṭṭhitā.",
  "atk-s0201a1:1034": "Papañcasūdaniyā majjhimanikāyaṭṭhakathāya",
  "atk-s0201a1:1035": "Sammādiṭṭhisuttavaṇṇanā niṭṭhitā.",
  "atk-s0201a1:1036": "10. Satipaṭṭhānasuttavaṇṇanā",
  "atk-s0201a1:1037_0": "105. Evaṁ me sutanti satipaṭṭhānasuttaṁ. Tattha kurūsu viharatīti kurunāmakā jānapadino",
  "atk-s0201a1:1037_1": "rājakumārā, tesaṁ nivāso ekopi janapado ruḷhīsaddena kurūti vuccati, tasmiṁ kurūsu",
  "atk-s0201a1:1037_2": "janapade. Aṭṭhakathācariyā panāhu – mandhātukāle tīsu dīpesu manussā jambudīpo nāma",
  "atk-s0201a1:1037_3": "buddhapaccekabuddhamahāsāvakacakkavattipabhutīnaṁ uttamapurisānaṁ uppattibhūmi uttamadīpo",
  "atk-s0201a1:1037_4": "atiramaṇīyoti sutvā raññā mandhātucakkavattinā cakkaratanaṁ purakkhatvā cattāro dīpe",
  "atk-s0201a1:1037_5": "anusaṁyāyantena saddhiṁ āgamaṁsu. Tato rājā pariṇāyakaratanaṁ pucchi –",
  "atk-s0201a1:1038": "‘‘Atthi nu kho manussalokato ramaṇīyataraṁ ṭhāna’’nti?",
  "atk-s0201a1:1039": "‘‘Kasmā deva evaṁ bhaṇasi?",
  "atk-s0201a1:1040": "‘‘Kiṁ na passasi candimasūriyānaṁ ānubhāvaṁ?",
  "atk-s0201a1:1041": "‘‘Nanu etesaṁ ṭhānaṁ ito ramaṇīyatara’’nti?",
  "atk-s0201a1:1042_0": "Rājā cakkaratanaṁ purakkhatvā tattha agamāsi. Cattāro mahārājāno ‘‘mandhātumahārājā",
  "atk-s0201a1:1042_1": "āgato’’ti sutvāva ‘‘mahiddhiko mahānubhāvo rājā na sakkā yuddhena paṭibāhitu’’nti",
  "atk-s0201a1:1042_2": "sakarajjaṁ niyyātesuṁ. So taṁ gahetvā puna pucchi – ‘‘atthi nu kho ito ramaṇīyataraṁ",
  "atk-s0201a1:1042_3": "ṭhāna’’nti. Athassa tāvatiṁsabhavanaṁ kathayiṁsu – ‘‘tāvatiṁsabhavanaṁ, deva, ramaṇīyataraṁ,",
  "atk-s0201a1:1042_4": "tattha sakkassa devarañño ime cattāro mahārājāno paricārakā dovārikabhūmiyaṁ tiṭṭhanti.",
  "atk-s0201a1:1042_5": "Sakko devarājā mahiddhiko mahānubhāvo. Tassimāni pana upabhogaṭṭhānāni, yojanasahassubbedho",
  "atk-s0201a1:1042_6": "vejayantapāsādo, pañcayojanasatubbedhā sudhammā devasabhā, diyaḍḍhayojanasatiko vejayantaratho,",
  "atk-s0201a1:1042_7": "tathā erāvaṇo hatthī, dibbarukkhasahassapaṭimaṇḍitaṁ nandanavanaṁ cittalatāvanaṁ",
  "atk-s0201a1:1042_8": "phārusakavanaṁ missakavanaṁ . Yojanasatubbedho pāricchattako koviḷāro, tassa heṭṭhā",
  "atk-s0201a1:1042_9": "saṭṭhiyojanāyāmā paṇṇāsayojanavitthatā pañcadasayojanubbedhā jayasumanapupphavaṇṇā",
  "atk-s0201a1:1042_10": "paṇḍukambalasilā, yassā mudutāya sakkassa nisīdato upaḍḍhakāyo anupavisatī’’ti.",
  "atk-s0201a1:1043_0": "Taṁ sutvā rājā tattha gantukāmo cakkaratanaṁ abbhukkiri . Taṁ ākāse patiṭṭhāsi saddhiṁ",
  "atk-s0201a1:1043_1": "caturaṅginiyā senāya. Atha dvinnaṁ devalokānaṁ vemajjhato cakkaratanaṁ otaritvā pathaviyaṁ",
  "atk-s0201a1:1043_2": "patiṭṭhāsi saddhiṁ pariṇāyakaratanappamukhāya caturaṅginiyā senāya. Rājā ekakova",
  "atk-s0201a1:1043_3": "tāvatiṁsabhavanaṁ agamāsi. Sakko ‘‘mandhātā āgato’’ti sutvāva tassa paccuggamanaṁ",
  "atk-s0201a1:1043_4": "katvā – ‘‘svāgataṁ te, mahārāja, sakaṁ te, mahārāja. Anusāsa, mahārājā’’ti vatvā",
  "atk-s0201a1:1043_5": "saddhiṁ nāṭakehi rajjaṁ dvebhāge katvā ekaṁ bhāgamadāsi. Rañño tāvatiṁsabhavane patiṭṭhitamattasseva",
  "atk-s0201a1:1043_6": "manussabhāvo vigacchi, devabhāvo pāturahosi.",
  "atk-s0201a1:1044_0": "Tassa kira sakkena saddhiṁ paṇḍukambalasilāyaṁ nisinnassa akkhinimisamattena nānattaṁ",
  "atk-s0201a1:1044_1": "paññāyati. Taṁ asallakkhentā devā sakkassa ca tassa ca nānatte muyhanti. So tattha",
  "atk-s0201a1:1044_2": "dibbasampattiṁ anubhavamāno yāva chattiṁsa sakkā uppajjitvā cutā, tāva rajjaṁ kāretvā",
  "atk-s0201a1:1044_3": "atittoyeva kāmehi tato cavitvā attano uyyāne patiṭṭhito vātātapena phuṭṭhagatto kālamakāsi.",
  "atk-s0201a1:1045_0": "Cakkaratane pana pathaviyaṁ patiṭṭhite pariṇāyakaratanaṁ suvaṇṇapaṭṭe mandhātuupāhanaṁ",
  "atk-s0201a1:1045_1": "likhāpetvā idaṁ mandhāturajjanti rajjamanusāsi. Tepi tīhi dīpehi āgatamanussā puna",
  "atk-s0201a1:1045_2": "gantuṁ asakkontā pariṇāyakaratanaṁ upasaṅkamitvā ‘‘deva mayaṁ rañño ānubhāvena āgatā,",
  "atk-s0201a1:1045_3": "idāni gantuṁ na sakkoma, vasanaṭṭhānaṁ no dehī’’ti yāciṁsu. So tesaṁ ekekaṁ janapadamadāsi.",
  "atk-s0201a1:1045_4": "Tattha pubbavidehato āgatamanussehi āvasitapadeso tāyeva purimasaññāya videharaṭṭhanti",
  "atk-s0201a1:1045_5": "nāmaṁ labhi. Aparagoyānato āgatamanussehi āvasitapadeso aparantajanapadoti nāmaṁ",
  "atk-s0201a1:1045_6": "labhi. Uttarakuruto āgatamanussehi āvasitapadeso kururaṭṭhanti nāmaṁ labhīti . Bahuke",
  "atk-s0201a1:1045_7": "pana gāmanigamādayo upādāya bahuvacanena voharīyati. Tena vuttaṁ ‘‘kurūsu viharatī’’ti.",
  "atk-s0201a1:1046_0": "Kammāsadhammaṁnāma kurūnaṁ nigamoti. Kammāsadhammanti ettha keci dha-kārassa da-kārena",
  "atk-s0201a1:1046_1": "atthaṁ vaṇṇayanti. Kammāso ettha damitoti kammāsadammo. Kammāsoti kammāsapādo porisādo",
  "atk-s0201a1:1046_2": "vuccati. Tassa kira pāde khāṇukena viddhaṭṭhāne vaṇo ruhanto cittadārusadiso hutvā",
  "atk-s0201a1:1046_3": "ruhi, tasmā kammāsapādoti paññāyittha . So ca tasmiṁ okāse damito porisādabhāvato",
  "atk-s0201a1:1046_4": "paṭisedhito. Kena? Mahāsattena. Katarasmiṁ jātaketi? Mahāsutasomajātaketi eke. Ime",
  "atk-s0201a1:1046_5": "pana therā jayaddisajātaketi vadanti. Tadā hi mahāsattena kammāsapādo damito. Yathāha –",
  "atk-s0201a1:1047": "‘‘Putto yadā homi jayaddisassa,",
  "atk-s0201a1:1048": "Pañcālaraṭṭhādhipatissa atrajo;",
  "atk-s0201a1:1049": "Cajitvāna pāṇaṁ pitaraṁ pamocayiṁ,",
  "atk-s0201a1:1050": "Kammāsapādampi cahaṁ pasādayi’’nti.",
  "atk-s0201a1:1051_0": "Keci pana dha-kāreneva atthaṁ vaṇṇayanti. Kururaṭṭhavāsīnaṁ kira kuruvattadhammo",
  "atk-s0201a1:1051_1": "tasmiṁ kammāso jāto, tasmā taṁ ṭhānaṁ kammāso ettha dhammo jātoti kammāsadhammanti",
  "atk-s0201a1:1051_2": "vuccati. Tattha niviṭṭhanigamassāpi etadeva nāmaṁ. Bhummavacanena kasmā na vuttanti?",
  "atk-s0201a1:1051_3": "Avasanokāsato. Bhagavato kira tasmiṁ nigame vasanokāso koci vihāro nāhosi. Nigamato",
  "atk-s0201a1:1051_4": "pana apakkamma aññatarasmiṁ udakasampanne ramaṇīye bhūmibhāge mahāvanasaṇḍo ahosi.",
  "atk-s0201a1:1051_5": "Tattha bhagavā vihāsi. Taṁ nigamaṁ gocaragāmaṁ katvā, tasmā evamettha attho veditabbo",
  "atk-s0201a1:1051_6": "‘‘kurūsu viharati kammāsadhammaṁ nāma kurūnaṁ nigamo, taṁ gocaragāmaṁ katvā’’ti.",
  "atk-s0201a1:1052": "Uddesavārakathāvaṇṇanā",
  "atk-s0201a1:1053_0": "106.Ekāyano ayaṁ, bhikkhave, maggoti. Kasmā bhagavā idaṁ suttamabhāsi? Kururaṭṭhavāsīnaṁ",
  "atk-s0201a1:1053_1": "gambhīradesanāpaṭiggahaṇasamatthatāya. Kururaṭṭhavāsino kira bhikkhū bhikkhuniyo",
  "atk-s0201a1:1053_2": "upāsakā upāsikāyo utupaccayādisampannattā tassa raṭṭhassa sappāyautupaccayasevanena",
  "atk-s0201a1:1053_3": "niccaṁ kallasarīrā kallacittā ca honti. Te cittasarīrakallatāya anuggahitapaññābalā",
  "atk-s0201a1:1053_4": "gambhīrakathaṁ pariggahetuṁ samatthā honti. Tena tesaṁ bhagavā imaṁ gambhīradesanāpaṭiggahaṇasamatthataṁ",
  "atk-s0201a1:1053_5": "sampassanto ekavīsatiyā ṭhānesu kammaṭṭhānaṁ arahatte pakkhipitvā idaṁ gambhīratthaṁ",
  "atk-s0201a1:1053_6": "satipaṭṭhānasuttaṁ abhāsi. Yathā hi puriso suvaṇṇacaṅkoṭakaṁ labhitvā tattha nānāpupphāni",
  "atk-s0201a1:1053_7": "pakkhipeyya, suvaṇṇamañjūsaṁ vā pana labhitvā sattaratanāni pakkhipeyya, evaṁ bhagavā",
  "atk-s0201a1:1053_8": "kururaṭṭhavāsiparisaṁ labhitvā gambhīradesanaṁ desesi. Tenevettha aññānipi gambhīratthāni",
  "atk-s0201a1:1053_9": "dīghanikāye mahānidānaṁ mahāsatipaṭṭhānaṁ imasmiṁ majjhimanikāye sāropamaṁ rukkhūpamaṁ",
  "atk-s0201a1:1053_10": "raṭṭhapālaṁ māgaṇḍiyaṁ āneñjasappāyanti aññānipi suttāni desesi.",
  "atk-s0201a1:1054_0": "Apica tasmiṁ janapade catasso parisā pakatiyāva satipaṭṭhānabhāvanānuyogamanuyuttā",
  "atk-s0201a1:1054_1": "viharanti, antamaso dāsakammakaraparijanāpi satipaṭṭhānappaṭisaṁyuttameva kathaṁ",
  "atk-s0201a1:1054_2": "kathenti. Udakatitthasuttakantanaṭṭhānādīsupi niratthakakathā nāma na pavattati.",
  "atk-s0201a1:1054_3": "Sace kāci itthī ‘‘amma tvaṁ kataraṁ satipaṭṭhānabhāvanaṁ manasikarosī’’ti pucchitā",
  "atk-s0201a1:1054_4": "‘‘na kiñcī’’ti vadati. Taṁ garahanti ‘‘dhiratthu tava jīvitaṁ, jīvamānāpi tvaṁ matasadisā’’ti.",
  "atk-s0201a1:1054_5": "Atha naṁ ‘‘mā dāni puna evamakāsī’’ti ovaditvā aññataraṁ satipaṭṭhānaṁ uggaṇhāpenti.",
  "atk-s0201a1:1054_6": "Yā pana ‘‘ahaṁ asukaṁ satipaṭṭhānaṁ manasikaromī’’ti vadati. Tassā ‘‘sādhu sādhū’’ti",
  "atk-s0201a1:1054_7": "sādhukāraṁ datvā ‘‘tava jīvitaṁ sujīvitaṁ, tvaṁ nāma manussattaṁ pattā, tavatthāya",
  "atk-s0201a1:1054_8": "sammāsambuddho uppanno’’tiādīhi pasaṁsanti. Na kevalañcettha manussajātiyāyeva satipaṭṭhānamanasikārayuttā,",
  "atk-s0201a1:1054_9": "te nissāya viharantā tiracchānagatāpi. Tatridaṁ vatthu – eko kira naṭako suvapotakaṁ",
  "atk-s0201a1:1054_10": "gahetvā sikkhāpento vicarati. So bhikkhunupassayaṁ upanissāya vasitvā gamanakāle",
  "atk-s0201a1:1054_11": "suvapotakaṁ pamussitvā gato. Taṁ sāmaṇeriyo gahetvā paṭijaggiṁsu. Buddharakkhitotissa",
  "atk-s0201a1:1054_12": "nāmaṁ akaṁsu. Taṁ ekadivasaṁ purato nisinnaṁ disvā mahātherī āha – ‘‘buddharakkhitā’’ti?",
  "atk-s0201a1:1055": "Kiṁ ayyeti.",
  "atk-s0201a1:1056": "Atthi koci tava manasikāroti?",
  "atk-s0201a1:1057": "Natthi ayyeti.",
  "atk-s0201a1:1058_0": "Āvuso , pabbajitānaṁ santike vasantena nāma vissaṭṭhaattabhāvena bhavituṁ na vaṭṭati,",
  "atk-s0201a1:1058_1": "kocideva manasikāro icchitabbo, tvaṁ pana aññaṁ na sakkhissasi ‘‘aṭṭhi aṭṭhī’’ti",
  "atk-s0201a1:1058_2": "sajjhāyaṁ karohīti. So theriyā ovāde ṭhatvā ‘‘aṭṭhi aṭṭhī’’ti sajjhāyanto carati.",
  "atk-s0201a1:1059_0": "Taṁ ekadivasaṁ pātova toraṇagge nisīditvā bālātapaṁ tapamānaṁ eko sakuṇo nakhapañjarena",
  "atk-s0201a1:1059_1": "aggahesi. So ‘‘kiri kirī’’ti saddamakāsi. Sāmaṇeriyo sutvā ‘‘ayye buddharakkhito",
  "atk-s0201a1:1059_2": "sakuṇena gahito, mocema na’’nti leḍḍuādīni gahetvā anubandhitvā mocesuṁ. Taṁ ānetvā",
  "atk-s0201a1:1059_3": "purato ṭhapitaṁ therī āha –",
  "atk-s0201a1:1060": "‘‘Buddharakkhita, sakuṇena gahitakāle kiṁ cintesī’’ti?",
  "atk-s0201a1:1061": "Na ayye aññaṁ cintesiṁ, ‘‘aṭṭhipuñjova aṭṭhipuñjaṁ gahetvā gacchati, katarasmimpi ṭhāne vippakirissatī’’ti evaṁ ayye aṭṭhipuñjameva cintesinti.",
  "atk-s0201a1:1062_0": "Sādhu sādhu, buddharakkhita, anāgate bhavakkhayassa te paccayo bhavissatīti. Evaṁ",
  "atk-s0201a1:1062_1": "tattha tiracchānagatāpi satipaṭṭhānamanasikārayuttā, tasmā nesaṁ bhagavā satipaṭṭhānabuddhimeva",
  "atk-s0201a1:1062_2": "janento idaṁ suttaṁ abhāsi.",
  "atk-s0201a1:1063": "Tattha ekāyanoti ekamaggo. Maggassa hi –",
  "atk-s0201a1:1064": "‘‘Maggo pantho patho pajjo, añjasaṁ vaṭumāyanaṁ;",
  "atk-s0201a1:1065": "Nāvā uttarasetū ca, kullo ca bhisisaṅkamo’’ti. (cūḷani. 101) –",
  "atk-s0201a1:1066_0": "Bahūni nāmāni. Svāyaṁ idha ayananāmena vutto. Tasmā ekāyano ayaṁ, bhikkhave, maggoti",
  "atk-s0201a1:1066_1": "ettha ekamaggo ayaṁ, bhikkhave, maggo, na dvedhāpathabhūtoti evamattho daṭṭhabbo.",
  "atk-s0201a1:1066_2": "Atha vā ekena ayitabboti ekāyano. Ekenāti gaṇasaṅgaṇikaṁ pahāya vūpakaṭṭhena pavivittacittena.",
  "atk-s0201a1:1066_3": "Ayitabboti paṭipajjitabbo. Ayanti vā etenāti ayano, saṁsārato nibbānaṁ gacchantīti",
  "atk-s0201a1:1066_4": "attho . Ekassa ayano ekāyano, ekassāti seṭṭhassa. Sabbasattānaṁ seṭṭho ca bhagavā,",
  "atk-s0201a1:1066_5": "tasmā bhagavatoti vuttaṁ hoti. Kiñcāpi hi tena aññepi ayanti, evaṁ santepi bhagavatova",
  "atk-s0201a1:1066_6": "so ayano tena uppāditattā. Yathāha ‘‘so hi, brāhmaṇa, bhagavā anuppannassa maggassa",
  "atk-s0201a1:1066_7": "uppādetā’’tiādi (ma. ni. 3.79). Ayatīti vā ayano, gacchati pavattatīti attho. Ekasmiṁ",
  "atk-s0201a1:1066_8": "ayanoti ekāyano, imasmiṁyeva dhammavinaye pavattati, na aññatrāti vuttaṁ hoti. Yathāha",
  "atk-s0201a1:1066_9": "‘‘imasmiṁ kho, subhadda, dhammavinaye ariyo aṭṭhaṅgiko maggo upalabbhatī’’ti (dī.",
  "atk-s0201a1:1066_10": "ni. 2.214). Desanābhedoyeva heso, attho paneko. Apica ekaṁ ayatīti ekāyano. Pubbabhāge",
  "atk-s0201a1:1066_11": "nānāmukhabhāvanānayappavattopi aparabhāge ekaṁ nibbānameva gacchatīti vuttaṁ hoti.",
  "atk-s0201a1:1066_12": "Yathāha brahmā sahampati –",
  "atk-s0201a1:1067": "‘‘Ekāyanaṁ jātikhayantadassī,",
  "atk-s0201a1:1068": "Maggaṁ pajānāti hitānukampī;",
  "atk-s0201a1:1069": "Etena maggena tariṁsu pubbe,",
  "atk-s0201a1:1070": "Tarissanti ye ca taranti ogha’’nti. (saṁ. ni. 5.409);",
  "atk-s0201a1:1071_0": "Keci pana ‘‘na pāraṁ diguṇaṁ yantī’’ti gāthānayena yasmā ekavāraṁ nibbānaṁ gacchati.",
  "atk-s0201a1:1071_1": "Tasmā ‘‘ekāyano’’ti vadanti, taṁ na yujjati. Imassa hi atthassa sakiṁ ayanoti iminā",
  "atk-s0201a1:1071_2": "byañjanena bhavitabbaṁ. Yadi pana ekaṁ ayanamassa ekā gati pavattīti evamatthaṁ yojetvā",
  "atk-s0201a1:1071_3": "vucceyya, byañjanaṁ yujjeyya, attho pana ubhayathāpi na yujjati. Kasmā? Idha pubbabhāgamaggassa",
  "atk-s0201a1:1071_4": "adhippetattā. Kāyādicatuārammaṇappavatto hi pubbabhāgasatipaṭṭhānamaggo idha adhippeto,",
  "atk-s0201a1:1071_5": "na lokuttaro. So ca anekavārampi ayati, anekañcassa ayanaṁ hoti.",
  "atk-s0201a1:1072_0": "Pubbepi ca imasmiṁ pade mahātherānaṁ sākacchā ahosiyeva. Tipiṭakacūḷanāgatthero ‘‘pubbabhāgasatipaṭṭhānamaggo’’ti",
  "atk-s0201a1:1072_1": "āha. Ācariyo panassa tipiṭakacūḷasumatthero ‘‘missakamaggo’’ti āha. Pubbabhāgo bhanteti.",
  "atk-s0201a1:1072_2": "Missako āvusoti. Ācariye punappunaṁ bhaṇante appaṭibāhitvā tuṇhī ahosi. Pañhaṁ avinicchinitvāva",
  "atk-s0201a1:1072_3": "uṭṭhahiṁsu. Athācariyatthero nhānakoṭṭhakaṁ gacchanto ‘‘mayā missakamaggo kathito,",
  "atk-s0201a1:1072_4": "cūḷanāgo pubbabhāgoti ādāya voharati , ko nu kho ettha nicchayo’’ti suttantaṁ ādito",
  "atk-s0201a1:1072_5": "paṭṭhāya parivattento ‘‘yo hi koci, bhikkhave, ime cattāro satipaṭṭhāne evaṁ bhāveyya",
  "atk-s0201a1:1072_6": "satta vassānī’’ti imasmiṁ ṭhāne sallakkhesi, lokuttaramaggo uppajjitvā satta vassāni",
  "atk-s0201a1:1072_7": "tiṭṭhamāno nāma natthi, mayā vutto missakamaggo na labbhati, cūḷanāgena diṭṭho pubbabhāgamaggova",
  "atk-s0201a1:1072_8": "labbhatīti ñatvā aṭṭhamiyaṁ dhammassavane saṅghuṭṭhe agamāsi.",
  "atk-s0201a1:1073_0": "Porāṇakattherā kira piyadhammassavanā honti. Saddaṁ sutvāva ‘‘ahaṁ paṭhamaṁ, ahaṁ",
  "atk-s0201a1:1073_1": "paṭhama’’nti ekappahāreneva osaranti. Tasmiñca divase cūḷanāgattherassa vāro. Tena",
  "atk-s0201a1:1073_2": "dhammāsane nisīditvā vījaniṁ gahetvā pubbagāthāsu vuttāsu therassa āsanapiṭṭhiyaṁ",
  "atk-s0201a1:1073_3": "ṭhitassa etadahosi ‘‘raho nisīditvā na vakkhāmī’’ti. Porāṇakattherā hi anusūyakā",
  "atk-s0201a1:1073_4": "honti, na attano rucimeva ucchubhāraṁ viya evaṁ ukkhipitvā vicaranti, kāraṇameva",
  "atk-s0201a1:1073_5": "gaṇhanti, akāraṇaṁ vissajjenti. Tasmā thero ‘‘āvuso cūḷanāgā’’ti āha. So ācariyassa",
  "atk-s0201a1:1073_6": "viya saddoti dhammaṁ ṭhapetvā ‘‘kiṁ bhante’’ti āha. Āvuso cūḷanāga mayā vutto missakamaggo",
  "atk-s0201a1:1073_7": "na labbhati, tayā vutto pubbabhāgasatipaṭṭhānamaggova labbhatīti.",
  "atk-s0201a1:1074_0": "Thero cintesi ‘‘amhākaṁ ācariyo sabbapariyattiko tepiṭako sutabuddho, evarūpassapi",
  "atk-s0201a1:1074_1": "nāma bhikkhuno ayaṁ pañho āluḷeti, anāgate mama bhātikā imaṁ pañhaṁ āluḷessantīti",
  "atk-s0201a1:1074_2": "suttaṁ gahetvā imaṁ pañhaṁ niccalaṁ karissāmī’’ti paṭisambhidāmaggato ‘‘ekāyanamaggo",
  "atk-s0201a1:1074_3": "vuccati pubbabhāgasatipaṭṭhānamaggo –",
  "atk-s0201a1:1075": "‘‘Maggānaṭṭhaṅgiko seṭṭho, saccānaṁ caturo padā;",
  "atk-s0201a1:1076": "Virāgo seṭṭho dhammānaṁ, dvipadānañca cakkhumā.",
  "atk-s0201a1:1077": "Eseva maggo natthañño, dassanassa visuddhiyā;",
  "atk-s0201a1:1078": "Etañhi tumhe paṭipajjatha, mārasenappamaddanaṁ;",
  "atk-s0201a1:1079": "Etañhi tumhe paṭipannā, dukkhassantaṁ karissathā’’ti. (dha. pa. 273-275) –",
  "atk-s0201a1:1080": "Suttaṁ āharitvā ṭhapesi.",
  "atk-s0201a1:1081_0": "Maggoti kenaṭṭhena maggo? Nibbānagamanaṭṭhena nibbānatthikehi magganiyaṭṭhena ca.",
  "atk-s0201a1:1081_1": "Sattānaṁ visuddhiyāti rāgādīhi malehi abhijjhāvisamalobhādīhi ca upakkilesehi kiliṭṭhacittānaṁ",
  "atk-s0201a1:1081_2": "sattānaṁ visuddhatthāya. Tathā hi imināva maggena ito satasahassakappādhikānaṁ catunnaṁ",
  "atk-s0201a1:1081_3": "asaṅkhyeyyānaṁ upari ekasmiññeva kappe nibbatte taṇhaṅkaramedhaṅkarasaraṇaṅkaradīpaṅkaranāmake",
  "atk-s0201a1:1081_4": "buddhe ādiṁ katvā sakyamunipariyosānā aneke sammāsambuddhā anekasatā paccekabuddhā",
  "atk-s0201a1:1081_5": "gaṇanapathaṁ vītivattā ariyasāvakā cāti ime sattā sabbe cittamalaṁ pavāhetvā paramavisuddhiṁ",
  "atk-s0201a1:1081_6": "pattā. Rūpamalavasena pana saṁkilesavodānapaññattiyeva natthi. Tathā hi –",
  "atk-s0201a1:1082": "Rūpena saṁkiliṭṭhena, saṁkilissanti māṇavā;",
  "atk-s0201a1:1083": "Rūpe suddhe visujjhanti, anakkhātaṁ mahesinā.",
  "atk-s0201a1:1084": "Cittena saṁkiliṭṭhena, saṁkilissanti māṇavā;",
  "atk-s0201a1:1085": "Citte suddhe visujjhanti, iti vuttaṁ mahesinā.",
  "atk-s0201a1:1086_0": "Yathāha ‘‘cittasaṁkilesā, bhikkhave, sattā saṁkilissanti, cittavodānā visujjhantī’’ti",
  "atk-s0201a1:1086_1": "(saṁ. ni. 3.100). Tañca cittavodānaṁ iminā satipaṭṭhānamaggena hoti. Tenāha ‘‘sattānaṁ visuddhiyā’’ti.",
  "atk-s0201a1:1087_0": "Sokaparidevānaṁ samatikkamāyāti sokassa ca paridevassa ca samatikkamāya, pahānāyāti",
  "atk-s0201a1:1087_1": "attho. Ayañhi maggo bhāvito santatimahāmattādīnaṁ viya sokasamatikkamāya, paṭācārādīnaṁ",
  "atk-s0201a1:1087_2": "viya ca paridevasamatikkamāya ca saṁvattati. Tenāha ‘‘sokaparidevānaṁ samatikkamāyā’’ti.",
  "atk-s0201a1:1087_3": "Kiñcāpi hi santatimahāmatto –",
  "atk-s0201a1:1088": "‘‘Yaṁ pubbe taṁ visodhehi, pacchā te māhu kiñcanaṁ;",
  "atk-s0201a1:1089": "Majjhe ce no gahessasi, upasanto carissasī’’ti. (su. ni. 955);",
  "atk-s0201a1:1090": "Imaṁ gāthaṁ sutvā saha paṭisambhidāhi arahattaṁ patto.",
  "atk-s0201a1:1091": "Paṭācārā –",
  "atk-s0201a1:1092": "‘‘Na santi puttā tāṇāya, na pitā nāpi bandhavā;",
  "atk-s0201a1:1093": "Antakenādhipannassa, natthi ñātīsu tāṇatā’’ti. (dha. pa. 288);",
  "atk-s0201a1:1094_0": "Imaṁ gāthaṁ sutvā sotāpattiphale patiṭṭhitā. Yasmā pana kāyavedanācittadhammesu kañci",
  "atk-s0201a1:1094_1": "dhammaṁ anāmasitvā bhāvanā nāma natthi, tasmā tepi imināva maggena sokaparideve samatikkantāti veditabbā.",
  "atk-s0201a1:1095_0": "Dukkhadomanassānaṁ atthaṅgamāyāti kāyikadukkhassa ca cetasikadomanassassa cāti imesaṁ",
  "atk-s0201a1:1095_1": "dvinnaṁ atthaṅgamāya, nirodhāyāti attho. Ayañhi maggo bhāvito tissattherādīnaṁ viya",
  "atk-s0201a1:1095_2": "dukkhassa, sakkādīnaṁ viya ca domanassassa atthaṅgamāya saṁvattati.",
  "atk-s0201a1:1096_0": "Tatrāyaṁ atthadīpanā – sāvatthiyaṁ kira tisso nāma kuṭumbikaputto cattālīsa hiraññakoṭiyo",
  "atk-s0201a1:1096_1": "pahāya pabbajitvā agāmake araññe viharati. Tassa kaniṭṭhabhātubhariyā ‘‘gacchatha",
  "atk-s0201a1:1096_2": "naṁ jīvitā voropethā’’ti pañcasate core pesesi. Te gantvā theraṁ parivāretvā nisīdiṁsu.",
  "atk-s0201a1:1096_3": "Thero āha ‘‘kasmā āgatattha upāsakā’’ti? Taṁ jīvitā voropessāmāti. Pāṭibhogaṁ me",
  "atk-s0201a1:1096_4": "upāsakā gahetvā ajjekarattiṁ jīvitaṁ dethāti. Ko te, samaṇa, imasmiṁ ṭhāne pāṭibhogo",
  "atk-s0201a1:1096_5": "bhavissatīti? Thero mahantaṁ pāsāṇaṁ gahetvā dve ūruṭṭhīni bhinditvā ‘‘vaṭṭati upāsakā",
  "atk-s0201a1:1096_6": "pāṭibhogo’’ti āha. Te apakkamitvā caṅkamanasīse aggiṁ katvā nipajjiṁsu. Therassa",
  "atk-s0201a1:1096_7": "vedanaṁ vikkhambhetvā sīlaṁ paccavekkhato parisuddhaṁ sīlaṁ nissāya pītipāmojjaṁ",
  "atk-s0201a1:1096_8": "uppajji . Tato anukkamena vipassanaṁ vaḍḍhento tiyāmarattiṁ samaṇadhammaṁ katvā aruṇuggamane",
  "atk-s0201a1:1096_9": "arahattaṁ patto imaṁ udānaṁ udānesi –",
  "atk-s0201a1:1097": "‘‘Ubho pādāni bhinditvā, saññapessāmi vo ahaṁ;",
  "atk-s0201a1:1098": "Aṭṭiyāmi harāyāmi, sarāgamaraṇaṁ ahaṁ.",
  "atk-s0201a1:1099": "Evāhaṁ cintayitvāna, yathābhūtaṁ vipassisaṁ;",
  "atk-s0201a1:1100": "Sampatte aruṇuggamhi, arahattamapāpuṇi’’nti.",
  "atk-s0201a1:1101_0": "Aparepi tiṁsa bhikkhū bhagavato santike kammaṭṭhānaṁ gahetvā araññavihāre vassaṁ",
  "atk-s0201a1:1101_1": "upagantvā ‘‘āvuso, tiyāmarattiṁ samaṇadhammova kātabbo, na aññamaññassa santikaṁ",
  "atk-s0201a1:1101_2": "āgantabba’’nti vatvā vihariṁsu. Tesaṁ samaṇadhammaṁ katvā paccūsasamaye pacalāyantānaṁ",
  "atk-s0201a1:1101_3": "eko byaggho āgantvā ekekaṁ bhikkhuṁ gahetvā gacchati. Na koci ‘‘maṁ byaggho gaṇhī’’ti",
  "atk-s0201a1:1101_4": "vācampi nicchāresi. Evaṁ pañcasu dasasu bhikkhūsu khāditesu uposathadivase ‘‘itare,",
  "atk-s0201a1:1101_5": "āvuso, kuhi’’nti pucchitvā ñatvā ca ‘‘idāni gahitena, gahitomhīti vattabba’’nti vatvā vihariṁsu.",
  "atk-s0201a1:1102_0": "Atha aññataraṁ daharabhikkhuṁ purimanayeneva byaggho gaṇhi. So ‘‘byaggho, bhante’’ti",
  "atk-s0201a1:1102_1": "āha. Bhikkhū kattaradaṇḍe ca ukkāyo ca gahetvā mocessāmāti anubandhiṁsu. Byaggho",
  "atk-s0201a1:1102_2": "bhikkhūnaṁ agatiṁ chinnataṭaṭṭhānaṁ āruyha taṁ bhikkhuṁ pādaṅguṭṭhakato paṭṭhāya",
  "atk-s0201a1:1102_3": "khādituṁ ārabhi. Itarepi ‘‘idāni , sappurisa, amhehi kattabbaṁ natthi, bhikkhūnaṁ",
  "atk-s0201a1:1102_4": "viseso nāma evarūpe ṭhāne paññāyatī’’ti āhaṁsu. So byagghamukhe nipannova taṁ vedanaṁ",
  "atk-s0201a1:1102_5": "vikkhambhetvā vipassanaṁ vaḍḍhento yāva gopphakā khāditasamaye sotāpanno hutvā, yāva",
  "atk-s0201a1:1102_6": "jaṇṇukā khāditasamaye sakadāgāmī, yāva nābhiyā khāditasamaye anāgāmī hutvā, hadayarūpe",
  "atk-s0201a1:1102_7": "akhāditeyeva saha paṭisambhidāhi arahattaṁ patvā imaṁ udānaṁ udānesi –",
  "atk-s0201a1:1103": "‘‘Sīlavā vatasampanno, paññavā susamāhito;",
  "atk-s0201a1:1104": "Muhuttaṁ pamādamanvāya, byagghenoruddhamānaso.",
  "atk-s0201a1:1105": "Pañjarasmiṁ gahetvāna, silāya uparīkato;",
  "atk-s0201a1:1106": "Kāmaṁ khādatu maṁ byaggho, bhakkho kāyo amittānaṁ;",
  "atk-s0201a1:1107": "Paṭiladdhe kammaṭṭhāne, maraṇaṁ hehiti bhaddaka’’nti.",
  "atk-s0201a1:1108_0": "Aparopi pītamallatthero nāma gihikāle tīsu rajjesu paṭākaṁ gahetvā tambapaṇṇidīpaṁ",
  "atk-s0201a1:1108_1": "āgamma rājānaṁ disvā raññā katānuggaho ekadivasaṁ kilañjakāpaṇasāladvārena gacchanto",
  "atk-s0201a1:1108_2": "‘‘rūpaṁ, bhikkhave, na tumhākaṁ, taṁ pajahatha, taṁ vo pahīnaṁ dīgharattaṁ hitāya",
  "atk-s0201a1:1108_3": "sukhāya bhavissatī’’ti (saṁ. ni. 3.33-34) natumhākavaggaṁ sutvā cintesi ‘‘neva kira",
  "atk-s0201a1:1108_4": "rūpaṁ attano, na vedanā’’ti. So taṁyeva aṅkusaṁ katvā nikkhamitvā mahāvihāraṁ gantvā",
  "atk-s0201a1:1108_5": "pabbajjaṁ yācitvā pabbajito upasampanno dvemātikā paguṇaṁ katvā tiṁsa bhikkhū gahetvā",
  "atk-s0201a1:1108_6": "gabalavāliyaaṅgaṇaṁ gantvā samaṇadhammamakāsi. Pādesu avahantesu jaṇṇukehi caṅkamati.",
  "atk-s0201a1:1108_7": "Tamenaṁ rattiṁ eko migaluddako migoti maññamāno sattiyā pahari. Satti vinivijjhitvā",
  "atk-s0201a1:1108_8": "gatā. So taṁ sattiṁ harāpetvā pahāramukhāni tiṇavaṭṭiyā pūrāpetvā pāsāṇapiṭṭhiyaṁ",
  "atk-s0201a1:1108_9": "attānaṁ nisīdāpetvā okāsaṁ kāretvā vipassanaṁ vaḍḍhetvā saha paṭisambhidāhi arahattaṁ",
  "atk-s0201a1:1108_10": "patvā ukkāsitasaddena āgatānaṁ bhikkhūnaṁ byākaritvā imaṁ udānaṁ udānesi –",
  "atk-s0201a1:1109": "‘‘Bhāsitaṁ buddhaseṭṭhassa, sabbalokaggavādino;",
  "atk-s0201a1:1110": "Na tumhākamidaṁ rūpaṁ, taṁ jaheyyātha bhikkhavo.",
  "atk-s0201a1:1111": "Aniccā vata saṅkhārā, uppādavayadhammino;",
  "atk-s0201a1:1112": "Uppajjitvā nirujjhanti, tesaṁ vūpasamo sukho’’ti.",
  "atk-s0201a1:1113_0": "Atha naṁ bhikkhū āhaṁsu ‘‘sace, bhante, sammāsambuddho arogo abhavissā, addhā te",
  "atk-s0201a1:1113_1": "muddhamatthake hatthaṁ pasāretvā sīsaṁ parāmaseyyā’’ti. Ettāvatā ayaṁ maggo tissattherādīnaṁ",
  "atk-s0201a1:1113_2": "viya dukkhassa atthaṅgamāya saṁvattati.",
  "atk-s0201a1:1114_0": "Sakko pana devānamindo attano pañcavidhaṁ pubbanimittaṁ disvā maraṇabhayasantajjito",
  "atk-s0201a1:1114_1": "domanassajāto bhagavantaṁ upasaṅkamitvā pañhaṁ pucchi. So upekkhāpañhavissajjanāvasāne",
  "atk-s0201a1:1114_2": "asītisahassāhi devatāhi saddhiṁ sotāpattiphale patiṭṭhāsi. Sā cassa upapatti puna pākatikāva ahosi.",
  "atk-s0201a1:1115_0": "Subrahmāpi devaputto accharāsahassaparivāro saggasampattiṁ anubhoti, tattha pañcasatā",
  "atk-s0201a1:1115_1": "accharāyo rukkhato pupphāni ocinantiyo cavitvā niraye upapannā. So ‘‘kiṁ imā cirāyantī’’ti",
  "atk-s0201a1:1115_2": "upadhārento tāsaṁ niraye nibbattabhāvaṁ disvā ‘‘kittakaṁ nu kho mama āyū’’ti upaparikkhanto",
  "atk-s0201a1:1115_3": "attanopi āyuparikkhayaṁ viditvā tattheva niraye nibbattanabhāvaṁ disvā bhīto ativiya",
  "atk-s0201a1:1115_4": "domanassajāto hutvā ‘‘imaṁ me domanassaṁ satthā vinayissati na añño’’ti avasesā pañcasatā",
  "atk-s0201a1:1115_5": "accharāyo gahetvā bhagavantaṁ upasaṅkamitvā pañhaṁ pucchi –",
  "atk-s0201a1:1116": "‘‘Niccaṁ utrastamidaṁ cittaṁ, niccaṁ ubbiggidaṁ mano;",
  "atk-s0201a1:1117": "Anuppannesu kicchesu, atho uppatitesu ca;",
  "atk-s0201a1:1118": "Sace atthi anutrastaṁ, taṁ me akkhāhi pucchito’’ti. (saṁ. ni. 1.98);",
  "atk-s0201a1:1119": "Tato naṁ bhagavā āha –",
  "atk-s0201a1:1120": "‘‘Nāññatra bojjhā tapasā, nāññatrindriyasaṁvarā;",
  "atk-s0201a1:1121": "Nāññatra sabbanissaggā, sotthiṁ passāmi pāṇina’’nti. (saṁ. ni. 1.98);",
  "atk-s0201a1:1122_0": "So desanāpariyosāne pañcahi accharāsatehi saddhiṁ sotāpattiphale patiṭṭhāya taṁ sampattiṁ",
  "atk-s0201a1:1122_1": "thāvaraṁ katvā devalokameva agamāsīti . Evamayaṁ maggo bhāvito sakkādīnaṁ viya domanassassa",
  "atk-s0201a1:1122_2": "atthaṅgamāya saṁvattatīti veditabbo.",
  "atk-s0201a1:1123_0": "Ñāyassa adhigamāyāti ñāyo vuccati ariyo aṭṭhaṅgiko maggo, tassa adhigamāya, pattiyāti",
  "atk-s0201a1:1123_1": "vuttaṁ hoti. Ayañhi pubbabhāge lokiyo satipaṭṭhānamaggo bhāvito lokuttarassa maggassa",
  "atk-s0201a1:1123_2": "adhigamāya saṁvattati. Tenāha ‘‘ñāyassa adhigamāyā’’ti. Nibbānassa sacchikiriyāyāti",
  "atk-s0201a1:1123_3": "taṇhāvānavirahitattā nibbānanti laddhanāmassa amatassa sacchikiriyāya, attapaccakkhatāyāti",
  "atk-s0201a1:1123_4": "vuttaṁ hoti. Ayañhi maggo bhāvito anupubbena nibbānasacchikiriyaṁ sādheti. Tenāha",
  "atk-s0201a1:1123_5": "‘‘nibbānassa sacchikiriyāyā’’ti.",
  "atk-s0201a1:1124_0": "Tattha kiñcāpi ‘‘sattānaṁ visuddhiyā’’ti vutte sokasamatikkamādīni atthato siddhāneva",
  "atk-s0201a1:1124_1": "honti, ṭhapetvā pana sāsanayuttikovide aññesaṁ na pākaṭāni, na ca bhagavā paṭhamaṁ",
  "atk-s0201a1:1124_2": "sāsanayuttikovidaṁ janaṁ katvā pacchā dhammaṁ deseti. Tena teneva pana suttena taṁ",
  "atk-s0201a1:1124_3": "taṁ atthaṁ ñāpeti. Tasmā idha yaṁ yaṁ atthaṁ ekāyanamaggo sādheti, taṁ taṁ pākaṭaṁ",
  "atk-s0201a1:1124_4": "katvā dassento ‘‘sokaparidevānaṁ samatikkamāyā’’tiādimāha. Yasmā vā yā sattānaṁ visuddhi",
  "atk-s0201a1:1124_5": "ekāyanamaggena saṁvattati, sā sokaparidevānaṁ samatikkamena hoti, sokaparidevānaṁ",
  "atk-s0201a1:1124_6": "samatikkamo dukkhadomanassānaṁ atthaṅgamena, dukkhadomanassānaṁ atthaṅgamo ñāyassādhigamena,",
  "atk-s0201a1:1124_7": "ñāyassādhigamo nibbānassa sacchikiriyāya. Tasmā imampi kamaṁ dassento ‘‘sattānaṁ",
  "atk-s0201a1:1124_8": "visuddhiyā’’ti vatvā ‘‘sokaparidevānaṁ samatikkamāyā’’tiādimāha.",
  "atk-s0201a1:1125_0": "Apica vaṇṇabhaṇanametaṁ ekāyanamaggassa. Yatheva hi bhagavā ‘‘dhammaṁ vo, bhikkhave,",
  "atk-s0201a1:1125_1": "desessāmi ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ",
  "atk-s0201a1:1125_2": "parisuddhaṁ brahmacariyaṁ pakāsessāmi, yadidaṁ chachakkānī’’ti (ma. ni. 3.420) chachakkadesanāya",
  "atk-s0201a1:1125_3": "aṭṭhahi padehi vaṇṇaṁ abhāsi, yathā ca ariyavaṁsadesanāya ‘‘cattārome, bhikkhave,",
  "atk-s0201a1:1125_4": "ariyavaṁsā aggaññā rattaññā vaṁsaññā porāṇā asaṁkiṇṇā asaṁkiṇṇapubbā na saṁkīyanti,",
  "atk-s0201a1:1125_5": "na saṁkīyissanti, appaṭikuṭṭhā samaṇehi brāhmaṇehi viññūhī’’ti (a. ni. 4.28) navahi",
  "atk-s0201a1:1125_6": "padehi vaṇṇaṁ abhāsi, evaṁ imassapi ekāyanamaggassa sattānaṁ visuddhiyātiādīhi sattahi",
  "atk-s0201a1:1125_7": "padehi vaṇṇaṁ abhāsi.",
  "atk-s0201a1:1126_0": "Kasmā iti ce? Tesaṁ bhikkhūnaṁ ussāhajananatthaṁ. Vaṇṇabhāsanañhi sutvā te bhikkhū",
  "atk-s0201a1:1126_1": "‘‘ayaṁ kira maggo hadayasantāpabhūtaṁ sokaṁ, vācāvippalāpabhūtaṁ paridevaṁ, kāyikaasātabhūtaṁ",
  "atk-s0201a1:1126_2": "dukkhaṁ, cetasikaasātabhūtaṁ domanassanti cattāro upaddave hanati, visuddhiṁ ñāyaṁ",
  "atk-s0201a1:1126_3": "nibbānanti tayo visese āvahatī’’ti ussāhajātā imaṁ dhammadesanaṁ uggahetabbaṁ pariyāpuṇitabbaṁ",
  "atk-s0201a1:1126_4": "dhāretabbaṁ vācetabbaṁ, imañca maggaṁ bhāvetabbaṁ maññissanti. Iti tesaṁ bhikkhūnaṁ",
  "atk-s0201a1:1126_5": "ussāhajananatthaṁ vaṇṇaṁ abhāsi, kambalavāṇijādayo kambalādīnaṁ vaṇṇaṁ viya.",
  "atk-s0201a1:1127_0": "Yathā hi satasahassagghanikapaṇḍukambalavāṇijena kambalaṁ gaṇhathāti ugghositepi",
  "atk-s0201a1:1127_1": "asukakambaloti na tāva manussā jānanti. Kesakambalavālakambalādayopi hi duggandhā",
  "atk-s0201a1:1127_2": "kharasamphassā kambalātveva vuccanti. Yadā pana tena gandhārako rattakambalo sukhumo",
  "atk-s0201a1:1127_3": "ujjalo sukhasamphassoti ugghositaṁ hoti, tadā ye pahonti, te gaṇhanti. Ye na pahonti,",
  "atk-s0201a1:1127_4": "tepi dassanakāmā honti, evamevaṁ ‘‘ekāyano ayaṁ, bhikkhave, maggo’’ti vuttepi asukamaggoti",
  "atk-s0201a1:1127_5": "na tāva pākaṭo hoti. Nānappakārakā hi aniyyānamaggāpi maggātveva vuccanti. ‘‘Sattānaṁ",
  "atk-s0201a1:1127_6": "visuddhiyā’’tiādimhi pana vutte ‘‘ayaṁ kira maggo cattāro upaddave hanati, tayo visese",
  "atk-s0201a1:1127_7": "āvahatī’’ti ussāhajātā imaṁ dhammadesanaṁ uggahetabbaṁ pariyāpuṇitabbaṁ dhāretabbaṁ",
  "atk-s0201a1:1127_8": "vācetabbaṁ, imañca maggaṁ bhāvetabbaṁ maññissantīti vaṇṇaṁ bhāsanto ‘‘sattānaṁ visuddhiyā’’tiādimāha.",
  "atk-s0201a1:1127_9": "Yathā ca satasahassagghanikapaṇḍukambalavāṇijopamā, evaṁ rattajambunadasuvaṇṇaudakappasādakamaṇiratanasuvisuddhamuttāratanadhotapavāḷādivāṇijūpamādayopettha āharitabbā.",
  "atk-s0201a1:1128_0": "Yadidanti nipāto, ye imeti ayamassa attho. Cattāroti gaṇanaparicchedo, tena na tato",
  "atk-s0201a1:1128_1": "heṭṭhā na uddhanti satipaṭṭhānaparicchedaṁ dīpeti. Satipaṭṭhānāti tayo satipaṭṭhānā",
  "atk-s0201a1:1128_2": "satigocaropi, tidhā paṭipannesu sāvakesu satthuno paṭighānunayavītivattatāpi, satipi.",
  "atk-s0201a1:1128_3": "‘‘Catunnaṁ , bhikkhave, satipaṭṭhānānaṁ samudayañca atthaṅgamañca desessāmi, taṁ",
  "atk-s0201a1:1128_4": "suṇātha…pe…. Ko ca, bhikkhave, kāyassa samudayo? Āhārasamudayā kāyasamudayo’’tiādīsu",
  "atk-s0201a1:1128_5": "(saṁ. ni. 3.408) hi satigocaro satipaṭṭhānanti vuccati. Tathā ‘‘kāyo paṭṭhānaṁ, no",
  "atk-s0201a1:1128_6": "sati. Sati paṭṭhānañceva sati cā’’tiādīsupi (paṭi. ma. 3.35). Tassattho – patiṭṭhāti",
  "atk-s0201a1:1128_7": "asminti paṭṭhānaṁ. Kā patiṭṭhāti? Sati. Satiyā paṭṭhānaṁ satipaṭṭhānaṁ. Padhānaṭṭhānanti",
  "atk-s0201a1:1128_8": "vā paṭṭhānaṁ. Satiyā paṭṭhānaṁ satipaṭṭhānaṁ, hatthiṭṭhānaassaṭṭhānādīni viya. ‘‘Tayo",
  "atk-s0201a1:1128_9": "satipaṭṭhānā, yadariyo sevati, yadariyo sevamāno satthā gaṇamanusāsitumarahatī’’ti",
  "atk-s0201a1:1128_10": "(ma. ni. 3.311) etthāpi tidhā paṭipannesu sāvakesu satthuno paṭighānunayavītivattatā",
  "atk-s0201a1:1128_11": "‘‘satipaṭṭhāna’’nti vuttā. Tassattho – paṭṭhapetabbato paṭṭhānaṁ, pavattayitabbatoti",
  "atk-s0201a1:1128_12": "attho. Kena paṭṭhapetabbatoti? Satiyā. Satiyā paṭṭhānaṁ satipaṭṭhānanti. ‘‘Cattāro",
  "atk-s0201a1:1128_13": "satipaṭṭhānā bhāvitā bahulīkatā satta bojjhaṅge paripūrentī’’tiādīsu (saṁ. ni. 5.989)",
  "atk-s0201a1:1128_14": "pana satiyeva ‘‘satipaṭṭhāna’’nti vuccati. Tassattho – patiṭṭhātīti paṭṭhānaṁ, upaṭṭhāti",
  "atk-s0201a1:1128_15": "okkantitvā pakkhanditvā pavattatīti attho. Satiyeva paṭṭhānaṁ satipaṭṭhānaṁ. Atha",
  "atk-s0201a1:1128_16": "vā saraṇaṭṭhena sati, upaṭṭhānaṭṭhena paṭṭhānaṁ. Iti sati ca sā paṭṭhānañcātipi satipaṭṭhānaṁ.",
  "atk-s0201a1:1128_17": "Idamidha adhippetaṁ.",
  "atk-s0201a1:1129_0": "Yadi evaṁ, kasmā ‘‘satipaṭṭhānā’’ti bahuvacanaṁ? Satibahuttā. Ārammaṇabhedena hi",
  "atk-s0201a1:1129_1": "bahukā etā satiyo. Atha maggoti kasmā ekavacanaṁ? Maggaṭṭhena ekattā. Catassopi hi",
  "atk-s0201a1:1129_2": "etā satiyo maggaṭṭhena ekattaṁ gacchanti. Vuttañhetaṁ ‘‘maggoti kenaṭṭhena maggo?",
  "atk-s0201a1:1129_3": "Nibbānagamanaṭṭhena, nibbānatthikehi magganīyaṭṭhena cā’’ti. Catassopi cetā aparabhāge",
  "atk-s0201a1:1129_4": "kāyādīsu ārammaṇesu kiccaṁ sādhayamānā nibbānaṁ gacchanti. Ādito paṭṭhāya ca nibbānatthikehi",
  "atk-s0201a1:1129_5": "maggīyanti, tasmā catassopi eko maggoti vuccanti . Evañca sati vacanānusandhinā sānusandhikāva",
  "atk-s0201a1:1129_6": "desanā hoti, ‘‘mārasenappamaddanaṁ vo, bhikkhave, maggaṁ desessāmi, taṁ suṇātha…pe…",
  "atk-s0201a1:1129_7": "katamo ca, bhikkhave, mārasenappamaddano maggo? Yadidaṁ sattabojjhaṅgā’’tiādīsu (saṁ.",
  "atk-s0201a1:1129_8": "ni. 5.224) viya hi yathā mārasenappamaddanoti ca sattabojjhaṅgāti ca atthato ekaṁ,",
  "atk-s0201a1:1129_9": "byañjanamevettha nānaṁ. Evaṁ ekāyanamaggoti ca cattāro satipaṭṭhānāti ca atthato",
  "atk-s0201a1:1129_10": "ekaṁ, byañjanamevettha nānaṁ. Tasmā maggaṭṭhena ekattā ekavacanaṁ, ārammaṇabhedena",
  "atk-s0201a1:1129_11": "satibahuttā bahuvacanaṁ veditabbaṁ.",
  "atk-s0201a1:1130_0": "Kasmā pana bhagavatā cattārova satipaṭṭhānā vuttā anūnā anadhikāti? Veneyyahitattā",
  "atk-s0201a1:1130_1": ". Taṇhācaritadiṭṭhicaritasamathayānikavipassanāyānikesu hi mandatikkhavasena dvedhā",
  "atk-s0201a1:1130_2": "dvedhā pavattesu veneyyesu mandassa taṇhācaritassa oḷārikaṁ kāyānupassanāsatipaṭṭhānaṁ",
  "atk-s0201a1:1130_3": "visuddhimaggo, tikkhassa sukhumaṁ vedanānupassanaṁ satipaṭṭhānaṁ. Diṭṭhicaritassāpi",
  "atk-s0201a1:1130_4": "mandassa nātippabhedagataṁ cittānupassanāsatipaṭṭhānaṁ visuddhimaggo, tikkhassa atippabhedagataṁ",
  "atk-s0201a1:1130_5": "dhammānupassanāsatipaṭṭhānaṁ. Samathayānikassa ca mandassa akicchena adhigantabbanimittaṁ",
  "atk-s0201a1:1130_6": "paṭhamaṁ satipaṭṭhānaṁ visuddhimaggo, tikkhassa oḷārikārammaṇe asaṇṭhahanato dutiyaṁ.",
  "atk-s0201a1:1130_7": "Vipassanāyānikassapi mandassa nātippabhedagatārammaṇaṁ tatiyaṁ, tikkhassa atippabhedagatārammaṇaṁ",
  "atk-s0201a1:1130_8": "catutthaṁ. Iti cattārova vuttā anūnā anadhikāti.",
  "atk-s0201a1:1131_0": "Subhasukhaniccaattabhāvavipallāsapahānatthaṁ vā. Kāyo hi asubho, tattha ca subhavipallāsavipallatthā",
  "atk-s0201a1:1131_1": "sattā, tesaṁ tattha asubhabhāvadassanena tassa vipallāsassa pahānatthaṁ paṭhamaṁ",
  "atk-s0201a1:1131_2": "satipaṭṭhānaṁ vuttaṁ. Sukhaṁ niccaṁ attāti gahitesupi ca vedanādīsu vedanā dukkhā,",
  "atk-s0201a1:1131_3": "cittaṁ aniccaṁ, dhammā anattā, tesu ca sukhaniccaattavipallāsavipallatthā sattā,",
  "atk-s0201a1:1131_4": "tesaṁ tattha dukkhādibhāvadassanena tesaṁ vipallāsānaṁ pahānatthaṁ sesāni tīṇi vuttānīti",
  "atk-s0201a1:1131_5": "evaṁ subhasukhaniccaattabhāvavipallāsapahānatthaṁ vā cattārova vuttā anūnā anadhikāti veditabbā.",
  "atk-s0201a1:1132": "Na kevalañca vipallāsapahānatthameva, atha kho caturoghayogāsavaganthaupādānaagatipahānatthampi catubbidhāhārapariññatthañca cattārova vuttāti veditabbā. Ayaṁ tāva pakaraṇanayo.",
  "atk-s0201a1:1133_0": "Aṭṭhakathāyaṁ pana saraṇavasena ceva ekattasamosaraṇavasena ca ekameva satipaṭṭhānaṁ",
  "atk-s0201a1:1133_1": "ārammaṇavasena cattāroti etadeva vuttaṁ. Yathā hi catudvāre nagare pācīnato āgacchantā",
  "atk-s0201a1:1133_2": "pācīnadisāya uṭṭhānakaṁ bhaṇḍaṁ gahetvā pācīnadvārena nagarameva pavisanti, dakkhiṇato",
  "atk-s0201a1:1133_3": "pacchimato uttarato āgacchantā uttaradisāya uṭṭhānakaṁ bhaṇḍaṁ gahetvā uttaradvārena",
  "atk-s0201a1:1133_4": "nagarameva pavisanti, evaṁsampadamidaṁ veditabbaṁ. Nagaraṁ viya hi nibbānamahānagaraṁ",
  "atk-s0201a1:1133_5": ". Dvāraṁ viya aṭṭhaṅgiko lokuttaramaggo. Pācīnadisādayo viya kāyādayo.",
  "atk-s0201a1:1134_0": "Yathā pācīnato āgacchantā pācīnadisāya uṭṭhānakaṁ bhaṇḍaṁ gahetvā pācīnadvārena nagarameva",
  "atk-s0201a1:1134_1": "pavisanti, evaṁ kāyānupassanāmukhena āgacchantā cuddasavidhena kāyānupassanaṁ bhāvetvā",
  "atk-s0201a1:1134_2": "kāyānupassanābhāvanānubhāvanibbattena ariyamaggena ekaṁ nibbānameva osaranti.",
  "atk-s0201a1:1135_0": "Yathā dakkhiṇato āgacchantā dakkhiṇadisāya uṭṭhānakaṁ bhaṇḍaṁ gahetvā dakkhiṇadvārena",
  "atk-s0201a1:1135_1": "nagarameva pavisanti, evaṁ vedanānupassanāmukhena āgacchantā navavidhena vedanānupassanaṁ",
  "atk-s0201a1:1135_2": "bhāvetvā vedanānupassanābhāvanānubhāvanibbattena ariyamaggena ekaṁ nibbānameva osaranti.",
  "atk-s0201a1:1136_0": "Yathā pacchimato āgacchantā pacchimadisāya uṭṭhānakaṁ bhaṇḍaṁ gahetvā pacchimadvārena",
  "atk-s0201a1:1136_1": "nagarameva pavisanti, evaṁ cittānupassanāmukhena āgacchantā soḷasavidhena cittānupassanaṁ",
  "atk-s0201a1:1136_2": "bhāvetvā cittānupassanābhāvanānubhāvanibbattena ariyamaggena ekaṁ nibbānameva osaranti.",
  "atk-s0201a1:1137_0": "Yathā uttarato āgacchantā uttaradisāya uṭṭhānakaṁ bhaṇḍaṁ gahetvā uttaradvārena nagarameva",
  "atk-s0201a1:1137_1": "pavisanti, evaṁ dhammānupassanāmukhena āgacchantā pañcavidhena dhammānupassanaṁ bhāvetvā",
  "atk-s0201a1:1137_2": "dhammānupassanābhāvanānubhāvanibbattena ariyamaggena ekaṁ nibbānameva osaranti.",
  "atk-s0201a1:1138": "Evaṁ saraṇavasena ceva ekattasamosaraṇavasena ca ekameva satipaṭṭhānaṁ ārammaṇavasena cattārova vuttāti veditabbā.",
  "atk-s0201a1:1139_0": "Katamecattāroti kathetukamyatā pucchā. Idhāti imasmiṁ sāsane. Bhikkhaveti dhammapaṭiggāhakapuggalālapanametaṁ.",
  "atk-s0201a1:1139_1": "Bhikkhūti paṭipattisampādakapuggalanidassanametaṁ. Aññepi ca devamanussā paṭipattiṁ",
  "atk-s0201a1:1139_2": "sampādentiyeva, seṭṭhattā pana paṭipattiyā bhikkhubhāvadassanato ca, ‘‘bhikkhū’’ti",
  "atk-s0201a1:1139_3": "āha. Bhagavato hi anusāsaniṁ sampaṭicchantesu bhikkhu seṭṭho, sabbappakārāya anusāsaniyā",
  "atk-s0201a1:1139_4": "bhājanabhāvato, tasmā seṭṭhattā ‘‘bhikkhū’’ti āha. Tasmiṁ gahite pana sesā gahitāva",
  "atk-s0201a1:1139_5": "honti rājagamanādīsu rājaggahaṇena sesaparisā viya. Yo ca imaṁ paṭipattiṁ paṭipajjati,",
  "atk-s0201a1:1139_6": "so bhikkhu nāma hotīti paṭipattiyā bhikkhubhāvadassanatopi ‘‘bhikkhū’’ti āha . Paṭipannako",
  "atk-s0201a1:1139_7": "hi devo vā hotu manusso vā, ‘‘bhikkhū’’ti saṅkhaṁ gacchatiyeva. Yathāha –",
  "atk-s0201a1:1140": "‘‘Alaṅkato cepi samaṁ careyya,",
  "atk-s0201a1:1141": "Santo danto niyato brahmacārī;",
  "atk-s0201a1:1142": "Sabbesu bhūtesu nidhāya daṇḍaṁ,",
  "atk-s0201a1:1143": "So brāhmaṇo so samaṇo sa bhikkhū’’ti. (dha. pa. 142);",
  "atk-s0201a1:1144_0": "Kāyeti rūpakāye. Rūpakāyo hi idha aṅgapaccaṅgānaṁ kesādīnañca dhammānaṁ samūhaṭṭhena",
  "atk-s0201a1:1144_1": "hatthikāyarathakāyādayo viya kāyoti adhippeto. Yathā ca samūhaṭṭhena, evaṁ kucchitānaṁ",
  "atk-s0201a1:1144_2": "āyaṭṭhena. Kucchitānañhi paramajegucchānaṁ so āyotipi kāyo. Āyoti uppattideso. Tatrāyaṁ",
  "atk-s0201a1:1144_3": "vacanattho, āyanti tatoti āyo. Ke āyanti? Kucchitā kesādayo. Iti kucchitānaṁ āyoti",
  "atk-s0201a1:1144_4": "kāyo. Kāyānupassīti kāyamanupassanasīlo, kāyaṁ vā anupassamāno.",
  "atk-s0201a1:1145_0": "‘‘Kāye’’ti ca vatvāpi puna ‘‘kāyānupassī’’ti dutiyaṁ kāyaggahaṇaṁ asammissato vavatthānaghanavinibbhogādidassanatthaṁ",
  "atk-s0201a1:1145_1": "katanti veditabbaṁ. Tena na kāye vedanānupassī vā, cittadhammānupassī vā, atha kho",
  "atk-s0201a1:1145_2": "kāyānupassīyevāti kāyasaṅkhāte vatthusmiṁ kāyānupassanākārasseva dassanena asammissato",
  "atk-s0201a1:1145_3": "vavatthānaṁ dassitaṁ hoti. Tathā na kāye aṅgapaccaṅgavimuttaekadhammānupassī, nāpi",
  "atk-s0201a1:1145_4": "kesalomādivinimuttaitthipurisānupassī. Yopi cettha kesalomādiko bhūtupādāyasamūhasaṅkhāto",
  "atk-s0201a1:1145_5": "kāyo , tatthapi na bhūtupādāyavinimuttaekadhammānupassī, atha kho rathasambhārānupassako",
  "atk-s0201a1:1145_6": "viya aṅgapaccaṅgasamūhānupassī, nagarāvayavānupassako viya kesalomādisamūhānupassī,",
  "atk-s0201a1:1145_7": "kadalikkhandhapattavaṭṭivinibbhujanako viya rittamuṭṭhiviniveṭhako viya ca bhūtupādāyasamūhānupassīyevāti",
  "atk-s0201a1:1145_8": "nānappakārato samūhavaseneva kāyasaṅkhātassa vatthuno dassanena ghanavinibbhogo dassito",
  "atk-s0201a1:1145_9": "hoti. Na hettha yathāvuttasamūhavinimutto kāyo vā itthī vā puriso vā añño vā koci",
  "atk-s0201a1:1145_10": "dhammo dissati , yathāvuttadhammasamūhamatteyeva pana tathā tathā sattā micchābhinivesaṁ",
  "atk-s0201a1:1145_11": "karonti. Tenāhu porāṇā –",
  "atk-s0201a1:1146": "‘‘Yaṁ passati na taṁ diṭṭhaṁ, yaṁ diṭṭhaṁ taṁ na passati;",
  "atk-s0201a1:1147": "Apassaṁ bajjhate mūḷho, bajjhamāno na muccatī’’ti. –",
  "atk-s0201a1:1148_0": "Ghanavinibbhogādidassanatthanti vuttaṁ. Ādisaddena cettha ayampi attho veditabbo",
  "atk-s0201a1:1148_1": "– ayañhi ekasmiṁ kāye kāyānupassīyeva, na aññadhammānupassī. Kiṁ vuttaṁ hoti? Yathā",
  "atk-s0201a1:1148_2": "anudakabhūtāyapi marīciyā udakānupassino honti, na evaṁ aniccadukkhānattaasubhabhūteyeva",
  "atk-s0201a1:1148_3": "imasmiṁ kāye niccasukhaattasubhabhāvānupassī, atha kho kāyānupassī aniccadukkhānattaasubhākārasamūhānupassīyevāti.",
  "atk-s0201a1:1148_4": "Atha vā yvāyaṁ parato ‘‘idha, bhikkhave, bhikkhu araññagato vā…pe… so satova assasatī’’tiādinā",
  "atk-s0201a1:1148_5": "nayena assāsapassāsādicuṇṇikajātaaṭṭhikapariyosāno kāyo vutto, yo ca ‘‘idhekacco",
  "atk-s0201a1:1148_6": "pathavikāyaṁ aniccato anupassati āpokāyaṁ tejokāyaṁ vāyokāyaṁ kesakāyaṁ lomakāyaṁ",
  "atk-s0201a1:1148_7": "chavikāyaṁ cammakāyaṁ maṁsakāyaṁ ruhirakāyaṁ nahārukāyaṁ aṭṭhikāyaṁ aṭṭhimiñjakāya’’nti",
  "atk-s0201a1:1148_8": "paṭisambhidāyaṁ (paṭi. ma. 3.35) kāyo vutto, tassa sabbassa imasmiṁyeva kāye anupassanato",
  "atk-s0201a1:1148_9": "‘‘kāye kāyānupassī’’ti evampi attho daṭṭhabbo.",
  "atk-s0201a1:1149_0": "Atha vā kāye ahanti vā mamanti vā evaṁ gahetabbassa yassa kassaci ananupassanato",
  "atk-s0201a1:1149_1": "tassa tasseva pana kesālomādikassa nānādhammasamūhassa anupassanato kāye kesādidhammasamūhasaṅkhātakāyānupassīti",
  "atk-s0201a1:1149_2": "evamattho daṭṭhabbo. Apica ‘‘imasmiṁ kāye aniccato anupassati, no niccato’’tiādinā",
  "atk-s0201a1:1149_3": "nayena paṭisambhidāyaṁ āgatanayassa sabbasseva aniccalakkhaṇādino ākārasamūhasaṅkhātassa",
  "atk-s0201a1:1149_4": "kāyassānupassanatopi ‘‘kāye kāyānupassī’’ti evampi attho daṭṭhabbo.",
  "atk-s0201a1:1150_0": "Tathā hi ayaṁ kāye kāyānupassanāpaṭipadaṁ paṭipanno bhikkhu imaṁ kāyaṁ aniccānupassanādīnaṁ",
  "atk-s0201a1:1150_1": "sattannaṁ anupassanānaṁ vasena aniccato anupassati, no niccato. Dukkhato anupassati,",
  "atk-s0201a1:1150_2": "no sukhato. Anattato anupassati, no attato. Nibbindati, no nandati. Virajjati, no",
  "atk-s0201a1:1150_3": "rajjati. Nirodheti, no samudeti. Paṭinissajjati, no ādiyati. So taṁ aniccato anupassanto",
  "atk-s0201a1:1150_4": "niccasaññaṁ pajahati, dukkhato anupassanto sukhasaññaṁ pajahati, anattato anupassanto",
  "atk-s0201a1:1150_5": "attasaññaṁ pajahati, nibbindanto nandiṁ pajahati, virajjanto rāgaṁ pajahati, nirodhento",
  "atk-s0201a1:1150_6": "samudayaṁ pajahati, paṭinissajjanto ādānaṁ pajahatīti veditabbo.",
  "atk-s0201a1:1151_0": "Viharatīti iriyati. Ātāpīti tīsu bhavesu kilese ātāpetīti ātāpo, vīriyassetaṁ nāmaṁ.",
  "atk-s0201a1:1151_1": "Ātāpo assa atthīti ātāpī. Sampajānoti sampajaññasaṅkhātena ñāṇena samannāgato. Satimāti",
  "atk-s0201a1:1151_2": "kāyapariggāhikāya satiyā samannāgato. Ayaṁ pana yasmā satiyā ārammaṇaṁ pariggahetvā",
  "atk-s0201a1:1151_3": "paññāya anupassati, na hi sativirahitassa anupassanā nāma atthi. Tenevāha ‘‘satiñca",
  "atk-s0201a1:1151_4": "khvāhaṁ, bhikkhave, sabbatthikaṁ vadāmī’’ti (saṁ. ni. 5.234). Tasmā ettha ‘‘kāye",
  "atk-s0201a1:1151_5": "kāyānupassī viharatī’’ti ettāvatā kāyānupassanāsatipaṭṭhānakammaṭṭhānaṁ vuttaṁ hoti.",
  "atk-s0201a1:1151_6": "Atha vā yasmā anātāpino antosaṅkhepo antarāyakaro hoti, asampajāno upāyapariggahe",
  "atk-s0201a1:1151_7": "anupāyaparivajjane ca sammuyhati, muṭṭhassati upāyāpariccāge anupāyāpariggahe ca",
  "atk-s0201a1:1151_8": "asamattho hoti, tenassa taṁ kammaṭṭhānaṁ na sampajjati, tasmā yesaṁ dhammānaṁ ānubhāvena",
  "atk-s0201a1:1151_9": "taṁ sampajjati. Tesaṁ dassanatthaṁ ‘‘ātāpī sampajāno satimāti idaṁ vutta’’nti veditabbaṁ.",
  "atk-s0201a1:1152_0": "Iti kāyānupassanāsatipaṭṭhānaṁ sampayogaṅgañcassa dassetvā idāni pahānaṅgaṁ dassetuṁ",
  "atk-s0201a1:1152_1": "vineyya loke abhijjhādomanassanti vuttaṁ. Tattha vineyyāti tadaṅgavinayena vā vikkhambhanavinayena",
  "atk-s0201a1:1152_2": "vā vinayitvā. Loketi tasmiṁyeva kāye. Kāyo hi idha lujjanapalujjanaṭṭhena lokoti",
  "atk-s0201a1:1152_3": "adhippeto. Yasmā panassa na kāyamatteyeva abhijjhādomanassaṁ pahīyati, vedanādīsupi",
  "atk-s0201a1:1152_4": "pahīyatiyeva, tasmā ‘‘pañcapi upādānakkhandhā loko’’ti vibhaṅge (vibha. 362) vuttaṁ.",
  "atk-s0201a1:1152_5": "Lokasaṅkhātattā vā tesaṁ dhammānaṁ atthuddhāranayenetaṁ vuttaṁ. Yaṁ panāha ‘‘tattha",
  "atk-s0201a1:1152_6": "katamo loko? Sveva kāyo loko’’ti. Ayamevettha attho, tasmiṁ loke abhijjhādomanassaṁ",
  "atk-s0201a1:1152_7": "vineyyāti evaṁ sambandho daṭṭhabbo. Yasmā panettha abhijjhāgahaṇena kāmacchando ,",
  "atk-s0201a1:1152_8": "domanassaggahaṇena byāpādo saṅgahaṁ gacchati, tasmā nīvaraṇapariyāpannabalavadhammadvayadassanena",
  "atk-s0201a1:1152_9": "nīvaraṇappahānaṁ vuttaṁ hotīti veditabbaṁ.",
  "atk-s0201a1:1153_0": "Visesena cettha abhijjhāvinayena kāyasampattimūlakassa anurodhassa, domanassavinayena",
  "atk-s0201a1:1153_1": "pana kāyavipattimūlakassa virodhassa, abhijjhāvinayena ca kāye abhiratiyā, domanassavinayena",
  "atk-s0201a1:1153_2": "kāyabhāvanāya anabhiratiyā, abhijjhāvinayena kāye abhūtānaṁ subhasukhabhāvādīnaṁ",
  "atk-s0201a1:1153_3": "pakkhepassa, domanassavinayena ca kāye bhūtānaṁ asubhāsukhabhāvādīnaṁ apanayanassa",
  "atk-s0201a1:1153_4": "ca pahānaṁ vuttaṁ. Tena yogāvacarassa yogānubhāvo yogasamatthatā ca dīpitā hoti.",
  "atk-s0201a1:1153_5": "Yogānubhāvo hi esa, yadidaṁ anurodhavirodhavippamutto aratiratisaho abhūtapakkhepabhūtāpanayanavirahito",
  "atk-s0201a1:1153_6": "ca hoti. Anurodhavirodhavippamutto cesa aratiratisaho abhūtaṁ apakkhipanto bhūtañca",
  "atk-s0201a1:1153_7": "anapanento yogasamattho hotīti.",
  "atk-s0201a1:1154_0": "Aparo nayo ‘‘kāye kāyānupassī’’ti ettha anupassanāya kammaṭṭhānaṁ vuttaṁ. ‘‘Viharatī’’ti",
  "atk-s0201a1:1154_1": "ettha vuttavihārena kammaṭṭhānikassa kāyapariharaṇaṁ. ‘‘Ātāpī’’tiādīsu ātāpena sammappadhānaṁ,",
  "atk-s0201a1:1154_2": "satisampajaññena sabbatthikakammaṭṭhānaṁ, kammaṭṭhānapariharaṇūpāyo vā, satiyā vā",
  "atk-s0201a1:1154_3": "kāyānupassanāvasena paṭiladdhasamatho, sampajaññena vipassanā, abhijjhādomanassavinayena",
  "atk-s0201a1:1154_4": "bhāvanāphalaṁ vuttanti veditabbaṁ.",
  "atk-s0201a1:1155_0": "Vibhaṅge pana ‘‘anupassī’’ti tattha katamā anupassanā? Yā paññā pajānanā…pe… sammādiṭṭhi.",
  "atk-s0201a1:1155_1": "Ayaṁ vuccati anupassanā. Imāya anupassanāya upeto hoti samupeto upāgato samupāgato",
  "atk-s0201a1:1155_2": "upapanno sampanno samannāgato. Tena vuccati anupassīti.",
  "atk-s0201a1:1156": "Viharatīti iriyati vattati pāleti yapeti yāpeti carati viharati. Tena vuccati viharatīti.",
  "atk-s0201a1:1157": "Ātāpīti tattha katamo ātāpo? Yo cetasiko vīriyārambho…pe… sammāvāyāmo. Ayaṁ vuccati ātāpo. Iminā ātāpena upeto hoti…pe… samannāgato. Tena vuccati ātāpīti.",
  "atk-s0201a1:1158": "Sampajānoti tattha katamaṁ sampajaññaṁ? Yā paññā pajānanā…pe… sammādiṭṭhi. Idaṁ vuccati sampajaññaṁ. Iminā sampajaññena upeto hoti…pe… samannāgato. Tena vuccati sampajānoti.",
  "atk-s0201a1:1159": "Satimāti tattha katamā sati? Yā sati anussati…pe… sammāsati. Ayaṁ vuccati sati. Imāya satiyā upeto hoti…pe… samannāgato. Tena vuccati satimāti.",
  "atk-s0201a1:1160_0": "Vineyya loke abhijjhādomanassanti tattha katamo loko? Sveva kāyo loko, pañcapi upādānakkhandhā",
  "atk-s0201a1:1160_1": "loko. Ayaṁ vuccati loko. Tattha katamā abhijjhā? Yo rāgo sārāgo anunayo anurodho",
  "atk-s0201a1:1160_2": "nandī nandīrāgo cittassa sārāgo, ayaṁ vuccati abhijjhā. Tattha katamaṁ domanassaṁ?",
  "atk-s0201a1:1160_3": "Yaṁ cetasikaṁ asātaṁ, cetasikaṁ dukkhaṁ, cetosamphassajaṁ asātaṁ…pe… dukkhā vedanā.",
  "atk-s0201a1:1160_4": "Idaṁ vuccati domanassaṁ. Iti ayañca abhijjhā idañca domanassaṁ imamhi loke vinītā",
  "atk-s0201a1:1160_5": "honti paṭivinītā santā vūpasantā samitā vūpasamitā atthaṅgatā abbhatthaṅgatā appitā",
  "atk-s0201a1:1160_6": "byappitā sositā visositā byantīkatā, tena vuccati vineyya loke abhijjhādomanassanti",
  "atk-s0201a1:1160_7": "(vibha. 356) evametesaṁ padānamattho vutto. Tena saha ayaṁ aṭṭhakathānayo yathā saṁsandati,",
  "atk-s0201a1:1160_8": "evaṁ veditabbo. Ayaṁ tāva kāyānupassanāsatipaṭṭhānuddesassa atthavaṇṇanā.",
  "atk-s0201a1:1161_0": "Vedanāsu… citte… dhammesu dhammānupassī viharati…pe… vineyya loke abhijjhādomanassanti",
  "atk-s0201a1:1161_1": "ettha pana vedanānupassīti evamādīsu vedanādīnaṁ puna vacane payojanaṁ kāyānupassanāyaṁ",
  "atk-s0201a1:1161_2": "vuttanayeneva veditabbaṁ. Vedanāsu vedanānupassī, citte cittānupassī, dhammesu dhammānupassīti",
  "atk-s0201a1:1161_3": "ettha pana vedanāti tisso vedanā, tā ca lokiyā eva. Cittampi lokiyaṁ, tathā dhammā.",
  "atk-s0201a1:1161_4": "Tesaṁ vibhāgo niddesavāre pākaṭo bhavissati. Kevalaṁ panidha yathā vedanā anupassitabbā,",
  "atk-s0201a1:1161_5": "tathā anupassanto vedanāsu vedanānupassīti veditabbo. Esa nayo cittadhammesupi. Kathañca",
  "atk-s0201a1:1161_6": "vedanā anupassitabbāti? Sukhā tāva vedanā dukkhato, dukkhā sallato, adukkhamasukhā aniccato. Yathāha –",
  "atk-s0201a1:1162": "‘‘Yo sukhaṁ dukkhato adda, dukkhamaddakkhi sallato;",
  "atk-s0201a1:1163": "Adukkhamasukhaṁ santaṁ, adakkhi naṁ aniccato;",
  "atk-s0201a1:1164": "Sa ve sammaddaso bhikkhu, upasanto carissatī’’ti. (saṁ. ni. 4.253);",
  "atk-s0201a1:1165_0": "Sabbā eva cetā dukkhātipi anupassitabbā. Vuttañhetaṁ ‘‘yaṁkiñci vedayitaṁ, sabbaṁ",
  "atk-s0201a1:1165_1": "taṁ dukkhasminti vadāmī’’ti (saṁ. ni. 4.259). Sukhadukkhatopi ca anupassitabbā. Yathāha",
  "atk-s0201a1:1165_2": "‘‘sukhā vedanā ṭhitisukhā vipariṇāmadukkhā’’ti (ma. ni. 1.464) sabbaṁ vitthāretabbaṁ.",
  "atk-s0201a1:1165_3": "Apica aniccādisattānupassanāvasenapi anupassitabbā. Sesaṁ niddesavāreyeva pākaṭaṁ",
  "atk-s0201a1:1165_4": "bhavissati. Cittadhammesupi cittaṁ tāva ārammaṇādhipatisahajātabhūmikammavipākakiriyādinānattabhedānaṁ",
  "atk-s0201a1:1165_5": "aniccādisattānupassanānaṁ niddesavāre āgatasarāgādibhedānañca vasena anupassitabbaṁ.",
  "atk-s0201a1:1165_6": "Dhammā salakkhaṇasāmaññalakkhaṇānaṁ suññatadhammassa aniccādisattānupassanānaṁ niddesavāre",
  "atk-s0201a1:1165_7": "āgatasantāsantādibhedānañca vasena anupassitabbā. Sesaṁ vuttanayameva. Kāmañcettha",
  "atk-s0201a1:1165_8": "yassa kāyasaṅkhāte loke abhijjhādomanassaṁ pahīnaṁ, tassa vedanādilokesupi taṁ pahīnameva.",
  "atk-s0201a1:1165_9": "Nānāpuggalavasena pana nānācittakkhaṇikasatipaṭṭhānabhāvanāvasena ca sabbattha vuttaṁ.",
  "atk-s0201a1:1165_10": "Yato vā ekattha pahīnaṁ sesesupi pahīnaṁ hoti. Tenevassa tattha pahānadassanatthampi",
  "atk-s0201a1:1165_11": "evaṁ vuttanti veditabbanti.",
  "atk-s0201a1:1166": "Uddesavārakathāvaṇṇanā niṭṭhitā.",
  "atk-s0201a1:1167": "Kāyānupassanāānāpānapabbavaṇṇanā",
  "atk-s0201a1:1168_0": "107. Idāni seyyathāpi nāma cheko vilīvakārako thūlakilañjasaṇhakilañjacaṅkoṭakapeḷāpuṭādīni",
  "atk-s0201a1:1168_1": "upakaraṇāni kattukāmo ekaṁ mahāveṇuṁ labhitvā catudhā bhinditvā tato ekekaṁ veṇukhaṇḍaṁ",
  "atk-s0201a1:1168_2": "gahetvā phāletvā taṁ taṁ upakaraṇaṁ kareyya, evameva bhagavā satipaṭṭhānadesanāya",
  "atk-s0201a1:1168_3": "sattānaṁ anekappakāravisesādhigamaṁ kattukāmo ekameva sammāsatiṁ ‘‘cattāro satipaṭṭhānā.",
  "atk-s0201a1:1168_4": "Katame cattāro? Idha, bhikkhave, bhikkhu kāye kāyānupassī viharatī’’tiādinā nayena",
  "atk-s0201a1:1168_5": "ārammaṇavasena catudhā bhinditvā tato ekekaṁ satipaṭṭhānaṁ gahetvā vibhajanto ‘‘kathañca",
  "atk-s0201a1:1168_6": "bhikkhave’’tiādinā nayena niddesavāraṁ vattumāraddho.",
  "atk-s0201a1:1169_0": "Tattha kathañcātiādi vitthāretukamyatā pucchā. Ayaṁ panettha saṅkhepattho – bhikkhave,",
  "atk-s0201a1:1169_1": "kena ca pakārena bhikkhu kāye kāyānupassī viharatīti? Esa nayo sabbapucchāvāresu.",
  "atk-s0201a1:1169_2": "Idha, bhikkhave, bhikkhūti, bhikkhave, imasmiṁ sāsane bhikkhu. Ayañhettha idha-saddo",
  "atk-s0201a1:1169_3": "sabbappakārakāyānupassanānibbattakassa puggalassa sannissayabhūtasāsanaparidīpano",
  "atk-s0201a1:1169_4": "aññasāsanassa tathābhāvapaṭisedhano ca. Vuttañhetaṁ ‘‘idheva, bhikkhave, samaṇo…pe…",
  "atk-s0201a1:1169_5": "suññā parappavādā samaṇebhi aññehī’’ti (ma. ni. 1.139). Tena vuttaṁ ‘‘imasmiṁ sāsane bhikkhū’’ti.",
  "atk-s0201a1:1170_0": "‘‘Araññagato vā…pe… suññāgāragato vā’’ti idamassa satipaṭṭhānabhāvanānurūpasenāsanapariggahaparidīpanaṁ.",
  "atk-s0201a1:1170_1": "Imassa hi bhikkhuno dīgharattaṁ rūpādīsu ārammaṇesu anuvisaṭaṁ cittaṁ kammaṭṭhānavīthiṁ",
  "atk-s0201a1:1170_2": "otarituṁ na icchati, kūṭagoṇayuttaratho viya uppathameva dhāvati, tasmā seyyathāpi",
  "atk-s0201a1:1170_3": "nāma gopo kūṭadhenuyā sabbaṁ khīraṁ pivitvā vaḍḍhitaṁ kūṭavacchaṁ dametukāmo dhenuto",
  "atk-s0201a1:1170_4": "apanetvā ekamante mahantaṁ thambhaṁ nikhaṇitvā tattha yottena bandheyya. Athassa",
  "atk-s0201a1:1170_5": "so vaccho ito cito ca vipphanditvā palāyituṁ asakkonto tameva thambhaṁ upanisīdeyya",
  "atk-s0201a1:1170_6": "vā upanipajjeyya vā, evameva imināpi bhikkhunā dīgharattaṁ rūpārammaṇādirasapānavaḍḍhitaṁ",
  "atk-s0201a1:1170_7": "duṭṭhacittaṁ dametukāmena rūpādiārammaṇato apanetvā araññaṁ vā rukkhamūlaṁ vā suññāgāraṁ",
  "atk-s0201a1:1170_8": "vā pavesetvā tattha satipaṭṭhānārammaṇatthambhe satiyottena bandhitabbaṁ. Evamassa",
  "atk-s0201a1:1170_9": "taṁ cittaṁ ito cito ca vipphanditvāpi pubbe āciṇṇārammaṇaṁ alabhamānaṁ satiyottaṁ",
  "atk-s0201a1:1170_10": "chinditvā palāyituṁ asakkontaṁ tamevārammaṇaṁ upacārappanāvasena upanisīdati ceva",
  "atk-s0201a1:1170_11": "upanipajjati ca. Tenāhu porāṇā –",
  "atk-s0201a1:1171": "‘‘Yathā thambhe nibandheyya, vacchaṁ damaṁ naro idha;",
  "atk-s0201a1:1172": "Bandheyyevaṁ sakaṁ cittaṁ, satiyārammaṇe daḷha’’nti.",
  "atk-s0201a1:1173": "Evamassa taṁ senāsanaṁ bhāvanānurūpaṁ hoti. Tena vuttaṁ ‘‘idamassa satipaṭṭhānabhāvanānurūpasenāsanapariggahaparidīpana’’nti.",
  "atk-s0201a1:1174_0": "Apica yasmā idaṁ kāyānupassanāya muddhabhūtaṁ sabbabuddhapaccekabuddhabuddhasāvakānaṁ",
  "atk-s0201a1:1174_1": "visesādhigamadiṭṭhadhammasukhavihārapadaṭṭhānaṁ ānāpānassatikammaṭṭhānaṁ itthipurisahatthiassādisaddasamākulaṁ",
  "atk-s0201a1:1174_2": "gāmantaṁ apariccajitvā na sukaraṁ sampādetuṁ, saddakaṇṭakattā jhānassa. Agāmake pana",
  "atk-s0201a1:1174_3": "araññe sukaraṁ yogāvacarena idaṁ kammaṭṭhānaṁ pariggahetvā ānāpānacatutthajjhānaṁ",
  "atk-s0201a1:1174_4": "nibbattetvā tadeva jhānaṁ pādakaṁ katvā saṅkhāre sammasitvā aggaphalaṁ arahattaṁ",
  "atk-s0201a1:1174_5": "pāpuṇituṁ. Tasmāssa anurūpasenāsanaṁ dassento bhagavā ‘‘araññagato vā’’tiādimāha.",
  "atk-s0201a1:1175_0": "Vatthuvijjācariyo viya hi bhagavā. So yathā vatthuvijjācariyo nagarabhūmiṁ passitvā",
  "atk-s0201a1:1175_1": "suṭṭhu upaparikkhitvā ‘‘ettha nagaraṁ māpethā’’ti upadisati, sotthinā ca nagare niṭṭhite",
  "atk-s0201a1:1175_2": "rājakulato mahāsakkāraṁ labhati, evameva yogāvacarassa anurūpaṁ senāsanaṁ upaparikkhitvā",
  "atk-s0201a1:1175_3": "‘‘ettha kammaṭṭhānaṁ anuyuñjitabba’’nti upadisati. Tato tattha kammaṭṭhānaṁ anuyuñjantena",
  "atk-s0201a1:1175_4": "yoginā anukkamena arahatte patte ‘‘sammāsambuddho vata so bhagavā’’ti mahantaṁ sakkāraṁ labhati.",
  "atk-s0201a1:1176_0": "Ayaṁ pana bhikkhu dīpisadisoti vuccati. Yathā hi mahādīpirājā araññe tiṇagahanaṁ",
  "atk-s0201a1:1176_1": "vā vanagahanaṁ vā pabbatagahanaṁ vā nissāya nilīyitvā vanamahiṁsagokaṇṇasūkarādayo",
  "atk-s0201a1:1176_2": "mige gaṇhāti, evameva ayaṁ araññādīsu kammaṭṭhānaṁ anuyuñjanto bhikkhu yathākkamena",
  "atk-s0201a1:1176_3": "cattāro magge ceva cattāri ariyaphalāni ca gaṇhāti. Tenāhu porāṇā –",
  "atk-s0201a1:1177": "‘‘Yathāpi dīpiko nāma, nilīyitvā gaṇhatī mige;",
  "atk-s0201a1:1178": "Tathevāyaṁ buddhaputto, yuttayogo vipassako;",
  "atk-s0201a1:1179": "Araññaṁ pavisitvāna, gaṇhāti phalamuttama’’nti.",
  "atk-s0201a1:1180": "Tenassa parakkamajavayoggabhūmiṁ araññasenāsanaṁ dassento bhagavā ‘‘araññagato vā’’tiādimāha. Ito paraṁ imasmiṁ tāva ānāpānapabbe yaṁ vattabbaṁ siyā, taṁ visuddhimagge vuttameva.",
  "atk-s0201a1:1181_0": "Tassa pana imesaṁ ‘‘dīghaṁ vā assasanto dīghaṁ assasāmīti pajānāti…pe… passambhayaṁ",
  "atk-s0201a1:1181_1": "kāyasaṅkhāraṁ passasissāmīti sikkhatī’’ti evaṁ vuttānaṁ assāsapassāsānaṁ vasena sikkhato",
  "atk-s0201a1:1181_2": "assāsapassāsanimitte cattāri jhānāni uppajjanti. So jhānā vuṭṭhahitvā assāsapassāse",
  "atk-s0201a1:1181_3": "vā pariggaṇhāti jhānaṅgāni vā. Tattha assāsapassāsakammiko ‘‘ime assāsapassāsā kiṁ",
  "atk-s0201a1:1181_4": "nissitā, vatthuṁ nissitā, vatthu nāma karajakāyo, karajakāyo nāma cattāri mahābhūtāni",
  "atk-s0201a1:1181_5": "upādārūpañcā’’ti evaṁ rūpaṁ pariggaṇhāti, tato tadārammaṇe phassapañcamake nāmanti",
  "atk-s0201a1:1181_6": "evaṁ nāmarūpaṁ pariggahetvā tassa paccayaṁ pariyesanto avijjādipaṭiccasamuppādaṁ",
  "atk-s0201a1:1181_7": "disvā ‘‘paccayapaccayuppannadhammamattamevetaṁ, añño satto vā puggalo vā natthī’’ti",
  "atk-s0201a1:1181_8": "vitiṇṇakaṅkho sappaccayanāmarūpe tilakkhaṇaṁ āropetvā vipassanaṁ vaḍḍhento anukkamena",
  "atk-s0201a1:1181_9": "arahattaṁ pāpuṇāti. Idaṁ ekassa bhikkhuno yāva arahattā niyyānamukhaṁ.",
  "atk-s0201a1:1182_0": "Jhānakammikopi ‘‘imāni jhānaṅgāni kiṁ nissitāni, vatthuṁ nissitāni. Vatthu nāma karajakāyoti",
  "atk-s0201a1:1182_1": "jhānaṅgāni nāmaṁ, karajakāyo rūpa’’nti nāmarūpaṁ vavatthapetvā tassa paccayaṁ pariyesanto",
  "atk-s0201a1:1182_2": "avijjādipaccayākāraṁ disvā ‘‘paccayapaccayuppannadhammamattamevetaṁ, añño satto vā",
  "atk-s0201a1:1182_3": "puggalo vā natthī’’ti vitiṇṇakaṅkho sappaccayanāmarūpe tilakkhaṇaṁ āropetvā vipassanaṁ",
  "atk-s0201a1:1182_4": "vaḍḍhento anukkamena arahattaṁ pāpuṇāti, idaṁ ekassa bhikkhuno yāva arahattā niyyānamukhaṁ.",
  "atk-s0201a1:1183_0": "Iti ajjhattaṁ vāti evaṁ attano vā assāsapassāsakāye kāyānupassī viharati. Bahiddhā",
  "atk-s0201a1:1183_1": "vāti parassa vā assāsapassāsakāye. Ajjhattabahiddhā vāti kālena attano, kālena parassa",
  "atk-s0201a1:1183_2": "assāsapassāsakāye. Etenassa paguṇakammaṭṭhānaṁ aṭṭhapetvā aparāparaṁ sañcaraṇakālo",
  "atk-s0201a1:1183_3": "kathito. Ekasmiṁ kāle panidaṁ ubhayaṁ na labbhati.",
  "atk-s0201a1:1184_0": "Samudayadhammānupassī vāti yathā nāma kammārabhastañca gaggaranāḷiñca tajjañca vāyāmaṁ",
  "atk-s0201a1:1184_1": "paṭicca vāto aparāparaṁ sañcarati, evaṁ bhikkhuno karajakāyañca nāsāpuṭañca cittañca",
  "atk-s0201a1:1184_2": "paṭicca assāsapassāsakāyo aparāparaṁ sañcarati. Kāyādayo dhammā samudayadhammā, te",
  "atk-s0201a1:1184_3": "passanto ‘‘samudayadhammānupassī vā kāyasmiṁ viharatī’’ti vuccati. Vayadhammānupassī",
  "atk-s0201a1:1184_4": "vāti yathā bhastāya apanītāya gaggaranāḷiyā bhinnāya tajje ca vāyāme asati so vāto",
  "atk-s0201a1:1184_5": "nappavattati , evameva kāye bhinne nāsāpuṭe viddhaste citte ca niruddhe assāsapassāsakāyo",
  "atk-s0201a1:1184_6": "nāma nappavattatīti kāyādinirodhā assāsapassāsanirodhoti evaṁ passanto ‘‘vayadhammānupassī",
  "atk-s0201a1:1184_7": "vā kāyasmiṁ viharatī’’ti vuccati. Samudayavayadhammānupassī vāti kālena samudayaṁ,",
  "atk-s0201a1:1184_8": "kālena vayaṁ anupassanto. Atthi kāyoti vā panassāti kāyova atthi, na satto, na puggalo,",
  "atk-s0201a1:1184_9": "na itthī, na puriso, na attā, na attaniyaṁ, nāhaṁ, na mama, na koci, na kassacīti",
  "atk-s0201a1:1184_10": "evamassa sati paccupaṭṭhitā hoti.",
  "atk-s0201a1:1185_0": "Yāvadevāti payojanaparicchedavavatthāpanametaṁ. Idaṁ vuttaṁ hoti – yā sati paccupaṭṭhitā",
  "atk-s0201a1:1185_1": "hoti, sā na aññatthāya. Atha kho yāvadeva ñāṇamattāya aparāparaṁ uttaruttari ñāṇapamāṇatthāya",
  "atk-s0201a1:1185_2": "ceva satipamāṇatthāya ca, satisampajaññānaṁ vuḍḍhatthāyāti attho. Anissito ca viharatīti",
  "atk-s0201a1:1185_3": "taṇhānissayadiṭṭhinissayānaṁ vasena anissito viharati. Na ca kiñci loke upādiyatīti",
  "atk-s0201a1:1185_4": "lokasmiṁ kiñci rūpaṁ vā…pe… viññāṇaṁ vā ‘‘ayaṁ me attā vā attaniyaṁ vā’’ti na gaṇhāti.",
  "atk-s0201a1:1185_5": "Evampīti upariatthaṁ upādāya sampiṇḍanattho pikāro. Iminā pana padena bhagavā ānāpānapabbadesanaṁ niyyātetvā dasseti.",
  "atk-s0201a1:1186_0": "Tattha assāsapassāsapariggāhikā sati dukkhasaccaṁ, tassā samuṭṭhāpikā purimataṇhā",
  "atk-s0201a1:1186_1": "samudayasaccaṁ, ubhinnaṁ appavatti nirodhasaccaṁ, dukkhaparijānano samudayapajahano",
  "atk-s0201a1:1186_2": "nirodhārammaṇo ariyamaggo maggasaccaṁ. Evaṁ catusaccavasena ussakkitvā nibbutiṁ pāpuṇātīti",
  "atk-s0201a1:1186_3": "idamekassa assāsapassāsavasena abhiniviṭṭhassa bhikkhuno yāva arahattā niyyānamukhanti.",
  "atk-s0201a1:1187": "Ānāpānapabbavaṇṇanā niṭṭhitā.",
  "atk-s0201a1:1188": "Iriyāpathapabbavaṇṇanā",
  "atk-s0201a1:1189_0": "108. Evaṁ assāsapassāsavasena kāyānupassanaṁ vibhajitvā idāni iriyāpathavasena vibhajituṁ",
  "atk-s0201a1:1189_1": "puna caparantiādimāha. Tattha kāmaṁ soṇasiṅgālādayopi gacchantā ‘‘gacchāmā’’ti jānanti.",
  "atk-s0201a1:1189_2": "Na panetaṁ evarūpaṁ jānanaṁ sandhāya vuttaṁ. Evarūpañhi jānanaṁ sattūpaladdhiṁ na",
  "atk-s0201a1:1189_3": "pajahati , attasaññaṁ na ugghāṭeti , kammaṭṭhānaṁ vā satipaṭṭhānabhāvanā vā na hoti.",
  "atk-s0201a1:1189_4": "Imassa pana bhikkhuno jānanaṁ sattūpaladdhiṁ pajahati, attasaññaṁ ugghāṭeti, kammaṭṭhānañceva",
  "atk-s0201a1:1189_5": "satipaṭṭhānabhāvanā ca hoti. Idañhi ‘‘ko gacchati, kassa gamanaṁ, kiṁ kāraṇā gacchatī’’ti",
  "atk-s0201a1:1189_6": "evaṁ sampajānanaṁ sandhāya vuttaṁ. Ṭhānādīsupi eseva nayo.",
  "atk-s0201a1:1190_0": "Tattha ko gacchatīti na koci satto vā puggalo vā gacchati. Kassa gamananti na kassaci",
  "atk-s0201a1:1190_1": "sattassa vā puggalassa vā gamanaṁ. Kiṁ kāraṇā gacchatīti cittakiriyavāyodhātuvipphārena",
  "atk-s0201a1:1190_2": "gacchati. Tasmā esa evaṁ pajānāti ‘‘gacchāmī’’ti cittaṁ uppajjati, taṁ vāyaṁ janeti,",
  "atk-s0201a1:1190_3": "vāyo viññattiṁ janeti, cittakiriyavāyodhātuvipphārena sakalakāyassa purato abhinīhāro",
  "atk-s0201a1:1190_4": "gamananti vuccati. Ṭhānādīsupi eseva nayo.",
  "atk-s0201a1:1191_0": "Tatrāpi hi ‘‘tiṭṭhāmī’’ti cittaṁ uppajjati, taṁ vāyaṁ janeti, vāyo viññattiṁ janeti,",
  "atk-s0201a1:1191_1": "cittakiriyavāyodhātuvipphārena sakalakāyassa koṭito paṭṭhāya ussitabhāvo ṭhānanti",
  "atk-s0201a1:1191_2": "vuccati. ‘‘Nisīdāmī’’ti cittaṁ uppajjati, taṁ vāyaṁ janeti, vāyo viññattiṁ janeti,",
  "atk-s0201a1:1191_3": "cittakiriyavāyodhātuvipphārena heṭṭhimakāyassa samiñjanaṁ uparimakāyassa ussitabhāvo",
  "atk-s0201a1:1191_4": "nisajjāti vuccati. ‘‘Sayāmī’’ti cittaṁ uppajjati, taṁ vāyaṁ janeti, vāyo viññattiṁ",
  "atk-s0201a1:1191_5": "janeti, cittakiriyavāyodhātuvipphārena sakalasarīrassa tiriyato pasāraṇaṁ sayananti vuccatīti.",
  "atk-s0201a1:1192_0": "Tassa evaṁ pajānato evaṁ hoti ‘‘satto gacchati satto tiṭṭhatī’’ti vuccati. Atthi",
  "atk-s0201a1:1192_1": "pana koci satto gacchanto vā ṭhito vā natthi. Yathā pana ‘‘sakaṭaṁ gacchati sakaṭaṁ",
  "atk-s0201a1:1192_2": "tiṭṭhatī’’ti vuccati, na ca kiñci sakaṭaṁ nāma gacchantaṁ vā tiṭṭhantaṁ vā atthi.",
  "atk-s0201a1:1192_3": "Cattāro pana goṇe yojetvā chekamhi sārathimhi pājente ‘‘sakaṭaṁ gacchati sakaṭaṁ",
  "atk-s0201a1:1192_4": "tiṭṭhatī’’ti vohāramattameva hoti, evameva ajānanaṭṭhena sakaṭaṁ viya kāyo. Goṇā",
  "atk-s0201a1:1192_5": "viya cittajavātā. Sārathi viya cittaṁ. Gacchāmi tiṭṭhāmīti citte uppanne vāyodhātu",
  "atk-s0201a1:1192_6": "viññattiṁ janayamānā uppajjati, cittakiriyavāyodhātuvipphārena gamanādīni pavattanti.",
  "atk-s0201a1:1192_7": "Tato ‘‘satto gacchati, satto tiṭṭhati, ahaṁ gacchāmi, ahaṁ tiṭṭhāmī’’ti vohāramattaṁ hotīti. Tenāha –",
  "atk-s0201a1:1193": "‘‘Nāvā mālutavegena, jiyāvegena tejanaṁ;",
  "atk-s0201a1:1194": "Yathā yāti tathā kāyo, yāti vātāhato ayaṁ.",
  "atk-s0201a1:1195": "Yantaṁ suttavaseneva, cittasuttavasenidaṁ;",
  "atk-s0201a1:1196": "Payuttaṁ kāyayantampi, yāti ṭhāti nisīdati.",
  "atk-s0201a1:1197": "Ko nāma ettha so satto, yo vinā hetupaccaye;",
  "atk-s0201a1:1198": "Attano ānubhāvena, tiṭṭhe vā yadi vā vaje’’ti.",
  "atk-s0201a1:1199": "Tasmā evaṁ hetupaccayavaseneva pavattāni gamanādīni sallakkhento esa gacchanto vā gacchāmīti pajānāti, ṭhito vā, nisinno vā, sayāno vā sayānomhīti pajānātīti veditabbo.",
  "atk-s0201a1:1200_0": "Yathā yathā vā panassa kāyo paṇihito hoti, tathā tathā naṁ pajānātīti sabbasaṅgāhikavacanametaṁ.",
  "atk-s0201a1:1200_1": "Idaṁ vuttaṁ hoti – yena yena vā ākārena tassa kāyo ṭhito hoti, tena tena naṁ pajānāti.",
  "atk-s0201a1:1200_2": "Gamanākārena ṭhitaṁ gacchatīti pajānāti. Ṭhānanisajjāsayanākārena ṭhitaṁ sayānoti pajānātīti.",
  "atk-s0201a1:1201_0": "Iti ajjhattaṁ vāti evaṁ attano vā catuiriyāpathapariggaṇhanena kāye kāyānupassī viharati.",
  "atk-s0201a1:1201_1": "Bahiddhā vāti parassa vā catuiriyāpathapariggaṇhanena. Ajjhattabahiddhā vāti kālena",
  "atk-s0201a1:1201_2": "attano, kālena parassa catuiriyāpathapariggaṇhanena kāye kāyānupassī viharati. Samudayadhammānupassī",
  "atk-s0201a1:1201_3": "vātiādīsu pana ‘‘avijjāsamudayā rūpasamudayo’’tiādinā (paṭi. ma. 1.49) nayena pañcahākārehi",
  "atk-s0201a1:1201_4": "rūpakkhandhassa samudayo ca vayo ca nīharitabbo. Tañhi sandhāya idha ‘‘samudayadhammānupassī",
  "atk-s0201a1:1201_5": "vā’’tiādi vuttaṁ. Atthi kāyoti vā panassātiādi vuttasadisameva.",
  "atk-s0201a1:1202_0": "Idha pana catuiriyāpathapariggāhikā sati dukkhasaccaṁ, tassā samuṭṭhāpikā purimataṇhā",
  "atk-s0201a1:1202_1": "samudayasaccaṁ , ubhinnaṁ appavatti nirodhasaccaṁ, dukkhaparijānano samudayapajahano",
  "atk-s0201a1:1202_2": "nirodhārammaṇo ariyamaggo maggasaccaṁ. Evaṁ catusaccavasena ussakkitvā nibbutiṁ pāpuṇātīti",
  "atk-s0201a1:1202_3": "idamekassa catūiriyāpathapariggāhakassa bhikkhuno yāva arahattā niyyānamukhanti.",
  "atk-s0201a1:1203": "Iriyāpathapabbavaṇṇanā niṭṭhitā.",
  "atk-s0201a1:1204": "Catusampajaññapabbavaṇṇanā",
  "atk-s0201a1:1205_0": "109. Evaṁ iriyāpathavasena kāyānupassanaṁ vibhajitvā idāni catusampajaññavasena vibhajituṁ",
  "atk-s0201a1:1205_1": "puna caparantiādimāha. Tattha abhikkante paṭikkanteti ettha tāva abhikkantaṁ vuccati",
  "atk-s0201a1:1205_2": "gamanaṁ. Paṭikkantaṁ nivattanaṁ. Tadubhayampi catūsu iriyāpathesu labbhati. Gamane",
  "atk-s0201a1:1205_3": "tāva purato kāyaṁ abhiharanto abhikkamati nāma. Paṭinivattento paṭikkamati nāma.",
  "atk-s0201a1:1205_4": "Ṭhānepi ṭhitakova kāyaṁ purato onāmento abhikkamati nāma. Pacchato apanāmento paṭikkamati",
  "atk-s0201a1:1205_5": "nāma. Nisajjāyapi nisinnakova āsanassa purimaaṅgābhimukho saṁsaranto abhikkamati",
  "atk-s0201a1:1205_6": "nāma. Pacchimaaṅgappadesaṁ pacchā saṁsaranto paṭikkamati nāma. Nipajjāyapi eseva nayo.",
  "atk-s0201a1:1206_0": "Sampajānakārī hotīti sampajaññena sabbakiccakārī, sampajaññameva vā kārī. So hi abhikkantādīsu",
  "atk-s0201a1:1206_1": "sampajaññaṁ karoteva, na katthaci sampajaññavirahito hoti. Tattha sātthakasampajaññaṁ",
  "atk-s0201a1:1206_2": "sappāyasampajaññaṁ gocarasampajaññaṁ asammohasampajaññanti catubbidhaṁ sampajaññaṁ.",
  "atk-s0201a1:1206_3": "Tattha abhikkamanacitte uppanne cittavaseneva agantvā ‘‘kiṁ nu me ettha gatena attho",
  "atk-s0201a1:1206_4": "atthi natthī’’ti atthānatthaṁ pariggaṇhitvā atthapariggahaṇaṁ sātthakasampajaññaṁ.",
  "atk-s0201a1:1206_5": "Tattha ca atthoti cetiyadassanabodhidassanasaṅghadassanatheradassanaasubhadassanādivasena",
  "atk-s0201a1:1206_6": "dhammato vaḍḍhi. Cetiyaṁ vā bodhiṁ vā disvāpi hi buddhārammaṇaṁ saṅghadassanena saṅghārammaṇaṁ",
  "atk-s0201a1:1206_7": "pītiṁ uppādetvā tadeva khayavayato sammasanto arahattaṁ pāpuṇāti. There disvā tesaṁ",
  "atk-s0201a1:1206_8": "ovāde patiṭṭhāya asubhaṁ disvā tattha paṭhamajjhānaṁ uppādetvā tadeva khayavayato",
  "atk-s0201a1:1206_9": "sammasanto arahattaṁ pāpuṇāti. Tasmā etesaṁ dassanaṁ sātthakaṁ. Keci pana ‘‘āmisatopi",
  "atk-s0201a1:1206_10": "vaḍḍhi atthoyeva, taṁ nissāya brahmacariyānuggahāya paṭipannattā’’ti vadanti.",
  "atk-s0201a1:1207_0": "Tasmiṁ pana gamane sappāyāsappāyaṁ pariggaṇhitvā sappāyapariggahaṇaṁ sappāyasampajaññaṁ.",
  "atk-s0201a1:1207_1": "Seyyathidaṁ, cetiyadassanaṁ tāva sātthakaṁ. Sace pana cetiyassa mahāpūjāya dasadvādasayojanantare",
  "atk-s0201a1:1207_2": "parisā sannipatanti. Attano vibhavānurūpaṁ itthiyopi purisāpi alaṅkatappaṭiyattā",
  "atk-s0201a1:1207_3": "cittakammarūpakāni viya sañcaranti. Tatra cassa iṭṭhe ārammaṇe lobho, aniṭṭhe paṭigho,",
  "atk-s0201a1:1207_4": "asamapekkhane moho uppajjati, kāyasaṁsaggāpattiṁ vā āpajjati, jīvitabrahmacariyānaṁ",
  "atk-s0201a1:1207_5": "vā antarāyo hoti, evaṁ taṁ ṭhānaṁ asappāyaṁ hoti. Vuttappakāraantarāyābhāve sappāyaṁ.",
  "atk-s0201a1:1207_6": "Bodhidassanepi eseva nayo. Saṅghadassanampi sātthaṁ. Sace pana antogāme mahāmaṇḍapaṁ",
  "atk-s0201a1:1207_7": "kāretvā sabbarattiṁ dhammassavanaṁ kārentesu manussesu vuttappakāreneva janasannipāto",
  "atk-s0201a1:1207_8": "ceva antarāyo ca hoti, evaṁ taṁ ṭhānaṁ asappāyaṁ. Antarāyābhāve sappāyaṁ. Mahāparisaparivārānaṁ",
  "atk-s0201a1:1207_9": "therānaṁ dassanepi eseva nayo.",
  "atk-s0201a1:1208_0": "Asubhadassanampi sātthaṁ. Tadatthadīpanatthañca idaṁ vatthu – eko kira daharabhikkhu",
  "atk-s0201a1:1208_1": "sāmaṇeraṁ gahetvā dantakaṭṭhatthāya gato. Sāmaṇero maggā okkamitvā purato gacchanto",
  "atk-s0201a1:1208_2": "asubhaṁ disvā paṭhamajjhānaṁ nibbattetvā tadeva pādakaṁ katvā saṅkhāre sammasanto",
  "atk-s0201a1:1208_3": "tīṇi phalāni sacchikatvā uparimaggatthāya kammaṭṭhānaṁ pariggahetvā aṭṭhāsi. Daharo",
  "atk-s0201a1:1208_4": "taṁ apassanto ‘‘sāmaṇerā’’ti pakkosi. So ‘‘mayā pabbajitadivasato paṭṭhāya bhikkhunā",
  "atk-s0201a1:1208_5": "saddhiṁ dve kathā nāma na kathitapubbā. Aññasmimpi divase uparivisesaṁ nibbattessāmī’’ti",
  "atk-s0201a1:1208_6": "cintetvā ‘‘kiṁ, bhante’’ti paṭivacanaṁ adāsi. Ehīti ca vutte ekavacaneneva āgantvā",
  "atk-s0201a1:1208_7": "‘‘bhante, iminā tāva maggena gantvā mayā ṭhitokāse muhuttaṁ puratthābhimukho ṭhatvā",
  "atk-s0201a1:1208_8": "olokethā’’ti āha. So tathā katvā tena pattavisesameva pāpuṇi. Evaṁ ekaṁ asubhaṁ dvinnaṁ",
  "atk-s0201a1:1208_9": "janānaṁ atthāya jāyati. Evaṁ sātthampi panetaṁ purisassa mātugāmāsubhaṁ asappāyaṁ.",
  "atk-s0201a1:1208_10": "Mātugāmassa ca purisāsubhaṁ sabhāgameva sappāyanti evaṁ sappāyapariggahaṇaṁ sappāyasampajaññaṁ nāma.",
  "atk-s0201a1:1209_0": "Evaṁ pariggahitasātthasappāyassa pana aṭṭhatiṁsāya kammaṭṭhānesu attano cittarucitakammaṭṭhānasaṅkhātaṁ",
  "atk-s0201a1:1209_1": "gocaraṁ uggahetvā bhikkhācāragocare taṁ gahetvā gamanaṁ gocarasampajaññaṁ nāma. Tassāvibhāvatthaṁ",
  "atk-s0201a1:1209_2": "idaṁ catukkaṁ veditabbaṁ. Idhekacco bhikkhu harati na paccāharati , ekacco na harati",
  "atk-s0201a1:1209_3": "paccāharati , ekacco neva harati na paccāharati, ekacco harati ca paccāharati ca.",
  "atk-s0201a1:1210_0": "Tattha yo bhikkhu divasaṁ caṅkamena nisajjāya āvaraṇīyehi dhammehi cittaṁ parisodhetvā",
  "atk-s0201a1:1210_1": "tathā rattiyā paṭhamaṁ yāmaṁ majjhime yāme seyyaṁ kappetvā pacchimayāmepi nisajjācaṅkamehi",
  "atk-s0201a1:1210_2": "vītināmetvā pageva cetiyaṅgaṇabodhiyaṅgaṇavattaṁ katvā bodhirukkhe udakaṁ abhisiñcitvā",
  "atk-s0201a1:1210_3": "pānīyaṁ paribhojanīyaṁ paccupaṭṭhapetvā ācariyupajjhāyavattādīni sabbāni khandhakavattāni",
  "atk-s0201a1:1210_4": "samādāya vattati. So sarīraparikammaṁ katvā senāsanaṁ pavisitvā dve tayo pallaṅke",
  "atk-s0201a1:1210_5": "usumaṁ gāhāpento kammaṭṭhānaṁ anuyuñjitvā bhikkhācāravelāya uṭṭhahitvā kammaṭṭhānasīseneva",
  "atk-s0201a1:1210_6": "pattacīvaramādāya senāsanato nikkhamitvā kammaṭṭhānaṁ manasikarontova cetiyaṅgaṇaṁ",
  "atk-s0201a1:1210_7": "gantvā sace buddhānussatikammaṭṭhānaṁ hoti, taṁ avissajjetvāva cetiyaṅgaṇaṁ pavisati.",
  "atk-s0201a1:1210_8": "Aññaṁ ce kammaṭṭhānaṁ hoti, sopānapādamūle ṭhatvā hatthena gahitabhaṇḍaṁ viya taṁ",
  "atk-s0201a1:1210_9": "ṭhapetvā buddhārammaṇaṁ pītiṁ gahetvā cetiyaṅgaṇaṁ āruyha mahantaṁ cetiyaṁ ce, tikkhattuṁ",
  "atk-s0201a1:1210_10": "padakkhiṇaṁ katvā catūsu ṭhānesu vanditabbaṁ. Khuddakaṁ cetiyaṁ ce, tatheva padakkhiṇaṁ",
  "atk-s0201a1:1210_11": "katvā aṭṭhasu ṭhānesu vanditabbaṁ. Cetiyaṁ vanditvā bodhiyaṅgaṇaṁ pattenāpi buddhassa",
  "atk-s0201a1:1210_12": "bhagavato sammukhā viya nipaccakāraṁ dassetvā bodhi vanditabbo. So evaṁ cetiyañca",
  "atk-s0201a1:1210_13": "bodhiñca vanditvā paṭisāmitaṭṭhānaṁ gantvā paṭisāmitabhaṇḍakaṁ hatthena gaṇhanto",
  "atk-s0201a1:1210_14": "viya nikkhittakammaṭṭhānaṁ gahetvā gāmasamīpe kammaṭṭhānasīseneva cīvaraṁ pārupitvā",
  "atk-s0201a1:1210_15": "gāmaṁ piṇḍāya pavisati.",
  "atk-s0201a1:1211_0": "Atha naṁ manussā disvā ‘‘ayyo no āgato’’ti paccuggantvā pattaṁ gahetvā āsanasālāyaṁ",
  "atk-s0201a1:1211_1": "vā gehe vā nisīdāpetvā yāguṁ datvā yāva bhattaṁ na niṭṭhāti, tāva pāde dhovitvā telena",
  "atk-s0201a1:1211_2": "makkhetvā purato nisīditvā pañhaṁ vā pucchanti, dhammaṁ vā sotukāmā honti. Sacepi",
  "atk-s0201a1:1211_3": "na kathāpenti, janasaṅgahatthaṁ dhammakathā nāma kātabbāyevāti aṭṭhakathācariyā vadanti.",
  "atk-s0201a1:1211_4": "Dhammakathā hi kammaṭṭhānavinimuttā nāma natthi . Tasmā kammaṭṭhānasīseneva dhammaṁ",
  "atk-s0201a1:1211_5": "kathetvā kammaṭṭhānasīseneva āhāraṁ paribhuñjitvā anumodanaṁ katvā nivattiyamānehipi",
  "atk-s0201a1:1211_6": "manussehi anugatova gāmato nikkhamitvā tattheva nivattetvā maggaṁ paṭipajjati. Atha",
  "atk-s0201a1:1211_7": "naṁ puretaraṁ nikkhamitvā bahigāme katabhattakiccā sāmaṇeradaharabhikkhū disvā paccuggantvā",
  "atk-s0201a1:1211_8": "pattacīvaramassa gaṇhanti.",
  "atk-s0201a1:1212_0": "Porāṇā bhikkhū kira ‘‘na amhākaṁ upajjhāyo ācariyo’’ti mukhaṁ ulloketvā vattaṁ karonti.",
  "atk-s0201a1:1212_1": "Sampattaparicchedeneva karonti. Te taṁ pucchanti ‘‘bhante, ete manussā tumhākaṁ kiṁ",
  "atk-s0201a1:1212_2": "honti mātupakkhato sambandhā pitipakkhato’’ti. Kiṁ disvā pucchathāti. Tumhesu etesaṁ",
  "atk-s0201a1:1212_3": "pemaṁ bahumānanti. Āvuso, yaṁ mātāpitūhipi dukkaraṁ, taṁ ete amhākaṁ karonti, pattacīvarampi",
  "atk-s0201a1:1212_4": "no etesaṁ santakameva, etesaṁ ānubhāvena neva bhaye bhayaṁ, na chātake chātakaṁ jānāma,",
  "atk-s0201a1:1212_5": "edisā nāma amhākaṁ upakārino natthīti tesaṁ guṇe kathento gacchati, ayaṁ vuccati",
  "atk-s0201a1:1212_6": "harati na paccāharatīti.",
  "atk-s0201a1:1213_0": "Yassa pana pageva vuttappakāraṁ vattapaṭipattiṁ karontassa kammajatejo pajjalati,",
  "atk-s0201a1:1213_1": "anupādinnakaṁ muñcitvā upādinnakaṁ gaṇhāti, sarīrato sedā muccanti, kammaṭṭhānavīthiṁ",
  "atk-s0201a1:1213_2": "nārohati, so pageva pattacīvaramādāya vegasāva cetiyaṁ vanditvā gorūpānaṁ nikkhamanavelāyameva",
  "atk-s0201a1:1213_3": "gāmaṁ yāgubhikkhāya pavisitvā yāguṁ labhitvā āsanasālaṁ gantvā pivati. Athassa dvattikkhattuṁ",
  "atk-s0201a1:1213_4": "ajjhoharaṇamatteneva kammajatejo upādinnakaṁ muñcitvā anupādinnakaṁ gaṇhāti. Ghaṭasatena",
  "atk-s0201a1:1213_5": "nhāto viya tejodhātupariḷāhanibbāpanaṁ patvā kammaṭṭhānasīsena yāguṁ paribhuñjitvā",
  "atk-s0201a1:1213_6": "pattañca mukhañca dhovitvā antarābhatte kammaṭṭhānaṁ manasikatvā avasesaṭṭhāne piṇḍāya",
  "atk-s0201a1:1213_7": "caritvā kammaṭṭhānasīsena āhāraṁ paribhuñjitvā tato paṭṭhāya poṅkhānupoṅkhaṁ upaṭṭhahamānaṁ",
  "atk-s0201a1:1213_8": "kammaṭṭhānaṁ gahetvāva āgacchati, ayaṁ vuccati na harati paccāharatīti. Edisā ca",
  "atk-s0201a1:1213_9": "bhikkhū yāguṁ pivitvā vipassanaṁ ārabhitvā buddhasāsane arahattaṁ pattā nāma gaṇanapathaṁ",
  "atk-s0201a1:1213_10": "vītivattā, sīhaḷadīpeyeva tesu tesu gāmesu āsanasālāyaṁ na taṁ āsanaṁ atthi, yattha",
  "atk-s0201a1:1213_11": "yāguṁ pivitvā arahattappattabhikkhū natthīti.",
  "atk-s0201a1:1214_0": "Yo pana pamādavihārī hoti nikkhittadhuro, sabbavattāni bhinditvā pañcavidhacetokhilavinibandhacitto",
  "atk-s0201a1:1214_1": "viharanto ‘‘kammaṭṭhānaṁ nāma atthī’’tipi saññaṁ akatvā gāmaṁ piṇḍāya pavisitvā ananulomikena",
  "atk-s0201a1:1214_2": "gihisaṁsaggena saṁsaṭṭho caritvā ca bhuñjitvā ca tuccho nikkhamati, ayaṁ vuccati",
  "atk-s0201a1:1214_3": "neva harati na paccāharatīti.",
  "atk-s0201a1:1215_0": "Yo panāyaṁ harati ca paccāharati cāti vutto, so gatapaccāgatikavattavasena veditabbo.",
  "atk-s0201a1:1215_1": "Attakāmā hi kulaputtā sāsane pabbajitvā dasapi vīsampi tiṁsampi cattālīsampi paññāsampi",
  "atk-s0201a1:1215_2": "satampi ekato vasantā katikavattaṁ katvā viharanti, āvuso, tumhe na iṇaṭṭhā na bhayaṭṭā",
  "atk-s0201a1:1215_3": "na jīvikāpakatā pabbajitā, dukkhā muccitukāmā panettha pabbajitā, tasmā gamane uppannakilesaṁ",
  "atk-s0201a1:1215_4": "gamaneyeva niggaṇhatha, ṭhāne, nisajjāyaṁ, sayane uppannakilesaṁ sayaneyeva niggaṇhathāti.",
  "atk-s0201a1:1215_5": "Te evaṁ katikavattaṁ katvā bhikkhācāraṁ gacchantā aḍḍhausabhausabhaaḍḍhagāvutagāvutantaresu",
  "atk-s0201a1:1215_6": "pāsāṇā honti. Tāya saññāya kammaṭṭhānaṁ manasikarontāva gacchanti. Sace kassaci gamane",
  "atk-s0201a1:1215_7": "kileso uppajjati, tattheva naṁ niggaṇhāti. Tathā asakkonto tiṭṭhati. Athassa pacchato",
  "atk-s0201a1:1215_8": "āgacchantopi tiṭṭhati. So ‘‘ayaṁ bhikkhu tuyhaṁ uppannavitakkaṁ jānāti, ananucchavikaṁ",
  "atk-s0201a1:1215_9": "te eta’’nti attānaṁ paṭicodetvā vipassanaṁ vaḍḍhetvā tattheva ariyabhūmiṁ okkamati.",
  "atk-s0201a1:1215_10": "Tathā asakkonto nisīdati. Athassa pacchato āgacchantopi nisīdatīti soyeva nayo. Ariyabhūmiṁ",
  "atk-s0201a1:1215_11": "okkamituṁ asakkontopi taṁ kilesaṁ vikkhambhetvā kammaṭṭhānaṁ manasikarontova gacchati.",
  "atk-s0201a1:1215_12": "Na kammaṭṭhānavippayuttena cittena pādaṁ uddharati. Uddharati ce, paṭinivattetvā",
  "atk-s0201a1:1215_13": "purimapadesaṁ yeva eti āḷindakavāsī mahāphussadevatthero viya.",
  "atk-s0201a1:1216_0": "So kira ekūnavīsativassāni gatapaccāgatikavattaṁ pūrento eva vihāsi. Manussāpi sudaṁ",
  "atk-s0201a1:1216_1": "antarāmagge kasantā ca vapantā ca maddantā ca kammāni ca karontā theraṁ tathāgacchantaṁ",
  "atk-s0201a1:1216_2": "disvā ‘‘ayaṁ thero punappunaṁ nivattitvā gacchati. Kiṁ nu kho maggamūḷho udāhu kiñci",
  "atk-s0201a1:1216_3": "pamuṭṭho’’ti samullapanti. So taṁ anādiyitvā kammaṭṭhānayuttacitteneva samaṇadhammaṁ",
  "atk-s0201a1:1216_4": "karonto vīsativassabbhantare arahattaṁ pāpuṇi. Arahattappattadivaseyevassa caṅkamanakoṭiyaṁ",
  "atk-s0201a1:1216_5": "adhivatthā devatā aṅgulīhi dīpaṁ ujjāletvā aṭṭhāsi. Cattāropi mahārājāno sakko ca",
  "atk-s0201a1:1216_6": "devānamindo brahmā ca sahampati upaṭṭhānaṁ agamaṁsu. Tañca obhāsaṁ disvā vanavāsīmahātissatthero",
  "atk-s0201a1:1216_7": "taṁ dutiyadivase pucchi ‘‘rattibhāge āyasmato santike obhāso ahosi, kiṁ so obhāso’’ti",
  "atk-s0201a1:1216_8": ". Thero vikkhepaṁ karonto ‘‘obhāso nāma dīpobhāsopi hoti maṇiobhāsopī’’ti evamādimāha.",
  "atk-s0201a1:1216_9": "Tato paṭicchādetha tumheti nibaddho āmāti paṭijānitvā ārocesi kālavallimaṇḍapavāsī",
  "atk-s0201a1:1216_10": "mahānāgatthero viya ca.",
  "atk-s0201a1:1217_0": "Sopi kira gatapaccāgatikavattaṁ pūrento paṭhamaṁ tāva bhagavato mahāpadhānaṁ pūjessāmīti",
  "atk-s0201a1:1217_1": "satta vassāni ṭhānacaṅkamanameva adhiṭṭhāsi. Puna soḷasa vassāni gatapaccāgatikavattaṁ",
  "atk-s0201a1:1217_2": "pūretvā arahattaṁ pāpuṇi. So kammaṭṭhānayutteneva cittena pādaṁ uddharanto viyuttena",
  "atk-s0201a1:1217_3": "uddhate paṭinivattanto gāmassa samīpaṁ gantvā ‘‘gāvī nu pabbajito nū’’ti āsaṅkanīyapadese",
  "atk-s0201a1:1217_4": "ṭhatvā cīvaraṁ pārupitvā kacchakantarato udakena pattaṁ dhovitvā udakagaṇḍūsaṁ karoti.",
  "atk-s0201a1:1217_5": "Kiṁ kāraṇā? Mā me bhikkhaṁ dātuṁ vandituṁ vā āgate manusse dīghāyukā hothāti vacanamattenāpi",
  "atk-s0201a1:1217_6": "kammaṭṭhānavikkhepo ahosīti. Ajja, bhante, katimīti divasaṁ vā bhikkhugaṇanaṁ vā",
  "atk-s0201a1:1217_7": "pañhe vā pucchito pana udakaṁ gilitvā ārocesi. Sace divasādipucchakā na honti, nikkhamanavelāya",
  "atk-s0201a1:1217_8": "gāmadvāre niṭṭhubhitvāva yāti kalambatitthavihāre vassūpagatapaññāsabhikkhū viya.",
  "atk-s0201a1:1218_0": "Te kira āsāḷhīpuṇṇamāyaṁ katikavattaṁ akaṁsu ‘‘arahattaṁ appatvā aññamaññaṁ na ālapissāmā’’ti.",
  "atk-s0201a1:1218_1": "Gāmañca piṇḍāya pavisantā udakagaṇḍūsaṁ katvā pavisiṁsu. Divasādīsu pucchitesu vuttanayeneva",
  "atk-s0201a1:1218_2": "paṭipajjiṁsu. Tattha manussā niṭṭhubhanaṁ disvā jāniṁsu, ‘‘ajjeko āgato, ajja dve’’ti.",
  "atk-s0201a1:1218_3": "Evañca cintesuṁ ‘‘kiṁ nu kho ete amhehiyeva saddhiṁ na sallapanti, udāhu aññamaññampi,",
  "atk-s0201a1:1218_4": "yadi aññamaññaṁ na sallapanti, addhā vivādajātā bhavissanti, etha ne aññamaññaṁ khamāpessāmā’’ti",
  "atk-s0201a1:1218_5": "sabbe vihāraṁ gantvā paññāsāya bhikkhusu dvepi bhikkhū ekokāse nāddasaṁsu. Tato yo",
  "atk-s0201a1:1218_6": "tesu cakkhumā puriso, so āha ‘‘na bho kalahakārakānaṁ okāso īdiso hoti, susammaṭṭhaṁ",
  "atk-s0201a1:1218_7": "cetiyaṅgaṇaṁ bodhiyaṅgaṇaṁ, sunikkhittā sammajjaniyo, sūpaṭṭhapitaṁ pānīyaṁ paribhojanīya’’nti.",
  "atk-s0201a1:1218_8": "Te tatova nivattā, tepi bhikkhū antotemāseyeva arahattaṁ patvā mahāpavāraṇāya visuddhipavāraṇaṁ pavāresuṁ.",
  "atk-s0201a1:1219_0": "Evaṁ kālavallimaṇḍapavāsī mahānāgatthero viya kalambatitthavihāre vassūpagatabhikkhū",
  "atk-s0201a1:1219_1": "viya ca kammaṭṭhānayutteneva cittena pādaṁ uddharanto gāmasamīpaṁ patvā udakagaṇḍūsaṁ",
  "atk-s0201a1:1219_2": "katvā vīthiyo sallakkhetvā yattha surāsoṇḍadhuttādayo kalahakārakā caṇḍahatthiassādayo",
  "atk-s0201a1:1219_3": "vā natthi, taṁ vīthiṁ paṭipajjati. Tattha ca piṇḍāya caramāno na turitaturito viya",
  "atk-s0201a1:1219_4": "javena gacchati. Na hi javena piṇḍapātiyadhutaṅgaṁ nāma kiñci atthi. Visamabhūmibhāgappattaṁ",
  "atk-s0201a1:1219_5": "pana udakasakaṭaṁ viya niccalo hutvā gacchati. Anugharaṁ paviṭṭho ca taṁ dātukāmaṁ",
  "atk-s0201a1:1219_6": "vā adātukāmaṁ vā sallakkhetuṁ tadanurūpaṁ kālaṁ āgamento bhikkhaṁ gahetvā antogāme",
  "atk-s0201a1:1219_7": "vā bahigāme vā vihārameva vā āgantvā yathāphāsuke patirūpe okāse nisīditvā kammaṭṭhānaṁ",
  "atk-s0201a1:1219_8": "manasikaronto āhāre paṭikūlasaññaṁ upaṭṭhāpetvā akkhabbhañjanavaṇalepanaputtamaṁsūpamāvasena",
  "atk-s0201a1:1219_9": "naṁ paccavekkhanto aṭṭhaṅgasamannāgataṁ āhāraṁ āhāreti, neva davāya na madāya na",
  "atk-s0201a1:1219_10": "maṇḍanāya na vibhūsanāya. Bhuttāvī ca udakakiccaṁ katvā muhuttaṁ bhattakilamathaṁ",
  "atk-s0201a1:1219_11": "paṭippassambhetvā yathā purebhattaṁ, evaṁ pacchābhattaṁ. Yathā purimayāmaṁ, evaṁ",
  "atk-s0201a1:1219_12": "pacchimayāmañca kammaṭṭhānameva manasi karoti, ayaṁ vuccati harati ca paccāharati cāti.",
  "atk-s0201a1:1220_0": "Idaṁ pana haraṇapaccāharaṇasaṅkhātaṁ gatapaccāgatikavattaṁ pūrento yadi upanissayasampanno",
  "atk-s0201a1:1220_1": "hoti. Paṭhamavaye eva arahattaṁ pāpuṇāti. No ce paṭhamavaye pāpuṇāti, atha majjhimavaye.",
  "atk-s0201a1:1220_2": "No ce majjhimavaye pāpuṇāti, atha pacchimavaye. No ce pacchimavaye pāpuṇāti, atha",
  "atk-s0201a1:1220_3": "maraṇasamaye. No ce maraṇasamaye pāpuṇāti, atha devaputto hutvā. No ce devaputto",
  "atk-s0201a1:1220_4": "hutvā pāpuṇāti, anuppanne buddhe nibbatto paccekabodhiṁ sacchikaroti. No ce paccekabodhiṁ",
  "atk-s0201a1:1220_5": "sacchikaroti, atha buddhānaṁ sammukhībhāve khippābhiñño vā hoti seyyathāpi thero",
  "atk-s0201a1:1220_6": "bāhiyo dārucīriyo, mahāpañño vā seyyathāpi thero sāriputto, mahiddhiko vā seyyathāpi",
  "atk-s0201a1:1220_7": "thero mahāmoggallāno, dhutaṅgadharo vā seyyathāpi thero mahākassapo, dibbacakkhuko",
  "atk-s0201a1:1220_8": "vā seyyathāpi thero anuruddho, vinayadharo vā seyyathāpi thero upāli, dhammakathiko",
  "atk-s0201a1:1220_9": "vā seyyathāpi thero puṇṇo mantāṇiputto, āraññiko vā seyyathāpi thero revato, bahussuto",
  "atk-s0201a1:1220_10": "vā seyyathāpi thero ānando, sikkhākāmo vā seyyathāpi thero rāhulo buddhaputtoti.",
  "atk-s0201a1:1220_11": "Iti imasmiṁ catukke yvāyaṁ harati ca paccāharati ca, tassa gocarasampajaññaṁ sikhāpattaṁ hoti.",
  "atk-s0201a1:1221_0": "Abhikkamādīsu pana asammuyhanaṁ asammohasampajaññaṁ. Taṁ evaṁ veditabbaṁ – idha bhikkhu",
  "atk-s0201a1:1221_1": "abhikkamanto vā paṭikkamanto vā yathā andhaputhujjanā abhikkamādīsu ‘‘attā abhikkamati,",
  "atk-s0201a1:1221_2": "attanā abhikkamo nibbattito’’ti vā ‘‘ahaṁ abhikkamāmi, mayā abhikkamo nibbattito’’ti",
  "atk-s0201a1:1221_3": "vā sammuyhanti. Tathā asammuyhanto ‘‘abhikkamāmī’’ti citte uppajjamāne teneva cittena",
  "atk-s0201a1:1221_4": "saddhiṁ cittasamuṭṭhānā vāyodhātu viññattiṁ janayamānā uppajjati, iti cittakiriyavāyodhātuvipphāravasena",
  "atk-s0201a1:1221_5": "ayaṁ kāyasammato aṭṭhisaṅghāto abhikkamati, tassevaṁ abhikkamato ekekapāduddharaṇe",
  "atk-s0201a1:1221_6": "pathavīdhātu āpodhātūti dve dhātuyo omattā honti mandā, itarā dve adhimattā honti",
  "atk-s0201a1:1221_7": "balavatiyo, tathā atiharaṇavītiharaṇesu. Vossajjane tejovāyodhātuyo omattā honti",
  "atk-s0201a1:1221_8": "mandā, itarā dve adhimattā honti balavatiyo. Tathā sannikkhepanasannirumbhanesu.",
  "atk-s0201a1:1221_9": "Tattha uddharaṇe pavattā rūpārūpadhammā atiharaṇaṁ na pāpuṇanti. Tathā atiharaṇe",
  "atk-s0201a1:1221_10": "pavattā vītiharaṇaṁ, vītiharaṇe pavattā vossajjanaṁ, vossajjane pavattā sannikkhepanaṁ,",
  "atk-s0201a1:1221_11": "sannikkhepane pavattā sannirumbhanaṁ na pāpuṇanti. Tattha tattheva pabbaṁ pabbaṁ",
  "atk-s0201a1:1221_12": "sandhi sandhi odhi odhi hutvā tattakapāle pakkhittatilāni viya paṭapaṭāyantā bhijjanti.",
  "atk-s0201a1:1221_13": "Tattha ko eko abhikkamati? Kassa vā ekassa abhikkamanaṁ? Paramatthato hi dhātūnaṁyeva",
  "atk-s0201a1:1221_14": "gamanaṁ, dhātūnaṁ ṭhānaṁ, dhātūnaṁ nisajjanaṁ, dhātūnaṁ sayanaṁ, tasmiṁ tasmiñhi",
  "atk-s0201a1:1221_15": "koṭṭhāse saddhiṁ rūpena –",
  "atk-s0201a1:1222": "Aññaṁ uppajjate cittaṁ, aññaṁ cittaṁ nirujjhati;",
  "atk-s0201a1:1223": "Avīcimanusambandho, nadīsotova vattatīti.",
  "atk-s0201a1:1224": "Evaṁ abhikkamādīsu asammuyhanaṁ asammohasampajaññaṁ nāmāti;",
  "atk-s0201a1:1225": "Niṭṭhito abhikkante paṭikkante sampajānakārī hotīti padassa attho;",
  "atk-s0201a1:1226_0": "Ālokite vilokiteti ettha pana ālokitaṁ nāma purato pekkhanaṁ. Vilokitaṁ nāma anudisāpekkhanaṁ.",
  "atk-s0201a1:1226_1": "Aññānipi heṭṭhā upari pacchato pekkhanavasena olokitaullokitāpalokitāni nāma honti,",
  "atk-s0201a1:1226_2": "tāni idha na gahitāni. Sāruppavasena pana imāneva dve gahitāni, iminā vā mukhena",
  "atk-s0201a1:1226_3": "sabbānipi tāni gahitānevāti.",
  "atk-s0201a1:1227_0": "Tattha ‘‘ālokessāmī’’ti citte uppanne cittavaseneva anoloketvā atthapariggahaṇaṁ",
  "atk-s0201a1:1227_1": "sātthakasampajaññaṁ. Taṁ āyasmantaṁ nandaṁ kāyasakkhiṁ katvā veditabbaṁ. Vuttañhetaṁ",
  "atk-s0201a1:1227_2": "bhagavatā – ‘‘sace, bhikkhave, nandassa puratthimā disā āloketabbā hoti, sabbaṁ cetasā",
  "atk-s0201a1:1227_3": "samannāharitvā nando puratthimaṁ disaṁ āloketi, evaṁ me puratthimaṁ disaṁ ālokayato",
  "atk-s0201a1:1227_4": "na abhijjhādomanassā pāpakā akusalā dhammā anvāssaveyyunti iti so tattha sampajāno",
  "atk-s0201a1:1227_5": "hoti, sace, bhikkhave, nandassa pacchimā disā, uttarā disā, dakkhiṇā disā, uddhaṁ,",
  "atk-s0201a1:1227_6": "adho, anudisā āloketabbā hoti, sabbaṁ cetaso samannāharitvā nando anudisaṁ āloketi.",
  "atk-s0201a1:1227_7": "Evaṁ me anudisaṁ ālokayato…pe… sampajāno hotī’’ti (a. ni. 8.9).",
  "atk-s0201a1:1228_0": "Apica idhāpi pubbe vuttacetiyadassanādivaseneva sātthakatā ca sappāyatā ca veditabbā.",
  "atk-s0201a1:1228_1": "Kammaṭṭhānassa pana avijahanameva gocarasampajaññaṁ. Tasmā khandhadhātuāyatanakammaṭṭhānikehi",
  "atk-s0201a1:1228_2": "attano kammaṭṭhānavaseneva, kasiṇādikammaṭṭhānikehi vā pana kammaṭṭhānasīseneva ālokanavilokanaṁ",
  "atk-s0201a1:1228_3": "kātabbaṁ. Abbhantare attā nāma āloketā vā viloketā vā natthi, ālokessāmīti pana citte",
  "atk-s0201a1:1228_4": "uppajjamāne teneva cittena saddhiṁ cittasamuṭṭhānā vāyodhātu viññattiṁ janayamānā",
  "atk-s0201a1:1228_5": "uppajjati. Iti cittakiriyavāyodhātuvipphāravaseneva heṭṭhimaṁ akkhidalaṁ adho sīdati,",
  "atk-s0201a1:1228_6": "uparimaṁ uddhaṁ laṅgheti, koci yantakena vivaranto nāma natthi, tato cakkhuviññāṇaṁ",
  "atk-s0201a1:1228_7": "dassanakiccaṁ sādhentaṁ uppajjatīti. Evaṁ sampajānanaṁ panettha asammohasampajaññaṁ nāma.",
  "atk-s0201a1:1229": "Apica mūlapariññāāgantukatāvakālikabhāvavasenapettha asammohasampajaññaṁ veditabbaṁ. Mūlapariññāvasena tāva –",
  "atk-s0201a1:1230": "Bhavaṅgāvajjanañceva, dassanaṁ sampaṭicchanaṁ;",
  "atk-s0201a1:1231": "Santīraṇaṁ voṭṭhabbanaṁ, javanaṁ bhavati sattamaṁ.",
  "atk-s0201a1:1232_0": "Tattha bhavaṅgaṁ upapattibhavassa aṅgakiccaṁ sādhayamānaṁ pavattati, taṁ āvaṭṭetvā",
  "atk-s0201a1:1232_1": "kiriyamanodhātu āvajjanakiccaṁ sādhayamānā, tannirodhā cakkhuviññāṇaṁ dassanakiccaṁ",
  "atk-s0201a1:1232_2": "sādhayamānaṁ , tannirodhā vipākamanodhātu sampaṭicchanakiccaṁ sādhayamānā, tannirodhā",
  "atk-s0201a1:1232_3": "vipākamanoviññāṇadhātu santīraṇakiccaṁ sādhayamānā, tannirodhā kiriyamanoviññāṇadhātu",
  "atk-s0201a1:1232_4": "voṭṭhabbapanakiccaṁ sādhayamānā, tannirodhā sattakkhattuṁ javanaṁ javati. Tattha",
  "atk-s0201a1:1232_5": "paṭhamajavanepi ‘‘ayaṁ itthī, ayaṁ puriso’’ti rajjanadussanamuyhanavasena ālokitavilokitaṁ",
  "atk-s0201a1:1232_6": "na hoti. Dutiyajavanepi…pe… sattamajavanepi. Etesu pana yuddhamaṇḍale yodhesu viya",
  "atk-s0201a1:1232_7": "heṭṭhupariyavasena bhijjitvā patitesu ‘‘ayaṁ itthī, ayaṁ puriso’’ti rajjanādivasena",
  "atk-s0201a1:1232_8": "ālokitavilokitaṁ hoti. Evaṁ tāvettha mūlapariññāvasena asammohasampajaññaṁ veditabbaṁ.",
  "atk-s0201a1:1233_0": "Cakkhudvāre pana rūpe āpāthagate bhavaṅgacalanato uddhaṁ sakakiccaṁ nipphādanavasena",
  "atk-s0201a1:1233_1": "āvajjanādīsu uppajjitvā niruddhesu avasāne javanaṁ uppajjati. Taṁ pubbe uppannānaṁ",
  "atk-s0201a1:1233_2": "āvajjanādīnaṁ gehabhūte cakkhudvāre āgantukapuriso viya hoti. Tassa yathā paragehe",
  "atk-s0201a1:1233_3": "kiñci yācituṁ paviṭṭhassa āgantukapurisassa gehasāmikesu tuṇhīmāsinesu āṇākaraṇaṁ",
  "atk-s0201a1:1233_4": "na yuttaṁ. Evaṁ āvajjanādīnaṁ gehabhūte cakkhudvāre āvajjanādīsupi arajjantesu adussantesu",
  "atk-s0201a1:1233_5": "amuyhantesu ca rajjanadussanamuyhanaṁ ayuttanti evaṁ āgantukabhāvavasena asammohasampajaññaṁ veditabbaṁ.",
  "atk-s0201a1:1234_0": "Yāni pana tāni cakkhudvāre voṭṭhabbapanapariyosānāni cittāni uppajjanti, tāni saddhiṁ",
  "atk-s0201a1:1234_1": "sampayuttadhammehi tattha tattheva bhijjanti, aññamaññaṁ na passantīti ittarāni tāvakālikāni",
  "atk-s0201a1:1234_2": "honti. Tattha yathā ekasmiṁ ghare sabbesu mānusakesu matesu avasesassa ekassa taṅkhaṇeññeva",
  "atk-s0201a1:1234_3": "maraṇadhammassa na yuttā naccagītādīsu abhirati nāma, evameva ekadvāre sasampayuttesu",
  "atk-s0201a1:1234_4": "āvajjanādīsu tattha tattheva matesu avasesassa taṅkhaṇeññeva maraṇadhammassa javanassāpi",
  "atk-s0201a1:1234_5": "rajjanadussanamuyhanavasena abhirati nāma na yuttāti evaṁ tāvakālikabhāvavasena asammohasampajaññaṁ veditabbaṁ.",
  "atk-s0201a1:1235_0": "Apica khandhāyatanadhātupaccayapaccavekkhaṇavasenapetaṁ veditabbaṁ. Ettha hi cakkhu",
  "atk-s0201a1:1235_1": "ceva rūpañca rūpakkhandho, dassanaṁ viññāṇakkhandho, taṁsampayuttā vedanā vedanākkhandho,",
  "atk-s0201a1:1235_2": "saññā saññākkhandho, phassādikā saṅkhārakkhandho. Evametesaṁ pañcannaṁ khandhānaṁ",
  "atk-s0201a1:1235_3": "samavāye ālokanavilokanaṁ paññāyati. Tattha ko eko āloketi, ko viloketi? Tathā cakkhu",
  "atk-s0201a1:1235_4": "cakkhāyatanaṁ, rūpaṁ rūpāyatanaṁ, dassanaṁ manāyatanaṁ, vedanādayo sampayuttadhammā",
  "atk-s0201a1:1235_5": "dhammāyatanaṁ. Evametesaṁ catunnaṁ āyatanānaṁ samavāye ālokanavilokanaṁ paññāyati.",
  "atk-s0201a1:1235_6": "Tattha ko eko āloketi, ko viloketi? Tathā cakkhu cakkhudhātu, rūpaṁ rūpadhātu, dassanaṁ",
  "atk-s0201a1:1235_7": "cakkhuviññāṇadhātu, taṁsampayuttā vedanādayo dhammadhātu. Evametāsaṁ catunnaṁ dhātūnaṁ",
  "atk-s0201a1:1235_8": "samavāye ālokanavilokanaṁ paññāyati. Tattha ko eko āloketi, ko viloketi? Tathā cakkhu",
  "atk-s0201a1:1235_9": "nissayapaccayo, rūpaṁ ārammaṇapaccayo, āvajjanaṁ anantarasamanantarūpanissayanatthivigatapaccayo,",
  "atk-s0201a1:1235_10": "āloko upanissayapaccayo vedanādayo sahajātapaccayo. Evametesaṁ paccayānaṁ samavāye",
  "atk-s0201a1:1235_11": "ālokanavilokanaṁ paññāyati. Tattha ko eko āloketi, ko viloketīti? Evamettha khandhāyatanadhātupaccayapaccavekkhaṇavasenapi",
  "atk-s0201a1:1235_12": "asammohasampajaññaṁ veditabbaṁ.",
  "atk-s0201a1:1236_0": "Samiñjite pasāriteti pabbānaṁ samiñjanapasāraṇe. Tattha cittavaseneva samiñjanapasāraṇaṁ",
  "atk-s0201a1:1236_1": "akatvā hatthapādānaṁ samiñjanapasāraṇapaccayā atthānatthaṁ pariggahetvā atthapariggahaṇaṁ",
  "atk-s0201a1:1236_2": "sātthakasampajaññaṁ. Tattha hatthapāde aticiraṁ samiñjetvā pasāretvā eva vā ṭhitassa",
  "atk-s0201a1:1236_3": "khaṇe khaṇe vedanā uppajjanti, cittaṁ ekaggaṁ na labhati, kammaṭṭhānaṁ paripatati,",
  "atk-s0201a1:1236_4": "visesaṁ nādhigacchati. Kāle samiñjentassa kāle pasārentassa pana tā vedanā na uppajjanti,",
  "atk-s0201a1:1236_5": "cittaṁ ekaggaṁ hoti, kammaṭṭhānaṁ phātiṁ gacchati, visesamadhigacchatīti evaṁ atthānatthapariggahaṇaṁ veditabbaṁ.",
  "atk-s0201a1:1237_0": "Atthe pana satipi sappāyāsappāyaṁ pariggaṇhitvā sappāyapariggahaṇaṁ sappāyasampajaññaṁ.",
  "atk-s0201a1:1237_1": "Tatrāyaṁ nayo – mahācetiyaṅgaṇe kira daharabhikkhū sajjhāyaṁ gaṇhanti. Tesaṁ piṭṭhipasse",
  "atk-s0201a1:1237_2": "daharabhikkhuniyo dhammaṁ suṇanti. Tatreko daharo hatthaṁ pasārento kāyasaṁsaggaṁ",
  "atk-s0201a1:1237_3": "patvā teneva kāraṇena gihī jāto. Aparopi bhikkhu pādaṁ pasārento aggimhi pasāresi,",
  "atk-s0201a1:1237_4": "aṭṭhiṁ āhacca pādo jhāyi. Aparo vammike pasāresi, so āsīvisena daṭṭho. Aparo cīvarakuṭidaṇḍake",
  "atk-s0201a1:1237_5": "pasāresi, taṁ maṇisappo ḍaṁsi. Tasmā evarūpe asappāye apasāretvā sappāye pasāretabbaṁ.",
  "atk-s0201a1:1237_6": "Idamettha sappāyasampajaññaṁ.",
  "atk-s0201a1:1238_0": "Gocarasampajaññaṁ pana mahātheravatthunā dīpetabbaṁ – mahāthero kira divāṭṭhāne nisinno",
  "atk-s0201a1:1238_1": "antevāsikehi saddhiṁ kathayamāno sahasā hatthaṁ samiñjetvā puna yathāṭhāne ṭhapetvā",
  "atk-s0201a1:1238_2": "saṇikaṁ samiñjesi. Taṁ antevāsikā pucchiṁsu ‘‘kasmā bhante sahasā hatthaṁ samiñjetvā",
  "atk-s0201a1:1238_3": "puna yathāṭhāne ṭhapetvā saṇikaṁ samiñjayitthā’’ti. Yato paṭṭhāyāhaṁ, āvuso, kammaṭṭhānaṁ",
  "atk-s0201a1:1238_4": "manasikātuṁ āraddho, na me kammaṭṭhānaṁ muñcitvā hattho samiñjitapubbo, idāni pana",
  "atk-s0201a1:1238_5": "tumhehi saddhiṁ kathayamānena kammaṭṭhānaṁ muñcitvā samiñjito, tasmā puna yathāṭhāne",
  "atk-s0201a1:1238_6": "ṭhapetvā samiñjesinti. Sādhu, bhante, bhikkhunā nāma evarūpena bhavitabbanti. Evametthāpi",
  "atk-s0201a1:1238_7": "kammaṭṭhānāvijahanameva gocarasampajaññanti veditabbaṁ.",
  "atk-s0201a1:1239_0": "Abbhantare attā nāma koci samiñjento vā pasārento vā natthi. Vuttappakāracittakiriyavāyodhātuvipphārena",
  "atk-s0201a1:1239_1": "pana suttakaḍḍhanavasena dāruyantassa hatthapādalaḷanaṁ viya samiñjanapasāraṇaṁ hotīti",
  "atk-s0201a1:1239_2": "evaṁ parijānanaṁ panettha asammohasampajaññanti veditabbaṁ.",
  "atk-s0201a1:1240_0": "Saṅghāṭipattacīvaradhāraṇeti ettha saṅghāṭicīvarānaṁ nivāsanapārupanavasena pattassa",
  "atk-s0201a1:1240_1": "bhikkhāpaṭiggahaṇādivasena paribhogo dhāraṇaṁ nāma. Tattha saṅghāṭicīvaradhāraṇe",
  "atk-s0201a1:1240_2": "tāva nivāsetvā pārupitvā ca piṇḍāya carato āmisalābho ‘‘sītassa paṭighātāyā’’tiādinā",
  "atk-s0201a1:1240_3": "nayena bhagavatā vuttappakāroyeva ca attho attho nāma. Tassa vasena sātthakasampajaññaṁ veditabbaṁ.",
  "atk-s0201a1:1241_0": "Uṇhapakatikassa pana dubbalassa ca cīvaraṁ sukhumaṁ sappāyaṁ. Sītālukassa ghanaṁ",
  "atk-s0201a1:1241_1": "dupaṭṭaṁ. Viparītaṁ asappāyaṁ. Yassa kassaci jiṇṇaṁ asappāyameva. Aggaḷādidāne hissa",
  "atk-s0201a1:1241_2": "taṁ palibodhakaraṁ hoti. Tathā paṭṭuṇṇadukūlādibhedaṁ lobhanīyacīvaraṁ. Tādisañhi",
  "atk-s0201a1:1241_3": "araññe ekakassa nivāsantarāyakaraṁ jīvitantarāyakaraṁ vāpi hoti. Nippariyāyena pana",
  "atk-s0201a1:1241_4": "yaṁ nimittakammādimicchājīvavasena uppannaṁ, yañcassa sevamānassa akusalā dhammā",
  "atk-s0201a1:1241_5": "abhivaḍḍhanti, kusalā dhammā parihāyanti, taṁ asappāyaṁ. Viparītaṁ sappāyaṁ . Tassa",
  "atk-s0201a1:1241_6": "vasenettha sappāyasampajaññaṁ, kammaṭṭhānāvijahanavaseneva ca gocarasampajaññaṁ veditabbaṁ.",
  "atk-s0201a1:1242_0": "Abbhantare attā nāma koci cīvaraṁ pārupanto natthi. Vuttappakāracittakiriyavāyodhātuvipphāreneva",
  "atk-s0201a1:1242_1": "pana cīvarapārupanaṁ hoti. Tattha cīvarampi acetanaṁ, kāyopi acetano. Cīvaraṁ na",
  "atk-s0201a1:1242_2": "jānāti ‘‘mayā kāyo pāruto’’ti. Kāyopi na jānāti ‘‘ahaṁ cīvarena pāruto’’ti, dhātuyova",
  "atk-s0201a1:1242_3": "dhātusamūhaṁ paṭicchādenti paṭapilotikāya potthakarūpapaṭicchādane viya. Tasmā neva",
  "atk-s0201a1:1242_4": "sundaraṁ cīvaraṁ labhitvā somanassaṁ kātabbaṁ, na asundaraṁ labhitvā domanassaṁ.",
  "atk-s0201a1:1242_5": "Nāgavammikacetiyarukkhādīsu hi keci mālāgandhadhūmavatthādīhi sakkāraṁ karonti, keci",
  "atk-s0201a1:1242_6": "gūthamuttakaddamadaṇḍasatthappahārādīhi asakkāraṁ, na te nāgavammikarukkhādayo somanassaṁ",
  "atk-s0201a1:1242_7": "vā domanassaṁ vā karonti; evameva neva sundaraṁ cīvaraṁ labhitvā somanassaṁ kātabbaṁ,",
  "atk-s0201a1:1242_8": "na asundaraṁ labhitvā domanassanti evaṁ pavattapaṭisaṅkhānavasena panettha asammohasampajaññaṁ veditabbaṁ.",
  "atk-s0201a1:1243": "Pattadhāraṇepi pattaṁ sahasāva aggahetvā imaṁ gahetvā piṇḍāya caramāno bhikkhaṁ labhissāmīti evaṁ pattagahaṇapaccayā paṭilabhitabbaatthavasena sātthakasampajaññaṁ veditabbaṁ.",
  "atk-s0201a1:1244_0": "Kisadubbalasarīrassa pana garu patto asappāyo. Yassa kassaci catupañcagaṇḍikāhato",
  "atk-s0201a1:1244_1": "dubbisodhanīyo asappāyova. Duddhotapatto hi na vaṭṭati, taṁ dhovantasseva cassa palibodho",
  "atk-s0201a1:1244_2": "hoti. Maṇivaṇṇapatto pana lobhanīyo cīvare vuttanayeneva asappāyo. Nimittakammādivasena",
  "atk-s0201a1:1244_3": "laddho pana yañcassa sevamānassa akusalā dhammā abhivaḍḍhanti, kusalā dhammā parihāyanti,",
  "atk-s0201a1:1244_4": "ayaṁ ekantaasappāyova. Viparīto sappāyo. Tassa vasenettha sappāyasampajaññaṁ, kammaṭṭhānāvijahanavaseneva",
  "atk-s0201a1:1244_5": "ca gocarasampajaññaṁ veditabbaṁ.",
  "atk-s0201a1:1245_0": "Abbhantare attā nāma koci pattaṁ gaṇhanto natthi. Vuttappakāracittakiriyavāyodhātuvipphāreneva",
  "atk-s0201a1:1245_1": "pana pattaggahaṇaṁ nāma hoti. Tattha pattopi acetano, hatthāpi acetanā. Patto na",
  "atk-s0201a1:1245_2": "jānāti ‘‘ahaṁ hatthehi gahito’’ti. Hatthāpi na jānanti ‘‘patto amhehi gahito’’ti.",
  "atk-s0201a1:1245_3": "Dhātuyova dhātusamūhaṁ gaṇhanti saṇḍāsena aggivaṇṇapattaggahaṇe viyāti evaṁ pavattapaṭisaṅkhānavasenettha",
  "atk-s0201a1:1245_4": "asammohasampajaññaṁ veditabbaṁ.",
  "atk-s0201a1:1246_0": "Apica yathā chinnahatthapāde vaṇamukhehi paggharitapubbalohitakimikule nīlamakkhikasamparikiṇṇe",
  "atk-s0201a1:1246_1": "anāthasālāyaṁ nipanne anāthamanusse disvā dayālukā purisā tesaṁ vaṇapaṭṭacoḷakāni",
  "atk-s0201a1:1246_2": "ceva kapālādīhi ca bhesajjāni upanāmenti. Tattha coḷakānipi kesañci saṇhāni, kesañci",
  "atk-s0201a1:1246_3": "thūlāni pāpuṇanti. Bhesajjakapālakānipi kesañci susaṇṭhānāni, kesañci dussaṇṭhānāni",
  "atk-s0201a1:1246_4": "pāpuṇanti, na te tattha sumanā vā dummanā vā honti. Vaṇappaṭicchādanamatteneva hi",
  "atk-s0201a1:1246_5": "coḷakena bhesajjapaṭiggahaṇamatteneva ca kapālakena tesamattho, evameva yo bhikkhu",
  "atk-s0201a1:1246_6": "vaṇacoḷakaṁ viya cīvaraṁ, bhesajjakapālakaṁ viya pattaṁ, kapāle bhesajjamiva ca patte",
  "atk-s0201a1:1246_7": "laddhaṁ bhikkhaṁ sallakkheti. Ayaṁ saṅghāṭipattacīvaradhāraṇe asammohasampajaññena",
  "atk-s0201a1:1246_8": "uttamasampajānakārīti veditabbo.",
  "atk-s0201a1:1247_0": "Asitādīsu asiteti piṇḍapātabhojane. Pīteti yāguādipāne. Khāyiteti piṭṭhakhajjakādikhādane.",
  "atk-s0201a1:1247_1": "Sāyiteti madhuphāṇitādisāyane. Tattha ‘‘neva davāyā’’tiādinā nayena vutto aṭṭhavidhopi",
  "atk-s0201a1:1247_2": "attho attho nāma. Tassa vasena sātthakasampajaññaṁ veditabbaṁ. Lūkhapaṇītatittamadhurādīsu",
  "atk-s0201a1:1247_3": "pana yena bhojanena yassa aphāsu hoti, taṁ tassa asappāyaṁ. Yaṁ pana nimittakammādivasena",
  "atk-s0201a1:1247_4": "paṭiladdhaṁ, yañcassa bhuñjato akusalā dhammā abhivaḍḍhanti, kusalā dhammā parihāyanti,",
  "atk-s0201a1:1247_5": "taṁ ekantaasappāyameva. Viparītaṁ sappāyaṁ. Tassa vasenettha sappāyasampajaññaṁ,",
  "atk-s0201a1:1247_6": "kammaṭṭhānāvijahanavaseneva ca gocarasampajaññaṁ veditabbaṁ.",
  "atk-s0201a1:1248_0": "Abbhantare attā nāma koci bhuñjako natthi, vuttappakāracittakiriyavāyodhātuvipphāravaseneva",
  "atk-s0201a1:1248_1": "pana pattapaṭiggahaṇaṁ nāma hoti. Cittakiriyavāyodhātuvipphāreneva hatthassa patte",
  "atk-s0201a1:1248_2": "otāraṇaṁ nāma hoti. Cittakiriyavāyodhātuvipphāreneva ālopakaraṇaṁ ālopauddharaṇaṁ",
  "atk-s0201a1:1248_3": "mukhavivaraṇañca hoti. Na koci kuñcikāya yantakena ca hanukaṭṭhīni vivarati, cittakiriyavāyodhātuvipphāreneva",
  "atk-s0201a1:1248_4": "ālopassa mukhe ṭhapanaṁ, uparidantānaṁ musalakiccasādhanaṁ, heṭṭhādantānaṁ udukkhalakiccasādhanaṁ,",
  "atk-s0201a1:1248_5": "jivhāya hatthakiccasādhanañca hoti.",
  "atk-s0201a1:1249_0": "Iti taṁ tattha aggajivhāya tanukakheḷo mūlajivhāya bahalakheḷo makkheti. Taṁ heṭṭhādantaudukkhale",
  "atk-s0201a1:1249_1": "jivhāhatthaparivattitaṁ kheḷaudakatemitaṁ uparidantamusalasañcuṇṇitaṁ koci kaṭacchunā",
  "atk-s0201a1:1249_2": "vā dabbiyā vā antopavesento nāma natthi, vāyodhātuyāva pavisati. Paviṭṭhaṁ paviṭṭhaṁ",
  "atk-s0201a1:1249_3": "koci palālasantharaṁ katvā dhārento nāma natthi, vāyodhātuvaseneva tiṭṭhati. Ṭhitaṁ",
  "atk-s0201a1:1249_4": "ṭhitaṁ koci uddhanaṁ katvā aggiṁ jāletvā pacanto nāma natthi, tejodhātuyāva paccati.",
  "atk-s0201a1:1249_5": "Pakkaṁ pakkaṁ koci daṇḍena vā yaṭṭhiyā vā bahi nīhārako nāma natthi, vāyodhātuyeva nīharati.",
  "atk-s0201a1:1250_0": "Iti vāyodhātu atiharati ca vītiharati ca dhāreti ca parivatteti ca sañcuṇṇeti visoseti",
  "atk-s0201a1:1250_1": "ca nīharati ca. Pathavīdhātu dhāreti ca parivatteti ca sañcuṇṇeti ca visoseti ca.",
  "atk-s0201a1:1250_2": "Āpodhātu sineheti ca allattañca anupāleti. Tejodhātu antopaviṭṭhaṁ paripāceti. Ākāsadhātu",
  "atk-s0201a1:1250_3": "añjaso hoti. Viññāṇadhātu tattha tattha sammāpayogamanvāya ābhujatīti evaṁpavattapaṭisaṅkhānavasenettha",
  "atk-s0201a1:1250_4": "asammohasampajaññaṁ veditabbaṁ.",
  "atk-s0201a1:1251_0": "Apica gamanato pariyesanato paribhogato āsayato nidhānato aparipakkato paripakkato",
  "atk-s0201a1:1251_1": "phalato nissandato sammakkhaṇatoti evaṁ dasavidhapaṭikūlabhāvapaccavekkhaṇatopettha",
  "atk-s0201a1:1251_2": "asammohasampajaññaṁ veditabbaṁ. Vitthārakathā panettha visuddhimagge āhārapaṭikūlasaññāniddesato gahetabbā.",
  "atk-s0201a1:1252_0": "Uccārapassāvakammeti uccārassa ca passāvassa ca karaṇe. Tattha pattakāle uccārapassāvaṁ",
  "atk-s0201a1:1252_1": "akarontassa sakalasarīrato sedā muccanti, akkhīni bhamanti, cittaṁ na ekaggaṁ hoti,",
  "atk-s0201a1:1252_2": "aññe ca rogā uppajjanti. Karontassa pana sabbaṁ taṁ na hotīti ayamettha attho. Tassa",
  "atk-s0201a1:1252_3": "vasena sātthakasampajaññaṁ veditabbaṁ. Aṭṭhāne uccārapassāvaṁ karontassa pana āpatti",
  "atk-s0201a1:1252_4": "hoti, ayaso vaḍḍhati, jīvitantarāyo hoti. Patirūpe ṭhāne karontassa sabbaṁ taṁ na",
  "atk-s0201a1:1252_5": "hotīti idamettha sappāyaṁ. Tassa vasena sappāyasampajaññaṁ, kammaṭṭhānāvijahanavaseneva",
  "atk-s0201a1:1252_6": "ca gocarasampajaññaṁ veditabbaṁ.",
  "atk-s0201a1:1253_0": "Abbhantare attā nāma koci uccārapassāvaṁ karonto natthi. Cittakiriyavāyodhātuvipphāreneva",
  "atk-s0201a1:1253_1": "pana uccārapassāvakammaṁ hoti. Yathā pana pakke gaṇḍe gaṇḍabhedena pubbalohitaṁ akāmatāya",
  "atk-s0201a1:1253_2": "nikkhamati, yathā ca atibharitā udakabhājanā udakaṁ akāmatāya nikkhamati, evaṁ pakkāsayamuttavatthīsu",
  "atk-s0201a1:1253_3": "sannicitā uccārapassāvā vāyuvegasamuppīḷitā akāmatāyapi nikkhamanti. So panāyaṁ evaṁ",
  "atk-s0201a1:1253_4": "nikkhamanto uccārapassāvo neva tassa bhikkhuno attano hoti, na parassa. Kevalaṁ sarīranissandova",
  "atk-s0201a1:1253_5": "hoti. Yathā kiṁ? Yathā udakakumbhato purāṇaudakaṁ chaḍḍentassa neva taṁ attano hoti,",
  "atk-s0201a1:1253_6": "na paresaṁ. Kevalaṁ paṭijagganamattameva hoti. Evaṁpavattapaṭisaṅkhānavasenettha",
  "atk-s0201a1:1253_7": "asammohasampajaññaṁ veditabbaṁ.",
  "atk-s0201a1:1254_0": "Gatādīsu gateti gamane. Ṭhiteti ṭhāne. Nisinneti nisajjāya. Sutteti sayane. Jāgariteti",
  "atk-s0201a1:1254_1": "jāgaraṇe. Bhāsiteti kathane. Tuṇhībhāveti akathane. ‘‘Gacchanto vā gacchāmīti pajānāti,",
  "atk-s0201a1:1254_2": "ṭhito vā ṭhitomhīti pajānāti, nisinno vā nisinnomhīti pajānāti, sayāno vā sayānomhīti",
  "atk-s0201a1:1254_3": "pajānātī’’ti imasmiñhi ṭhāne addhānairiyāpathā kathitā. ‘‘Abhikkante paṭikkante ālokite",
  "atk-s0201a1:1254_4": "vilokite samiñjite pasārite’’ti imasmiṁ majjhimā. ‘‘Gate ṭhite nisinne sutte jāgarite’’ti",
  "atk-s0201a1:1254_5": "idha pana khuddakacuṇṇikairiyāpathā kathitā. Tasmā etesupi vuttanayeneva sampajānakāritā veditabbā.",
  "atk-s0201a1:1255_0": "Tipiṭakamahāsīvatthero panāha – yo ciraṁ gantvā vā caṅkamitvā vā aparabhāge ṭhito",
  "atk-s0201a1:1255_1": "iti paṭisañcikkhati ‘‘caṅkamanakāle pavattā rūpārūpadhammā ettheva niruddhā’’ti,",
  "atk-s0201a1:1255_2": "ayaṁ gate sampajānakārī nāma. Yo sajjhāyaṁ vā karonto pañhaṁ vā vissajjento kammaṭṭhānaṁ",
  "atk-s0201a1:1255_3": "vā manasikaronto ciraṁ ṭhatvā aparabhāge nisinno iti paṭisañcikkhati ‘‘ṭhitakāle",
  "atk-s0201a1:1255_4": "pavattā rūpārūpadhammā ettheva niruddhā’’ti, ayaṁ ṭhite sampajānakārī nāma. Yo sajjhāyādikaraṇavaseneva",
  "atk-s0201a1:1255_5": "ciraṁ nisīditvā aparabhāge nipanno iti paṭisañcikkhati ‘‘nisinnakāle pavattā rūpārūpadhammā",
  "atk-s0201a1:1255_6": "ettheva niruddhā’’ti, ayaṁ nisinne sampajānakārī nāma. Yo pana nipannako sajjhāyaṁ",
  "atk-s0201a1:1255_7": "vā karonto kammaṭṭhānaṁ vā manasikaronto niddaṁ okkamitvā aparabhāge vuṭṭhāya iti",
  "atk-s0201a1:1255_8": "paṭisañcikkhati ‘‘sayanakāle pavattā rūpārūpadhammā ettheva niruddhā’’ti, ayaṁ sutte",
  "atk-s0201a1:1255_9": "jāgarite ca sampajānakārī nāma. Kiriyamayacittānañhi appavattaṁ suttaṁ nāma, pavattaṁ",
  "atk-s0201a1:1255_10": "jāgaritaṁ nāmāti. Yo pana bhāsamāno ‘‘ayaṁ saddo nāma oṭṭhe ca paṭicca dante ca jivhañca",
  "atk-s0201a1:1255_11": "tāluñca paṭicca cittassa tadanurūpaṁ payogaṁ paṭicca jāyatī’’ti sato sampajāno bhāsati,",
  "atk-s0201a1:1255_12": "ciraṁ vā pana kālaṁ sajjhāyaṁ vā katvā dhammaṁ vā kathetvā kammaṭṭhānaṁ vā parivattetvā",
  "atk-s0201a1:1255_13": "pañhaṁ vā vissajjetvā aparabhāge tuṇhībhūto iti paṭisañcikkhati ‘‘bhāsitakāle uppannā",
  "atk-s0201a1:1255_14": "rūpārūpadhammā ettheva niruddhā’’ti, ayaṁ bhāsite sampajānakārī nāma. Yo tuṇhībhūto",
  "atk-s0201a1:1255_15": "ciraṁ dhammaṁ vā kammaṭṭhānaṁ vā manasikatvā aparabhāge iti paṭisañcikkhati ‘‘tuṇhībhūtakāle",
  "atk-s0201a1:1255_16": "pavattā rūpārūpadhammā ettheva niruddhā, upādārūpapavattiyā sati bhāsati nāma, asati",
  "atk-s0201a1:1255_17": "tuṇhī bhavati nāmā’’ti, ayaṁ tuṇhībhāve sampajānakārī nāmāti.",
  "atk-s0201a1:1256_0": "Tayidaṁ mahāsīvattherena vuttaṁ asammohadhuraṁ imasmiṁ satipaṭṭhānasutte adhippetaṁ.",
  "atk-s0201a1:1256_1": "Sāmaññaphale pana sabbampi catubbidhaṁ sampajaññaṁ labbhati. Tasmā visesato ettha",
  "atk-s0201a1:1256_2": "asammohasampajaññasseva vasena sampajānakāritā veditabbā. Sampajānakārī sampajānakārīti",
  "atk-s0201a1:1256_3": "ca sabbapadesu satisampayuttasseva sampajaññassa vasenattho veditabbo. Vibhaṅgappakaraṇe",
  "atk-s0201a1:1256_4": "pana, ‘‘sato sampajāno abhikkamati, sato sampajāno paṭikkamatī’’ti (vibha. 523) evametāni",
  "atk-s0201a1:1256_5": "padāni vibhattāneva.",
  "atk-s0201a1:1257_0": "Iti ajjhattaṁ vāti evaṁ catusampajaññapariggahaṇena attano vā kāye, parassa vā kāye,",
  "atk-s0201a1:1257_1": "kālena vā attano, kālena vā parassa kāye kāyānupassī viharati. Idha samudayavayadhammānupassītiādīsu",
  "atk-s0201a1:1257_2": "rūpakkhandhasseva samudayo ca vayo ca nīharitabbo. Sesaṁ vuttasadisameva.",
  "atk-s0201a1:1258_0": "Idha catusampajaññapariggāhikā sati dukkhasaccaṁ, tassā samuṭṭhāpikā purimataṇhā",
  "atk-s0201a1:1258_1": "samudayasaccaṁ, ubhinnaṁ appavatti nirodhasaccaṁ, vuttappakāro ariyamaggo maggasaccaṁ.",
  "atk-s0201a1:1258_2": "Evaṁ catusaccavasena ussakkitvā nibbutiṁ pāpuṇātīti idamekassa catusampajaññapariggāhakassa",
  "atk-s0201a1:1258_3": "bhikkhuno vasena yāva arahattā niyyānamukhanti.",
  "atk-s0201a1:1259": "Catusampajaññapabbavaṇṇanā niṭṭhitā.",
  "atk-s0201a1:1260": "Paṭikūlamanasikārapabbavaṇṇanā",
  "atk-s0201a1:1261_0": "110. Evaṁ catusampajaññavasena kāyānupassanaṁ vibhajitvā idāni paṭikūlamanasikāravasena",
  "atk-s0201a1:1261_1": "vibhajituṁ puna caparantiādimāha. Tattha imameva kāyantiādīsu yaṁ vattabbaṁ siyā,",
  "atk-s0201a1:1261_2": "taṁ sabbaṁ sabbākārena vitthārato visuddhimagge kāyagatāsatikammaṭṭhāne vuttaṁ. Ubhatomukhāti",
  "atk-s0201a1:1261_3": "heṭṭhā ca upari cāti dvīhi mukhehi yuttā. Nānāvihitassāti nānāvidhassa.",
  "atk-s0201a1:1262_0": "Idaṁ panettha opammasaṁsandanaṁ – ubhatomukhā putoḷi viya hi cātumahābhūtiko kāyo,",
  "atk-s0201a1:1262_1": "tattha missetvā pakkhittanānāvidhadhaññaṁ viya kesādayo dvattiṁsākārā, cakkhumā puriso",
  "atk-s0201a1:1262_2": "viya yogāvacaro, tassa taṁ putoḷiṁ muñcitvā paccavekkhato nānāvidhadhaññassa pākaṭakālo",
  "atk-s0201a1:1262_3": "viya yogino dvattiṁsākārassa vibhūtākāro veditabbo.",
  "atk-s0201a1:1263_0": "Iti ajjhattaṁ vāti evaṁ kesādipariggahaṇena attano vā kāye, parassa vā kāye, kālena",
  "atk-s0201a1:1263_1": "vā attano, kālena vā parassa kāye kāyānupassī viharati, ito paraṁ vuttanayameva.",
  "atk-s0201a1:1263_2": "Kevalañhi idha dvattiṁsākārapariggāhikā sati dukkhasaccanti evaṁ yojanaṁ katvā niyyānamukhaṁ",
  "atk-s0201a1:1263_3": "veditabbaṁ. Sesaṁ purimasadisamevāti.",
  "atk-s0201a1:1264": "Paṭikūlamanasikārapabbavaṇṇanā niṭṭhitā.",
  "atk-s0201a1:1265": "Dhātumanasikārapabbavaṇṇanā",
  "atk-s0201a1:1266_0": "111. Evaṁ paṭikūlamanasikāravasena kāyānupassanaṁ vibhajitvā idāni dhātumanasikāravasena",
  "atk-s0201a1:1266_1": "vibhajituṁ puna caparantiādimāha. Tatrāyaṁ opammasaṁsandanena saddhiṁ atthavaṇṇanā",
  "atk-s0201a1:1266_2": "– yathā koci goghātako vā tasseva vā bhattavetanabhato antevāsiko gāviṁ vadhitvā",
  "atk-s0201a1:1266_3": "vinivijjhitvā catasso disā gatānaṁ mahāpathānaṁ vemajjhaṭṭhānasaṅkhāte catumahāpathe",
  "atk-s0201a1:1266_4": "koṭṭhāsaṁ koṭṭhāsaṁ katvā nisinno assa, evameva bhikkhu catunnaṁ iriyāpathānaṁ yena",
  "atk-s0201a1:1266_5": "kenaci ākārena ṭhitattā yathāṭhitaṁ, yathāṭhitattā ca yathāpaṇihitaṁ kāyaṁ – ‘‘atthi",
  "atk-s0201a1:1266_6": "imasmiṁ kāye pathavīdhātu…pe… vāyodhātū’’ti evaṁ paccavekkhati.",
  "atk-s0201a1:1267_0": "Kiṁ vuttaṁ hoti – yathā goghātakassa gāviṁ posentassāpi āghātanaṁ āharantassāpi āharitvā",
  "atk-s0201a1:1267_1": "tattha bandhitvā ṭhapentassāpi vadhentassāpi vadhitaṁ mataṁ passantassāpi tāvadeva",
  "atk-s0201a1:1267_2": "gāvīti saññā na antaradhāyati, yāva naṁ padāletvā bīlaso na vibhajati. Vibhajitvā",
  "atk-s0201a1:1267_3": "nisinnassa pana gāvīti saññā antaradhāyati, maṁsasaññā pavattati, nāssa evaṁ hoti",
  "atk-s0201a1:1267_4": "‘‘ahaṁ gāviṁ vikkiṇāmi, ime gāviṁ harantī’’ti. Atha khvassa ‘‘ahaṁ maṁsaṁ vikkiṇāmi,",
  "atk-s0201a1:1267_5": "ime maṁsaṁ haranti’’cceva hoti, evameva imassāpi bhikkhuno pubbe bālaputhujjanakāle",
  "atk-s0201a1:1267_6": "gihibhūtassāpi pabbajitassāpi tāvadeva sattoti vā puggaloti vā saññā na antaradhāyati,",
  "atk-s0201a1:1267_7": "yāva imameva kāyaṁ yathāṭhitaṁ yathāpaṇihitaṁ ghanavinibbhogaṁ katvā dhātuso na paccavekkhati.",
  "atk-s0201a1:1267_8": "Dhātuso paccavekkhato panassa sattasaññā antaradhāyati, dhātuvaseneva cittaṁ santiṭṭhati.",
  "atk-s0201a1:1267_9": "Tenāha bhagavā – ‘‘imameva kāyaṁ yathāṭhitaṁ yathāpaṇihitaṁ dhātuso paccavekkhati,",
  "atk-s0201a1:1267_10": "atthi imasmiṁ kāye pathavīdhātu āpodhātu tejodhātu vāyodhātūti. Seyyathāpi, bhikkhave,",
  "atk-s0201a1:1267_11": "dakkho goghātako vā…pe… vāyodhātū’’ti.",
  "atk-s0201a1:1268_0": "Goghātako viya hi yogī, gāvīti saññā viya sattasaññā, catumahāpatho viya catuiriyāpatho,",
  "atk-s0201a1:1268_1": "bīlaso vibhajitvā nisinnabhāvo viya dhātuso paccavekkhaṇanti ayamettha pāḷivaṇṇanā,",
  "atk-s0201a1:1268_2": "kammaṭṭhānakathā pana visuddhimagge vitthāritā.",
  "atk-s0201a1:1269_0": "Iti ajjhattaṁ vāti evaṁ catudhātupariggahaṇena attano vā kāye, parassa vā kāye, kālena",
  "atk-s0201a1:1269_1": "vā attano, kālena vā parassa kāye kāyānupassī viharati. Ito paraṁ vuttanayameva.",
  "atk-s0201a1:1269_2": "Kevalañhi idha catudhātupariggāhikā sati dukkhasaccanti evaṁ yojanaṁ katvā niyyānamukhaṁ",
  "atk-s0201a1:1269_3": "veditabbaṁ. Sesaṁ purimasadisamevāti.",
  "atk-s0201a1:1270": "Dhātumanasikārapabbavaṇṇanā niṭṭhitā.",
  "atk-s0201a1:1271": "Navasivathikapabbavaṇṇanā",
  "atk-s0201a1:1272_0": "112. Evaṁ dhātumanasikāravasena kāyānupassanaṁ vibhajitvā idāni navahi sivathikapabbehi",
  "atk-s0201a1:1272_1": "vibhajituṁ, puna caparantiādimāha. Tattha seyyathāpi passeyyāti yathā passeyya. Sarīranti",
  "atk-s0201a1:1272_2": "matasarīraṁ. Sivathikāya chaḍḍītanti susāne apaviddhaṁ. Ekāhaṁ matassa assāti ekāhamataṁ.",
  "atk-s0201a1:1272_3": "Dvīhaṁ matassa assāti dvīhamataṁ. Tīhaṁ matassa assāti tīhamataṁ. Bhastā viya vāyunā",
  "atk-s0201a1:1272_4": "uddhaṁ jīvitapariyādānā yathānukkamaṁ samuggatena sūnabhāvena uddhumātattā uddhumātakaṁ.",
  "atk-s0201a1:1272_5": "Vinīlaṁ vuccati viparibhinnavaṇṇaṁ. Vilīnameva vinīlakaṁ. Paṭikūlattā vā kucchitaṁ",
  "atk-s0201a1:1272_6": "vinīlanti vinīlakaṁ. Maṁsussadaṭṭhānesu rattavaṇṇassa pubbasannicayaṭṭhānesu setavaṇṇassa",
  "atk-s0201a1:1272_7": "yebhuyyena ca nīlavaṇṇassa nīlaṭṭhānesu nīlasāṭakapārutasseva chavasarīrassetaṁ adhivacanaṁ.",
  "atk-s0201a1:1272_8": "Paribhinnaṭṭhānehi navahi vā vaṇamukhehi visandamānaṁ pubbaṁ vipubbaṁ. Vipubbameva",
  "atk-s0201a1:1272_9": "vipubbakaṁ, paṭikūlattā vā kucchitaṁ vipubbanti vipubbakaṁ. Vipubbakaṁ jātaṁ tathābhāvaṁ",
  "atk-s0201a1:1272_10": "gatanti vipubbakajātaṁ.",
  "atk-s0201a1:1273_0": "So imameva kāyanti so bhikkhu imaṁ attano kāyaṁ tena kāyena saddhiṁ ñāṇena upasaṁharati",
  "atk-s0201a1:1273_1": "upaneti. Kathaṁ? Ayampi kho kāyo evaṁdhammo evaṁbhāvī evaṁanatītoti. Idaṁ vuttaṁ",
  "atk-s0201a1:1273_2": "hoti – āyu, usmā, viññāṇanti imesaṁ tiṇṇaṁ dhammānaṁ atthitāya ayaṁ kāyo ṭhānagamanādikhamo",
  "atk-s0201a1:1273_3": "hoti imesaṁ pana vigamā ayampi evaṁdhammo evaṁpūtikasabhāvoyeva, evaṁbhāvī evaṁuddhumātādibhedo",
  "atk-s0201a1:1273_4": "bhavissati, evaṁanatīto evaṁuddhumātādibhāvaṁ anatikkantoti.",
  "atk-s0201a1:1274": "Iti ajjhattaṁ vāti evaṁ uddhumātādipariggahaṇena attano vā kāye, parassa vā kāye, kālena vā attano, kālena vā parassa kāye kāyānupassī viharati.",
  "atk-s0201a1:1275_0": "Khajjamānanti udarādīsu nisīditvā udaramaṁsaoṭṭhamaṁsaakkhikūṭādīni luñcitvā luñcitvā",
  "atk-s0201a1:1275_1": "khādiyamānaṁ. Samaṁsalohitanti sesāvasesamaṁsalohitayuttaṁ. Nimaṁsalohitamakkhitanti",
  "atk-s0201a1:1275_2": "maṁse khīṇepi lohitaṁ na sussati, taṁ sandhāya vuttaṁ ‘‘nimaṁsalohitamakkhita’’nti.",
  "atk-s0201a1:1275_3": "Aññenāti aññena disābhāgena. Hatthaṭṭhikanti catusaṭṭhibhedampi hatthaṭṭhikaṁ pāṭiyekkaṁ",
  "atk-s0201a1:1275_4": "vippakiṇṇaṁ. Pādaṭṭhikādīsupi eseva nayo. Terovassikānīti atikkantasaṁvaccharāni.",
  "atk-s0201a1:1275_5": "Pūtīnīti abbhokāse ṭhitāni vātātapavuṭṭhisamphassena terovassikāneva pūtīni honti.",
  "atk-s0201a1:1275_6": "Antobhūmigatāni pana cirataraṁ tiṭṭhanti. Cuṇṇakajātānīti cuṇṇaṁ cuṇṇaṁ hutvā vippakiṇṇāni.",
  "atk-s0201a1:1275_7": "Sabbattha so imamevāti vuttanayena khajjamānādīnaṁ vasena yojanā kātabbā.",
  "atk-s0201a1:1276": "Iti ajjhattaṁ vāti evaṁ khajjamānādipariggahaṇena yāva cuṇṇakabhāvā attano vā kāye, parassa vā kāye, kālena vā attano, kālena vā parassa kāye kāyānupassī viharati.",
  "atk-s0201a1:1277_0": "Idha pana ṭhatvā navasivathikā samodhānetabbā. ‘‘Ekāhamataṁ vā’’tiādinā nayena vuttā",
  "atk-s0201a1:1277_1": "sabbāpi ekā, ‘‘kākehi vā khajjamāna’’ntiādikā ekā, ‘‘aṭṭhikasaṅkhalikaṁ samaṁsalohitaṁ",
  "atk-s0201a1:1277_2": "nhārusambandha’’nti ekā, ‘‘nimaṁsalohitamakkhitaṁ nhārusambandha’’nti ekā, ‘‘apagatamaṁsalohitaṁ",
  "atk-s0201a1:1277_3": "nhārusambandha’’nti ekā, ‘‘aṭṭhikāni apagatasambandhānī’’tiādikā ekā, ‘‘aṭṭhikāni",
  "atk-s0201a1:1277_4": "setāni saṅkhavaṇṇapaṭibhāgānī’’ti ekā, ‘‘puñjakitāni terovassikānī’’ti ekā, ‘‘pūtīni",
  "atk-s0201a1:1277_5": "cuṇṇakajātānī’’ti ekā.",
  "atk-s0201a1:1278_0": "Evaṁ kho, bhikkhaveti idaṁ navasivathikā dassetvā kāyānupassanaṁ niṭṭhapento āha.",
  "atk-s0201a1:1278_1": "Tattha navasivathikapariggāhikā sati dukkhasaccaṁ, tassā samuṭṭhāpikā purimataṇhā",
  "atk-s0201a1:1278_2": "samudayasaccaṁ, ubhinnaṁ appavatti nirodhasaccaṁ, dukkhaparijānano samudayapajahano",
  "atk-s0201a1:1278_3": "nirodhārammaṇo ariyamaggo maggasaccaṁ. Evaṁ catusaccavaseneva ussakkitvā nibbutiṁ",
  "atk-s0201a1:1278_4": "pāpuṇātīti idaṁ navasivathikapariggāhakānaṁ bhikkhūnaṁ yāva arahattā niyyānamukhanti.",
  "atk-s0201a1:1279": "Navasivathikapabbavaṇṇanā niṭṭhitā.",
  "atk-s0201a1:1280": "Ettāvatā ca ānāpānapabbaṁ iriyāpathapabbaṁ catusampajaññapabbaṁ paṭikūlamanasikārapabbaṁ dhātumanasikārapabbaṁ navasivathikapabbānīti cuddasapabbā kāyānupassanā niṭṭhitā hoti.",
  "atk-s0201a1:1281": "Tattha ānāpānapabbaṁ paṭikūlamanasikārapabbanti imāneva dve appanākammaṭṭhānāni. Sivathikānaṁ pana ādīnavānupassanāvasena vuttattā sesāni dvādasāpi upacārakammaṭṭhānānevāti.",
  "atk-s0201a1:1282": "Kāyānupassanā niṭṭhitā.",
  "atk-s0201a1:1283": "Vedanānupassanāvaṇṇanā",
  "atk-s0201a1:1284_0": "113. Evaṁ bhagavā cuddasavidhena kāyānupassanāsatipaṭṭhānaṁ kathetvā idāni navavidhena",
  "atk-s0201a1:1284_1": "vedanānupassanaṁ kathetuṁ kathañca, bhikkhavetiādimāha. Tattha sukhaṁ vedananti kāyikaṁ",
  "atk-s0201a1:1284_2": "vā cetasikaṁ vā sukhaṁ vedanaṁ vedayamāno ‘‘ahaṁ sukhaṁ vedanaṁ vedayāmī’’ti pajānātīti",
  "atk-s0201a1:1284_3": "attho. Tattha kāmaṁ uttānaseyyakāpi dārakā thaññapivanādikāle sukhaṁ vedayamānā ‘‘sukhaṁ",
  "atk-s0201a1:1284_4": "vedayāmā’’ti pajānanti, na panetaṁ evarūpaṁ jānanaṁ sandhāya vuttaṁ. Evarūpaṁ jānanaṁ",
  "atk-s0201a1:1284_5": "hi sattūpaladdhiṁ na jahati, sattasaññaṁ na ugghāṭeti, kammaṭṭhānaṁ vā satipaṭṭhānabhāvanā",
  "atk-s0201a1:1284_6": "vā na hoti. Imassa pana bhikkhuno jānanaṁ sattūpaladdhiṁ jahati , sattasaññaṁ ugghāṭeti,",
  "atk-s0201a1:1284_7": "kammaṭṭhānaṁ ceva satipaṭṭhānabhāvanā ca hoti. Idañhi ‘‘ko vedayati, kassa vedanā,",
  "atk-s0201a1:1284_8": "kiṁ kāraṇā vedanā’’ti evaṁ sampajānavediyanaṁ sandhāya vuttaṁ.",
  "atk-s0201a1:1285_0": "Tattha ko vedayatīti na koci satto vā puggalo vā vedayati. Kassa vedanāti na kassaci",
  "atk-s0201a1:1285_1": "sattassa vā puggalassa vā vedanā. Kiṁ kāraṇā vedanāti vatthuārammaṇāva panassa vedanā.",
  "atk-s0201a1:1285_2": "Tasmā esa evaṁ pajānāti – ‘‘taṁ taṁ sukhādīnaṁ vatthuṁ ārammaṇaṁ katvā vedanāva vedayati.",
  "atk-s0201a1:1285_3": "Taṁ pana vedanāpavattiṁ upādāya ‘ahaṁ vedayāmī’ti vohāramattaṁ hotī’’ti. Evaṁ vedanāva",
  "atk-s0201a1:1285_4": "vatthuṁ ārammaṇaṁ katvā vedanāva vedayatīti sallakkhento esa ‘‘sukhaṁ vedanaṁ vedayāmī’’ti",
  "atk-s0201a1:1285_5": "pajānātīti veditabbo. Cittalapabbate aññataro thero viya. Thero kira aphāsukakāle",
  "atk-s0201a1:1285_6": "balavavedanāya nitthunanto aparāparaṁ parivattati. Tameko daharo āha ‘‘kataraṁ vo,",
  "atk-s0201a1:1285_7": "bhante, ṭhānaṁ rujjatī’’ti. Āvuso, pāṭiyekkaṁ rujjanaṭṭhānaṁ nāma natthi, vatthuṁ",
  "atk-s0201a1:1285_8": "ārammaṇaṁ katvā vedanāva vedayatīti. Evaṁ jānanakālato paṭṭhāya adhivāsetuṁ vaṭṭati",
  "atk-s0201a1:1285_9": "no, bhanteti. Adhivāsemi āvusoti. Adhivāsanā, bhante, seyyāti. Thero adhivāsesi.",
  "atk-s0201a1:1285_10": "Tato vāto yāva hadayā phālesi, mañcake antāni rāsikatāni ahesuṁ. Thero daharassa",
  "atk-s0201a1:1285_11": "dassesi ‘‘vaṭṭatāvuso, ettakā adhivāsanā’’ti. Daharo tuṇhī ahosi. Thero vīriyasamataṁ",
  "atk-s0201a1:1285_12": "yojetvā saha paṭisambhidāhi arahattaṁ pāpuṇitvā samasīsī hutvā parinibbāyi.",
  "atk-s0201a1:1286_0": "Yathā ca sukhaṁ, evaṁ dukkhaṁ…pe… nirāmisaṁ adukkhamasukhaṁ vedanaṁ vedayamāno ‘‘nirāmisaṁ",
  "atk-s0201a1:1286_1": "adukkhamasukhaṁ vedanaṁ vedayāmī’’ti pajānāti. Iti bhagavā rūpakammaṭṭhānaṁ kathetvā",
  "atk-s0201a1:1286_2": "arūpakammaṭṭhānaṁ kathento vedanāvasena kathesi. Duvidhañhi kammaṭṭhānaṁ rūpakammaṭṭhānañca",
  "atk-s0201a1:1286_3": "arūpakammaṭṭhānañca. Rūpapariggaho arūpapariggahotipi etadeva vuccati. Tattha bhagavā",
  "atk-s0201a1:1286_4": "rūpakammaṭṭhānaṁ kathento saṅkhepamanasikāravasena vā vitthāramanasikāravasena vā",
  "atk-s0201a1:1286_5": "catudhātuvavatthānaṁ kathesi. Tadubhayampi sabbākārato visuddhimagge dassitameva.",
  "atk-s0201a1:1287_0": "Arūpakammaṭṭhānaṁ pana kathento yebhuyyena vedanāvasena katheti. Tividho hi arūpakammaṭṭhāne",
  "atk-s0201a1:1287_1": "abhiniveso phassavasena vedanāvasena cittavasenāti. Kathaṁ? Ekaccassa hi saṁkhittena",
  "atk-s0201a1:1287_2": "vā vitthārena vā pariggahite rūpakammaṭṭhāne tasmiṁ ārammaṇe cittacetasikānaṁ paṭhamābhinipāto",
  "atk-s0201a1:1287_3": "taṁ ārammaṇaṁ phusanto uppajjamāno phasso pākaṭo hoti. Ekaccassa taṁ ārammaṇaṁ anubhavantī",
  "atk-s0201a1:1287_4": "uppajjamānā vedanā pākaṭā hoti. Ekaccassa taṁ ārammaṇaṁ pariggahetvā vijānantaṁ uppajjamānaṁ",
  "atk-s0201a1:1287_5": "viññāṇaṁ pākaṭaṁ hoti. Tattha yassa phasso pākaṭo hoti, sopi ‘‘na kevalaṁ phassova",
  "atk-s0201a1:1287_6": "uppajjati, tena saddhiṁ tadeva ārammaṇaṁ anubhavamānā vedanāpi uppajjati, sañjānanamānā",
  "atk-s0201a1:1287_7": "saññāpi, cetayamānā cetanāpi, vijānanamānaṁ viññāṇampi uppajjatī’’ti phassapañcamakeyeva",
  "atk-s0201a1:1287_8": "pariggaṇhāti. Yassa vedanā pākaṭā hoti. So ‘‘na kevalaṁ vedanāva uppajjati, tāya",
  "atk-s0201a1:1287_9": "saddhiṁ tadevārammaṇaṁ phusamāno phassopi uppajjati, sañjānanamānā saññāpi, cetayamānā",
  "atk-s0201a1:1287_10": "cetanāpi, vijānanamānaṁ viññāṇampi uppajjatī’’ti phassapañcamakeyeva pariggaṇhāti.",
  "atk-s0201a1:1287_11": "Yassa viññāṇaṁ pākaṭaṁ hoti, so ‘‘na kevalaṁ viññāṇameva uppajjati, tena saddhiṁ",
  "atk-s0201a1:1287_12": "tadevārammaṇaṁ phusamāno phassopi uppajjati, anubhavamānā vedanāpi, sañjānanamānā",
  "atk-s0201a1:1287_13": "saññāpi, cetayamānā cetanāpi uppajjatī’’ti phassapañcamakeyeva pariggaṇhāti.",
  "atk-s0201a1:1288_0": "So ‘‘ime phassapañcamakā dhammā kiṁ nissitā’’ti upadhārento ‘‘vatthuṁ nissitā’’ti",
  "atk-s0201a1:1288_1": "pajānāti. Vatthu nāma karajakāyo, yaṁ sandhāya vuttaṁ ‘‘idañca me viññāṇaṁ ettha",
  "atk-s0201a1:1288_2": "sitaṁ ettha paṭibaddha’’nti (dī. ni. 1.234,235; ma. ni. 2.252). So atthato bhūtāni",
  "atk-s0201a1:1288_3": "ceva upādārūpāni ca. Evamettha ‘‘vatthu rūpaṁ, phassapañcamakā nāma’’nti nāmarūpamattameva",
  "atk-s0201a1:1288_4": "passati. Rūpaṁ cettha rūpakkhandho, nāmaṁ cattāro arūpino khandhāti pañcakkhandhamattaṁ",
  "atk-s0201a1:1288_5": "hoti. Nāmarūpavinimuttā hi pañcakkhandhā, pañcakkhandhavinimuttañca nāmarūpaṁ natthi.",
  "atk-s0201a1:1289_0": "So ‘‘ime pañcakkhandhā kiṁ hetukā’’ti upaparikkhanto ‘‘avijjādihetukā’’ti passati.",
  "atk-s0201a1:1289_1": "Tato paccayo ceva paccayuppannañca idaṁ, añño satto vā puggalo vā natthi, suddhasaṅkhārapuñjamattamevāti",
  "atk-s0201a1:1289_2": "sappaccayanāmarūpavasena tilakkhaṇaṁ āropetvā vipassanāpaṭipāṭiyā ‘‘aniccaṁ dukkhaṁ",
  "atk-s0201a1:1289_3": "anattā’’ti sammasanto vicarati.",
  "atk-s0201a1:1290_0": "So ‘‘ajja ajjā’’ti paṭivedhaṁ ākaṅkhamāno tathārūpe divase utusappāya puggalasappāya",
  "atk-s0201a1:1290_1": "bhojanasappāya dhammassavanasappāyaṁ labhitvā ekapallaṅkena nisinno vipassanaṁ matthakaṁ",
  "atk-s0201a1:1290_2": "pāpetvā arahatte patiṭṭhāti. Evaṁ imesampi tiṇṇaṁ janānaṁ yāva arahattā kammaṭṭhānaṁ kathitaṁ hoti.",
  "atk-s0201a1:1291_0": "Idha pana bhagavā arūpakammaṭṭhānaṁ kathento vedanāvasena kathesi. Phassavasena vā",
  "atk-s0201a1:1291_1": "hi viññāṇavasena vā kathīyamānaṁ na pākaṭaṁ hoti, andhakāraṁ viya khāyati. Vedanāvasena",
  "atk-s0201a1:1291_2": "pana pākaṭaṁ hoti. Kasmā? Vedanānaṁ uppattipākaṭatāya. Sukhadukkhavedanānañhi uppatti",
  "atk-s0201a1:1291_3": "pākaṭā. Yadā sukhaṁ uppajjati, sakalasarīraṁ khobhentaṁ maddantaṁ pharamānaṁ abhisandayamānaṁ",
  "atk-s0201a1:1291_4": "satadhotaṁ sappiṁ khādāpayantaṁ viya satapākatelaṁ makkhayamānaṁ viya ghaṭasahassena",
  "atk-s0201a1:1291_5": "pariḷāhaṁ nibbāpayamānaṁ viya ‘‘aho sukhaṁ aho sukha’’nti vācaṁ nicchārayamānameva",
  "atk-s0201a1:1291_6": "uppajjati. Yadā dukkhaṁ uppajjati, sakalasarīraṁ khobhentaṁ maddantaṁ pharamānaṁ",
  "atk-s0201a1:1291_7": "abhisandayamānaṁ tattaphālaṁ pavesentaṁ viya vilīnatambalohena āsiñcantaṁ viya sukkhatiṇavanappatimhi",
  "atk-s0201a1:1291_8": "araññe dāruukkākalāpaṁ khipamānaṁ viya ‘‘aho dukkhaṁ aho dukkha’’nti vippalāpayamānameva",
  "atk-s0201a1:1291_9": "uppajjati. Iti sukhadukkhavedanānaṁ uppatti pākaṭā hoti.",
  "atk-s0201a1:1292_0": "Adukkhamasukhā pana duddīpanā andhakārāva avibhūtā. Sā sukhadukkhānaṁ apagame sātāsātappaṭikkhepavasena",
  "atk-s0201a1:1292_1": "majjhattākārabhūtā adukkhamasukhā vedanāti nayato gaṇhantassa pākaṭā hoti. Yathā",
  "atk-s0201a1:1292_2": "kiṁ? Yathā antarā piṭṭhipāsāṇaṁ ārohitvā palātassa migassa anupathaṁ gacchanto migaluddako",
  "atk-s0201a1:1292_3": "piṭṭhipāsāṇassa orabhāgepi parabhāgepi padaṁ disvā majjhe apassantopi ‘‘ito āruḷho,",
  "atk-s0201a1:1292_4": "ito oruḷho, majjhe piṭṭhipāsāṇe iminā padesena gato bhavissatī’’ti nayato jānāti,",
  "atk-s0201a1:1292_5": "evaṁ āruḷhaṭṭhāne padaṁ viya hi sukhavedanāya uppatti pākaṭā hoti. Oruḷhaṭṭhāne padaṁ",
  "atk-s0201a1:1292_6": "viya dukkhavedanāya uppatti pākaṭā hoti. ‘‘Ito āruyha ito oruyha majjhe evaṁ gato’’ti",
  "atk-s0201a1:1292_7": "nayato gahaṇaṁ viya sukhadukkhānaṁ apagame sātāsātappaṭikkhepavasena majjhattākārabhūtā",
  "atk-s0201a1:1292_8": "adukkhamasukhā vedanāti nayato gaṇhantassa pākaṭā hoti. Evaṁ bhagavā paṭhamaṁ rūpakammaṭṭhānaṁ",
  "atk-s0201a1:1292_9": "kathetvā pacchā arūpakammaṭṭhānaṁ vedanāvasena nibbattetvāva dassesi.",
  "atk-s0201a1:1293_0": "Na kevalañca idheva evaṁ dassesi, cūḷataṇhāsaṅkhaye, mahātaṇhāsaṅkhaye, cūḷavedalle,",
  "atk-s0201a1:1293_1": "mahāvedalle, raṭṭhapālasutte, māgaṇḍiyasutte, dhātuvibhaṅge, āneñjasappāye, dīghanikāyamhi",
  "atk-s0201a1:1293_2": "mahānidāne, sakkapañhe, mahāsatipaṭṭhāne, saṁyuttamhi cūḷanidānasutte, rukkhopame,",
  "atk-s0201a1:1293_3": "parivīmaṁsanasutte, sakale vedanāsaṁyutteti evaṁ anekesu suttesu paṭhamaṁ rūpakammaṭṭhānaṁ",
  "atk-s0201a1:1293_4": "kathetvā pacchā arūpakammaṭṭhānaṁ vedanāvasena nibbattetvā dassesi. Yathā ca tesu,",
  "atk-s0201a1:1293_5": "evaṁ imasmimpi satipaṭṭhānasutte paṭhamaṁ rūpakammaṭṭhānaṁ kathetvā pacchā arūpakammaṭṭhānaṁ",
  "atk-s0201a1:1293_6": "vedanāvasena nibbattetvā dassesi.",
  "atk-s0201a1:1294_0": "Tattha sukhaṁ vedanantiādīsu ayaṁ aparopi pajānanapariyāyo – sukhaṁ vedanaṁ vedayāmīti",
  "atk-s0201a1:1294_1": "pajānātīti sukhavedanākkhaṇe dukkhāya vedanāya abhāvato sukhaṁ vedanaṁ vedayamāno",
  "atk-s0201a1:1294_2": "‘‘sukhaṁ vedanaṁ vedayāmī’’ti pajānāti. Tena yā pubbe anubhūtapubbā dukkhā vedanā,",
  "atk-s0201a1:1294_3": "tassā idāni abhāvato imissā ca sukhāya vedanāya ito paṭhamaṁ abhāvato vedanā nāma",
  "atk-s0201a1:1294_4": "aniccā adhuvā vipariṇāmadhammā, itiha tattha sampajāno hoti.",
  "atk-s0201a1:1295": "Vuttampi cetaṁ bhagavatā –",
  "atk-s0201a1:1296_0": "‘‘Yasmiṁ aggivessana samaye sukhaṁ vedanaṁ vedeti, neva tasmiṁ samaye dukkhaṁ vedanaṁ",
  "atk-s0201a1:1296_1": "vedeti, na adukkhamasukhaṁ vedanaṁ vedeti, sukhaṁyeva tasmiṁ samaye vedanaṁ vedeti,",
  "atk-s0201a1:1296_2": "yasmiṁ aggivessana samaye dukkhaṁ…pe… adukkhamasukhaṁ vedanaṁ vedeti, neva tasmiṁ",
  "atk-s0201a1:1296_3": "samaye sukhaṁ vedanaṁ vedeti, na dukkhaṁ vedanaṁ vedeti, adukkhamasukhaññeva tasmiṁ",
  "atk-s0201a1:1296_4": "samaye vedanaṁ vedeti. Sukhāpi kho aggivessana vedanā aniccā saṅkhatā paṭiccasamuppannā",
  "atk-s0201a1:1296_5": "khayadhammā vayadhammā virāgadhammā nirodhadhammā. Dukkhāpi kho…pe… adukkhamasukhāpi",
  "atk-s0201a1:1296_6": "kho aggivessana vedanā aniccā…pe… nirodhadhammā. Evaṁ passaṁ aggivessana sutavā ariyasāvako",
  "atk-s0201a1:1296_7": "sukhāyapi vedanāya dukkhāyapi vedanāya adukkhamasukhāyapi vedanāya nibbindati, nibbindaṁ",
  "atk-s0201a1:1296_8": "virajjati, virāgā vimuccati, vimuttasmiṁ vimuttamiti ñāṇaṁ hoti. ‘Khīṇā jāti, vusitaṁ",
  "atk-s0201a1:1296_9": "brahmacariyaṁ, kataṁ karaṇīyaṁ, nāparaṁ itthattāyā’ti pajānātī’’ti (ma. ni. 2.205).",
  "atk-s0201a1:1297_0": "Sāmisaṁ vā sukhantiādīsu sāmisā sukhā nāma pañcakāmaguṇāmisanissitā cha gehasitasomanassavedanā.",
  "atk-s0201a1:1297_1": "Nirāmisā sukhā nāma cha nekkhammasitasomanassavedanā. Sāmisā dukkhā nāma cha gehasitadomanassavedanā.",
  "atk-s0201a1:1297_2": "Nirāmisā dukkhā nāma cha nekkhammasitadomanassavedanā. Sāmisā adukkhamasukhā nāma",
  "atk-s0201a1:1297_3": "cha gehasitaupekkhā vedanā. Nirāmisā adukkhamasukhā nāma cha nekkhammasitaupekkhā",
  "atk-s0201a1:1297_4": "vedanā. Tāsaṁ vibhāgo uparipaṇṇāsake pāḷiyaṁ āgatoyeva.",
  "atk-s0201a1:1298_0": "Iti ajjhattaṁ vāti evaṁ sukhavedanādipariggahaṇena attano vā vedanāsu, parassa vā",
  "atk-s0201a1:1298_1": "vedanāsu, kālena vā attano, kālena vā parassa vedanāsu vedanānupassī viharati. Samudayavayadhammānupassī",
  "atk-s0201a1:1298_2": "vāti ettha pana ‘‘avijjāsamudayā vedanāsamudayo’’tiādīhi (paṭi. ma. 1.50) pañcahi",
  "atk-s0201a1:1298_3": "pañcahi ākārehi vedanānaṁ samudayañca vayañca passanto samudayadhammānupassī vā vedanāsu",
  "atk-s0201a1:1298_4": "viharati, vayadhammānupassī vā vedanāsu viharati, kālena samudayadhammānupassī vā,",
  "atk-s0201a1:1298_5": "kālena vayadhammānupassī vā vedanāsu viharatīti veditabbo. Ito paraṁ kāyānupassanāyaṁ vuttanayameva.",
  "atk-s0201a1:1299": "Kevalañhi idha vedanāpariggāhikā sati dukkhasaccanti evaṁ yojanaṁ katvā vedanāpariggāhakassa bhikkhuno niyyānamukhaṁ veditabbaṁ. Sesaṁ tādisamevāti.",
  "atk-s0201a1:1300": "Vedanānupassanā niṭṭhitā.",
  "atk-s0201a1:1301": "Cittānupassanāvaṇṇanā",
  "atk-s0201a1:1302_0": "114. Evaṁ navavidhena vedanānupassanāsatipaṭṭhānaṁ kathetvā idāni soḷasavidhena cittānupassanaṁ",
  "atk-s0201a1:1302_1": "kathetuṁ kathañca, bhikkhavetiādimāha. Tattha sarāganti aṭṭhavidhaṁ lobhasahagataṁ.",
  "atk-s0201a1:1302_2": "Vītarāganti lokiyakusalābyākataṁ. Idaṁ pana yasmā sammasanaṁ na dhammasamodhānaṁ,",
  "atk-s0201a1:1302_3": "tasmā idha ekapadepi lokuttaraṁ na labbhati. Sesāni cattāri akusalacittāni neva purimapadaṁ,",
  "atk-s0201a1:1302_4": "na pacchimapadaṁ bhajanti. Sadosanti duvidhaṁ dosasahagataṁ . Vītadosanti lokiyakusalābyākataṁ.",
  "atk-s0201a1:1302_5": "Sesāni dasākusalacittāni neva purimaṁ padaṁ, na pacchimaṁ padaṁ bhajanti. Samohanti",
  "atk-s0201a1:1302_6": "vicikicchāsahagatañceva uddhaccasahagatañcāti duvidhaṁ. Yasmā pana moho sabbākusalesu",
  "atk-s0201a1:1302_7": "uppajjati, tasmā tānipi idha vaṭṭantiyeva. Imasmiṁyeva hi duke dvādasākusalacittāni",
  "atk-s0201a1:1302_8": "pariyādiṇṇānīti. Vītamohanti lokiyakusalābyākataṁ. Saṁkhittanti thinamiddhānupatitaṁ,",
  "atk-s0201a1:1302_9": "etañhi saṁkuṭitacittaṁ nāma. Vikkhittanti uddhaccasahagataṁ, etañhi pasaṭacittaṁ nāma.",
  "atk-s0201a1:1303_0": "Mahaggatanti rūpārūpāvacaraṁ. Amahaggatanti kāmāvacaraṁ. Sauttaranti kāmāvacaraṁ.",
  "atk-s0201a1:1303_1": "Anuttaranti rūpāvacarañca arūpāvacarañca. Tatrāpi sauttaraṁ rūpāvacaraṁ, anuttaraṁ",
  "atk-s0201a1:1303_2": "arūpāvacarameva. Samāhitanti yassa appanāsamādhi upacārasamādhi vā atthi. Asamāhitanti",
  "atk-s0201a1:1303_3": "ubhayasamādhivirahitaṁ. Vimuttanti tadaṅgavikkhambhanavimuttīhi vimuttaṁ. Avimuttanti",
  "atk-s0201a1:1303_4": "ubhayavimuttivirahitaṁ, samucchedapaṭippassaddhinissaraṇavimuttīnaṁ pana idha okāsova natthi.",
  "atk-s0201a1:1304_0": "Itiajjhattaṁ vāti evaṁ sarāgādipariggahaṇena yasmiṁ yasmiṁ khaṇe yaṁ yaṁ cittaṁ pavattati,",
  "atk-s0201a1:1304_1": "taṁ taṁ sallakkhento attano vā citte, parassa vā citte, kālena vā attano, kālena",
  "atk-s0201a1:1304_2": "vā parassa citte cittānupassī viharati. Samudayavayadhammānupassīti ettha pana ‘‘avijjāsamudayā",
  "atk-s0201a1:1304_3": "viññāṇasamudayo’’ti (paṭi. ma. 1.50) evaṁ pañcahi pañcahi ākārehi viññāṇassa samudayo",
  "atk-s0201a1:1304_4": "ca vayo ca nīharitabbo. Ito paraṁ vuttanayameva.",
  "atk-s0201a1:1305": "Kevalañhi idha cittapariggāhikā sati dukkhasaccanti evaṁ yojanaṁ katvā cittapariggāhakassa bhikkhuno niyyānamukhaṁ veditabbaṁ. Sesaṁ tādisamevāti.",
  "atk-s0201a1:1306": "Cittānupassanāvaṇṇanā niṭṭhitā.",
  "atk-s0201a1:1307": "Dhammānupassanā nīvaraṇapabbavaṇṇanā",
  "atk-s0201a1:1308_0": "115. Evaṁ soḷasavidhena cittānupassanāsatipaṭṭhānaṁ kathetvā idāni pañcavidhena dhammānupassanaṁ",
  "atk-s0201a1:1308_1": "kathetuṁ kathañca, bhikkhavetiādimāha. Apica bhagavatā kāyānupassanāya suddharūpapariggaho",
  "atk-s0201a1:1308_2": "kathito, vedanācittānupassanāhi suddhaarūpapariggaho. Idāni rūpārūpamissakapariggahaṁ",
  "atk-s0201a1:1308_3": "kathetuṁ ‘‘kathañca, bhikkhave’’tiādimāha . Kāyānupassanāya vā rūpakkhandhapariggahova",
  "atk-s0201a1:1308_4": "kathito, vedanānupassanāya vedanākkhandhapariggahova, cittānupassanāya viññāṇakkhandhapariggahovāti",
  "atk-s0201a1:1308_5": "idāni saññāsaṅkhārakkhandhapariggahampi kathetuṁ ‘‘kathañca, bhikkhave’’tiādimāha.",
  "atk-s0201a1:1309_0": "Tattha santanti abhiṇhasamudācāravasena saṁvijjamānaṁ. Asantanti asamudācāravasena",
  "atk-s0201a1:1309_1": "vā pahīnattā vā avijjamānaṁ. Yathā cāti yena kāraṇena kāmacchandassa uppādo hoti.",
  "atk-s0201a1:1309_2": "Tañca pajānātīti tañca kāraṇaṁ pajānāti. Iminā nayena sabbapadesu attho veditabbo.",
  "atk-s0201a1:1310_0": "Tattha subhanimitte ayonisomanasikārena kāmacchandassa uppādo hoti. Subhanimittaṁ",
  "atk-s0201a1:1310_1": "nāma subhampi subhanimittaṁ, subhārammaṇampi subhanimittaṁ. Ayonisomanasikāro nāma",
  "atk-s0201a1:1310_2": "anupāyamanasikāro uppathamanasikāro anicce niccanti vā dukkhe sukhanti vā anattani",
  "atk-s0201a1:1310_3": "attāti vā asubhe subhanti vā manasikāro, taṁ tattha bahulaṁ pavattayato kāmacchando",
  "atk-s0201a1:1310_4": "uppajjati. Tenāha bhagavā – ‘‘atthi, bhikkhave, subhanimittaṁ, tattha ayonisomanasikārabahulīkāro",
  "atk-s0201a1:1310_5": ", ayamāhāro anuppannassa vā kāmacchandassa uppādāya uppannassa vā kāmacchandassa",
  "atk-s0201a1:1310_6": "bhiyyobhāvāya vepullāyā’’ti (saṁ. ni. 5.232).",
  "atk-s0201a1:1311_0": "Asubhanimitte pana yonisomanasikārenassa pahānaṁ hoti. Asubhanimittaṁ nāma asubhampi",
  "atk-s0201a1:1311_1": "asubhārammaṇampi. Yonisomanasikāro nāma upāyamanasikāro pathamanasikāro anicce aniccanti",
  "atk-s0201a1:1311_2": "vā dukkhe dukkhanti vā anattani anattāti vā asubhe asubhanti vā manasikāro, taṁ tattha",
  "atk-s0201a1:1311_3": "bahulaṁ pavattayato kāmacchando pahīyati. Tenāha bhagavā – ‘‘atthi, bhikkhave, asubhanimittaṁ,",
  "atk-s0201a1:1311_4": "tattha yonisomanasikārabahulīkāro, ayamanāhāro anuppannassa vā kāmacchandassa anuppādāya",
  "atk-s0201a1:1311_5": "uppannassa vā kāmacchandassa pahānāyā’’ti (saṁ. ni. 5.232).",
  "atk-s0201a1:1312_0": "Apica cha dhammā kāmacchandassa pahānāya saṁvattanti asubhanimittassa uggaho asubhabhāvanānuyogo",
  "atk-s0201a1:1312_1": "indriyesu guttadvāratā bhojane mattaññutā kalyāṇamittatā sappāyakathāti. Dasavidhañhi",
  "atk-s0201a1:1312_2": "asubhanimittaṁ uggaṇhantassāpi kāmacchando pahīyati, bhāventassāpi, indriyesu pihitadvārassāpi,",
  "atk-s0201a1:1312_3": "catunnaṁ pañcannaṁ ālopānaṁ okāse sati udakaṁ pivitvā yāpanasīlatāya bhojane mattaññunopi. Tenetaṁ vuttaṁ –",
  "atk-s0201a1:1313": "‘‘Cattāro pañca ālope, abhutvā udakaṁ pive;",
  "atk-s0201a1:1314": "Alaṁ phāsuvihārāya, pahitattassa bhikkhuno’’ti. (theragā. 983);",
  "atk-s0201a1:1315_0": "Asubhakammikatissattherasadise asubhabhāvanārate kalyāṇamitte sevantassāpi kāmacchando",
  "atk-s0201a1:1315_1": "pahīyati, ṭhānanisajjādīsu dasaasubhanissitasappāyakathāyapi pahīyati. Tena vuttaṁ",
  "atk-s0201a1:1315_2": "‘‘cha dhammā kāmacchandassa pahānāya saṁvattantī’’ti. Imehi pana chahi dhammehi pahīnassa",
  "atk-s0201a1:1315_3": "kāmacchandassa arahattamaggena āyatiṁ anuppādo hotīti pajānāti.",
  "atk-s0201a1:1316_0": "Paṭighanimitte ayonisomanasikārena pana byāpādassa uppādo hoti. Tattha paṭighampi",
  "atk-s0201a1:1316_1": "paṭighanimittaṁ, paṭighārammaṇampi paṭighanimittaṁ. Ayonisomanasikāro sabbattha ekalakkhaṇova.",
  "atk-s0201a1:1316_2": "Taṁ tasmiṁ nimitte bahulaṁ pavattayato byāpādo uppajjati. Tenāha bhagavā – ‘‘atthi,",
  "atk-s0201a1:1316_3": "bhikkhave, paṭighanimittaṁ, tattha ayonisomanasikārabahulīkāro, ayamāhāro anuppannassa",
  "atk-s0201a1:1316_4": "vā byāpādassa uppādāya uppannassa vā byāpādassa bhiyyobhāvāya vepullāyā’’ti (saṁ. ni. 5.232).",
  "atk-s0201a1:1317_0": "Mettāya pana cetovimuttiyā yonisomanasikārenassa pahānaṁ hoti. Tattha tattha ‘‘mettā’’ti",
  "atk-s0201a1:1317_1": "vutte appanāpi upacāropi vaṭṭati. ‘‘Cetovimuttī’’ti appanāva. Yonisomanasikāro vuttalakkhaṇova.",
  "atk-s0201a1:1317_2": "Taṁ tattha bahulaṁ pavattayato byāpādo pahīyati. Tenāha bhagavā – ‘‘atthi, bhikkhave,",
  "atk-s0201a1:1317_3": "mettā cetovimutti, tattha yonisomanasikārabahulīkāro, ayamanāhāro anuppannassa vā",
  "atk-s0201a1:1317_4": "byāpādassa anuppādāya uppannassa vā byāpādassa pahānāyā’’ti (saṁ. ni. 5.232).",
  "atk-s0201a1:1318_0": "Apica cha dhammā byāpādassa pahānāya saṁvattanti mettānimittassa uggaho mettābhāvanānuyogo",
  "atk-s0201a1:1318_1": "kammassakatāpaccavekkhaṇā paṭisaṅkhānabahutā kalyāṇamittatā sappāyakathāti. Odhisakaanodhisakadisāpharaṇānañhi",
  "atk-s0201a1:1318_2": "aññataravasena mettaṁ uggaṇhantassāpi byāpādo pahīyati, odhiso anodhiso disāpharaṇavasena",
  "atk-s0201a1:1318_3": "mettaṁ bhāventassāpi. ‘‘Tvaṁ etassa kuddho kiṁ karissasi, kimassa sīlādīni nāsetuṁ",
  "atk-s0201a1:1318_4": "sakkhissasi, nanu tvaṁ attano kammena āgantvā attano kammeneva gamissasi, parassa",
  "atk-s0201a1:1318_5": "kujjhanaṁ nāma vītaccitaṅgāra-tattaayasalāka-gūthādīni gahetvā paraṁ paharitukāmatāsadisaṁ",
  "atk-s0201a1:1318_6": "hoti. Esopi tava kuddho kiṁ karissati, kiṁ te sīlādīni vināsetuṁ sakkhissati, esa",
  "atk-s0201a1:1318_7": "attano kammeneva āgantvā attano kammena gamissati, appaṭicchitapaheṇakaṁ viya paṭivātaṁ",
  "atk-s0201a1:1318_8": "khittarajomuṭṭhi viya ca etassevesa kodho matthake patissatī’’ti evaṁ attano ca parassa",
  "atk-s0201a1:1318_9": "ca kammassakataṁ paccavekkhatopi, ubhayakammassakataṁ paccavekkhitvā paṭisaṅkhāne",
  "atk-s0201a1:1318_10": "ṭhitassāpi, assaguttattherasadise mettābhāvanārate kalyāṇamitte sevantassāpi byāpādo",
  "atk-s0201a1:1318_11": "pahīyati. Ṭhānanisajjādīsu mettānissitasappāyakathāyapi pahīyati. Tena vuttaṁ ‘‘cha",
  "atk-s0201a1:1318_12": "dhammā byāpādassa pahānāya saṁvattantī’’ti. Imehi pana chahi dhammehi pahīnassa byāpādassa",
  "atk-s0201a1:1318_13": "anāgāmimaggena āyatiṁ anuppādo hotīti pajānāti.",
  "atk-s0201a1:1319_0": "Aratiādīsu ayonisomanasikārena thinamiddhassa uppādo hoti. Arati nāma ukkaṇṭhitā.",
  "atk-s0201a1:1319_1": "Tandī nāma kāyālasiyatā. Vijambhitā nāma kāyavināmanā. Bhattasammado nāma bhattamucchā",
  "atk-s0201a1:1319_2": "bhattapariḷāho. Cetaso līnattaṁ nāma cittassa līnākāro. Imesu aratiādīsu ayonisomanasikāraṁ",
  "atk-s0201a1:1319_3": "bahulaṁ pavattayato thinamiddhaṁ uppajjati. Tenāha – ‘‘atthi, bhikkhave, arati tandī",
  "atk-s0201a1:1319_4": "vijambhitā bhattasammado cetaso līnattaṁ, tattha ayonisomanasikārabahulīkāro, ayamāhāro",
  "atk-s0201a1:1319_5": "anuppannassa vā thinamiddhassa uppādāya uppannassa vā thinamiddhassa bhiyyobhāvāya",
  "atk-s0201a1:1319_6": "vepullāyā’’ti (saṁ. ni. 5.232).",
  "atk-s0201a1:1320_0": "Ārambhadhātuādīsu pana yonisomanasikārenassa pahānaṁ hoti. Ārambhadhātu nāma paṭhamārambhavīriyaṁ.",
  "atk-s0201a1:1320_1": "Nikkamadhātu nāma kosajjato nikkhantatāya tato balavataraṁ. Parakkamadhātu nāma paraṁ",
  "atk-s0201a1:1320_2": "paraṁ ṭhānaṁ akkamanato tatopi balavataraṁ. Imasmiṁ tippabhede vīriye yonisomanasikāraṁ",
  "atk-s0201a1:1320_3": "bahulaṁ pavattayato thinamiddhaṁ pahīyati. Tenāha – ‘‘atthi, bhikkhave, ārambhadhātu",
  "atk-s0201a1:1320_4": "nikkamadhātu parakkamadhātu, tattha yonisomanasikārabahulīkāro, ayamāhāro anuppannassa",
  "atk-s0201a1:1320_5": "vā thinamiddhassa anuppādāya uppannassa vā thinamiddhassa pahānāyā’’ti (saṁ. ni. 5.232).",
  "atk-s0201a1:1321_0": "Apica cha dhammā thinamiddhassa pahānāya saṁvattanti, atibhojane nimittaggāho iriyāpathasamparivattanatā",
  "atk-s0201a1:1321_1": "ālokasaññāmanasikāro abbhokāsavāso kalyāṇamittatā sappāyakathāti. Āharahatthakatatravaṭṭakaalaṁsāṭakakākamāsakabhuttavamitakabhojanaṁ",
  "atk-s0201a1:1321_2": "bhuñjitvā rattiṭṭhāne divāṭṭhāne nisinnassa hi samaṇadhammaṁ karoto thinamiddhaṁ",
  "atk-s0201a1:1321_3": "mahāhatthī viya ottharantaṁ āgacchati. Catupañcaālopaokāsaṁ pana ṭhapetvā pānīyaṁ",
  "atk-s0201a1:1321_4": "pivitvā yāpanasīlassa bhikkhuno taṁ na hotīti evaṁ atibhojane nimittaṁ gaṇhantassāpi",
  "atk-s0201a1:1321_5": "thinamiddhaṁ pahīyati. Yasmiṁ iriyāpathe thinamiddhaṁ okkamati, tato aññaṁ parivattentassāpi,",
  "atk-s0201a1:1321_6": "rattiṁ candālokadīpālokaukkāloke divā sūriyālokaṁ manasikarontassāpi, abbhokāse vasantassāpi,",
  "atk-s0201a1:1321_7": "mahākassapattherasadise pahīnathinamiddhe kalyāṇamitte sevantassāpi thinamiddhaṁ",
  "atk-s0201a1:1321_8": "pahīyati. Ṭhānanisajjādīsu dhutaṅganissitasappāyakathāyapi pahīyati. Tena vuttaṁ",
  "atk-s0201a1:1321_9": "‘‘cha dhammā thinamiddhassa pahānāya saṁvattantī’’ti . Imehi pana chahi dhammehi",
  "atk-s0201a1:1321_10": "pahīnassa thinamiddhassa arahattamaggena āyatiṁ anuppādo hotīti pajānāti.",
  "atk-s0201a1:1322_0": "Cetaso avūpasame ayonisomanasikārena uddhaccakukkuccassa uppādo hoti. Avūpasamo nāma",
  "atk-s0201a1:1322_1": "avūpasantākāro. Uddhaccakukkuccamevetaṁ atthato. Tattha ayonisomanasikāraṁ bahulaṁ",
  "atk-s0201a1:1322_2": "pavattayato uddhaccakukkuccaṁ uppajjati. Tenāha ‘‘atthi, bhikkhave, cetaso avūpasamo,",
  "atk-s0201a1:1322_3": "tattha ayonisomanasikārabahulīkāro, ayamāhāro anuppannassa vā uddhaccakukkuccassa",
  "atk-s0201a1:1322_4": "uppādāya uppannassa vā uddhaccakukkuccassa bhiyyobhāvāya vepullāyā’’ti (saṁ. ni. 5.232).",
  "atk-s0201a1:1323_0": "Samādhisaṅkhāte pana cetaso vūpasame yonisomanasikārenassa pahānaṁ hoti. Tenāha –",
  "atk-s0201a1:1323_1": "‘‘atthi, bhikkhave, cetaso vūpasamo, tattha yonisomanasikārabahulīkāro, ayamāhāro",
  "atk-s0201a1:1323_2": "anuppannassa vā uddhaccakukkuccassa anuppādāya uppannassa vā uddhaccakukkuccassa",
  "atk-s0201a1:1323_3": "pahānāyā’’ti (saṁ. ni. 5.232).",
  "atk-s0201a1:1324_0": "Apica cha dhammā uddhaccakukkuccassa pahānāya saṁvattanti bahussutatā paripucchakatā",
  "atk-s0201a1:1324_1": "vinaye pakataññutā vuddhasevitā kalyāṇamittatā sappāyakathāti. Bāhusaccenapi hi ekaṁ",
  "atk-s0201a1:1324_2": "vā dve vā tayo vā cattāro vā pañca vā nikāye pāḷivasena ca atthavasena ca uggaṇhantassāpi",
  "atk-s0201a1:1324_3": "uddhaccakukkuccaṁ pahīyati. Kappiyākappiyaparipucchābahulassāpi, vinayapaññattiyaṁ",
  "atk-s0201a1:1324_4": "ciṇṇavasibhāvatāya pakataññunopi, vuddhe mahallakatthere upasaṅkamantassāpi, upālittherasadise",
  "atk-s0201a1:1324_5": "vinayadhare kalyāṇamitte sevantassāpi uddhaccakukkuccaṁ pahīyati. Ṭhānanisajjādīsu",
  "atk-s0201a1:1324_6": "kappiyākappiyanissitasappāyakathāyapi pahīyati. Tena vuttaṁ – ‘‘cha dhammā uddhaccakukkuccassa",
  "atk-s0201a1:1324_7": "pahānāya saṁvattantī’’ti. Imehi pana chahi dhammehi pahīne uddhaccakukkucce uddhaccassa",
  "atk-s0201a1:1324_8": "arahattamaggena kukkuccassa anāgāmimaggena āyatiṁ anuppādo hotīti pajānāti.",
  "atk-s0201a1:1325_0": "Vicikicchāṭṭhānīyesu dhammesu ayonisomanasikārena vicikicchāya uppādo hoti. Vicikicchāṭṭhānīyā",
  "atk-s0201a1:1325_1": "dhammā nāma punappunaṁ vicikicchāya kāraṇattā vicikicchāva. Tattha ayonisomanasikāraṁ",
  "atk-s0201a1:1325_2": "bahulaṁ pavattayato vicikicchā uppajjati. Tenāha – ‘‘atthi, bhikkhave, vicikicchāṭṭhānīyā",
  "atk-s0201a1:1325_3": "dhammā , tattha ayonisomanasikārabahulīkāro, ayamāhāro anuppannāya vā vicikicchāya",
  "atk-s0201a1:1325_4": "uppādāya uppannāya vā vicikicchāya bhiyyobhāvāya vepullāyā’’ti (saṁ. ni. 5.232).",
  "atk-s0201a1:1326_0": "Kusalādīsu dhammesu yonisomanasikārena panassā pahānaṁ hoti. Tenāha – ‘‘atthi, bhikkhave,",
  "atk-s0201a1:1326_1": "kusalākusalā dhammā sāvajjānavajjā dhammā sevitabbāsevitabbā dhammā hīnappaṇītā dhammā",
  "atk-s0201a1:1326_2": "kaṇhasukkasappaṭibhāgā dhammā, tattha yonisomanasikārabahulīkāro , ayamāhāro anuppannāya",
  "atk-s0201a1:1326_3": "vā vicikicchāya anuppādāya uppannāya vā vicikicchāya pahānāyā’’ti (saṁ. ni. 5.232).",
  "atk-s0201a1:1327_0": "Apica cha dhammā vicikicchāya pahānāya saṁvattanti bahussutatā paripucchakatā vinaye",
  "atk-s0201a1:1327_1": "pakataññutā adhimokkhabahulatā kalyāṇamittatā sappāyakathāti. Bāhusaccenapi hi ekaṁ",
  "atk-s0201a1:1327_2": "vā…pe… pañca vā nikāye pāḷivasena atthavasena ca uggaṇhantassāpi vicikicchā pahīyati.",
  "atk-s0201a1:1327_3": "Tīṇi ratanāni ārabbha paripucchābahulassāpi, vinaye ciṇṇavasibhāvassāpi, tīsu ratanesu",
  "atk-s0201a1:1327_4": "okappaniyasaddhāsaṅkhātaadhimokkhabahulassāpi, saddhādhimutte vakkalittherasadise",
  "atk-s0201a1:1327_5": "kalyāṇamitte sevantassāpi vicikicchā pahīyati. Ṭhānanisajjādīsu tiṇṇaṁ ratanānaṁ",
  "atk-s0201a1:1327_6": "guṇanissitasappāyakathāyapi pahīyati. Tena vuttaṁ – ‘‘cha dhammā vicikicchāya pahānāya",
  "atk-s0201a1:1327_7": "saṁvattantī’’ti. Imehi pana chahi dhammehi pahīnāya vicikicchāya sotāpattimaggena",
  "atk-s0201a1:1327_8": "āyatiṁ anuppādo hotīti pajānāti.",
  "atk-s0201a1:1328_0": "Iti ajjhattaṁ vāti evaṁ pañcanīvaraṇapariggahaṇena attano vā dhammesu, parassa vā",
  "atk-s0201a1:1328_1": "dhammesu, kālena vā attano, kālena vā parassa dhammesu dhammānupassī viharati. Samudayavayā",
  "atk-s0201a1:1328_2": "panettha subhanimitta asubhanimittādīsu ayonisomanasikārayonisomanasikāravasena pañcasu",
  "atk-s0201a1:1328_3": "nīvaraṇesu vuttanayena nīharitabbā. Ito paraṁ vuttanayameva.",
  "atk-s0201a1:1329": "Kevalañhi idha nīvaraṇapariggāhikā sati dukkhasaccanti evaṁ yojanaṁ katvā nīvaraṇapariggāhakassa bhikkhuno niyyānamukhaṁ veditabbaṁ. Sesaṁ tādisamevāti.",
  "atk-s0201a1:1330": "Nīvaraṇapabbavaṇṇanā niṭṭhitā.",
  "atk-s0201a1:1331": "Khandhapabbavaṇṇanā",
  "atk-s0201a1:1332_0": "116. Evaṁ pañcanīvaraṇavasena dhammānupassanaṁ vibhajitvā idāni pañcakkhandhavasena",
  "atk-s0201a1:1332_1": "vibhajituṁ puna caparantiādimāha. Tattha pañcasu upādānakkhandhesūti upādānassa khandhā",
  "atk-s0201a1:1332_2": "upādānakkhandhā, upādānassa paccayabhūtā dhammapuñjā dhammarāsayoti attho. Ayamettha",
  "atk-s0201a1:1332_3": "saṅkhepo . Vitthārato pana khandhakathā visuddhimagge vuttā. Iti rūpanti ‘‘idaṁ rūpaṁ,",
  "atk-s0201a1:1332_4": "ettakaṁ rūpaṁ, na ito paraṁ rūpaṁ atthī’’ti sabhāvato rūpaṁ pajānāti. Vedanādīsupi",
  "atk-s0201a1:1332_5": "eseva nayo. Ayamettha saṅkhepo. Vitthārena pana rūpādīni visuddhimagge khandhakathāyameva",
  "atk-s0201a1:1332_6": "vuttāni. Iti rūpassa samudayoti evaṁ avijjāsamudayādivasena pañcahākārehi rūpassa",
  "atk-s0201a1:1332_7": "samudayo. Iti rūpassa atthaṅgamoti evaṁ avijjānirodhādivasena pañcahākārehi rūpassa",
  "atk-s0201a1:1332_8": "atthaṅgamo, vedanādīsupi eseva nayo. Ayamettha saṅkhepo. Vitthāro pana visuddhimagge",
  "atk-s0201a1:1332_9": "udayabbayañāṇakathāyaṁ vutto.",
  "atk-s0201a1:1333_0": "Iti ajjhattaṁ vāti evaṁ pañcakkhandhapariggahaṇena attano vā dhammesu, parassa vā",
  "atk-s0201a1:1333_1": "dhammesu, kālena vā attano, kālena vā parassa dhammesu dhammānupassī viharati. Samudayavayā",
  "atk-s0201a1:1333_2": "panettha ‘‘avijjāsamudayā rūpasamudayo’’tiādīnaṁ (paṭi. ma. 1.50) pañcasu khandhesu",
  "atk-s0201a1:1333_3": "vuttānaṁ paññāsāya lakkhaṇānaṁ vasena nīharitabbā. Ito paraṁ vuttanayameva.",
  "atk-s0201a1:1334": "Kevalañhi idha khandhapariggāhikā sati dukkhasaccanti evaṁ yojanaṁ katvā khandhapariggāhakassa bhikkhuno niyyānamukhaṁ veditabbaṁ. Sesaṁ tādisamevāti.",
  "atk-s0201a1:1335": "Khandhapabbavaṇṇanā niṭṭhitā.",
  "atk-s0201a1:1336": "Āyatanapabbavaṇṇanā",
  "atk-s0201a1:1337_0": "117. Evaṁ pañcakkhandhavasena dhammānupassanaṁ vibhajitvā idāni āyatanavasena vibhajituṁ",
  "atk-s0201a1:1337_1": "puna caparantiādimāha. Tattha chasu ajjhattikabāhiresu āyatanesūti cakkhu sotaṁ ghānaṁ",
  "atk-s0201a1:1337_2": "jivhā kāyo manoti imesu chasu ajjhattikesu rūpaṁ saddo gandho raso phoṭṭhabbo dhammāti",
  "atk-s0201a1:1337_3": "imesu chasu bāhiresu. Cakkhuṁ ca pajānātīti cakkhupasādaṁ yāthāvasarasalakkhaṇavasena",
  "atk-s0201a1:1337_4": "pajānāti. Rūpe ca pajānātīti bahiddhā catusamuṭṭhānikarūpañca yāthāvasarasalakkhaṇavasena",
  "atk-s0201a1:1337_5": "pajānāti. Yañca tadubhayaṁ paṭicca uppajjati saṁyojananti yañca taṁ cakkhuṁ ceva",
  "atk-s0201a1:1337_6": "rūpe cāti ubhayaṁ paṭicca kāmarāgasaṁyojanaṁ paṭigha-māna-diṭṭhi-vicikicchā-sīlabbataparāmāsa-bhavarāga-issā-macchariyāvijjāsaṁyojananti",
  "atk-s0201a1:1337_7": "dasavidhaṁ saṁyojanaṁ uppajjati, tañca yāthāvasarasalakkhaṇavasena pajānāti.",
  "atk-s0201a1:1338_0": "Kathaṁ panetaṁ uppajjatīti? Cakkhudvāre tāva āpāthagataṁ iṭṭhārammaṇaṁ kāmassādavasena",
  "atk-s0201a1:1338_1": "assādayato abhinandato kāmarāgasaṁyojanaṁ uppajjati. Aniṭṭhārammaṇe kujjhato paṭighasaṁyojanaṁ",
  "atk-s0201a1:1338_2": "uppajjati. ‘‘Ṭhapetvā maṁ na koci añño etaṁ ārammaṇaṁ vibhāvetuṁ samattho atthī’’ti",
  "atk-s0201a1:1338_3": "maññato mānasaṁyojanaṁ uppajjati. ‘‘Etaṁ rūpārammaṇaṁ niccaṁ dhuva’’nti gaṇhato diṭṭhisaṁyojanaṁ",
  "atk-s0201a1:1338_4": "uppajjati. ‘‘Etaṁ rūpārammaṇaṁ satto nu kho, sattassa nu kho’’ti vicikicchato vicikicchāsaṁyojanaṁ",
  "atk-s0201a1:1338_5": "uppajjati. ‘‘Sampattibhave vata no idaṁ sulabhaṁ jāta’’nti bhavaṁ patthentassa bhavarāgasaṁyojanaṁ",
  "atk-s0201a1:1338_6": "uppajjati. ‘‘Āyatimpi evarūpaṁ sīlabbataṁ samādiyitvā sakkā laddhu’’nti sīlabbataṁ",
  "atk-s0201a1:1338_7": "samādiyantassa sīlabbataparāmāsasaṁyojanaṁ uppajjati. ‘‘Aho vata etaṁ rūpārammaṇaṁ",
  "atk-s0201a1:1338_8": "aññe na labheyyu’’nti usūyato issāsaṁyojanaṁ uppajjati. Attanā laddhaṁ rūpārammaṇaṁ",
  "atk-s0201a1:1338_9": "aññassa maccharāyato macchariyasaṁyojanaṁ uppajjati. Sabbeheva sahajātaaññāṇavasena",
  "atk-s0201a1:1338_10": "avijjāsaṁyojanaṁ uppajjati.",
  "atk-s0201a1:1339_0": "Yathā ca anuppannassāti yena kāraṇena asamudācāravasena anuppannassa tassa dasavidhassāpi",
  "atk-s0201a1:1339_1": "saṁyojanassa uppādo hoti, tañca kāraṇaṁ pajānāti. Yathā ca uppannassāti appahīnaṭṭhena",
  "atk-s0201a1:1339_2": "pana samudācāravasena vā uppannassa tassa dasavidhassāpi saṁyojanassa yena kāraṇena",
  "atk-s0201a1:1339_3": "pahānaṁ hoti, tañca kāraṇaṁ pajānāti. Yathā ca pahīnassāti tadaṅgavikkhambhanappahānavasena",
  "atk-s0201a1:1339_4": "pahīnassāpi tassa dasavidhassa saṁyojanassa yena kāraṇena āyatiṁ anuppādo hoti, tañca",
  "atk-s0201a1:1339_5": "pajānāti. Kena kāraṇena panassa āyatiṁ anuppādo hoti? Diṭṭhivicikicchāsīlabbataparāmāsaissāmacchariyabhedassa",
  "atk-s0201a1:1339_6": "tāva pañcavidhassa saṁyojanassa sotāpattimaggena āyatiṁ anuppādo hoti. Kāmarāgapaṭighasaṁyojanadvayassa",
  "atk-s0201a1:1339_7": "oḷārikassa sakadāgāmimaggena, aṇusahagatassa anāgāmimaggena, mānabhavarāgāvijjāsaṁyojanattayassa",
  "atk-s0201a1:1339_8": "arahattamaggena āyatiṁ anuppādo hoti.",
  "atk-s0201a1:1340": "Sotañca pajānāti sadde cā tiādīsupi eseva nayo. Apicettha āyatanakathā vitthārato visuddhimagge āyatananiddese vuttanayeneva veditabbā.",
  "atk-s0201a1:1341_0": "Iti ajjhattaṁ vāti evaṁ ajjhattikāyatanapariggahaṇena attano vā dhammesu, bāhirāyatanapariggahaṇena",
  "atk-s0201a1:1341_1": "parassa vā dhammesu, kālena vā attano, kālena vā parassa dhammesu dhammānupassī viharati.",
  "atk-s0201a1:1341_2": "Samudayavayā panettha ‘‘avijjāsamudayā cakkhusamudayo’’ti rūpāyatanassa rūpakkhandhe,",
  "atk-s0201a1:1341_3": "arūpāyatanesu manāyatanassa viññāṇakkhandhe, dhammāyatanassa sesakkhandhesu vuttanayena",
  "atk-s0201a1:1341_4": "nīharitabbā. Lokuttaradhammā na gahetabbā. Ito paraṁ vuttanayameva.",
  "atk-s0201a1:1342": "Kevalañhi idha āyatanapariggāhikā sati dukkhasaccanti evaṁ yojanaṁ katvā āyatanapariggāhakassa bhikkhuno niyyānamukhaṁ veditabbaṁ. Sesaṁ tādisamevāti.",
  "atk-s0201a1:1343": "Āyatanapabbavaṇṇanā niṭṭhitā.",
  "atk-s0201a1:1344": "Bojjhaṅgapabbavaṇṇanā",
  "atk-s0201a1:1345_0": "118. Evaṁ cha ajjhattikabāhirāyatanavasena dhammānupassanaṁ vibhajitvā idāni bojjhaṅgavasena",
  "atk-s0201a1:1345_1": "vibhajituṁ puna caparanti ādimāha. Tattha bojjhaṅgesūti bujjhanakasattassa aṅgesu.",
  "atk-s0201a1:1345_2": "Santanti paṭilābhavasena saṁvijjamānaṁ. Satisambojjhaṅganti satisaṅkhātaṁ sambojjhaṅgaṁ.",
  "atk-s0201a1:1345_3": "Ettha hi sambujjhati āraddhavipassakato paṭṭhāya yogāvacaroti sambodhi, yāya vā so",
  "atk-s0201a1:1345_4": "satiādikāya sattadhammasāmaggiyā sambujjhati kilesaniddāto uṭṭhāti, saccāni vā paṭivijjhati,",
  "atk-s0201a1:1345_5": "sā dhammasāmaggī sambodhi. Tassa sambodhissa, tassā vā sambodhiyā aṅganti sambojjhaṅgaṁ.",
  "atk-s0201a1:1345_6": "Tena vuttaṁ ‘‘satisaṅkhātaṁ sambojjhaṅga’’nti. Sesasambojjhaṅgesupi imināva nayena",
  "atk-s0201a1:1345_7": "vacanattho veditabbo.",
  "atk-s0201a1:1346_0": "Asantanti appaṭilābhavasena avijjamānaṁ. Yathā ca anuppannassātiādīsu pana satisambojjhaṅgassa",
  "atk-s0201a1:1346_1": "tāva – ‘‘atthi, bhikkhave, satisambojjhaṅgaṭṭhānīyā dhammā, tattha yonisomanasikārabahulīkāro,",
  "atk-s0201a1:1346_2": "ayamāhāro anuppannassa vā satisambojjhaṅgassa uppādāya, uppannassa vā satisambojjhaṅgassa",
  "atk-s0201a1:1346_3": "bhiyyobhāvāya vepullāya bhāvanāya pāripūriyā saṁvattatī’’ti (saṁ. ni. 5.183) evaṁ",
  "atk-s0201a1:1346_4": "uppādo hoti . Tattha satiyeva satisambojjhaṅgaṭṭhānīyā dhammā. Yonisomanasikāro vuttalakkhaṇoyeva,",
  "atk-s0201a1:1346_5": "taṁ tattha bahulaṁ pavattayato satisambojjhaṅgo uppajjati.",
  "atk-s0201a1:1347_0": "Apica cattāro dhammā satisambojjhaṅgassa uppādāya saṁvattanti satisampajaññaṁ muṭṭhassatipuggalaparivajjanatā",
  "atk-s0201a1:1347_1": "upaṭṭhitassatipuggalasevanatā tadadhimuttatāti. Abhikkantādīsu hi sattasu ṭhānesu",
  "atk-s0201a1:1347_2": "satisampajaññena bhattanikkhittakākasadise muṭṭhassatipuggale parivajjanena tissadattattheraabhayattherasadise",
  "atk-s0201a1:1347_3": "upaṭṭhitassatipuggale sevanena ṭhānanisajjādīsu satisamuṭṭhāpanatthaṁ ninnapoṇapabbhāracittatāya",
  "atk-s0201a1:1347_4": "ca satisambojjhaṅgo uppajjati. Evaṁ catūhi kāraṇehi uppannassa panassa arahattamaggena",
  "atk-s0201a1:1347_5": "bhāvanāpāripūrī hotīti pajānāti.",
  "atk-s0201a1:1348_0": "Dhammavicayasambojjhaṅgassa pana – ‘‘atthi, bhikkhave, kusalākusalā dhammā…pe… kaṇhasukkasappaṭibhāgā",
  "atk-s0201a1:1348_1": "dhammā, tattha yonisomanasikārabahulīkāro, ayamāhāro anuppannassa vā dhammavicayasambojjhaṅgassa",
  "atk-s0201a1:1348_2": "uppādāya, uppannassa vā dhammavicayasambojjhaṅgassa bhiyyobhāvāya vepullāya bhāvanāya",
  "atk-s0201a1:1348_3": "pāripūriyā saṁvattatī’’ti (saṁ. ni. 5.232) evaṁ uppādo hoti.",
  "atk-s0201a1:1349_0": "Apica satta dhammā dhammavicayasambojjhaṅgassa uppādāya saṁvattanti paripucchakatā",
  "atk-s0201a1:1349_1": "vatthuvisadakiriyā indriyasamattapaṭipādanā duppaññapuggalaparivajjanā paññavantapuggalasevanā",
  "atk-s0201a1:1349_2": "gambhīrañāṇacariyapaccavekkhaṇā tadadhimuttatāti. Tattha paripucchakatāti khandhadhātuāyatanaindriyabalabojjhaṅgamaggaṅgajhānaṅgasamathavipassanānaṁ",
  "atk-s0201a1:1349_3": "atthasannissitaparipucchābahulatā.",
  "atk-s0201a1:1350_0": "Vatthuvisadakiriyāti ajjhattikabāhirānaṁ vatthūnaṁ visadabhāvakaraṇaṁ. Yadā hissa",
  "atk-s0201a1:1350_1": "kesanakhalomā atidīghā honti, sarīraṁ vā ussannadosañceva sedamalamakkhitañca, tadā",
  "atk-s0201a1:1350_2": "ajjhattikaṁ vatthu avisadaṁ hoti aparisuddhaṁ . Yadā pana cīvaraṁ jiṇṇaṁ kiliṭṭhaṁ",
  "atk-s0201a1:1350_3": "duggandhaṁ hoti, senāsanaṁ vā uklāpaṁ, tadā bāhiraṁ vatthu avisadaṁ hoti aparisuddhaṁ.",
  "atk-s0201a1:1350_4": "Tasmā kesādicchedāpanena uddhaṁvirecanaadhovirecanādīhi sarīrasallahukabhāvakaraṇena",
  "atk-s0201a1:1350_5": "ucchādananhāpanena ca ajjhattikaṁ vatthu visadaṁ kātabbaṁ.",
  "atk-s0201a1:1351_0": "Sūcikammadhovanarajanaparibhaṇḍakaraṇādīhi bāhiraṁ vatthu visadaṁ kātabbaṁ. Etasmiñhi",
  "atk-s0201a1:1351_1": "ajjhattikabāhire vatthusmiṁ avisade uppannesu cittacetasikesu ñāṇampi aparisuddhaṁ",
  "atk-s0201a1:1351_2": "hoti, aparisuddhāni dīpakapallakavaṭṭitelāni nissāya uppannadīpasikhāya obhāso viya.",
  "atk-s0201a1:1351_3": "Visade pana ajjhattikabāhire vatthumhi uppannesu cittacetasikesu ñāṇampi visadaṁ",
  "atk-s0201a1:1351_4": "hoti, parisuddhāni dīpakapallakavaṭṭitelāni nissāya uppannadīpasikhāya obhāso viya.",
  "atk-s0201a1:1351_5": "Tena vuttaṁ – ‘‘vatthuvisadakiriyā dhammavicayasambojjhaṅgassa uppādāya saṁvattatī’’ti.",
  "atk-s0201a1:1352_0": "Indriyasamattapaṭipādanā nāma saddhādīnaṁ indriyānaṁ samabhāvakaraṇaṁ. Sace hissa",
  "atk-s0201a1:1352_1": "saddhindriyaṁ balavaṁ hoti, itarāni mandāni. Tato vīriyindriyaṁ paggahakiccaṁ, satindriyaṁ",
  "atk-s0201a1:1352_2": "upaṭṭhānakiccaṁ, samādhindriyaṁ avikkhepakiccaṁ, paññindriyaṁ dassanakiccaṁ kātuṁ",
  "atk-s0201a1:1352_3": "na sakkoti. Tasmā taṁ dhammasabhāvapaccavekkhaṇena vā yathā vā manasikaroto balavaṁ",
  "atk-s0201a1:1352_4": "jātaṁ, tathā amanasikārena hāpetabbaṁ. Vakkalittherassa vatthu cettha nidassanaṁ.",
  "atk-s0201a1:1352_5": "Sace pana vīriyindriyaṁ balavaṁ hoti, atha neva saddhindriyaṁ adhimokkhakiccaṁ kātuṁ",
  "atk-s0201a1:1352_6": "sakkoti, na itarāni itarakiccabhedaṁ. Tasmā taṁ passaddhādibhāvanāya hāpetabbaṁ.",
  "atk-s0201a1:1352_7": "Tatrāpi soṇattherassa vatthu dassetabbaṁ. Evaṁ sesesupi ekassa balavabhāve sati itaresaṁ",
  "atk-s0201a1:1352_8": "attano kiccesu asamatthatā veditabbā.",
  "atk-s0201a1:1353_0": "Visesato panettha saddhāpaññānaṁ samādhivīriyānaṁ ca samataṁ pasaṁsanti. Balavasaddho",
  "atk-s0201a1:1353_1": "hi mandapañño mudhāpasanno hoti, avatthusmiṁ pasīdati. Balavapañño mandasaddho kerāṭikapakkhaṁ",
  "atk-s0201a1:1353_2": "bhajati. Bhesajjasamuṭṭhito viya rogo atekiccho hoti. Cittuppādamatteneva kusalaṁ",
  "atk-s0201a1:1353_3": "hotīti atidhāvitvā dānādīni akaronto niraye uppajjati. Ubhinnaṁ samatāya vatthusmiṁyeva",
  "atk-s0201a1:1353_4": "pasīdati . Balavasamādhiṁ pana mandavīriyaṁ samādhissa kosajjapakkhattā kosajjaṁ",
  "atk-s0201a1:1353_5": "adhibhavati. Balavavīriyaṁ mandasamādhiṁ vīriyassa uddhaccapakkhattā uddhaccaṁ adhibhavati",
  "atk-s0201a1:1353_6": ". Samādhi pana vīriyena saṁyojito kosajje patituṁ na labhati. Vīriyaṁ samādhinā saṁyojitaṁ",
  "atk-s0201a1:1353_7": "uddhacce patituṁ na labhati. Tasmā tadubhayaṁ samaṁ kātabbaṁ. Ubhayasamatāya hi appanā hoti.",
  "atk-s0201a1:1354_0": "Apica samādhikammikassa balavatīpi saddhā vaṭṭati. Evaṁ saddahanto okappento appanaṁ",
  "atk-s0201a1:1354_1": "pāpuṇissati. Samādhipaññāsu pana samādhikammikassa ekaggatā balavatī vaṭṭati, evañhi",
  "atk-s0201a1:1354_2": "so appanaṁ pāpuṇāti. Vipassanākammikassa paññā balavatī vaṭṭati, evañhi so lakkhaṇappaṭivedhaṁ",
  "atk-s0201a1:1354_3": "pāpuṇāti. Ubhinnaṁ pana samatāyapi appanā hotiyeva. Sati pana sabbattha balavatī",
  "atk-s0201a1:1354_4": "vaṭṭati. Sati hi cittaṁ uddhaccapakkhikānaṁ saddhāvīriyapaññānaṁ vasena uddhaccapātato,",
  "atk-s0201a1:1354_5": "kosajjapakkhikena ca samādhinā kosajjapātato rakkhati. Tasmā sā loṇadhūpanaṁ viya",
  "atk-s0201a1:1354_6": "sabbabyañjanesu sabbakammikaamacco viya ca sabbarājakiccesu sabbattha icchitabbā.",
  "atk-s0201a1:1354_7": "Tenāha – ‘‘sati ca pana sabbatthikā vuttā bhagavatā. Kiṁ kāraṇā? Cittañhi sati paṭisaraṇaṁ,",
  "atk-s0201a1:1354_8": "ārakkhapaccupaṭṭhānā ca sati, na ca vinā satiyā cittassa paggahaniggaho hotī’’ti.",
  "atk-s0201a1:1355_0": "Duppaññapuggalaparivajjanā nāma khandhādibhede anogāḷhapaññānaṁ dummedhapuggalānaṁ",
  "atk-s0201a1:1355_1": "ārakāva parivajjanaṁ. Paññavantapuggalasevanā nāma samapaññāsalakkhaṇapariggāhikāya",
  "atk-s0201a1:1355_2": "udayabbayapaññāya samannāgatapuggalasevanā. Gambhīrañāṇacariyapaccavekkhaṇā nāma",
  "atk-s0201a1:1355_3": "gambhīresu khandhādīsu pavattāya gambhīrapaññāya pabhedapaccavekkhaṇā. Tadadhimuttatā",
  "atk-s0201a1:1355_4": "nāma ṭhānanisajjādīsu dhammavicayasambojjhaṅgasamuṭṭhāpanatthaṁ ninnapoṇapabbhāracittatā.",
  "atk-s0201a1:1355_5": "Evaṁ uppannassa panassa arahattamaggena bhāvanāpāripūrī hotīti pajānāti.",
  "atk-s0201a1:1356_0": "Vīriyasambojjhaṅgassa – ‘‘atthi, bhikkhave, ārabbhadhātu nikkamadhātu parakkamadhātu,",
  "atk-s0201a1:1356_1": "tattha yoniso manasikārabahulīkāro, ayamāhāro anuppannassa vā vīriyasambojjhaṅgassa",
  "atk-s0201a1:1356_2": "uppādāya, uppannassa vā vīriyasambojjhaṅgassa bhiyyobhāvāya vepullāya bhāvanāya pāripūriyā",
  "atk-s0201a1:1356_3": "saṁvattatī’’ti (saṁ. ni. 5.232) evaṁ uppādo hoti.",
  "atk-s0201a1:1357_0": "Apica ekādasa dhammā vīriyasambojjhaṅgassa uppādāya saṁvattanti apāyabhayapaccavekkhaṇatā",
  "atk-s0201a1:1357_1": "ānisaṁsadassāvitā gamanavīthipaccavekkhaṇatā piṇḍapātāpacāyanatā dāyajjamahattapaccavekkhaṇatā",
  "atk-s0201a1:1357_2": "satthumahattapaccavekkhaṇatā jātimahattapaccavekkhaṇatā sabrahmacārimahattapaccavekkhaṇatā",
  "atk-s0201a1:1357_3": "kusītapuggalaparivajjanatā āraddhavīriyapuggalasevanatā tadadhimuttatāti.",
  "atk-s0201a1:1358_0": "Tattha nirayesu pañcavidhabandhanakammakāraṇato paṭṭhāya mahādukkhaṁ anubhavanakālepi,",
  "atk-s0201a1:1358_1": "tiracchānayoniyaṁ jālakkhipakumīnādīhi gahitakālepi, pājanakaṇṭakādippahāratunnassa",
  "atk-s0201a1:1358_2": "pana sakaṭavāhanādikālepi, pettivisaye anekānipi vassasahassāni ekaṁ buddhantarampi",
  "atk-s0201a1:1358_3": "khuppipāsāhi āturitakālepi, kālakañjikaasuresu saṭṭhihatthaasītihatthappamāṇena aṭṭhicammamatteneva",
  "atk-s0201a1:1358_4": "attabhāvena vātātapādidukkhānubhavanakālepi na sakkā vīriyasambojjhaṅgaṁ uppādetuṁ.",
  "atk-s0201a1:1358_5": "Ayameva te bhikkhu kālo vīriyakaraṇāyāti evaṁ apāyabhayaṁ paccavekkhantassāpi vīriyasambojjhaṅgo uppajjati.",
  "atk-s0201a1:1359_0": "‘‘Na sakkā kusītena navalokuttaradhammaṁ laddhuṁ, āraddhavīriyeneva sakkā ayamānisaṁso",
  "atk-s0201a1:1359_1": "vīriyassā’’ti evaṁ ānisaṁsadassāvinopi uppajjati. ‘‘Sabbabuddhapaccekabuddhamahāsāvakehi",
  "atk-s0201a1:1359_2": "te gatamaggo gantabbo, so ca na sakkā kusītena gantu’’nti evaṁ gamanavīthiṁ paccavekkhantassāpi",
  "atk-s0201a1:1359_3": "uppajjati. ‘‘Ye taṁ piṇḍapātādīhi upaṭṭhahanti, ime te manussā neva ñātakā, na dāsakammakarā,",
  "atk-s0201a1:1359_4": "nāpi ‘taṁ nissāya jīvissāmā’ti te paṇītāni piṇḍapātādīni denti, atha kho attano kārānaṁ",
  "atk-s0201a1:1359_5": "mahapphalataṁ paccāsīsamānā denti, satthārāpi ‘ayaṁ ime paccaye paribhuñjitvā kāyadaḷhībahulo",
  "atk-s0201a1:1359_6": "sukhaṁ viharissatī’ti na evaṁ sampassatā tuyhaṁ paccayā anuññātā, atha kho ‘ayaṁ",
  "atk-s0201a1:1359_7": "ime paribhuñjamāno samaṇadhammaṁ katvā vaṭṭadukkhato muccissatī’ti te paccayā anuññātā,",
  "atk-s0201a1:1359_8": "so dāni tvaṁ kusīto viharanto na taṁ piṇḍaṁ apacāyissasi, āraddhavīriyasseva hi piṇḍapātāpacāyanaṁ",
  "atk-s0201a1:1359_9": "nāma hotī’’ti evaṁ piṇḍapātāpacāyanaṁ paccavekkhantassāpi uppajjati mahāmittattherassa viya.",
  "atk-s0201a1:1360_0": "Thero kira kassakaleṇe nāma paṭivasati. Tassa ca gocaragāme ekā mahāupāsikā theraṁ",
  "atk-s0201a1:1360_1": "puttaṁ katvā paṭijaggati. Sā ekadivasaṁ araññaṁ gacchantī dhītaraṁ āha – ‘‘amma asukasmiṁ",
  "atk-s0201a1:1360_2": "ṭhāne purāṇataṇḍulā, asukasmiṁ khīraṁ, asukasmiṁ sappi, asukasmiṁ phāṇitaṁ, tava",
  "atk-s0201a1:1360_3": "bhātikassa ayyamittassa āgatakāle bhattaṁ pacitvā khīrasappiphāṇitehi saddhiṁ dehi,",
  "atk-s0201a1:1360_4": "tvaṁ ca bhuñjeyyāsi, ahaṁ pana hiyyo pakkaṁ pārivāsikabhattaṁ kañjikena bhuttāmhī’’ti.",
  "atk-s0201a1:1360_5": "Divā kiṁ bhuñjissasi ammāti? Sākapaṇṇaṁ pakkhipitvā kaṇataṇḍulehi ambilayāguṁ pacitvā ṭhapehi ammāti.",
  "atk-s0201a1:1361_0": "Thero cīvaraṁ pārupitvā pattaṁ nīharantova taṁ saddaṁ sutvā attānaṁ ovadi – ‘‘mahāupāsikā",
  "atk-s0201a1:1361_1": "kira kañjiyena pārivāsikabhattaṁ bhuñji, divāpi kaṇapaṇṇambilayāguṁ bhuñjissati,",
  "atk-s0201a1:1361_2": "tuyhaṁ atthāya pana purāṇataṇḍulādīni ācikkhati, taṁ nissāya kho panesā neva khettaṁ",
  "atk-s0201a1:1361_3": "na vatthuṁ na bhattaṁ na vatthaṁ paccāsīsati, tisso pana sampattiyo patthayamānā",
  "atk-s0201a1:1361_4": "deti, tvaṁ etissā tā sampattiyo dātuṁ sakkhissasi na sakkhissasīti, ayaṁ kho pana",
  "atk-s0201a1:1361_5": "piṇḍapāto tayā sarāgena sadosena samohena na sakkā gaṇhitunti pattaṁ thavikāya pakkhipitvā",
  "atk-s0201a1:1361_6": "gaṇṭhikaṁ muñcitvā nivattitvā kassakaleṇameva gantvā pattaṁ heṭṭhāmañce cīvaraṁ cīvaravaṁse",
  "atk-s0201a1:1361_7": "ṭhapetvā arahattaṁ apāpuṇitvā na nikkhamissāmī’’ti vīriyaṁ adhiṭṭhahitvā nisīdi.",
  "atk-s0201a1:1361_8": "Dīgharattaṁ appamatto hutvā nivutthabhikkhu vipassanaṁ vaḍḍhetvā purebhattameva arahattaṁ",
  "atk-s0201a1:1361_9": "patvā vikasitaṁ viya padumaṁ mahākhīṇāsavo sitaṁ karontova nikkhami. Leṇadvāre rukkhamhi adhivatthā devatā –",
  "atk-s0201a1:1362": "‘‘Namo te purisājañña, namo te purisuttama;",
  "atk-s0201a1:1363": "Yassa te āsavā khīṇā, dakkhiṇeyyosi mārisā’’ti. –",
  "atk-s0201a1:1364": "Evaṁ udānaṁ udānetvā ‘‘bhante, piṇḍāya paviṭṭhānaṁ tumhādisānaṁ arahantānaṁ bhikkhaṁ datvā mahallakitthiyo dukkhā muccissantī’’ti āha.",
  "atk-s0201a1:1365_0": "Thero uṭṭhahitvā dvāraṁ vivaritvā kālaṁ olokento pātoyevāti ñatvā pattacīvaramādāya",
  "atk-s0201a1:1365_1": "gāmaṁ pāvisi. Dārikāpi bhattaṁ sampādetvā ‘‘idāni me bhātā āgamissati , idāni āgamissatī’’ti",
  "atk-s0201a1:1365_2": "dvāraṁ olokayamānā nisīdi. Sā there gharadvāraṁ sampatte pattaṁ gahetvā sappiphāṇitayojitassa",
  "atk-s0201a1:1365_3": "khīrapiṇḍapātassa pūretvā hatthe ṭhapesi. Thero ‘‘sukhaṁ hotū’’ti anumodanaṁ katvā",
  "atk-s0201a1:1365_4": "pakkāmi. Sāpi taṁ olokayamānāva aṭṭhāsi. Therassa hi tadā ativiya parisuddho chavivaṇṇo",
  "atk-s0201a1:1365_5": "ahosi, vippasannāni indriyāni, mukhaṁ bandhanā pamuttatālapakkaṁ viya ativiya virocittha.",
  "atk-s0201a1:1365_6": "Mahāupāsikā araññā āgantvā ‘‘kiṁ amma, bhātiko te āgato’’ti pucchi. Sā sabbaṁ taṁ",
  "atk-s0201a1:1365_7": "pavattiṁ ārocesi. Sā upāsikā ‘‘ajja me puttassa pabbajitakiccaṁ matthakaṁ patta’’nti",
  "atk-s0201a1:1365_8": "ñatvā ‘‘abhiramati te amma bhātā buddhasāsane na ukkaṇṭhatī’’ti āha.",
  "atk-s0201a1:1366_0": "‘‘Mahantaṁ kho panetaṁ satthu dāyajjaṁ, yadidaṁ sattaariyadhanaṁ nāma, taṁ na sakkā",
  "atk-s0201a1:1366_1": "kusītena gahetuṁ. Yathā hi vippaṭipannaṁ puttaṁ mātāpitaro ‘ayaṁ amhākaṁ aputto’ti",
  "atk-s0201a1:1366_2": "paribāhiraṁ karonti, so tesaṁ accayena dāyajjaṁ na labhati, evaṁ kusītopi idaṁ ariyadhanadāyajjaṁ",
  "atk-s0201a1:1366_3": "na labhati, āraddhavīriyova labhatī’’ti dāyajjamahattataṁ paccavekkhatopi uppajjati.",
  "atk-s0201a1:1366_4": "‘‘Mahā kho pana te satthā, satthuno hi mātukucchismiṁ paṭisandhiggahaṇakālepi abhinikkhamanepi",
  "atk-s0201a1:1366_5": "abhisambodhiyampi dhammacakkappavattanayamakapāṭihāriyadevorohaṇa-āyusaṅkhāravossajjanesupi",
  "atk-s0201a1:1366_6": "parinibbānakālepi dasasahassilokadhātu kampittha, yuttaṁ nu te evarūpassa satthuno",
  "atk-s0201a1:1366_7": "sāsane ‘pabbajitvā kusītena bhavitu’’’nti evaṁ satthumahattaṁ paccavekkhatopi uppajjati.",
  "atk-s0201a1:1367_0": "Jātiyāpi – ‘‘tvaṁ idāni na lāmakajātiko, asambhinnāya mahāsammatapaveṇiyā āgato,",
  "atk-s0201a1:1367_1": "ukkākarājavaṁse jātosi, suddhodhanamahārājassa mahāmāyādeviyā ca nattā, rāhulabhaddassa",
  "atk-s0201a1:1367_2": "kaniṭṭho, tayā nāma evarūpena jinaputtena hutvā na yuttaṁ kusītena viharitu’’nti",
  "atk-s0201a1:1367_3": "evaṁ jātimahattaṁ paccavekkhatopi uppajjati. ‘‘Sāriputtamoggallānā ceva asīti ca",
  "atk-s0201a1:1367_4": "mahāsāvakā vīriyeneva lokuttaradhammaṁ paṭivijjhiṁsu, tvaṁ etesaṁ sabrahmacārīnaṁ",
  "atk-s0201a1:1367_5": "maggaṁ paṭipajjissasi na paṭipajjissasī’’ti evaṁ sabrahmacārimahattaṁ paccavekkhatopi",
  "atk-s0201a1:1367_6": "uppajjati. Kucchiṁ pūretvā ṭhitaajagarasadise vissaṭṭhakāyikacetasikavīriye kusītapuggale",
  "atk-s0201a1:1367_7": "parivajjantassāpi, āraddhavīriye pahitatte puggale sevantassāpi, ṭhānanisajjādīsu",
  "atk-s0201a1:1367_8": "vīriyuppādanatthaṁ ninnapoṇapabbhāracittassāpi uppajjati. Evaṁ uppannassa panassa",
  "atk-s0201a1:1367_9": "arahattamaggena bhāvanāpāripūrī hotīti pajānāti.",
  "atk-s0201a1:1368_0": "Pītisambojjhaṅgassa – ‘‘atthi, bhikkhave, pītisambojjhaṅgaṭṭhānīyā dhammā, tattha",
  "atk-s0201a1:1368_1": "yonisomanasikārabahulīkāro, ayamāhāro anuppannassa vā pītisambojjhaṅgassa uppādāya,",
  "atk-s0201a1:1368_2": "uppannassa vā pītisambojjhaṅgassa bhiyyobhāvāya vepullāya bhāvanāya pāripūriyā saṁvattatī’’ti",
  "atk-s0201a1:1368_3": "(saṁ. ni. 5.232) evaṁ uppādo hoti. Tattha pītiyeva pītisambojjhaṅgaṭṭhānīyā dhammā",
  "atk-s0201a1:1368_4": "nāma, tassa uppādakamanasikāro yonisomanasikāro nāma.",
  "atk-s0201a1:1369_0": "Apica ekādasa dhammā pītisambojjhaṅgassa uppādāya saṁvattanti buddhānussati dhammasaṅghasīlacāgadevatānussati",
  "atk-s0201a1:1369_1": "upasamānussati lūkhapuggalaparivajjanatā siniddhapuggalasevanatā pasādanīyasuttantapaccavekkhaṇatā tadadhimuttatāti.",
  "atk-s0201a1:1370_0": "Buddhaguṇe anussarantassāpi hi yāva upacārā sakalasarīraṁ pharamāno pītisambojjhaṅgo",
  "atk-s0201a1:1370_1": "uppajjati. Dhammasaṅghaguṇe anussarantassāpi, dīgharattaṁ akhaṇḍaṁ katvā rakkhitaṁ",
  "atk-s0201a1:1370_2": "catupārisuddhisīlaṁ paccavekkhantassāpi, gihino dasasīlapañcasīlaṁ paccavekkhantassāpi,",
  "atk-s0201a1:1370_3": "dubbhikkhabhayādīsu paṇītaṁ bhojanaṁ sabrahmacārīnaṁ datvā ‘‘evaṁ nāma adamhā’’ti",
  "atk-s0201a1:1370_4": "cāgaṁ paccavekkhantassāpi, gihinopi evarūpe kāle sīlavantānaṁ dinnadānaṁ paccavekkhantassāpi,",
  "atk-s0201a1:1370_5": "yehi guṇehi samannāgatā devatā devattaṁ pattā, tathārūpānaṁ guṇānaṁ attani atthitaṁ",
  "atk-s0201a1:1370_6": "paccavekkhantassāpi, ‘‘samāpattiyā vikkhambhitā kilesā saṭṭhipi, sattatipi vassāni",
  "atk-s0201a1:1370_7": "na samudācarantī’’ti paccavekkhantassāpi, cetiyadassanabodhidassanatheradassanesu",
  "atk-s0201a1:1370_8": "asakkaccakiriyāya saṁsūcitalūkhabhāve buddhādīsu pasādasinehābhāvena gadrabhapiṭṭhe",
  "atk-s0201a1:1370_9": "rajasadise lūkhapuggale parivajjantassāpi, buddhādīsu pasādabahule muducitte siniddhapuggale",
  "atk-s0201a1:1370_10": "sevantassāpi, ratanattayaguṇaparidīpake pasādanīye suttante paccavekkhantassāpi,",
  "atk-s0201a1:1370_11": "ṭhānanisajjādīsu pītiuppādanatthaṁ ninnapoṇapabbhāracittassāpi uppajjati. Evaṁ uppannassa",
  "atk-s0201a1:1370_12": "panassa arahattamaggena bhāvanāpāripūrī hotīti pajānāti.",
  "atk-s0201a1:1371_0": "Passaddhisambojjhaṅgassa – ‘‘atthi, bhikkhave, kāyapassaddhi cittapassaddhi, tattha",
  "atk-s0201a1:1371_1": "yonisomanasikārabahulīkāro, ayamāhāro anuppannassa vā passaddhisambojjhaṅgassa uppādāya,",
  "atk-s0201a1:1371_2": "uppannassa vā passaddhisambojjhaṅgassa bhiyyobhāvāya vepullāya bhāvanāya pāripūriyā",
  "atk-s0201a1:1371_3": "saṁvattatī’’ti evaṁ uppādo hoti.",
  "atk-s0201a1:1372_0": "Apica satta dhammā passaddhisambojjhaṅgassa uppādāya saṁvattanti paṇītabhojanasevanatā",
  "atk-s0201a1:1372_1": "utusukhasevanatā iriyāpathasukhasevanatā majjhattapayogatā sāraddhakāyapuggalaparivajjanatā",
  "atk-s0201a1:1372_2": "passaddhakāyapuggalasevanatā tadadhimuttatāti.",
  "atk-s0201a1:1373_0": "Paṇītañhi siniddhaṁ sappāyabhojanaṁ bhuñjantassāpi, sītuṇhesu utūsu ṭhānādīsu iriyāpathesu",
  "atk-s0201a1:1373_1": "sappāyaṁ utuṁ ca iriyāpathaṁ ca sevantassāpi passaddhi uppajjati. Yo pana mahāpurisajātiko",
  "atk-s0201a1:1373_2": "sabbautuiriyāpathakkhamova hoti, na taṁ sandhāyetaṁ vuttaṁ. Yassa sabhāgavisabhāgatā",
  "atk-s0201a1:1373_3": "atthi, tasseva visabhāge utuiriyāpathe vajjetvā sabhāge sevantassāpi uppajjati. Majjhattapayogo",
  "atk-s0201a1:1373_4": "vuccati attano ca parassa ca kammassakatāpaccavekkhaṇā, iminā majjhattapayogena uppajjati.",
  "atk-s0201a1:1373_5": "Yo leḍḍudaṇḍādīhi paraṁ viheṭhayamānova vicarati. Evarūpaṁ sāraddhakāyaṁ puggalaṁ",
  "atk-s0201a1:1373_6": "parivajjantassāpi, saṁyatapādapāṇiṁ passaddhakāyaṁ puggalaṁ sevantassāpi, ṭhānanisajjādīsu",
  "atk-s0201a1:1373_7": "passaddhiuppādanatthāya ninnapoṇapabbhāracittassāpi uppajjati. Evaṁ uppannassa panassa",
  "atk-s0201a1:1373_8": "arahattamaggena bhāvanāpāripūrī hotīti pajānāti.",
  "atk-s0201a1:1374_0": "Samādhisambojjhaṅgassa – ‘‘atthi, bhikkhave, samathanimittaṁ abyagganimittaṁ, tattha",
  "atk-s0201a1:1374_1": "yonisomanasikārabahulīkāro, ayamāhāro anuppannassa vā samādhisambojjhaṅgassa uppādāya,",
  "atk-s0201a1:1374_2": "uppannassa vā samādhisambojjhaṅgassa bhiyyobhāvāya vepullāya bhāvanāya pāripūriyā",
  "atk-s0201a1:1374_3": "saṁvattatī’’ti (saṁ. ni. 5.232) evaṁ uppādo hoti. Tattha samathova samathanimittaṁ,",
  "atk-s0201a1:1374_4": "avikkhepaṭṭhena ca abyagganimittanti.",
  "atk-s0201a1:1375_0": "Apica ekādasa dhammā samādhisambojjhaṅgassa uppādāya saṁvattanti vatthuvisadakiriyatā",
  "atk-s0201a1:1375_1": "indriyasamattapaṭipādanatā nimittakusalatā samaye cittassa paggahaṇatā samaye cittassa",
  "atk-s0201a1:1375_2": "niggahaṇatā samaye sampahaṁsanatā samaye ajjhupekkhanatā asamāhitapuggalaparivajjanatā",
  "atk-s0201a1:1375_3": "samāhitapuggalasevanatā jhānavimokkhapaccavekkhaṇatā tadadhimuttatāti. Tattha vatthuvisadakiriyatā",
  "atk-s0201a1:1375_4": "ca indriyasamattapaṭipādanatā ca vuttanayeneva veditabbā.",
  "atk-s0201a1:1376_0": "Nimittakusalatā nāma kasiṇanimittassa uggahaṇakusalatā. Samaye cittassa paggahaṇatāti",
  "atk-s0201a1:1376_1": "yasmiṁ samaye atisithilavīriyatādīhi līnaṁ cittaṁ hoti, tasmiṁ samaye dhammavicayavīriyasambojjhaṅgasamuṭṭhāpanena",
  "atk-s0201a1:1376_2": "tassa paggahaṇaṁ. Samaye cittassa niggahaṇatāti yasmiṁ samaye accāraddhavīriyatādīhi",
  "atk-s0201a1:1376_3": "uddhataṁ cittaṁ hoti, tasmiṁ samaye passaddhisamādhiupekkhāsambojjhaṅgasamuṭṭhāpanena",
  "atk-s0201a1:1376_4": "tassa niggahaṇaṁ. Samaye sampahaṁsanatāti yasmiṁ samaye cittaṁ paññāpayogamandatāya",
  "atk-s0201a1:1376_5": "vā upasamasukhānadhigamena vā nirassādaṁ hoti, tasmiṁ samaye aṭṭhasaṁvegavatthupaccavekkhaṇena",
  "atk-s0201a1:1376_6": "saṁvejeti. Aṭṭha saṁvegavatthūni nāma jātijarābyādhimaraṇāni cattāri, apāyadukkhaṁ",
  "atk-s0201a1:1376_7": "pañcamaṁ, atīte vaṭṭamūlakaṁ dukkhaṁ, anāgate vaṭṭamūlakaṁ dukkhaṁ, paccuppanne āhārapariyeṭṭhimūlakaṁ",
  "atk-s0201a1:1376_8": "dukkhanti. Ratanattayaguṇānussaraṇena ca pasādaṁ janeti. Ayaṁ vuccati ‘‘samaye sampahaṁsanatā’’ti.",
  "atk-s0201a1:1377_0": "Samaye ajjhupekkhanatā nāma yasmiṁ samaye sammāpaṭipattiṁ āgamma alīnaṁ anuddhataṁ",
  "atk-s0201a1:1377_1": "anirassādaṁ ārammaṇe samappavattaṁ samathavīthipaṭipannaṁ cittaṁ hoti, tadāssa paggahaniggahasampahaṁsanesu",
  "atk-s0201a1:1377_2": "na byāpāraṁ āpajjati sārathi viya samappavattesu. Assesu. Ayaṁ vuccati ‘‘samaye ajjhupekkhanatā’’ti.",
  "atk-s0201a1:1377_3": "Asamāhitapuggalaparivajjanatā nāma upacāraṁ vā appanaṁ vā appattānaṁ vikkhittacittānaṁ",
  "atk-s0201a1:1377_4": "puggalānaṁ ārakā parivajjanaṁ. Samāhitapuggalasevanatā nāma upacārena vā appanāya",
  "atk-s0201a1:1377_5": "vā samāhitacittānaṁ sevanā bhajanā payirupāsanā. Tadadhimuttatā nāma ṭhānanisajjādīsu",
  "atk-s0201a1:1377_6": "samādhiuppādanatthaṁyeva ninnapoṇapabbhāracittatā. Evañhi paṭipajjato esa uppajjati.",
  "atk-s0201a1:1377_7": "Evaṁ uppannassa panassa arahattamaggena bhāvanāpāripūrī hotīti pajānāti.",
  "atk-s0201a1:1378_0": "Upekkhāsambojjhaṅgassa – ‘‘atthi, bhikkhave, upekkhāsambojjhaṅgaṭṭhānīyā dhammā,",
  "atk-s0201a1:1378_1": "tattha yonisomanasikārabahulīkāro, ayamāhāro anuppannassa vā upekkhāsambojjhaṅgassa",
  "atk-s0201a1:1378_2": "uppādāya, uppannassa vā upekkhāsambojjhaṅgassa bhiyyobhāvāya vepullāya bhāvanāya",
  "atk-s0201a1:1378_3": "pāripūriyā saṁvattatī’’ti (saṁ. ni. 5.232) evaṁ uppādo hoti. Tattha upekkhāyeva upekkhāsambojjhaṅgaṭṭhānīyā dhammā nāma.",
  "atk-s0201a1:1379_0": "Apica pañca dhammā upekkhāsambojjhaṅgassa uppādāya saṁvattanti sattamajjhattatā saṅkhāramajjhattatā",
  "atk-s0201a1:1379_1": "sattasaṅkhārakelāyanapuggalaparivajjanatā sattasaṅkhāramajjhattapuggalasevanatā tadadhimuttatāti.",
  "atk-s0201a1:1380_0": "Tattha dvīhākārehi sattamajjhattataṁ samuṭṭhāpeti – ‘‘tvaṁ attano kammena āgantvā",
  "atk-s0201a1:1380_1": "attano kammena gamissasi, esopi attano kammena āgantvā attano kammena gamissati,",
  "atk-s0201a1:1380_2": "tvaṁ kaṁ kelāyasī’’ti evaṁ kammassakatāpaccavekkhaṇena ca, ‘‘paramatthato sattoyeva",
  "atk-s0201a1:1380_3": "natthi, so tvaṁ kaṁ kelāyasī’’ti evaṁ nissattapaccavekkhaṇena ca. Dvīhevākārehi saṅkhāramajjhattataṁ",
  "atk-s0201a1:1380_4": "samuṭṭhāpeti – ‘‘idaṁ cīvaraṁ anupubbena vaṇṇavikāraṁ ceva jiṇṇabhāvaṁ ca upagantvā",
  "atk-s0201a1:1380_5": "pādapuñchanacoḷakaṁ hutvā yaṭṭhikoṭiyā chaḍḍanīyaṁ bhavissati, sace panassa sāmiko",
  "atk-s0201a1:1380_6": "bhaveyya, nāssa evaṁ vinassituṁ dadeyyā’’ti evaṁ asāmikabhāvaṁ paccavekkhaṇena, ‘‘anaddhaniyaṁ",
  "atk-s0201a1:1380_7": "idaṁ tāvakālika’’nti evaṁ tāvakālikatāpaccavekkhaṇena ca. Yathā ca cīvare, evaṁ pattādīsupi yojanā kātabbā.",
  "atk-s0201a1:1381_0": "Sattasaṅkhārakelāyanapuggalaparivajjanatāti ettha yo puggalo gihi vā attano puttadhītādike,",
  "atk-s0201a1:1381_1": "pabbajito vā attano antevāsikasamānupajjhāyakādike mamāyati, sahattheneva nesaṁ kesacchedanasūcikammacīvaradhovanarajanapattapacanādīni",
  "atk-s0201a1:1381_2": "karoti, muhuttampi apassanto ‘‘asuko sāmaṇero kuhiṁ, asuko daharo kuhi’’nti bhantamigo",
  "atk-s0201a1:1381_3": "viya ito cito ca āloketi , aññena kesacchedanādīnaṁ atthāya ‘‘muhuttaṁ tāva asukaṁ",
  "atk-s0201a1:1381_4": "pesethā’’ti yācīyamānopi ‘‘amhepi taṁ attano kammaṁ na kārema, tumhe taṁ gahetvā",
  "atk-s0201a1:1381_5": "kilamessathā’’ti na deti. Ayaṁ sattakelāyano nāma. Yo pana pattacīvarathālakakattarayaṭṭhiādīni",
  "atk-s0201a1:1381_6": "mamāyati, aññassa hatthena parāmasitumpi na deti, tāvakālikaṁ yācito ‘‘mayampi idaṁ",
  "atk-s0201a1:1381_7": "mamāyantā na paribhuñjāma, tumhākaṁ kiṁ dassāmā’’ti vadati. Ayaṁ saṅkhārakelāyano",
  "atk-s0201a1:1381_8": "nāma. Yo pana tesu dvīsupi vatthūsu majjhatto udāsino. Ayaṁ sattasaṅkhāramajjhatto",
  "atk-s0201a1:1381_9": "nāma. Iti ayaṁ upekkhāsambojjhaṅgo evarūpaṁ sattasaṅkhārakelāyanaṁ puggalaṁ ārakā",
  "atk-s0201a1:1381_10": "parivajjantassāpi, sattasaṅkhāramajjhattapuggalaṁ sevantassāpi, ṭhānanisajjādīsu",
  "atk-s0201a1:1381_11": "taduppādanatthaṁ ninnapoṇapabbhāracittassāpi uppajjati. Evaṁ uppannassa panassa arahattamaggena",
  "atk-s0201a1:1381_12": "bhāvanāpāripūrī hotīti pajānāti.",
  "atk-s0201a1:1382_0": "Iti ajjhattaṁ vāti evaṁ attano vā satta sambojjhaṅge pariggaṇhitvā, parassa vā, kālena",
  "atk-s0201a1:1382_1": "vā attano, kālena vā parassa bojjhaṅge pariggaṇhitvā dhammesu dhammānupassī viharati.",
  "atk-s0201a1:1382_2": "Samudayavayā panettha bojjhaṅgānaṁ nibbattinirodhavasena veditabbā. Ito paraṁ vuttanayameva.",
  "atk-s0201a1:1383": "Kevalañhi idha bojjhaṅgapariggāhikā sati dukkhasaccanti evaṁ yojanaṁ katvā bojjhaṅgapariggāhakassa bhikkhuno niyyānamukhaṁ veditabbaṁ. Sesaṁ tādisamevāti.",
  "atk-s0201a1:1384": "Bojjhaṅgapabbavaṇṇanā niṭṭhitā.",
  "atk-s0201a1:1385": "Catusaccapabbavaṇṇanā",
  "atk-s0201a1:1386": "119. Evaṁ sattabojjhaṅgavasena dhammānupassanaṁ vibhajitvā idāni catusaccavasena vibhajituṁ puna caparantiādimāha.",
  "atk-s0201a1:1387_0": "Tattha idaṁ dukkhanti yathābhūtaṁ pajānātīti ṭhapetvā taṇhaṁ tebhūmake dhamme ‘‘idaṁ",
  "atk-s0201a1:1387_1": "dukkha’’nti yathāsabhāvato pajānāti, tasseva kho pana dukkhassa janikaṁ samuṭṭhāpikaṁ",
  "atk-s0201a1:1387_2": "purimataṇhaṁ ‘‘ayaṁ dukkhasamudayo’’ti, ubhinnaṁ appavattiṁ nibbānaṁ ‘‘ayaṁ dukkhanirodho’’ti,",
  "atk-s0201a1:1387_3": "dukkhaparijānanaṁ samudayapajahanaṁ nirodhasacchikaraṇaṁ ariyamaggaṁ ‘‘ayaṁ dukkhanirodhagāminī",
  "atk-s0201a1:1387_4": "paṭipadā’’ti yathāsabhāvato pajānātīti attho. Avasesā ariyasaccakathā visuddhimagge vitthāritāyeva.",
  "atk-s0201a1:1388_0": "Iti ajjhattaṁ vāti evaṁ attano vā cattāri saccāni pariggaṇhitvā, parassa vā, kālena",
  "atk-s0201a1:1388_1": "vā attano, kālena vā parassa cattāri saccāni pariggaṇhitvā dhammesu dhammānupassī",
  "atk-s0201a1:1388_2": "viharati. Samudayavayā panettha catunnaṁ saccānaṁ yathāsambhavato uppattinivattivasena",
  "atk-s0201a1:1388_3": "veditabbā. Ito paraṁ vuttanayameva.",
  "atk-s0201a1:1389": "Kevalañhi idha catusaccapariggāhikā sati dukkhasaccanti evaṁ yojanaṁ katvā saccapariggāhakassa bhikkhuno niyyānamukhaṁ veditabbaṁ. Sesaṁ tādisamevāti.",
  "atk-s0201a1:1390": "Catusaccapabbavaṇṇanā niṭṭhitā.",
  "atk-s0201a1:1391_0": "Ettāvatā ānāpānaṁ catuiriyāpathaṁ catusampajaññaṁ dvattiṁsākāraṁ catudhātuvavatthānaṁ",
  "atk-s0201a1:1391_1": "navasivathikā vedanānupassanā cittānupassanā nīvaraṇapariggaho khandhapariggaho āyatanapariggaho",
  "atk-s0201a1:1391_2": "bojjhaṅgapariggaho saccapariggahoti ekavīsati kammaṭṭhānāni vuttāni. Tesu ānāpānaṁ",
  "atk-s0201a1:1391_3": "dvattiṁsākāro navasivathikāti ekādasa appanākammaṭṭhānāni honti. Dīghabhāṇakamahāsīvatthero",
  "atk-s0201a1:1391_4": "pana ‘‘navasivathikā ādīnavānupassanāvasena vuttā’’ti āha. Tasmā tassa matena dveyeva",
  "atk-s0201a1:1391_5": "appanākammaṭṭhānāni, sesāni upacārakammaṭṭhānāni. Kiṁ panetesu sabbesu abhiniveso",
  "atk-s0201a1:1391_6": "jāyatīti? Na jāyati. Iriyāpathasampajaññanīvaraṇabojjhaṅgesu hi abhiniveso na jāyati,",
  "atk-s0201a1:1391_7": "sesesu jāyatīti. Mahāsīvatthero panāha – ‘‘etesupi abhiniveso jāyati, ayañhi atthi",
  "atk-s0201a1:1391_8": "nu kho me cattāro iriyāpathā, udāhu natthi, atthi nu kho me catusampajaññaṁ, udāhu",
  "atk-s0201a1:1391_9": "natthi, atthi nu kho me pañcanīvaraṇā, udāhu natthi, atthi nu kho me sattabojjhaṅgā,",
  "atk-s0201a1:1391_10": "udāhu natthīti evaṁ pariggaṇhāti, tasmā sabbattha abhiniveso jāyatī’’ti.",
  "atk-s0201a1:1392_0": "137.Yo hi koci, bhikkhaveti yo hi koci bhikkhu vā bhikkhunī vā upāsako vā upāsikā",
  "atk-s0201a1:1392_1": "vā. Evaṁ bhāveyyāti ādito paṭṭhāya vuttena bhāvanānukkamena bhāveyya. Pāṭikaṅkhanti",
  "atk-s0201a1:1392_2": "paṭikaṅkhitabbaṁ, avassaṁ bhāvīti attho. Aññāti arahattaṁ. Sati vā upādiseseti upādānasese",
  "atk-s0201a1:1392_3": "vā sati aparikkhīṇe. Anāgāmitāti anāgāmibhāvo.",
  "atk-s0201a1:1393_0": "Evaṁ sattannaṁ vassānaṁ vasena sāsanassa niyyānikabhāvaṁ dassetvā puna tato appatarepi",
  "atk-s0201a1:1393_1": "kāle dassento ‘‘tiṭṭhantu, bhikkhave’’tiādimāha. Sabbampi cetaṁ majjhimasseva neyyapuggalassa",
  "atk-s0201a1:1393_2": "vasena vuttaṁ. Tikkhapaññaṁ pana sandhāya – ‘‘pāto anusiṭṭho sāyaṁ visesaṁ adhigamissati,",
  "atk-s0201a1:1393_3": "sāyaṁ anusiṭṭho pāto visesaṁ adhigamissatī’’ti (ma. ni. 2.345) vuttaṁ.",
  "atk-s0201a1:1394_0": "Iti bhagavā ‘‘evaṁniyyānikaṁ, bhikkhave, mama sāsana’’nti dassetvā ekavīsatiyāpi",
  "atk-s0201a1:1394_1": "ṭhānesu arahattanikūṭena desitaṁ desanaṁ niyyātento ‘‘ekāyano ayaṁ, bhikkhave, maggo…pe…",
  "atk-s0201a1:1394_2": "iti yaṁ taṁ vuttaṁ, idametaṁ paṭicca vutta’’nti āha. Sesaṁ uttānatthamevāti.",
  "atk-s0201a1:1395": "Papañcasūdaniyā majjhimanikāyaṭṭhakathāya",
  "atk-s0201a1:1396": "Satipaṭṭhānasuttavaṇṇanā niṭṭhitā.",
  "atk-s0201a1:1397": "Paṭhamavaggavaṇṇanā niṭṭhitā."
}