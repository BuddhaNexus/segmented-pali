{
  "tika-vin09t12:0": "Pācittiyakaṇḍaṁ",
  "tika-vin09t12:1": "1. Paṭhamavaggavaṇṇanā",
  "tika-vin09t12:2_0": "Paṭhame haritapattavaṇṇo haritako. Cāpalasuṇaṁ amiñjako. Aṅkuramattameva hi tassa",
  "tika-vin09t12:2_1": "hoti. Palaṇḍukādayo sabhāveneva vaṭṭanti. Sūpasampākādī vināpi antamaso yāgubhattepi",
  "tika-vin09t12:2_2": "pakkhipituṁ vaṭṭatīti likhitaṁ, “bhikkhuniyāpi gilānāya purebhattameva lasuṇaṁ kappati,",
  "tika-vin09t12:2_3": "na agilānāyā”ti abhayagirīnaṁ uggahoti.",
  "tika-vin09t12:3": "Dutiye ābādhapaccayā bhikkhunisaṅghaṁ āpucchitvā saṁharāpetuṁ vaṭṭati, bhikkhussa ettha ca lasuṇe ca dukkaṭaṁ.",
  "tika-vin09t12:4": "Sattame “samuṭṭhānādīni addhānamaggasikkhāpadasadisānī”ti pāṭho.",
  "tika-vin09t12:5": "Navame kuṭṭo nāma gharakuṭṭo. Pākāro nāma parikkhepapākāro.",
  "tika-vin09t12:6_0": "Chaḍḍitakhetteti purāṇakhette. Saṅghasantake bhikkhussa chaḍḍetuṁ vaṭṭati saṅghapariyāpannattā.",
  "tika-vin09t12:6_1": "Bhikkhunīnampi saṅghasantake bhikkhusaṅghasantake vuttanayeneva vaṭṭati. Evaṁ santepi",
  "tika-vin09t12:6_2": "sāruppavasena kātabbanti likhitaṁ.",
  "tika-vin09t12:7_0": "Dasame “sayaṁ tāni vatthūni karontiyā”tiādi idha sikkhāpade natthi. Kasmā? Eḷakalomasamuṭṭhānattā.",
  "tika-vin09t12:7_1": "Yadi evaṁ kasmā vuttanti ce? Suttānulomamahāpadesato. Yadi naccādīni passituṁ vā",
  "tika-vin09t12:7_2": "suṇituṁ vā na labhati, pageva attanā kātunti nayato labbhamānattā vuttaṁ. Itarathā",
  "tika-vin09t12:7_3": "mahāpadesā niratthakā siyuṁ. “Evaṁ aññatthapi nayo netabbo. Samuṭṭhānampi idha vuttameva",
  "tika-vin09t12:7_4": "aggahetvā chasamuṭṭhānavasena gahetabba”nti ācariyā. Idha vuttaṁ samuṭṭhānaṁ nāma",
  "tika-vin09t12:7_5": "mūlabhūtassa antarā vuttāpattiyā, tasmā eḷakalomasamuṭṭhānamevāti apare. Ārāme ṭhatvāti",
  "tika-vin09t12:7_6": "na kevalaṁ ṭhatvā, tato gantvā pana sabbiriyāpathehipi labhati. Ārāme ṭhitāti pana",
  "tika-vin09t12:7_7": "ārāmapariyāpannāti attho. Itarathā nisinnāpi na labheyyāti.",
  "tika-vin09t12:8": "Paṭhamavaggavaṇṇanā niṭṭhitā.",
  "tika-vin09t12:9": "2. Dutiyavaggavaṇṇanā",
  "tika-vin09t12:10": "Pañcame upacāro dvādasahattho. “Samuṭṭhānādīni kathinasadisāni, idaṁ pana kiriyākiriya”nti pāṭho.",
  "tika-vin09t12:11": "Sattame dhuvapaññatteti bhikkhunīnaṁ atthāya. Kulānīti kulagharāni.",
  "tika-vin09t12:12": "Dutiyavaggavaṇṇanā niṭṭhitā.",
  "tika-vin09t12:13": "3. Tatiyavaggavaṇṇanā",
  "tika-vin09t12:14": "Catutthe saṅghāṭiādivasena adhiṭṭhitānaṁ saṅghāṭicāraṁ.",
  "tika-vin09t12:15": "Pañcame “idaṁ pana kiriyākiriya”nti pāṭho.",
  "tika-vin09t12:16": "Chaṭṭhe aññasmiṁ parikkhāre dukkaṭanti thālakādīnaṁ vā sappitelādīnaṁ vā aññatarasmiṁ.",
  "tika-vin09t12:17": "Tatiyavaggavaṇṇanā niṭṭhitā.",
  "tika-vin09t12:18": "4. Catutthavaggavaṇṇanā",
  "tika-vin09t12:19": "Chaṭṭhe saṁsaṭṭhavihārasikkhāpade “sesamettha paṭhamaariṭṭhasikkhāpade vuttavinicchayasadisamevā”ti pāṭho.",
  "tika-vin09t12:20": "Catutthavaggavaṇṇanā niṭṭhitā.",
  "tika-vin09t12:21": "5. Pañcamavaggavaṇṇanā",
  "tika-vin09t12:22": "“Cittāgāraṁ nāma yattha katthaci manussānaṁ kīḷituṁ ramituṁ kataṁ hotī”tiādinā pāḷiyaṁ vuttattā cittāgārādīni sabbesaṁ atthāya katāni, na rañño eva.",
  "tika-vin09t12:23": "Sattame etena nissajjituṁ kappiyaṁ vuttaṁ. “Nissajjitvā paribhuñjatī”ti pāḷi ca atthi. “Samuṭṭhānādīni kathinasadisāni, idaṁ pana kiriyākiriya”nti pāṭho. Aṭṭhamepi esova pāṭho.",
  "tika-vin09t12:24": "Pañcamavaggavaṇṇanā niṭṭhitā.",
  "tika-vin09t12:25": "6. Chaṭṭhavaggavaṇṇanā",
  "tika-vin09t12:26": "Dasame “samuṭṭhānādīni kathinasadisāni, idaṁ pana kiriyākiriya”nti pāṭho.",
  "tika-vin09t12:27": "Chaṭṭhavaggavaṇṇanā niṭṭhitā.",
  "tika-vin09t12:28": "8. Aṭṭhamavaggavaṇṇanā",
  "tika-vin09t12:29": "Paṭhamadutiyatatiyesu “gihigatā”ti vā “kumāribhūtā”ti vā na vattabbā. Vadanti ce, kammaṁ kuppati.",
  "tika-vin09t12:30_0": "Ekādasame chandaṁ avissajjetvāti “yathāsukha”nti avatvā. Ettha pana ayaṁ vinicchayo",
  "tika-vin09t12:30_1": "– “pārivāsikachandadānenā”ti idaṁ uddharitvā “vuṭṭhitāya parisāyā”ti padabhājanaṁ",
  "tika-vin09t12:30_2": "vuttaṁ. Etassa pana samantapāsādikāyaṁ “vuṭṭhitāya parisāyāti chandaṁ vissajjetvā",
  "tika-vin09t12:30_3": "kāyena vā vācāya vā chandavissajjanamattena vā vuṭṭhitāyā”ti vuttaṁ. Idha chandassa",
  "tika-vin09t12:30_4": "pana avissaṭṭhattā kammaṁ kātuṁ vaṭṭatīti vuttaṁ. Tasmā chandaṁ avissajjetvāva dvādasahatthapāse",
  "tika-vin09t12:30_5": "viharitvā puna sannipātakaraṇañca vaṭṭatīti likhitaṁ.",
  "tika-vin09t12:31": "Aṭṭhamavaggavaṇṇanā niṭṭhitā.",
  "tika-vin09t12:32": "9. Navamavaggavaṇṇanā",
  "tika-vin09t12:33": "Tatiye “sesaṁ vuttanayena veditabbaṁ, idaṁ pana akusalacitta”nti pāṭho.",
  "tika-vin09t12:34": "Catutthe vuttanayenāti tatiye vuttanayena.",
  "tika-vin09t12:35": "Ekādasame “samuṭṭhānādīni kathinasadisāni, idaṁ pana kiriyākiriya”nti pāṭho.",
  "tika-vin09t12:36": "Dvādasame “samuṭṭhānādīni padasodhammasadisāni, idaṁ pana kiriyākiriya”nti pāṭho.",
  "tika-vin09t12:37_0": "Terasame “saṁkaccikaṁ nāma adhakkhakaṁ ubbhanābhi, tassā paṭicchādanatthāyā”ti pāḷiyaṁ",
  "tika-vin09t12:37_1": "vuttattā idhāpi “adhakkhakaubbhanābhisaṅkhātassa sarīrassa paṭicchādanattha”nti pāṭho.",
  "tika-vin09t12:37_2": "Aparikkhepe āpattiparicchedaṁ samantapāsādikavasena aggahetvā idha vuttanayena gahetabbanti likhitaṁ.",
  "tika-vin09t12:38": "Navamavaggavaṇṇanā niṭṭhitā.",
  "tika-vin09t12:39": "Suddhapācittiyavaṇṇanā niṭṭhitā.",
  "tika-vin09t12:40": "Samuṭṭhānavinicchayavaṇṇanā",
  "tika-vin09t12:41_0": "Samuṭṭhānānaṁ vinicchaye pana giraggasamajjādīni “acittakāni lokavajjānī”ti vuttattā",
  "tika-vin09t12:41_1": "“nacca”nti vā “gandha”nti vā ajānitvāpi dassanena, vilimpanena vā āpajjanato vatthuajānanacittena",
  "tika-vin09t12:41_2": "acittakāni. “Nacca”nti vā “gandha”nti vā jānitvā passantiyā, vilimpantiyā vā akusalattā",
  "tika-vin09t12:41_3": "eva lokavajjāni. Corivuṭṭhāpanādīni “corī”tiādinā vatthuṁ jānitvā karaṇeyeva āpajjanattā",
  "tika-vin09t12:41_4": "sacittakāni. Upasampadādīnaṁ ekantākusalacitteneva akattabbattā paṇṇattivajjāni.",
  "tika-vin09t12:41_5": "“Idha sacittakācittakatā paṇṇattijānanājānanatāya aggahetvā vatthujānanājānanatāya",
  "tika-vin09t12:41_6": "gahetabba”nti likhitaṁ. Adhippetattā saṅkhepato dassanābhāvā –",
  "tika-vin09t12:42": "Acittakattaṁ dvidhā mataṁ, vatthupaṇṇattiaññāṇā;",
  "tika-vin09t12:43": "Vuttaṁ ñāṇaṁ dvidhā idha, sakanāmena aññātaṁ.",
  "tika-vin09t12:44": "Paranāmañca jānanaṁ, vatthussekaṁ balakkāre;",
  "tika-vin09t12:45": "Ekadhā samacārike, tasmiṁ tappaṭibandhoti.",
  "tika-vin09t12:46": "Paranāmena jānanaṁ, dvidhā muttādike ekaṁ;",
  "tika-vin09t12:47": "Ekaṁ lomādike matanti, ayaṁ bhedo veditabbo.",
  "tika-vin09t12:48": "Sesamettha uttānaṁ, anuttānatthe vuttavinicchayattā na uddhaṭanti;",
  "tika-vin09t12:49": "Samuṭṭhānavinicchayavaṇṇanā niṭṭhitā.",
  "tika-vin09t12:50": "Bhikkhunīpātimokkhavaṇṇanā niṭṭhitā.",
  "tika-vin09t12:51": "Kaṅkhāvitaraṇīpurāṇaṭīkā niṭṭhitā.",
  "tika-vin09t12:52": "Namo tassa bhagavato arahato sammāsambuddhassa",
  "tika-vin09t12:53": "Kaṅkhāvitaraṇī-abhinavaṭīkā",
  "tika-vin09t12:54": "Ganthārambhakathā",
  "tika-vin09t12:55": "Tilokatilakaṁ buddhaṁ, vande suddhaguṇākaraṁ;",
  "tika-vin09t12:56": "Karuṇāsītalībhūta-hadayaṁ mahitodayaṁ.",
  "tika-vin09t12:57": "Tenāpi dhammarājena, lokekācariyena yo;",
  "tika-vin09t12:58": "Pūjito tañca saddhammaṁ, vande gambhīramuttamaṁ.",
  "tika-vin09t12:59": "Munindacandasaddhamma-raṁsīhi vimalehi yo;",
  "tika-vin09t12:60": "Bodhitohaṁ sadā vande, taṁ saṅghaṁ kumudākaraṁ.",
  "tika-vin09t12:61": "Vinaye nayagambhīre, sabbathā pāradassinā;",
  "tika-vin09t12:62": "Vādinā duttarāgādha-sabbasatthamahaṇṇave.",
  "tika-vin09t12:63": "Yā katā buddhaghosena, therena thiracetasā;",
  "tika-vin09t12:64": "Kaṅkhāvitaraṇī nāma, mātikaṭṭhakathā subhā.",
  "tika-vin09t12:65": "Thirānekaguṇoghena, therena vinayaññunā;",
  "tika-vin09t12:66": "Kalyāṇācārayuttena, dhīmatā munisūnunā;",
  "tika-vin09t12:67": "Vinayaṭṭhitikāmena, sumedhenābhiyācito.",
  "tika-vin09t12:68": "Tamahaṁ vaṇṇayissāmi, suvisuddhamanākulaṁ;",
  "tika-vin09t12:69": "Sādhavo taṁ nisāmetha, sakkaccaṁ mama bhāsatoti.",
  "tika-vin09t12:70": "Ganthārambhakathāvaṇṇanā",
  "tika-vin09t12:71_0": "Sabbakusaladhammappamukhassa vipuloḷāraguṇavisesāvahassa paramagambhīrassa pātimokkhassa",
  "tika-vin09t12:71_1": "atthasaṁvaṇṇanaṁ kattukāmoyamācariyo paṭhamaṁ tāva “buddhaṁ dhamma”ntiādinā ratanattayappaṇāmakaraṇena",
  "tika-vin09t12:71_2": "attano cittasantānaṁ punāti. Visuddhacittasantānanissayā hi paññā tikkhavisadabhāvappattiyā",
  "tika-vin09t12:71_3": "yathādhippetasaṁvaṇṇanāya pariyosānagamanasamatthā hotīti. Apica ratanattayappaṇāmena",
  "tika-vin09t12:71_4": "vidhutasabbakibbise cittasantāne bhavantarūpacitānipi antarāyikakammāni paccayavekallato",
  "tika-vin09t12:71_5": "yathādhippetāya atthasaṁvaṇṇanāya nālamantarāyakaraṇāyātipi ācariyassa ratanattayavandanā.",
  "tika-vin09t12:72_0": "Tattha buddhasaddassa tāva “bujjhitā saccānīti buddho, bodhetā pajāyāti buddho”tiādinā",
  "tika-vin09t12:72_1": "niddesanayena attho veditabbo. Atha vā savāsanāya aññāṇaniddāya accantavigamato,",
  "tika-vin09t12:72_2": "buddhiyā vā vikasitabhāvato buddhavāti buddho jāgaraṇavikasanatthavasena. Atha vā",
  "tika-vin09t12:72_3": "kassacipi ñeyyadhammassa anavabuddhassa abhāvena, ñeyyavisesassa ca kammabhāvena",
  "tika-vin09t12:72_4": "aggahaṇato kammavacanicchāya abhāvena avagamanatthavaseneva kattuniddeso labbhatīti",
  "tika-vin09t12:72_5": "buddhavāti buddho yathā “dikkhito na dadātī”ti. Atthato pana pāramitāparibhāvitena",
  "tika-vin09t12:72_6": "sayambhuñāṇena sahavāsanāya vigataviddhastaniravasesupakkileso mahākaruṇāsabbaññutaññāṇādiaparimeyyaguṇagaṇādhārova",
  "tika-vin09t12:72_7": "khandhasantāno buddho. Yathāha –",
  "tika-vin09t12:73": "“Buddhoti yo so bhagavā sayambhū anācariyako pubbe ananussutesu dhammesu sāmaṁ saccāni abhisambujjhi, tattha ca sabbaññutaṁ patto, balesu ca vasībhāva”nti,",
  "tika-vin09t12:74": "Taṁ buddhaṁ.",
  "tika-vin09t12:75_0": "Dhāretīti dhammo. Ayañhi yathānusiṭṭhaṁ paṭipajjamāne apāyadukkhe, saṁsāradukkhe",
  "tika-vin09t12:75_1": "ca apatamāne dhāretīti, tannibbattakakilesaviddhaṁsanañcettha dhāraṇaṁ. Evañca katvā",
  "tika-vin09t12:75_2": "ariyamaggo, tassa tadatthasiddhihetutāya nibbānañcāti ubhayameva nippariyāyato dhāreti.",
  "tika-vin09t12:75_3": "Ariyaphalañca pana taṁsamucchinnakilesapaṭippassambhanena tadanukūlatāya, pariyattidhammo",
  "tika-vin09t12:75_4": "ca tadadhigamahetutāyāti ubhayampi pariyāyato dhāretīti veditabbaṁ, taṁ dhammaṁ.",
  "tika-vin09t12:75_5": "Ca-saddo samuccayattho. Tena yathāvuttaṁ buddhaṁ, imañca dhammaṁ vanditvāti buddharatanena",
  "tika-vin09t12:75_6": "saha vandanakiriyāya dhammaratanaṁ samuccinoti.",
  "tika-vin09t12:76_0": "Na kevalaṁ idaṁ dvayamevāti āha “saṅghañcā”ti. Ariyena diṭṭhisīlasāmaññena saṁhato",
  "tika-vin09t12:76_1": "ghaṭitoti saṅgho, aṭṭhaariyapuggalasamūho. Tehi tehi vā maggaphalehi kilesadarathānaṁ",
  "tika-vin09t12:76_2": "samucchedapaṭippassambhanavasena sammadeva ghātitattā saṅgho, pothujjanikasaṅghassāpi",
  "tika-vin09t12:76_3": "pubbabhāgappaṭipadāya ṭhitattā purimacetanāya viya dāne ettheva saṅgaho daṭṭhabbo.",
  "tika-vin09t12:76_4": "Sopi hi kiñcāpi ariyena diṭṭhisīlasāmaññena asaṁhato, niyyānikapakkhiyena pana pothujjanikena",
  "tika-vin09t12:76_5": "saṁhatattā dakkhiṇeyyapaṇipātāraho saṅghoyevāti, taṁ saṅghaṁ. Ca-saddassattho etthāpi",
  "tika-vin09t12:76_6": "vuttanayeneva veditabbo.",
  "tika-vin09t12:77_0": "Kiṁvisiṭṭhaṁ buddhaṁ, dhammaṁ, saṅghañcāti āha “vandanāmānapūjāsakkārabhājana”nti.",
  "tika-vin09t12:77_1": "Idañca visesanaṁ paccekaṁ yojetabbaṁ “vandanāmānapūjāsakkārabhājanaṁ. Buddhaṁ…pe…",
  "tika-vin09t12:77_2": "vandanāmānapūjāsakkārabhājanaṁ saṅghañcā”ti. Tattha sadevakena lokena arahatādīhi",
  "tika-vin09t12:77_3": "guṇehi seṭṭhabhāvena kariyamāno paṇāmo vandanā, sammāno māno, gandhapupphādīhi upahāro",
  "tika-vin09t12:77_4": "pūjā, abhisaṅkhatapaccayadānaṁ sakkāro, vandanā ca māno ca pūjā ca sakkāro ca vandanāmānapūjāsakkārā,",
  "tika-vin09t12:77_5": "tesaṁ mahapphalabhāvakaraṇena bhājanattā ādhārattā vandanāmānapūjāsakkārabhājanaṁ.",
  "tika-vin09t12:77_6": "Iminā ratanattayassa arahatādīhi guṇehi asamabhāvaṁ dasseti. Tandassanampi takkatassa",
  "tika-vin09t12:77_7": "nipaccakārassa sasantānapavanādivasena yathādhippetāya atthasaṁvaṇṇanāya nipphādanasamatthabhāvadīpanatthanti veditabbaṁ.",
  "tika-vin09t12:78_0": "Vippasannena cetasā vanditvāti arahatādianekappakāraguṇavisesānussaraṇavasena vividhena,",
  "tika-vin09t12:78_1": "visesena vā pasannena manasā saddhiṁ kāyavācāhi karaṇabhūtāhi abhivandiyāti attho,",
  "tika-vin09t12:78_2": "tīhi dvārehi namassitvāti vuttaṁ hoti. Tividhā cāyaṁ vandanā kāyavacīmanovandanānaṁ",
  "tika-vin09t12:78_3": "vasena. Tattha buddhādiguṇārammaṇā kāmāvacarakusalakiriyānaṁ aññataracetanā kāyavacīviññattiyo",
  "tika-vin09t12:78_4": "samuṭṭhāpetvā kāyavacīdvāravasena uppannā kāyavacīvandanāti vuccati, ubhayaviññattiyo",
  "tika-vin09t12:78_5": "pana asamuṭṭhāpetvā manodvāravasena uppannā manovandanāti. Imassa padassa “vaṇṇanaṁ",
  "tika-vin09t12:78_6": "vaṇṇayissāmī”ti iminā sambandho.",
  "tika-vin09t12:79_0": "Evaṁ ratanattayassa paṇāmaṁ dassetvā idāni attano nissayabhūtānaṁ aṭṭhakathācariyānañca",
  "tika-vin09t12:79_1": "paṇāmaṁ dassento “theravaṁsappadīpāna”ntiādimāha. Tattha katañjalī pubbācariyasīhānaṁ",
  "tika-vin09t12:79_2": "namo katvāti sambandho. Kato añjali karapuṭo etenāti katañjalī. Chandānurakkhaṇatthañhettha",
  "tika-vin09t12:79_3": "dīgho, katañjalī hutvāti vuttaṁ hoti. Pubbācariyā porāṇaṭṭhakathākārā tambapaṇṇiyā",
  "tika-vin09t12:79_4": "mahātherā, te eva parissayasahanato, paṭipakkhabhūtakilesahananato, paravādimigehi",
  "tika-vin09t12:79_5": "apadhaṁsanīyato ca sīhasadisattā sīhāti pubbācariyasīhā, tesaṁ pubbācariyasīhānaṁ.",
  "tika-vin09t12:79_6": "Kīdisā te pubbācariyasīhā, yesaṁ tayā namo karīyatīti āha “theravaṁsappadīpāna”ntiādi.",
  "tika-vin09t12:79_7": "Tattha theravaṁsappadīpānanti thirehi sīlakkhandhādīhi samannāgatāti therā, mahākassapādayo,",
  "tika-vin09t12:79_8": "tesaṁ vaṁso anvayoti theravaṁso. Etena bhinnaladdhikānaṁ sattarasabhedānaṁ mahāsaṅghikādīnaṁ",
  "tika-vin09t12:79_9": "vaṁsaṁ paṭikkhipati, theravaṁsapariyāpannā hutvā pana āgamādhigamasampannattā paññāpajjotena",
  "tika-vin09t12:79_10": "tassa theravaṁsassa dīpanato theravaṁsappadīpā, pubbācariyasīhā, tesaṁ theravaṁsappadīpānaṁ.",
  "tika-vin09t12:79_11": "Asaṁhīrattā thirānaṁ. Vinayakkameti ārambhānurūpavacanametaṁ, te pana suttābhidhammesupi thirā eva.",
  "tika-vin09t12:80_0": "Evaṁ aṭṭhakathācariyānampi paṇāmaṁ dassetvā idāni saṁvaṇṇetabbadhammavisesassa abhidhānānisaṁsaṁ,",
  "tika-vin09t12:80_1": "desakasampattiyo ca dassento “pāmokkha”ntiādimāha. Tattha mahesinā yaṁ pātimokkhaṁ",
  "tika-vin09t12:80_2": "pakāsitanti sambandho. Tattha mahesināti mahante sīlādike pañca dhammakkhandhe esī",
  "tika-vin09t12:80_3": "gavesīti mahesi. Mahantehi esitoti vā puthujjanasekhāsekhaisīhi visiṭṭhattā mahanto",
  "tika-vin09t12:80_4": "isīti vā mahesi, sammāsambuddho, tena mahesinā. Pātimokkhanti sattāpattikkhandhasaṁvarabhūtaṁ",
  "tika-vin09t12:80_5": "sikkhāpadasīlaṁ, taddīpanato ubhatovibhaṅgasuttasaṅkhātaṁ ganthapātimokkhameva vā.",
  "tika-vin09t12:80_6": "Kimbhūtanti āha “pāmokkha”ntiādi. Pamukhe sādhūti pamokkhaṁ, pamokkhameva pāmokkhaṁ,",
  "tika-vin09t12:80_7": "vajjapaṭipakkhattā anavajjānaṁ samādhipaññāsaṅkhātānaṁ parittamahaggatalokuttarānaṁ",
  "tika-vin09t12:80_8": "kusalānaṁ dhammānaṁ ādi patiṭṭhābhūtanti attho. “Sīle patiṭṭhāya naro sapañño, cittaṁ",
  "tika-vin09t12:80_9": "paññañca bhāvaya”nti hi vuttaṁ. Mukhamivāti mukhaṁ, dvāraṁ. Yathā hi sattānaṁ khajjabhojjaleyyapeyyavasena",
  "tika-vin09t12:80_10": "catubbidhopi āhāro mukhena pavisitvā aṅgapaccaṅgāni pharati, evaṁ yoginopi cātubhūmakakusalaṁ",
  "tika-vin09t12:80_11": "sīlamukhena pavisitvā atthasiddhiṁ sampādeti. Tena vuttaṁ “mukhamivāti mukha”nti.",
  "tika-vin09t12:80_12": "Atha vā mukhaṁ dvāraṁ mokkhappavesāya nibbānasacchikiriyāyāti attho. Vuttañhi –",
  "tika-vin09t12:81": "“Avippaṭisāratthāni kho, ānanda, kusalāni sīlānī”ti.",
  "tika-vin09t12:82": "Tathā –",
  "tika-vin09t12:83_0": "“Avippaṭisāro pāmojjatthāya, pāmojjaṁ pītatthāya, pīti passaddhatthāya, passaddhi",
  "tika-vin09t12:83_1": "sukhatthāya, sukhaṁ samādhatthāya, samādhi yathābhūtañāṇadassanatthāya, yathābhūtañāṇadassanaṁ",
  "tika-vin09t12:83_2": "nibbidatthāya, nibbidā virāgatthāya, virāgo vimuttatthāya, vimutti vimuttiñāṇadassanatthāya,",
  "tika-vin09t12:83_3": "vimuttiñāṇadassanaṁ anupādāparinibbānatthāyā”ti ca.",
  "tika-vin09t12:84_0": "Evaṁ saṁvaṇṇetabbadhammassa abhidhānādiṁ dassetvā idāni saṁvaṇṇanāya nimittaṁ dassetuṁ",
  "tika-vin09t12:84_1": "“sūratenā”tiādinā catutthagāthamāha. Tattha sūratenāti sobhane ratoti sūrato u-kārassa",
  "tika-vin09t12:84_2": "dīghaṁ katvā, tena sūratena, sobhane kāyikavācasikakamme ratenāti attho, vinītenāti",
  "tika-vin09t12:84_3": "vuttaṁ hoti. Nivātenāti nīcavuttinā. Sucisallekhavuttināti sucibhūtā kilesasallikhanasamatthā",
  "tika-vin09t12:84_4": "vutti paṭipatti etassāti sucisallekhavutti, tena sucisallekhavuttinā, parisuddhāya",
  "tika-vin09t12:84_5": "appicchavuttiyā samannāgatenāti attho. Vinayācārayuttenāti vārittacārittasīlasampannena.",
  "tika-vin09t12:84_6": "Atha vā vinayoti cettha pātimokkhasaṁvarādibhedo saṁvaravinayo. Ācāroti ācāragocaraniddese",
  "tika-vin09t12:84_7": "āgatasamaṇasāruppācāro. Soṇattherenāti ettha soṇoti tassa nāmaṁ. Thirehi sīlakkhandhādīhi",
  "tika-vin09t12:84_8": "samannāgatattā thero. Yācitoti abhiyācito. Thero hi pātimokkhassa gambhīratāya duravagāhataṁ,",
  "tika-vin09t12:84_9": "ācariyassa ca taṁsaṁvaṇṇanāya sāmatthiyaṁ ñatvā “pātimokkhassa tayā atthasaṁvaṇṇanā",
  "tika-vin09t12:84_10": "kātabbā. Evañhi sāsanassa suciraṭṭhitikatā hotī”ti sānisaṁsagāravena yācanaṁ akāsi.",
  "tika-vin09t12:84_11": "Tadassa yācanaṁ attano saṁvaṇṇanāya nidānabhūtaṁ dassento “yācito”ti āha.",
  "tika-vin09t12:85_0": "Ettha ca “sūratenā”ti imināssa soraccaṁ vuccati. “Nivātenā”ti iminā nīcamanatā nivātavuttitā,",
  "tika-vin09t12:85_1": "yāya nivātavuttitāya samannāgato puggalo nihatamāno, nihatadappo, pādapuñchanacoḷakasamo,",
  "tika-vin09t12:85_2": "bhinnavisāṇūsabhasamo, uddhaṭadāṭhasappasamo ca hutvā saṇho sakhilo sukhasambhāso",
  "tika-vin09t12:85_3": "hoti. “Sucisallekhavuttinā”ti iminā indriyasaṁvarapaccayasannissitaājīvapārisuddhisīlaṁ.",
  "tika-vin09t12:85_4": "“Vinayācārayuttenā”ti iminā pātimokkhasaṁvarasīlaṁ vuttanti veditabbaṁ. Evamanekaguṇehi",
  "tika-vin09t12:85_5": "tassa abhitthavanaṁ yathāvuttaguṇasamannāgatassa sabrahmacārino ajjhesanaṁ na sakkā",
  "tika-vin09t12:85_6": "paṭibāhitunti paramagambhīrassāpi pātimokkhassa atthasaṁvaṇṇanāyaṁ pavattāti dassanatthaṁ.",
  "tika-vin09t12:85_7": "Kiñca – tādisassa ajjhesanaṁ nissāya kariyamānā atthasaṁvaṇṇanā tassa ajjhesanādhipaccena,",
  "tika-vin09t12:85_8": "mamañca ussāhasampattiyā na cirena pariyosānaṁ gacchatīti katanti veditabbaṁ.",
  "tika-vin09t12:86_0": "Evaṁ saṁvaṇṇanāya nimittaṁ dassetvā idāni tassavane sotujanassādaraṁ janetuṁ tappayojanakaraṇappakāranissayābhidhānādiṁ",
  "tika-vin09t12:86_1": "dassento “tatthā”tiādigāthādvayamāha. Tattha tatthāti “yaṁ mahesinā pātimokkhaṁ pakāsita”nti",
  "tika-vin09t12:86_2": "vuttaṁ, tasmiṁ pātimokkhe. Sañjātakaṅkhānanti padapadatthavinicchayavasena sañjātakaṅkhānaṁ,",
  "tika-vin09t12:86_3": "samuppannasaṁsayānanti attho. Kaṅkhāvitaraṇatthāyāti yathāvuttasaṁsayassa atikkamanatthāya.",
  "tika-vin09t12:86_4": "Tassāti pātimokkhassa. Vaṇṇīyati attho kathīyati etāyāti vaṇṇanā, aṭṭhakathā, taṁ",
  "tika-vin09t12:86_5": "vaṇṇanaṁ. Imassa ca “vaṇṇayissāmī”ti iminā sambandho. Kiṁbhūtanti āha “paripuṇṇavinicchaya”ntiādi.",
  "tika-vin09t12:86_6": "Paripuṇṇavinicchayanti khandhakaparivārapadabhājanādivasena asādhāraṇavinicchayassa",
  "tika-vin09t12:86_7": "ca nidānādivasena sattarasappabhedassa ca sabbasikkhāpadasādhāraṇavinicchayassa pakāsanato",
  "tika-vin09t12:86_8": "sampuṇṇavinicchayaṁ.",
  "tika-vin09t12:87_0": "Mahāvihāravāsīnanti mahāmeghavanuyyānabhūmibhāge patiṭṭhito vihāro mahāvihāro, yo",
  "tika-vin09t12:87_1": "satthuno mahābodhinā vibhūsito, tattha vasanti sīlenāti mahāvihāravāsino, tesaṁ mahāvihāravāsīnaṁ.",
  "tika-vin09t12:87_2": "Vācanāmagganissitanti kathāmagganissitaṁ, aṭṭhakathānissitanti attho, mahāvihāravāsīnaṁ",
  "tika-vin09t12:87_3": "sīhaḷaṭṭhakathānayaṁ idha nissāyāti vuttaṁ hoti. Vaṇṇayissāmīti pavattayissāmi. Nāmenāti",
  "tika-vin09t12:87_4": "attano guṇanāmena. Kaṅkhāvitaranti etāyāti kaṅkhāvitaraṇī, taṁ kaṅkhāvitaraṇiṁ. Subhanti",
  "tika-vin09t12:87_5": "atthabyañjanasampannattā sundaraṁ, saddalakkhaṇasubhato, vinicchayasubhato, viññeyyasubhato",
  "tika-vin09t12:87_6": "ca subhaṁ parisuddhaṁ. Ettha ca “kaṅkhāvitaraṇatthāyā”ti iminā payojanaṁ dasseti,",
  "tika-vin09t12:87_7": "puripuṇṇavinicchaya”nti iminā saṁvaṇṇanāppakāraṁ, “mahāvihāravāsīnaṁ vācanāmagganissita”nti",
  "tika-vin09t12:87_8": "iminā saṁvaṇṇanāya nissayavisuddhiṁ nikāyantaraladdhisaṅkaradosavivajjanato, “vaṇṇayissāmī”ti",
  "tika-vin09t12:87_9": "iminā attano ajjhāsayaṁ dassetīti daṭṭhabbaṁ. “Vattayissāmī”tipi pāṭho.",
  "tika-vin09t12:88": "Ganthārambhakathāvaṇṇanā niṭṭhitā.",
  "tika-vin09t12:89": "Nidānavaṇṇanā",
  "tika-vin09t12:90_0": "Evaṁ ratanattayapaṇāmādisahitaṁ saññādikaṁ dassetvā idāni “pātimokkhassa vaṇṇanaṁ",
  "tika-vin09t12:90_1": "vaṇṇayissāmī”ti vuttattā pātimokkhaṁ tāva vacanatthato, sarūpabhedato, ganthabhedato,",
  "tika-vin09t12:90_2": "uddesavibhāgato, uddesaparicchedato ca vavatthapetvā taduddesakkamenāyaṁ vaṇṇanā",
  "tika-vin09t12:90_3": "bhavissatīti dassetuṁ “tattha pātimokkha”ntiādi āraddhaṁ.",
  "tika-vin09t12:91_0": "Tattha tatthāti tasmiṁ gāthāpade. Paatimokkhanti pakārato ativiya sīlesu mukhabhūtaṁ.",
  "tika-vin09t12:91_1": "Atipamokkhanti tameva padaṁ upasaggabyattayena vadati. Atha vā pa ati mokkhanti padacchedo,",
  "tika-vin09t12:91_2": "tassa upasaggabyattayenatthamāha “atipamokkha”nti. Evaṁ pabhedato padavaṇṇanaṁ katvā",
  "tika-vin09t12:91_3": "saddatthato vadati “atiseṭṭhaṁ atiuttamanti attho”ti. Ettha ca sīlapātimokkhaṁ sabbaguṇānaṁ",
  "tika-vin09t12:91_4": "mūlabhāvato seṭṭhaṁ, ganthapātimokkhaṁ pana seṭṭhaguṇasahacaraṇato seṭṭhanti veditabbaṁ.",
  "tika-vin09t12:91_5": "Uttamanti etthāpi eseva nayo. Itīti evaṁ. Iminā yathāvuttavacanatthaṁ nidasseti.",
  "tika-vin09t12:91_6": "Nidassanattho hi ayaṁ iti-saddo “sabbamatthīti kho, kaccāna, ayameko anto, sabbaṁ",
  "tika-vin09t12:91_7": "natthīti kho, kaccāna, ayaṁ dutiyo anto”tiādīsu viya. Imināti āsannapaccakkhavacanaṁ",
  "tika-vin09t12:91_8": "iti-saddena anantaranidassitassa, paṭiggāhakehi ca sotaviññāṇādivīthiyā paṭipannassa",
  "tika-vin09t12:91_9": "vacanatthassa vacanato. Atha vā imināti āsannapaccakkhabhāvakaraṇavacanaṁ yathāvuttassa",
  "tika-vin09t12:91_10": "vacanatthassa abhimukhīkaraṇato. Vacanatthenāti “atiseṭṭha”nti saddatthena. Ekavidhampīti",
  "tika-vin09t12:91_11": "ekakoṭṭhāsampi. Sīlaganthabhedato duvidhaṁ hotīti puna sīlaganthasaṅkhātena pabhedena",
  "tika-vin09t12:91_12": "duvidhaṁ hoti, sīlapātimokkhaṁ, ganthapātimokkhañcāti duvidhaṁ hotīti attho.",
  "tika-vin09t12:92_0": "Idāni tadubhayassāpi sutte āgatabhāvaṁ dassetuṁ “tathā hī”tiādi vuttaṁ. Tattha pāti",
  "tika-vin09t12:92_1": "rakkhatīti pāti, taṁ mokkheti moceti āpāyikādīhi dukkhehīti pātimokkhaṁ, saṁvaraṇaṁ",
  "tika-vin09t12:92_2": "saṁvaro, kāyavācāhi avītikkamo, pātimokkhameva saṁvaro pātimokkhasaṁvaro, pātimokkhasaṁvarena",
  "tika-vin09t12:92_3": "saṁvuto samannāgato pātimokkhasaṁvarasaṁvuto. Viharatīti vattati.",
  "tika-vin09t12:93": "Ādimetanti etaṁ sikkhāpadasīlaṁ pubbuppattiatthena ādi. Vuttampi cetaṁ –",
  "tika-vin09t12:94": "“Tasmātiha tvaṁ, uttiya, ādimeva visodhehi kusalesu dhammesu. Ko cādi kusalānaṁ dhammānaṁ? Sīlañca suvisuddhaṁ, diṭṭhi ca ujukā”ti.",
  "tika-vin09t12:95_0": "Yathā hi nagaravaḍḍhakī nagaraṁ māpetukāmo paṭhamaṁ nagaraṭṭhānaṁ sodheti, tato aparabhāge",
  "tika-vin09t12:95_1": "vīthicatukkasiṅghāṭakādiparicchedena vibhajitvā nagaraṁ māpeti, yathā vā pana rajako",
  "tika-vin09t12:95_2": "paṭhamaṁ tīhi khārehi vatthaṁ dhovitvā parisuddhe vatthe yadicchakaṁ raṅgajātaṁ upaneti,",
  "tika-vin09t12:95_3": "yathā vā pana cheko cittakāro rūpaṁ likhitukāmo āditova bhittiparikammaṁ karoti,",
  "tika-vin09t12:95_4": "tato aparabhāge rūpaṁ samuṭṭhāpeti, evameva yogāvacaro āditova sīlaṁ visodhetvā aparabhāge",
  "tika-vin09t12:95_5": "samathavipassanādayo dhamme sacchikaroti. Tasmā sīlaṁ “ādī”ti vuttaṁ. “Mukhameta”ntiādīni",
  "tika-vin09t12:95_6": "vuttatthāneva. Ādisaddena “pātimokkhe ca saṁvaro”tiādipāḷiṁ saṅgaṇhāti.",
  "tika-vin09t12:96_0": "Sīlanti cārittavārittavasena duvidhaṁ vinayapiṭakapariyāpannaṁ sikkhāpadasīlaṁ, dhammato",
  "tika-vin09t12:96_1": "pana sīlaṁ nāma pāṇātipātādīhi vā viramantassa, vattapaṭipattiṁ vā pūrentassa cetanādayo",
  "tika-vin09t12:96_2": "dhammā veditabbā. Vuttañhetaṁ paṭisambhidāyaṁ “kiṁ sīlanti cetanā sīlaṁ cetasikaṁ",
  "tika-vin09t12:96_3": "sīlaṁ saṁvaro sīlaṁ avītikkamo sīla”nti “ubhayāni kho panassa pātimokkhānī”ti bhikkhubhikkhunīpātimokkhavasena",
  "tika-vin09t12:96_4": "ubhayāni pātimokkhāni, dve mātikāti attho. Assāti bhikkhunovādakassa. Vitthārenāti",
  "tika-vin09t12:96_5": "ubhatovibhaṅgena saddhiṁ. Svāgatānīti suṭṭhu āgatāni. Ādisaddena “pātimokkhaṁ uddiseyyā”tiādipāḷiṁ",
  "tika-vin09t12:96_6": "saṅgaṇhāti. Tatthāti tesu sīlaganthapātimokkhesu. Yoti aniyamaniddeso, yo koci puggalo.",
  "tika-vin09t12:96_7": "Nanti vinayapariyāpannasīlaṁ. Rakkhatīti samādiyitvā avikopento pāleti. Taṁ “pātī”ti",
  "tika-vin09t12:96_8": "laddhanāmaṁ pātimokkhasīle ṭhitaṁ. Mocetīti sahakārikāraṇabhāvato mokkheti. Apāye",
  "tika-vin09t12:96_9": "jātaṁ āpāyikaṁ, dukkhaṁ, taṁ ādi yesaṁ tāni āpāyikādīni. Ādisaddena tadaññaṁ sabbaṁ",
  "tika-vin09t12:96_10": "saṁsāradukkhaṁ saṅgaṇhāti. Attānuvādādīhīti attānaṁ anuvādo attānuvādo, so ādi yesaṁ",
  "tika-vin09t12:96_11": "tāni attānuvādādīni, tehi attānuvādādīhi. Ādisaddena parānuvādadaṇḍaduggatibhayāni",
  "tika-vin09t12:96_12": "saṅgaṇhāti. Tassa pātimokkhassa jotakattāti tassa sīlapātimokkhassa dīpanattā. Ādimhi",
  "tika-vin09t12:96_13": "pana vutto vacanatthoti “atiseṭṭha”ntiādinā ādimhi vutto vacanattho. Ubhinnampi sādhāraṇo",
  "tika-vin09t12:96_14": "hoti sīlapātimokkhaṁ sabbaguṇānaṁ mūlabhāvato seṭṭhaṁ, ganthapātimokkhaṁ seṭṭhaguṇasahacaraṇato seṭṭhanti.",
  "tika-vin09t12:97_0": "Tatthāti tesu sīlapātimokkhaganthapātimokkhesu. “Ayaṁ vaṇṇanā”ti vakkhamānavaṇṇanamāha.",
  "tika-vin09t12:97_1": "Ganthapātimokkhassa tāva yujjatu, kathaṁ sīlapātimokkhassa yujjatīti āha “ganthe",
  "tika-vin09t12:97_2": "hī”tiādi. Hīti kāraṇatthe nipāto. Tassāti ganthassa. Atthoti sīlaṁ. Vaṇṇitova hotīti",
  "tika-vin09t12:97_3": "ganthavaṇṇanāmukhena atthasseva vaṇṇanato. Idaṁ vuttaṁ hoti – yasmā ganthe vaṇṇite",
  "tika-vin09t12:97_4": "tadavinābhāvato tassattho vaṇṇito hoti, tasmā sīlapātimokkhassapi yujjatīti.",
  "tika-vin09t12:98_0": "Evaṁ sarūpabhedato vavatthapetvā idāni ganthabhedato vavatthapetuṁ “taṁ paneta”ntiādimāha.",
  "tika-vin09t12:98_1": "Tatthāti tesu bhikkhupātimokkhabhikkhunīpātimokkhesu dvīsu. Uddesā paricchijjanti",
  "tika-vin09t12:98_2": "yehi vakkhamānavacanappabandhehi, te uddesaparicchedā, tehi. Vavatthitanti asaṅkarato ṭhitaṁ.",
  "tika-vin09t12:99_0": "Evaṁ ganthabhedato vavatthapetvā idāni uddesavibhāgato vavatthapetuṁ “tatthā”tiādimāha.",
  "tika-vin09t12:99_1": "Uddisīyati sarūpena kathīyati ettha, etenāti vā uddeso, nidānassa uddesoti nidānuddeso.",
  "tika-vin09t12:99_2": "Evaṁ sesesupi. Vitthārova uddeso vitthāruddeso.",
  "tika-vin09t12:100_0": "Idāni nidānuddesādīnaṁ paricchedadassanatthaṁ “tattha nidānuddeso”tiādi āraddhaṁ.",
  "tika-vin09t12:100_1": "Tattha tatthāti tesu pañcasu uddesesu. Nidānuddeso uddiṭṭho hotīti sambandho. Yaṁ",
  "tika-vin09t12:100_2": "panettha nidānuddesaparicchedaṁ dassentena “suṇātu me, bhante, saṅgho…pe… āvikatā",
  "tika-vin09t12:100_3": "hissa phāsu hotī”ti idhāgatanidānapāḷiṁ dassetvā tadanantaraṁ uddesakāle vattabbassāpi",
  "tika-vin09t12:100_4": "“uddiṭṭhaṁ kho āyasmanto nidāna”nti imassa pāṭhassa yojanaṁ akatvā “tatthāyasmante",
  "tika-vin09t12:100_5": "pucchāmī”tiādinā anusāvanādikameva yojetvā dassitaṁ, taṁ pana aparipuṇṇanidānapāḷidassanapubbakanidānuddesaparicchedadassanatthaṁ,",
  "tika-vin09t12:100_6": "khuddakapeyyālavasena vā pākaṭattā tassa ayojanaṁ katanti veditabbaṁ, uddesakāle",
  "tika-vin09t12:100_7": "pana yojetvāva vattabbaṁ. Vakkhati hi “taṁ panetaṁ pārājikādīnaṁ avasāne dissati,",
  "tika-vin09t12:100_8": "na nidānāvasāne. Kiñcāpi na dissati, atha kho uddesakāle ‘āvikatā hissa phāsu hotī’ti",
  "tika-vin09t12:100_9": "vatvā ‘uddiṭṭhaṁ kho āyasmanto nidānaṁ, tatthāyasmante pucchāmī’tiādinā nayena vattabbamevā”tiādi.",
  "tika-vin09t12:100_10": "Avasese sutena sāviteti avasiṭṭhaṁ pārājikuddesādicatukkaṁ “sutā kho panāyasmantehi",
  "tika-vin09t12:100_11": "cattāro pārājikā dhammā…pe… avivadamānehi sikkhitabba”nti evaṁ sutavasena sāvite.",
  "tika-vin09t12:101_0": "Eteneva nayena sesā tayo pātimokkhuddesaparicchedā veditabbāti dassetuṁ “pārājikuddesādīna”ntiādimāha.",
  "tika-vin09t12:101_1": "Pārājikuddesādīnaṁ paricchedā yojetabbāti sambandho. Nidānassa ādito paṭṭhāya pārājikādīni",
  "tika-vin09t12:101_2": "osāpetvāti nidānaṁ, pārājikañca, tadubhayaṁ saṅghādisesañca, taṁtikaṁ aniyatañcāti",
  "tika-vin09t12:101_3": "evaṁ yathākkamaṁ uddisitvā pārājikādīni pariyosāpetvā. Yojetabbāti “avasese sutena",
  "tika-vin09t12:101_4": "sāvite uddiṭṭho hoti pārājikuddeso”tiādinā yojetabbā. Avasesaṁ sutena sāvetabbanti",
  "tika-vin09t12:101_5": "vacanatoti uposathakkhandhake –",
  "tika-vin09t12:102_0": "“Pañcime, bhikkhave, pātimokkhuddesā nidānaṁ uddisitvā avasesaṁ sutena sāvetabbaṁ,",
  "tika-vin09t12:102_1": "ayaṁ paṭhamo pātimokkhuddeso. Nidānaṁ uddisitvā cattāri pārājikāni uddisitvā avasesaṁ",
  "tika-vin09t12:102_2": "sutena sāvetabbaṁ, ayaṁ dutiyo pātimokkhuddeso”tiādīsu –",
  "tika-vin09t12:103_0": "Evaṁ vuttattā. Yasmiṁ vippakateti yasmiṁ uddese apariyosite. Antarāyo uppajjatīti",
  "tika-vin09t12:103_1": "dasasu antarāyesu yo koci antarāyo uppajjati. Dasa antarāyā nāma – rājantarāyo, corantarāyo,",
  "tika-vin09t12:103_2": "agyantarāyo, udakantarāyo, manussantarāyo, amanussantarāyo, vāḷantarāyo, sarīsapantarāyo,",
  "tika-vin09t12:103_3": "jīvitantarāyo, brahmacariyantarāyoti. Tattha sace bhikkhūsu “uposathaṁ karissāmā”ti",
  "tika-vin09t12:103_4": "nisinnesu rājā āgacchati, ayaṁ rājantarāyo. Corā āgacchanti, ayaṁ corantarāyo. Davadāho",
  "tika-vin09t12:103_5": "vā āgacchati, āvāse vā aggi uṭṭhahati, ayaṁ agyantarāyo. Megho vā uṭṭhahati, ogho",
  "tika-vin09t12:103_6": "vā āgacchati, ayaṁ udakantarāyo. Bahū manussā āgacchanti, ayaṁ manussantarāyo. Bhikkhuṁ",
  "tika-vin09t12:103_7": "yakkho gaṇhāti, ayaṁ amanussantarāyo. Byagghādayo caṇḍamigā āgacchanti, ayaṁ vāḷantarāyo.",
  "tika-vin09t12:103_8": "Bhikkhuṁ sappādayo ḍaṁsanti, ayaṁ sarīsapantarāyo. Bhikkhu gilāno vā hoti, kālaṁ",
  "tika-vin09t12:103_9": "vā karoti, verino vā taṁ māretukāmā gaṇhanti, ayaṁ jīvitantarāyo. Manussā ekaṁ vā",
  "tika-vin09t12:103_10": "bahū vā bhikkhū brahmacariyā cāvetukāmā gaṇhanti, ayaṁ brahmacariyantarāyo. Iti yaṁ",
  "tika-vin09t12:103_11": "vuttaṁ “antarāyo uppajjatīti dasasu antarāyesu yo koci antarāyo uppajjatī”ti, tassattho pakāsito hotīti.",
  "tika-vin09t12:104_0": "Tena saddhinti vippakatuddesena saddhiṁ. Avasesaṁ sutena sāvetabbaṁ uddiṭṭhauddesāpekkhattā",
  "tika-vin09t12:104_1": "avasesavacanassa. Yathāha “nidānaṁ uddisitvā”tiādi. Tenāha “nidānuddese panā”tiādi.",
  "tika-vin09t12:104_2": "Sutena sāvetabbaṁ nāma natthi uposathassa antarāyova hotīti adhippāyo. Aniyatuddeso",
  "tika-vin09t12:104_3": "parihāyatīti bhikkhunīnaṁ aniyatasikkhāpadapaññattiyā abhāvato. Tadabhāvo ca “idameva",
  "tika-vin09t12:104_4": "lakkhaṇaṁ tatthāpi anugata”nti katvāti veditabbaṁ. Sesanti avasesuddesaparicchedadassanaṁ.",
  "tika-vin09t12:104_5": "Etesaṁ dvinnaṁ pātimokkhānanti sambandho. Tāvāti paṭhamaṁ. Idanti idāni vattabbaṁ",
  "tika-vin09t12:104_6": "buddhiyaṁ viparivattamānaṁ sāmaññena dasseti, idaṁ akkharapadaniyamitaganthitaṁ vacanaṁ",
  "tika-vin09t12:104_7": "vuccati kathīyatīti attho. Kiṁ tanti āha, “suṇātu metiādīna”ntiādi.",
  "tika-vin09t12:105_0": "Tattha suṇātu metiādīnanti “suṇātu me, bhante, saṅgho ajjuposatho”tiādīnaṁ bhikkhupātimokkhe",
  "tika-vin09t12:105_1": "āgatānaṁ suttapadānaṁ. Atthanicchayanti abhidheyyatthassa ceva adhippāyatthassa ca",
  "tika-vin09t12:105_2": "nicchayanaṁ, vavatthāpananti attho. Imāya hi aṭṭhakathāya tesaṁ abhidheyyattho ceva",
  "tika-vin09t12:105_3": "adhippāyattho ca anekadhā vavatthāpīyati. Atha vā nicchinnoti nicchayo. Gaṇṭhiṭṭhānesu",
  "tika-vin09t12:105_4": "khīlamaddanākārena pavattā vimaticchedakathā, attho ca nicchayo ca atthanicchayo,",
  "tika-vin09t12:105_5": "taṁ atthanicchayaṁ, mayā vuccamānaṁ atthañca vinicchayañcāti vuttaṁ hoti. Sīlasampannāti",
  "tika-vin09t12:105_6": "samantato pannaṁ pattaṁ puṇṇanti sampannaṁ, sīlaṁ sampannametesanti sīlasampannā,",
  "tika-vin09t12:105_7": "paripuṇṇasīlāti attho. Atha vā sammadeva pannā gatā upāgatāti sampannā, sīlena sampannā",
  "tika-vin09t12:105_8": "sīlasampannā, pātimokkhasaṁvarena upetāti attho. Adhisīlaadhicittaadhipaññāsaṅkhātā",
  "tika-vin09t12:105_9": "tissopi sikkhitabbaṭṭhena sikkhā, taṁ kāmentīti sikkhākāmā. Suṇantu meti te sabbepi",
  "tika-vin09t12:105_10": "bhikkhavo mama santikā nisāmentu. Iminā attano saṁvaṇṇanāya sakkaccaṁ savane niyojeti.",
  "tika-vin09t12:105_11": "Sakkaccasavanapaṭibaddhā hi sabbāpi sāsanasampattīti. Ettha ca sīlasampannānaṁ sikkhākāmānaṁyeva",
  "tika-vin09t12:105_12": "bhikkhūnaṁ gahaṇaṁ tadaññesaṁ imissā saṁvaṇṇanāya abhājanabhāvato. Na hi te vinayaṁ",
  "tika-vin09t12:105_13": "sotabbaṁ, paṭipajjitabbañca maññissanti.",
  "tika-vin09t12:106_0": "Etthāti etasmiṁ gāthāpade, etesaṁ vā gāthāya saṅgahitānaṁ “suṇātu me”tiādīnaṁ padānamantare.",
  "tika-vin09t12:106_1": "Savane āṇattivacanaṁ savanāṇattivacanaṁ. Kiñcāpi savanāṇattivacanaṁ, tathāpi pātimokkhuddesakena",
  "tika-vin09t12:106_2": "evaṁ vattabbanti bhagavatā vuttattā bhagavato āṇatti, na uddesakassāti navakatarenāpi",
  "tika-vin09t12:106_3": "idaṁ vattuṁ vaṭṭati saṅghagāravena, saṅghabahumānena ca sahitattā sagāravasappatissavacanaṁ.",
  "tika-vin09t12:106_4": "Saṅgho hi suppaṭipannatādiguṇavisesayuttattā uttamaṁ gāravappatissavaṭṭhānaṁ. Idañca",
  "tika-vin09t12:106_5": "sabbaṁ kena kattha kadā vuttanti āha “sabbameva ceta”ntiādi. Pātimokkhuddesaṁ anujānantenāti –",
  "tika-vin09t12:107": "“Anujānāmi, bhikkhave, pātimokkhaṁ uddisituṁ, evañca pana, bhikkhave, uddisitabbaṁ, byattena bhikkhunā paṭibalena saṅgho ñāpetabbo ‘suṇātu me, bhante, saṅgho”’ti –",
  "tika-vin09t12:108_0": "Evamādinā anujānantena. Rājagaheti evaṁnāmake nagare. Tañhi mandhātumahāgovindādīhi",
  "tika-vin09t12:108_1": "pariggahitattā “rājagaha”nti vuccati. Taṁ panetaṁ buddhakāle, cakkavattikāle ca nagaraṁ",
  "tika-vin09t12:108_2": "hoti, sesakāle suññaṁ hoti yakkhapariggahitaṁ, tesaṁ vasanaṭṭhānaṁ hutvā tiṭṭhati.",
  "tika-vin09t12:108_3": "Tasmāti yasmā idaṁ pātimokkhuddesakena vattabbavacanaṁ, tasmā. Kiṁ te ubhopi pātimokkhaṁ",
  "tika-vin09t12:108_4": "uddisanti, yenevaṁ vattabbanti āha “saṅghatthero vā hī”tiādi. Therādhikanti therādhīnaṁ,",
  "tika-vin09t12:108_5": "therāyattaṁ bhavitunti attho. “Therādheyya”nti vā pāṭho, soyevattho. Tatthāti tissaṁ",
  "tika-vin09t12:108_6": "parisāyaṁ. Byattoti paññāveyyattiyena samannāgato, paguṇamātikoti attho. Paṭibaloti",
  "tika-vin09t12:108_7": "vattuṁ samattho, abhītoti vuttaṁ hoti. Ettha ca kiñcāpi daharassāpi byattassa pātimokkho",
  "tika-vin09t12:108_8": "anuññāto, atha kho etthāyaṁ adhippāyo – sace therassa pañca vā cattāro vā tayo vā",
  "tika-vin09t12:108_9": "pātimokkhuddesā nāgacchanti, dve pana akkhaṇḍā suvisadā vācuggatā honti, therāyattova",
  "tika-vin09t12:108_10": "pātimokkho. Sace pana ettakampi visadaṁ kātuṁ na sakkoti, byattassa bhikkhuno āyattoti.",
  "tika-vin09t12:109_0": "Idāni “saṅgho”ti avisesena vuttattā idhādhippetasaṅghaṁ visesetvā dassetuṁ “saṅghoti",
  "tika-vin09t12:109_1": "iminā pana padenā”tiādimāha kiñcāpīti anuggahatthe nipāto, tassa yadi nāmāti attho",
  "tika-vin09t12:109_2": "veditabbo. Dakkhanti etāya sattā yathādhippetāhi sampattīhi vaḍḍhantīti dakkhiṇā,",
  "tika-vin09t12:109_3": "paralokaṁ saddahitvā dātabbaṁ dānaṁ, taṁ dakkhiṇaṁ arahati, dakkhiṇāya vā hito, yasmā",
  "tika-vin09t12:109_4": "naṁ mahapphalakāritāya visodhetīti dakkhiṇeyyo, diṭṭhisīlasaṅghātena saṁhatoti saṅgho,",
  "tika-vin09t12:109_5": "dakkhiṇeyyo ca so saṅgho cāti dakkhiṇeyyasaṅgho. Sammutiyā catuvaggādivinayapaññattiyā",
  "tika-vin09t12:109_6": "siddho saṅgho sammutisaṅgho. Avisesenāti “ariyā”ti vā “puthujjanā”ti vā avisesetvā",
  "tika-vin09t12:109_7": "sāmaññena. Soti sammutisaṅgho. Idhāti imissaṁ uposathañattiyaṁ. Adhippeto uposathañattiyā",
  "tika-vin09t12:109_8": "avisesattā. Nanu ca sopi pañcavidho hoti, tattha katamo idhādhippetoti anuyogaṁ sandhāyāha",
  "tika-vin09t12:109_9": "“so panesā”tiādi. Kammavasenāti vinayakammavasena. Pañca vidhā pakārā assa sammutisaṅghassāti",
  "tika-vin09t12:109_10": "pañcavidho. Tathā hi vidhayuttagatappakārasadde samānatthe vaṇṇayanti. Catunnaṁ vaggo",
  "tika-vin09t12:109_11": "samūhoti catuvaggo, catuparimāṇayutto vā vaggo catuvaggo. Evaṁ pañcavaggādi.",
  "tika-vin09t12:110_0": "Idāni yesaṁ kammānaṁ vasenāyaṁ pañcavidho hoti, taṁ visesetvā dassetuṁ “tatthā”tiādimāha.",
  "tika-vin09t12:110_1": "Tattha tatthāti pañcavidhe saṅghe. Majjhimesu janapadesu upasampadakammassa dasavaggakaraṇīyattā",
  "tika-vin09t12:110_2": "vuttaṁ “ṭhapetvā…pe… upasampadañcā”ti. “Tathā”ti iminā “na kiñci saṅghakammaṁ kātuṁ",
  "tika-vin09t12:110_3": "na vaṭṭatī”ti imamatthaṁ atidisati. Yadi evaṁ kimatthaṁ atirekavīsativaggo vuttoti",
  "tika-vin09t12:110_4": "āha “so panā”tiādi. Atirekatarenāti catuvaggādikaraṇīyaṁ pañcavaggādinā atirekatarena,",
  "tika-vin09t12:110_5": "dasavaggakaraṇīyañca ekādasavaggādinā atirekatarena. Dassanatthanti ñāpanatthaṁ.",
  "tika-vin09t12:110_6": "Idameva cānena kattabbaṁ kammanti “kammavasena pañcavidho”ti vuttaṁ. Kammassāniyame",
  "tika-vin09t12:110_7": "kathametaṁ yujjeyyāti īdisī codanā anavakāsāti daṭṭhabbaṁ. Imasmiṁ panattheti uposathe.",
  "tika-vin09t12:111_0": "Uposathasaddo panāyaṁ pātimokkhuddesasīlaupavāsapaññattidivasesu vattati. Tathā hesa",
  "tika-vin09t12:111_1": "“āyāmāvuso kappina, uposathaṁ gamissāmā”tiādīsu timokkhuddese āgato, “evaṁ aṭṭhaṅgasamannāgato",
  "tika-vin09t12:111_2": "kho, visākhe, uposatho upavuttho”tiādīsu sīle, “suddhassa ve sadā phaggu, suddhassuposatho",
  "tika-vin09t12:111_3": "sadā”tiādīsu upavāse, “uposatho nāma nāgarājā”tiādīsu paññattiyaṁ, “na, bhikkhave,",
  "tika-vin09t12:111_4": "tadahuposathe sabhikkhukā āvāsā”tiādīsu divase, idhāpi divaseyeva vattamāno adhippetoti",
  "tika-vin09t12:111_5": "āha “ajja uposathadivaso”tiādi. Upavasanti etthāti uposatho. Upavasantīti sīlena",
  "tika-vin09t12:111_6": "vā sabbaso āhārassa abhuñjanasaṅkhātena anasanena vā khīrapānamadhupānādimattena",
  "tika-vin09t12:111_7": "vā upetā hutvā vasantīti attho.",
  "tika-vin09t12:112_0": "Sabbesampi vākyānaṁ eva-kāratthasahitattā “uposatho”ti etassa “uposatho evā”ti ayamattho",
  "tika-vin09t12:112_1": "labbhatīti āha “etena anuposathadivasaṁ paṭikkhipatī”ti. Iminā avadhāraṇena nirākataṁ",
  "tika-vin09t12:112_2": "dasseti, atha vā saddantaratthāpohanavasena saddo atthaṁ vadatīti “uposatho”ti etassa",
  "tika-vin09t12:112_3": "“anuposatho na hotī”ti ayamatthoti vuttaṁ “etena anuposathadivasaṁ paṭikkhipatī”ti.",
  "tika-vin09t12:112_4": "“Esa nayo pannaraso”ti iminā aññaṁ uposathadivasaṁpaṭikkhipatīti etthāpi. Etenāti",
  "tika-vin09t12:112_5": "“uposatho”ti etena saddena. Pañcadasannaṁ tithīnaṁ pūraṇavasena pannaraso. Pannarasoti",
  "tika-vin09t12:112_6": "iminā aññaṁ uposathadivasaṁ paṭikkhipatī”ti saṁkhittena vuttamatthaṁ vitthārato dassetuṁ",
  "tika-vin09t12:112_7": "“divasavasena hī”tiādimāha. Catuddasiyaṁ niyutto cātuddasiko. Evaṁ pannarasiko. Sāmaggiuposatho",
  "tika-vin09t12:112_8": "nāma saṅghasāmaggikatadivase kātabbauposatho. Hemantagimhavassānānaṁ tiṇṇaṁ utūnanti",
  "tika-vin09t12:112_9": "ettha hemantautu nāma aparakattikassa kāḷapakkhapāṭipadato paṭṭhāya phaggunapuṇṇamapariyosānā",
  "tika-vin09t12:112_10": "cattāro māsā, gimhautu nāma phaggunassa kālapakkhapāṭipadato paṭṭhāya āsāḷhapuṇṇamapariyosānā",
  "tika-vin09t12:112_11": "cattāro māsā, vassānautu nāma āsāḷhassa kāḷapakkhapāṭipadato paṭṭhāya aparakattikapuṇṇamapariyosānā",
  "tika-vin09t12:112_12": "cattāro māsā. Tatiyasattamapakkhesu dve dve katvā cha cātuddasikāti hemantassa utuno",
  "tika-vin09t12:112_13": "tatiye ca sattame ca pakkhe dve cātuddasikā, evamitaresaṁ utūnanti cha cātuddasikā.",
  "tika-vin09t12:112_14": "Sesā pannarasikāti sesā aṭṭhārasa pannarasikā. Honti cettha –",
  "tika-vin09t12:113": "“Kattikassa ca kāḷamhā, yāva phaggunapuṇṇamā;",
  "tika-vin09t12:114": "‘Hemantakālo’ti viññeyyo, aṭṭha honti uposathā.",
  "tika-vin09t12:115": "“Phaggunassa ca kāḷamhā, yāva āsāḷhapuṇṇamā;",
  "tika-vin09t12:116": "‘Gimhakālo’ti viññeyyo, aṭṭha honti uposathā.",
  "tika-vin09t12:117": "“Āsāḷhassa ca kāḷamhā, yāva kattikapuṇṇamā;",
  "tika-vin09t12:118": "‘Vassakālo’ti viññeyyo, aṭṭha honti uposathā.",
  "tika-vin09t12:119": "“Utūnaṁ pana tiṇṇannaṁ, pakkhe tatiyasattame;",
  "tika-vin09t12:120": "‘Cātuddaso’ti pātimokkhaṁ, uddisanti nayaññuno”ti.",
  "tika-vin09t12:121_0": "Pakatiyā nabahutarāvāsikādipaccayena kātabbaṁ pakaticārittaṁ. Bahutarāvāsikādipaccaye",
  "tika-vin09t12:121_1": "pana sati aññasmiṁ cātuddasepi kātuṁ vaṭṭati. Tenāha “saki”ntiādi. Sakinti ekasmiṁ",
  "tika-vin09t12:121_2": "vāre. Āvāsikānaṁ anuvattitabbanti āvāsikehi “ajjuposatho cātuddaso”ti pubbakicce",
  "tika-vin09t12:121_3": "kariyamāne anuvattitabbaṁ, na paṭikkositabbaṁ. Ādisaddena “āvāsikehi āgantukānaṁ",
  "tika-vin09t12:121_4": "anuvattitabba”nti vacanaṁ, “anujānāmi, bhikkhave, tehi bhikkhūhi dve tayo uposathe",
  "tika-vin09t12:121_5": "cātuddasike kātuṁ, kathaṁ mayaṁ tehi bhikkhūhi paṭhamataraṁ pavāreyyāmā”ti vacanañca",
  "tika-vin09t12:121_6": "saṅgaṇhāti. Ettha ca paṭhamasuttassa ekekassa utuno tatiyasattamapakkhassa cātuddase",
  "tika-vin09t12:121_7": "vā avasesassa pannarase vā sakiṁ pātimokkhaṁ uddisitabbanti pakaticārittavasenapi",
  "tika-vin09t12:121_8": "atthasambhavato “āgantukehī”tiādīni suttāni dassitānīti veditabbaṁ. Tathārūpapaccaye",
  "tika-vin09t12:121_9": "satīti aññasmimpi cātuddasike uposathaṁ kātuṁ anurūpe “āvāsikā bahutarā hontī”ti",
  "tika-vin09t12:121_10": "evamādike paccaye sati. Aññasmimpi cātuddaseti tiṇṇaṁ utūnaṁ tatiyasattamapakkhacātuddasato aññasmiṁ cātuddase.",
  "tika-vin09t12:122_0": "Na kevalaṁ uposathadivasāva hontīti āha “purimavassaṁvuṭṭhānaṁ panā”tiādi. Mā iti",
  "tika-vin09t12:122_1": "cando vuccati tassa gatiyā divasassa minitabbato, so ettha sabbakalāpāripūriyā puṇṇoti",
  "tika-vin09t12:122_2": "puṇṇamā, pubbakattikāya puṇṇamā pubbakattikapuṇṇamā, assayujapuṇṇamā. Sā hi pacchimakattikaṁ",
  "tika-vin09t12:122_3": "nivattetuṁ evaṁ vuttā. Tesaṁyevāti purimavassaṁvuṭṭhānaṁyeva. Bhaṇḍanakārakehīti",
  "tika-vin09t12:122_4": "kalahakārakehi. Paccukkaḍḍhantīti ukkaḍḍhanti. Bhaṇḍanakārakehi anuvādavasena assayujapuṇṇamādiṁ",
  "tika-vin09t12:122_5": "pariccajantā pavāraṇaṁ kāḷapakkhaṁ, juṇhapakkhanti uddhaṁ kaḍḍhantīti attho. “Suṇantu",
  "tika-vin09t12:122_6": "me āyasmanto āvāsikā, yadāyasmantānaṁ pattakallaṁ, idāni uposathaṁ kareyyāma, pātimokkhaṁ",
  "tika-vin09t12:122_7": "uddiseyyāma, āgame kāḷe pavāreyyāmā”ti “suṇantu me āyasmanto āvāsikā, yadāyasmantānaṁ",
  "tika-vin09t12:122_8": "pattakallaṁ, idāni uposathaṁ kareyyāma, pātimokkhaṁ uddiseyyāma, āgame juṇhe pavāreyyāmā”ti",
  "tika-vin09t12:122_9": "ca evaṁ ñattiyā pavāraṇaṁ ukkaḍḍhantīti vuttaṁ hoti.",
  "tika-vin09t12:123_0": "Athāti anantaratthe nipāto. Catuddasannaṁ pūraṇo cātuddaso, divaso. Yaṁ sandhāya",
  "tika-vin09t12:123_1": "“āgame juṇhe pavāreyyāmā”ti ñattiṁ ṭhapayiṁsu, tasmiṁ pana āgame juṇhe komudiyā cātumāsiniyā",
  "tika-vin09t12:123_2": "avassaṁ pavāretabbaṁ. Na hi taṁ atikkamitvā pavāretuṁ labbhati. Vuttañhetaṁ –",
  "tika-vin09t12:124_0": "“Te ce, bhikkhave, bhikkhū bhaṇḍanakārakā kalahakārakā vivādakārakā bhassakārakā",
  "tika-vin09t12:124_1": "saṅghe adhikaraṇakārakā tampi juṇhaṁ anuvaseyyuṁ, tehi, bhikkhave, bhikkhūhi sabbeheva",
  "tika-vin09t12:124_2": "āgame juṇhe komudiyā cātumāsiniyā akāmā pavāretabba”nti.",
  "tika-vin09t12:125_0": "Tenevāha “pacchimavassaṁvuṭṭhānañca pacchimakattikapuṇṇamā evā”ti. Yadi hi taṁ atikkamitvā",
  "tika-vin09t12:125_1": "pavāreyya, dukkaṭāpattiṁ āpajjeyya. Vuttañhetaṁ “na ca, bhikkhave, apavāraṇāya pavāretabbaṁ",
  "tika-vin09t12:125_2": "aññatra saṅghasāmaggiyā”ti. Visuddhipavāraṇāyogato pavāraṇādivasā. Pisaddena na kevalaṁ",
  "tika-vin09t12:125_3": "pavāraṇādivasāyeva, atha kho uposathadivasāpi hontīti dasseti. Idāni yo so sāmaggiuposathadivaso",
  "tika-vin09t12:125_4": "vutto, tañca tappasaṅgena sāmaggipavāraṇādivasañca dassento “yadā panā”tiādimāha.",
  "tika-vin09t12:125_5": "Osārite tasmiṁ bhikkhusminti ukkhittake bhikkhusmiṁ osārite, taṁ gahetvā sīmaṁ gantvā",
  "tika-vin09t12:125_6": "āpattiṁ desāpetvā kammavācāya kammappaṭippassaddhivasena pavesiteti vuttaṁ hoti.",
  "tika-vin09t12:125_7": "Tassa vatthussāti tassa adhikaraṇassa. Tadā ṭhapetvā…pe… uposathadivaso nāma hotīti",
  "tika-vin09t12:125_8": "sambandho. Kiṁ kāraṇanti āha “tāvadevā”tiādi. Tattha tāvadevāti taṁ divasameva. Vacanatoti",
  "tika-vin09t12:125_9": "kosambakakkhandhake vuttattā. Yattha pana pattacīvarādīnaṁ atthāya appamattakena",
  "tika-vin09t12:125_10": "kāraṇena vivadantā uposathaṁ vā pavāraṇaṁ vā ṭhapenti, tattha tasmiṁ adhikaraṇe vinicchite",
  "tika-vin09t12:125_11": "“samaggā jātamhā”ti antarā sāmaggiuposathaṁ kātuṁ na labhanti. Karontehi anuposathe",
  "tika-vin09t12:125_12": "uposatho kato nāma hoti. Kattikamāsabbhantareti ettha kattikamāso nāma pubbakattikamāsassa",
  "tika-vin09t12:125_13": "kāḷapakkhapāṭipadato paṭṭhāya yāva aparakattikapuṇṇamā, tāva ekūnatiṁsarattidivo,",
  "tika-vin09t12:125_14": "tassabbhantare, tato pacchā vā pana pure vā na vaṭṭati. Ayameva yo koci divasoyeva.",
  "tika-vin09t12:125_15": "Idhāpi kosambakakkhandhake sāmaggiyā sadisāva sāmaggī veditabbā. Ye pana kismiñcideva",
  "tika-vin09t12:125_16": "appamattake pavāraṇaṁ ṭhapetvā samaggā honti, tehi pavāraṇāyameva pavāraṇā kātabbā,",
  "tika-vin09t12:125_17": "tāvadeva na kātabbā. Karontehi appavāraṇāya pavāraṇā katā hoti. Na kātabboyevāti",
  "tika-vin09t12:125_18": "niyamena yadi karoti, dukkaṭanti dasseti. Tattha hi uposathakaraṇe dukkaṭaṁ. Vuttañhetaṁ",
  "tika-vin09t12:125_19": "“na, bhikkhave, anuposathe uposatho kātabbo aññatra saṅghasāmaggiyā”ti.",
  "tika-vin09t12:126": "“Pattakālamevapattakalla”nti iminā sakatthe bhāvappaccayoti dasseti. Nāsatīti anvayato vuttameva byatirekato daḷhaṁ karoti.",
  "tika-vin09t12:127_0": "Anurūpāti arahā anucchavikā, sāminoti vuttaṁ hoti. Sabbantimenāti sabbaheṭṭhimena",
  "tika-vin09t12:127_1": "cattāro, na tehi vinā taṁ uposathakammaṁ karīyati, na tesaṁ chando vā pārisuddhi",
  "tika-vin09t12:127_2": "vā eti. Avasesā pana sacepi sahassamattā honti, sace samānasaṁvāsakā, sabbe chandārahāva",
  "tika-vin09t12:127_3": "honti, chandapārisuddhiṁ datvā āgacchantu vā, mā vā, kammaṁ na kuppati. Pakatattāti",
  "tika-vin09t12:127_4": "anukkhittā, pārājikaṁ anajjhāpannā ca. Hatthapāso nāma diyaḍḍhahatthappamāṇo.",
  "tika-vin09t12:128_0": "Sīmā ca nāmesā katamā, yattha hatthapāsaṁ avijahitvā ṭhitā kammappattā nāma hontīti",
  "tika-vin09t12:128_1": "anuyogaṁ sandhāya sīmaṁ dassento vibhāgavantānaṁ sabhāvavibhāvanaṁ vibhāgadassanamukheneva",
  "tika-vin09t12:128_2": "hotīti “sīmā ca nāmesā”tiādimāha. Sambhindantenāti missīkarontena. Ajjhottharantenāti",
  "tika-vin09t12:128_3": "maddantena, anto karontenāti vuttaṁ hoti. Imā vipattisīmāyo nāmāti sambandho. Kasmā",
  "tika-vin09t12:128_4": "vipattisīmāyo nāmāti āha “ekādasahī”tiādi. Ākārehīti kāraṇehi. Vacanatoti kammavagge",
  "tika-vin09t12:128_5": "kathitattā. Saṅghakammaṁ nāmetaṁ vīsativaggakaraṇīyaparamanti āha “yattha ekavīsati",
  "tika-vin09t12:128_6": "bhikkhū nisīdituṁ na sakkontī”ti. Yassaṁ sīmāyaṁ heṭṭhimaparicchedena kammārahena",
  "tika-vin09t12:128_7": "saddhiṁ ekavīsati bhikkhū parimaṇḍalākārena nisīdituṁ na sakkonti, ayaṁ atikhuddakā",
  "tika-vin09t12:128_8": "nāmāti attho. Evarūpā ca sīmā sammatāpi asammatā, gāmakhettasadisāva hoti, tattha",
  "tika-vin09t12:128_9": "kataṁ kammaṁ kuppati. Esa nayo sesasīmāsupi.",
  "tika-vin09t12:129_0": "Sammatāti baddhā, vācitakammavācāti attho. Kammavācāya vācanameva hi bandhanaṁ nāma.",
  "tika-vin09t12:129_1": "Nimittaṁ na upagacchatīti animittupago, taṁ animittupagaṁ, animittārahanti vuttaṁ",
  "tika-vin09t12:129_2": "hoti. Tacasārarukkho nāma tālanāḷikerādikā. Paṁsupuñjavālukāpuñjānanti paṁsurāsivālukārāsīnaṁ",
  "tika-vin09t12:129_3": "majjhe. Niddhāraṇe cetaṁ sāmivacanaṁ. Potthakesu pana katthaci “paṁsupuñjaṁ vā vālukāpuñjaṁ",
  "tika-vin09t12:129_4": "vā aññatara”nti pāṭho dissati, so pana apāṭho. Na hi so “aññatara”nti iminā yujjatīti.",
  "tika-vin09t12:129_5": "Antarāti nimittupaganimittānamantarā. Ettha ca yā tīhi nimittehi bajjhamānā animittupagesu",
  "tika-vin09t12:129_6": "tacasārarukkhādīsu aññataraṁ antarā ekaṁ nimittaṁ katvā sammatā, sā khaṇḍanimittā",
  "tika-vin09t12:129_7": "nāma hoti. Yā pana catupañcanimittādīhi bajjhamānā imesu tacasārarukkhādīsu aññataraṁ",
  "tika-vin09t12:129_8": "antarā ekaṁ nimittaṁ katvā sammatā, sā khaṇḍanimittā nāma na hotīti viññāyati nimittupagānaṁ",
  "tika-vin09t12:129_9": "nimittānaṁ tiṇṇaṁ sabbhāvato. Aṭṭhakathāsu pana avisesena vuttaṁ, tasmā upaparikkhitvā",
  "tika-vin09t12:129_10": "gahetabbaṁ. Sabbena sabbanti sabbappakārena. Nimittānaṁ bahi ṭhitena sammatāti tesaṁ",
  "tika-vin09t12:129_11": "bahi ṭhitena vācitakammavācā. Nimittāni pana anto ca bahi ca ṭhatvā kittetuṁ vaṭṭanti.",
  "tika-vin09t12:130_0": "Evaṁ sammatāpīti nimittāni kittetvā kammavācāya sammatāpi. Imassa “asammatāva hotī”ti",
  "tika-vin09t12:130_1": "iminā sambandho. Sabbā, bhikkhave, nadī asīmāti yā kāci nadīlakkhaṇappattā nadī nimittāni",
  "tika-vin09t12:130_2": "kittetvā “etaṁ baddhasīmaṁ karomā”ti katāpi asīmā, baddhasīmā na hotīti attho. Attano",
  "tika-vin09t12:130_3": "sabhāvena pana sā baddhasīmāsadisā. Sabbattha saṅghakammaṁ kātuṁ vaṭṭati. Samuddajātassaresupi",
  "tika-vin09t12:130_4": "eseva nayo. “Saṁsaṭṭhaviṭapā”ti iminā aññamaññassa āsannataṁ dīpeti. Baddhā hotīti",
  "tika-vin09t12:130_5": "pacchimadisābhāge sīmaṁ sandhāya vuttaṁ. Tassā padesanti tassā ekadesaṁ. Yattha ṭhatvā",
  "tika-vin09t12:130_6": "bhikkhūhi kammaṁ kātuṁ sakkā hoti, tādisaṁ ekadesanti vuttaṁ hoti. Yattha pana ṭhitehi",
  "tika-vin09t12:130_7": "kammaṁ kātuṁ na sakkā, tādisaṁ padesaṁ anto karitvā bandhantā sīmāya sīmaṁ sambhindanti",
  "tika-vin09t12:130_8": "nāma, na tu ajjhottharanti nāmāti gahetabbaṁ. Gaṇṭhipadesu pana “sambhindanaṁ paresaṁ",
  "tika-vin09t12:130_9": "sīmāya ekaṁ vā dve vā nimitte kittetvā lekhāmattaṁ gahetvā bandhanaṁ. Ajjhottharaṇaṁ",
  "tika-vin09t12:130_10": "nāma paresaṁ sīmāya nimitte kittetvā taṁ sakalaṁ vā tassekadesaṁ vā anto karontena",
  "tika-vin09t12:130_11": "tassā bahi ekissaṁ dvīsu vā disāsu nimitte kittetvā bandhana”nti vuttaṁ.",
  "tika-vin09t12:131_0": "Pabbatādīnaṁ nimittānaṁ sampadā nimittasampatti. Pabbatova nimittaṁ pabbatanimittaṁ.",
  "tika-vin09t12:131_1": "Evaṁ sesesupi. Evaṁ vuttesūti uposathakkhandhake sīmāsammutiyaṁ vuttesu. Imehi ca",
  "tika-vin09t12:131_2": "pana aṭṭhahi nimittehi asammissehipi aññamaññamissehipi sīmaṁ sammannituṁ vaṭṭati.",
  "tika-vin09t12:131_3": "Tenāha “tasmiṁ tasmiṁ disābhāge yathāladdhāni nimittupagāni nimittānī”ti. Ekena,",
  "tika-vin09t12:131_4": "pana dvīhi vā nimittehi sammannituṁ na vaṭṭati, tīṇi pana ādiṁ katvā vuttappakārānaṁ",
  "tika-vin09t12:131_5": "nimittānaṁ satenāpi vaṭṭati. “Puratthimāya disāya kiṁ nimitta”nti vinayadharena pucchitabbaṁ,",
  "tika-vin09t12:131_6": "“pabbato, bhante”ti vutte puna vinayadhareneva “eso pabbato nimitta”nti evaṁ nimittaṁ",
  "tika-vin09t12:131_7": "kittetabbaṁ. “Etaṁ pabbataṁ nimittaṁ karoma, nimittaṁ karissāma, nimittaṁ kato, nimittaṁ",
  "tika-vin09t12:131_8": "hotu, hoti bhavissatī”ti evaṁ pana kittetuṁ na vaṭṭati. Pāsāṇādīsupi eseva nayo.",
  "tika-vin09t12:131_9": "Tenāha “puratthimāya disāya kiṁ nimitta”ntiādi. “Pabbato, bhante, udakaṁ, bhante”ti",
  "tika-vin09t12:131_10": "evaṁ pana upasampanno vā ācikkhatu, anupasampanno vā, vaṭṭatiyeva. Ādisaddena “puratthimāya",
  "tika-vin09t12:131_11": "anudisāya kiṁ nimittaṁ? Pāsāṇo, bhante, eso pāsāṇo nimittaṁ. Dakkhiṇāya disāya, dakkhiṇāya",
  "tika-vin09t12:131_12": "anudisāya, pacchimāya disāya, pacchimāya anudisāya, uttarāya disāya, uttarāya anudisāya",
  "tika-vin09t12:131_13": "kiṁ nimittaṁ? Udakaṁ, bhante, etaṁ udakaṁ nimitta”nti idaṁ saṅgaṇhāti. Ettha pana",
  "tika-vin09t12:131_14": "aṭṭhatvā puna “puratthimāya disāya kiṁ nimittaṁ? Pabbato, bhante, eso pabbato nimitta”nti",
  "tika-vin09t12:131_15": "evaṁ paṭhamaṁ kittitanimittaṁ kittetvāva ṭhapetabbaṁ. Evañhi nimittena nimittaṁ ghaṭitaṁ",
  "tika-vin09t12:131_16": "hoti. Sammā kittetvāti aññamaññanāmavipariyāyena, animittānaṁ nāmena ca akittetvā",
  "tika-vin09t12:131_17": "yathāvutteneva nayena kittetvā. Sammatāti “suṇātu me, bhante”tiādinā nayena uposathakkhandhake",
  "tika-vin09t12:131_18": "vuttāya parisuddhāya ñattidutiyakammavācāya baddhā. Tattha nimittāni sakiṁ kittitānipi",
  "tika-vin09t12:131_19": "kittitāneva honti. Andhakaṭṭhakathāyaṁ pana tikkhattuṁ sīmamaṇḍalaṁ sambandhantena",
  "tika-vin09t12:131_20": "nimittaṁ kittetabba”nti vuttaṁ.",
  "tika-vin09t12:132_0": "Tatrāti tesu aṭṭhasu nimittesu. Nimittupagatāti nimittayogyatā. “Hatthippamāṇato",
  "tika-vin09t12:132_1": "paṭṭhāyā”ti vacanato hatthippamāṇopi nimittupagoyeva. Hatthī pana sattaratano vā",
  "tika-vin09t12:132_2": "aḍḍhaṭṭharatano vā. Tato omakataroti tato hatthippamāṇato khuddakataro. Sace catūsu",
  "tika-vin09t12:132_3": "disāsu cattāro vā tīsu vā tayo pabbatā honti, catūhi, tīhi vā pabbatanimitteheva",
  "tika-vin09t12:132_4": "sammannitumpi vaṭṭati, dvīhi pana nimittehi, ekena vā sammannituṁ na vaṭṭati. Ito",
  "tika-vin09t12:132_5": "paresu pāsāṇanimittādīsupi eseva nayo. Tasmā pabbatanimittaṁ karontena pucchitabbaṁ",
  "tika-vin09t12:132_6": "“ekābaddho, na ekābaddho”ti. Sace ekābaddho hoti, na kātabbo. Tañhi catūsu vā aṭṭhasu",
  "tika-vin09t12:132_7": "vā disāsu kittentenāpi ekameva nimittaṁ kittitaṁ hoti. Tasmā yo evaṁ cakkasaṇṭhānena",
  "tika-vin09t12:132_8": "vihāraṁ parikkhipitvā ṭhito pabbato, taṁ ekadisāya kittetvā aññāsu disāsu taṁ bahiddhā",
  "tika-vin09t12:132_9": "katvā anto aññāni nimittāni kittetabbāni. Sace pabbatassa tatiyabhāgaṁ vā upaḍḍhaṁ",
  "tika-vin09t12:132_10": "vā antosīmāya kattukāmā honti, pabbataṁ akittetvā yattakaṁ padesaṁ anto kattukāmā,",
  "tika-vin09t12:132_11": "tassa parato tasmiṁyeva pabbate jātarukkhavammikādīsu aññataraṁ nimittaṁ kittetabbaṁ.",
  "tika-vin09t12:132_12": "Sace yojanadviyojanappamāṇaṁ sabbaṁ pabbataṁ anto kattukāmā honti, pabbatassa parato",
  "tika-vin09t12:132_13": "bhūmiyaṁ jātarukkhavammikādīni nimittāni kittetabbāni.",
  "tika-vin09t12:133_0": "Saṅkhaṁ gacchatīti gaṇanaṁ vohāraṁ gacchatīti attho. Dvattiṁsapalaguḷapiṇḍaparimāṇoti",
  "tika-vin09t12:133_1": "thūlatāya, na tulagaṇanāya. Tattha “ekapalaṁ nāma dasakalañja”nti vadanti. Iṭṭhakā",
  "tika-vin09t12:133_2": "mahantāpi na vaṭṭati. Tathā animittupagapāsāṇānaṁ rāsi, pageva paṁsuvālukārāsi. Bhūmisamo",
  "tika-vin09t12:133_3": "khalamaṇḍalasadiso piṭṭhipāsāṇo vā bhūmito khāṇuko viya uṭṭhitapāsāṇo vā hoti, sopi",
  "tika-vin09t12:133_4": "pamāṇūpago ce, vaṭṭati. “Piṭṭhipāsāṇo pana atimahantopi pāsāṇasaṅkhameva gacchatīti",
  "tika-vin09t12:133_5": "āha “piṭṭhipāsāṇo panā”tiādi. Tasmā sace mahato piṭṭhipāsāṇassa ekaṁ padesaṁ antosīmāyaṁ",
  "tika-vin09t12:133_6": "kattukāmā honti, taṁ akittetvā tassupari añño pāsāṇo kittetabbo. Sace piṭṭhipāsāṇupari",
  "tika-vin09t12:133_7": "vihāraṁ karonti, vihāramajjhena ca piṭṭhipāsāṇo vinivijjhitvā gacchati, evarūpo piṭṭhipāsāṇo",
  "tika-vin09t12:133_8": "na vaṭṭati. Sace hi taṁ kittenti, nimittassupari vihāro hoti, nimittañca nāma bahisīmāyaṁ",
  "tika-vin09t12:133_9": "hoti, vihāropi bahisīmāyaṁ āpajjati. Vihāraṁ parikkhipitvā ṭhitapiṭṭhipāsāṇo pana",
  "tika-vin09t12:133_10": "ekattha kittetvā aññattha na kittetabbo.",
  "tika-vin09t12:134_0": "Vananimitte tiṇavanaṁ vā tacasārarukkhavanaṁ vā na vaṭṭatīti āha “antosārehī”tiādi.",
  "tika-vin09t12:134_1": "Antosārā nāma ambajambupanasādayo. Antosāramissakehīti anto sāro yesaṁ te antosārā,",
  "tika-vin09t12:134_2": "tehi missakā antosāramissakā, tehi. Catupañcarukkhamattampīti heṭṭhimaparicchedanāha.",
  "tika-vin09t12:134_3": "Ukkaṁsato pana yojanasatikampi vanaṁ vaṭṭati. Ettha pana caturukkhamattañce, tayo",
  "tika-vin09t12:134_4": "sārato, eko asārato. Pañcarukkhamattañce, tayo sārato, dve asāratoti gahetabbaṁ.",
  "tika-vin09t12:134_5": "Sace pana vanamajjhe vihāraṁ karonti, taṁ vanaṁ na kittetabbaṁ. Ekadesaṁ antosīmāyaṁ",
  "tika-vin09t12:134_6": "kattukāmehipi vanaṁ akittetvā tattha rukkhapāsāṇādayo kittetabbā, vihāraṁ parikkhipitvā",
  "tika-vin09t12:134_7": "ṭhitavanaṁ ekattha kittetvā aññattha na kittetabbaṁ.",
  "tika-vin09t12:135_0": "Rukkhanimittepi tacasārarukkho na vaṭṭatīti āha “antosāro”ti. “Bhūmiyaṁ patiṭṭhito”ti",
  "tika-vin09t12:135_1": "iminā kuṭasarāvādīsu ṭhitaṁ paṭikkhipati. Tato apanetvā pana taṅkhaṇampi bhūmiyaṁ",
  "tika-vin09t12:135_2": "ropetvā koṭṭhakaṁ katvā udakaṁ āsiñcitvā kittetuṁ vaṭṭati, navamūlasākhāniggamanaṁ",
  "tika-vin09t12:135_3": "akāraṇaṁ. Khandhaṁ chinditvā ropite pana etaṁ yujjati. Sūcidaṇḍakappamāṇoti “sīhaḷadīpe",
  "tika-vin09t12:135_4": "lekhanadaṇḍappamāṇo”ti vadanti, so ca kaniṭṭhaṅguliparimāṇoti daṭṭhabbo. Idaṁ pana",
  "tika-vin09t12:135_5": "rukkhanimittaṁ kittentena “rukkho”tipi, “sākarukkho, sālarukkho”tipi vattuṁ vaṭṭati.",
  "tika-vin09t12:135_6": "Ekābaddhaṁ pana suppatiṭṭhitanigrodhasadisaṁ rukkhaṁ ekattha kittetvā aññattha kittetuṁ na vaṭṭati.",
  "tika-vin09t12:136_0": "Magganimitte araññakhettanadītaḷākamaggādayo na vaṭṭantīti āha “jaṅghamaggo vā hotū”tiādi.",
  "tika-vin09t12:136_1": "Yo pana jaṅghamaggo sakaṭamaggato okkamitvā puna sakaṭamaggameva otarati, ye vā jaṅghamaggasakaṭamaggā",
  "tika-vin09t12:136_2": "avalañjitā, te na vaṭṭanti. Tenāha “jaṅghasatthasakaṭasatthehī”tiādi. Ettha ca sace",
  "tika-vin09t12:136_3": "sakaṭamaggassa antimacakkamaggaṁ nimittaṁ karonti, maggo bahisīmāya hoti. Sace bāhiracakkamaggaṁ",
  "tika-vin09t12:136_4": "nimittaṁ karonti, bāhiracakkamaggova bahisīmāya hoti, sesaṁ antosīmaṁ bhajatīti veditabbaṁ.",
  "tika-vin09t12:136_5": "Sacepi dve maggā nikkhamitvā pacchā sakaṭadhuramiva ekībhavanti, dvidhā bhinnaṭṭhāne",
  "tika-vin09t12:136_6": "vā sambandhaṭṭhāne vā sakiṁ kittetvā puna na kittetabbā. Ekābaddhanimittañhetaṁ hoti.",
  "tika-vin09t12:137_0": "Sace vihāraṁ parikkhipitvā cattāro maggā catūsu disāsu gacchanti, majjhe ekaṁ kittetvā",
  "tika-vin09t12:137_1": "aparaṁ kittetuṁ na vaṭṭati. Ekābaddhanimittañhetaṁ. Koṇaṁ vinivijjhitvā gataṁ pana",
  "tika-vin09t12:137_2": "parabhāge kittetuṁ vaṭṭati. Vihāramajjhena vinivijjhitvā gatamaggo pana na kittetabbo.",
  "tika-vin09t12:137_3": "Kittite pana nimittassa upari vihāro hoti. Imañca maggaṁ kittentena “maggo pajjo",
  "tika-vin09t12:137_4": "patho”tiādinā vuttesu dasasu nāmesu yena kenaci nāmena kittetuṁ vaṭṭati. Parikhāsaṇṭhānena",
  "tika-vin09t12:137_5": "vihāraṁ parikkhipitvā gatamaggo ekattha kittetvā aññattha kittetuṁ na vaṭṭati.",
  "tika-vin09t12:138_0": "Yaṁ pana abaddhasīmālakkhaṇe nadiṁ vakkhāmāti “yassā dhammikānaṁ rājūnaṁ kāle”tiādinā",
  "tika-vin09t12:138_1": "udakukkhepasīmāyaṁ nadiyā vakkhamānattā vuttaṁ. Yā pana nadī maggo viya sakaṭadhurasaṇṭhānena",
  "tika-vin09t12:138_2": "vā parikhāsaṇṭhānena vā vihāraṁ parikkhipitvā gatā, naṁ ekattha kittetvā aññattha",
  "tika-vin09t12:138_3": "kittetuṁ na vaṭṭati. Vihārassa catūsu disāsu aññamaññaṁ vinivijjhitvā gate nadīcatukkepi",
  "tika-vin09t12:138_4": "eseva nayo. Asammissanadiyo pana catassopi kittetuṁ vaṭṭati. Sace vatiṁ karonto viya",
  "tika-vin09t12:138_5": "rukkhapāde nikhaṇitvā vallipalālādīhi nadīsotaṁ rumbhanti, udakampi ajjhottharitvā",
  "tika-vin09t12:138_6": "āvaraṇaṁ pavattatiyeva, nimittaṁ kātuṁ vaṭṭati. Yathā pana udakaṁ nappavattati, evaṁ",
  "tika-vin09t12:138_7": "setumhi kate appavattamānā nadī nimittaṁ kātuṁ na vaṭṭati. Pavattanaṭṭhāne nadīnimittaṁ,",
  "tika-vin09t12:138_8": "appavattanaṭṭhāne udakanimittaṁ kātuṁ vaṭṭati.",
  "tika-vin09t12:139_0": "Yā pana dubbuṭṭhikāle vā gimhe vā nirudakabhāvena nappavattati, sā vaṭṭati. Mahānadito",
  "tika-vin09t12:139_1": "udakamātikaṁ nīharanti, sā kunnadīsadisā hutvā tīṇi sassāni sampādentī niccaṁ pavattati.",
  "tika-vin09t12:139_2": "Kiñcāpi pavattati, nimittaṁ kātuṁ na vaṭṭati. Yā pana mūle mahānadito niggatāpi kālantarena",
  "tika-vin09t12:139_3": "teneva niggatamaggena nadiṁ bhinditvā sayameva gacchati, gacchantī ca parato susumārādisamākiṇṇā",
  "tika-vin09t12:139_4": "nāvādīhi sañcaritabbā nadī hoti, taṁ nimittaṁ kātuṁ vaṭṭati.",
  "tika-vin09t12:140_0": "Asandamānanti appavattamānaṁ. Sandamānaṁ nāma oghanadīudakavāhakamātikāsu udakaṁ.",
  "tika-vin09t12:140_1": "Vuttaparicchedakālaṁ atiṭṭhantanti “yāva kammavācāpariyosānā saṇṭhamānaka”nti vuttaparicchedakālaṁ",
  "tika-vin09t12:140_2": "atiṭṭhantaṁ. Bhājanagatanti nāvācāṭiādīsu bhājanesu gataṁ. Yaṁ pana andhakaṭṭhakathāyaṁ",
  "tika-vin09t12:140_3": "“gambhīresu āvāṭādīsu ukkhepimaṁ udakaṁ nimittaṁ na kātabba”nti vuttaṁ, taṁ duvuttaṁ,",
  "tika-vin09t12:140_4": "attano matimattameva. Ṭhitaṁ pana antamaso sūkarakhatāyapi gāmadārakānaṁ kīḷanavāpiyampi",
  "tika-vin09t12:140_5": "sace yāva kammavācāpariyosānaṁ tiṭṭhati, appaṁ vā hotu, bahu vā, vaṭṭatiyeva. Tasmiṁ",
  "tika-vin09t12:140_6": "pana ṭhāne nimittasaññākaraṇatthaṁ pāsāṇavālikāpaṁsuādirāsi vā pāsāṇatthambho vā",
  "tika-vin09t12:140_7": "dārutthambho vā kātabbo.",
  "tika-vin09t12:141_0": "Evaṁ nimittasampattiyuttataṁ dassetvā idāni yehi ākārehi baddhā parisāsampattiyuttā",
  "tika-vin09t12:141_1": "nāma hoti, taṁ dassetuṁ “parisāsampattiyā yuttā nāmā”tiādimāha. Imassa pana kammassa",
  "tika-vin09t12:141_2": "catuvaggakaraṇīyattā “catūhi bhikkhūhī”ti vuttaṁ. Imañca sīmaṁ bandhitukāmehi sāmantavihāresu",
  "tika-vin09t12:141_3": "bhikkhū tassa tassa vihārassa sīmāparicchedaṁ pucchitvā baddhasīmavihārānaṁ sīmāya",
  "tika-vin09t12:141_4": "sīmantarikaṁ, abaddhasīmavihārānaṁ sīmāya upacāraṁ ṭhapetvā disācārikabhikkhūnaṁ",
  "tika-vin09t12:141_5": "nissañcārasamaye sace ekasmiṁ gāmakhette sīmaṁ bandhitukāmā, ye tattha baddhasīmavihārā,",
  "tika-vin09t12:141_6": "tesu bhikkhūnaṁ “mayaṁ ajja sīmaṁ bandhissāma, tumhe sakasakasīmāparicchedato mā",
  "tika-vin09t12:141_7": "nikkhamitthā”ti pesetabbaṁ. Ye abaddhasīmavihārā, tesu bhikkhū ekajjhaṁ sannipātāpetabbā,",
  "tika-vin09t12:141_8": "chandārahānaṁ chando āharāpetabbo. Tena vuttaṁ “yāvatikā tasmiṁ gāmakhette”tiādi.",
  "tika-vin09t12:141_9": "Tasmiṁ gāmakhetteti yasmiṁ gāmakhette ṭhatvā kammavācaṁ vācenti, tasmiṁ gāmakhette.",
  "tika-vin09t12:141_10": "“Sace aññānipi gāmakhettāni anto kattukāmā, tesu gāmesu ye bhikkhū vasanti, tehipi",
  "tika-vin09t12:141_11": "āgantabbaṁ, anāgacchantānaṁ chando āharitabbo”ti mahāsumatthero āha. Mahāpadumatthero",
  "tika-vin09t12:141_12": "panāha “nānāgāmakhettāni nāma pāṭiyekkaṁ baddhasīmāsadisāni, na tato chandapārisuddhi",
  "tika-vin09t12:141_13": "āgacchati. Antonimittagatehi pana bhikkhūhi āgantabba”nti vatvā puna āha “samānasaṁvāsakasīmāsammannanakāle",
  "tika-vin09t12:141_14": "āgamanampi anāgamanampi vaṭṭati, avippavāsasīmāsammannanakāle pana antonimittagatehi",
  "tika-vin09t12:141_15": "āgantabbaṁ. Anāgacchantānaṁ chando āharitabbo”ti.",
  "tika-vin09t12:142_0": "Idāni yehi ākārehi sammatā kammavācāsampattiyuttā nāma hoti, taṁ dassetuṁ “kammavācāsampattiyā",
  "tika-vin09t12:142_1": "yuttā nāmā”tiādimāha. Ādisaddena. “Yadi saṅghassa pattakallaṁ, saṅgho etehi nimittehi",
  "tika-vin09t12:142_2": "sīmaṁ sammanneyya samānasaṁvāsaṁ ekūposathaṁ, esā ñatti. Suṇātu me, bhante, saṅgho,",
  "tika-vin09t12:142_3": "yāvatā samantā nimittā kittitā, saṅgho etehi nimittehi sīmaṁ sammannati samānasaṁvāsaṁ",
  "tika-vin09t12:142_4": "ekūposathaṁ, yassāyasmato khamati etehi nimittehi sīmāya sammuti samānasaṁvāsāya",
  "tika-vin09t12:142_5": "ekūposathāya, so tuṇhassa. Yassa nakkhamati, so bhāseyya. Sammatā sīmā saṅghena etehi",
  "tika-vin09t12:142_6": "nimittehi samānasaṁvāsā ekūposathā, khamati saṅghassa, tasmā tuṇhī, evametaṁ dhārayāmī”ti",
  "tika-vin09t12:142_7": "imaṁ pāḷisesaṁ saṅgaṇhāti. Vuttāyāti uposathakkhandhake vuttāya. Ñattidosaanussāvanadosehi",
  "tika-vin09t12:142_8": "virahitattā parisuddhāya.",
  "tika-vin09t12:143_0": "Khaṇḍasīmā nāma khuddakasīmā. Samānasaṁvāsakatthaṁ sammatā sīmā samānasaṁvāsakasīmā.",
  "tika-vin09t12:143_1": "Avippavāsatthaṁ sammatā sīmā avippavāsasīmā. Imāsu pana tīsu sīmaṁ sammannantehi",
  "tika-vin09t12:143_2": "pabbajjupasampadādīnaṁ saṅghakammānaṁ sukhakaraṇatthaṁ paṭhamaṁ khaṇḍasīmā bandhitabbā.",
  "tika-vin09t12:143_3": "Taṁ pana bandhantehi vattaṁ jānitabbaṁ. Sace hi bodhicetiyabhattasālādīni sabbavatthūni",
  "tika-vin09t12:143_4": "patiṭṭhāpetvā katavihāre bandhanti, vihāramajjhe bahūnaṁ samosaraṇaṭṭhāne abandhitvā",
  "tika-vin09t12:143_5": "vihārapaccante vivittokāse bandhitabbā. Akatavihāre bandhantehi bodhicetiyādīnaṁ",
  "tika-vin09t12:143_6": "sabbavatthūnaṁ ṭhānaṁ sallakkhetvā yathā patiṭṭhitesu vatthūsu vihārapaccante vivittokāse",
  "tika-vin09t12:143_7": "hoti, evaṁ bandhitabbā. Sā heṭṭhimaparicchedena sace ekavīsatibhikkhū gaṇhāti, vaṭṭati.",
  "tika-vin09t12:143_8": "Tato oraṁ na vaṭṭati. Paraṁ bhikkhusahassaṁ gaṇhantīpi vaṭṭati. Taṁ bandhantehi sīmāmāḷakassa",
  "tika-vin09t12:143_9": "samantā nimittupagā pāsāṇā ṭhapetabbā, na khaṇḍasīmāya ṭhitehi mahāsīmā bandhitabbā,",
  "tika-vin09t12:143_10": "na mahāsīmāya ṭhitehi khaṇḍasīmā. Khaṇḍasīmāyameva pana ṭhatvā khaṇḍasīmā bandhitabbā,",
  "tika-vin09t12:143_11": "mahāsīmāyameva ṭhatvā mahāsīmā.",
  "tika-vin09t12:144_0": "Tatrāyaṁ bandhanavidhi – samantā “eso pāsāṇo nimitta”nti evaṁ nimittāni kittetvā",
  "tika-vin09t12:144_1": "kammavācāya sīmā sammannitabbā. Atha tassā eva daḷhīkammatthaṁ avippavāsakammavācā",
  "tika-vin09t12:144_2": "kātabbā. Evañhi “sīmaṁ samūhanissāmā”ti āgatā samūhanituṁ na sakkhissanti. Sīmaṁ",
  "tika-vin09t12:144_3": "sammannitvā bahi sīmantarikapāsāṇā ṭhapetabbā, sīmantarikā pacchimakoṭiyā caturaṅgulappamāṇāpi",
  "tika-vin09t12:144_4": "vaṭṭati. Sace pana vihāro mahā hoti, dvepi tissopi tatuttaripi khaṇḍasīmāyo bandhitabbā.",
  "tika-vin09t12:145_0": "Evaṁ khaṇḍasīmaṁ sammannitvā mahāsīmāsammutikāle khaṇḍasīmato nikkhamitvā mahāsīmāyaṁ",
  "tika-vin09t12:145_1": "ṭhatvā samantā anupariyāyantehi sīmantarikapāsāṇā kittetabbā. Tato avasesanimitte",
  "tika-vin09t12:145_2": "kittetvā hatthapāsaṁ avijahantehi kammavācāya samānasaṁvāsakasīmaṁ sammannitvā tassā",
  "tika-vin09t12:145_3": "daḷhīkammatthaṁ avippavāsakammavācāpi kātabbā. Evañhi “sīmaṁ samūhanissāmā”ti āgatā",
  "tika-vin09t12:145_4": "samūhanituṁ na sakkhissanti. Sace pana khaṇḍasīmāya nimittāni kittetvā tato sīmantarikāya",
  "tika-vin09t12:145_5": "nimittāni kittetvā mahāsīmāya nimittāni kittenti, evaṁ tīsu ṭhānesu nimittāni kittetvā",
  "tika-vin09t12:145_6": "yaṁ sīmaṁ icchanti, taṁ paṭhamaṁ bandhituṁ vaṭṭati. Evaṁ santepi yathāvuttanayena",
  "tika-vin09t12:145_7": "khaṇḍasīmatova paṭṭhāya bandhitabbā. Evaṁ baddhāsu pana sīmāsu khaṇḍasīmāyaṁ ṭhitā",
  "tika-vin09t12:145_8": "bhikkhū mahāsīmāyaṁ kammaṁ karontānaṁ na kopenti, mahāsīmāyaṁ vā ṭhitā khaṇḍasīmāyaṁ",
  "tika-vin09t12:145_9": "karontānaṁ. Sīmantarikāya pana ṭhitā ubhinnampi na kopanti. Gāmakhette ṭhatvā kammaṁ",
  "tika-vin09t12:145_10": "karontānaṁ pana sīmantarikāya ṭhitā kopenti. Sīmantarikā hi gāmakhettaṁ bhajati.",
  "tika-vin09t12:145_11": "Avippavāsasīmāsammannane kate sati sā ca avippavāsasīmā nāma hoti. Tenāha “tassāyeva",
  "tika-vin09t12:145_12": "pabhedo”ti. Tassāyevāti baddhasīmāya eva.",
  "tika-vin09t12:146_0": "Ayaṁ pana viseso – “ṭhapetvā gāmañca gāmūpacārañcā”ti vacanato avippavāsasīmā gāmañca",
  "tika-vin09t12:146_1": "gāmūpacārañca na otarati, samānasaṁvāsakasīmā pana tatthāpi otarati. Samānasaṁvāsakasīmā",
  "tika-vin09t12:146_2": "cettha attano dhammatāya gacchati, avippavāsasīmā pana yattha samānasaṁvāsakasīmā,",
  "tika-vin09t12:146_3": "tattheva gacchati. Na hi tassā visuṁ nimittakittanaṁ atthi. Tattha sace avippavāsāya",
  "tika-vin09t12:146_4": "sammutikāle gāmo atthi, taṁ sā na otarati. Sace pana sammatāya sīmāya pacchā gāmo",
  "tika-vin09t12:146_5": "nivisati, sopi sīmāsaṅkhameva gacchati. Yathā ca pacchā niviṭṭho, evaṁ paṭhamaṁ niviṭṭhassa",
  "tika-vin09t12:146_6": "pacchā vaḍḍhitappadesopi sīmāsaṅkhameva gacchati. Sacepi sīmāsammutikāle gehāni katāni,",
  "tika-vin09t12:146_7": "“pavisissāmā”ti ālayopi atthi, manussā pana appaviṭṭhā, porāṇagāmaṁ vā sagehameva",
  "tika-vin09t12:146_8": "chaḍḍetvā aññattha gatā, agāmoyeva esa, sīmā otarati. Sace pana ekampi kulaṁ paviṭṭhaṁ",
  "tika-vin09t12:146_9": "vā agataṁ vā atthi, gāmoyeva, sīmā na otarati.",
  "tika-vin09t12:147_0": "Evaṁ baddhasīmaṁ dassetvā idāni abaddhasīmaṁ dassento “abaddhasīmā panā”tiādimāha.",
  "tika-vin09t12:147_1": "Gāmo eva sīmā gāmasīmā. Gāmaggahaṇena cettha nigamanagarānampi saṅgaho veditabbo.",
  "tika-vin09t12:147_2": "Yattake padese tassa gāmassa gāmabhojakā baliṁ labhanti, so padeso appo vā hotu,",
  "tika-vin09t12:147_3": "mahanto vā, ekaṁ gāmakhettaṁ nāma. Yampi ekasmiṁyeva gāmakhette ekaṁ padesaṁ “ayaṁ",
  "tika-vin09t12:147_4": "visuṁ gāmo hotū”ti paricchinditvā rājā kassaci deti, sopi visuṁgāmasīmā hotiyeva.",
  "tika-vin09t12:147_5": "Tasmā sā ca itarā ca pakatigāmasīmā baddhasīmāsadisāva hoti. Kevalaṁ pana ticīvaravippavāsaparihāraṁ na labhatīti.",
  "tika-vin09t12:148_0": "Agāmake araññeti viñjhāṭavisadise araññe. Tenāha “agāmakaṁ nāmā”tiādi. Ayaṁ pana",
  "tika-vin09t12:148_1": "sīmā ticīvaravippavāsaparihārampi labhati. Macchabandhānanti kevaṭṭānaṁ. Agamanapathesūti",
  "tika-vin09t12:148_2": "gantuṁ asakkuṇeyyapathesu. Yattha tadaheva gantvā tadaheva paccāgantuṁ na sakkā hoti,",
  "tika-vin09t12:148_3": "tādisesūti vuttaṁ hoti. Tesaṁ gamanapariyantassa orato pana gāmasīmāsaṅkhaṁ gacchati.",
  "tika-vin09t12:148_4": "Tattha gāmasīmaṁ asodhetvā kammaṁ kātuṁ na vaṭṭati. Majjhe ṭhitānaṁ sabbadisāsu sattabbhantarāti",
  "tika-vin09t12:148_5": "majjhe ṭhitānaṁ bhikkhūnaṁ ṭhitokāsato sabbadisāsu sattabbhantarā. Tatthāti tesu",
  "tika-vin09t12:148_6": "abbhantaresu. Tasmāti yasmā parisavasena vaḍḍhati, tasmā. Upacāratthāyāti sīmopacāratthāya.",
  "tika-vin09t12:148_7": "Sīmābhāvaṁ paṭikkhipitvāti baddhasīmābhāvaṁ paṭikkhipitvā. Samāno saṁvāso etthāti",
  "tika-vin09t12:148_8": "samānasaṁvāsā. Eko uposatho etthāti ekūposathā. Ettha ca uposathassa visuṁ gahitattā",
  "tika-vin09t12:148_9": "avasesakammavasena samānasaṁvāsatā veditabbā. Vuttāti abaddhasīmāparicchedaṁ dassetuṁ",
  "tika-vin09t12:148_10": "uposathakkhandhake vuttā. Anu anu aḍḍhamāsaṁ anvaḍḍhamāsaṁ, aḍḍhamāse aḍḍhamāseti",
  "tika-vin09t12:148_11": "attho. Evaṁ “anudasāha”ntiādīsupi. Deveti meghe. Valāhakesu vigatamattesūti bhāvenabhāvalakkhaṇe",
  "tika-vin09t12:148_12": "bhummaṁ. Sotanti udakappavāho vuccati. Titthena vā atitthena vā otaritvāti pāṭhaseso.",
  "tika-vin09t12:148_13": "Timaṇḍalaṁ paṭicchādetvāti yathā timaṇḍalapaṭicchādanaṁ hoti, evaṁ nivāsetvā. Uttarantiyāti",
  "tika-vin09t12:148_14": "yattha katthaci uttarantiyā. Bhikkhunīvibhaṅge bhikkhuniyā vasena nadīlakkhaṇassa",
  "tika-vin09t12:148_15": "pāḷiyaṁ āgatattā “bhikkhuniyā”ti vuttaṁ, na pana visesasabbhāvato.",
  "tika-vin09t12:149_0": "Kenacikhaṇitvā akatoti antamaso tiracchānenapi khaṇitvā akato. Nadiṁ vā samuddaṁ",
  "tika-vin09t12:149_1": "vā bhinditvāti nadīkūlaṁ vā samuddavelaṁ vā bhinditvā. Etaṁ lakkhaṇanti “yattha nadiyaṁ",
  "tika-vin09t12:149_2": "vuttappakāre vassakāle udakaṁ santiṭṭhatī”ti vuttappakāralakkhaṇaṁ. Loṇīpi jātassarasaṅkhameva",
  "tika-vin09t12:149_3": "gacchati. Yattha pana vuttappakāre vassakāle vasse pacchinnamatte pivituṁ vā hatthapāde",
  "tika-vin09t12:149_4": "dhovituṁ vā udakaṁ na hoti sukkhati, ayaṁ jātassaro gāmakhettasaṅkhameva gacchati.",
  "tika-vin09t12:150_0": "Udakukkhepāti karaṇatthe nissakkavacananti āha “udakukkhepenā”ti. Kathaṁ pana udakaṁ",
  "tika-vin09t12:150_1": "khipitabbanti āha “tatthā”tiādi. Majjhimena purisenāti thāmamajjhimena purisena.",
  "tika-vin09t12:150_2": "Ayaṁ udakukkhepo nāmāti ayaṁ udakukkhepena paricchinnā sīmā nāmāti attho. Yāva parisā",
  "tika-vin09t12:150_3": "vaḍḍhati, tāva ayaṁ sīmāpi vaḍḍhati, parisapariyantato udakukkhepoyeva pamāṇaṁ. Sace",
  "tika-vin09t12:150_4": "pana nadī nātidīghā hoti, pabhavato paṭṭhāya yāva mukhadvāraṁ sabbattha saṅgho nisīdati,",
  "tika-vin09t12:150_5": "udakukkhepasīmākammaṁ natthi. Sakalāpi nadī etesaṁyeva bhikkhūnaṁ pahoti.",
  "tika-vin09t12:151_0": "Pakativassakāleti pubbe vuttappakāre pakativassakāle. Catūsu māsesūti vassānassa",
  "tika-vin09t12:151_1": "catūsu māsesu. Ativuṭṭhikāle oghena otthatokāso na gahetabbo. So hi gāmasīmāsaṅkhameva",
  "tika-vin09t12:151_2": "gacchati. Antonadiyaṁ jātassare jātapiṭṭhipāsāṇadīpakesupi ayameva vinicchayo veditabbo.",
  "tika-vin09t12:151_3": "Sace pana nadī paripuṇṇā hoti samatitthikā, udakasāṭikaṁ nivāsetvāpi antonadiyaṁyeva",
  "tika-vin09t12:151_4": "kammaṁ kātabbaṁ. Sace na sakkonti, nāvāyapi ṭhatvā kātabbaṁ. Gacchantiyā pana nāvāya",
  "tika-vin09t12:151_5": "kātuṁ na vaṭṭati. Kasmā? Udakukkhepamattameva hi sīmā, taṁ nāvā sīghameva atikkāmeti.",
  "tika-vin09t12:151_6": "Evaṁ sati aññissā sīmāya ñatti, aññissā anussāvanā hoti, tasmā nāvaṁ arittena vā",
  "tika-vin09t12:151_7": "ṭhapetvā, pāsāṇe vā lambitvā, antonadiyaṁ jātarukkhe vā bandhitvā kammaṁ kātabbaṁ.",
  "tika-vin09t12:151_8": "Antonadiyaṁ baddhaaṭṭakepi antonadiyaṁ jātarukkhepi ṭhitehi kammaṁ kātuṁ vaṭṭati.",
  "tika-vin09t12:152_0": "Sace pana rukkhassa sākhā vā tato nikkhantapāroho vā bahinadītīre vihārasīmāya vā",
  "tika-vin09t12:152_1": "gāmasīmāya vā patiṭṭhito, sīmaṁ vā sodhetvā, sākhaṁ vā chinditvā kammaṁ kātabbaṁ.",
  "tika-vin09t12:152_2": "Bahinadītīre jātarukkhassa antonadiyaṁ paviṭṭhasākhāya vā pārohe vā nāvaṁ bandhitvā",
  "tika-vin09t12:152_3": "kammaṁ kātuṁ na vaṭṭati. Karontehi sīmā vā sodhetabbā, sākhaṁ chinditvā vā tassa",
  "tika-vin09t12:152_4": "bahipatiṭṭhitabhāgo nāsetabbo. Nadītīre pana khāṇukaṁ koṭṭetvā tattha bandhanāvāya na vaṭṭatiyeva.",
  "tika-vin09t12:153_0": "Nadiyaṁ setuṁ karonti, sace antonadiyaṁyeva setu vā setupādā vā, setumhi ṭhitehi",
  "tika-vin09t12:153_1": "kammaṁ kātuṁ vaṭṭati. Sace pana setu vā setupādā vā bahitīre patiṭṭhitā, kammaṁ kātuṁ",
  "tika-vin09t12:153_2": "na vaṭṭati, sīmaṁ sodhetvā kammaṁ kātabbaṁ. Atha setupādā anto, setu pana ubhinnampi",
  "tika-vin09t12:153_3": "tīrānaṁ upariākāse ṭhito, vaṭṭati. Jātassarepi eseva nayo.",
  "tika-vin09t12:154_0": "“Yasmiṁ padese pakativīciyo ottharitvā saṇṭhahantī”ti etena yaṁ padesaṁ uddhaṁ vaḍḍhanakaudakaṁ",
  "tika-vin09t12:154_1": "vā pakativīciyo vā vegena āgantvā ottharanti, tattha kammaṁ kātuṁ na vaṭṭatīti dasseti.",
  "tika-vin09t12:154_2": "Sace ūmivego bādhati, nāvāya vā aṭṭake vā ṭhatvā kātabbaṁ. Tesu vinicchayo nadiyaṁ",
  "tika-vin09t12:154_3": "vuttanayeneva veditabbo. Sace pana samuddo gāmasīmaṁ vā nigamasīmaṁ vā ottharitvā",
  "tika-vin09t12:154_4": "tiṭṭhati, samuddova hoti. Tattha kammaṁ kātuṁ vaṭṭati. Tato paṭṭhāya kappiyabhūmīti",
  "tika-vin09t12:154_5": "ottharitvā saṇṭhitaudakantato paṭṭhāya anto nadījātassarasamuddo nāmāti attho. Dubbuṭṭhikāleti",
  "tika-vin09t12:154_6": "vassānahemante sandhāya vuttaṁ. Sukkhesupīti nirudakesupi. Yathā ca vāpikhaṇane,",
  "tika-vin09t12:154_7": "evaṁ āvāṭapokkharaṇīādīnaṁ khaṇanepi gāmakhettaṁ hotiyevāti daṭṭhabbaṁ. Vappaṁ vā",
  "tika-vin09t12:154_8": "karontīti lābutipusakādivappaṁ vā karonti. Taṁ ṭhānanti yattha vāpiādikaṁ kataṁ,",
  "tika-vin09t12:154_9": "taṁ ṭhānaṁ. Aññaṁ pana kappiyabhūmi. Sace pana jātassaraṁ pūretvā thalaṁ karonti,",
  "tika-vin09t12:154_10": "ekasmiṁ disābhāge pāḷiṁ bandhitvā sabbameva naṁ mahātaḷākaṁ vā karonti, sabbopi ajātassaro",
  "tika-vin09t12:154_11": "hoti. Gāmasīmāsaṅkhameva gacchati.",
  "tika-vin09t12:155_0": "Sace nadimpi vināsetvā taḷākaṁ karonti, heṭṭhā pāḷi baddhā, udakaṁ āgantvā taḷākaṁ",
  "tika-vin09t12:155_1": "pūretvā tiṭṭhati, ettha kammaṁ kātuṁ na vaṭṭati. Upari pavattanaṭṭhāne chaḍḍitaṁ",
  "tika-vin09t12:155_2": "udakaṁ nadiṁ ottharitvā sandanaṭṭhānato paṭṭhāya vaṭṭati. Kāci nadī kālantarena uppatitvā",
  "tika-vin09t12:155_3": "gāmanigamasīmaṁ ottharitvā pavattati, nadīyeva hoti, kammaṁ kātuṁ vaṭṭati. Sace vihārasīmaṁ",
  "tika-vin09t12:155_4": "ottharati “vihārasīmā”tveva saṅkhaṁ gacchati. Tasmāti yasmā anto gacchati, tasmā.",
  "tika-vin09t12:155_5": "Samantā udakukkhepaparicchedo kātabboti pahonakaṭṭhānaṁ sandhāya vuttaṁ. Yattha pana",
  "tika-vin09t12:155_6": "kunnadīādīsu nappahoti, tattha pahonakaṭṭhānato udakukkhepaparicchedo kātabbo. Upacāratthāyāti sīmopacāratthāya.",
  "tika-vin09t12:156_0": "Kasmā pana aññamekaṁ sattabbhantaraṁ, añño eko udakukkhepo ca upacāratthāya ṭhapetabboti",
  "tika-vin09t12:156_1": "āha “ayaṁ hī”tiādi. Idaṁ vuttaṁ hoti – yasmā ayaṁ sattabbhantarasīmā ca udakukkhepasīmā",
  "tika-vin09t12:156_2": "ca bhikkhūnaṁ ṭhitokāsato paṭṭhāya labbhati, te ca bhikkhū na sabbadā ekasadisā,",
  "tika-vin09t12:156_3": "kadāci vaḍḍhanti, kadāci parihāyanti. Yadā ca vaḍḍhanti, tadā sīmāsaṅkaro hoti. Tasmā",
  "tika-vin09t12:156_4": "aññamekaṁ sattabbhantaraṁ, añño eko udakukkhepo ca upacāratthāya ṭhapetabboti. Yaṁ",
  "tika-vin09t12:156_5": "pana mahāaṭṭhakathāyaṁ “tato adhikaṁ vaṭṭatiyeva, ūnakaṁ pana na vaṭṭatī”ti vuttaṁ,",
  "tika-vin09t12:156_6": "tampi etadatthameva, na pana tattha katassa kammassa kuppattāti gahetabbaṁ. Paricchedato",
  "tika-vin09t12:156_7": "bahi aññaṁ tattakaṁyeva paricchedaṁ anatikkamitvā ṭhitopīti attano sattabbhantarena,",
  "tika-vin09t12:156_8": "udakukkhepena vā yo tesaṁ sattabbhantarassa, udakukkhepassa vā paricchedo, tato bahi",
  "tika-vin09t12:156_9": "aññaṁ tattakaṁyeva paricchedaṁ anatikkamitvā ṭhitopīti attho. Kathametaṁ viññāyatīti",
  "tika-vin09t12:156_10": "āha “idaṁ sabbaaṭṭhakathāsu sanniṭṭhāna”nti, idaṁ “kammaṁ kopetī”ti mahāaṭṭhakathādīsu",
  "tika-vin09t12:156_11": "vavatthānanti attho. “Iti ima”ntiādi yathāvuttassa nigamanaṁ. Hoti cettha –",
  "tika-vin09t12:157": "“Baddhābaddhavasenedha, sīmā nāma dvidhā tahiṁ;",
  "tika-vin09t12:158": "Tisampattiyuttā vajji-tekādasa vipattikā;",
  "tika-vin09t12:159": "Baddhasīmā tidhā khaṇḍā-dito gāmādito parā”ti.",
  "tika-vin09t12:160_0": "Sabhāgāpatti ca nāmesā duvidhā vatthusabhāgā, āpattisabhāgāti. Tattha idha vatthusabhāgā",
  "tika-vin09t12:160_1": "adhippetā, netarāti dassetuṁ “yaṁ sabbo saṅgho vikālabhojanādinā”tiādimāha. Lahukāpattinti",
  "tika-vin09t12:160_2": "lahukena vinayakammena visujjhanato lahukā thullaccayapācittiyapāṭidesanīyadukkaṭadubbhāsitasaṅkhātā",
  "tika-vin09t12:160_3": "pañcāpattiyo. Vatthusabhāgāya saṅghādisesāpattiyāpi sati uposathakammaṁ pattakallaṁ",
  "tika-vin09t12:160_4": "na hotiyeva. Yathāha “sabhāgasaṅghādisesaṁ āpannassa pana santike āvi kātuṁ na vaṭṭati.",
  "tika-vin09t12:160_5": "Sace āvi karoti, āpatti āvikatā hoti, dukkaṭā pana na muccatī”ti. Tassā pana adesanāgāminito",
  "tika-vin09t12:160_6": "evaṁ vuttaṁ. Vatthusabhāgāti vatthuvasena samānabhāgā, ekakoṭṭhāsāti vuttaṁ hoti.",
  "tika-vin09t12:160_7": "Imameva vatthusabhāgaṁ desetuṁ na vaṭṭati “na, bhikkhave, sabhāgā āpatti desetabbā,",
  "tika-vin09t12:160_8": "yo deseyya, āpatti dukkaṭassā”ti vuttattā, na pana āpattisabhāgaṁ. Tenāha “vikālabhojanapaccayā",
  "tika-vin09t12:160_9": "āpannaṁ panā”tiādi. Āpattisabhāganti āpattiyā samānabhāgaṁ.",
  "tika-vin09t12:161_0": "Sāmantā āvāsāti sāmantaāvāsaṁ, samīpavihāranti attho. Sajjukanti tadahevāgamanatthāya.",
  "tika-vin09t12:161_1": "Pāhetabboti pesetabbo. Iccetaṁ kusalanti iti etaṁ sundaraṁ bhaddakaṁ, laddhakappanti",
  "tika-vin09t12:161_2": "vuttaṁ hoti. No ce labhethāti vihārānaṁ dūratāya vā magge paripanthādinā vā yadi",
  "tika-vin09t12:161_3": "na labhetha. “Tassa santike paṭikarissatī”ti iminā vacanena sabhāgāpatti āvi kātumpi",
  "tika-vin09t12:161_4": "na labbhatīti dīpitaṁ hoti. Yadi labheyya, āvi katvāpi uposathaṁ kareyya. Yadi pana",
  "tika-vin09t12:161_5": "sabbo saṅgho sabhāgaṁ saṅghādisesaṁ āpanno hoti, ñattiṁ ṭhapetvā uposathaṁ kātuṁ",
  "tika-vin09t12:161_6": "na vaṭṭati, uposathassa antarāyova hoti. Ubhopi dukkaṭaṁ āpajjanti “na, bhikkhave,",
  "tika-vin09t12:161_7": "sabhāgā āpatti desetabbā, yo deseyya, āpatti dukkaṭassa. Na, bhikkhave, sabhāgā āpatti",
  "tika-vin09t12:161_8": "paṭiggahetabbā, yo paṭiggaṇheyya, āpatti dukkaṭassā”ti vuttattā. Vimati saṁsayo,",
  "tika-vin09t12:161_9": "tattha niyutto vematiko. “Puna nibbematiko hutvā desetabbamevā”ti neva pāḷiyaṁ, na",
  "tika-vin09t12:161_10": "ca aṭṭhakathāyaṁ atthi, desite pana doso natthi. Vuttanayenevāti “pārisuddhiṁ āyasmanto",
  "tika-vin09t12:161_11": "ārocethā”tiādinā nayena sāpattikassa uposathakaraṇe paññattaṁ dukkaṭaṁ āpajjantīti",
  "tika-vin09t12:161_12": "vuttanayeneva. Kasmā sabhāgāpattiyeva vuttāti āha “etāsu hī”tiādi. Visabhāgāpattīsu",
  "tika-vin09t12:161_13": "vijjamānāsupi pattakallaṁ hotiyevāti visabhāgāsu pana vijjamānāsu tesaṁyeva puggalānaṁ",
  "tika-vin09t12:161_14": "āpatti, na saṅghassāti saṅghassa pattakallaṁ hotiyeva.",
  "tika-vin09t12:162_0": "Antimavatthuajjhāpannako nāma catunnaṁ pārājikānaṁ aññataraṁ ajjhāpannako. Paṇḍakādīnaṁ",
  "tika-vin09t12:162_1": "vinicchayo parato pārājikuddese āvi bhavissati. Tiracchānagatoti antamaso sakkaṁ",
  "tika-vin09t12:162_2": "devarājānaṁ upādāya yo koci nāgamāṇavakādiko amanussajātiko veditabbo, na assagoṇādayo.",
  "tika-vin09t12:162_3": "Tenāha “ettha cā”tiādi. Tattha etthāti etissaṁ vajjanīyapuggalakathāyaṁ. Yassa upasampadā",
  "tika-vin09t12:162_4": "paṭikkhittāti “tiracchānagato, bhikkhave, anupasampanno, na upasampādetabbo”ti yassa",
  "tika-vin09t12:162_5": "nāgasupaṇṇādino tiracchānagatassa upasampadā paṭikkhittā, so idhāpi tiracchānagato",
  "tika-vin09t12:162_6": "nāmāti attho. Tattha hi antamaso deve upādāya nāgamāṇavakādiko yo koci amanussajātiko",
  "tika-vin09t12:162_7": "“tiracchānagato”ti adhippeto. Vuttañhi samantapāsādikāyaṁ “tiracchānagato, bhikkhaveti",
  "tika-vin09t12:162_8": "ettha nāgo vā hotu supaṇṇamāṇavakādīnaṁ vā aññataro, antamaso sakkaṁ devarājānaṁ",
  "tika-vin09t12:162_9": "upādāya yo koci amanussajātiyo, so sabbova imasmiṁ atthe ‘tiracchānagato’ti veditabbo”ti.",
  "tika-vin09t12:162_10": "Titthaṁ vuccati laddhi, taṁ etesaṁ atthīti titthikā, titthikā eva titthiyā, ito aññaladdhikāti attho.",
  "tika-vin09t12:163_0": "Suttassa uddeso suttuddeso. Pārisuddhi eva uposatho pārisuddhiuposatho. Eseva nayo",
  "tika-vin09t12:163_1": "adhiṭṭhānuposathoti etthāpi. Soti pātimokkhuddeso. Ovādova pātimokkhaṁ, tassa uddeso",
  "tika-vin09t12:163_2": "sarūpena kathanaṁ ovādapātimokkhuddeso. “Imasmiṁ vītikkame ayaṁ nāma āpattī”ti evaṁ",
  "tika-vin09t12:163_3": "āpattivasena āṇāpanaṁ paññāpanaṁ āṇā, sesaṁ anantarasadisameva.",
  "tika-vin09t12:164": "Khantī paramaṁ tapo titikkhā…pe… vuttā tisso gāthāyo nāma –",
  "tika-vin09t12:165": "“Khantī paramaṁ tapo titikkhā;",
  "tika-vin09t12:166": "Nibbānaṁ paramaṁ vadanti buddhā;",
  "tika-vin09t12:167": "Na hi pabbajito parūpaghātī;",
  "tika-vin09t12:168": "Na samaṇo hoti paraṁ viheṭhayanto.",
  "tika-vin09t12:169": "“Sabbapāpassa akaraṇaṁ, kusalassa upasampadā;",
  "tika-vin09t12:170": "Sacittapariyodapanaṁ, etaṁ buddhāna sāsanaṁ.",
  "tika-vin09t12:171": "“Anūpavādo anūpaghāto, pātimokkhe ca saṁvaro;",
  "tika-vin09t12:172": "Mattaññutā ca bhattasmiṁ, pantañca sayanāsanaṁ;",
  "tika-vin09t12:173": "Adhicitte ca āyogo, etaṁ buddhāna sāsana”nti. –",
  "tika-vin09t12:174": "Imā tisso gāthāyo.",
  "tika-vin09t12:175_0": "Tattha khantī paramaṁ tapoti adhivāsanakhanti nāma paramaṁ tapo. Titikkhāti khantiyā",
  "tika-vin09t12:175_1": "eva vevacanaṁ, titikkhāsaṅkhātā adhivāsanakhanti uttamaṁ tapoti attho. Nibbānaṁ paramaṁ",
  "tika-vin09t12:175_2": "vadantīti sabbākārena pana nibbānaṁ “parama”nti vadanti buddhā. Na hi pabbajito parūpaghātīti",
  "tika-vin09t12:175_3": "yo adhivāsanakhantivirahitattā paraṁ upaghāteti bādhati vihiṁsati, so pabbajito nāma",
  "tika-vin09t12:175_4": "na hoti. Catutthapādo pana tasseva vevacanaṁ. “Na hi pabbajito”ti etassa hi “nasamaṇo",
  "tika-vin09t12:175_5": "hotī”ti vevacanaṁ. “Parūpaghātī”ti etassa “paraṁ viheṭhayanto”ti vevacanaṁ. Atha",
  "tika-vin09t12:175_6": "vā parūpaghātīti sīlūpaghātī. Sīlañhi uttamaṭṭhena “para”nti vuccati. Yo ca samaṇo",
  "tika-vin09t12:175_7": "paraṁ yaṁ kañci sattaṁ viheṭhayanto parūpaghātī hoti, attano sīlavināsako, so pabbajito",
  "tika-vin09t12:175_8": "nāma na hotīti attho. Atha vā yo adhivāsanakhantiyā abhāvā parūpaghātī hoti, paraṁ",
  "tika-vin09t12:175_9": "antamaso ḍaṁsamakasampi sañcicca jīvitā voropeti, so na hi pabbajito. Kiṁ kāraṇā?",
  "tika-vin09t12:175_10": "Malassa apabbājitattā. “Pabbājayamattano malaṁ, tasmā ‘pabbajito’ti vuccatī”ti idañhi",
  "tika-vin09t12:175_11": "pabbajitalakkhaṇaṁ. Yopi na heva kho upaghāteti na māreti, apica daṇḍādīhi viheṭheti,",
  "tika-vin09t12:175_12": "so paraṁ viheṭhayanto samaṇo na hoti. Kiṁ kāraṇā? Vihesāya asamitattā. “Samitattā",
  "tika-vin09t12:175_13": "hi pāpānaṁ, ‘samaṇo’ti pavuccatī”ti idañhi samaṇalakkhaṇaṁ.",
  "tika-vin09t12:176_0": "Dutiyagāthāya sabbapāpassāti sabbākusalassa. Akaraṇanti anuppādanaṁ. Kusalassāti",
  "tika-vin09t12:176_1": "catubhūmakakusalassa. Upasampadāti upasampādanaṁ paṭilābho. Sacittapariyodapananti",
  "tika-vin09t12:176_2": "attano cittassa vodāpanaṁ pabhassarabhāvakaraṇaṁ sabbaso parisodhanaṁ, taṁ pana arahattena",
  "tika-vin09t12:176_3": "hoti. Iti sīlasaṁvarena sabbapāpaṁ pahāya lokiyalokuttarāhi samathavipassanāhi kusalaṁ",
  "tika-vin09t12:176_4": "sampādetvā arahattaphalena cittaṁ pariyodāpetabbanti etaṁ buddhānaṁ sāsanaṁ ovādo anusiṭṭhi.",
  "tika-vin09t12:177_0": "Tatiyagāthāya anūpavādoti vācāya kassaci anupavadanaṁ. Anūpaghātoti kāyena kassaci",
  "tika-vin09t12:177_1": "upaghātassa akaraṇaṁ. Pātimokkheti yaṁ taṁ pātimokkhaṁ paatimokkhaṁ atipamokkhaṁ",
  "tika-vin09t12:177_2": "uttamaṁ sīlaṁ, pāti vā agativisesehi, mokkheti duggatibhayehi. Yo vā naṁ pāti, taṁ",
  "tika-vin09t12:177_3": "mokkhetīti “pātimokkha”nti vuccati, tasmiṁ pātimokkhe ca. Saṁvaroti sattannaṁ āpattikkhandhānaṁ",
  "tika-vin09t12:177_4": "avītikkamalakkhaṇo saṁvaro. Mattaññutāti paṭiggahaṇaparibhogavasena pamāṇaññutā.",
  "tika-vin09t12:177_5": "Pantañca sayanāsananti janasaṅghaṭṭanavirahitaṁ nijjanasambādhaṁ vivittaṁ, senāsanañca.",
  "tika-vin09t12:177_6": "Ettha ca dvihiyeva paccayehi catupaccayasantoso dīpitoti veditabbo paccayasantosasāmaññena",
  "tika-vin09t12:177_7": "itaradvayassāpi lakkhaṇahāranayena jotitattā. Adhicitte ca āyogoti vipassanāpādakaṁ",
  "tika-vin09t12:177_8": "aṭṭhasamāpatticittaṁ, tatopi maggaphalacittameva adhicittaṁ, tasmiṁ yathāvutte adhicitte",
  "tika-vin09t12:177_9": "āyogo ca anuyogo cāti attho. Etaṁ buddhāna sāsananti etaṁ parassa anupavadanaṁ, anupaghātanaṁ,",
  "tika-vin09t12:177_10": "pātimokkhe saṁvaro, paṭiggahaṇaparibhogesu mattaññutā, aṭṭhasamāpattivasibhāvāya",
  "tika-vin09t12:177_11": "vivittasenāsanasevanañca buddhānaṁ sāsanaṁ ovādo anusiṭṭhīti. Imā pana tisso gāthā",
  "tika-vin09t12:177_12": "sabbabuddhānaṁ pātimokkhuddesagāthāyo hontīti veditabbā. Taṁ buddhā eva uddisanti, na sāvakā.",
  "tika-vin09t12:178_0": "“Suṇātu me, bhante, saṅgho”tiādinā nayena vuttaṁ āṇāpātimokkhaṁ nāma. Taṁ sāvakā",
  "tika-vin09t12:178_1": "eva uddisanti, na buddhā saṅghakammaṁ karonti, na ca tattha pariyāpannāti āha “taṁ",
  "tika-vin09t12:178_2": "sāvakā eva uddisanti, na buddhā”ti. Imasmiṁ attheti “pātimokkhaṁ uddiseyyā”ti etasmiṁ atthe.",
  "tika-vin09t12:179_0": "Anupagato nāma tattheva upasampanno, asatiyā purimikāya anupagato vā. Cātumāsiniyanti",
  "tika-vin09t12:179_1": "cātumāsiyaṁ. Sā hi catunnaṁ māsānaṁ pāripūribhūtāti cātumāsī, sā eva “cātumāsinī”ti",
  "tika-vin09t12:179_2": "vuccati, tassaṁ cātumāsiniyaṁ. Pacchimakattikapuṇṇamāsiniyanti attho. Kāyasāmagginti",
  "tika-vin09t12:179_3": "kāyena samaggabhāvaṁ, hatthapāsūpagamananti vuttaṁ hoti.",
  "tika-vin09t12:180_0": "Ayaṁ panettha vinicchayo – sace purimikāya pañca bhikkhū vassaṁ upagatā, pacchimikāyapi",
  "tika-vin09t12:180_1": "pañca, purimehi ñattiṁ ṭhapetvā pavārite pacchimehi tesaṁ santike pārisuddhiuposatho",
  "tika-vin09t12:180_2": "kātabbo, na ekasmiṁ uposathagge dve ñattiyo ṭhapetabbā. Sacepi pacchimikāya upagatā",
  "tika-vin09t12:180_3": "cattāro, tayo, dve, eko vā hoti, eseva nayo. Atha purimikāya cattāro, pacchimikāyapi",
  "tika-vin09t12:180_4": "cattāro, tayo, dve, eko vā, eseva nayo. Atha purimikāya tayo, pacchimikāya tayo,",
  "tika-vin09t12:180_5": "dve vā, eseva nayo. Idañhettha lakkhaṇaṁ – sace purimikāya upagatehi pacchimikāya",
  "tika-vin09t12:180_6": "upagatā thokatarā ceva honti samasamā ca, saṅghappavāraṇāya ca gaṇaṁ pūrenti, saṅghappavāraṇāvasena",
  "tika-vin09t12:180_7": "ñattiṁ ṭhapetvā purimehi pavāretabbā. Sace pana purimikāya tayo, pacchimikāya eko",
  "tika-vin09t12:180_8": "hoti, tena saddhiṁ te cattāro honti, catunnaṁ saṅghañattiṁ ṭhapetvā pavāretuṁ na",
  "tika-vin09t12:180_9": "vaṭṭati. Gaṇañattiyā pana so gaṇapūrako hoti, tasmā gaṇavasena ñattiṁ ṭhapetvā purimehi",
  "tika-vin09t12:180_10": "pavāretabbaṁ, itarena tesaṁ santike pārisuddhiuposatho kātabbo. Sace purimikāya dve,",
  "tika-vin09t12:180_11": "pacchimikāya dve vā eko vā, etthāpi eseva nayo. Sace purimikāya eko, pacchimikāyapi",
  "tika-vin09t12:180_12": "eko, ekena ekassa santike pavāretabbaṁ, ekena pārisuddhiuposatho kātabbo. Sace purimavassūpagatehi",
  "tika-vin09t12:180_13": "pacchimavassūpagatā ekenapi adhikatarā honti, paṭhamaṁ pātimokkhaṁ uddisitvā pacchā",
  "tika-vin09t12:180_14": "thokatarehi tesaṁ santike pavāretabbaṁ. Kattikacātumāsinipavāraṇāya pana sace paṭhamaṁ",
  "tika-vin09t12:180_15": "vassūpagatehi mahāpavāraṇāya pavāritehi pacchā upagatā adhikatarā vā samasamā vā",
  "tika-vin09t12:180_16": "honti, pavāraṇāñattiṁ ṭhapetvā pavāretabbaṁ. Tehi pavārite pacchā itarehi pārisuddhiuposatho",
  "tika-vin09t12:180_17": "kātabbo. Atha mahāpavāraṇāya pavāritā bahū honti, pacchā vassūpagatā thokā vā eko",
  "tika-vin09t12:180_18": "vā, pātimokkhe uddiṭṭhe pacchā tesaṁ santike tena pavāretabbanti.",
  "tika-vin09t12:181_0": "Ekaṁsaṁ uttarāsaṅgaṁ karitvāti ekasmiṁ aṁse sādhukaṁ uttarāsaṅgaṁ karitvāti attho.",
  "tika-vin09t12:181_1": "Añjaliṁ paggahetvāti dasanakhasamodhānasamujjalaṁ añjaliṁ ukkhipitvā. Sace pana tattha",
  "tika-vin09t12:181_2": "pārivāsikopi atthi, saṅghanavakaṭṭhāne nisīditvā tattheva nisinnena attano pāḷiyā",
  "tika-vin09t12:181_3": "pārisuddhiuposatho kātabbo. Pātimokkhe uddisiyamāne pana pāḷiyā anisīditvā pāḷiṁ",
  "tika-vin09t12:181_4": "vihāya hatthapāsaṁ amuñcantena nisīditabbaṁ. Pavāraṇāyapi eseva nayo.",
  "tika-vin09t12:182_0": "Sabbaṁpubbakaraṇīyanti sammajjanādiṁ navavidhaṁ pubbakiccaṁ. Yathā ca sabbo saṅgho",
  "tika-vin09t12:182_1": "sabhāgāpattiṁ āpajjitvā “suṇātu me, bhante, saṅgho…pe… paṭikarissatī”ti ñattiṁ ṭhapetvā",
  "tika-vin09t12:182_2": "uposathaṁ kātuṁ labhati, evametthāpi tīhi “suṇantu me āyasmantā ime bhikkhū sabhāgaṁ",
  "tika-vin09t12:182_3": "āpattiṁ āpannā, yadā aññaṁ bhikkhuṁ suddhaṁ anāpattikaṁ passissanti, tadā tassa santike",
  "tika-vin09t12:182_4": "taṁ āpattiṁ paṭikarissantī”ti gaṇañattiṁ ṭhapetvā, dvīhipi “aññaṁ suddhaṁ passitvā",
  "tika-vin09t12:182_5": "paṭikarissāmā”ti vatvā uposathaṁ kātuṁ vaṭṭati. Ekenāpi “parisuddhaṁ labhitvā paṭikarissāmī”ti",
  "tika-vin09t12:182_6": "ābhogaṁ katvā kātuṁ vaṭṭati. Tadahūti tasmiṁ ahu, tasmiṁ divaseti attho. Nānāsaṁvāsakehīti",
  "tika-vin09t12:182_7": "laddhinānāsaṁvāsakehi. Anāvāso nāma navakammasālādiko yo koci padeso. Aññatra saṅghenāti",
  "tika-vin09t12:182_8": "saṅghappahonakehi bhikkhūhi vinā. Aññatra antarāyāti pubbe vuttaṁ dasavidhamantarāyaṁ",
  "tika-vin09t12:182_9": "vinā. Sabbantimena pana paricchedena attacatutthena antarāye vā sati gantuṁ vaṭṭati.",
  "tika-vin09t12:182_10": "Yathā ca āvāsādayo na gantabbā, evaṁ sace vihāre uposathaṁ karonti, uposathādhiṭṭhānatthaṁ",
  "tika-vin09t12:182_11": "sīmāpi nadīpi na gantabbā. Sace panettha koci bhikkhu hoti, tassa santikaṁ gantuṁ",
  "tika-vin09t12:182_12": "vaṭṭati. Vissaṭṭhauposathāpi āvāsā gantuṁ vaṭṭati. Evaṁ gato adhiṭṭhātumpi labhati.",
  "tika-vin09t12:182_13": "Āraññakenāpi bhikkhunā uposathadivase gāme piṇḍāya caritvā attano vihārameva āgantabbaṁ.",
  "tika-vin09t12:182_14": "Sace aññaṁ vihāraṁ okkamati, tattha uposathaṁ katvāva āgantabbaṁ, akatvā āgantuṁ",
  "tika-vin09t12:182_15": "na vaṭṭati. Yaṁ jaññā “ajjeva tattha gantuṁ sakkomī”ti evarūpo pana āvāso gantabbo.",
  "tika-vin09t12:182_16": "Tattha bhikkhūhi saddhiṁ uposathaṁ karontenāpi hi iminā neva uposathantarāyo kato bhavissatīti.",
  "tika-vin09t12:183_0": "Udakaṁ āsanena cāti āsanena saha pānīyaparibhojanīyaṁ udakañcāti attho. Saṅghasannipātato",
  "tika-vin09t12:183_1": "paṭhamaṁ kattabbaṁ pubbakaraṇaṁ. Pubbakaraṇato pacchā kattabbampi uposathakammato",
  "tika-vin09t12:183_2": "paṭhamaṁ kattabbattā pubbakiccaṁ. Ubhayampi cetaṁ uposathakammato paṭhamaṁ kattabbattā",
  "tika-vin09t12:183_3": "“pubbakicca”micceva ettha vuttanti āha “evaṁ dvīhi nāmehi navavidhaṁ pubbakiccaṁ",
  "tika-vin09t12:183_4": "dassita”nti. Kiṁ taṁ katanti pucchatīti āha “na hī”tiādi. Taṁ akatvā uposathaṁ kātuṁ",
  "tika-vin09t12:183_5": "na vaṭṭati “na, bhikkhave, therena āṇattena agilānena na sammajjitabbaṁ, yo na sammajjeyya,",
  "tika-vin09t12:183_6": "āpatti dukkaṭassā”tiādi vacanato. Tenevāha “tasmā therena āṇattenā”tiādi.",
  "tika-vin09t12:184_0": "Sace pana āṇatto sammajjaniṁ tāvakālikampi na labhati, sākhābhaṅgaṁ kappiyaṁ kāretvā",
  "tika-vin09t12:184_1": "sammajjitabbaṁ. Tampi alabhantassa laddhakappiyaṁ hoti. Pānīyaṁ paribhojanīyaṁ upaṭṭhāpetabbanti",
  "tika-vin09t12:184_2": "āgantukānaṁ atthāya pānīyaparibhojanīyaṁ upaṭṭhāpetabbaṁ. Āsanaṁ paññāpetabbanti",
  "tika-vin09t12:184_3": "pīṭhaphalakādiāsanaṁ paññāpetabbaṁ. Sace uposathāgāre āsanāni natthi, saṁghikāvāsatopi",
  "tika-vin09t12:184_4": "āharitvā paññāpetvā puna haritabbāni. Āsanesu asati kaṭasārakepi taṭṭikāyopi paññāpetuṁ",
  "tika-vin09t12:184_5": "vaṭṭati. Taṭṭikāsupi asati sākhābhaṅgāni kappiyaṁ kāretvā paññāpetabbāni. Kappiyakārakaṁ",
  "tika-vin09t12:184_6": "alabhantassa laddhakappiyaṁ hoti. Padīpo kātabboti padīpetabbo, padīpujjalanaṁ kātabbanti",
  "tika-vin09t12:184_7": "vuttaṁ hoti. Āṇāpentena pana “asukasmiṁ nāma okāse telaṁ vā vaṭṭi vā kapallikā vā",
  "tika-vin09t12:184_8": "atthi, taṁ gahetvā karohī”ti vattabbo. Sace telādīni natthi, pariyesitabbāni. Pariyesitvā",
  "tika-vin09t12:184_9": "alabhantassa laddhakappiyaṁ hoti. Apica kapāle aggipi jāletabbo. Āṇāpentena ca kiñci",
  "tika-vin09t12:184_10": "kammaṁ karonto vā sadākālameva eko vā bhāranittharaṇako vā sarabhāṇakadhammakathikādīsu",
  "tika-vin09t12:184_11": "aññataro vā na āṇāpetabbo, avasesā pana vārena āṇāpetabbā. Tenāha “therenāpi patirūpaṁ",
  "tika-vin09t12:184_12": "ñatvā āṇāpetabba”nti.",
  "tika-vin09t12:185_0": "Bahi uposathaṁ katvā āgatenāti nadiyā vā sīmāya vā yattha katthaci uposathaṁ katvā",
  "tika-vin09t12:185_1": "āgatena chando dātabbo, “kato mayā uposatho”ti acchituṁ na labhatīti adhippāyo. Kiccappasuto",
  "tika-vin09t12:185_2": "vāti gilānupaṭṭhākādikiccappasuto vā. Sace gilāno chandapārisuddhiṁ dātuṁ na sakkoti,",
  "tika-vin09t12:185_3": "mañcena vā pīṭhena vā saṅghamajjhaṁ ānetvā uposatho kātabbo. Sace gilānupaṭṭhākānaṁ",
  "tika-vin09t12:185_4": "bhikkhūnaṁ evaṁ hoti “sace kho mayaṁ imaṁ gilānaṁ ṭhānā cāvessāma, ābādho vā abhivaḍḍhissati,",
  "tika-vin09t12:185_5": "kālakiriyā vā bhavissatī”ti, na tveva so gilāno ṭhānā cāvetabbo, saṅghena tattha",
  "tika-vin09t12:185_6": "gantvā uposatho kātabbo, na tveva vaggena saṅghena uposatho kātabbo. Kareyya ce,",
  "tika-vin09t12:185_7": "āpatti dukkaṭassa. Sace bahū tādisā gilānā honti, saṅghena paṭipāṭiyā ṭhatvā sabbe",
  "tika-vin09t12:185_8": "hatthapāse kātabbā. Sace dūre dūre honti, saṅgho nappahoti, taṁ divasaṁ uposatho",
  "tika-vin09t12:185_9": "na kātabbo, na tveva vaggena saṅghena uposatho kātabbo. “Anujānāmi, bhikkhave, tadahuposathe",
  "tika-vin09t12:185_10": "pārisuddhiṁ dentena chandampi dātuṁ, santi saṅghassa karaṇīya”nti vuttattā bhagavato",
  "tika-vin09t12:185_11": "āṇaṁ karontena “chandaṁ dammī”ti vuttaṁ. “Chandahārako ce, bhikkhave, dinne chande",
  "tika-vin09t12:185_12": "tattheva pakkamati, aññassa dātabbo chando”tiādivacanato puna attano chandadānaparissamavinodanatthaṁ",
  "tika-vin09t12:185_13": "“chandaṁ me harā”ti vuttaṁ. “Chandahārako ce, bhikkhave, dinne chande saṅghappatto",
  "tika-vin09t12:185_14": "sañcicca na āroceti, āhaṭo hoti chando, chandahārakassa āpatti dukkaṭassā”ti vuttattā",
  "tika-vin09t12:185_15": "dukkaṭato taṁ mocetuṁ “chandaṁ me ārocehī”ti vuttaṁ.",
  "tika-vin09t12:186_0": "Kāyena vā vācāya vā ubhayena vā viññāpetabboti manasā cintetvā kāyappayogaṁ karontena",
  "tika-vin09t12:186_1": "yena kenaci aṅgapaccaṅgena vā, vācaṁ pana nicchāretuṁ sakkontena tatheva vācāya vā,",
  "tika-vin09t12:186_2": "ubhayathāpi sakkontena kāyavācāhi vā viññāpetabbo, jānāpetabboti attho. “Ayaṁ attho”ti",
  "tika-vin09t12:186_3": "vacanato pana yāya kāyacipi bhāsāya viññāpetuṁ vaṭṭati, pārisuddhidānepi chandadāne",
  "tika-vin09t12:186_4": "vuttasadisova vinicchayo. Taṁ pana dentena paṭhamaṁ santī āpatti desetabbā. Na hi",
  "tika-vin09t12:186_5": "sāpattiko samāno “pārisuddhiṁ dammi, pārisuddhiṁ me hara, pārisuddhiṁ me ārocehī”ti",
  "tika-vin09t12:186_6": "vattuṁ labhati. “Santi saṅghassa karaṇīyānī”ti vattabbe vacanavipallāsena “santi",
  "tika-vin09t12:186_7": "saṅghassa karaṇīya”nti vuttaṁ. Tesañca attano ca chandapārisuddhiṁ detīti ettha chando",
  "tika-vin09t12:186_8": "ca chandapārisuddhi ca chandapārisuddhi, taṁ detīti sarūpekasesanayena attho daṭṭhabbo.",
  "tika-vin09t12:186_9": "Itarāti aññesaṁ chandapārisuddhi. Biḷālasaṅkhalikā chandapārisuddhīti ettha biḷālasaṅkhalikā",
  "tika-vin09t12:186_10": "nāma biḷālabandhanaṁ. Tattha hi saṅkhalikāya paṭhamavalayaṁ dutiyavalayaṁyeva pāpuṇāti,",
  "tika-vin09t12:186_11": "na tatiyaṁ, evamayampi chandapārisuddhi dāyakena yassa dinnā, tato aññattha na gacchatīti.",
  "tika-vin09t12:186_12": "Tasmā sā biḷālasaṅkhalikasadisattā “biḷālasaṅkhalikā”ti vuttā. Biḷālasaṅkhalikaggahaṇañcettha",
  "tika-vin09t12:186_13": "yāsaṁ kāsañci saṅkhalikānaṁ upalakkhaṇamattanti daṭṭhabbaṁ.",
  "tika-vin09t12:187_0": "Utukkhānanti taṁ taṁ kiriyaṁ arati vattetīti utu, tassa akkhānaṁ utukkhānaṁ, utuācikkhananti",
  "tika-vin09t12:187_1": "attho. Yathā ca tassa ācikkhanaṁ, taṁ sarūpato dassetuṁ “hemantādīna”ntiādi vuttaṁ.",
  "tika-vin09t12:187_2": "Gaṇanāti kalanā. Bhikkhunīnaṁ aṭṭhagarudhammehi ovadanaṁ bhikkhunovādo. Sve uposathoti",
  "tika-vin09t12:187_3": "āgantvāti “sve uposatho hotī”ti vutte ajjeva āgantvā pannarasike uposathe pakkhassa",
  "tika-vin09t12:187_4": "cātuddasiyaṁ, cātuddasike terasiyaṁ āgantvāti vuttaṁ hoti. Mahāpaccariyaṁ pana “pakkhassa",
  "tika-vin09t12:187_5": "terasiyaṁyeva āgantvā ‘ayaṁ uposatho cātuddasiko vā pannarasiko vā’ti pucchitabba”nti",
  "tika-vin09t12:187_6": "vuttaṁ. Evaṁ pucchitena ca bhikkhunā sace cātuddasiyaṁ uposathaṁ karonti, “cātuddasiko",
  "tika-vin09t12:187_7": "bhaginī”ti vattabbaṁ. Sace pannarasiyaṁ karonti, “pannarasiko bhaginī”ti vattabbaṁ.",
  "tika-vin09t12:187_8": "“Anujānāmi, bhikkhave, ṭhapetvā bālaṁ, ṭhapetvā gilānaṁ, ṭhapetvā gamikaṁ avasesehi",
  "tika-vin09t12:187_9": "ovādaṁ gahetu”nti vuttattā “taṁ ṭhapetvā”tiādimāha. Tattha ārocanavidhānaṁ ajānanto",
  "tika-vin09t12:187_10": "bālo. Cātuddasikapannarasikesu uposathesu vā pāṭipade vā gantukāmo gamiyo, dutiyapakkhadivasato",
  "tika-vin09t12:187_11": "pana paṭṭhāya tato uddhaṁ gacchanto idha gamiyo nāma na hoti. Araññe nivāso assāti",
  "tika-vin09t12:187_12": "āraññiko. Sopi “ahaṁ araññavāsī, sve uposatho, vihāre na vasāmī”ti appaṭiggahituṁ",
  "tika-vin09t12:187_13": "na labhati. Yadi na gaṇheyya, dukkaṭaṁ āpajjeyya. Vuttañhetaṁ “na, bhikkhave, ovādo",
  "tika-vin09t12:187_14": "na gahetabbo, yo na gaṇheyya, āpatti dukkaṭassā”ti. Tena pana paccāharaṇatthāya saṅketo",
  "tika-vin09t12:187_15": "kātabbo. Vuttañhetaṁ “anujānāmi, bhikkhave, āraññikena bhikkhunā ovādaṁ gahetuṁ,",
  "tika-vin09t12:187_16": "saṅketañca kātuṁ atra patiharissāmī”ti. Tasmā āraññikena bhikkhunā sace bhikkhunīnaṁ",
  "tika-vin09t12:187_17": "vasanagāme bhikkhā labbhati, tattheva caritvā bhikkhuniyo disvā ārocetvā gantabbaṁ.",
  "tika-vin09t12:187_18": "No cassa tattha bhikkhā sulabhā hoti, sāmantagāme caritvā bhikkhunīnaṁ gāmaṁ āgamma",
  "tika-vin09t12:187_19": "tatheva kātabbaṁ. Sace dūraṁ gantabbaṁ hoti, saṅketo kātabbo “ahaṁ asukaṁ nāma tumhākaṁ",
  "tika-vin09t12:187_20": "gāmadvāre sabhaṁ vā maṇḍapaṁ vā rukkhamūlaṁ vā upasaṅkamissāmi, tatra āgaccheyyāthā”ti.",
  "tika-vin09t12:187_21": "Bhikkhunīhi tatra gantabbaṁ, agantuṁ na labbhati. Vuttañhetaṁ “na, bhikkhave, bhikkhuniyā",
  "tika-vin09t12:187_22": "saṅketaṁ na gantabbaṁ, yā na gaccheyya, āpatti dukkaṭassā”ti. Uposathaggeti uposathakaraṇaṭṭhāne. Aṭṭhahi aṅgehīti –",
  "tika-vin09t12:188_0": "“Sīlavā hoti, pātimokkhasaṁvarasaṁvuto viharati ācāragocarasampanno, aṇumattesu vajjesu",
  "tika-vin09t12:188_1": "bhayadassāvī samādāya sikkhati sikkhāpadesu. Bahussuto hoti sutadharo sutasannicayo,",
  "tika-vin09t12:188_2": "ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ",
  "tika-vin09t12:188_3": "parisuddhaṁ brahmacariyaṁ abhivadanti, tathārūpāssa dhammā bahussutā honti, dhātā",
  "tika-vin09t12:188_4": "vacasā paricitā, manasā anupekkhitā, diṭṭhiyā suppaṭividdhā. Ubhayāni kho panassa",
  "tika-vin09t12:188_5": "pātimokkhāni vitthārena svāgatāni honti suvibhattāni suppavattīni suvinicchitāni",
  "tika-vin09t12:188_6": "suttaso anubyañjanaso. Kalyāṇavāco hoti kalyāṇavākkaraṇo. Yebhuyyena bhikkhunīnaṁ",
  "tika-vin09t12:188_7": "piyo hoti manāpo. Paṭibalo hoti bhikkhuniyo ovadituṁ. Na kho panetaṁ bhagavantaṁ",
  "tika-vin09t12:188_8": "uddissa pabbajitāya kāsāyavatthavasanāya garudhammaṁ ajjhāpannapubbo hoti. Vīsativasso",
  "tika-vin09t12:188_9": "vā hoti atirekavīsativasso vā”ti –",
  "tika-vin09t12:189_0": "Imehi aṭṭhahi aṅgehi. Pāsādikenāti pasādāvahena niddosena kāyavacīmanokammena. Sampādetūti",
  "tika-vin09t12:189_1": "tividhaṁ sikkhaṁ sampādetu. Yadā pana tāhi bhikkhunīhi pātimokkhuddesakaṁyeva disvā",
  "tika-vin09t12:189_2": "ovādo yācito, tadā uposathagge sannipatitehi bhikkhusaṅghehi pubbakiccavasena “atthi",
  "tika-vin09t12:189_3": "kāci bhikkhuniyo ovādaṁ yācamānā”ti pucchite “evaṁ vadehī”ti attanā vattabbavacanaṁ",
  "tika-vin09t12:189_4": "aññena kathāpetvā “atthi koci bhikkhu bhikkhunovādako sammato”tiādiṁ sayaṁ vatvā",
  "tika-vin09t12:189_5": "puna sayameva gantvā bhikkhunīnaṁ ārocetabbaṁ. Aññena vā bhikkhunā tasmiṁ divase",
  "tika-vin09t12:189_6": "pātimokkhaṁ uddisāpetabbaṁ. Idanti “tāhī”ti bahuvacanaṁ. Ekato saheva.",
  "tika-vin09t12:190_0": "Ñattiṭṭhapakena vāti yattha tiṇṇaṁ vasanaṭṭhāne pātimokkhuddeso natthi, tattha ñattiṭṭhapanakena",
  "tika-vin09t12:190_1": "vā. Itarena vāti yattha dve bhikkhū vasanti, eko vā, tattha itarena vā bhikkhunā",
  "tika-vin09t12:190_2": "sace sayameva sammato, “aha”nti vattabbaṁ. Tathevāti uposathagge vuttasadisameva.",
  "tika-vin09t12:190_3": "“Ārocetvāvā”ti iminā anārocanaṁ paṭikkhipati. “Na, bhikkhave, ovādo na ārocetabbo,",
  "tika-vin09t12:190_4": "yo na āroceyya, āpatti dukkaṭassā”ti vacanato ovādaṁ gahetvā uposathagge anārocetuṁ na vaṭṭati.",
  "tika-vin09t12:191_0": "Parisuddhabhāvanti āpattiyā parisuddhataṁ. Ārocethāti āvi karotha. Ettha siyāti “pātimokkhaṁ",
  "tika-vin09t12:191_1": "uddisissāmī”ti etasmiṁ pade ayamanuyogo bhaveyya. Kiṁ taṁ, yaṁ siyāti āha “saṅgho",
  "tika-vin09t12:191_2": "uposathaṁ kareyyā”tiādi. Pubbenāparaṁ sandhiyatīti pubbavacanena aparaṁ vacanaṁ sandhānaṁ",
  "tika-vin09t12:191_3": "gacchati. Sāmaggiyāti kāyacittehi sahitatāya. Gaṇassāti uddesakaṁ ṭhapetvā catuvagge",
  "tika-vin09t12:191_4": "sesabhikkhūnaṁ. Saṅghassa uddiṭṭhaṁ hotīti saṅghena uddiṭṭhaṁ hoti. Karaṇatthe cetaṁ",
  "tika-vin09t12:191_5": "sāmivacanaṁ. Etthāti pātimokkhuddese. Lakkhaṇanti sabhāvo.",
  "tika-vin09t12:192_0": "Therāca navā ca majjhimā cāti ettha dasavassā, atirekadasavassā ca therā. Ūnapañcavassā",
  "tika-vin09t12:192_1": "navā. Pañcavassā, atirekapañcavassā ca majjhimā. Aṭṭhiṁ katvāti attānaṁ tena pātimokkhena",
  "tika-vin09t12:192_2": "atthikaṁ katvā, taṁ vā pātimokkhaṁ “idaṁ mayhaṁ pātimokkha”nti atthiṁ katvā. Manasi",
  "tika-vin09t12:192_3": "karitvāti citte ṭhapetvā. Sotadvāravasenāti sotadvārikajavanaviññāṇavasena. Sabbacetasā",
  "tika-vin09t12:192_4": "samannāharāmāti cittassa thokampi bahi gantuṁ adentā sabbena cittena āvajjema, sallakkhemāti",
  "tika-vin09t12:192_5": "attho. Manasi karomāti āvajjema, samannāharāmāti attho. So ca kho manasikāro na ettha",
  "tika-vin09t12:192_6": "ārammaṇappaṭipādanalakkhaṇo, atha kho vīthippaṭipādanajavanappaṭipādanamanasikārapubbakacitte",
  "tika-vin09t12:192_7": "ṭhapanalakkhaṇoti āha “ekaggacittā hutvā citte ṭhapeyyāmā”ti. Na sametīti na saṁgacchati.",
  "tika-vin09t12:192_8": "Kasmā na saṁgacchatīti āha “samaggassa hī”tiādi. Kiñca bhiyyoti āha “pātimokkhuddesako",
  "tika-vin09t12:192_9": "cā”tiādi. Saṅghapariyāpannoti saṅghe pariyāpanno antogadho.",
  "tika-vin09t12:193": "Idāni taṁ dassetunti sambandho. Āyasmantoti sannipatitānaṁ piyavacanena ālapanaṁ.",
  "tika-vin09t12:194_0": "Alajjitāti alajjitāya, alajjanabhāvenāti attho. Tatiyatthe hi idaṁ paccattavacanaṁ.",
  "tika-vin09t12:194_1": "“Aññāṇatā”tiādīsupi eseva nayo. Kukkuccappakatatāti kukkuccena abhibhūtatāya. Satisammosāti",
  "tika-vin09t12:194_2": "sativippavāsato. Vītikkamanti sikkhāpadavītikkamanaṁ.",
  "tika-vin09t12:195_0": "Sañciccāti sañcetetvā, akappiyabhāvaṁ jānantoyeva vītikkamacittaṁ pesetvāti attho.",
  "tika-vin09t12:195_1": "Parigūhatīti nigūhati na deseti na vuṭṭhāti. Lajjāya parigūhanto alajjī na hoti,",
  "tika-vin09t12:195_2": "“kiṁ iminā”ti anādariyena parigūhanto alajjī hotīti dasseti. Agatigamanañca gacchatīti",
  "tika-vin09t12:195_3": "bhaṇḍabhājanīyaṭṭhānādīsu chandāgatiādibhedaṁ agatigamanañca gacchati. Alajjipuggaloti",
  "tika-vin09t12:195_4": "ajjhattikasamuṭṭhānalajjāvirahito puggalo. Ettha ca “sañciccā”ti iminā anādariyavaseneva",
  "tika-vin09t12:195_5": "āpattiṁ āpajjanto, āpannañca āpattiṁ parigūhanto, bhaṇḍabhājanīyaṭṭhānādīsu agatigamanaṁ",
  "tika-vin09t12:195_6": "gacchanto ca alajjī hoti, na itaroti dasseti.",
  "tika-vin09t12:196_0": "Mandoti mandapañño, apaññassevetaṁ nāmaṁ. Momūhoti atisaṁmūḷho. Virādhetīti na rādheti",
  "tika-vin09t12:196_1": "na sādheti. Kukkucceti vinayasaṁsaye. Kappiyaṁ ce kattabbaṁ siyāti vinayadharaṁ pucchitvā",
  "tika-vin09t12:196_2": "tena vatthuṁ oloketvā mātikaṁ, padabhājanaṁ, antarāpattiṁ, anāpattiñca oloketvā “kappati,",
  "tika-vin09t12:196_3": "āvuso, mā ettha kaṅkhī”ti vutte kattabbaṁ bhaveyya.",
  "tika-vin09t12:197_0": "Sahaseyyacīvaravippavāsādīnīti ettha sahaseyyā nāma anupasampannena uttaridirattatirattaṁ",
  "tika-vin09t12:197_1": "sahaseyyāpatti, vippavāso nāma ekarattachārattavasena vippavāso. Ādisaddena sattāhātikkamādīsu",
  "tika-vin09t12:197_2": "āpattiṁ saṅgaṇhāti. Sattannaṁ āpattikkhandhānanti pārājikasaṅghādisesathullaccayapācittiyapāṭidesanīyadukkaṭadubbhāsitasaṅkhātānaṁ",
  "tika-vin09t12:197_3": "sattannaṁ āpattikkhandhānaṁ.",
  "tika-vin09t12:198_0": "Desetu vā pakāsetu vāti saṅghamajjhe vā gaṇamajjhe vā ekapuggale vā desetu vā pakāsetu",
  "tika-vin09t12:198_1": "vā. Ettha ca pārājikāpattidesanā nāma bhikkhubhāvassa pariccāgo. Vuṭṭhānaṁ pana desanāvisesattā",
  "tika-vin09t12:198_2": "“desanā”ti daṭṭhabbaṁ. Pakāsetu vāti ārocetu vā.",
  "tika-vin09t12:199_0": "Evaṁ anāpannā vāti evaṁ channaṁ ākārānaṁ aññatarena anāpannā vā. Vuṭṭhitā vāti parivāsādinā",
  "tika-vin09t12:199_1": "vuṭṭhitā vā. Ārocitā vāti āvikatā vā. Ārocento ca “tuyhaṁ santike ekaṁ āpattiṁ āvikaromī”ti",
  "tika-vin09t12:199_2": "vā “ācikkhāmī”ti vā “ārocemī”ti vā “mama ekaṁ āpattiṁ āpannabhāvaṁ jānāhī”ti vā vadatu,",
  "tika-vin09t12:199_3": "“ekaṁ garukaṁ āpattiṁ āvikaromī”ti vā ādinā nayena vadatu, sabbehipi ākārehi ārocitāva",
  "tika-vin09t12:199_4": "hoti. Sace pana garukāpattiṁ āvikaronto “lahukāpattiṁ āvikaromī”tiādinā nayena vadati,",
  "tika-vin09t12:199_5": "anāvikatā hoti āpatti. Vatthuṁ āroceti, āpattiṁ āroceti, ubhayaṁ āroceti, tividhenāpi",
  "tika-vin09t12:199_6": "ārocitāva hoti. Asantiyā āpattiyāti bhāvenabhāvalakkhaṇe bhummaṁ. Tuṇhībhāvenāpi",
  "tika-vin09t12:199_7": "hīti ettha na kevalaṁ “āma, mayaṁ parisuddhā”ti vutteyeva, atha kho tuṇhībhāvenāpīti",
  "tika-vin09t12:199_8": "apisaddassa attho veditabbo.",
  "tika-vin09t12:200_0": "Kiṁ taṁ yāvatatiyānusāvitaṁ nāma, kathañcetaṁ yāvatatiyānusāvitaṁ hotīti vicāraṇāyaṁ",
  "tika-vin09t12:200_1": "ācariyānaṁ matibhedamukhena tamatthaṁ dassetuṁ “yāvatatiyaṁ anusāvitaṁ hotīti etthā”tiādi",
  "tika-vin09t12:200_2": "vuttaṁ. Tattha yadetaṁ tikkhattuṁ anusāvitanti sambandho. Atthabyañjanabhedatoti",
  "tika-vin09t12:200_3": "arīyati ñāyatīti attho, abhidheyyaṁ, byañjīyati attho anenāti byañjanaṁ, akkharaṁ,",
  "tika-vin09t12:200_4": "attho ca byañjanañca atthabyañjanāni, tesaṁ bhedo atthabyañjanabhedo, tato, atthassa",
  "tika-vin09t12:200_5": "ca byañjanassa ca visadisattāti attho.",
  "tika-vin09t12:201_0": "Idāni tamevatthaṁ vibhāvetuṁ “anusāvanañhi nāmā”tiādimāha. Hīti kāraṇatthe nipāto.",
  "tika-vin09t12:201_1": "Tassa pana “abhinna”nti iminā sambandho veditabbo. Tenāti bhinnattā. Assāti “yassa",
  "tika-vin09t12:201_2": "siyā”tiādivacanattayassa. Avassañcetamevaṁ sampaṭicchitabbaṁ, aññathā atippasaṅgopi",
  "tika-vin09t12:201_3": "siyāti dassetuṁ “yadi ceta”ntiādimāha. Etanti “yassa siyā”tiādivacanattayaṁ. Apare",
  "tika-vin09t12:201_4": "“anusāvita”nti padaṁ na atītatthaṁ dīpeti, atha kho anāgatatthaṁ. Dhātvatthasambandho",
  "tika-vin09t12:201_5": "kālantaravihitopi paccayo kālantare sādhu hotīti vikappesuṁ. Tenāha “apare ‘anusāvita’nti",
  "tika-vin09t12:201_6": "padassā”tiādi. Upari uddesāvasāneti pārājikuddesāvasāne. Atthayuttīnaṁ abhāvatoti",
  "tika-vin09t12:201_7": "anāgatatthassa ca kāraṇassa ca abhāvato. Idāni tameva vibhāvetuṁ “idaṁ hī”tiādimāha.",
  "tika-vin09t12:201_8": "Kathametaṁ viññāyatīti āha “yadi cassā”tiādi. Ayanti anāgatakālo. Anusāvitaṁ hessatīti",
  "tika-vin09t12:201_9": "vadeyyāti anuppayogaṁ anāgatakālaṁ katvā “anusāvitaṁ hessatī”ti buddho vadeyya. Ayaṁ",
  "tika-vin09t12:201_10": "hetthādhippāyo – yadi cettha dhātvatthasambandho ta-paccayo siyā, tathā sati dhātvatthasambandho",
  "tika-vin09t12:201_11": "nāma visesanavisesyabhāvo, so ca anuppayogassa samānatthabhāve sati uppajjati, nāsatīti",
  "tika-vin09t12:201_12": "“hessatī”ti anuppayogaṁ vadeyya, na ca vuttaṁ. Tasmā anāgataṁ na dīpeti, atītakālameva",
  "tika-vin09t12:201_13": "dīpetīti. Anusāviyamāneti vacanatoti “anusāviyamāne”ti vattamānakālavacanato. Yadi",
  "tika-vin09t12:201_14": "evaṁ “yāvatatiyaṁ anusāvitaṁ hotī”ti kimidanti āha “yāvatatiya”ntiādi. Kiṁ tena lakkhīyati,",
  "tika-vin09t12:201_15": "yenetaṁ lakkhaṇavacanamattaṁ siyāti āha “tenā”tiādi. Tenāti lakkhaṇavacanamattena hetunā.",
  "tika-vin09t12:202_0": "Tadetanti pātimokkhaṁ. Taṁ panetanti “tatthāyasmante pucchāmī”tiādikaṁ yāvatatiyānusāvanaṁ.",
  "tika-vin09t12:202_1": "Na dissatīti nopalabbhati. Imameva ca atthanti imaṁ amhehi vuttamevatthaṁ. Yadi hi",
  "tika-vin09t12:202_2": "“yassa siyā āpattī”tiādivacanattayaṁ yāvatatiyānusāvanaṁ siyā, tadeva uposathakkhandhake",
  "tika-vin09t12:202_3": "vadeyya, na pana “sakimpi anusāvitaṁ hotī”tiādikanti adhippāyo. Nanu cāyaṁ vinicchayo",
  "tika-vin09t12:202_4": "aṭṭhakathāsu na āgato, atha kuto laddhoti āha “ayametthā”tiādi. Vinayaṭṭhānesu kataparicayānaṁ",
  "tika-vin09t12:202_5": "ācariyānaṁ taṁ taṁ atthaṁ ñāpentī paveṇi ācariyaparamparā, tāya ābhato ānīto ācariyaparamparābhato.",
  "tika-vin09t12:203_0": "Nanu sampajānamusāvāde pācittiyena bhavitabbaṁ, atha kathaṁ dukkaṭāpatti hotīti āha",
  "tika-vin09t12:203_1": "“sā ca kho na musāvādalakkhaṇenā”tiādi. Sampajānamusāvāde kiṁ hotīti yvāyaṁ “sampajānamusāvādo",
  "tika-vin09t12:203_2": "assa hotī”ti vutto, so āpattito kiṁ hoti, katarā āpatti hotīti attho. Dukkaṭaṁ hotīti",
  "tika-vin09t12:203_3": "dukkaṭāpatti hoti. Vacīdvāre akiriyasamuṭṭhānāpatti hotīti assa hi bhikkhuno adhammikāya",
  "tika-vin09t12:203_4": "paṭiññāya tuṇhībhūtassa nisinnassa manodvāre āpatti nāma natthi. Yasmā pana āvikātabbaṁ",
  "tika-vin09t12:203_5": "nāvikāsi, tenassa vacīdvāre akiriyato ayaṁ āpatti samuṭṭhātīti veditabbā. Idāni vuttamevatthaṁ",
  "tika-vin09t12:203_6": "pāḷiyā sādhetuṁ “vuttampi ceta”ntiādimāha. Etaṁ upālittherena parivāre sedamocanagāthāsu",
  "tika-vin09t12:203_7": "vuttampi cāti attho.",
  "tika-vin09t12:204_0": "Anālapanto manujena kenaci vācāti kenaci manujena vācāya anālapanto. Giraṁ no ca",
  "tika-vin09t12:204_1": "pare bhaṇeyyāti “iti ime sossantī”ti parapuggale sandhāya saddampi na nicchāreyya.",
  "tika-vin09t12:204_2": "Āpajjeyya vācasikanti vācato samuṭṭhitaṁ āpattiṁ āpajjeyya. Pañhāmesā kusalehi cintitāti",
  "tika-vin09t12:204_3": "ettha pañhāmesāti liṅgabyattayena vuttaṁ, eso pañho kusalehi cintitoti attho. Ayaṁ",
  "tika-vin09t12:204_4": "pañho imameva musāvādaṁ sandhāya vutto.",
  "tika-vin09t12:205_0": "Taṁtaṁsampattiyā vibandhanavasena sattasantānassa antare vemajjhe eti āgacchatīti",
  "tika-vin09t12:205_1": "antarāyo, diṭṭhadhammikādianattho, atikkamanaṭṭhena tasmiṁ antarāye niyutto, antarāyaṁ",
  "tika-vin09t12:205_2": "vā phalaṁ arahati, antarāyassa vā karaṇasīloti antarāyiko. Tenāha “vippaṭisāravatthutāyā”tiādi.",
  "tika-vin09t12:205_3": "Tattha vippaṭisāravatthutāyāti vippaṭisāro nāma pacchānutāpavasena cittavippaṭisāro,",
  "tika-vin09t12:205_4": "tassa kāraṇatāyāti attho. Paṭhamajjhānādipaccayabhūtaaappaṭisāraviruddhassa vippaṭisārassa",
  "tika-vin09t12:205_5": "paccayattāti vuttaṁ hoti. Pāmojjādisambhavanti dubbalataruṇā pīti pāmojjaṁ, taṁ ādi",
  "tika-vin09t12:205_6": "yesaṁ te pāmojjādayo, tesaṁ sambhavo paṭilābho pāmojjādisambhavo, taṁ. Ādisaddena",
  "tika-vin09t12:205_7": "pītippassaddhādīnaṁ gahaṇaṁ. Paṭhamajjhānādīnanti etthādisaddena pana “dutiyassa",
  "tika-vin09t12:205_8": "jhānassa adhigamāya antarāyiko, tatiyassa jhānassa adhigamāya antarāyiko, catutthassa",
  "tika-vin09t12:205_9": "jhānassa adhigamāya antarāyiko, jhānānaṁ, vimokkhānaṁ, samādhīnaṁ, samāpattīnaṁ,",
  "tika-vin09t12:205_10": "nekkhammānaṁ, nissaraṇānaṁ, pavivekānaṁ, kusalānaṁ dhammānaṁ adhigamāya antarāyiko”ti",
  "tika-vin09t12:205_11": "vuttadutiyajjhānādīnaṁ saṅgaho daṭṭhabbo. “Tasmā”ti vutte yaṁtaṁsaddānaṁ abyabhicāritasambandhatāya",
  "tika-vin09t12:205_12": "“yasmā”ti ayamattho upaṭṭhitoyeva hotīti āha “tasmāti yasmā”tiādi. Jānantenāti jānamānena.",
  "tika-vin09t12:205_13": "Imināssa sampajānamusāvādassa sacittakataṁ dasseti. Visuddhiṁ apekkhatīti visuddhāpekkho,",
  "tika-vin09t12:205_14": "tena visuddhāpekkhena. Sā ca visuddhi idha vuṭṭhānādīti āha “vuṭṭhātukāmena visujjhitukāmenā”ti.",
  "tika-vin09t12:205_15": "Vuṭṭhānagāminito saṅghādisesato vuṭṭhātukāmena, desanāgāminito visujjhitukāmenāti",
  "tika-vin09t12:205_16": "attho. Saṅghamajjhe vā gaṇamajjhe vā ekapuggale vāti uposathagge saṅghassa ārocanavasena",
  "tika-vin09t12:205_17": "saṅghamajjhe vā tattheva ubhato nisinnānaṁ ārocanavasena gaṇamajjhe vā anantarassa",
  "tika-vin09t12:205_18": "ārocanavasena ekapuggale vā pakāsetabbā. Ito vuṭṭhahitvāti ito uposathaggato vuṭṭhāya.",
  "tika-vin09t12:205_19": "Ettha pana sabhāgoyeva vattabbo. Visabhāgassa hi vuccamāne bhaṇḍanakalahasaṅghabhedādīnipi",
  "tika-vin09t12:205_20": "honti. Tasmā tassa avatvā “ito vuṭṭhahitvā paṭikarissāmī”ti ābhogaṁ katvā uposatho",
  "tika-vin09t12:205_21": "kātabboti andhakaṭṭhakathāyaṁ vuttaṁ.",
  "tika-vin09t12:206_0": "Karaṇattheti tatiyāvibhattiatthe. Kattari hetaṁ paccattavacanaṁ hoti phāsusaddāpekkhāya.",
  "tika-vin09t12:206_1": "Paccattavacananti paṭhamāvacanaṁ. Paṭhamajjhānādīnaṁ adhigamāya phāsu hotīti adhigamatthaṁ",
  "tika-vin09t12:206_2": "tassa bhikkhuno phāsu hoti sukhaṁ hoti saṁvarassa avippaṭisārahetuttā. Tenāha “avippaṭisāramūlakāna”ntiādi.",
  "tika-vin09t12:206_3": "Pāpapuññānaṁ katākatavasena cittavippaṭisārābhāvo avippaṭisāro, so mūlaṁ kāraṇaṁ",
  "tika-vin09t12:206_4": "yesaṁ te avippaṭisāramūlā, avippaṭisāramūlāyeva avippaṭisāramūlakā, tesaṁ avippaṭisāramūlakānaṁ.",
  "tika-vin09t12:206_5": "Sukhappaṭipadā sampajjatīti sukhā paṭipadā samijjhati, paṭhamajjhānādīnaṁ sukhena",
  "tika-vin09t12:206_6": "adhigamo hotīti adhippāyo. Hoti cettha –",
  "tika-vin09t12:207": "“Nidāne ñattiṭṭhapanaṁ, pubbakiccassa pucchanaṁ;",
  "tika-vin09t12:208": "Nidānuddesasavane, visuddhārocane vidhi;",
  "tika-vin09t12:209": "Anārocane cāpatti, ñeyyaṁ piṇḍatthapañcaka”nti.",
  "tika-vin09t12:210": "Iti kaṅkhāvitaraṇiyā pātimokkhavaṇṇanāya",
  "tika-vin09t12:211": "Vinayatthamañjūsāyaṁ līnatthappakāsaniyaṁ",
  "tika-vin09t12:212": "Nidānavaṇṇanā niṭṭhitā."
}