{
  "atk-vin02a1:6": "Namo tassa bhagavato arahato sammāsambuddhassa",
  "atk-vin02a1:7": "Vinayapiṭake",
  "atk-vin02a1:8": "Pācittiya-aṭṭhakathā",
  "atk-vin02a1:9": "5. Pācittiyakaṇḍaṃ",
  "atk-vin02a1:10": "1. Musāvādavaggo",
  "atk-vin02a1:11": "1. Musāvādasikkhāpadavaṇṇanā",
  "atk-vin02a1:12": "Yesaṃ navahi vaggehi, saṅgaho suppatiṭṭhito;",
  "atk-vin02a1:13": "Khuddakānaṃ ayaṃ dāni, tesaṃ bhavati vaṇṇanā.",
  "atk-vin02a1:14_0": "1. Tattha musāvādavaggassa tāva paṭhamasikkhāpade hatthakoti tassa therassa nāmaṃ.",
  "atk-vin02a1:14_1": "Sakyānaṃ puttoti sakyaputto. Buddhakāle kira sakyakulato asīti purisasahassāni pabbajiṃsu,",
  "atk-vin02a1:14_2": "tesaṃ so aññataroti. Vādakkhittoti “vādaṃ karissāmī”ti evaṃ parivitakkitena vādena",
  "atk-vin02a1:14_3": "paravādisantikaṃ khitto pakkhitto pahito pesitoti attho. Vādamhi vā sakena cittena",
  "atk-vin02a1:14_4": "khitto. Yatra yatra vādo tatra tatreva sandissatītipi vādakkhitto. Avajānitvā avajānātīti",
  "atk-vin02a1:14_5": "attano vāde kañci dosaṃ sallakkhento “nāyaṃ mama vādo”ti avajānitvā puna kathento",
  "atk-vin02a1:14_6": "kathento niddosataṃ sallakkhetvā “mameva ayaṃ vādo”ti paṭijānāti. Paṭijānitvā avajānātīti",
  "atk-vin02a1:14_7": "kismiñcideva vacane ānisaṃsaṃ sallakkhento “ayaṃ mama vādo”ti paṭijānitvā puna kathento",
  "atk-vin02a1:14_8": "kathento tattha dosaṃ sallakkhetvā “nāyaṃ mama vādo”ti avajānāti. Aññenaññaṃ paṭicaratīti",
  "atk-vin02a1:14_9": "aññena kāraṇena aññaṃ kāraṇaṃ paṭicarati paṭicchādeti ajjhottharati, “rūpaṃ aniccaṃ",
  "atk-vin02a1:14_10": "jānitabbato”ti vatvā puna “jātidhammato”tiādīni vadati. Kurundiyaṃ pana “etassa paṭicchādanahetuṃ",
  "atk-vin02a1:14_11": "aññaṃ bahuṃ kathetī”ti vuttaṃ. Tatrāyaṃ adhippāyo – yaṃ taṃ paṭijānanañca avajānanañca,",
  "atk-vin02a1:14_12": "tassa paṭicchādanatthaṃ “ko āha, kiṃ āha, kismiṃ āhā”ti evamādi bahuṃ bhāsatīti.",
  "atk-vin02a1:14_13": "Puna mahāaṭṭhakathāyaṃ “avajānitvā paṭijānanto paṭijānitvā avajānanto eva ca aññenaññaṃ",
  "atk-vin02a1:14_14": "paṭicaratī”ti vuttaṃ. Sampajānamusā bhāsatīti jānanto musā bhāsati. Saṅketaṃ katvā",
  "atk-vin02a1:14_15": "visaṃvādetīti purebhattādīsu “asukasmiṃ nāma kāle asukasmiṃ nāma padese vādo hotū”ti",
  "atk-vin02a1:14_16": "saṅketaṃ katvā saṅketato pure vā pacchā vā gantvā “passatha bho, titthiyā na āgatā",
  "atk-vin02a1:14_17": "parājitā”ti pakkamati.",
  "atk-vin02a1:15": "2. Sampajānamusāvādeti jānitvā jānantassa ca musā bhaṇane.",
  "atk-vin02a1:16_0": "3. Visaṃvādanapurekkhārassāti visaṃvādanacittaṃ purato katvā vadantassa. Vācāti micchāvācāpariyāpannavacanasamuṭṭhāpikā",
  "atk-vin02a1:16_1": "cetanā. Girāti tāya cetanāya samuṭṭhāpitasaddaṃ dasseti. Byappathoti vacanapatho;",
  "atk-vin02a1:16_2": "vācāyeva hi aññesampi diṭṭhānugatimāpajjantānaṃ pathabhūtato byappathoti vuccati.",
  "atk-vin02a1:16_3": "Vacībhedoti vacīsaññitāya vācāya bhedo; pabhedagatā vācā eva evaṃ vuccati. Vācasikā",
  "atk-vin02a1:16_4": "viññattīti vacīviññatti. Evaṃ paṭhamapadena suddhacetanā, majjhe tīhi taṃsamuṭṭhāpitasaddasahitā",
  "atk-vin02a1:16_5": "cetanā, ante ekena viññattisahitā cetanā “kathitā”ti veditabbā. Anariyavohārāti anariyānaṃ",
  "atk-vin02a1:16_6": "bālaputhujjanānaṃ vohārā.",
  "atk-vin02a1:17_0": "Evaṃ sampajānamusāvādaṃ dassetvā idāni ante vuttānaṃ sampajānamusāvādasaṅkhātānaṃ",
  "atk-vin02a1:17_1": "anariyavohārānaṃ lakkhaṇaṃ dassento “adiṭṭhaṃ diṭṭhaṃ me”tiādimāha. Tattha adiṭṭhaṃ",
  "atk-vin02a1:17_2": "diṭṭhaṃ meti evaṃ vadato vacanaṃ taṃsamuṭṭhāpikā vā cetanā eko anariyavohāroti iminā",
  "atk-vin02a1:17_3": "nayena attho veditabbo. Apicettha cakkhuvasena aggahitārammaṇaṃ adiṭṭhaṃ, sotavasena",
  "atk-vin02a1:17_4": "aggahitaṃ asutaṃ, ghānādivasena munitvā tīhi indriyehi ekābaddhaṃ viya katvā patvā",
  "atk-vin02a1:17_5": "aggahitaṃ amutaṃ, aññatra pañcahi indriyehi suddhena viññāṇeneva aggahitaṃ aviññātanti",
  "atk-vin02a1:17_6": "veditabbaṃ. Pāḷiyaṃ pana “adiṭṭhaṃ nāma na cakkhunā diṭṭha”nti evaṃ oḷārikeneva nayena",
  "atk-vin02a1:17_7": "desanā katāti. Diṭṭhādīsu ca attanāpi parenapi diṭṭhaṃ diṭṭhameva. Evaṃ sutamutaviññātānīti",
  "atk-vin02a1:17_8": "ayameko pariyāyo. Aparo nayo yaṃ attanā diṭṭhaṃ diṭṭhameva taṃ. Esa nayo sutādīsu.",
  "atk-vin02a1:17_9": "Yaṃ pana parena diṭṭhaṃ, taṃ attanā sutaṭṭhāne tiṭṭhati. Evaṃ mutādīnipi.",
  "atk-vin02a1:18_0": "4. Idāni tesaṃ anariyavohārānaṃ vasena āpattiṃ āropetvā dassento “tīhākārehī”tiādimāha.",
  "atk-vin02a1:18_1": "Tassattho “tīhi ākārehi paṭhamaṃ jhānaṃ samāpajjinti sampajānamusā bhaṇantassa āpatti",
  "atk-vin02a1:18_2": "pārājikassā”ti evamādicatutthapārājikapāḷivaṇṇanāyaṃ vuttanayeneva veditabbo. Kevalañhi",
  "atk-vin02a1:18_3": "tattha “paṭhamaṃ jhānaṃ samāpajji”nti idha “adiṭṭhaṃ diṭṭhaṃ me”ti, tattha ca “āpatti",
  "atk-vin02a1:18_4": "pārājikassā”ti “idha āpatti pācittiyassā”ti evaṃ vatthumatte āpattimatte ca viseso,",
  "atk-vin02a1:18_5": "sesaṃ ekalakkhaṇamevāti.",
  "atk-vin02a1:19_0": "9. Tīhākārehi diṭṭhe vematikotiādīnampi attho “diṭṭhassa hoti pārājikaṃ dhammaṃ ajjhāpajjanto",
  "atk-vin02a1:19_1": "diṭṭhe vematiko”ti evamādiduṭṭhadosapāḷivaṇṇanāyaṃ vuttanayeneva veditabbo. Pāḷimattameva",
  "atk-vin02a1:19_2": "hi ettha viseso, atthe pana satheravāde kiñci nānākaraṇaṃ natthi.",
  "atk-vin02a1:20_0": "11. Sahasā bhaṇatīti avīmaṃsitvā anupadhāretvā vā vegena diṭṭhampi “adiṭṭhaṃ me”ti",
  "atk-vin02a1:20_1": "bhaṇati. Aññaṃ bhaṇissāmīti aññaṃ bhaṇatīti mandattā jaḷattā pakkhalanto “cīvara”nti",
  "atk-vin02a1:20_2": "vattabbe “cīra”nti ādiṃ bhaṇati. Yo pana sāmaṇerena “api bhante mayhaṃ upajjhāyaṃ",
  "atk-vin02a1:20_3": "passitthā”ti vutto keḷiṃ kurumāno “tava upajjhāyo dārusakaṭaṃ yojetvā gato bhavissatī”ti",
  "atk-vin02a1:20_4": "vā siṅgālasaddaṃ sutvā “kassāyaṃ bhante saddo”ti vutto “mātuyā te yānena gacchantiyā",
  "atk-vin02a1:20_5": "kaddame laggacakkaṃ uddharantānaṃ ayaṃ saddo”ti vā evaṃ neva davā na ravā aññaṃ bhaṇati,",
  "atk-vin02a1:20_6": "so āpattiṃ āpajjatiyeva. Aññā pūraṇakathā nāma hoti, eko gāme thokaṃ telaṃ labhitvā",
  "atk-vin02a1:20_7": "vihāraṃ āgato sāmaṇeraṃ bhaṇati – “tvaṃ ajja kuhiṃ gato, gāmo ekatelo ahosī”ti vā",
  "atk-vin02a1:20_8": "pacchikāya ṭhapitaṃ pūvakhaṇḍaṃ labhitvā “ajja gāme pacchikāhi pūve cāresu”nti vā,",
  "atk-vin02a1:20_9": "ayaṃ musāvādova hoti. Sesaṃ uttānamevāti.",
  "atk-vin02a1:21": "Tisamuṭṭhānaṃ – kāyacittato vācācittato kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, tivedananti.",
  "atk-vin02a1:22": "Musāvādasikkhāpadaṃ paṭhamaṃ.",
  "atk-vin02a1:23": "2. Omasavādasikkhāpadavaṇṇanā",
  "atk-vin02a1:24": "12. Dutiyasikkhāpade omasantīti ovijjhanti. Khuṃsentīti akkosanti. Vambhentīti padhaṃsenti.",
  "atk-vin02a1:25_0": "13. Bhūtapubbanti idaṃ vatthuṃ bhagavā omasavādagarahaṇatthaṃ āhari. Nandivisālo",
  "atk-vin02a1:25_1": "nāmāti nandīti tassa balībaddassa nāmaṃ, visāṇāni panassa visālāni, tasmā “nandivisālo”ti",
  "atk-vin02a1:25_2": "vuccati. Bodhisatto tena samayena nandivisālo nāma hoti. Brāhmaṇo taṃ yāgubhattādīhi",
  "atk-vin02a1:25_3": "ativiya posesi. Atha so brāhmaṇaṃ anukampamāno “gaccha tva”ntiādimāha. Tattheva aṭṭhāsīti",
  "atk-vin02a1:25_4": "ahetukapaṭisandhikālepi parakhuṃsanaṃ amanāpatoyeva paccesi, tasmā brāhmaṇassa dosaṃ",
  "atk-vin02a1:25_5": "dassetukāmo aṭṭhāsi. Sakaṭasataṃ atibaddhaṃ pavaṭṭesīti paṭipāṭiyā ṭhapetvā heṭṭhārukkhe",
  "atk-vin02a1:25_6": "datvā ekābaddhaṃ katvā muggamāsavālukādīhi puṇṇaṃ sakaṭasataṃ pavaṭṭento, kiñcāpi",
  "atk-vin02a1:25_7": "pubbe patiṭṭhitārappadesaṃ puna are patte pavaṭṭitaṃ hoti, bodhisatto pana purimasakaṭena",
  "atk-vin02a1:25_8": "patiṭṭhitaṭṭhāne pacchimasakaṭaṃ patiṭṭhāpetuṃ sakaṭasatappamāṇaṃ padesaṃ pavaṭṭesi.",
  "atk-vin02a1:25_9": "Bodhisattānañhi sithilakaraṇaṃ nāma natthi. Tena cattamano ahūti tena brāhmaṇassa",
  "atk-vin02a1:25_10": "dhanalābhena attano kammena ca so nandivisālo attamano ahosi.",
  "atk-vin02a1:26_0": "15. Akkosenapīti ettha pana yasmā parato “dve akkosā – hīno ca akkoso ukkaṭṭho ca",
  "atk-vin02a1:26_1": "akkoso”ti vibhajitukāmo, tasmā yathā pubbe “hīnenapi akkosena khuṃsentī”ti vuttaṃ;",
  "atk-vin02a1:26_2": "evaṃ avatvā “akkosena” iccevamāha. Venajātīti tacchakajāti; veṇukārajātītipi vadanti.",
  "atk-vin02a1:26_3": "Nesādajātīti migaluddakādijāti.",
  "atk-vin02a1:27_0": "Rathakārajātīti cammakārajāti. Pukkusajātīti pupphachaḍḍakajāti. Avakaṇṇakādi dāsānaṃ",
  "atk-vin02a1:27_1": "nāmaṃ hoti; tasmā hīnaṃ. Oññātanti avaññātaṃ; “uññāta”ntipi paṭhanti. Avaññātanti",
  "atk-vin02a1:27_2": "vambhetvā ñātaṃ. Hīḷitanti jigucchitaṃ. Paribhūtanti kimetenātiti paribhavakataṃ.",
  "atk-vin02a1:27_3": "Acittīkatanti na garukataṃ.",
  "atk-vin02a1:28_0": "Koṭṭhakakammanti tacchakakammaṃ. Muddāti hatthamuddāgaṇanā. Gaṇanāti acchiddakādiavasesagaṇanā.",
  "atk-vin02a1:28_1": "Lekhāti akkharalekhā. Madhumehābādho vedanāya abhāvato “ukkaṭṭho”ti vutto. Pāṭikaṅkhāti",
  "atk-vin02a1:28_2": "icchitabbā. Yakārena vā bhakārena vāti yakārabhakāre yojetvā yo akkoso. Kāṭakoṭacikāya",
  "atk-vin02a1:28_3": "vāti “kāṭa”nti purisanimittaṃ, “koṭacikā”ti itthinimittaṃ; etehi vā yo akkoso, eso hīno nāma akkosoti.",
  "atk-vin02a1:29_0": "16. Idāni tesaṃ jātiādīnaṃ pabhedavasena āpattiṃ āropetvā dassento “upasampanno upasampanna”ntiādimāha.",
  "atk-vin02a1:29_1": "Tattha khuṃsetukāmo vambhetukāmo maṅkukattukāmoti akkositukāmo padhaṃsitukāmo garahitukāmo",
  "atk-vin02a1:29_2": "nittejaṃ kattukāmoti attho. Hīnena hīnanti hīnena jātivacanena hīnajātikaṃ. Etena",
  "atk-vin02a1:29_3": "upāyena sabbapadesu attho veditabbo.",
  "atk-vin02a1:30_0": "Ettha ca hīnena hīnaṃ vadanto kiñcāpi saccaṃ vadati, omasitukāmatāya panassa vācāya",
  "atk-vin02a1:30_1": "vācāya pācittiyaṃ. Ukkaṭṭhena hīnaṃ vadanto ca kiñcāpi alikaṃ bhaṇati, omasitukāmatāya",
  "atk-vin02a1:30_2": "pana imināva sikkhāpadena pācittiyaṃ āpajjati, na purimena. Yopi “aticaṇḍālosi, atibrāhmaṇosi,",
  "atk-vin02a1:30_3": "duṭṭhacaṇḍālosi, duṭṭhabrāhmaṇosī”tiādīni vadati, sopi āpattiyā kāretabbo.",
  "atk-vin02a1:31_0": "26. Santi idhekacceti vāre pana pariharitvā vuttabhāvena dukkaṭaṃ. Eseva nayo ye",
  "atk-vin02a1:31_1": "nūna…pe… na mayanti vāresupi. Anupasampanne pana catūsupi vāresu dukkaṭameva. Corosi",
  "atk-vin02a1:31_2": "gaṇṭhibhedakosītiādivacanehi pana upasampannepi anupampannepi sabbavāresu dukkaṭameva.",
  "atk-vin02a1:31_3": "Davakamyatāya pana upasampannepi anupasampannepi sabbavāresu dubbhāsitaṃ. Davakamyatā",
  "atk-vin02a1:31_4": "nāma keḷihasādhippāyatā. Imasmiñca sikkhāpade ṭhapetvā bhikkhuṃ bhikkhunīādayo sabbasattā",
  "atk-vin02a1:31_5": "anupasampannaṭṭhāne ṭhitāti veditabbā.",
  "atk-vin02a1:32_0": "35. Atthapurekkhārassātiādīsu pāḷiyā atthaṃ vaṇṇayanto atthapurekkhāro; pāḷiṃ vācento",
  "atk-vin02a1:32_1": "dhammapurekkhāro; anusiṭṭhiyaṃ ṭhatvā “idānipi caṇḍālosi, pāpaṃ mā akāsi, mā tamo",
  "atk-vin02a1:32_2": "tamaparāyaṇo ahosī”tiādinā nayena kathento anusāsanīpurekkhāro nāmāti veditabbo. Sesaṃ uttānameva.",
  "atk-vin02a1:33_0": "Tisamuṭṭhānaṃ – kāyacittato vācācittato kāyavācācittato ca samuṭṭhāti. Kiriyaṃ, saññāvimokkhaṃ,",
  "atk-vin02a1:33_1": "sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti. Dubbhāsitāpatti",
  "atk-vin02a1:33_2": "panettha vācācittato samuṭṭhāti, kiriyaṃ, saññāvimokkhaṃ, sacittakaṃ, akusalacittaṃ,",
  "atk-vin02a1:33_3": "dvivedanaṃ sukhā ca majjhattā cāti.",
  "atk-vin02a1:34": "Omasavādasikkhāpadaṃ dutiyaṃ.",
  "atk-vin02a1:35": "3. Pesuññasikkhāpadavaṇṇanā",
  "atk-vin02a1:36_0": "36. Tatiyasikkhāpade – bhaṇḍanajātānanti sañjātabhaṇḍanānaṃ. Bhaṇḍananti kalahassa",
  "atk-vin02a1:36_1": "pubbabhāgo, “iminā ca iminā ca idaṃ kataṃ; evaṃ vutte evaṃ vakkhāmā”tiādikaṃ sakasakapakkhe",
  "atk-vin02a1:36_2": "sammantanaṃ. Kalahoti āpattigāmiko kāyavācāvītikkamo. Vivādoti viggāhikakathā. Taṃ",
  "atk-vin02a1:36_3": "vivādaṃ āpannānaṃ vivādāpannānaṃ. Pesuññanti pisuṇavācaṃ, piyabhāvassa suññakaraṇavācanti vuttaṃ hoti.",
  "atk-vin02a1:37": "37. Bhikkhupesuññeti bhikkhūnaṃ pesuññe; bhikkhuto sutvā bhikkhunā bhikkhussa upasaṃhaṭapesuññeti attho.",
  "atk-vin02a1:38_0": "38. Dvīhākārehīti dvīhi kāraṇehi. Piyakamyassa vāti “evaṃ ahaṃ etassa piyo bhavissāmī”ti",
  "atk-vin02a1:38_1": "attano piyabhāvaṃ patthayamānassa vā. Bhedādhippāyassa vāti “evamayaṃ etena saddhiṃ",
  "atk-vin02a1:38_2": "bhijjissatī”ti parassa parena bhedaṃ icchantassa vā. Jātitopītiādi sabbaṃ purimasikkhāpade",
  "atk-vin02a1:38_3": "vuttanayameva. Idhāpi bhikkhuniṃ ādiṃ katvā sabbe anupasampannā nāma.",
  "atk-vin02a1:39_0": "Na piyakamyassa na bhedādhippāyassāti ekaṃ akkosantaṃ ekañca khamantaṃ disvā “aho",
  "atk-vin02a1:39_1": "nillajjo, īdisampi nāma bhavantaṃ puna vattabbaṃ maññissatī”ti evaṃ kevalaṃ pāpagarahitāya",
  "atk-vin02a1:39_2": "bhaṇantassa anāpatti. Sesaṃ uttānatthameva. Tisamuṭṭhānaṃ – kāyacittato vācācittato",
  "atk-vin02a1:39_3": "kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ,",
  "atk-vin02a1:39_4": "vacīkammaṃ, akusalacittaṃ, tivedananti.",
  "atk-vin02a1:40": "Pesuññasikkhāpadaṃ tatiyaṃ.",
  "atk-vin02a1:41": "4. Padasodhammasikkhāpadavaṇṇanā",
  "atk-vin02a1:42_0": "44. Catutthasikkhāpade – appatissāti appatissavā. Upāsakāti vutte vacanampi na sotukāmā;",
  "atk-vin02a1:42_1": "anādarāti attho. Appatissayā vā anīcavuttinoti attho. Asabhāgavuttikāti visabhāgajīvikā,",
  "atk-vin02a1:42_2": "yathā bhikkhūsu vattitabbaṃ; evaṃ appavattavuttinoti attho.",
  "atk-vin02a1:43_0": "45. Padaso dhammaṃ vāceyyāti ekato padaṃ padaṃ dhammaṃ vāceyya; koṭṭhāsaṃ koṭṭhāsaṃ",
  "atk-vin02a1:43_1": "vāceyyāti attho. Yasmā pana taṃ koṭṭhāsanāmakaṃ padaṃ catubbidhaṃ hoti, tasmā taṃ",
  "atk-vin02a1:43_2": "dassetuṃ “padaṃ anupadaṃ anvakkharaṃ anubyañjana”nti padabhājanaṃ vuttaṃ. Tattha",
  "atk-vin02a1:43_3": "padanti eko gāthāpādo adhippeto. Anupadanti dutiyapādo. Anvakkharanti ekekamakkharaṃ.",
  "atk-vin02a1:43_4": "Anubyañjananti purimabyañjanena sadisaṃ pacchābyañjanaṃ. Yaṃ kiñci vā ekamakkharaṃ",
  "atk-vin02a1:43_5": "anvakkharaṃ, akkharasamūho anubyañjanaṃ, akkharānubyañjanasamūho padaṃ. Paṭhamapadaṃ",
  "atk-vin02a1:43_6": "padameva, dutiyaṃ anupadanti evamettha nānākaraṇaṃ veditabbaṃ.",
  "atk-vin02a1:44_0": "Idāni padaṃ nāma ekato paṭṭhapetvā ekato osāpentīti gāthābandhaṃ dhammaṃ vācento",
  "atk-vin02a1:44_1": "“manopubbaṅgamā dhammā”ti ekamekaṃ padaṃ sāmaṇerena saddhiṃ ekato ārabhitvā ekatoyeva",
  "atk-vin02a1:44_2": "niṭṭhāpeti. Evaṃ vācentassa padagaṇanāya pācittiyā veditabbā. Anupadaṃ nāma pāṭekkaṃ",
  "atk-vin02a1:44_3": "paṭṭhapetvā ekato osāpentīti therena “manopubbaṅgamā dhammā”ti vutte sāmaṇero taṃ",
  "atk-vin02a1:44_4": "padaṃ apāpuṇitvā “manoseṭṭhā manomayā”ti dutiyapadaṃ ekato bhaṇati, ime pāṭekkaṃ",
  "atk-vin02a1:44_5": "paṭṭhapetvā ekato osāpenti nāma. Evaṃ vācentassāpi anupadagaṇanāya pācittiyā. Anvakkharaṃ",
  "atk-vin02a1:44_6": "nāma rūpaṃ aniccanti vuccamāno “rū”ti opātetīti “rūpaṃ aniccanti bhaṇa sāmaṇerā”ti",
  "atk-vin02a1:44_7": "vuccamāno rūkāramattameva ekato vatvā tiṭṭhati. Evaṃ vācentassāpi anvakkharagaṇanāya",
  "atk-vin02a1:44_8": "pācittiyā. Gāthābandhepi ca esa nayo labbhatiyeva. Anubyañjanaṃ nāma rūpaṃ aniccanti",
  "atk-vin02a1:44_9": "vuccamāno vedanā aniccāti saddaṃ nicchāretīti “rūpaṃ, bhikkhave, aniccaṃ, vedanā",
  "atk-vin02a1:44_10": "aniccā”ti imaṃ suttaṃ vācayamāno therena “rūpaṃ anicca”nti vuccamāno sāmaṇero sīghapaññatāya",
  "atk-vin02a1:44_11": "“vedanā aniccā”ti imaṃ aniccapadaṃ therassa “rūpaṃ anicca”nti etena aniccapadena",
  "atk-vin02a1:44_12": "saddhiṃ ekato bhaṇanto vācaṃ nicchāreti. Evaṃ vācentassāpi anubyañjanagaṇanāya pācittiyā.",
  "atk-vin02a1:44_13": "Ayaṃ panettha saṅkhepo – imesu padādīsu yaṃ yaṃ ekato bhaṇati tena tena āpattiṃ āpajjatīti.",
  "atk-vin02a1:45_0": "Buddhabhāsitoti sakalaṃ vinayapiṭakaṃ abhidhammapiṭakaṃ dhammapadaṃ cariyāpiṭakaṃ",
  "atk-vin02a1:45_1": "udānaṃ itivuttakaṃ jātakaṃ suttanipāto vimānavatthu petavatthu brahmajālādīni ca",
  "atk-vin02a1:45_2": "suttāni. Sāvakabhāsitoti catuparisapariyāpannehi sāvakehi bhāsito anaṅgaṇasammādiṭṭhianumānasuttacuḷavedallamahāvedallādiko.",
  "atk-vin02a1:45_3": "Isibhāsitoti bāhiraparibbājakehi bhāsito sakalo paribbājakavaggo, bāvariyassa antevāsikānaṃ",
  "atk-vin02a1:45_4": "soḷasannaṃ brāhmaṇānaṃ pucchāti evamādi. Devatābhāsitoti devatāhi bhāsito; so devatāsaṃyuttadevaputtasaṃyuttamārasaṃyuttabrahmasaṃyuttasakkasaṃyuttādivasena veditabbo.",
  "atk-vin02a1:46_0": "Atthūpasañhitoti aṭṭhakathānissito. Dhammūpasañhitoti pāḷinissito; ubhayenāpi vivaṭṭūpanissitameva",
  "atk-vin02a1:46_1": "vadati. Kiñcāpi vivaṭṭūpanissitaṃ vadati, tisso saṅgītiyo āruḷhadhammaṃyeva pana",
  "atk-vin02a1:46_2": "padaso vācentassa āpatti. Vivaṭṭūpanissitepi nānābhāsāvasena gāthāsilokabandhādīhi",
  "atk-vin02a1:46_3": "abhisaṅkhate anāpatti. Tisso saṅgītiyo anāruḷhepi kulumbasuttaṃ rājovādasuttaṃ tikkhindriyaṃ",
  "atk-vin02a1:46_4": "catuparivaṭṭaṃ nandopanandanti īdise āpattiyeva. Apalāladamanampi vuttaṃ, mahāpaccariyampana",
  "atk-vin02a1:46_5": "paṭisiddhaṃ. Meṇḍakamilindapañhesu therassa sakapaṭibhāne anāpatti, yaṃ rañño saññāpanatthaṃ",
  "atk-vin02a1:46_6": "āharitvā vuttaṃ, tattha āpatti. Vaṇṇapiṭakaaṅgulimālapiṭakaraṭṭhapālagaajataāḷavakagajjitaguḷhamaggaguḷhavessantaraguḷhavinayavedallapiṭakāni",
  "atk-vin02a1:46_7": "pana abuddhavacanāniyevāti vuttaṃ. Sīlūpadeso nāma dhammasenāpatinā vuttoti vadanti,",
  "atk-vin02a1:46_8": "tasmiṃ āpattiyeva. Aññānipi maggakathāārammaṇakathābuddhikadaṇḍaka ñāṇavatthuasubhakathādīni",
  "atk-vin02a1:46_9": "atthi, tesu sattatiṃsa bodhipakkhiyadhammā vibhattā, dhutaṅgapañhe paṭipadā vibhattā;",
  "atk-vin02a1:46_10": "tasmā tesu āpattīti vuttaṃ. Mahāpaccariyādīsu pana saṅgītiṃ anāruḷhesu rājovādatikkhindriyacatuparivaṭṭanandopanandakulumbasuttesuyeva",
  "atk-vin02a1:46_11": "āpattīti vatvā avasesesu yaṃ buddhavacanato āharitvā vuttaṃ, tadeva āpattivatthu",
  "atk-vin02a1:46_12": "hoti, na itaranti ayamattho pariggahito.",
  "atk-vin02a1:47": "48. Ekato uddisāpentoti anupasampannena saddhiṃ ekato uddesaṃ gaṇhantopi ekato vadati anāpattīti attho.",
  "atk-vin02a1:48_0": "Tatrāyaṃ vinicchayo – upasampanno ca anupasampanno ca nisīditvā uddisāpenti. Ācariyo",
  "atk-vin02a1:48_1": "nisinnānaṃ bhaṇāmīti tehi saddhiṃ ekato vadati, ācariyassa āpatti. Anupasampannena",
  "atk-vin02a1:48_2": "saddhiṃ gaṇhantassa anāpatti. Dvepi ṭhitā gaṇhanti, eseva nayo. Daharabhikkhu nisinno,",
  "atk-vin02a1:48_3": "sāmaṇero ṭhito, nisinnassa bhaṇāmīti bhaṇato anāpatti. Sace daharo tiṭṭhati, itaro",
  "atk-vin02a1:48_4": "nisīdati, ṭhitassa bhaṇāmīti bhaṇatopi anāpatti. Sace bahūnaṃ bhikkhūnaṃ antare eko",
  "atk-vin02a1:48_5": "sāmaṇero nisinno hoti, tasmiṃ nisinne padaso dhammaṃ vācentassa ācariyassa acittakāpatti.",
  "atk-vin02a1:48_6": "Sace sāmaṇero upacāraṃ muñcitvā ṭhito vā nisinno vā hoti, yesaṃ vāceti, tesu apariyāpannattā",
  "atk-vin02a1:48_7": "ekena disābhāgena palāyanakaganthaṃ nāma gaṇhātīti saṅkhyaṃ gacchati, tasmā anāpatti.",
  "atk-vin02a1:48_8": "Ekato sajjhāyaṃ karontopi anupasampannena saddhiṃ upasampanno ekato sajjhāyaṃ karonto",
  "atk-vin02a1:48_9": "tena saddhiṃyeva bhaṇati, anāpatti. Anupasampannassa santike uddesaṃ gaṇhantassapi",
  "atk-vin02a1:48_10": "tena saddhiṃ ekato bhaṇantassa anāpatti. Ayampi hi ekato sajjhāyaṃ karoticceva saṅkhyaṃ gacchati.",
  "atk-vin02a1:49_0": "Yebhuyyena paguṇaṃ ganthaṃ bhaṇantaṃ opātetīti sace ekagāthāya eko pādo na āgacchati,",
  "atk-vin02a1:49_1": "sesaṃ āgacchati, ayaṃ yebhuyyena paguṇagantho nāma. Etena nayena suttepi veditabbo.",
  "atk-vin02a1:49_2": "Taṃ opātentassa evaṃ bhaṇāhīti ekatopi bhaṇantassa anāpatti. Osārentaṃ opātetīti",
  "atk-vin02a1:49_3": "suttaṃ uccārentaṃ parisamajjhe parisaṅkamānaṃ evaṃ vadehīti tena saddhiṃ ekatopi",
  "atk-vin02a1:49_4": "vadantassa anāpatti. Yaṃ pana mahāpaccariyādīsu “mayā saddhiṃ mā vadā”ti vutto yadi",
  "atk-vin02a1:49_5": "vadati, “anāpattī”ti vuttaṃ, taṃ mahāaṭṭhakathāyaṃ natthi, natthibhāvoyeva cassa",
  "atk-vin02a1:49_6": "yutto. Kasmā? Kiriyasamuṭṭhānattā. Itarathā hi kiriyākiriyaṃ bhaveyya. Sesaṃ uttānatthameva.",
  "atk-vin02a1:50": "Padasodhammasamuṭṭhānaṃ – vācato ca vācācittato ca samuṭṭhāti, kiriyaṃ, nosaññāvimokkhaṃ, acittakaṃ, paṇṇattivajjaṃ, vacīkammaṃ, ticittaṃ, tivedananti.",
  "atk-vin02a1:51": "Padasodhammasikkhāpadaṃ catutthaṃ.",
  "atk-vin02a1:52": "5. Sahaseyyasikkhāpadavaṇṇanā",
  "atk-vin02a1:53_0": "49. Pañcamasikkhāpade – muṭṭhassatī asampajānāti pubbabhāge satisampajaññassa akaraṇavasenetaṃ",
  "atk-vin02a1:53_1": "vuttaṃ, bhavaṅgotiṇṇakāle pana kuto satisampajaññanti! Vikūjamānāti vippalapamānā.",
  "atk-vin02a1:53_2": "Kākacchamānāti nāsāya kākasaddaṃ viya niratthakasaddaṃ muñcamānā. Upāsakāti paṭhamataraṃ uṭṭhitaupāsakā.",
  "atk-vin02a1:54_0": "50. Etadavocunti “bhagavatā āvuso rāhula sikkhāpadaṃ paññatta”nti bhikkhū sikkhāpadagāraveneva",
  "atk-vin02a1:54_1": "etaṃ avocuṃ. Pakatiyā pana te bhagavati ca gāravena āyasmato ca rāhulassa sikkhākāmatāya",
  "atk-vin02a1:54_2": "tassa āyasmato vasanaṭṭhānaṃ āgatassa cūḷamañcakaṃ vā apassenaṃ vā yaṃ atthi taṃ",
  "atk-vin02a1:54_3": "paññapetvā cīvaraṃ vā uttarāsaṅgaṃ vā ussīsakaraṇatthāya denti. Tatridaṃ tassāyasmato",
  "atk-vin02a1:54_4": "sikkhākāmatāya – bhikkhū kira taṃ dūratova āgacchantaṃ disvā muṭṭhisammuñjaniñca",
  "atk-vin02a1:54_5": "kacavarachaḍḍanakañca bahi khipanti. Athaññehi “āvuso kenidaṃ pātita”nti vutte aññe",
  "atk-vin02a1:54_6": "evaṃ vadanti – “bhante, rāhulo imasmiṃ padese sañcari, tena nu kho pātita”nti. So",
  "atk-vin02a1:54_7": "panāyasmā “na mayhaṃ bhante idaṃ kamma”nti ekadivasampi avatvā taṃ paṭisāmetvā bhikkhū",
  "atk-vin02a1:54_8": "khamāpetvā gacchati. Vaccakuṭiyā seyyaṃ kappesīti taṃyeva sikkhākāmataṃ anubrūhanto",
  "atk-vin02a1:54_9": "dhammasenāpatimahāmoggallānaānandattherādīnaṃ santikaṃ agantvā bhagavato vaḷañjanakavaccakuṭiyaṃ",
  "atk-vin02a1:54_10": "seyyaṃ kappesi. Sā kira kuṭi kavāṭabaddhā gandhaparibhaṇḍakatā samosaritapupphadāmā",
  "atk-vin02a1:54_11": "cetiyaṭṭhānamiva tiṭṭhati, aparibhogā aññesaṃ.",
  "atk-vin02a1:55_0": "51. Uttaridirattatirattanti bhagavā sāmaṇerānaṃ saṅgahakaraṇatthāya tirattaṃ parihāraṃ",
  "atk-vin02a1:55_1": "adāsi. Na hi yuttaṃ kuladārake pabbājetvā nānuggahetunti. Sahaseyyanti ekato seyyaṃ.",
  "atk-vin02a1:55_2": "Seyyāti kāyappasāraṇasaṅkhātaṃ sayanampi vuccati, yasmiṃ senāsane sayanti, tampi.",
  "atk-vin02a1:55_3": "Tattha senāsanaṃ tāva dassetuṃ “seyyā nāma sabbacchannā”tiādi vuttaṃ. Kāyappasāraṇaṃ",
  "atk-vin02a1:55_4": "dassetuṃ anupasampanne nipanne bhikkhu nipajjatī”tiādi vuttaṃ. Tasmā ayamettha attho",
  "atk-vin02a1:55_5": "– “senāsanasaṅkhātaṃ seyyaṃ pavisitvā kāyappasāraṇasaṅkhātaṃ seyyaṃ kappeyya vidaheyya",
  "atk-vin02a1:55_6": "sampādeyyā”ti. Sabbacchannātiādinā pana tassā senāsanasaṅkhātāya seyyāya lakkhaṇaṃ",
  "atk-vin02a1:55_7": "vuttaṃ. Tasmā yaṃ senāsanaṃ upari pañcahi chadanehi aññena vā kenaci sabbameva paṭicchannaṃ,",
  "atk-vin02a1:55_8": "ayaṃ sabbacchannā nāma seyyā. Aṭṭhakathāsu pana pākaṭavohāraṃ gahetvā vācuggatavasena",
  "atk-vin02a1:55_9": "“sabbacchannā nāma pañcahi chadanehi channā”ti vuttaṃ. Kiñcāpi vuttaṃ? Atha kho dussakuṭiyaṃ",
  "atk-vin02a1:55_10": "vasantassāpi na sakkā anāpatti kātuṃ, tasmā yaṃ kiñci paṭicchādanasamatthaṃ idha",
  "atk-vin02a1:55_11": "chadanañca paricchannañca veditabbaṃ. Pañcavidhacchadaneyeva hi gayhamāne padaracchannepi",
  "atk-vin02a1:55_12": "sahaseyyā na bhaveyya. Yaṃ pana senāsanaṃ bhūmito paṭṭhāya yāva chadanaṃ āhacca pākārena",
  "atk-vin02a1:55_13": "vā aññena vā kenaci antamaso vatthenāpi parikkhittaṃ, ayaṃ sabbaparicchannā nāma",
  "atk-vin02a1:55_14": "seyyā. Chadanaṃ anāhacca sabbantimena pariyāyena diyaḍḍhahatthubbedhena pākārādinā",
  "atk-vin02a1:55_15": "parikkhittāpi sabbaparicchannāyevāti kurundaṭṭhakathāyaṃ vuttaṃ. Yassā pana upari",
  "atk-vin02a1:55_16": "bahutaraṃ ṭhānaṃ channaṃ, appaṃ acchannaṃ, samantato vā bahutaraṃ parikkhittaṃ, appaṃ",
  "atk-vin02a1:55_17": "aparikkhittaṃ, ayaṃ yebhuyyena channā yebhuyyena paricchannā nāma. Iminā hi lakkhaṇena",
  "atk-vin02a1:55_18": "samannāgato sacepi sattabhūmako pāsādo ekūpacāro hoti, satagabbhaṃ vā catussālaṃ",
  "atk-vin02a1:55_19": "vā, ekaseyyāicceva saṅkhyaṃ gacchati. Taṃ sandhāya vuttaṃ “catutthe divase atthaṅgate",
  "atk-vin02a1:55_20": "sūriye anupasampanne nipanne bhikkhu nipajjati, āpatti pācittiyassā”tiādi.",
  "atk-vin02a1:56_0": "Tattha ca nipajjanamatteneva pācittiyaṃ. Sace pana sambahulā sāmaṇerā, eko bhikkhu,",
  "atk-vin02a1:56_1": "sāmaṇeragaṇanāya pācittiyā. Te ce uṭṭhāyuṭṭhāya nipajjanti, tesaṃ payoge payoge bhikkhussa",
  "atk-vin02a1:56_2": "āpatti. Bhikkhussa uṭṭhāyuṭṭhāya nipajjane pana bhikkhusseva payogena bhikkhussa",
  "atk-vin02a1:56_3": "āpatti. Sace pana sambahulā bhikkhū eko sāmaṇero sabbesaṃ āpattiṃ karoti, tassa uṭṭhāyuṭṭhāya",
  "atk-vin02a1:56_4": "nipajjanenapi bhikkhūnaṃ āpattiyeva. Ubhayesaṃ sambahulabhāvepi eseva nayo.",
  "atk-vin02a1:57_0": "Apicettha ekāvāsādikampi catukkaṃ veditabbaṃ. Yo hi ekasmiṃ āvāse ekeneva anupasampannena",
  "atk-vin02a1:57_1": "saddhiṃ tirattaṃ sahaseyyaṃ kappeti, tassa catutthadivasato paṭṭhāya devasikā āpatti.",
  "atk-vin02a1:57_2": "Yopi ekasmiṃyeva āvāse nānāanupasampannehi saddhiṃ tirattaṃ sahaseyyaṃ kappeti, tassapi.",
  "atk-vin02a1:57_3": "Yopi nānāāvāsesu ekeneva anupasampannena saddhiṃ tirattaṃ sahaseyyaṃ kappeti, tassapi.",
  "atk-vin02a1:57_4": "Yopi nānāāvāsesu nānāanupasampannehi saddhiṃ yojanasatampi gantvā sahaseyyaṃ kappeti,",
  "atk-vin02a1:57_5": "tassapi catutthadivasato paṭṭhāya devasikā āpatti.",
  "atk-vin02a1:58_0": "Ayañca sahaseyyāpatti nāma “bhikkhuṃ ṭhapetvā avaseso anupasampanno nāmā”ti vacanato",
  "atk-vin02a1:58_1": "tiracchānagatenapi saddhiṃ hoti, tatra tiracchānagatassa paricchedo methunadhammāpattiyā",
  "atk-vin02a1:58_2": "vuttanayeneva veditabbo. Tasmā sacepi godhābiḷālamaṅgusādīsu koci pavisitvā bhikkhuno",
  "atk-vin02a1:58_3": "vasanasenāsane ekūpacāraṭṭhāne sayati, sahaseyyāva hoti.",
  "atk-vin02a1:59_0": "Yadi pana thambhānaṃ upari katapāsādassa uparimatalena saddhiṃ asambaddhabhittikassa",
  "atk-vin02a1:59_1": "bhittiyā upari ṭhitasusiratulāsīsassa susirena pavisitvā tulāya abbhantare sayitvā",
  "atk-vin02a1:59_2": "teneva susirena nikkhamitvā gacchati, heṭṭhāpāsāde sayitabhikkhussa anāpatti. Sace",
  "atk-vin02a1:59_3": "chadane chiddaṃ hoti, tena pavisitvā antochadane vasitvā teneva pakkamati, nānūpacāre",
  "atk-vin02a1:59_4": "uparimatale chadanabbhantare sayitassa āpatti, heṭṭhimatale sayitassa anāpatti. Sace",
  "atk-vin02a1:59_5": "antopāsādeneva ārohitvā sabbatalāni paribhuñjanti, ekūpacārāni honti, tesu yattha",
  "atk-vin02a1:59_6": "katthaci sayitassa āpatti.",
  "atk-vin02a1:60_0": "Sabhāsaṅkhepena kate aḍḍhakuṭṭakasenāsane sayitassa vāḷasaṅghāṭādīsu kapotādayo pavisitvā",
  "atk-vin02a1:60_1": "sayanti, āpattiyeva. Parikkhepassa bahigate nibbakosabbhantare sayanti, anāpatti.",
  "atk-vin02a1:60_2": "Parimaṇḍalaṃ vā caturassaṃ vā ekacchadanāya gabbhamālāya satagabbhaṃ cepi senāsanaṃ",
  "atk-vin02a1:60_3": "hoti, tatra ce ekena sādhāraṇadvārena pavisitvā visuṃ pākārena aparicchinnagabbhūpacāre",
  "atk-vin02a1:60_4": "sabbagabbhe pavisanti, ekagabbhepi anupasampanne nipanne sabbagabbhesu nipannānaṃ",
  "atk-vin02a1:60_5": "āpatti. Sace sapamukhā gabbhā honti, pamukhassa upari acchannaṃ uccavatthukaṃ cepi",
  "atk-vin02a1:60_6": "hoti, pamukhe sayito gabbhe sayitānaṃ āpattiṃ na karoti. Sace pana gabbhacchadaneneva",
  "atk-vin02a1:60_7": "saddhiṃ sambaddhacchadanaṃ hoti, tatra sayito sabbesaṃ āpattiṃ karoti. Kasmā? Sabbacchannattā",
  "atk-vin02a1:60_8": "sabbaparicchannattā ca, gabbhaparikkhepoyeva hissa parikkhepoti. Eteneva hi nayena",
  "atk-vin02a1:60_9": "aṭṭhakathāsu lohapāsādaparikkhepassa catūsu dvārakoṭṭhakesu āpatti vuttā.",
  "atk-vin02a1:61_0": "Yaṃ pana andhakaṭṭhakathāyaṃ “aparikkhitte pamukhe anāpattīti bhūmiyaṃ vinā jagatiyā",
  "atk-vin02a1:61_1": "pamukhaṃ sandhāya kathina”nti vuttaṃ, taṃ andhakaraṭṭhe pāṭekkasannivesā ekacchadanā",
  "atk-vin02a1:61_2": "gabbhapāḷiyo sandhāya vuttaṃ. Yañca tattha “bhūmiyaṃ vinā jagatiyā”ti vuttaṃ, taṃ",
  "atk-vin02a1:61_3": "neva aṭṭhakathāsu atthi; na pāḷiyā sameti. Dasahatthubbedhāpi hi jagati parikkhepasaṅkhyaṃ",
  "atk-vin02a1:61_4": "na gacchati. Tasmā yampi tattha dutiyasikkhāpade jagatiyā pamāṇaṃ vatvā “etaṃ ekūpacāraṃ",
  "atk-vin02a1:61_5": "paricchannaṃ nāma hotī”ti vuttaṃ, taṃ na gahetabbaṃ. Yepi ekasāladvisālatisālacatussālasannivesā",
  "atk-vin02a1:61_6": "mahāpāsādā ekasmiṃ okāse pāde dhovitvā paviṭṭhena sakkā honti sabbattha anuparigantuṃ,",
  "atk-vin02a1:61_7": "tesupi sahaseyyāpattiyā na muccati. Sace tasmiṃ tasmiṃ ṭhāne upacāraṃ paricchinditvā",
  "atk-vin02a1:61_8": "katā honti, ekūpacāraṭṭhāneyeva āpatti.",
  "atk-vin02a1:62_0": "Dvīhi dvārehi yuttassa sudhāchadanamaṇḍapassa majjhe pākāraṃ karonti, ekena dvārena",
  "atk-vin02a1:62_1": "pavisitvā ekasmiṃ paricchede anupasampanno sayati, ekasmiṃ bhikkhu, anāpatti. Pākāre",
  "atk-vin02a1:62_2": "godhādīnaṃ pavisanamattampi chiddaṃ hoti, ekasmiñca paricchede godhā sayanti, anāpattiyeva.",
  "atk-vin02a1:62_3": "Na hi chiddena gehaṃ ekūpacāraṃ nāma hoti. Sace pākāramajjhe chinditvā dvāraṃ yojenti,",
  "atk-vin02a1:62_4": "ekūpacāratāya āpatti. Taṃ dvāraṃ kavāṭena pidahitvā sayanti, āpattiyeva. Na hi dvārapidahanena",
  "atk-vin02a1:62_5": "gehaṃ nānūpacāraṃ nāma hoti, dvāraṃ vā advāraṃ. Kavāṭañhi saṃvaraṇavivaraṇehi yathāsukhaṃ",
  "atk-vin02a1:62_6": "vaḷañjanatthāya kataṃ, na vaḷañjanūpacchedanatthāya. Sace pana taṃ dvāraṃ puna iṭṭhakāhi",
  "atk-vin02a1:62_7": "pidahanti, advāraṃ hoti, purime nānūpacārabhāveyeva tiṭṭhati. Dīghapamukhaṃ cetiyagharaṃ",
  "atk-vin02a1:62_8": "hoti. Ekaṃ kavāṭaṃ anto, ekaṃ bahi, dvinnaṃ kavāṭānaṃ antare anupasampanno antocetiyaghare",
  "atk-vin02a1:62_9": "sayantassa āpattiṃ karoti, ekūpacārattā.",
  "atk-vin02a1:63_0": "Tatra yassa “siyā ayaṃ ekūpacāranānūpacāratā nāma udositasikkhāpade vuttā, idha pana",
  "atk-vin02a1:63_1": "‘seyyā nāma sabbacchannā sabbaparicchannā yebhuyyena channā yebhuyyena paricchannā’ti",
  "atk-vin02a1:63_2": "ettakameva vuttaṃ, pihitadvāro ca gabbho sabbaparicchannova hoti. Tasmā tattha anto",
  "atk-vin02a1:63_3": "sayiteneva saddhiṃ āpatti, bahi sayitena anāpattī”ti. So evaṃ vattabbo – “apihitadvāre",
  "atk-vin02a1:63_4": "pana kasmā bahi sayitena āpattī”ti? Pamukhassa gabbhena saddhiṃ sabbacchannattā.",
  "atk-vin02a1:63_5": "“Kiṃ pana gabbhe pihite chadanaṃ viddhastaṃ hotī”ti? Na viddhastaṃ, gabbhena saddhiṃ",
  "atk-vin02a1:63_6": "pamukhassa sabbaparicchannatā na hoti. “Kiṃ parikkhepo viddhasto”ti? Addhā vakkhati",
  "atk-vin02a1:63_7": "“na viddhasto, kavāṭena upacāro paricchanno”ti. Evaṃ dūrampi gantvā puna ekūpacāranānūpacārataṃyeva paccāgamissati.",
  "atk-vin02a1:64_0": "Apica yadi byañjanamatteyeva attho suviññeyyo siyā, sabbacchannāti vacanato pañcannaṃ",
  "atk-vin02a1:64_1": "aññatarena chadanena channā eva seyyā siyā, na aññena. Evañca sati padaracchannādīsu",
  "atk-vin02a1:64_2": "anāpatti siyā. Tato yadatthaṃ sikkhāpadaṃ paññattaṃ, sveva attho parihāyeyya. Parihāyatu",
  "atk-vin02a1:64_3": "vā mā vā, kathaṃ avuttaṃ gahetabbanti; ko vā vadati “avuttaṃ gahetabba”nti? Vuttañhetaṃ",
  "atk-vin02a1:64_4": "aniyatesu – “paṭicchannaṃ nāma āsanaṃ kuṭṭena vā kavāṭena vā kilañjena vā sāṇipākārena",
  "atk-vin02a1:64_5": "vā rukkhena vā thambhena vā koṭṭhalikāya vā yena kenaci paṭicchannaṃ hotī”ti. Tasmā",
  "atk-vin02a1:64_6": "yathā tattha yena kenaci paṭicchannaṃ paṭicchannameva, evamidhāpi gahetabbaṃ. Tasmā",
  "atk-vin02a1:64_7": "senāsanaṃ khuddakaṃ vā hotu mahantaṃ vā aññena saddhiṃ sambaddhaṃ vā asambaddhaṃ",
  "atk-vin02a1:64_8": "vā dīghaṃ vā vaṭṭaṃ vā caturassaṃ vā ekabhūmakaṃ vā, anekabhūmakaṃ vā, yaṃ yaṃ ekūpacāraṃ",
  "atk-vin02a1:64_9": "sabbattha yena kenaci paṭicchādanena sabbacchanne sabbaparicchanne yebhuyyena vā",
  "atk-vin02a1:64_10": "channe yebhuyyena vā paricchanne sahaseyyāpatti hotīti.",
  "atk-vin02a1:65_0": "53. Upaḍḍhacchanne upaḍḍhaparicchanne āpatti dukkaṭassāti ettha sabbacchanne upaḍḍhaparicchanneti",
  "atk-vin02a1:65_1": "evamādīsupi mahāpaccariyaṃ dukkaṭamevāti vuttaṃ. Mahāaṭṭhakathāyaṃ pana “sabbacchanne",
  "atk-vin02a1:65_2": "yebhuyyenaparicchanne pācittiyaṃ, sabbacchanne upaḍḍhaparicchanne pācittiyaṃ, yebhuyyenachanne",
  "atk-vin02a1:65_3": "upaḍḍhaparicchanne pācittiyaṃ, sabbaparicchanne yebhuyyenachanne pācittiyaṃ, sabbaparichanne",
  "atk-vin02a1:65_4": "upaḍḍhacchanne pācittiyaṃ, yebhuyyenaparicchanne upaḍḍhacchanne pācittiyaṃ, pāḷiyaṃ",
  "atk-vin02a1:65_5": "vuttapācittiyena saddhiṃ satta pācittiyānī”ti vuttaṃ. “Sabbacchanne cūḷakaparicchanne",
  "atk-vin02a1:65_6": "dukkaṭaṃ, yebhuyyenachanne cūḷakaparicchanne dukkaṭaṃ, sabbaparicchanne cūḷakacchanne",
  "atk-vin02a1:65_7": "dukkaṭaṃ, yebhuyyenaparicchanne cūḷakacchanne dukkaṭaṃ, pāḷiyaṃ dukkaṭena saha pañca",
  "atk-vin02a1:65_8": "dukkaṭānī”ti vuttaṃ.",
  "atk-vin02a1:66_0": "“Upaḍḍhacchanne cūḷakaparicchanne anāpatti, upaḍḍhaparicchanne cūḷakacchanne anāpatti,",
  "atk-vin02a1:66_1": "cūḷakacchanne cūḷakaparicchanne anāpatti, sabbacchanne sabbaaparicchanneti ca ettha",
  "atk-vin02a1:66_2": "senambamaṇḍapavaṇṇaṃ hotī”ti vuttaṃ. Imināpetaṃ veditabbaṃ – “yathā jagati parikkhepasaṅkhaya",
  "atk-vin02a1:66_3": "na gacchatī”ti. Sesaṃ uttānatthameva.",
  "atk-vin02a1:67": "Eḷakalomasamuṭṭhānaṃ – kāyato ca kāyacittato ca samuṭṭhāti, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.",
  "atk-vin02a1:68": "Sahaseyyasikkhāpadaṃ pañcamaṃ.",
  "atk-vin02a1:69": "6. Dutiyasahaseyyasikkhāpadavaṇṇanā",
  "atk-vin02a1:70_0": "55. Dutiyasahaseyyasikkhāpade – āvasathāgāranti āgantukānaṃ vasanāgāraṃ. Paññattaṃ",
  "atk-vin02a1:70_1": "hotīti puññakāmatāya katvā ṭhapitaṃ hoti. Yena sā itthī tenupasaṅkamīti asukasmiṃ",
  "atk-vin02a1:70_2": "nāma ṭhāne āvasathāgāraṃ paññattaṃ atthīti manussānaṃ sutvā upasaṅkami. Gandhagandhinīti",
  "atk-vin02a1:70_3": "agarukuṅkumādīnaṃ gandhānaṃ gandho gandhagandho, so assā atthīti gandhagandhinī.",
  "atk-vin02a1:70_4": "Sāṭakaṃ nikkhipitvāti appeva nāmassa imampi vippakāraṃ passantassa rāgo uppajjeyyāti",
  "atk-vin02a1:70_5": "cintetvā evamakāsi. Okkhipitvāti adho khipitvā. Accayoti aparādho. Maṃ accagamāti",
  "atk-vin02a1:70_6": "maṃ atikkamma abhibhavitvā pavatto. Sesaṃ paṭhamasikkhāpade vuttanayeneva veditabbaṃ.",
  "atk-vin02a1:70_7": "Ayameva hi viseso – paṭhamasikkhāpade catutthadivase āpatti idha paṭhamadivasepi.",
  "atk-vin02a1:70_8": "Yakkhīpetīhi dissamānakarūpāhi tiracchānagatitthiyā ca methunadhammavatthubhūtāya",
  "atk-vin02a1:70_9": "eva dukkaṭaṃ. Sesāhi anāpatti. Samuṭṭhānādīni paṭhamasadisānevāti.",
  "atk-vin02a1:71": "Dutiyasahaseyyasikkhāpadaṃ chaṭṭhaṃ.",
  "atk-vin02a1:72": "7. Dhammadesanāsikkhāpadavaṇṇanā",
  "atk-vin02a1:73_0": "60. Sattamasikkhāpade – gharaṇīti gharasāminī. Nivesanadvāreti nivesanassa mahādvāre.",
  "atk-vin02a1:73_1": "Gharasuṇhāti tasmiṃ ghare suṇhā. Āvasathadvāreti ovarakadvāre. Vissaṭṭhenāti suniggatena",
  "atk-vin02a1:73_2": "saddena. Vivaṭenāti suṭṭhu pakāsena asaṃvutena. Dhammo desetabboti ayaṃ saraṇasīlādibhedo",
  "atk-vin02a1:73_3": "dhammo kathetabbo. Aññātunti ājānituṃ. Viññunā purisaviggahenāti viññunā purisena,",
  "atk-vin02a1:73_4": "purisaviggahaṃ gahetvāpi ṭhitena na yakkhena na petena na tiracchānagatena.",
  "atk-vin02a1:74_0": "66. Anāpatti viññunā purisaviggahenāti viññunā purisaviggahena saddhiṃ ṭhitāya bahumpi",
  "atk-vin02a1:74_1": "dhammaṃ desentassa anāpatti. Chappañcavācāhīti chahi pañcahi vācāhi yo deseti, tassapi",
  "atk-vin02a1:74_2": "anāpatti. Tattha eko gāthāpādo ekavācāti evaṃ sabbattha vācāpamāṇaṃ veditabbaṃ. Sace",
  "atk-vin02a1:74_3": "aṭṭhakathaṃ dhammapadaṃ jātakādivatthuṃ vā kathetukāmo hoti, chappañcapadamattameva",
  "atk-vin02a1:74_4": "kathetuṃ vaṭṭati. Pāḷiyā saddhiṃ kathentena ekapadaṃ pāḷito pañca aṭṭhakathātoti",
  "atk-vin02a1:74_5": "evaṃ cha padāni anatikkāmetvāva kathetabbo. Padasodhamme vuttappabhedo hi idhāpi",
  "atk-vin02a1:74_6": "sabbo dhammoyeva. Tasmiṃ desetīti tasmiṃ khaṇe deseti. Sampadānatthe vā etaṃ bhummavacanaṃ.",
  "atk-vin02a1:74_7": "Tassā desetīti attho. Aññissā mātugāmassāti ekissā desetvā puna āgatāgatāya aññissāpi",
  "atk-vin02a1:74_8": "desetīti evaṃ ekāsane nisinno mātugāmasatasahassannampi desetīti attho. Mahāpaccariyaṭṭhakathāyaṃ",
  "atk-vin02a1:74_9": "vuttaṃ samaṃ nisinnānaṃ mātugāmānaṃ “tumhākaṃ ekekissā ekekaṃ gāthaṃ desessāmi, taṃ",
  "atk-vin02a1:74_10": "suṇāthāti deseti, anāpatti. Paṭhamaṃ ekekissā ekekaṃ gāthaṃ kathessāmīti ābhogaṃ",
  "atk-vin02a1:74_11": "katvā jānāpetvā kathetuṃ vaṭṭati, na pacchāti. Pañhaṃ pucchati pañhaṃ puṭṭho kathetīti",
  "atk-vin02a1:74_12": "mātugāmo “dīghanikāyo nāma bhante kimatthaṃ dīpetī”ti pucchati. Evaṃ pañhaṃ puṭṭho",
  "atk-vin02a1:74_13": "bhikkhu sabbaṃ cepi dīghanikāyaṃ katheti, anāpatti. Sesamettha uttānatthameva.",
  "atk-vin02a1:75": "Padasodhammasamuṭṭhānaṃ – vācato ca vācācittato ca samuṭṭhāti, kiriyākiriyaṃ, nosaññāvimokkhaṃ, acittakaṃ, paṇṇattivajjaṃ, vacīkammaṃ, ticittaṃ, tivedananti.",
  "atk-vin02a1:76": "Dhammadesanāsikkhāpadaṃ sattamaṃ.",
  "atk-vin02a1:77": "8. Bhūtārocanasikkhāpadavaṇṇanā",
  "atk-vin02a1:78_0": "67. Aṭṭhamasikkhāpade – vatthukathāya tāva yaṃ vattabbaṃ siyā, taṃ sabbaṃ catutthapārājikavaṇṇanāyaṃ",
  "atk-vin02a1:78_1": "vuttanayameva. Ayameva hi viseso – tattha abhūtaṃ ārocesuṃ, idha bhūtaṃ. Bhūtampi",
  "atk-vin02a1:78_2": "puthujjanā ārocesuṃ, na ariyā. Ariyānañhi payuttavācā nāma natthi, attano guṇe ārocayamāne",
  "atk-vin02a1:78_3": "pana aññe na paṭisedhesuṃ, tathāuppanne ca paccaye sādiyiṃsu, tathāuppannabhāvaṃ ajānantā.",
  "atk-vin02a1:79_0": "“Atha kho te bhikkhū bhagavato etamatthaṃ ārocesu”ntiādimhi pana ye uttarimanussadhammassa",
  "atk-vin02a1:79_1": "vaṇṇaṃ bhāsiṃsu, te ārocesunti veditabbaṃ. “Kacci pana vo bhikkhave bhūta”nti pucchite",
  "atk-vin02a1:79_2": "pana sabbepi “bhūtaṃ bhagavā”ti paṭijāniṃsu. Ariyānampi hi abbhantare bhūto uttarimanussadhammoti.",
  "atk-vin02a1:79_3": "Atha bhagavā ariyamissakattā “moghapurisā”ti avatvā “kathañhi nāma tumhe bhikkhave”ti",
  "atk-vin02a1:79_4": "vatvā “udarassa kāraṇā”tiādimāha. Tattha yasmā ariyā aññesaṃ sutvā “ayyo kira, bhante,",
  "atk-vin02a1:79_5": "sotāpanno”tiādinā nayena pasannehi manussehi pucchiyamānā apaññatte sikkhāpade anādīnavadassino",
  "atk-vin02a1:79_6": "suddhacittatāya attano ca paresañca visesādhigamaṃ paṭijāniṃsu. Evaṃ paṭijānantehi",
  "atk-vin02a1:79_7": "ca tehi yaṃ aññe udarassa kāraṇā uttarimanussadhammassa vaṇṇaṃ bhāsitvā piṇḍapātaṃ",
  "atk-vin02a1:79_8": "uppādesuṃ, taṃ suddhacittatāya sādiyantehipi udarassa kāraṇā uttarimanussadhammassa",
  "atk-vin02a1:79_9": "vaṇṇo bhāsito viya hoti. Tasmā sabbasaṅgāhikeneva nayena “kathañhi nāma tumhe, bhikkhave,",
  "atk-vin02a1:79_10": "udarassa kāraṇā gihīnaṃ aññamaññaṃ uttarimanussadhammassa vaṇṇaṃ bhāsissathā”ti āha.",
  "atk-vin02a1:79_11": "Sesaṃ catutthapārājikavatthusadisameva. Sikkhāpadavibhaṅgepi kevalaṃ tattha pārājikañceva",
  "atk-vin02a1:79_12": "thullaccayañca idha bhūtattā pācittiyañceva dukkaṭañca ayaṃ viseso. Sesaṃ vuttanayameva.",
  "atk-vin02a1:80_0": "77. “Upasampannassa bhūtaṃ ārocetī”ti uttarimanussadhammameva sandhāya vuttaṃ. Parinibbānakāle",
  "atk-vin02a1:80_1": "hi antarā vā atikaḍḍhiyamānena upasampannassa bhūtaṃ ārocetuṃ vaṭṭati. Sutapariyattisīlaguṇaṃ",
  "atk-vin02a1:80_2": "pana anupasampannassāpi ārocetuṃ vaṭṭati. Ādikammikassa anāpatti. “Ummattakassā”ti",
  "atk-vin02a1:80_3": "idaṃ pana idha na vuttaṃ. Kasmā? Diṭṭhisampannānaṃ ummādassa vā cittakkhepassa vā",
  "atk-vin02a1:80_4": "abhāvāti. Mahāpaccariyampi hi vicāritaṃ “jhānalābhī pana parihīne jhāne ummattako",
  "atk-vin02a1:80_5": "bhaveyya, tassapi bhūtārocanapaccayā anāpatti na vattabbā, bhūtasseva abhāvato”ti. Sesaṃ uttānameva.",
  "atk-vin02a1:81_0": "Bhūtārocanaṃ nāmetaṃ pubbe avuttehi tīhi samuṭṭhānehi samuṭṭhāti – kāyato vācato",
  "atk-vin02a1:81_1": "kāyavācato cāti. Kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ,",
  "atk-vin02a1:81_2": "vacīkammaṃ, kusalābyākatacittehi dvicittaṃ, sukhamajjhattavedanāhi dvivedananti.",
  "atk-vin02a1:82": "Bhūtārocanasikkhāpadaṃ aṭṭhamaṃ.",
  "atk-vin02a1:83": "9. Duṭṭhullārocanasikkhāpadavaṇṇanā",
  "atk-vin02a1:84_0": "78. Navamasikkhāpade – duṭṭhullā nāma āpatti cattāri ca pārājikāni terasa ca saṅghādisesāti",
  "atk-vin02a1:84_1": "imissā pāḷiyā “pārājikāni duṭṭhullasaddatthadassanatthaṃ vuttāni, saṅghādisesaṃ pana",
  "atk-vin02a1:84_2": "idha adhippeta”nti aṭṭhakathāsu vuttaṃ. Tatrāyaṃ vicāraṇā – sace pārājikaṃ ārocentassa",
  "atk-vin02a1:84_3": "pācittiyaṃ na bhaveyya, yathā samānepi bhikkhu-bhikkhunīnaṃ upasampannasadde yattha",
  "atk-vin02a1:84_4": "bhikkhunī anadhippetā hoti, tattha bhikkhuṃ ṭhapetvā avaseso anupasampannoti vuccati;",
  "atk-vin02a1:84_5": "evamidha samānepi pārājikasaṅghādisesānaṃ duṭṭhullasadde yadi pārājikaṃ anadhippetaṃ,",
  "atk-vin02a1:84_6": "“duṭṭhullā nāma āpatti terasa saṅghādisesā”ti etadeva vattabbaṃ siyā. Tattha bhaveyya",
  "atk-vin02a1:84_7": "“yo pārājikaṃ āpanno, so bhikkhubhāvato cuto, tasmā tassa āpattiṃ ārocento dukkaṭaṃ",
  "atk-vin02a1:84_8": "āpajjatī”ti. Evaṃ sati akkosantopi dukkaṭaṃ āpajjeyya, pācittiyameva ca āpajjati.",
  "atk-vin02a1:84_9": "Vuttañhetaṃ – “asuddho hoti puggalo aññataraṃ pārājikaṃ dhammaṃ ajjhāpanno, tañce",
  "atk-vin02a1:84_10": "asuddhadiṭṭhi samāno okāsaṃ kārāpetvā akkosādhippāyo vadati, āpatti omasavādassā”ti.",
  "atk-vin02a1:84_11": "Evaṃ pāḷiyā vicāriyamānāya pārājikaṃ ārocentassāpi pācittiyameva dissati. Kiñcāpi",
  "atk-vin02a1:84_12": "dissati, atha kho sabbaaṭṭhakathāsu vuttattā aṭṭhakathācariyāva ettha pamāṇaṃ, na",
  "atk-vin02a1:84_13": "aññā vicāraṇā. Pubbepi ca āvocumha – “buddhena dhammo vinayo ca vutto, yo tassa puttehi",
  "atk-vin02a1:84_14": "tatheva ñāto”tiādi. Aṭṭhakathācariyā hi buddhassa adhippāyaṃ jānanti.",
  "atk-vin02a1:85_0": "Imināpi cetaṃ pariyāyena veditabbaṃ. Aññatra bhikkhusammutiyāti hi vuttaṃ. Bhikkhusammutiyā",
  "atk-vin02a1:85_1": "ca ārocanaṃ āyatiṃ saṃvaratthāya puna tathārūpaṃ āpattiṃ anāpajjanatthāya bhagavatā",
  "atk-vin02a1:85_2": "anuññātaṃ, na tassa bhikkhuno avaṇṇamattappakāsanatthāya, sāsane cassa patiṭṭhānisedhanatthāya,",
  "atk-vin02a1:85_3": "na ca pārājikaṃ āpannassa puna tathārūpāya āpattiyā anāpajjanena bhikkhubhāvo nāma",
  "atk-vin02a1:85_4": "atthi. Tasmā “pārājikāni duṭṭhullasaddatthadassanatthaṃ vuttāni, saṅghādisesaṃ pana",
  "atk-vin02a1:85_5": "idhādhippeta”nti yaṃ aṭṭhakathāsu vuttaṃ, taṃ suvuttameva.",
  "atk-vin02a1:86_0": "80. Atthi bhikkhusammuti āpattipariyantātiādīsu pana yā ayaṃ bhikkhusammuti vuttā,",
  "atk-vin02a1:86_1": "sā na katthaci āgatā, idha vuttattāyeva pana abhiṇhāpattikaṃ bhikkhuṃ disvā evamesa",
  "atk-vin02a1:86_2": "paresu hirottappenāpi āyatiṃ saṃvaraṃ āpajjissatīti tassa bhikkhuno hitesitāya tikkhattuṃ",
  "atk-vin02a1:86_3": "apaloketvā saṅghena kātabbāti veditabbāti.",
  "atk-vin02a1:87_0": "82. Aduṭṭhullaṃ āpattiṃ āroceti āpatti dukkaṭassāti pañcapi āpattikkhandhe ārocentassa",
  "atk-vin02a1:87_1": "dukkaṭaṃ. Mahāpaccariyaṃ pana pārājikaṃ ārocentassāpi dukkaṭameva vuttaṃ. Anupasampannassa",
  "atk-vin02a1:87_2": "duṭṭhullaṃ vā aduṭṭhullaṃ vā ajjhācāranti ettha ādito pañca sikkhāpadāni duṭṭhullo",
  "atk-vin02a1:87_3": "nāma ajjhācāro, sesāni aduṭṭhullo. Sukkavissaṭṭhikāyasaṃsaggaduṭṭhullaattakāmā panassa",
  "atk-vin02a1:87_4": "ajjhācāro nāmāti vuttaṃ.",
  "atk-vin02a1:88_0": "83. Vatthuṃ ārocetīti “ayaṃ sukkavissaṭṭhiṃ āpanno, duṭṭhullaṃ āpanno, attakāmaṃ",
  "atk-vin02a1:88_1": "āpanno” kāyasaṃsaggaṃ āpannoti evaṃ vadantassa anāpatti. Āpattiṃ ārocetīti ettha",
  "atk-vin02a1:88_2": "“ayaṃ pārājikaṃ āpanno, saṅghādisesaṃ thullaccayaṃ pācittiyaṃ pāṭidesanīyaṃ dukkaṭaṃ",
  "atk-vin02a1:88_3": "dubbhāsitaṃ āpanno”ti vadati anāpatti. “Ayaṃ asuciṃ mocetvā saṅghādisesaṃ āpanno”tiādinā",
  "atk-vin02a1:88_4": "pana nayena vatthunā saddhiṃ āpattiṃ ghaṭetvā ārocentasseva āpatti. Sesamettha uttānameva.",
  "atk-vin02a1:89": "Tisamuṭṭhānaṃ – kāyacittato vācācittato kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:90": "Duṭṭhullārocanasikkhāpadaṃ navamaṃ.",
  "atk-vin02a1:91": "10. Pathavīkhaṇanasikkhāpadavaṇṇanā",
  "atk-vin02a1:92_0": "86. Dasamasikkhāpade – jātā ca pathavī ajātā ca pathavīti imehi padehi jātapathaviñca",
  "atk-vin02a1:92_1": "ajātapathaviñca dasseti. Appapāsāṇādīsu appā pāsāṇā etthāti appapāsāṇāti evamattho",
  "atk-vin02a1:92_2": "daṭṭhabbo. Tattha muṭṭhippamāṇato upari pāsāṇāti veditabbā, muṭṭhippamāṇā sakkharā.",
  "atk-vin02a1:92_3": "Kathalāti kapālakhaṇḍāni. Marumbāti kaṭasakkharā. Vālikāti vālukāyeva. Yebhuyyena",
  "atk-vin02a1:92_4": "paṃsukāti tīsu koṭṭhāsesu dve koṭṭhāsā paṃsu, eko pāsāṇādīsu aññataro. Adaḍḍhāpīti",
  "atk-vin02a1:92_5": "uddhanapattapacanakumbhakārāvāpādivasena tathā tathā adaḍḍhā. Sā pana visuṃ natthi,",
  "atk-vin02a1:92_6": "suddhapaṃsuādīsu aññatarāva veditabbā. Yebhuyyenasakkharāti bahutarā sakkharā. Hatthikucchiyaṃ",
  "atk-vin02a1:92_7": "kira ekapacchipūraṃ āharāpetvā doṇiyaṃ dhovitvā pathaviyā yebhuyyena sakkharabhāvaṃ",
  "atk-vin02a1:92_8": "ñatvā sayaṃ bhikkhū pokkharaṇiṃ khaṇiṃsu. Yāni pana majjhe “appapaṃsu appamattikā”ti",
  "atk-vin02a1:92_9": "dve padāni, tāni yebhuyyenapāsāṇādipañcakameva pavisanti tesaṃyeva hi dvinnaṃ pabhedadassanametaṃ.",
  "atk-vin02a1:92_10": "Sayaṃ khaṇati āpatti pācittiyassāti ettha pahāre pahāre pācittiyaṃ veditabbaṃ. Sakiṃ",
  "atk-vin02a1:92_11": "āṇatto bahukampi khaṇatīti sacepi sakaladivasaṃ khaṇati, āṇāpakassa ekaṃyeva pācittiyaṃ.",
  "atk-vin02a1:92_12": "Sace pana kusito hoti, punappunaṃ āṇāpetabbo. Taṃ āṇāpetvā khaṇāpentassa vācāya vācāya",
  "atk-vin02a1:92_13": "pācittiyaṃ. Ayaṃ tāva pāḷivaṇṇanā.",
  "atk-vin02a1:93_0": "Ayaṃ pana pāḷimuttakavinicchayo – “pokkharaṇiṃ khaṇā”ti vadati, vaṭṭati. Khatāyeva",
  "atk-vin02a1:93_1": "hi pokkharaṇī nāma hoti, tasmā ayaṃ kappiyavohāro. Esa nayo “vāpiṃ taḷākaṃ āvāṭaṃ",
  "atk-vin02a1:93_2": "khaṇā”tiādīsupi. “Imaṃ okāsaṃ khaṇa, imasmiṃ okāse pokkharaṇiṃ khaṇā”ti vattuṃ pana",
  "atk-vin02a1:93_3": "na vaṭṭati. “Kandaṃ khaṇa, mūlaṃ khaṇā”ti aniyāmetvā vattuṃ vaṭṭati. “Imaṃ valliṃ",
  "atk-vin02a1:93_4": "khaṇa, imasmiṃ okāse kandaṃ vā mūlaṃ vā khaṇā”ti vattuṃ na vaṭṭati. Pokkharaṇiṃ sodhentehi",
  "atk-vin02a1:93_5": "yo kuṭehi ussiñcituṃ sakkā hoti tanukakaddamo, taṃ apanetuṃ vaṭṭati, bahalaṃ na vaṭṭati.",
  "atk-vin02a1:93_6": "Ātapena sukkhakaddamo phalati, tatra yo heṭṭhā pathaviyā asambaddho, tameva apanetuṃ",
  "atk-vin02a1:93_7": "vaṭṭati. Udakena gataṭṭhāne udakapappaṭako nāma hoti, vātappahārena calati, taṃ apanetuṃ vaṭṭati.",
  "atk-vin02a1:94_0": "Pokkharaṇīādīnaṃ taṭaṃ bhijjitvā udakasāmantā patati, sace omakacātumāsaṃ ovaṭṭhaṃ,",
  "atk-vin02a1:94_1": "chindituṃ vā bhindituṃ vā vaṭṭati, cātumāsato uddhaṃ na vaṭṭati. Sace pana udakeyeva",
  "atk-vin02a1:94_2": "patati, deve atirekacātumāsaṃ ovaṭṭhepi udakeyeva udakassa patitattā vaṭṭati. Pāsāṇapiṭṭhiyaṃ",
  "atk-vin02a1:94_3": "soṇḍiṃ khaṇanti, sace tattha paṭhamameva sukhumarajaṃ patati, tañce devena ovaṭṭhaṃ",
  "atk-vin02a1:94_4": "hoti, cātumāsaccayena akappiyapathavīsaṅkhyaṃ gacchati. Udake pariyādiṇṇe soṇḍiṃ",
  "atk-vin02a1:94_5": "sodhentehi taṃ vikopetuṃ na vaṭṭati. Sace paṭhamameva udakena pūrati, pacchā rajaṃ",
  "atk-vin02a1:94_6": "patati, taṃ vikopetuṃ vaṭṭati. Tattha hi deve vassantepi udakeyeva udakaṃ patatīti.",
  "atk-vin02a1:94_7": "Piṭṭhipāsāṇe sukhumarajaṃ hoti, deve phusāyante allīyati, tampi cātumāsaccayena vikopetuṃ",
  "atk-vin02a1:94_8": "na vaṭṭati. Sace pana akatapabbhāre vammiko uṭṭhito hoti, yathāsukhaṃ vikopetuṃ vaṭṭati.",
  "atk-vin02a1:94_9": "Sace abbhokāse uṭṭhahati, omakacātumāsaṃ ovaṭṭhoyeva vaṭṭati. Rukkhādīsu āruḷhaupacikāmattikāyapi",
  "atk-vin02a1:94_10": "eseva nayo. Gaṇḍuppādagūthamūsikukkaragokaṇṭakādīsupi eseva nayo.",
  "atk-vin02a1:95_0": "Gokaṇṭako nāma gāvīnaṃ khuracchinnakaddamo vuccati. Sace pana heṭṭhimatalena bhūmisambandho",
  "atk-vin02a1:95_1": "hoti, ekadivasampi na vaṭṭati. Kasitaṭṭhānepi naṅgalacchinnamattikāpiṇḍaṃ gaṇhantassa",
  "atk-vin02a1:95_2": "eseva nayo. Purāṇasenāsanaṃ hoti acchadanaṃ vā vinaṭṭhacchadanaṃ vā, atirekacātumāsaṃ",
  "atk-vin02a1:95_3": "ovaṭṭhaṃ jātapathavīsaṅkhyameva gacchati. Tato avasesaṃ chadaniṭṭhakaṃ vā gopānasīādikaṃ",
  "atk-vin02a1:95_4": "upakaraṇaṃ vā “iṭṭhakaṃ gaṇhāmi gopanasiṃ bhittipādaṃ padarattharaṇaṃ pāsāṇatthambhaṃ",
  "atk-vin02a1:95_5": "gaṇhāmī”ti saññāya gaṇhituṃ vaṭṭati. Tena saddhiṃ mattikā patati, anāpatti. Bhittimattikaṃ",
  "atk-vin02a1:95_6": "gaṇhantassa pana āpatti. Sace yā yā atintā taṃ taṃ gaṇhāti, anāpatti.",
  "atk-vin02a1:96_0": "Antogehe mattikāpuñjo hoti, tasmiṃ ekadivasaṃ ovaṭṭhe gehaṃ chādenti, sace sabbo",
  "atk-vin02a1:96_1": "tinto cātumāsaccayena jātapathavīyeva. Athassa uparibhāgoyeva tinto, anto atinto,",
  "atk-vin02a1:96_2": "yattakaṃ tintaṃ taṃ kappiyakārakehi kappiyavohārena apanāmetvā sesaṃ yathāsukhaṃ",
  "atk-vin02a1:96_3": "vaḷañjetuṃ vaṭṭati. Udakena temetvā ekābaddhāyeva hi jātapathavī hoti, na itarāti.",
  "atk-vin02a1:97_0": "Abbhokāse mattikāpākāro hoti, atirekacātumāsaṃ ce ovaṭṭho jātapathavīsaṅkhyaṃ gacchati.",
  "atk-vin02a1:97_1": "Tattha laggapaṃsuṃ pana allahatthena chupitvā gahetuṃ vaṭṭati. Sace iṭṭhakapākāro",
  "atk-vin02a1:97_2": "hoti, yebhuyyenakathalaṭṭhāne tiṭṭhati, yathāsukhaṃ vikopetuṃ vaṭṭati. Abbhokāse",
  "atk-vin02a1:97_3": "ṭhitamaṇḍapatthambhaṃ ito cito ca sañcāletvā pathaviṃ vikopentena gahetuṃ na vaṭṭati,",
  "atk-vin02a1:97_4": "ujukameva uddharituṃ vaṭṭati. Aññampi sukkharukkhaṃ vā sukkhakhāṇukaṃ vā gaṇhantassa",
  "atk-vin02a1:97_5": "eseva nayo. Navakammatthaṃ pāsāṇaṃ vā rukkhaṃ vā daṇḍakehi uccāletvā pavaṭṭentā gacchanti,",
  "atk-vin02a1:97_6": "tattha pathavī bhijjati, sace suddhacittā pavaṭṭenti, anāpatti. Atha pana tena apadesena",
  "atk-vin02a1:97_7": "pathaviṃ bhinditukāmāyeva honti, āpatti. Sākhādīni kaḍḍhantānampi pathaviyaṃ dārūni",
  "atk-vin02a1:97_8": "phālentānampi eseva nayo.",
  "atk-vin02a1:98_0": "Pathaviyaṃ aṭṭhisūcikaṇṭakādīsupi yaṃkiñci ākoṭetuṃ vā pavesetuṃ vā na vaṭṭati. Passāvadhārāya",
  "atk-vin02a1:98_1": "vegena pathaviṃ bhindissāmīti evaṃ passāvampi kātuṃ na vaṭṭati, karontassa bhijjati,",
  "atk-vin02a1:98_2": "āpatti. Visamabhūmiṃ samaṃ karissāmīti sammuñjaniyā ghaṃsitumpi na vaṭṭati, vattasīseneva",
  "atk-vin02a1:98_3": "hi sammajjitabbaṃ. Keci kattarayaṭṭhiyā bhūmiṃ koṭṭenti, pādaṅguṭṭhakena vilikhanti,",
  "atk-vin02a1:98_4": "“caṅkamitaṭṭhānaṃ dassessāmā”ti punappunaṃ bhūmiṃ bhindantā caṅkamanti, sabbaṃ na",
  "atk-vin02a1:98_5": "vaṭṭati. Vīriyasampaggahatthaṃ pana samaṇadhammaṃ karontena suddhacittena caṅkamituṃ",
  "atk-vin02a1:98_6": "vaṭṭati, “hatthaṃ dhovissāmā”ti pathaviyaṃ ghaṃsanti, na vaṭṭati. Aghaṃsantena pana",
  "atk-vin02a1:98_7": "allahatthaṃ pathaviyaṃ ṭhapetvā rajaṃ gahetuṃ vaṭṭati. Keci kaṇḍukacchuādīhi ābādhikā",
  "atk-vin02a1:98_8": "chinnataṭādīsu aṅgapaccaṅgāni ghaṃsanti na vaṭṭati.",
  "atk-vin02a1:99_0": "87. Khaṇati vā khaṇāpeti vāti antamaso pādaṅguṭṭhakenapi sammajjanīsalākāyapi sayaṃ",
  "atk-vin02a1:99_1": "vā khaṇati, aññena vā khaṇāpeti. Bhindati vā bhedāpeti vāti antamaso udakampi chaḍḍento",
  "atk-vin02a1:99_2": "sayaṃ vā bhindati, aññena vā bhindāpeti. Dahati vā dahāpeti vāti antamaso pattampi",
  "atk-vin02a1:99_3": "pacanto sayaṃ vā dahati, aññena vā dahāpeti. Yattakesu ṭhānesu aggiṃ deti vā dāpeti",
  "atk-vin02a1:99_4": "vā tattakāni pācittiyāni. Pattaṃ pacantenapi hi pubbe pakkaṭṭhāneyeva hi pacitabbo.",
  "atk-vin02a1:99_5": "Adaḍḍhāya pathaviyā aggiṃ ṭhapetuṃ na vaṭṭati. Pattapacanakapālassa pana upari aggiṃ",
  "atk-vin02a1:99_6": "ṭhapetuṃ vaṭṭati. Dārūnaṃ upari ṭhapeti, so aggi tāni dahanto gantvā pathaviṃ dahati,",
  "atk-vin02a1:99_7": "na vaṭṭati. Iṭṭhakakapālādīsupi eseva nayo.",
  "atk-vin02a1:100_0": "Tatrāpi hi iṭṭhakādīnaṃyeva upari ṭhapetuṃ vaṭṭati. Kasmā? Tesaṃ anupādānattā. Na",
  "atk-vin02a1:100_1": "hi tāni aggissa upādānasaṅkhyaṃ gacchanti. Sukkhakhāṇusukkharukkhādīsupi aggiṃ dātuṃ",
  "atk-vin02a1:100_2": "na vaṭṭati. Sace pana pathaviṃ appattameva nibbāpetvā gamissāmīti deti, vaṭṭati.",
  "atk-vin02a1:100_3": "Pacchā nibbāpetuṃ na sakkoti, avisayattā anāpatti. Tiṇukkaṃ gahetvā gacchanto hatthe",
  "atk-vin02a1:100_4": "ḍayhamāne bhūmiyaṃ pāteti, anāpatti. Patitaṭṭhāneyeva upādānaṃ datvā aggiṃ kātuṃ",
  "atk-vin02a1:100_5": "vaṭṭatīti mahāpaccariyaṃ vuttaṃ. Daḍḍhapathaviyā ca yattakaṃ ṭhānaṃ usumāya anugataṃ,",
  "atk-vin02a1:100_6": "sabbaṃ vikopetuṃ vaṭṭatīti tattheva vuttaṃ. Yo pana ajānanako bhikkhu araṇīsahitena",
  "atk-vin02a1:100_7": "aggiṃ nibbattetvā hatthena ukkhipitvā “kiṃ karomī”ti vadati, “jālehī”ti vattabbo,",
  "atk-vin02a1:100_8": "“hattho ḍayhatī”ti vadati, “yathā na ḍayhati tathā karohī”ti vattabbo. “Bhūmiyaṃ",
  "atk-vin02a1:100_9": "pātehī”ti pana na vattabbo. Sace hatthe ḍayhamāne pāteti “pathaviṃ dahissāmī”ti apātitattā",
  "atk-vin02a1:100_10": "anāpatti. Patitaṭṭhāne pana aggiṃ kātuṃ vaṭṭatīti kurundiyaṃ vuttaṃ.",
  "atk-vin02a1:101_0": "88. Anāpatti imaṃ jānātiādīsu “imassa thambhassa āvāṭaṃ jāna, mahāmattikaṃ jāna,",
  "atk-vin02a1:101_1": "thusamattikaṃ jāna, mahāmattikaṃ dehi, thusamattikaṃ dehi, mattikaṃ āhara, paṃsuṃ",
  "atk-vin02a1:101_2": "āhara, mattikāya attho, paṃsunā attho, imassa thambhassa āvāṭaṃ kappiyaṃ karohi,",
  "atk-vin02a1:101_3": "imaṃ mattikaṃ kappiyaṃ karohi, imaṃ paṃsuṃ kappiyaṃ karohī”ti evamattho veditabbo.",
  "atk-vin02a1:102_0": "Asañciccāti pāsāṇarukkhādīni vā pavaṭṭentassa kattaradaṇḍena vā āhacca āhacca gacchantassa",
  "atk-vin02a1:102_1": "pathavī bhijjati, sā “tena bhindissāmī”ti evaṃ sañcicca abhinnattā asañcicca bhinnā",
  "atk-vin02a1:102_2": "nāma hoti. Iti asañcicca bhindantassa anāpatti. Asatiyāti aññavihito kenaci saddhiṃ",
  "atk-vin02a1:102_3": "kiñci kathento pādaṅguṭṭhakena vā kattarayaṭṭhiyā vā pathaviṃ vilikhanto tiṭṭhati,",
  "atk-vin02a1:102_4": "evaṃ asatiyā vilikhantassa vā bhindantassa vā anāpatti. Ajānantassāti antogehe ovaṭṭhaṃ",
  "atk-vin02a1:102_5": "channaṃ pathaviṃ “akappiyapathavī”ti na jānāti, “kappiyapathavī”ti saññāya vikopeti,",
  "atk-vin02a1:102_6": "“khaṇāmi bhindāmi dahāmī”ti vā na jānāti, kevalaṃ saṅgopanatthāya khaṇittādīni vā",
  "atk-vin02a1:102_7": "ṭhapeti, ḍayhamānahattho vā aggiṃ pāteti, evaṃ ajānantassa anāpatti. Sesaṃ uttānameva.",
  "atk-vin02a1:103": "Tisamuṭṭhānaṃ – kāyacittato vācācittato kāyavācācittato ca samuṭṭhāti. Kiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:104": "Pathavīkhaṇanasikkhāpadaṃ dasamaṃ.",
  "atk-vin02a1:105": "Samatto vaṇṇanākkamena musāvādavaggo paṭhamo.",
  "atk-vin02a1:106": "2. Bhūtagāmavaggo",
  "atk-vin02a1:107": "1. Bhūtagāmasikkhāpadavaṇṇanā",
  "atk-vin02a1:108_0": "89. Senāsanavaggassa paṭhamasikkhāpade – anādiyantoti tassā vacanaṃ agaṇhanto. Dārakassa",
  "atk-vin02a1:108_1": "bāhuṃ ākoṭesīti ukkhittaṃ pharasuṃ niggahetuṃ asakkonto manussānaṃ cakkhuvisayātīte",
  "atk-vin02a1:108_2": "mahārājasantikā laddhe rukkhaṭṭhakadibbavimāne nipannassa dārakassa bāhuṃ thanamūleyeva",
  "atk-vin02a1:108_3": "chindi. Na kho metaṃ patirūpantiādimhi ayaṃ saṅkhepavaṇṇanā – himavante kira pakkhadivasesu",
  "atk-vin02a1:108_4": "devatāsannipāto hoti, tattha rukkhadhammaṃ pucchanti – “tvaṃ rukkhadhamme ṭhitā na",
  "atk-vin02a1:108_5": "ṭhitā”ti? Rukkhadhammo nāma rukkhe chijjamāne rukkhadevatāya manopadosassa akaraṇaṃ.",
  "atk-vin02a1:108_6": "Tattha yā devatā rukkhadhamme aṭṭhitā hoti, sā devatāsannipātaṃ pavisituṃ na labhati.",
  "atk-vin02a1:108_7": "Iti sā devatā imañca rukkhadhamme aṭṭhānapaccayaṃ ādīnavaṃ addasa, bhagavato ca sammukhā",
  "atk-vin02a1:108_8": "sutapubbadhammadesanānusārena tathāgatassa chaddantādikāle pubbacaritaṃ anussari.",
  "atk-vin02a1:108_9": "Tenassā etadahosi – “na kho metaṃ patirūpaṃ…pe… voropeyya”nti. Yaṃnūnāhaṃ bhagavato",
  "atk-vin02a1:108_10": "etamatthaṃ āroceyyanti idaṃ panassā “ayaṃ bhikkhu sapitiko putto, addhā bhagavā imaṃ",
  "atk-vin02a1:108_11": "imassa ajjhācāraṃ sutvā mariyādaṃ bandhissati, sikkhāpadaṃ paññapessatī”ti paṭisañcikkhantiyā",
  "atk-vin02a1:108_12": "ahosi. Sacajja tvaṃ devateti sace ajja tvaṃ devate. Pasaveyyāsīti janeyyāsi uppādeyyāsi.",
  "atk-vin02a1:108_13": "Evañca pana vatvā bhagavā taṃ devataṃ saññāpento –",
  "atk-vin02a1:109": "“Yo ve uppatitaṃ kodhaṃ, rathaṃ bhantaṃva vāraye;",
  "atk-vin02a1:110": "Tamahaṃ sārathiṃ brūmi, rasmiggāho itaro jano”ti. ;",
  "atk-vin02a1:111": "Imaṃ gāthamabhāsi. Gāthāpariyosāne sā devatā sotāpattiphale patiṭṭhāsi. Puna bhagavā sampattaparisāya dhammaṃ desento –",
  "atk-vin02a1:112": "“Yo uppatitaṃ vineti kodhaṃ, visaṭaṃ sappavisaṃva osadhehi;",
  "atk-vin02a1:113": "So bhikkhu jahāti orapāraṃ, urago jiṇṇamivattacaṃ purāṇa”nti. ;",
  "atk-vin02a1:114_0": "Imaṃ gāthamabhāsi. Tatra paṭhamagāthā dhammapade saṅgahaṃ āruḷhā, dutiyā suttanipāte,",
  "atk-vin02a1:114_1": "vatthu pana vinayeti. Atha bhagavā dhammaṃ desentoyeva tassā devatāya vasanaṭṭhānaṃ",
  "atk-vin02a1:114_2": "āvajjanto patirūpaṃ ṭhānaṃ disvā “gaccha, devate, asukasmiṃ okāse rukkho vivitto,",
  "atk-vin02a1:114_3": "tasmiṃ upagacchā”ti āha. So kira rukkho na āḷaviraṭṭhe, jetavanassa antoparikkhepe,",
  "atk-vin02a1:114_4": "yassa devaputtassa pariggaho ahosi, so cuto; tasmā “vivitto”ti vutto. Tato paṭṭhāya",
  "atk-vin02a1:114_5": "ca pana sā devatā sammāsambuddhato laddhaparihārā buddhupaṭṭhāyikā ahosi. Yadā devatāsamāgamo",
  "atk-vin02a1:114_6": "hoti, tadā mahesakkhadevatāsu āgacchantīsu aññā appesakkhā devatā yāva mahāsamuddacakkavāḷapabbatā",
  "atk-vin02a1:114_7": "tāva paṭikkamanti. Ayaṃ pana attano vasanaṭṭhāne nisīditvāva dhammaṃ suṇāti. Yampi",
  "atk-vin02a1:114_8": "paṭhamayāme bhikkhū pañhaṃ pucchanti, majjhimayāme devatā, taṃ sabbaṃ tattheva nisīditvā",
  "atk-vin02a1:114_9": "suṇāti. Cattāro ca mahārājānopi bhagavato upaṭṭhānaṃ āgantvā gacchantā taṃ devataṃ disvāva gacchanti.",
  "atk-vin02a1:115_0": "90. Bhūtagāmapātabyatāyāti ettha bhavanti ahuvuñcāti bhūtā; jāyanti vaḍḍhanti jātā",
  "atk-vin02a1:115_1": "vaḍḍhitā cāti attho. Gāmoti rāsi; bhūtānaṃ gāmoti bhūtagāmo; bhūtā eva vā gāmo bhūtagāmo;",
  "atk-vin02a1:115_2": "patiṭṭhitaharitatiṇarukkhādīnametaṃ adhivacanaṃ. Pātabyassa bhāvo pātabyatā; chedanabhedanādīhi",
  "atk-vin02a1:115_3": "yathāruci paribhuñjitabbatāti attho. Tassā bhūtagāmapātabyatāya; nimittatthe bhummavacanaṃ,",
  "atk-vin02a1:115_4": "bhūtagāmapātabyatāhetu, bhūtagāmassa chedanādipaccayā pācittiyanti attho.",
  "atk-vin02a1:116_0": "91. Idāni taṃ bhūtagāmaṃ vibhajitvā dassento bhūtagāmo nāma pañca bījajātānītiādimāha.",
  "atk-vin02a1:116_1": "Tattha bhūtagāmo nāmāti bhūtagāmaṃ uddharitvā yasmiṃ sati bhūtagāmo hoti, taṃ dassetuṃ",
  "atk-vin02a1:116_2": "“pañca bījajātānī”ti āhāti aṭṭhakathāsu vuttaṃ. Evaṃ santepi “yāni vā panaññānipi",
  "atk-vin02a1:116_3": "atthi mūle jāyantī”tiādīni na samenti. Na hi mūlabījādīni mūlādīsu jāyanti, mūlādīsu",
  "atk-vin02a1:116_4": "jāyamānāni pana tāni bījākatāni, tasmā evamettha vaṇṇanā veditabbā – bhūtagāmo nāmāti",
  "atk-vin02a1:116_5": "vibhajitabbapadaṃ. Pañcāti tassa vibhāgaparicchedo. Bījajātānīti paricchinnadhammanidassanaṃ.",
  "atk-vin02a1:116_6": "Tassattho – bījehi jātāni bījajātāni; rukkhādīnametaṃ adhivacanaṃ. Aparo nayo – bījāni",
  "atk-vin02a1:116_7": "ca tāni vijātāni ca pasūtāni nibbattapaṇṇamūlānīti bījajātāni. Etena allavālikādīsu",
  "atk-vin02a1:116_8": "ṭhapitānaṃ nibbattapaṇṇamūlānaṃ siṅgiverādīnaṃ saṅgaho kato hoti.",
  "atk-vin02a1:117_0": "Idāni yehi bījehi jātattā rukkhādīni bījajātānīti vuttāni, tāni dassento “mūlabīja”ntiādimāha.",
  "atk-vin02a1:117_1": "Tesaṃ uddeso pākaṭo eva. Niddese yāni vā panaññānipi atthi mūle jāyanti mūle sañjāyantīti",
  "atk-vin02a1:117_2": "ettha bījato nibbattena bījaṃ dassitaṃ, tasmā evamettha attho daṭṭhabbo, yāni vā",
  "atk-vin02a1:117_3": "panaññānipi atthi āluvakaserukamaluppalapuṇḍarīkakuvalayakandapāṭalimūlādibhede mūle",
  "atk-vin02a1:117_4": "gacchavallirukkhādīni jāyanti sañjāyanti, tāni yamhi mūle jāyanti ceva sañjāyanti",
  "atk-vin02a1:117_5": "ca tañca, pāḷiyaṃ vuttaṃ haliddādi ca sabbampi etaṃ mūlabījaṃ nāma. Eseva nayo khandhabījādīsu.",
  "atk-vin02a1:117_6": "Yevāpanakakhandhabījesu panettha ambāṭakaindasālanuhīpāḷibhaddakaṇikārādīni khandhabījāni,",
  "atk-vin02a1:117_7": "amūlavalli caturassavallikaṇavīrādīni phaḷubījāni makacisumanajayasumanādīni aggabījāni,",
  "atk-vin02a1:117_8": "ambajambūpanasaṭṭhiādīni bījabījānīti daṭṭhabbāni.",
  "atk-vin02a1:118_0": "92. Idāni yaṃ vuttaṃ “bhūtagāmapātabyatāya pācittiya”nti tattha saññāvasena āpattānāpattibhedaṃ",
  "atk-vin02a1:118_1": "pātabyatābhedañca dassento bīje bījasaññītiādimāha. Tattha yathā “sālīnaṃ cepi odanaṃ",
  "atk-vin02a1:118_2": "bhuñjatī”tiādīsu sālitaṇḍulānaṃ odano “sālīnaṃ odano”ti vuccati, evaṃ bījato sambhūto",
  "atk-vin02a1:118_3": "bhūtagāmo “bīja”nti vuttoti veditabbo. Yaṃ pana “bījagāmabhūtagāmasamārambhā paṭivirato”tiādīsu",
  "atk-vin02a1:118_4": "vuttaṃ bhūtagāmaparimocanaṃ katvā ṭhapitaṃ bījaṃ, taṃ dukkaṭavatthu. Atha vā yadetaṃ",
  "atk-vin02a1:118_5": "“bhūtagāmo nāmā”ti sikkhāpadavibhaṅgassa ādipadaṃ, tena saddhiṃ yojetvā yaṃ bījaṃ",
  "atk-vin02a1:118_6": "bhūtagāmo nāma hoti, tasmiṃ bīje bījasaññī satthakādīni gahetvā sayaṃ vā chindati",
  "atk-vin02a1:118_7": "aññena vā chedāpeti, pāsāṇādīni gahetvā sayaṃ vā bhindati aññena vā bhedāpeti, aggiṃ",
  "atk-vin02a1:118_8": "upasaṃharitvā sayaṃ vā pacati aññena vā pacāpeti, āpatti pācittiyassāti evamettha",
  "atk-vin02a1:118_9": "attho veditabbo. Yathārutaṃ pana gahetvā bhūtagāmavinimuttassa bījassa chindanādibhedāya",
  "atk-vin02a1:118_10": "pātabyatāya pācittiyaṃ na vattabbaṃ.",
  "atk-vin02a1:119_0": "Ayañhettha vinicchayakathā – bhūtagāmaṃ vikopentassa pācittiyaṃ bhūtagāmaparimocitaṃ",
  "atk-vin02a1:119_1": "pañcavidhampi bījagāmaṃ vikopentassa dukkaṭaṃ. Bījagāmabhūtagāmo nāmesa atthi udakaṭṭho,",
  "atk-vin02a1:119_2": "atthi thalaṭṭho. Tattha udakaṭṭho sāsapamattikā tilabījakādibhedā sapaṇṇikā apaṇṇikā",
  "atk-vin02a1:119_3": "ca sabbā sevālajāti antamaso udakapappaṭakaṃ upādāya “bhūtagāmo”ti veditabbo. Udakapappaṭako",
  "atk-vin02a1:119_4": "nāma upari thaddho pharusavaṇṇo, heṭṭhā mudu nīlavaṇṇo hoti. Tattha yassa sevālassa",
  "atk-vin02a1:119_5": "mūlaṃ orūhitvā pathaviyaṃ patiṭṭhitaṃ, tassa pathavī ṭhānaṃ. Yo udake sañcarati,",
  "atk-vin02a1:119_6": "tassa udakaṃ. Pathaviyaṃ patiṭṭhitaṃ yattha katthaci vikopentassa uddharitvā vā ṭhānantaraṃ",
  "atk-vin02a1:119_7": "saṅkāmentassa pācittiyaṃ. Udake sañcarantaṃ vikopentasseva pācittiyaṃ. Hatthehi pana",
  "atk-vin02a1:119_8": "ito cito ca viyūhitvā nhāyituṃ vaṭṭati, sakalañhi udakaṃ tassa ṭhānaṃ. Tasmā na so",
  "atk-vin02a1:119_9": "ettāvatā ṭhānantaraṃ saṅkāmito hoti. Udakato pana udakena vinā sañcicca ukkhipituṃ",
  "atk-vin02a1:119_10": "na vaṭṭati, udakena saddhiṃ ukkhipitvā puna udake pakkhipituṃ vaṭṭati. Parissāvanantarena",
  "atk-vin02a1:119_11": "nikkhamati, kappiyaṃ kārāpetvāva udakaṃ paribhuñjitabbaṃ. Uppalinīpaduminīādīni jalajavallitiṇāni",
  "atk-vin02a1:119_12": "udakato uddharantassa vā tattheva vikopentassa vā pācittiyaṃ. Parehi uppāṭitāni vikopentassa",
  "atk-vin02a1:119_13": "dukkaṭaṃ. Tāni hi bījagāme saṅgahaṃ gacchanti. Tilabījakasāsapamattakasevālopi udakato",
  "atk-vin02a1:119_14": "uddhato amilāto aggabījasaṅgahaṃ gacchati. Mahāpaccariyādīsu “anantakatilabījakaudakapappaṭakādīni",
  "atk-vin02a1:119_15": "dukkaṭavatthukānī”ti vuttaṃ, tattha kāraṇaṃ na dissati. Andhakaṭṭhakathāyaṃ “sampuṇṇabhūtagāmo",
  "atk-vin02a1:119_16": "na hoti, tasmā dukkaṭa”nti vuttaṃ, tampi na sameti, bhūtagāme hi pācittiyaṃ, bījagāme",
  "atk-vin02a1:119_17": "dukkaṭaṃ vuttaṃ. Asampuṇṇabhūtagāmo nāma tatiyo koṭṭhāso neva pāḷiyaṃ na aṭṭhakathāsu",
  "atk-vin02a1:119_18": "āgato. Atha etaṃ bījagāmasaṅgahaṃ gacchissatīti, tampi na yuttaṃ, abhūtagāmamūlattā",
  "atk-vin02a1:119_19": "tādisassa bījagāmassāti. Apica “garukalahukesu garuke ṭhātabba”nti etaṃ vinayalakkhaṇaṃ.",
  "atk-vin02a1:120_0": "Thalaṭṭhe – chinnarukkhānaṃ avasiṭṭho haritakhāṇu nāma hoti. Tattha kakudhakarañjapiyaṅgupanasādīnaṃ",
  "atk-vin02a1:120_1": "khāṇu uddhaṃ vaḍḍhati, so bhūtagāmena saṅgahito. Tālanāḷikerādīnaṃ khāṇu uddhaṃ na",
  "atk-vin02a1:120_2": "vaḍḍhati, so bījagāmena saṅgahito. Kadaliyā pana aphalitāya khāṇu bhūtagāmena saṅgahito,",
  "atk-vin02a1:120_3": "phalitāya bījagāmena. Kadalī pana phalitā yāva nīlapaṇṇā, tāva bhūtagāmeneva saṅgahitā,",
  "atk-vin02a1:120_4": "tathā phalito veḷu. Yadā pana aggato paṭṭhāya sussati, tadā bījagāmena saṅgahaṃ gacchati.",
  "atk-vin02a1:120_5": "Katarabījagāmena? Phaḷubījagāmena. Kiṃ tato nibbattati? Na kiñci. Yadi hi nibbatteyya,",
  "atk-vin02a1:120_6": "bhūtagāmeneva saṅgahaṃ gaccheyya. Indasālādirukkhe chinditvā rāsiṃ karonti, kiñcāpi",
  "atk-vin02a1:120_7": "rāsikatadaṇḍakehi ratanappamāṇāpi sākhā nikkhamanti, bījagāmeneva saṅgahaṃ gacchanti.",
  "atk-vin02a1:120_8": "Tattha maṇḍapatthāya vā vatiatthāya vā valliāropanatthāya vā bhūmiyaṃ nikhaṇanti,",
  "atk-vin02a1:120_9": "mūlesu ceva paṇṇesu ca niggatesu puna bhūtagāmasaṅkhyaṃ gacchanti. Mūlamattesu pana",
  "atk-vin02a1:120_10": "paṇṇamattesu vā niggatesu bījagāmena saṅgahitā eva.",
  "atk-vin02a1:121_0": "Yāni kānici bījāni pathaviyaṃ vā udakena siñcitvā ṭhapitāni, kapālādīsu vā allapaṃsuṃ",
  "atk-vin02a1:121_1": "pakkhipitvā nikkhittāni honti, sabbāni mūlamatte paṇṇamatte vā niggatepi bījāniyeva.",
  "atk-vin02a1:121_2": "Sacepi mūlāni ca upari aṅkuro ca niggacchati, yāva aṅkuro harito na hoti, tāva bījāniyeva.",
  "atk-vin02a1:121_3": "Muggādīnaṃ pana paṇṇesu uṭṭhitesu vīhiādīnaṃ vā aṅkure harite nīlapaṇṇavaṇṇe jāte",
  "atk-vin02a1:121_4": "bhūtagāmasaṅgahaṃ gacchanti. Tālaṭṭhīnaṃ paṭhamaṃ sūkaradāṭhā viya mūlaṃ niggacchati.",
  "atk-vin02a1:121_5": "Niggatepi yāva upari pattavaṭṭi na niggacchati, tāva bījagāmoyeva. Nāḷikerassa tacaṃ",
  "atk-vin02a1:121_6": "bhinditvā dantasūci viya aṅkuro niggacchati, yāva migasiṅgasadisā nīlapattavaṭṭi",
  "atk-vin02a1:121_7": "na hoti, tāva bījagāmoyeva. Mūle aniggatepi tādisāya pattavaṭṭiyā jātāya amūlakabhūtagāme saṅgahaṃ gacchati.",
  "atk-vin02a1:122_0": "Ambaṭṭhiādīni vīhiādīhi vinicchinitabbāni. Vandākā vā aññā vā yā kāci rukkhe jāyitvā",
  "atk-vin02a1:122_1": "rukkhaṃ ottharati, rukkhova tassā ṭhānaṃ, taṃ vikopentassa vā tato uddharantassa",
  "atk-vin02a1:122_2": "vā pācittiyaṃ. Ekā amūlikā latā hoti, aṅguliveṭhako viya vanappagumbadaṇḍake veṭheti,",
  "atk-vin02a1:122_3": "tassāpi ayameva vinicchayo. Gehamukhapākāravedikācetiyādīsu nīlavaṇṇo sevālo hoti,",
  "atk-vin02a1:122_4": "yāva dve tīṇi pattāni na sañjāyanti tāva aggabījasaṅgahaṃ gacchati. Pattesu jātesu",
  "atk-vin02a1:122_5": "pācittiyavatthu. Tasmā tādisesu ṭhānesu sudhālepampi dātuṃ na vaṭṭati. Anupasampannena",
  "atk-vin02a1:122_6": "littassa uparisnehalepo dātuṃ vaṭṭati. Sace nidāghasamaye sukkhasevālo tiṭṭhati,",
  "atk-vin02a1:122_7": "taṃ sammuñjanīādīhi ghaṃsitvā apanetuṃ vaṭṭati. Pānīyaghaṭādīnaṃ bahi sevālo dukkaṭavatthu,",
  "atk-vin02a1:122_8": "anto abbohāriko. Dantakaṭṭhapūvādīsu kaṇṇakampi abbohārikameva. Vuttañhetaṃ – “sace",
  "atk-vin02a1:122_9": "gerukaparikammakatā bhitti kaṇṇakitā hoti, coḷakaṃ temetvā pīḷetvā pamajjitabbā”ti.",
  "atk-vin02a1:123_0": "Pāsāṇajātipāsāṇadaddusevālaseleyyakādīni aharitavaṇṇāni apattakāni ca dukkaṭavatthukāni.",
  "atk-vin02a1:123_1": "Ahicchattakaṃ yāva makuḷaṃ hoti, tāva dukkaṭavatthu. Pupphitakālato paṭṭhāya abbohārikaṃ.",
  "atk-vin02a1:123_2": "Allarukkhato pana ahicchattakaṃ gaṇhanto rukkhattacaṃ vikopeti, tasmā tattha pācittiyaṃ.",
  "atk-vin02a1:123_3": "Rukkhapappaṭikāyapi eseva nayo. Yā pana indasālakakudhādīnaṃ pappaṭikā rukkhato muccitvā",
  "atk-vin02a1:123_4": "tiṭṭhati, taṃ gaṇhantassa anāpatti. Niyyāsampi rukkhato muccitvā ṭhitaṃ sukkharukkhe",
  "atk-vin02a1:123_5": "vā laggaṃ gaṇhituṃ vaṭṭati. Allarukkhato na vaṭṭati. Lākhāyapi eseva nayo. Rukkhaṃ",
  "atk-vin02a1:123_6": "cāletvā paṇḍupalāsaṃ vā pariṇatakaṇikārādipupphaṃ vā pātentassa pācittiyameva. Hatthakukkuccena",
  "atk-vin02a1:123_7": "mudukesu indasālanuhīkhandhādīsu vā tatthajātakatālapaṇṇādīsu vā akkharaṃ chindantassāpi eseva nayo.",
  "atk-vin02a1:124_0": "Sāmaṇerānaṃ pupphaṃ ocinantānaṃ sākhaṃ onāmetvā dātuṃ vaṭṭati. Tehi pana pupphehi",
  "atk-vin02a1:124_1": "pānīyaṃ na vāsetabbaṃ. Pānīyavāsatthikena sāmaṇeraṃ ukkhipitvā ocināpetabbāni. Phalasākhāpi",
  "atk-vin02a1:124_2": "attanā khāditukāmena na onāmetabbā. Sāmaṇeraṃ ukkhipitvā phalaṃ gāhāpetabbaṃ. Yaṃkiñci",
  "atk-vin02a1:124_3": "gacchaṃ vā lataṃ vā uppāṭentehi sāmaṇerehi saddhiṃ gahetvā ākaḍḍhituṃ na vaṭṭati.",
  "atk-vin02a1:124_4": "Tesaṃ pana ussāhajananatthaṃ anākaḍḍhantena kaḍḍhanākāraṃ dassentena viya agge gahetuṃ",
  "atk-vin02a1:124_5": "vaṭṭati. Yesaṃ rukkhānaṃ sākhā ruhati, tesaṃ sākhaṃ makkhikābījanādīnaṃ atthāya kappiyaṃ",
  "atk-vin02a1:124_6": "akārāpetvā gahitaṃ tace vā patte vā antamaso nakhenapi vilikhantassa dukkaṭaṃ. Allasiṅgiverādīsupi",
  "atk-vin02a1:124_7": "eseva nayo. Sace pana kappiyaṃ kārāpetvā sītale padese ṭhapitassa mūlaṃ sañjāyati,",
  "atk-vin02a1:124_8": "uparibhāge chindituṃ vaṭṭati. Sace aṅkuro jāyati, heṭṭhābhāge chindituṃ vaṭṭati.",
  "atk-vin02a1:124_9": "Mūle ca nīlaṅkure ca jāte na vaṭṭati.",
  "atk-vin02a1:125_0": "Chindati vā chedāpeti vāti antamaso sammuñjanosalākāyapi tiṇāni chindissāmīti bhūmiṃ",
  "atk-vin02a1:125_1": "sammajjanto sayaṃ vā chindati, aññena vā chedāpeti. Bhindati vā bhedāpeti vāti antamaso",
  "atk-vin02a1:125_2": "caṅkamantopi chijjanakaṃ chijjatu, bhijjanakaṃ bhijjatu, caṅkamitaṭṭhānaṃ dassessāmīti",
  "atk-vin02a1:125_3": "sañcicca pādehi akkamanto tiṇavalliādīni sayaṃ vā bhindati aññena vā bhedāpeti. Sacepi",
  "atk-vin02a1:125_4": "hi tiṇaṃ vā lataṃ vā gaṇṭhiṃ karontassa bhijjati, gaṇṭhipi na kātabbo. Tālarukkhādīsu",
  "atk-vin02a1:125_5": "pana corānaṃ anāruhanatthāya dārumakkaṭakaṃ ākoṭenti, kaṇṭake bandhanti, bhikkhussa",
  "atk-vin02a1:125_6": "evaṃ kātuṃ na vaṭṭati. Sace dārumakkaṭako rukkhe allīnamattova hoti, rukkhaṃ na pīḷeti,",
  "atk-vin02a1:125_7": "vaṭṭati. “Rukkhaṃ chinda, lataṃ chinda, kandaṃ vā mūlaṃ vā uppāṭehī”ti vattumpi vaṭṭati,",
  "atk-vin02a1:125_8": "aniyāmitattā. Niyāmetvā pana “imaṃ rukkhaṃ chindā”tiādi vattuṃ na vaṭṭati. Nāmaṃ",
  "atk-vin02a1:125_9": "gahetvāpi “ambarukkhaṃ caturassavalliṃ āluvakandaṃ muñjatiṇaṃ asukarukkhacchalliṃ",
  "atk-vin02a1:125_10": "chinda bhinda uppāṭehī”tiādivacanampi aniyāmitameva hoti. “Imaṃ ambarukkha”ntiādivacanameva",
  "atk-vin02a1:125_11": "hi niyāmitaṃ nāma, taṃ na vaṭṭati.",
  "atk-vin02a1:126_0": "Pacati vā pacāpeti vāti antamaso pattampi pacitukāmo tiṇādīnaṃ upari sañcicca aggiṃ",
  "atk-vin02a1:126_1": "karonto sayaṃ vā pacati, aññena vā pacāpetīti sabbaṃ pathavīkhaṇanasikkhāpade vuttanayena",
  "atk-vin02a1:126_2": "veditabbaṃ. Aniyāmetvā pana “mugge paca, māse pacā”tiādi vattuṃ vaṭṭati. “Ime mugge",
  "atk-vin02a1:126_3": "paca, ime māse pacā”ti evaṃ vattuṃ na vaṭṭati.",
  "atk-vin02a1:127_0": "Anāpatti imaṃ jānātiādīsu “imaṃ mūlabhesajjaṃ jāna, imaṃ mūlaṃ vā paṇṇaṃ vā dehi,",
  "atk-vin02a1:127_1": "imaṃ rukkhaṃ vā lataṃ vā āhara, iminā pupphena vā phalena vā paṇṇena vā attho, imaṃ",
  "atk-vin02a1:127_2": "rukkhaṃ vā lataṃ vā phalaṃ vā kappiyaṃ karohī”ti evamattho daṭṭhabbo. Ettāvatā bhūtagāmaparimocanaṃ",
  "atk-vin02a1:127_3": "kataṃ hoti. Paribhuñjantena pana bījagāmaparimocanatthaṃ puna kappiyaṃ kāretabbaṃ.",
  "atk-vin02a1:128_0": "Kappiyakaraṇañcettha iminā suttānusārena veditabbaṃ – “anujānāmi, bhikkhave, pañcahi",
  "atk-vin02a1:128_1": "samaṇakappehi phalaṃ paribhuñjituṃ aggiparijitaṃ satthaparijitaṃ nakhaparijitaṃ abījaṃ",
  "atk-vin02a1:128_2": "nibbaṭṭabījameva pañcama”nti. Tattha “aggiparijita”nti agginā parijitaṃ adhibhūtaṃ",
  "atk-vin02a1:128_3": "daḍḍhaṃ phuṭṭhanti attho. “Satthaparijita”nti satthena parijitaṃ adhibhūtaṃ chinnaṃ",
  "atk-vin02a1:128_4": "viddhaṃ vāti attho. Esa nayo nakhaparijite. Abījanibbaṭṭabījāni sayameva kappiyāni.",
  "atk-vin02a1:128_5": "Agginā kappiyaṃ karontena kaṭṭhaggigomayaggiādīsu yena kenaci antamaso lohakhaṇḍenapi",
  "atk-vin02a1:128_6": "ādittena kappiyaṃ kātabbaṃ. Tañca kho ekadese phusantena “kappiya”nti vatvāva kātabbaṃ.",
  "atk-vin02a1:128_7": "Satthena karontena yassa kassaci lohamayasatthassa antamaso sūcinakhacchedanānampi",
  "atk-vin02a1:128_8": "tuṇḍena vā dhārāya vā chedaṃ vā vedhaṃ vā dassentena “kappiya”nti vatvāva kātabbaṃ.",
  "atk-vin02a1:128_9": "Nakhena kappiyaṃ karontena pūtinakhena na kātabbaṃ. Manussānaṃ pana sīhabyagghadīpimakkaṭādīnaṃ",
  "atk-vin02a1:128_10": "sakuntānañca nakhā tikhiṇā honti, tehi kātabbaṃ. Assamahiṃsasūkaramigagorūpādīnaṃ",
  "atk-vin02a1:128_11": "khurā atikhiṇā, tehi na kātabbaṃ, katampi akataṃ hoti. Hatthinakhā pana khurā na",
  "atk-vin02a1:128_12": "honti, tehi vaṭṭati. Yehi pana kātuṃ vaṭṭati, tehi tatthajātakehipi uddharitvā gahitakehipi",
  "atk-vin02a1:128_13": "chedaṃ vā vedhaṃ vā dassentena “kappiya”nti vatvāva kātabbaṃ.",
  "atk-vin02a1:129_0": "Tattha sacepi bījānaṃ pabbatamatto rāsi rukkhasahassaṃ vā chinditvā ekābaddhaṃ katvā",
  "atk-vin02a1:129_1": "ucchūnaṃ vā mahābhāro bandhitvā ṭhapito hoti, ekasmiṃ bīje vā rukkhasākhāya vā ucchumhi",
  "atk-vin02a1:129_2": "vā kappiye kate sabbaṃ kataṃ hoti. Ucchū ca dārūni ca ekato baddhāni honti, ucchuṃ",
  "atk-vin02a1:129_3": "kappiyaṃ karissāmīti dāruṃ vijjhati, vaṭṭatiyeva. Sace pana yāya rajjuyā vā valliyā",
  "atk-vin02a1:129_4": "vā baddhāni, taṃ vijjhati, na vaṭṭati. Ucchukhaṇḍānaṃ pacchiṃ pūretvā āharanti, ekasmiṃ",
  "atk-vin02a1:129_5": "khaṇḍe kappiye kate sabbaṃ katameva hoti. Maricapakkādīhi missetvā bhattaṃ āharanti,",
  "atk-vin02a1:129_6": "“kappiyaṃ karohī”ti vutte sacepi bhattasitthe vijjhati, vaṭṭatiyeva. Tilataṇḍulādīsupi",
  "atk-vin02a1:129_7": "eseva nayo. Yāguyā pakkhittāni pana ekābaddhāni hutvā na santiṭṭhanti, tattha ekamekaṃ",
  "atk-vin02a1:129_8": "vijjhitvā kappiyaṃ kātabbameva. Kapitthaphalādīnaṃ anto miñjaṃ kaṭāhaṃ muñcitvā sañcarati,",
  "atk-vin02a1:129_9": "bhindāpetvā kappiyaṃ kārāpetabbaṃ. Ekābaddhaṃ hoti, kaṭāhepi kātuṃ vaṭṭati.",
  "atk-vin02a1:130_0": "Asañciccāti pāsāṇarukkhādīni vā pavaṭṭentassa sākhaṃ vā kaḍḍhantassa kattaradaṇḍena",
  "atk-vin02a1:130_1": "vā bhūmiṃ paharitvā gacchantassa tiṇāni chijjanti, tāni tena chindissāmīti evaṃ sañcicca",
  "atk-vin02a1:130_2": "acchinnattā asañcicca chinnāni nāma honti. Iti asañcicca chindantassa anāpatti.",
  "atk-vin02a1:131": "Asatiyāti aññavihito kenaci saddhiṃ kiñci kathento pādaṅguṭṭhakena vā hatthena vā tiṇaṃ vā lataṃ vā chindanto tiṭṭhati, evaṃ asatiyā chindantassa anāpatti.",
  "atk-vin02a1:132_0": "Ajānantassāti etthabbhantare bījagāmoti vā bhūtagāmoti vā na jānāti, chindāmītipi",
  "atk-vin02a1:132_1": "na jānāti, kevalaṃ vatiyā vā palālapuñje vā nikhādanaṃ vā khaṇittiṃ vā kudālaṃ vā",
  "atk-vin02a1:132_2": "saṅgopanatthāya ṭhapeti, ḍayhamānahattho vā aggiṃ pāteti, tatra ce tiṇāni chijjanti",
  "atk-vin02a1:132_3": "vā ḍayhanti vā anāpatti. Manussaviggahapārājikavaṇṇanāyaṃ pana sabbaaṭṭhakathāsu",
  "atk-vin02a1:132_4": "“sace bhikkhu rukkhena vā ajjhotthaṭo hoti, opāte vā patito sakkā ca hoti rukkhaṃ",
  "atk-vin02a1:132_5": "chinditvā bhūmiṃ vā khaṇitvā nikkhamituṃ, jīvitahetupi attanā na kātabbaṃ. Aññena",
  "atk-vin02a1:132_6": "pana bhikkhunā bhūmiṃ vā khaṇitvā rukkhaṃ vā chinditvā allarukkhato vā daṇḍakaṃ chinditvā",
  "atk-vin02a1:132_7": "taṃ rukkhaṃ pavaṭṭetvā nikkhāmetuṃ vaṭṭati, anāpattī”ti vuttaṃ. Tattha kāraṇaṃ na",
  "atk-vin02a1:132_8": "dissati – “anujānāmi, bhikkhave, davaḍāhe ḍayhamāne paṭaggiṃ dātuṃ, parittaṃ kātu”nti",
  "atk-vin02a1:132_9": "idaṃ pana ekameva suttaṃ dissati. Sace etassa anulomaṃ “attano na vaṭṭati, aññassa",
  "atk-vin02a1:132_10": "vaṭṭatī”ti idaṃ nānākaraṇaṃ na sakkā laddhuṃ. Attano atthāya karonto attasinehena",
  "atk-vin02a1:132_11": "akusalacitteneva karoti, paro pana kāruññena, tasmā anāpattīti ce. Etampi akāraṇaṃ.",
  "atk-vin02a1:132_12": "Kusalacittenāpi hi imaṃ āpattiṃ āpajjati. Sabbaaṭṭhakathāsu pana vuttattā na sakkā",
  "atk-vin02a1:132_13": "paṭisedhetuṃ. Gavesitabbā ettha yutti. Aṭṭhakathācariyānaṃ vā saddhāya gantabbanti. Sesaṃ uttānameva.",
  "atk-vin02a1:133": "Tisamuṭṭhānaṃ – kāyacittato vācācittato kāyavācācittato ca samuṭṭhāti. Kiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:134": "Bhūtagāmasikkhāpadaṃ paṭhamaṃ.",
  "atk-vin02a1:135": "2. Aññavādakasikkhāpadavaṇṇanā",
  "atk-vin02a1:136_0": "94. Dutiyasikkhāpade – anācāraṃ ācaritvāti akātabbaṃ katvā; kāyavacīdvāresu āpattiṃ",
  "atk-vin02a1:136_1": "āpajjitvāti vuttaṃ hoti. Aññenaññaṃ paṭicaratīti aññena vacanena aññaṃ vacanaṃ paṭicarati",
  "atk-vin02a1:136_2": "paṭicchādeti ajjhottharati; idāni taṃ paṭicaraṇavidhiṃ dassento “ko āpanno”tiādimāha.",
  "atk-vin02a1:136_3": "Tatrāyaṃ vacanasambandho – so kira kiñci vītikkamaṃ disvā “āvuso, āpattiṃ āpannosī”ti",
  "atk-vin02a1:136_4": "saṅghamajjhe āpattiyā anuyuñjiyamāno “ko āpanno”ti vadati. “Tato tva”nti vutte “ahaṃ",
  "atk-vin02a1:136_5": "kiṃ āpanno”ti vadati. Atha “pācittiyaṃ vā dukkaṭaṃ vā”ti vutte vatthuṃ pucchanto",
  "atk-vin02a1:136_6": "“ahaṃ kismiṃ āpanno”ti vadati. Tato “asukasmiṃ nāma vatthusmi”nti vutte “ahaṃ kathaṃ",
  "atk-vin02a1:136_7": "āpanno, kiṃ karonto āpannomhī”ti pucchati. Atha “idaṃ nāma karonto āpanno”ti vutte",
  "atk-vin02a1:136_8": "“kaṃ bhaṇathā”ti vadati. Tato “taṃ bhaṇāmā”ti vutte “kiṃ bhaṇathā”ti vadati.",
  "atk-vin02a1:137_0": "Apicettha ayaṃ pāḷimuttakopi aññenaññaṃ paṭicaraṇavidhi – bhikkhūhi “tava sipāṭikāya",
  "atk-vin02a1:137_1": "kahāpaṇo diṭṭho, kissevamasāruppaṃ karosī”ti vutto “sudiṭṭhaṃ, bhante, na paneso",
  "atk-vin02a1:137_2": "kahāpaṇo; tipumaṇḍalaṃ eta”nti bhaṇanto vā “tvaṃ suraṃ pivanto diṭṭho, kissevaṃ karosī”ti",
  "atk-vin02a1:137_3": "vutto “sudiṭṭho, bhante, na panesā surā, bhesajjatthāya sampāditaṃ ariṭṭha”nti bhaṇanto",
  "atk-vin02a1:137_4": "vā “tvaṃ paṭicchanne āsane mātugāmena saddhiṃ nisinno diṭṭho, kissevamasāruppaṃ karosī”ti",
  "atk-vin02a1:137_5": "vutto “yena diṭṭhaṃ sudiṭṭhaṃ, viññū panettha dutiyo atthi, so kissa na diṭṭho”ti",
  "atk-vin02a1:137_6": "bhaṇanto vā, “īdisaṃ tayā kiñci diṭṭha”nti puṭṭho “na suṇāmī”ti sotamupanento vā,",
  "atk-vin02a1:137_7": "sotadvāre pucchantānaṃ cakkhuṃ upanento vā, aññenaññaṃ paṭicaratīti veditabbo. Aññavādakaṃ",
  "atk-vin02a1:137_8": "ropetūti aññavādakaṃ āropetu; patiṭṭhāpetūti attho. Vihesakaṃ ropetūti etasmimpi eseva nayo.",
  "atk-vin02a1:138_0": "98. Aññavādake vihesake pācittiyanti ettha aññaṃ vadatīti aññavādakaṃ; aññenaññaṃ",
  "atk-vin02a1:138_1": "paṭicaraṇassetaṃ nāmaṃ. Vihesetīti vihesakaṃ; tuṇhībhūtassetaṃ nāmaṃ, tasmiṃ aññavādake",
  "atk-vin02a1:138_2": "vihesake. Pācittiyanti vatthudvaye pācittiyadvayaṃ vuttaṃ.",
  "atk-vin02a1:139": "100. Aropite aññavādaketi kammavācāya anāropite aññavādake. Aropite vihesaketi etasmimpi eseva nayo.",
  "atk-vin02a1:140_0": "101. Dhammakamme dhammakammasaññītiādīsu yaṃ taṃ aññavādakavihesakaropanakammaṃ kataṃ,",
  "atk-vin02a1:140_1": "tañce dhammakammaṃ hoti, so ca bhikkhu tasmiṃ dhammakammasaññī aññavādakañca vihesakañca",
  "atk-vin02a1:140_2": "karoti, athassa tasmiṃ aññavādake ca vihesake ca āpatti pācittiyassāti iminā nayena attho veditabbo.",
  "atk-vin02a1:141_0": "102. Ajānanto pucchatīti āpattiṃ vā āpannabhāvaṃ ajānantoyeva “kiṃ tumhe bhaṇatha,",
  "atk-vin02a1:141_1": "ahaṃ na jānāmī”ti pucchati. Gilāno vā na kathetīti mukhe tādiso byādhi hoti, yena",
  "atk-vin02a1:141_2": "kathetuṃ na sakkoti. Saṅghassa bhaṇḍanaṃ vātiādīsu saṅghamajjhe kathite tappaccayā",
  "atk-vin02a1:141_3": "saṅghassa bhaṇḍanaṃ vā kalaho vā vivādo vā bhavissati, so mā ahosīti maññamāno na",
  "atk-vin02a1:141_4": "kathetīti iminā nayena attho veditabbo. Sesaṃ uttānamevāti.",
  "atk-vin02a1:142_0": "Tisamuṭṭhānaṃ – kāyacittato vācācittato kāyavācācittato ca samuṭṭhāti, siyā kiriyaṃ,",
  "atk-vin02a1:142_1": "siyā akiriyaṃ, aññenaññaṃ paṭicarantassa hi kiriyaṃ hoti, tuṇhībhāvena vihesantassa",
  "atk-vin02a1:142_2": "akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:143": "Aññavādakasikkhāpadaṃ dutiyaṃ.",
  "atk-vin02a1:144": "3. Ujjhāpanakasikkhāpadavaṇṇanā",
  "atk-vin02a1:145_0": "103. Tatiyasikkhāpade – dabbaṃ mallaputtaṃ bhikkhū ujjhāpentīti “chandāya dabbo mallaputto”tiādīni",
  "atk-vin02a1:145_1": "vadantā taṃ āyasmantaṃ tehi bhikkhūhi avajānāpenti, avaññāya olokāpenti, lāmakato",
  "atk-vin02a1:145_2": "vā cintāpentī”ti attho. Lakkhaṇaṃ panettha saddasatthānusārena veditabbaṃ. Ojjhāpentītipi",
  "atk-vin02a1:145_3": "pāṭho. Ayamevattho. Chandāyāti chandena pakkhapātena; attano attano sandiṭṭhasambhattānaṃ",
  "atk-vin02a1:145_4": "paṇītāni paññapetīti adhippāyo. Khiyyantīti “chandāya dabbo mallaputto”tiādīni vadantā pakāsenti.",
  "atk-vin02a1:146_0": "105. Ujjhāpanake khiyyanake pācittiyanti ettha yena vacanena ujjhāpenti, taṃ ujjhāpanakaṃ.",
  "atk-vin02a1:146_1": "Yena ca khiyyanti taṃ khiyyanakaṃ. Tasmiṃ ujjhāpanake khiyyanake. Pācittiyanti vatthudvaye",
  "atk-vin02a1:146_2": "pācittiyadvayaṃ vuttaṃ.",
  "atk-vin02a1:147_0": "106. Ujjhāpanakaṃ nāma upasampannaṃ saṅghena sammataṃ senāsanapaññāpakaṃ vā…pe… appamattakavissajjanakaṃ",
  "atk-vin02a1:147_1": "vāti etesaṃ padānaṃ “maṅkukattukāmo”ti iminā sambandho. Avaṇṇaṃ kattukāmo ayasaṃ",
  "atk-vin02a1:147_2": "kattukāmoti imesaṃ pana vasena upasampannantiādīsu “upasampannassā”ti evaṃ vibhattivipariṇāmo",
  "atk-vin02a1:147_3": "kātabbo. Ujjhāpeti vā khiyyati vā āpatti pācittiyassāti ettha pana yasmā “khiyyanakaṃ",
  "atk-vin02a1:147_4": "nāmā”ti evaṃ mātikāpadaṃ uddharitvāpi “ujjhāpanakaṃ nāmā”ti imassa padassa vuttavibhaṅgoyeva",
  "atk-vin02a1:147_5": "vattabbo hoti, aññavādakasikkhāpade viya añño viseso natthi, tasmā taṃ visuṃ anuddharitvā",
  "atk-vin02a1:147_6": "avibhajitvā nigamanameva ekato katanti veditabbaṃ. Dhammakamme dhammakammasaññītiādīsu",
  "atk-vin02a1:147_7": "yaṃ tassa upasampannassa sammutikammaṃ kataṃ tañce dhammakammaṃ hoti, so ca bhikkhu",
  "atk-vin02a1:147_8": "tasmiṃ dhammakammasaññī ujjhāpanakañca khiyyanakañca karoti, athassa tasmiṃ ujjhāpanake",
  "atk-vin02a1:147_9": "ca khiyyanake ca āpatti pācittiyassāti iminā nayena attho veditabbo.",
  "atk-vin02a1:148_0": "Anupasampannaṃ ujjhāpeti vā khiyyati vāti ettha upasampannaṃ saṅghena sammataṃ aññaṃ",
  "atk-vin02a1:148_1": "anupasampannaṃ ujjhāpeti avajānāpeti, tassa vā taṃ santike khiyyatīti attho. Upasampannaṃ",
  "atk-vin02a1:148_2": "saṅghena asammatanti kammavācāya asammataṃ kevalaṃ “taveso bhāro”ti saṅghena āropitabhāraṃ",
  "atk-vin02a1:148_3": "bhikkhūnaṃ vā phāsuvihāratthāya sayameva taṃ bhāraṃ vahantaṃ, yatra vā dve tayo bhikkhū",
  "atk-vin02a1:148_4": "viharanti, tatra vā tādisaṃ kammaṃ karontanti adhippāyo. Anupasampannaṃ saṅghena",
  "atk-vin02a1:148_5": "sammataṃ vā asammataṃ vāti ettha pana kiñcāpi anupasampannassa terasa sammutiyo dātuṃ",
  "atk-vin02a1:148_6": "na vaṭṭanti. Atha kho upasampannakāle laddhasammutiko pacchā anupasampannabhāve ṭhito,",
  "atk-vin02a1:148_7": "taṃ sandhāya “saṅghena sammataṃ vā”ti vuttaṃ. Yassa pana byattassa sāmaṇerassa kevalaṃ",
  "atk-vin02a1:148_8": "saṅghena vā sammatena vā bhikkhunā “tvaṃ idaṃ kammaṃ karohī”ti bhāro kato, tādisaṃ",
  "atk-vin02a1:148_9": "sandhāya “asammataṃ vā”ti vuttaṃ. Sesamettha uttānamevāti.",
  "atk-vin02a1:149": "Tisamuṭṭhānaṃ – kāyacittato vācācittato kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:150": "Ujjhāpanakasikkhāpadaṃ tatiyaṃ.",
  "atk-vin02a1:151": "4. Paṭhamasenāsanasikkhāpadavaṇṇanā",
  "atk-vin02a1:152_0": "108. Catutthasikkhāpade – hemantike kāleti hemantakāle himapātasamaye. Kāyaṃ otāpentāti",
  "atk-vin02a1:152_1": "mañcapīṭhādīsu nisinnā bālātapena kāyaṃ otāpentā. Kāle ārociteti yāgubhattādīsu yassa",
  "atk-vin02a1:152_2": "kassaci kāle ārocite. Ovaṭṭhaṃ hotīti himavassena ovaṭṭhaṃ tintaṃ hoti.",
  "atk-vin02a1:153_0": "110. Avassikasaṅketeti vassikavassānamāsāti evaṃ apaññatte cattāro hemantike cattāro",
  "atk-vin02a1:153_1": "ca gimhike aṭṭha māseti attho. Maṇḍape vāti sākhāmaṇḍape vā padaramaṇḍape vā. Rukkhamūle",
  "atk-vin02a1:153_2": "vāti yassa kassaci rukkhassa heṭṭhā. Yattha kākā vā kulalā vā na ūhadantīti yattha",
  "atk-vin02a1:153_3": "dhuvanivāsena kulāvake katvā vasamānā ete kākakulalā vā aññe vā sakuntā taṃ senāsanaṃ",
  "atk-vin02a1:153_4": "na ūhadanti, tādise rukkhamūle nikkhipituṃ anujānāmīti. Tasmā yattha gocarappasutā",
  "atk-vin02a1:153_5": "sakuntā vissamitvā gacchanti, tassa rukkhassa mūle nikkhipituṃ vaṭṭati. Yasmiṃ pana",
  "atk-vin02a1:153_6": "dhuvanivāsena kulāvake katvā vasanti, tassa rukkhassa mūle na nikkhipitabbaṃ. “Aṭṭha",
  "atk-vin02a1:153_7": "māse”ti vacanato yesu janapadesu vassakāle na vassati, tesupi cattāro māse nikkhipituṃ",
  "atk-vin02a1:153_8": "na vaṭṭatiyeva. “Avassikasaṅkete”ti vacanato yattha hemante devo vassati, tattha",
  "atk-vin02a1:153_9": "hemantepi ajjhokāse nikkhipituṃ na vaṭṭati. Gimhe pana sabbattha vigatavalāhakaṃ",
  "atk-vin02a1:153_10": "visuddhaṃ nabhaṃ hoti, evarūpe kāle kenacideva karaṇīyena ajjhokāse mañcapīṭhaṃ nikkhipituṃ vaṭṭati.",
  "atk-vin02a1:154_0": "Abbhokāsikenāpi vattaṃ jānitabbaṃ, tassa hi sace puggalikamañcako atthi, tattheva",
  "atk-vin02a1:154_1": "sayitabbaṃ. Saṅghikaṃ gaṇhantena vettena vā vākena vā vītamañcako gahetabbo. Tasmiṃ",
  "atk-vin02a1:154_2": "asati purāṇamañcako gahetabbo. Tasmimpi asati navavāyimo vā onaddhako vā gahetabbo.",
  "atk-vin02a1:154_3": "Gahetvā ca pana “ahaṃ ukkaṭṭharukkhamūliko ukkaṭṭhaabbhokāsiko”ti cīvarakuṭimpi akatvā",
  "atk-vin02a1:154_4": "asamaye ajjhokāse rukkhamūle vā paññapetvā nipajjituṃ na vaṭṭati. Sace pana catugguṇenapi",
  "atk-vin02a1:154_5": "cīvarena katakuṭi atementaṃ rakkhituṃ na sakkoti, sattāhavaddalikādīni bhavanti,",
  "atk-vin02a1:154_6": "bhikkhuno kāyānugatikattā vaṭṭati.",
  "atk-vin02a1:155_0": "Araññe paṇṇakuṭīsu vasantānaṃ sīlasampadāya pasannacittā manussā navaṃ mañcapīṭhaṃ",
  "atk-vin02a1:155_1": "denti “saṅghikaparibhogena paribhuñjathā”ti vasitvā gacchantehi sāmantavihāre sabhāgabhikkhūnaṃ",
  "atk-vin02a1:155_2": "pesetvā gantabbaṃ, sabhāgānaṃ abhāve anovassake nikkhipitvā gantabbaṃ, anovassake",
  "atk-vin02a1:155_3": "asati rukkhe laggetvā gantabbaṃ. Cetiyaṅgaṇe sammajjaniṃ gahetvā bhojanasālaṅgaṇaṃ",
  "atk-vin02a1:155_4": "vā uposathāgāraṅgaṇaṃ vā pariveṇadivāṭṭhānaaggisālādīsu vā aññataraṃ sammajjitvā",
  "atk-vin02a1:155_5": "dhovitvā puna sammajjanīmāḷakeyeva ṭhapetabbā. Uposathāgārādīsu aññatarasmiṃ gahetvā",
  "atk-vin02a1:155_6": "avasesāni sammajjantassāpi eseva nayo.",
  "atk-vin02a1:156_0": "Yo pana bhikkhācāramaggaṃ sammajjantova gantukāmo hoti, tena sammajjitvā sace antarāmagge",
  "atk-vin02a1:156_1": "sālā atthi, tattha ṭhapetabbā. Sace natthi, valāhakānaṃ anuṭṭhitabhāvaṃ sallakkhetvā",
  "atk-vin02a1:156_2": "“yāvāhaṃ gāmato nikkhamāmi, tāva na vassissatī”ti jānantena yattha katthaci nikkhipitvā",
  "atk-vin02a1:156_3": "puna paccāgacchantena pākatikaṭṭhāne ṭhapetabbā. Sace vassissatīti jānanto ajjhokāse",
  "atk-vin02a1:156_4": "ṭhapeti, dukkaṭanti mahāpaccariyaṃ vuttaṃ. Sace pana tatra tatreva sammajjanatthāya",
  "atk-vin02a1:156_5": "sammajjanī nikkhittā hoti, taṃ taṃ ṭhānaṃ sammajjitvā tatra tatreva nikkhipituṃ vaṭṭati.",
  "atk-vin02a1:156_6": "Āsanasālaṃ sammajjantena vattaṃ jānitabbaṃ. Tatridaṃ vattaṃ – majjhato paṭṭhāya pādaṭṭhānābhimukhā",
  "atk-vin02a1:156_7": "vālikā haritabbā. Kacavaraṃ hatthehi gahetvā bahi chaḍḍetabbaṃ.",
  "atk-vin02a1:157_0": "111. Masārakoti mañcapāde vijjhitvā tattha aṭaniyo pavesetvā kato. Bundikābaddhoti",
  "atk-vin02a1:157_1": "aṭanīhi mañcapāde ḍaṃsāpetvā pallaṅkasaṅkhepena kato. Kuḷīrapādakoti assameṇḍakādīnaṃ",
  "atk-vin02a1:157_2": "pādasadisehi pādehi kato. Yo vā pana koci vaṅkapādako, ayaṃ vuccati kuḷīrapādako.",
  "atk-vin02a1:157_3": "Āhaccapādakoti ayaṃ pana “āhaccapādako nāma mañco aṅge vijjhitvā kato hotī”ti evaṃ",
  "atk-vin02a1:157_4": "parato pāḷiyaṃyeva vutto, tasmā aṭaniyo vijjhitvā tattha pādasikhaṃ pavesetvā upari",
  "atk-vin02a1:157_5": "āṇiṃ datvā katamañco “āhaccapādako”ti veditabbo. Pīṭhepi eseva nayo. Anto saṃveṭhetvā",
  "atk-vin02a1:157_6": "baddhaṃ hotīti heṭṭhā ca upari ca vitthataṃ majjhe saṅkhittaṃ paṇavasaṇṭhānaṃ katvā",
  "atk-vin02a1:157_7": "baddhaṃ hoti, taṃ kira majjhe sīhabyagghacammaparikkhittampi karonti. Akappiyacammaṃ",
  "atk-vin02a1:157_8": "nāmettha natthi. Senāsanañhi sovaṇṇamayampi vaṭṭati, tasmā taṃ mahagghaṃ hoti. Anupasampannaṃ",
  "atk-vin02a1:157_9": "santharāpeti tassa palibodhoti yena santharāpitaṃ, tassa palibodho. Leḍḍupātaṃ atikkamantassa",
  "atk-vin02a1:157_10": "āpatti pācittiyassāti thāmamajjhimassa purisassa leḍḍupātaṃ atikkamantassa pācittiyaṃ.",
  "atk-vin02a1:158_0": "Ayaṃ panettha vinicchayo – thero bhojanasālāyaṃ bhattakiccaṃ katvā daharaṃ āṇāpeti",
  "atk-vin02a1:158_1": "“gaccha divāṭṭhāne mañcapīṭhaṃ paññapehī”ti. So tathā katvā nisinno. Thero yathāruciṃ",
  "atk-vin02a1:158_2": "vicaritvā tattha gantvā thavikaṃ vā uttarāsaṅgaṃ vā ṭhapeti, tato paṭṭhāya therassa",
  "atk-vin02a1:158_3": "palibodho. Nisīditvā sayaṃ gacchanto neva uddharati, na uddharāpeti, leḍḍupātātikkame",
  "atk-vin02a1:158_4": "pācittiyaṃ. Sace pana thero tattha thavikaṃ vā uttarāsaṅgaṃ vā aṭṭhapetvā caṅkamantova",
  "atk-vin02a1:158_5": "daharaṃ “gaccha tva”nti bhaṇati, tena “idaṃ bhante mañcapīṭha”nti ācikkhitabbaṃ.",
  "atk-vin02a1:158_6": "Sace thero vattaṃ jānāti “tvaṃ gaccha, ahaṃ pākatikaṃ karissāmī”ti vattabbaṃ. Sace",
  "atk-vin02a1:158_7": "bālo hoti anuggahitavatto “gaccha, mā idha tiṭṭha, neva nisīdituṃ na nipajjituṃ demī”ti",
  "atk-vin02a1:158_8": "daharaṃ tajjetiyeva. Daharena “bhante sukhaṃ sayathā”ti kappaṃ labhitvā vanditvā",
  "atk-vin02a1:158_9": "gantabbaṃ. Tasmiṃ gate therasseva palibodho. Purimanayeneva cassa āpatti veditabbā.",
  "atk-vin02a1:159_0": "Atha pana āṇattikkhaṇeyeva daharo “mayhaṃ bhante bhaṇḍakadhovanādi kiñci karaṇīyaṃ",
  "atk-vin02a1:159_1": "atthī”ti vadati, thero ca naṃ “tvaṃ paññapetvā gacchāhī”ti vatvā bhojanasālato nikkhamitvā",
  "atk-vin02a1:159_2": "aññattha gacchati, pāduddhārena kāretabbo. Sace tattheva gantvā nisīdati purimanayeneva",
  "atk-vin02a1:159_3": "cassa leḍḍupātātikkame āpatti. Sace pana thero sāmaṇeraṃ āṇāpeti, sāmaṇere tattha",
  "atk-vin02a1:159_4": "mañcapīṭhaṃ paññapetvā nisinnepi bhojanasālato aññattha gacchanto pāduddhārena kāretabbo.",
  "atk-vin02a1:159_5": "Gantvā nisinno puna gamanakāle leḍḍupātātikkame āpattiyā kāretabbo. Sace pana āṇāpento",
  "atk-vin02a1:159_6": "mañcapīṭhaṃ paññapetvā tattheva nisīdāti āṇāpeti, yatricchati tatra gantvā āgantuṃ",
  "atk-vin02a1:159_7": "labhati. Sayaṃ pana pākatikaṃ akatvā gacchantassa leḍḍupātātikkame pācittiyaṃ. Antarasannipāte",
  "atk-vin02a1:159_8": "mañcapīṭhāni paññapetvā nisinnehi gamanakāle ārāmikānaṃ imaṃ paṭisāmethāti vattabbaṃ,",
  "atk-vin02a1:159_9": "avatvā gacchantānaṃ leḍḍupātātikkame āpatti.",
  "atk-vin02a1:160_0": "Mahādhammasavanaṃ nāma hoti tattha uposathāgāratopi bhojanasālatopi āharitvā mañcapīṭhāni",
  "atk-vin02a1:160_1": "paññapenti. Āvāsikānaṃyeva palibodho. Sace āgantukā “idaṃ amhākaṃ upajjhāyassa idaṃ",
  "atk-vin02a1:160_2": "ācariyassā”ti gaṇhanti, tato paṭṭhāya tesaṃyeva palibodho. Gamanakāle pākatikaṃ akatvā",
  "atk-vin02a1:160_3": "leḍḍupātaṃ atikkamantānaṃ āpatti. Mahāpaccariyaṃ puna vuttaṃ – “yāva aññe na nisīdanti,",
  "atk-vin02a1:160_4": "tāva yehi paññattaṃ, tesaṃ bhāro. Aññesu āgantvā nisinnesu nisinnakānaṃ bhāro. Sace",
  "atk-vin02a1:160_5": "te anuddharitvā vā anuddharāpetvā vā gacchanti, dukkaṭaṃ. Kasmā? Anāṇattiyā paññapitattā”ti.",
  "atk-vin02a1:160_6": "Dhammāsane paññatte yāva ussārako vā dhammakathiko vā nāgacchati, tāva paññāpakānaṃ",
  "atk-vin02a1:160_7": "palibodho, tasmiṃ āgantvā nisinne tassa palibodho. Sakalaṃ ahorattaṃ dhammasavanaṃ",
  "atk-vin02a1:160_8": "hoti, añño ussārako vā dhammakathiko vā uṭṭhahati, añño nisīdati, yo yo āgantvā nisīdati,",
  "atk-vin02a1:160_9": "tassa tassa bhāro. Uṭṭhahantena pana “idamāsanaṃ tumhākaṃ bhāro”ti vatvā gantabbaṃ.",
  "atk-vin02a1:160_10": "Sacepi itarasmiṃ anāgateyeva paṭhamaṃ nisinno uṭṭhāya gacchati, tasmiñca antoupacāraṭṭheyeva",
  "atk-vin02a1:160_11": "itaro āgantvā nisīdati, uṭṭhāya gato āpattiyā na kāretabbo. Sace pana itarasmiṃ anāgateyeva",
  "atk-vin02a1:160_12": "paṭhamaṃ nisinno uṭṭhāyāsanā leḍḍupātaṃ atikkamati, āpattiyā kāretabbo. Sabbattha",
  "atk-vin02a1:160_13": "ca “leḍḍupātātikkame paṭhamapāde dukkaṭaṃ, dutiye pācittiya”nti ayaṃ nayo mahāpaccariyaṃ vutto.",
  "atk-vin02a1:161_0": "112. Cimilikaṃ vātiādīsu cimilikā nāma sudhādiparikammakatāya bhūmiyā vaṇṇānurakkhaṇatthaṃ",
  "atk-vin02a1:161_1": "katā hoti, taṃ heṭṭhā pattharitvā upari kaṭasārakaṃ pattharanti. Uttarattharaṇaṃ",
  "atk-vin02a1:161_2": "nāma mañcapīṭhānaṃ upari attharitabbakaṃ paccattharaṇaṃ. Bhūmattharaṇaṃ nāma bhūmiyaṃ",
  "atk-vin02a1:161_3": "attharitabbā kaṭasārakādivikati. Taṭṭikaṃ nāma tālapaṇṇehi vā vākehi vā katataṭṭikā.",
  "atk-vin02a1:161_4": "Cammakhaṇḍo nāma sīhabyagghadīpitaracchacammādīsupi yaṃkiñci cammaṃ. Aṭṭhakathāsu",
  "atk-vin02a1:161_5": "hi senāsanaparibhoge paṭikkhittacammaṃ nāma na dissati, tasmā sīhacammādīnaṃ pariharaṇeyeva",
  "atk-vin02a1:161_6": "paṭikkhepo veditabbo. Pādapuñchanī nāma rajjukehi vā pilotikāhi vā pādapuñchanatthaṃ",
  "atk-vin02a1:161_7": "katā. Phalakapīṭhaṃ nāma phalakamayaṃ pīṭhaṃ. Atha vā phalakañceva dārumayapīṭhañca;",
  "atk-vin02a1:161_8": "etena sabbampi dārubhaṇḍādi saṅgahitaṃ. Mahāpaccariyaṃ pana vitthāreneva vuttaṃ –",
  "atk-vin02a1:161_9": "“ādhārakaṃ pattapidhānaṃ pādakathalikaṃ tālavaṇṭaṃ bījanīpattakaṃ yaṃkiñci dārubhaṇḍaṃ",
  "atk-vin02a1:161_10": "antamaso pānīyauḷuṅkaṃ pānīyasaṅkhaṃ ajjhokāse nikkhipitvā gacchantassa dukkaṭa”nti.",
  "atk-vin02a1:161_11": "Mahāaṭṭhakathāyaṃ pana esa nayo dutiyasikkhāpade dassito. Ajjhokāse rajanaṃ pacitvā",
  "atk-vin02a1:161_12": "rajanabhājanaṃ rajanauḷuṅko rajanadoṇikāti sabbaṃ aggisālāya paṭisāmetabbaṃ. Sace",
  "atk-vin02a1:161_13": "aggisālā natthi, anovassake pabbhāre nikkhipitabbaṃ. Tasmimpi asati yattha olokentā",
  "atk-vin02a1:161_14": "bhikkhū passanti, tādise ṭhāne ṭhapetvāpi gantuṃ vaṭṭati.",
  "atk-vin02a1:162": "Aññassa puggaliketi yasmiṃ vissāsaggāho na ruhati, tassa santake dukkaṭaṃ. Yasmiṃ pana vissāso ruhati, tassa santakaṃ attano puggalikamiva hotīti mahāpaccariyādīsu vuttaṃ.",
  "atk-vin02a1:163_0": "113. Āpucchaṃ gacchatīti yo bhikkhu vā sāmaṇero vā ārāmiko vā lajjī hoti, attano",
  "atk-vin02a1:163_1": "palibodhaṃ viya maññati, yo tathārūpaṃ āpucchitvā gacchati, tassa anāpatti. Otāpento",
  "atk-vin02a1:163_2": "gacchatīti ātape otāpento āgantvā uddharissāmīti gacchati; evaṃ gacchato anāpatti.",
  "atk-vin02a1:163_3": "Kenaci palibuddhaṃ hotīti senāsanaṃ kenaci upaddutaṃ hotīti attho. Sacepi hi vuḍḍhataro",
  "atk-vin02a1:163_4": "bhikkhu uṭṭhāpetvā gaṇhāti, sacepi yakkho vā peto vā āgantvā nisīdati, koci vā issaro",
  "atk-vin02a1:163_5": "āgantvā gaṇhāti, senāsanaṃ palibuddhaṃ hoti, sīhabyagghādīsu vā pana taṃ padesaṃ",
  "atk-vin02a1:163_6": "āgantvā ṭhitesupi senāsanaṃ palibuddhaṃ hotiyeva. Evaṃ kenaci palibuddhe anuddharitvāpi",
  "atk-vin02a1:163_7": "gacchato anāpatti. Āpadāsūti jīvitabrahmacariyantarāyesu. Sesaṃ uttānamevāti.",
  "atk-vin02a1:164": "Kathinasamuṭṭhānaṃ – kāyavācato kāyavācācittato ca samuṭṭhāti, kiriyākiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:165": "Paṭhamasenāsanasikkhāpadaṃ catutthaṃ.",
  "atk-vin02a1:166": "5. Dutiyasenāsanasikkhāpadavaṇṇanā",
  "atk-vin02a1:167_0": "116. Dutiyasenāsanasikkhāpade – bhisīti mañcakabhisi vā pīṭhakabhisi vā. Cimilikādīnipi",
  "atk-vin02a1:167_1": "purimasikkhāpade vuttappakārāniyeva. Nisīdananti sadasaṃ veditabbaṃ. Paccattharaṇanti",
  "atk-vin02a1:167_2": "pāvāro kojavoti ettakameva vuttaṃ. Tiṇasanthāroti yesaṃ kesañci tiṇānaṃ santhāro.",
  "atk-vin02a1:167_3": "Esa nayo paṇṇasanthāre. Parikkhepaṃ atikkamantassāti ettha paṭhamapādaṃ atikkāmentassa",
  "atk-vin02a1:167_4": "dukkaṭaṃ, dutiyātikkame pācittiyaṃ. Aparikkhittassa upacāro nāma senāsanato dve leḍḍupātā.",
  "atk-vin02a1:168_0": "Anāpucchaṃ vā gaccheyyāti ettha bhikkhumhi sati bhikkhu āpucchitabbo. Tasmiṃ asati",
  "atk-vin02a1:168_1": "sāmaṇero, tasmiṃ asati ārāmiko, tasmimpi asati yena vihāro kārito so vihārasāmiko,",
  "atk-vin02a1:168_2": "tassa vā kule yo koci āpucchitabbo. Tasmimpi asati catūsu pāsāṇesu mañcaṃ ṭhapetvā",
  "atk-vin02a1:168_3": "mañce avasesamañcapīṭhāni āropetvā upari bhisiādikaṃ dasavidhampi seyyaṃ rāsiṃ karitvā",
  "atk-vin02a1:168_4": "dārubhaṇḍaṃ mattikābhaṇḍaṃ paṭisāmetvā dvāravātapānāni pidahitvā gamiyavattaṃ pūretvā",
  "atk-vin02a1:168_5": "gantabbaṃ. Sace pana senāsanaṃ ovassati, chadanatthañca tiṇaṃ vā iṭṭhakā vā ānītā",
  "atk-vin02a1:168_6": "honti, sace ussahati, chādetabbaṃ. No ce sakkoti, yo okāso anovassako, tattha mañcapīṭhādīni",
  "atk-vin02a1:168_7": "nikkhipitvā gantabbaṃ. Sace sabbampi ovassati, ussahantena antogāme upāsakānaṃ ghare",
  "atk-vin02a1:168_8": "ṭhapetabbaṃ. Sace tepi “saṅghikaṃ nāma bhante bhāriyaṃ, aggidāhādīnaṃ bhāyāmā”ti",
  "atk-vin02a1:168_9": "na sampaṭicchanti, ajjhokāsepi pāsāṇānaṃ upari mañcaṃ ṭhapetvā sesaṃ pubbe vuttanayeneva",
  "atk-vin02a1:168_10": "nikkhipitvā tiṇehi ca paṇṇehi ca paṭicchādetvā gantuṃ vaṭṭati. Yañhi tattha aṅgamattampi",
  "atk-vin02a1:168_11": "avasissati, taṃ aññesaṃ tattha āgatānaṃ bhikkhūnaṃ upakāraṃ bhavissatīti.",
  "atk-vin02a1:169_0": "117. Vihārassa upacāretiādīsu vihārassūpacāro nāma pariveṇaṃ. Upaṭṭhānasālāti pariveṇabhojanasālā.",
  "atk-vin02a1:169_1": "Maṇḍapoti pariveṇamaṇḍapo. Rukkhamūlanti pariveṇarukkhamūlaṃ. Ayaṃ tāva nayo kurundaṭṭhakathāyaṃ",
  "atk-vin02a1:169_2": "vutto. Kiñcāpi vutto, atha kho vihāroti antogabbho vā aññaṃ vā sabbaparicchannaṃ",
  "atk-vin02a1:169_3": "guttasenāsanaṃ veditabbaṃ. Vihārassa upacāreti tassa bahi āsanne okāse. Upaṭṭhānasālāyaṃ",
  "atk-vin02a1:169_4": "vāti bhojanasālāyaṃ vā. Maṇḍape vāti aparicchanne paricchanne vāpi bahūnaṃ sannipātamaṇḍape.",
  "atk-vin02a1:169_5": "Rukkhamūle vattabbaṃ natthi. Āpatti dukkaṭassāti vuttappakārañhi dasavidhaṃ seyyaṃ",
  "atk-vin02a1:169_6": "antogabbhādimhi guttaṭṭhāne paññapetvā gacchantassa yasmā seyyāpi senāsanampi upacikāhi",
  "atk-vin02a1:169_7": "palujjati, vammikarāsiyeva hoti, tasmā pācittiyaṃ vuttaṃ. Bahi pana upaṭṭhānasālādīsu",
  "atk-vin02a1:169_8": "paññapetvā gacchantassa seyyāmattameva nasseyya, ṭhānassa aguttatāya na senāsanaṃ,",
  "atk-vin02a1:169_9": "tasmā ettha dukkaṭaṃ vuttaṃ. Mañcaṃ vā pīṭhaṃ vāti ettha yasmā na sakkā mañcapīṭhaṃ",
  "atk-vin02a1:169_10": "sahasā upacikāhi khāyituṃ, tasmā taṃ vihārepi santharitvā gacchantassa dukkaṭaṃ vuttaṃ.",
  "atk-vin02a1:169_11": "Vihārūpacāre pana taṃ vihāracārikaṃ āhiṇḍantāpi disvā paṭisāmessanti.",
  "atk-vin02a1:170_0": "118. Uddharitvā gacchatīti ettha uddharitvā gacchantena mañcapīṭhakavāṭaṃ sabbaṃ",
  "atk-vin02a1:170_1": "apanetvā saṃharitvā cīvaravaṃse laggetvā gantabbaṃ. Pacchā āgantvā vasanakabhikkhunāpi",
  "atk-vin02a1:170_2": "puna mañcapīṭhaṃ vā paññapetvā sayitvā gacchantena tatheva kātabbaṃ. Antokuṭṭato",
  "atk-vin02a1:170_3": "seyyaṃ bahikuṭṭe paññapetvā vasantena gamanakāle gahitaṭṭhāneyeva paṭisāmetabbaṃ.",
  "atk-vin02a1:170_4": "Uparipāsādato oropetvā heṭṭhāpāsāde vasantassapi eseva nayo. Rattiṭṭhānadivāṭṭhānesu",
  "atk-vin02a1:170_5": "mañcapīṭhaṃ paññapetvāpi gamanakāle puna gahitaṭṭhāneyeva ṭhapetabbaṃ.",
  "atk-vin02a1:171_0": "Āpucchaṃ gacchatīti etthāyaṃ āpucchitabbānāpucchitabbavinicchayo – yā tāva bhūmiyaṃ",
  "atk-vin02a1:171_1": "dīghasālā vā paṇṇasālā vā hoti, yaṃ vā rukkhatthambhesu, katagehaṃ upacikānaṃ uṭṭhānaṭṭhānaṃ",
  "atk-vin02a1:171_2": "hoti, tato pakkamantena tāva āpucchitvāva pakkamitabbaṃ. Tasmiñhi katipayāni divasāni",
  "atk-vin02a1:171_3": "ajaggiyamāne vammikāva santiṭṭhanti. Yaṃ pana pāsāṇapiṭṭhiyaṃ vā pāsāṇatthambhesu",
  "atk-vin02a1:171_4": "vā katasenāsanaṃ siluccayaleṇaṃ vā sudhālittasenāsanaṃ vā yattha upacikāsaṅkā natthi,",
  "atk-vin02a1:171_5": "tato pakkamantassa āpucchitvāpi anāpucchitvāpi gantuṃ vaṭṭati, āpucchanaṃ pana vattaṃ.",
  "atk-vin02a1:171_6": "Sace tādisepi senāsane ekena passena upacikā ārohanti, āpucchitvāva gantabbaṃ. Yo",
  "atk-vin02a1:171_7": "pana āgantuko bhikkhu saṅghikaṃ senāsanaṃ gahetvā vasantaṃ bhikkhuṃ anuvattanto attano",
  "atk-vin02a1:171_8": "senāsanaṃ aggahetvā vasati, yāva so na gaṇhāti, tāva taṃ senāsanaṃ purimabhikkhusseva",
  "atk-vin02a1:171_9": "palibodho. Yadā pana so senāsanaṃ gahetvā attano issariyena vasati, tato paṭṭhāya",
  "atk-vin02a1:171_10": "āgantukasseva palibodho. Sace ubhopi vibhajitvā gaṇhanti, ubhinnampi palibodho. Mahāpaccariyaṃ",
  "atk-vin02a1:171_11": "pana vuttaṃ – “sace dve tayo ekato hutvā paññapenti, gamanakāle sabbehipi āpucchitabbaṃ.",
  "atk-vin02a1:171_12": "Tesu ce paṭhamaṃ gacchanto ‘pacchimo jaggissatī’ti ābhogaṃ katvā gacchati vaṭṭati.",
  "atk-vin02a1:171_13": "Pacchimassa ābhogena mutti natthi. Bahū ekaṃ pesetvā santharāpenti, gamanakāle sabbehi",
  "atk-vin02a1:171_14": "vā āpucchitabbaṃ, ekaṃ vā pesetvā āpucchitabbaṃ. Aññato mañcapīṭhādīni ānetvā aññatra",
  "atk-vin02a1:171_15": "vasitvāpi gamanakāle tattheva netabbāni. Sace aññāvāsato ānetvā vasamānassa añño",
  "atk-vin02a1:171_16": "vuḍḍhataro āgacchati, na paṭibāhitabbo, ‘mayā bhante aññāvāsato ānītaṃ, pākatikaṃ",
  "atk-vin02a1:171_17": "kareyyāthā’ti vattabbaṃ. Tena ‘evaṃ karissāmī’ti sampaṭicchite itarassa gantuṃ vaṭṭati.",
  "atk-vin02a1:171_18": "Evamaññattha haritvāpi saṅghikaparibhogena paribhuñjantassa naṭṭhaṃ vā jiṇṇaṃ vā",
  "atk-vin02a1:171_19": "corehi vā haṭaṃ gīvā na hoti, puggalikaparibhogena paribhuñjantassa pana gīvā hoti.",
  "atk-vin02a1:171_20": "Aññassa mañcapīṭhaṃ pana saṅghikaparibhogena vā puggalikaparibhogena vā paribhuñjantassa naṭṭhaṃ gīvāyeva”.",
  "atk-vin02a1:172_0": "Kenaci palibuddhaṃ hotīti vuḍḍhatarabhikkhūissariyayakkhasīhavāḷamigakaṇhasappādīsu",
  "atk-vin02a1:172_1": "yena kenaci senāsanaṃ palibuddhaṃ hoti. Sāpekkho gantvā tattha ṭhito āpucchati, kenaci",
  "atk-vin02a1:172_2": "palibuddho hotīti ajjeva āgantvā paṭijaggissāmīti evaṃ sāpekkho nadīpāraṃ vā gāmantaraṃ",
  "atk-vin02a1:172_3": "vā gantvā yatthassa gamanacittaṃ uppannaṃ, tattheva ṭhito kañci pesetvā āpucchati,",
  "atk-vin02a1:172_4": "nadīpūrarājacorādīsu vā kenaci palibuddho hoti upadduto, na sakkoti paccāgantuṃ,",
  "atk-vin02a1:172_5": "evaṃbhūtassapi anāpatti. Sesaṃ paṭhamasikkhāpade vuttanayameva saddhiṃ samuṭṭhānādīhīti.",
  "atk-vin02a1:173": "Dutiyasenāsanasikkhāpadaṃ pañcamaṃ.",
  "atk-vin02a1:174": "6. Anupakhajjasikkhāpadavaṇṇanā",
  "atk-vin02a1:175_0": "119. Chaṭṭhasikkhāpade – palibundhentīti paṭhamataraṃ gantvā pattacīvaraṃ atiharitvā",
  "atk-vin02a1:175_1": "rumbhitvā tiṭṭhanti. Therā bhikkhū vuṭṭhāpentīti “amhākaṃ āvuso pāpuṇātī”ti vassaggena",
  "atk-vin02a1:175_2": "gahetvā vuṭṭhāpenti. Anupakhajja seyyaṃ kappentīti “tumhākaṃ bhante mañcaṭṭhānaṃyeva",
  "atk-vin02a1:175_3": "pāpuṇāti, na sabbo vihāro. Amhākaṃ dāni idaṃ ṭhānaṃ pāpuṇātī”ti anupavisitvā mañcapīṭhaṃ",
  "atk-vin02a1:175_4": "paññapetvā nisīdantipi nipajjantipi sajjhāyampi karonti.",
  "atk-vin02a1:176_0": "120. Jānanti “anuṭṭhāpanīyo aya”nti jānanto; tenevassa vibhaṅge “vuḍḍhoti jānātī”tiādi",
  "atk-vin02a1:176_1": "vuttaṃ. Vuḍḍho hi attano vuḍḍhatāya anuṭṭhāpanīyo, gilāno gilānatāya, saṅgho pana",
  "atk-vin02a1:176_2": "bhaṇḍāgārikassa vā dhammakathikavinayadharādīnaṃ vā gaṇavācakaācariyassa vā bahūpakārataṃ",
  "atk-vin02a1:176_3": "guṇavisiṭṭhatañca sallakkhento dhuvavāsatthāya vihāraṃ sammannitvā deti, tasmā yassa",
  "atk-vin02a1:176_4": "saṅghena dinno, sopi anuṭṭhāpanīyo. Kāmañcettha gilānassāpi saṅghoyeva anucchavikaṃ",
  "atk-vin02a1:176_5": "senāsanaṃ deti, gilāno pana “apaloketvā saṅghena adinnasenāsanopi na pīḷetabbo anukampitabbo”ti",
  "atk-vin02a1:176_6": "dassetuṃ visuṃ vutto.",
  "atk-vin02a1:177_0": "121. Upacāreti ettha mañcapīṭhānaṃ tāva mahallake vihāre samantā diyaḍḍho hattho",
  "atk-vin02a1:177_1": "upacāro, khuddake yato pahoti tato diyaḍḍho hattho, pāde dhovitvā pavisantassa passāvatthāya",
  "atk-vin02a1:177_2": "nikkhamantassa ca yāva dvāre nikkhittapādadhovanapāsāṇato passāvaṭṭhānato ca mañcapīṭhaṃ,",
  "atk-vin02a1:177_3": "tāva diyaḍḍhahatthavitthāro maggo upacāro nāma. Tasmiṃ mañcassa vā pīṭhassa vā upacāre",
  "atk-vin02a1:177_4": "ṭhitassa vā bhikkhuno pavisantassa vā nikkhamantassa vā upacāre yo anupakhajja seyyaṃ",
  "atk-vin02a1:177_5": "kappetukāmo seyyaṃ santharati vā santharāpeti vā, āpatti dukkaṭassa.",
  "atk-vin02a1:178_0": "Abhinisīdati vā abhinipajjati vāti ettha abhinisīdanamattena abhinipajjanamatteneva",
  "atk-vin02a1:178_1": "vā pācittiyaṃ. Sace pana dvepi karoti, dve pācittiyāni. Uṭṭhāyuṭṭhāya nisīdato vā",
  "atk-vin02a1:178_2": "nipajjato vā payoge payoge pācittiyaṃ.",
  "atk-vin02a1:179_0": "122. Upacāraṃ ṭhapetvā seyyaṃ santharati vā santharāpeti vāti imasmiṃ ito pare ca",
  "atk-vin02a1:179_1": "“vihārassa upacāre”tiādike dukkaṭavārepi yathā idha abhinisīdanamatte abhinipajjanamatte",
  "atk-vin02a1:179_2": "ubhayakaraṇe payogabhede ca pācittiyappabhedo vutto, evaṃ dukkaṭappabhedo veditabbo.",
  "atk-vin02a1:179_3": "Evarūpena hi visabhāgapuggalena ekavihāre vā ekapariveṇe vā vasantena attho natthi,",
  "atk-vin02a1:179_4": "tasmā sabbatthevassa nivāso vārito. Aññassa puggaliketi idhāpi vissāsikassa puggalikaṃ",
  "atk-vin02a1:179_5": "attano puggalikasadisameva, tattha anāpatti.",
  "atk-vin02a1:180_0": "123. Āpadāsūti sace bahi vasantassa jīvitabrahmacariyantarāyo hoti, evarūpāsu āpadāsu",
  "atk-vin02a1:180_1": "yo pavisati, tassāpi anāpatti. Sesaṃ uttānamevāti. Paṭhamapārājikasamuṭṭhānaṃ, kiriyaṃ,",
  "atk-vin02a1:180_2": "saññāvimokkhaṃ, sacittakaṃ, lokavajjaṃ, kāyakammaṃ, akusalacittaṃ, dukkhavedananti.",
  "atk-vin02a1:181": "Anupakhajjasikkhāpadaṃ chaṭṭhaṃ.",
  "atk-vin02a1:182": "7. Nikkaḍḍhanasikkhāpadavaṇṇanā",
  "atk-vin02a1:183_0": "126. Sattamasikkhāpade – ekena payogena bahukepi dvāre atikkāmetīti ye catubhūmakapañcabhūmakā",
  "atk-vin02a1:183_1": "pāsādā chasattakoṭṭhakāni vā catussālāni, tādisesu senāsanesu hatthesu vā gīvāya",
  "atk-vin02a1:183_2": "vā gahetvā antarā aṭṭhapento ekena payogena atikkāmeti, ekameva pācittiyaṃ. Ṭhapetvā",
  "atk-vin02a1:183_3": "ṭhapetvā nānāpayogehi atikkāmentassa dvāragaṇanāya pācittiyāni. Hatthena anāmasitvā",
  "atk-vin02a1:183_4": "“nikkhamā”ti vatvā vācāya nikkaḍḍhantassāpi eseva nayo.",
  "atk-vin02a1:184_0": "Aññaṃ āṇāpetīti ettha “imaṃ nikkaḍḍhā”ti āṇattimatte dukkaṭaṃ. Sace so sakiṃ āṇatto",
  "atk-vin02a1:184_1": "bahukepi dvāre atikkāmeti, ekaṃ pācittiyaṃ. Sace pana “ettakāni dvārāni nikkaḍḍhāhī”ti",
  "atk-vin02a1:184_2": "vā “yāva mahādvāraṃ tāva nikkaḍḍhāhī”ti vā evaṃ niyāmetvā āṇatto hoti, dvāragaṇanāya pācittiyāni.",
  "atk-vin02a1:185_0": "Tassa parikkhāranti yaṃkiñci tassa santakaṃ pattacīvaraparissāvanadhamakaraṇamañcapīṭhabhisibimbohanādibhedaṃ,",
  "atk-vin02a1:185_1": "antamaso rajanachallimpi; yo nikkaḍḍhati vā nikkaḍḍhāpeti vā; tassa vatthugaṇanāya",
  "atk-vin02a1:185_2": "dukkaṭāni. Gāḷhaṃ bandhitvā ṭhapitesu pana ekāva āpattīti mahāpaccariyaṃ vuttaṃ.",
  "atk-vin02a1:186": "127. Aññassa puggaliketi idhāpi vissāsikapuggalikaṃ attano puggalikasadisameva. Yathā ca idha; evaṃ sabbattha. Yatra pana viseso bhavissati, tatra vakkhāma.",
  "atk-vin02a1:187_0": "128. Alajjiṃ nikkaḍḍhati vātiādīsu bhaṇḍanakārakakalahakārakameva sakalasaṅghārāmato",
  "atk-vin02a1:187_1": "nikkaḍḍhituṃ labhati, so hi pakkhaṃ labhitvā saṅghampi bhindeyya. Alajjīādayo pana",
  "atk-vin02a1:187_2": "attano vasanaṭṭhānatoyeva nikkaḍḍhitabbā, sakalasaṅghārāmato nikkaḍḍhituṃ na vaṭṭati.",
  "atk-vin02a1:187_3": "Ummattakassāti sayaṃ ummattakassa anāpatti. Sesaṃ uttānamevāti.",
  "atk-vin02a1:188": "Tisamuṭṭhānaṃ – kāyacittato vācācittato kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:189": "Nikkaḍḍhanasikkhāpadaṃ sattamaṃ.",
  "atk-vin02a1:190": "8. Vehāsakuṭisikkhāpadavaṇṇanā",
  "atk-vin02a1:191_0": "129. Aṭṭhamasikkhāpade – uparivehāsakuṭiyāti upari acchannatalāya dvibhūmikakuṭiyā",
  "atk-vin02a1:191_1": "vā tibhūmikādikuṭiyā vā. Mañcaṃ sahasā abhinisīdīti mañcaṃ sahasā abhibhavitvā ajjhottharitvā",
  "atk-vin02a1:191_2": "nisīdi. Bhummatthe vā etaṃ upayogavacanaṃ; mañce nisīdīti attho. Abhīti idaṃ pana",
  "atk-vin02a1:191_3": "padasobhanatthaṃ upasaggamattameva. Nippatitvāti nipatitvā nikkhamitvā vā. Tassa",
  "atk-vin02a1:191_4": "hi upari āṇīpi na dinnā, tasmā nikkhanto. Vissaramakāsīti virūpaṃ āturassaramakāsi.",
  "atk-vin02a1:192_0": "131. Vehāsakuṭi nāma majjhimassa purisassa asīsaghaṭṭāti yā pamāṇamajjhimassa purisassa",
  "atk-vin02a1:192_1": "sabbaheṭṭhimāhi tulāhi sīsaṃ na ghaṭṭeti, etena idha adhippetā vehāsakuṭi dassitā",
  "atk-vin02a1:192_2": "hoti, na vehāsakuṭilakkhaṇaṃ. Yā hi kāci upari acchinnatalā dvibhūmikā kuṭi tibhūmikādikuṭi",
  "atk-vin02a1:192_3": "vā “vehāsakuṭī”ti vuccati. Idha pana asīsaghaṭṭā adhippetā. Abhinisīdanādīsu pubbe",
  "atk-vin02a1:192_4": "vuttanayeneva payogavasena āpattibhedo veditabbo.",
  "atk-vin02a1:193_0": "133. Avehāsakuṭiyāti bhūmiyaṃ katapaṇṇasālādīsu anāpatti. Na hi sakkā tattha parassa",
  "atk-vin02a1:193_1": "pīḷā kātuṃ. Sīsaghaṭṭāyāti yāyaṃ sīsaghaṭṭā hoti, tatthāpi anāpatti. Na hi sakkā",
  "atk-vin02a1:193_2": "tattha heṭṭhāpāsāde anoṇatena vicarituṃ, tasmā asañcaraṇaṭṭhānattā parapīḷā na bhavissati.",
  "atk-vin02a1:193_3": "Heṭṭhā aparibhogaṃ hotīti yassā heṭṭhā dabbasambhārādīnaṃ nikkhittattā aparibhogaṃ",
  "atk-vin02a1:193_4": "hoti, tatthāpi anāpatti. Padarasañcitaṃ hotīti yassā uparimatalaṃ dāruphalakehi vā",
  "atk-vin02a1:193_5": "ghanasanthataṃ hoti, sudhādiparikammakataṃ vā tatthāpi anāpatti. Paṭāṇi dinnā hotīti",
  "atk-vin02a1:193_6": "mañcapīṭhānaṃ pādasikhāsu āṇī dinnā hoti, yattha nisīdantepi na nippatanti, tādise",
  "atk-vin02a1:193_7": "mañcapīṭhe nisīdatopi anāpatti. Tasmiṃ ṭhitoti āhaccapādake mañce vā pīṭhe vā ṭhito",
  "atk-vin02a1:193_8": "upari nāgadantakādīsu laggitakaṃ cīvaraṃ vā kiñci vā gaṇhāti vā, aññaṃ vā laggeti,",
  "atk-vin02a1:193_9": "tassāpi anāpatti. Sesaṃ uttānameva. Eḷakalomasamuṭṭhānaṃ – kāyato ca kāyacittato",
  "atk-vin02a1:193_10": "ca samuṭṭhāti, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ,",
  "atk-vin02a1:193_11": "ticittaṃ, tivedananti.",
  "atk-vin02a1:194": "Vehāsakuṭisikkhāpadaṃ aṭṭhamaṃ.",
  "atk-vin02a1:195": "9. Mahallakavihārasikkhāpadavaṇṇanā",
  "atk-vin02a1:196_0": "135. Navamasikkhāpade – yāva dvārakosāti ettha dvārakoso nāma piṭṭhasaṅghāṭassa samantā",
  "atk-vin02a1:196_1": "kavāṭavitthārappamāṇo okāso. Mahāpaccariyaṃ pana “dvārabāhato paṭṭhāya diyaḍḍho hattho”ti",
  "atk-vin02a1:196_2": "vuttaṃ. Kurundiyaṃ pana “dvārassa ubhosu passesu kavāṭappamāṇa”nti. Mahāaṭṭhakathāyaṃ",
  "atk-vin02a1:196_3": "“kavāṭaṃ nāma diyaḍḍhahatthampi hoti dvihatthampi aḍḍhateyyahatthampī”ti vuttaṃ,",
  "atk-vin02a1:196_4": "taṃ suvuttaṃ. Tadeva hi sandhāya bhagavatāpi “piṭṭhasaṅghāṭassa samantā hatthapāsā”ti",
  "atk-vin02a1:196_5": "ayaṃ ukkaṭṭhaniddeso kato. Aggaḷaṭṭhapanāyāti sakavāṭakadvārabandhaṭṭhapanāya; sakavāṭakassa",
  "atk-vin02a1:196_6": "dvārabandhassa niccalabhāvatthāyāti attho. Dvāraṭṭhapanāyāti idampi hi padabhājanaṃ",
  "atk-vin02a1:196_7": "imamevatthaṃ sandhāya bhāsitaṃ. Ayaṃ panettha adhippāyo – kavāṭañhi lahuparivaṭṭakaṃ",
  "atk-vin02a1:196_8": "vivaraṇakāle bhittiṃ āhanati, pidahanakāle dvārabandhaṃ. Tena āhananena bhitti kampati,",
  "atk-vin02a1:196_9": "tato mattikā calati, calitvā sithilā vā hoti patati vā. Tenāha bhagavā “yāva dvārakosā",
  "atk-vin02a1:196_10": "aggaḷaṭṭhapanāyā”ti. Tattha kiñcāpi “idaṃ nāma kattabba”nti neva mātikāyaṃ na padabhājane",
  "atk-vin02a1:196_11": "vuttaṃ, aṭṭhuppattiyaṃ pana “punappunaṃ chādāpesi punappunaṃ lepāpesī”ti adhikārato",
  "atk-vin02a1:196_12": "yāva dvārakosā aggaḷaṭṭhapanāya punappunaṃ limpitabbo vā lepāpetabbo vāti evamattho daṭṭhabbo.",
  "atk-vin02a1:197_0": "Yaṃ pana padabhājane “piṭṭhasaṅghāṭassa samantā hatthapāsā”ti vuttaṃ. Tattha yassa",
  "atk-vin02a1:197_1": "vemajjhe dvāraṃ hoti, uparibhāge uccā bhitti, tassa tīsu disāsu samantā hatthapāsā",
  "atk-vin02a1:197_2": "upacāro hoti, khuddakassa vihārassa dvīsu disāsu upacāro hoti. Tatrāpi yaṃ bhittiṃ",
  "atk-vin02a1:197_3": "vivariyamānaṃ kavāṭaṃ āhanati, sā aparipūraupacārāpi hoti. Ukkaṭṭhaparicchedena pana",
  "atk-vin02a1:197_4": "tīsu disāsu samantā hatthapāsā dvārassa niccalabhāvatthāya lepo anuññāto. Sace panassa",
  "atk-vin02a1:197_5": "dvārassa adhobhāgepi lepokāso atthi, tampi limpituṃ vaṭṭati. Ālokasandhiparikammāyāti",
  "atk-vin02a1:197_6": "ettha ālokasandhīti vātapānakavāṭakā vuccanti, tepi vivaraṇakāle vidatthimattampi",
  "atk-vin02a1:197_7": "atirekampi bhittippadesaṃ paharanti. Upacāro panettha sabbadisāsu labbhati, tasmā",
  "atk-vin02a1:197_8": "sabbadisāsu kavāṭavitthārappamāṇo okāso ālokasandhiparikammatthāya limpitabbo vā",
  "atk-vin02a1:197_9": "lepāpetabbo vāti ayamettha adhippāyo.",
  "atk-vin02a1:198": "Setavaṇṇantiādikaṃ na mātikāya padabhājanaṃ. Iminā hi vihārassa bhārikattaṃ nāma natthīti padabhājaneyeva anuññātaṃ, tasmā sabbametaṃ yathāsukhaṃ kattabbaṃ.",
  "atk-vin02a1:199_0": "Evaṃ lepakamme yaṃ kattabbaṃ, taṃ dassetvā puna chadane kattabbaṃ dassetuṃ “dvatticchadanassā”tiādi",
  "atk-vin02a1:199_1": "vuttaṃ. Tattha dvatticchadanassa pariyāyanti chadanassa dvattipariyāyaṃ; pariyāyo",
  "atk-vin02a1:199_2": "vuccati parikkhepo, parikkhepadvayaṃ vā parikkhepattayaṃ vā adhiṭṭhātabbanti attho.",
  "atk-vin02a1:199_3": "Appaharite ṭhitenāti aharite ṭhitena. Haritanti cettha sattadhaññabhedaṃ pubbaṇṇaṃ",
  "atk-vin02a1:199_4": "muggamāsatilakulatthaalābukumbhaṇḍādibhedañca aparaṇṇaṃ adhippetaṃ. Tenevāha – “haritaṃ",
  "atk-vin02a1:199_5": "nāma pubbaṇṇaṃ aparaṇṇa”nti.",
  "atk-vin02a1:200_0": "Sace harite ṭhito adhiṭṭhāti, āpatti dukkaṭassāti ettha pana yasmimpi khette vuttaṃ",
  "atk-vin02a1:200_1": "bījaṃ na tāva sampajjati, vasse vā pana patite sampajjissati, tampi haritasaṅkhyameva",
  "atk-vin02a1:200_2": "gacchati. Tasmā evarūpe khettepi ṭhitena na adhiṭṭhātabbaṃ, ahariteyeva ṭhitena adhiṭṭhātabbaṃ.",
  "atk-vin02a1:200_3": "Tatrāpi ayaṃ paricchedo, piṭṭhivaṃsassa vā kūṭāgārakaṇṇikāya vā upari thupikāya vā",
  "atk-vin02a1:200_4": "passe nisinno chadanamukhavaṭṭiantena olokento yasmiṃ bhūmibhāge ṭhitaṃ passati,",
  "atk-vin02a1:200_5": "yasmiñca bhūmibhāge ṭhito, taṃ upari nisinnakaṃ passati, tasmiṃ ṭhāne adhiṭṭhātabbaṃ.",
  "atk-vin02a1:200_6": "Tassa anto aharitepi ṭhatvā adhiṭṭhātuṃ na labbhati. Kasmā? Vihārassa hi patantassa ayaṃ patanokāsoti.",
  "atk-vin02a1:201_0": "136. Maggena chādentassāti ettha maggena chādanaṃ nāma aparikkhipitvā ujukameva chādanaṃ;",
  "atk-vin02a1:201_1": "taṃ iṭṭhakasilāsudhāhi labbhati. Dve magge adhiṭṭhahitvāti dve maggā sace ducchannā",
  "atk-vin02a1:201_2": "honti, apanetvāpi punappunaṃ chādetuṃ labbhati, tasmā yathā icchati; tathā dve magge",
  "atk-vin02a1:201_3": "adhiṭṭhahitvā tatiyaṃmaggaṃ “idāni evaṃ chādehī”ti āṇāpetvā pakkamitabbaṃ. Pariyāyenāti",
  "atk-vin02a1:201_4": "parikkhepena. Evaṃchadanaṃ pana tiṇapaṇṇehi labbhati. Tasmā idhāpi yathā icchati",
  "atk-vin02a1:201_5": "tathā dve pariyāye adhiṭṭhahitvā tatiyaṃ pariyāyaṃ “idāni evaṃ chādehī”ti āṇāpetvā",
  "atk-vin02a1:201_6": "pakkamitabbaṃ. Sace na pakkamati, tuṇhībhūtena ṭhātabbaṃ. Sabbampi cetaṃ chadanaṃ",
  "atk-vin02a1:201_7": "chadanūpari veditabbaṃ. Uparūparicchanno hi vihāro ciraṃ anovassako hotīti maññamānā",
  "atk-vin02a1:201_8": "evaṃ chādenti. Tato ce uttarinti tiṇṇaṃ maggānaṃ vā pariyāyānaṃ vā upari catutthe",
  "atk-vin02a1:201_9": "magge vā pariyāye vā.",
  "atk-vin02a1:202_0": "137. Karaḷe karaḷeti tiṇamuṭṭhiyaṃ tiṇamuṭṭhiyaṃ. Sesamettha uttānamevāti. Chasamuṭṭhānaṃ",
  "atk-vin02a1:202_1": "– kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:203": "Mahallakavihārasikkhāpadaṃ navamaṃ.",
  "atk-vin02a1:204": "10. Sappāṇakasikkhāpadavaṇṇanā",
  "atk-vin02a1:205_0": "140. Dasamasikkhāpade – jānaṃ sappāṇakanti sappāṇakaṃ etanti yathā tathā vā jānanto.",
  "atk-vin02a1:205_1": "Siñceyya vā siñcāpeyya vāti tena udakena sayaṃ vā siñceyya, aññaṃ vā āṇāpetvā siñcāpeyya.",
  "atk-vin02a1:205_2": "Pāḷiyaṃ pana “siñceyyāti sayaṃ siñcatī”ti īdisānaṃ vacanānaṃ attho pubbe vuttanayeneva veditabbo.",
  "atk-vin02a1:206_0": "Tattha dhāraṃ avicchinditvā siñcantassa ekasmiṃ udakaghaṭe ekāva āpatti. Esa nayo",
  "atk-vin02a1:206_1": "sabbabhājanesu. Dhāraṃ vicchindantassa pana payoge payoge āpatti. Mātikaṃ sammukhaṃ",
  "atk-vin02a1:206_2": "karoti, divasampi sandatu, ekāva āpatti. Sace tattha tattha bandhitvā aññato aññato",
  "atk-vin02a1:206_3": "neti, payoge payoge āpatti. Sakaṭabhāramattañcepi tiṇaṃ ekapayogena udake pakkhipati,",
  "atk-vin02a1:206_4": "ekāva āpatti. Ekekaṃ tiṇaṃ vā paṇṇaṃ vā pakkhipantassa payoge payoge āpatti. Mattikāyapi",
  "atk-vin02a1:206_5": "aññesupi kaṭṭhagomayādīsu eseva nayo. Idaṃ pana mahāudakaṃ sandhāya na vuttaṃ, yaṃ",
  "atk-vin02a1:206_6": "tiṇe vā mattikāya vā pakkhittāya pariyādānaṃ gacchati, āvilaṃ vā hoti, yattha pāṇakā",
  "atk-vin02a1:206_7": "maranti, tādisaṃ udakaṃ sandhāya vuttanti veditabbaṃ. Sesamettha uttānamevāti.",
  "atk-vin02a1:207": "Tisamuṭṭhānaṃ – kāyacittato vācācittato kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ, vacīkammaṃ, ticittaṃ tivedananti.",
  "atk-vin02a1:208": "Sappāṇakasikkhāpadaṃ dasamaṃ.",
  "atk-vin02a1:209": "Samatto vaṇṇanākkamena senāsanavaggo dutiyo.",
  "atk-vin02a1:210": "3. Ovādavaggo",
  "atk-vin02a1:211": "1. Ovādasikkhāpadavaṇṇanā",
  "atk-vin02a1:212_0": "141-144. Bhikkhunivaggassa paṭhamasikkhāpade – lābhino hontīti ettha na tesaṃ bhikkhuniyo",
  "atk-vin02a1:212_1": "denti, na dāpenti, mahākulehi pabbajitā pana kuladhītaro attano santikaṃ āgatānaṃ",
  "atk-vin02a1:212_2": "ñātimanussānaṃ “kuto ayye ovādaṃ uddesaṃ paripucchaṃ labhathā”ti pucchantānaṃ “asuko",
  "atk-vin02a1:212_3": "ca asuko ca thero ovadatī”ti asītimahāsāvake uddisitvā kathānusārena tesaṃ sīlasutācārajātigottādibhedaṃ",
  "atk-vin02a1:212_4": "vijjamānaguṇaṃ kathayanti. Evarūpā hi vijjamānaguṇā kathetuṃ vaṭṭanti. Tato pasannacittā",
  "atk-vin02a1:212_5": "manussā therānaṃ cīvarādibhedaṃ mahantaṃ lābhasakkāraṃ abhihariṃsu. Tena vuttaṃ –",
  "atk-vin02a1:212_6": "“lābhino honti cīvara…pe… parikkhārāna”nti.",
  "atk-vin02a1:213_0": "Bhikkhuniyo upasaṅkamitvāti tesaṃ kira santike tāsu ekā bhikkhunīpi na āgacchati,",
  "atk-vin02a1:213_1": "lābhataṇhāya pana ākaḍḍhiyamānahadayā tāsaṃ upassayaṃ agamaṃsu. Taṃ sandhāya vuttaṃ",
  "atk-vin02a1:213_2": "– “bhikkhuniyo upasaṅkamitvā”ti. Tāpi bhikkhuniyo calacittatāya tesaṃ vacanaṃ akaṃsuyeva.",
  "atk-vin02a1:213_3": "Tena vuttaṃ – “atha kho tā bhikkhuniyo…pe… nisīdiṃsū”ti. Tiracchānakathanti saggamaggagamanepi",
  "atk-vin02a1:213_4": "tiracchānabhūtaṃ rājakathādimanekavidhaṃ niratthakakathaṃ. Iddhoti samiddho, sahitattho",
  "atk-vin02a1:213_5": "gambhīro bahuraso lakkhaṇapaṭivedhasaṃyuttoti adhippāyo.",
  "atk-vin02a1:214_0": "145-147. Anujānāmi bhikkhaveti ettha yasmā te bhikkhū “mā tumhe bhikkhave bhikkhuniyo",
  "atk-vin02a1:214_1": "ovaditthā”ti vuccamānā adiṭṭhasaccattā tathāgate āghātaṃ bandhitvā apāyupagā bhaveyyuṃ,",
  "atk-vin02a1:214_2": "tasmā nesaṃ taṃ apāyupagataṃ pariharanto bhagavā aññeneva upāyena te bhikkhunovādato",
  "atk-vin02a1:214_3": "paribāhire kattukāmo imaṃ bhikkhunovādakasammutiṃ anujānīti veditabbo. Evaṃ idha",
  "atk-vin02a1:214_4": "paribāhire kattukāmatāya anujānitvā parato karontova “anujānāmi bhikkhave aṭṭhahaṅgehi",
  "atk-vin02a1:214_5": "samannāgata”ntiādimāha. Imāni hi aṭṭhaṅgāni chabbaggiyānaṃ supinantenapi na bhūtapubbānīti.",
  "atk-vin02a1:215_0": "Tattha sīlamassa atthīti sīlavā. Idāni yañca taṃ sīlaṃ, yathā ca taṃ tassa atthi",
  "atk-vin02a1:215_1": "nāma hoti, taṃ dassento “pātimokkhasaṃvarasaṃvuto”tiādimāha. Tattha pātimokkhova",
  "atk-vin02a1:215_2": "saṃvaro pātimokkhasaṃvaro. Pātimokkhasaṃvarena saṃvuto samannāgatoti pātimokkhasaṃvarasaṃvutāe.",
  "atk-vin02a1:216": "Viharatīti vattati. Vuttañhetaṃ vibhaṅge –",
  "atk-vin02a1:217_0": "“Pātimokkhanti sīlaṃ patiṭṭhā ādi caraṇaṃ saṃyamo saṃvaro mokkhaṃ pamokkhaṃ kusalānaṃ",
  "atk-vin02a1:217_1": "dhammānaṃ samāpattiyā; saṃvaroti kāyiko avītikkamo vācasiko avītikkamo kāyikavācasiko",
  "atk-vin02a1:217_2": "avītikkamo. Saṃvutoti iminā pātimokkhasaṃvarena upeto hoti samupeto upagato samupagato",
  "atk-vin02a1:217_3": "upapanno samupapanno sampanno samannāgato, tena vuccati ‘pātimokkhasaṃvarasaṃvuto’ti.",
  "atk-vin02a1:217_4": "Viharatīti iriyati vattati pāleti yapeti yāpeti carati viharati, tena vuccati ‘viharatī”’ti.",
  "atk-vin02a1:218_0": "Ācāragocarasampannoti micchājīvapaṭisedhakena na veḷudānādinā ācārena, vesiyādiagocaraṃ",
  "atk-vin02a1:218_1": "pahāya saddhāsampannakulādinā ca gocarena sampanno. Aṇumattesu vajjesu bhayadassāvīti",
  "atk-vin02a1:218_2": "appamattakesu vajjesu bhayadassāvī, tāni vajjāni bhayato dassanasīloti vuttaṃ hoti.",
  "atk-vin02a1:218_3": "Samādāya sikkhati sikkhāpadesūti adhisīlasikkhādibhāvena tidhā ṭhitesu sikkhāpadesu",
  "atk-vin02a1:218_4": "taṃ taṃ sikkhāpadaṃ samādāya sammā ādāya sādhukaṃ gahetvā avijahanto sikkhatīti attho.",
  "atk-vin02a1:218_5": "Ayamettha saṅkhepo, vitthāro pana yo icchati, tena visuddhimaggato gahetabbo.",
  "atk-vin02a1:219_0": "Bahu sutamassāti bahussuto. Sutaṃ dhāretīti sutadharo; yadassa taṃ bahu sutaṃ nāma,",
  "atk-vin02a1:219_1": "taṃ na sutamattameva; atha kho naṃ dhāretīti attho. Mañjūsāyaṃ viya ratanaṃ sutaṃ",
  "atk-vin02a1:219_2": "sannicitamasminti sutasannicayo. Etena yaṃ so sutaṃ dhāreti, tassa mañjūsāya gopetvā",
  "atk-vin02a1:219_3": "sannicitaratanasseva cirakālenāpi avināsanaṃ dasseti. Idāni taṃ sutaṃ sarūpato dassento",
  "atk-vin02a1:219_4": "“ye te dhammā”tiādimāha, taṃ verañjakaṇḍe vuttanayameva. Idaṃ panettha nigamanaṃ",
  "atk-vin02a1:219_5": "– tathārūpāssa dhammā bahussutā honti, tasmā bahussuto. Dhātā, tasmā sutadharo. Vacasā",
  "atk-vin02a1:219_6": "paricitā manasānupekkhitā, diṭṭhiyā suppaṭividdhā; tasmā sutasannicayo. Tattha vacasā",
  "atk-vin02a1:219_7": "paricitāti vācāya paguṇā katā. Manasānupekkhitāti manasā anupekkhitā, āvajjantassa",
  "atk-vin02a1:219_8": "dīpasahassena obhāsitā viya honti. Diṭṭhiyā suppaṭividdhāti atthato ca kāraṇato ca",
  "atk-vin02a1:219_9": "paññāya suṭṭhu paṭividdhā supaccakkhakatā honti.",
  "atk-vin02a1:220_0": "Ayaṃ pana bahussuto nāma tividho hoti – nissayamuccanako, parisupaṭṭhāpako, bhikkhunovādakoti.",
  "atk-vin02a1:220_1": "Tattha nissayamuccanakena upasampadāya pañcavassena sabbantimena paricchedena dve",
  "atk-vin02a1:220_2": "mātikā paguṇā vācuggatā kātabbā pakkhadivasesu dhammasāvanatthāya suttantato cattāro",
  "atk-vin02a1:220_3": "bhāṇavārā, sampattānaṃ parikathanatthāya andhakavindamahārāhulovādaambaṭṭhasadiso",
  "atk-vin02a1:220_4": "eko kathāmaggo, saṅghabhattamaṅgalāmaṅgalesu anumodanatthāya tisso anumodanā, uposathapavāraṇādijānanatthaṃ",
  "atk-vin02a1:220_5": "kammākammavinicchayo, samaṇadhammakaraṇatthaṃ samādhivasena vā vipassanāvasena vā",
  "atk-vin02a1:220_6": "arahattapariyosānamekaṃ kammaṭṭhānaṃ, ettakaṃ uggahetabbaṃ. Ettāvatā hi ayaṃ bahussuto",
  "atk-vin02a1:220_7": "hoti cātuddiso, yattha katthaci attano issariyena vasituṃ labhati.",
  "atk-vin02a1:221_0": "Parisupaṭṭhāpakena upasampadāya dasavassena sabbantimena paricchedena parisaṃ abhivinaye",
  "atk-vin02a1:221_1": "vinetuṃ dve vibhaṅgā paguṇā vācuggatā kātabbā, asakkontena tīhi janehi saddhiṃ parivattanakkhamā",
  "atk-vin02a1:221_2": "kātabbā, kammākammañca khandhakavattañca uggahetabbaṃ. Parisāya pana abhidhamme vinayanatthaṃ",
  "atk-vin02a1:221_3": "sace majjhimabhāṇako hoti mūlapaṇṇāsako uggahetabbo, dīghabhāṇakena mahāvaggo, saṃyuttabhāṇakena",
  "atk-vin02a1:221_4": "heṭṭhimā vā tayo vaggā mahāvaggo vā, aṅguttarabhāṇakena heṭṭhā vā upari vā upaḍḍhanikāyo",
  "atk-vin02a1:221_5": "uggahetabbo, asakkontena tikanipātato paṭṭhāya heṭṭhā uggahetumpi vaṭṭati. Mahāpaccariyaṃ",
  "atk-vin02a1:221_6": "pana “ekaṃ uggaṇhantena catukkanipātaṃ vā pañcakanipātaṃ vā gahetuṃ vaṭṭatī”ti vuttaṃ.",
  "atk-vin02a1:221_7": "Jātakabhāṇakena sāṭṭhakathaṃ jātakaṃ uggahetabbaṃ, tato oraṃ na vaṭṭati. Dhammapadampi",
  "atk-vin02a1:221_8": "saha vatthunā uggahetuṃ vaṭṭatīti mahāpaccariyaṃ vuttaṃ. Tato tato samuccayaṃ katvā",
  "atk-vin02a1:221_9": "mūlapaṇṇāsakamattaṃ vaṭṭati, na vaṭṭatīti? “Na vaṭṭatī”ti kurundaṭṭhakathāyaṃ paṭikkhittaṃ,",
  "atk-vin02a1:221_10": "itarāsu vicāraṇāyeva natthi. Abhidhamme kiñci uggahetabbanti na vuttaṃ. Yassa pana",
  "atk-vin02a1:221_11": "sāṭṭhakathampi vinayapiṭakaṃ abhidhammapiṭakañca paguṇaṃ, suttante ca vuttappakāro",
  "atk-vin02a1:221_12": "gantho natthi, parisaṃ upaṭṭhāpetuṃ na labhati. Yena pana suttantato vinayato ca",
  "atk-vin02a1:221_13": "vuttappamāṇo gantho uggahito, ayaṃ parisupaṭṭhāpako bahussuto hoti disāpāmokkho yenakāmaṅgamo,",
  "atk-vin02a1:221_14": "parisaṃ upaṭṭhāpetuṃ labhati.",
  "atk-vin02a1:222_0": "Bhikkhunovādakena pana sāṭṭhakathāni tīṇi piṭakāni uggahetabbāni, asakkontena catūsu",
  "atk-vin02a1:222_1": "nikāyesu ekassa aṭṭhakathā paguṇā kātabbā, ekanikāyena hi sesanikāyesupi pañhaṃ kathetuṃ",
  "atk-vin02a1:222_2": "sakkhissati. Sattasu pakaraṇesu catuppakaraṇassa aṭṭhakathā paguṇā kātabbā, tattha",
  "atk-vin02a1:222_3": "laddhanayena hi sesapakaraṇesu pañhaṃ kathetuṃ sakkhissati. Vinayapiṭakaṃ pana nānatthaṃ",
  "atk-vin02a1:222_4": "nānākāraṇaṃ, tasmā taṃ saddhiṃ aṭṭhakathāya paguṇaṃ kātabbameva. Ettāvatā hi bhikkhunovādako",
  "atk-vin02a1:222_5": "bahussuto nāma hotīti.",
  "atk-vin02a1:223_0": "Ubhayāni kho panassātiādi pana yasmā aññasmiṃ sakale navaṅgepi bāhussacce sati sāṭṭhakathaṃ",
  "atk-vin02a1:223_1": "vinayapiṭakaṃ vinā na vaṭṭatiyeva, tasmā visuṃ vuttaṃ. Tattha vitthārenāti ubhatovibhaṅgena",
  "atk-vin02a1:223_2": "saddhiṃ. Svāgatānīti suṭṭhu āgatāni. Yathā āgatāni pana svāgatāni honti, taṃ dassetuṃ",
  "atk-vin02a1:223_3": "“suvibhattānī”tiādi vuttaṃ. Tattha suvibhattānīti suṭṭhu vibhattāni padapaccābhaṭṭhasaṅkaradosavirahitāni.",
  "atk-vin02a1:223_4": "Suppavattīnīti paguṇāni vācuggatāni. Suvinicchitāni suttasoti khandhakaparivārato",
  "atk-vin02a1:223_5": "āharitabbasuttavasena suṭṭhu vinicchitāni. Anubyañjanasoti akkharapadapāripūriyā",
  "atk-vin02a1:223_6": "ca suvinicchitāni akhaṇḍāni aviparītakkharāni. Etena aṭṭhakathā dīpitā, aṭṭhakathāto",
  "atk-vin02a1:223_7": "hi esa vinicchayo hotīti.",
  "atk-vin02a1:224_0": "Kalyāṇavācoti sithiladhanitādīnaṃ yathāvidhānavacanena parimaṇḍalapadabyañjanāya",
  "atk-vin02a1:224_1": "poriyā vācāya samannāgato vissaṭṭhāya anelagaḷāya atthassa viññāpaniyā. Kalyāṇavākkaraṇoti",
  "atk-vin02a1:224_2": "madhurassaro, mātugāmo hi sarasampattirato, tasmā parimaṇḍalapadabyañjanampi vacanaṃ",
  "atk-vin02a1:224_3": "sarasampattirahitaṃ hīḷeti. Yebhuyyena bhikkhunīnaṃ piyo hoti manāpoti sabbāsaṃ piyo",
  "atk-vin02a1:224_4": "nāma dullabho, bahutarānaṃ pana paṇḍitānaṃ bhikkhunīnaṃ sīlācārasampattiyā piyo hoti",
  "atk-vin02a1:224_5": "manavaḍḍhanako. Paṭibalo hoti bhikkhuniyo ovaditunti suttañca kāraṇañca dassento",
  "atk-vin02a1:224_6": "vaṭṭabhayena tajjetvā bhikkhuniyo ovadituṃ tādisaṃ dhammaṃ desetuṃ samattho hoti.",
  "atk-vin02a1:224_7": "Kāsāyavatthavasanāyāti kāsāyavatthanivatthāya. Garudhammanti gihikāle bhikkhuniyā",
  "atk-vin02a1:224_8": "kāyasaṃsaggaṃ vā sikkhamānāsāmaṇerīsu methunadhammaṃ vā anajjhāpannapubbo hoti. Mātugāmo",
  "atk-vin02a1:224_9": "hi pubbe katamanussaranto saṃvare ṭhitassāpi dhammadesanāya gāravaṃ na karoti. Atha",
  "atk-vin02a1:224_10": "vā tasmiyeva asaddhamme cittaṃ uppādeti. Vīsativasso vāti upasampadāya vīsativasso",
  "atk-vin02a1:224_11": "tato atirekavasso vā. Evarūpo hi visabhāgehi vatthūhi punappunaṃ samāgacchantopi",
  "atk-vin02a1:224_12": "daharo viya sahasā sīlavināsaṃ na pāpuṇāti, attano vayaṃ paccavekkhitvā ayuttaṭṭhāne",
  "atk-vin02a1:224_13": "chandarāgaṃ vinetuṃ paṭibalo hoti, tena vuttaṃ – “vīsativasso vā hoti atirekavīsativasso vā”ti.",
  "atk-vin02a1:225_0": "Ettha ca “sīlavā”tiādi ekamaṅgaṃ, “bahussuto hotī”tiādi dutiyaṃ, “ubhayāni kho panassā”tiādi",
  "atk-vin02a1:225_1": "tatiyaṃ, “kalyāṇavāco hoti kalyāṇavākkaraṇo”ti catutthaṃ, “yebhuyyena bhikkhunīnaṃ",
  "atk-vin02a1:225_2": "piyo hoti manāpo”ti pañcamaṃ, “paṭibalo hoti bhikkhuniyo ovaditu”nti chaṭṭhaṃ, “na",
  "atk-vin02a1:225_3": "kho paneta”ntiādi sattamaṃ, “vīsativasso”tiādi aṭṭhamanti veditabbaṃ.",
  "atk-vin02a1:226_0": "148. Ñatticatutthenāti pubbe vatthusmiṃ vutteneva. Garudhammehīti garukehi dhammehi,",
  "atk-vin02a1:226_1": "te hi gāravaṃ katvā bhikkhunīhi sampaṭicchitabbattā garudhammāti vuccanti. Ekatoupasampannāyāti",
  "atk-vin02a1:226_2": "ettha bhikkhunīnaṃ santike ekatoupasampannāya, yo garudhammena ovadati, tassa dukkaṭaṃ.",
  "atk-vin02a1:226_3": "Bhikkhūnaṃ santike upasampannāya pana yathāvatthukameva.",
  "atk-vin02a1:227_0": "149. Pariveṇaṃ sammajjitvāti sace pāto asammaṭṭhaṃ sammaṭṭhampi vā puna tiṇapaṇṇādīhi",
  "atk-vin02a1:227_1": "uklāpaṃ pādappahārehi ca vikiṇṇavālikaṃ jātaṃ, sammajjitabbaṃ. Asammaṭṭhañhi taṃ",
  "atk-vin02a1:227_2": "disvā “ayyo attano nissitake daharabhikkhūpi vattapaṭipattiyaṃ na yojeti, dhammaṃyeva",
  "atk-vin02a1:227_3": "kathetī”ti tā bhikkhuniyo asotukāmā viya bhaveyyuṃ. Tena vuttaṃ – “pariveṇaṃ sammajjitvā”ti.",
  "atk-vin02a1:227_4": "Antogāmato pana bhikkhuniyo āgacchantiyo pipāsitā ca kilantā ca honti, tā pānīyañca",
  "atk-vin02a1:227_5": "hatthapādamukhasītalakaraṇañca paccāsīsanti, tasmiñca asati purimanayeneva agāravaṃ",
  "atk-vin02a1:227_6": "janetvā asotukāmāpi honti. Tena vuttaṃ – “pānīyaṃ paribhojanīyaṃ upaṭṭhapetvā”ti.",
  "atk-vin02a1:228_0": "Āsananti nīcapīṭhakaphalakataṭṭikakaṭasārakādibhedaṃ antamaso sākhābhaṅgampi “idaṃ",
  "atk-vin02a1:228_1": "tāsaṃ āsanaṃ bhavissatī”ti evaṃ āsanaṃ paññapetvā. Dhammadesanāpattimocanatthaṃ pana",
  "atk-vin02a1:228_2": "dutiyo icchitabbo. Tena vuttaṃ – “dutiyaṃ gahetvā nisīditabba”nti. Nisīditabbanti",
  "atk-vin02a1:228_3": "na vihārapaccante, atha kho vihāramajjhe uposathāgārassa vā bhojanasālāya vā dvāre",
  "atk-vin02a1:228_4": "sabbesaṃ osaraṇaṭṭhāne nisīditabbaṃ. Samaggātthāti sabbā āgatatthāti attho. Vattantīti",
  "atk-vin02a1:228_5": "āgacchanti; paguṇā vācuggatāti attho. Niyyādetabboti appetabbo. Osāretabboti pāḷi",
  "atk-vin02a1:228_6": "vattabbā. Vassasatūpasampannāyātiādi vattabbapāḷidassanaṃ.",
  "atk-vin02a1:229_0": "Tattha sāmīcikammanti maggasampadānabījanapānīyāpucchanādikaṃ anucchavikavattaṃ.",
  "atk-vin02a1:229_1": "Ettha ca bhikkhuniyā bhikkhussa abhivādanaṃ nāma antogāme vā bahigāme vā antovihāre",
  "atk-vin02a1:229_2": "vā bahivihāre vā antaraghare vā rathikāya vā antamaso rājussāraṇāyapi vattamānāya",
  "atk-vin02a1:229_3": "deve vassamāne sakaddamāya bhūmiyā chattapattahatthāyapi hatthiassādīhi anubaddhāyapi",
  "atk-vin02a1:229_4": "kātabbameva. Ekābaddhāya pāḷiyā bhikkhācāraṃ pavisante disvā ekasmiṃ ṭhāne “vandāmi",
  "atk-vin02a1:229_5": "ayyā”ti vandituṃ vaṭṭati. Sace antarantarā dvādasahatthe muñcitvā gacchanti, visuṃ",
  "atk-vin02a1:229_6": "visuṃ vanditabbā. Mahāsannipāte nisinne ekasmiṃyeva ṭhāne vandituṃ vaṭṭati. Esa nayo",
  "atk-vin02a1:229_7": "añjalikammepi. Yattha katthaci nisinnāya pana paccuṭṭhānaṃ kātabbaṃ, tassa tassa",
  "atk-vin02a1:229_8": "sāmīcikammassa anurūpe padese ca kāle ca taṃ taṃ kātabbaṃ.",
  "atk-vin02a1:230_0": "Sakkatvāti yathā kato sukato hoti, evaṃ katvā. Garuṃkatvāti tattha gāravaṃ janetvā.",
  "atk-vin02a1:230_1": "Mānetvāti manena piyaṃ katvā. Pūjetvāti imesaṃyeva tiṇṇaṃ kiccānaṃ karaṇena pūjetvā.",
  "atk-vin02a1:230_2": "Anatikkamanīyoti na atikkamitabbo.",
  "atk-vin02a1:231_0": "Abhikkhuke āvāseti ettha sace bhikkhunupassayato aḍḍhayojanabbhantare ovādadāyakā",
  "atk-vin02a1:231_1": "bhikkhū na vasanti, ayaṃ abhikkhuko āvāso nāma. Ettha vassaṃ na vasitabbaṃ. Vuttañhetaṃ",
  "atk-vin02a1:231_2": "– “abhikkhuko nāma āvāso na sakkā hoti ovādāya vā saṃvāsāya vā gantu”nti. Na ca sakkā",
  "atk-vin02a1:231_3": "tato paraṃ pacchābhattaṃ gantvā dhammaṃ sutvā āgantuṃ. Sace tattha vassaṃ vasituṃ",
  "atk-vin02a1:231_4": "anicchamānā bhikkhuniyo ñātakā vā upaṭṭhākā vā evaṃvadanti – “vasatha, ayye, mayaṃ",
  "atk-vin02a1:231_5": "bhikkhū ānessāmā”ti vaṭṭati. Sace pana vuttappamāṇe padese vassaṃ upagantukāmā bhikkhū",
  "atk-vin02a1:231_6": "āgantvā sākhāmaṇḍapepi ekarattaṃ vutthā honti; na nimantitā hutvā gantukāmā. Ettāvatāpi",
  "atk-vin02a1:231_7": "sabhikkhuko āvāso hoti, ettha vassaṃ upagantuṃ vaṭṭati. Upagacchantīhi ca pakkhassa",
  "atk-vin02a1:231_8": "terasiyaṃyeva bhikkhū yācitabbā – “mayaṃ ayyā tumhākaṃ ovādena vasissāmā”ti. Yato",
  "atk-vin02a1:231_9": "pana ujunā maggena aḍḍhayojane bhikkhūnaṃ vasanaṭṭhānaṃ, tena pana maggena gacchantīnaṃ",
  "atk-vin02a1:231_10": "jīvitantarāyo vā brahmacariyantarāyo vā hoti, aññena maggena gacchantīnaṃ atirekaḍḍhayojanaṃ",
  "atk-vin02a1:231_11": "hoti, ayaṃ abhikkhukāvāsaṭṭhāneyeva tiṭṭhati. Sace pana tato gāvutamatte añño bhikkhunupassayo",
  "atk-vin02a1:231_12": "khemaṭṭhāne hoti, tāhi bhikkhunīhi tā bhikkhuniyo yācitvā puna gantvā bhikkhū yācitabbā",
  "atk-vin02a1:231_13": "“ayyā amhākaṃ ujumagge antarāyo atthi, aññena maggena atirekaḍḍhayojanaṃ hoti. Antarāmagge",
  "atk-vin02a1:231_14": "pana amhākaṃ upassayato gāvutamatte añño bhikkhunupassayo atthi, ayyānaṃ santikā",
  "atk-vin02a1:231_15": "tattha āgataovādena vasissāmā”ti. Tehi bhikkhūhi sampaṭicchitabbaṃ. Tato tāhi bhikkhunīhi",
  "atk-vin02a1:231_16": "taṃ bhikkhunupassayaṃ āgantvā uposatho kātabbo, tā vā bhikkhuniyo disvā attano upassayameva",
  "atk-vin02a1:231_17": "gantvā kātumpi vaṭṭati.",
  "atk-vin02a1:232_0": "Sace pana vassaṃ upagantukāmā bhikkhū cātuddase vihāraṃ āgacchanti, bhikkhunīhi ca",
  "atk-vin02a1:232_1": "“idha ayyā vassaṃ vasissathā”ti pucchitā “āmā”ti vatvā puna tāhi “tenahi ayyā mayampi",
  "atk-vin02a1:232_2": "tumhākaṃ ovādaṃ anujīvantiyo vasissāmā”ti vuttā dutiyadivase gāme bhikkhācārasampadaṃ",
  "atk-vin02a1:232_3": "apassantā “na sakkā idha vasitu”nti pakkamanti. Atha tā bhikkhuniyo uposathadivase",
  "atk-vin02a1:232_4": "vihāraṃ gantvā bhikkhū na passanti, ettha kiṃ kātabbanti? Yattha bhikkhū vasanti,",
  "atk-vin02a1:232_5": "tattha gantvā pacchimikāya vassaṃ upagantabbaṃ. “Pacchimikāya vassaṃ upagantuṃ āgamissantī”ti",
  "atk-vin02a1:232_6": "vā ābhogaṃ katvā āgatānaṃ santike ovādena vasitabbaṃ. Sace pana pacchimikāyapi na",
  "atk-vin02a1:232_7": "keci āgacchanti, antarāmagge ca rājabhayaṃ vā corabhayaṃ vā dubbhikkhaṃ vā hoti,",
  "atk-vin02a1:232_8": "abhikkhukāvāse vasantiyā āpatti, vassacchedaṃ katvā gacchantiyāpi āpatti, sā rakkhitabbā.",
  "atk-vin02a1:232_9": "Āpadāsu hi abhikkhuke āvāse vasantiyā anāpatti vuttā. Sace āgantvā vassaṃ upagatā",
  "atk-vin02a1:232_10": "bhikkhū puna kenaci kāraṇena pakkamanti, vasitabbameva. Vuttañhetaṃ – “anāpatti vassūpagatā",
  "atk-vin02a1:232_11": "bhikkhū pakkantā vā honti vibbhantā vā kālaṅkatā vā pakkhasaṅkantā vā āpadāsu ummattikāya",
  "atk-vin02a1:232_12": "ādikammikāyā”ti. Pavārentiyā pana yattha bhikkhū atthi, tattha gantvā pavāretabbaṃ.",
  "atk-vin02a1:233_0": "Anvaddhamāsanti addhamāse addhamāse. Dve dhammā paccāsīsitabbāti dve dhammā icchitabbā.",
  "atk-vin02a1:233_1": "Uposathapucchakanti uposathapucchanaṃ, tattha pannarasike uposathe pakkhassa cātuddasiyaṃ",
  "atk-vin02a1:233_2": "cātuddasike terasiyaṃ gantvā uposatho pucchitabbo. Mahāpaccariyaṃ pana “pakkhassa",
  "atk-vin02a1:233_3": "terasiyaṃyeva gantvā ‘ayaṃ uposatho cātuddasiko pannarasiko’ti pucchitabba”nti vuttaṃ.",
  "atk-vin02a1:233_4": "Uposathadivase ovādatthāya upasaṅkamitabbaṃ. Pāṭipadadivasato pana paṭṭhāya dhammasavanatthāya",
  "atk-vin02a1:233_5": "gantabbaṃ. Iti bhagavā aññassa kammassa okāsaṃ adatvā nirantaraṃ bhikkhunīnaṃ bhikkhūnaṃ",
  "atk-vin02a1:233_6": "santike gamanameva paññapesi. Kasmā? Mandapaññattā mātugāmassa. Mandapañño hi mātugāmo,",
  "atk-vin02a1:233_7": "tasmā niccaṃ dhammasavanaṃ bahūpakāraṃ. Evañca sati “yaṃ mayaṃ jānāma, tameva ayyā",
  "atk-vin02a1:233_8": "jānantī”ti mānaṃ akatvā bhikkhusaṅghaṃ payirūpāsamānā sātthikaṃ pabbajjaṃ karissanti,",
  "atk-vin02a1:233_9": "tasmā bhagavā evamakāsi. Bhikkhuniyopi “yathānusiṭṭhaṃ paṭipajjissāmā”ti sabbāyeva",
  "atk-vin02a1:233_10": "nirantaraṃ vihāraṃ upasaṅkamiṃsu. Vuttañhetaṃ –",
  "atk-vin02a1:234_0": "“Tena kho pana samayena sabbo bhikkhunisaṅgho ovādaṃ gacchati. Manussā ujjhāyanti",
  "atk-vin02a1:234_1": "khiyyanti vipācenti ‘jāyāyo imā imesaṃ, jāriyo imā imesaṃ, idānime imāhi saddhiṃ",
  "atk-vin02a1:234_2": "abhiramissantī’ti. Bhagavato etamatthaṃ ārocesuṃ – ‘na, bhikkhave, sabbena bhikkhunisaṅghena",
  "atk-vin02a1:234_3": "ovādo gantabbo, gaccheyya ce, āpatti dukkaṭassa. Anujānāmi bhikkhave catūhi pañcahi",
  "atk-vin02a1:234_4": "bhikkhunīhi ovādaṃ gantu’nti. Punapi tatheva ujjhāyiṃsu. Puna bhagavā ‘anujānāmi,",
  "atk-vin02a1:234_5": "bhikkhave, dve tisso bhikkhuniyo ovādaṃ gantu”’nti āha.",
  "atk-vin02a1:235_0": "Tasmā bhikkhunisaṅghena dve tisso bhikkhuniyo yācitvā pesetabbā – “ethayye, bhikkhusaṅghaṃ",
  "atk-vin02a1:235_1": "ovādūpasaṅkamanaṃ yācatha, bhikkhunisaṅgho ayyā…pe… ovādūpasaṅkamana”nti. Tāhi bhikkhunīhi",
  "atk-vin02a1:235_2": "ārāmaṃ gantabbaṃ. Tato ovādapaṭiggāhakaṃ ekaṃ bhikkhuṃ upasaṅkamitvā vanditvā so",
  "atk-vin02a1:235_3": "bhikkhu ekāya bhikkhuniyā evamassa vacanīyo “bhikkhunisaṅgho, ayya, bhikkhusaṅghassa",
  "atk-vin02a1:235_4": "pāde vandati, ovādūpasaṅkamanañca yācati, labhatu kira ayya bhikkhunisaṅgho ovādūpasaṅkamana”nti.",
  "atk-vin02a1:235_5": "Tena bhikkhunā pātimokkhuddesako bhikkhu upasaṅkamitvā evamassa vacanīyo “bhikkhunisaṅgho",
  "atk-vin02a1:235_6": "bhante bhikkhusaṅghassa pāde vandati, ovādūpasaṅkamanañca yācati, labhatu kira bhante",
  "atk-vin02a1:235_7": "bhikkhunisaṅgho ovādūpasaṅkamana”nti. Pātimokkhuddesakena vattabbo “atthi koci bhikkhu",
  "atk-vin02a1:235_8": "bhikkhunovādako sammato”ti. Sace hoti koci bhikkhu bhikkhunovādako sammato, pātimokkhuddesakena",
  "atk-vin02a1:235_9": "vattabbo “itthannāmo bhikkhu bhikkhunovādako sammato, taṃ bhikkhunisaṅgho upasaṅkamatū”ti.",
  "atk-vin02a1:236_0": "Sace na hoti koci bhikkhu bhikkhunovādako sammato, pātimokkhuddesakena vattabbo –",
  "atk-vin02a1:236_1": "“ko āyasmā ussahati bhikkhuniyo ovaditu”nti. Sace koci bhikkhu ussahati bhikkhuniyo",
  "atk-vin02a1:236_2": "ovadituṃ, so ca hoti aṭṭhahaṅgehi samannāgato, sammannitvā vattabbo – “itthannāmo",
  "atk-vin02a1:236_3": "bhikkhu bhikkhunovādako sammato, taṃ bhikkhunisaṅgho upasaṅkamatū”ti.",
  "atk-vin02a1:237_0": "Sace pana koci na ussahati bhikkhuniyo ovadituṃ, pātimokkhuddesakena vattabbo – “natthi",
  "atk-vin02a1:237_1": "koci bhikkhu bhikkhunovādako sammato, pāsādikena bhikkhunisaṅgho sampādetū”ti. Ettāvatā",
  "atk-vin02a1:237_2": "hi sakalaṃ sikkhattayasaṅgahaṃ sāsanamārocitaṃ hoti. Tena bhikkhunā “sādhū”ti sampaṭicchitvā",
  "atk-vin02a1:237_3": "pāṭipade bhikkhunīnaṃ ārocetabbaṃ. Bhikkhunisaṅghenapi tā bhikkhuniyo pesetabbā “gacchathayye,",
  "atk-vin02a1:237_4": "pucchatha ‘kiṃ ayya labhati bhikkhunisaṅgho ovādūpasaṅkamana”’nti. Tāhi “sādhu ayye”ti",
  "atk-vin02a1:237_5": "sampaṭicchitvā ārāmaṃ gantvā taṃ bhikkhuṃ upasaṅkamitvā evaṃ vattabbaṃ – “kiṃ ayya",
  "atk-vin02a1:237_6": "labhati bhikkhunisaṅgho ovādūpasaṅkamana”nti. Tena vattabbaṃ – “natthi koci bhikkhu",
  "atk-vin02a1:237_7": "bhikkhunovādako sammato, pāsādikena bhikkhunisaṅgho sampādetū”ti. Tāhi “sādhu ayyā”ti",
  "atk-vin02a1:237_8": "sampaṭicchitabbaṃ. Ekato āgatānaṃ vasena cetaṃ vuttaṃ, tāsu pana ekāya bhikkhuniyā",
  "atk-vin02a1:237_9": "vattabbañca sampaṭicchitabbañca, itarā tassā sahāyikā.",
  "atk-vin02a1:238_0": "Sace pana bhikkhunisaṅgho vā bhikkhusaṅgho vā na pūrati, ubhayatopi vā gaṇamattameva",
  "atk-vin02a1:238_1": "puggalamattaṃ vā hoti, ekā bhikkhunī vā bahūhi bhikkhunupassayehi ovādatthāya pesitā",
  "atk-vin02a1:238_2": "hoti, tatrāyaṃ vacanakkamo – “bhikkhuniyo ayya bhikkhusaṅghassa pāde vandanti, ovādūpasaṅkamanañca",
  "atk-vin02a1:238_3": "yācanti, labhantu kira ayya bhikkhuniyo ovādūpasaṅkamana”nti. “Ahaṃ ayya bhikkhusaṅghassa",
  "atk-vin02a1:238_4": "pāde vandāmi; ovādūpasaṅkamanañca yācāmi, labhāmahaṃ ayya ovādūpasaṅkamana”nti.",
  "atk-vin02a1:239_0": "“Bhikkhunisaṅgho ayya ayyānaṃ pāde vandati, ovādūpasaṅkamanañca yācati, labhatu kira",
  "atk-vin02a1:239_1": "ayya bhikkhunīsaṅgho ovādūpasaṅkamana”nti. “Bhikkhuniyo ayya ayyānaṃ pāde vandanti,",
  "atk-vin02a1:239_2": "ovādūpasaṅkamanañca yācanti, labhantu kira ayya bhikkhuniyo ovādūpasaṅkamana”nti.",
  "atk-vin02a1:239_3": "“Ahaṃ ayya ayyānaṃ pāde vandāmi, ovādūpasaṅkamanañca yācāmi, labhāmahaṃ ayya ovādūpasaṅkamana”nti.",
  "atk-vin02a1:240_0": "“Bhikkhunisaṅgho ayya ayyassa pāde vandati, ovādūpasaṅkamanañca yācati, labhatu kira",
  "atk-vin02a1:240_1": "ayya bhikkhunisaṅgho ovādūpasaṅkamana”nti. “Bhikkhuniyo ayya ayyassa pāde vandanti;",
  "atk-vin02a1:240_2": "ovādūpasaṅkamanañca yācanti, labhantu kira ayya bhikkhuniyo ovādūpasaṅkamana”nti.",
  "atk-vin02a1:240_3": "“Ahaṃ ayya ayyassa pāde vandāmi, ovādūpasaṅkamanañca yācāmi, labhāmahaṃ ayya ovādūpasaṅkamana”nti.",
  "atk-vin02a1:241_0": "“Bhikkhunisaṅgho ca ayya bhikkhuniyo ca bhikkhunī ca bhikkhusaṅghassa ayyānaṃ ayyassa",
  "atk-vin02a1:241_1": "pāde vandati vandanti vandati, ovādūpasaṅkamanañca yācati yācanti yācati, labhatu",
  "atk-vin02a1:241_2": "kira labhantu kira labhatu kira ayya bhikkhunisaṅgho ca bhikkhuniyo ca bhikkhunī",
  "atk-vin02a1:241_3": "ca ovādūpasaṅkamana”nti.",
  "atk-vin02a1:242_0": "Tenapi bhikkhunā uposathakāle evaṃ vattabbaṃ – “bhikkhuniyo bhante bhikkhusaṅghassa",
  "atk-vin02a1:242_1": "pāde vandanti, ovādūpasaṅkamanañca yācanti, labhantu kira bhante bhikkhuniyo ovādūpasaṅkamana”nti.",
  "atk-vin02a1:242_2": "“Bhikkhunī bhante bhikkhusaṅghassa pāde vandati, ovādūpasaṅkamanañca yācati, labhatu",
  "atk-vin02a1:242_3": "kira bhante bhikkhunī ovādūpasaṅkamana”nti.",
  "atk-vin02a1:243": "“Bhikkhunisaṅgho bhante, bhikkhuniyo bhante, bhikkhunī bhante āyasmantānaṃ pāde vandati, ovādūpasaṅkamanañca yācati, labhatu kira bhante bhikkhunī ovādūpasaṅkamana”nti.",
  "atk-vin02a1:244_0": "“Bhikkhunisaṅgho ca bhante, bhikkhuniyo ca bhikkhunī ca bhikkhusaṅghassa āyasmantānaṃ",
  "atk-vin02a1:244_1": "pāde vandati vandanti vandati, ovādūpasaṅkamanañca yācati yācanti yācati, labhatu",
  "atk-vin02a1:244_2": "kira labhantu kira labhatu kira bhante bhikkhunisaṅgho ca bhikkhuniyo ca bhikkhunī",
  "atk-vin02a1:244_3": "ca ovādūpasaṅkamana”nti.",
  "atk-vin02a1:245_0": "Pātimokkhuddesakenāpi sace sammato bhikkhu atthi, purimanayeneva taṃ bhikkhuniyo,",
  "atk-vin02a1:245_1": "taṃ bhikkhunī, taṃ bhikkhunisaṅgho ca bhikkhuniyo ca bhikkhunī ca upasaṅkamantu upasaṅkamatu",
  "atk-vin02a1:245_2": "upasaṅkamatūti vattabbaṃ. Sace natthi, pāsādikena bhikkhunisaṅgho ca bhikkhuniyo",
  "atk-vin02a1:245_3": "ca bhikkhunī ca sampādetu sampādentu sampādetūti vattabbaṃ.",
  "atk-vin02a1:246": "Ovādapaṭiggāhakena pāṭipade paccāharitvā tatheva vattabbaṃ. Ovādaṃ pana bālagilānagamike ṭhapetvā añño sacepi āraññako hoti, appaṭiggahetuṃ na labhati. Vuttañhetaṃ bhagavatā –",
  "atk-vin02a1:247": "“Anujānāmi, bhikkhave, ṭhapetvā bālaṃ ṭhapetvā gilānaṃ ṭhapetvā gamikaṃ avasesehi ovādaṃ gahetu”nti.",
  "atk-vin02a1:248_0": "Tattha yo cātuddasikapannarasikesu vā uposathesu pāṭipade vā gantukāmo, so gamiko",
  "atk-vin02a1:248_1": "dutiyapakkhadivase gacchantopi aggahetuṃ na labhati, “na, bhikkhave, ovādo na gahetabbo,",
  "atk-vin02a1:248_2": "yo na gaṇheyya, āpatti dukkaṭassā”ti vuttaṃ āpattiṃ āpajjatiyeva. Ovādaṃ gahetvā",
  "atk-vin02a1:248_3": "ca uposathagge anārocetuṃ vā pāṭipade bhikkhunīnaṃ apaccāharituṃ vā na vaṭṭati. Vuttañhetaṃ –",
  "atk-vin02a1:249": "“Na, bhikkhave, ovādo na ārocetabbo. Yo na āroceyya, āpatti dukkaṭassā”ti.",
  "atk-vin02a1:250": "Aparampi vuttaṃ –",
  "atk-vin02a1:251": "“Na, bhikkhave, ovādo na paccāharitabbo. Yo na paccāhareyya, āpatti dukkaṭassā”ti.",
  "atk-vin02a1:252_0": "Tattha āraññakena paccāharaṇatthaṃ saṅketo kātabbo. Vuttañhetaṃ – “anujānāmi, bhikkhave,",
  "atk-vin02a1:252_1": "āraññakena bhikkhunā ovādaṃ gahetuṃ, saṅketañca kātuṃ, atra paṭiharissāmī”ti. Tasmā",
  "atk-vin02a1:252_2": "āraññako bhikkhu sace bhikkhunīnaṃ vasanagāme bhikkhaṃ labhati, tattheva caritvā",
  "atk-vin02a1:252_3": "bhikkhuniyo disvā ārocetvā gantabbaṃ. No cassa tattha bhikkhā sulabhā hoti, sāmantagāme",
  "atk-vin02a1:252_4": "caritvā bhikkhunīnaṃ gāmaṃ āgamma tatheva kātabbaṃ. Sace dūraṃ gantabbaṃ hoti, saṅketo",
  "atk-vin02a1:252_5": "kātabbo – “ahaṃ amukaṃ nāma tumhākaṃ gāmadvāre sabhaṃ vā maṇḍapaṃ vā rukkhamūlaṃ",
  "atk-vin02a1:252_6": "vā upasaṅkamissāmi, tattha āgaccheyyāthā”ti. Bhikkhunīhi tattha gantabbaṃ, agantuṃ",
  "atk-vin02a1:252_7": "na labbhati. Vuttañhetaṃ – “na, bhikkhave, bhikkhuniyā saṅketaṃ na gantabbaṃ. Yā",
  "atk-vin02a1:252_8": "na gaccheyya, āpatti dukkaṭassā”ti.",
  "atk-vin02a1:253": "Ubhatosaṅghe tīhi ṭhānehi pavāretabbanti ettha bhikkhunīhi cātuddase attanā pavāretvā uposathe bhikkhusaṅghe pavāretabbaṃ. Vuttañhetaṃ –",
  "atk-vin02a1:254": "“Anujānāmi, bhikkhave, ajjatanāya pavāretvā aparajju bhikkhusaṅghaṃ pavāretu”nti.",
  "atk-vin02a1:255": "Bhikkhunikhandhake vuttanayeneva cettha vinicchayo veditabbo. Vuttañhetaṃ –",
  "atk-vin02a1:256_0": "“Tena kho pana samayena sabbo bhikkhunisaṅgho pavārento kolāhalamakāsi. Bhagavato",
  "atk-vin02a1:256_1": "etamatthaṃ ārocesuṃ. Anujānāmi, bhikkhave, ekaṃ bhikkhuniṃ byattaṃ paṭibalaṃ sammannituṃ",
  "atk-vin02a1:256_2": "bhikkhunisaṅghassa atthāya bhikkhusaṅghaṃ pavāretuṃ. Evañca pana, bhikkhave, sammannitabbā.",
  "atk-vin02a1:256_3": "Paṭhamaṃ bhikkhunī yācitabbā, yācitvā byattāya bhikkhuniyā paṭibalāya saṅgho ñāpetabbo –",
  "atk-vin02a1:257": "“Suṇātu me, ayye saṅgho, yadi saṅghassa pattakallaṃ, saṅgho itthannāmaṃ bhikkhuniṃ sammanneyya bhikkhunisaṅghassa atthāya bhikkhusaṅghaṃ pavāretuṃ. Esā ñatti.",
  "atk-vin02a1:258_0": "“Suṇātu me, ayye saṅgho, saṅgho itthannāmaṃ bhikkhuniṃ sammanneyya bhikkhunisaṅghassa",
  "atk-vin02a1:258_1": "atthāya bhikkhusaṅghaṃ pavāretuṃ. Yassā ayyāya khamati itthannāmāya bhikkhuniyā sammuti",
  "atk-vin02a1:258_2": "bhikkhunisaṅghassa atthāya bhikkhusaṅghaṃ pavāretuṃ, sā tuṇhassa; yassā nakkhamati, sā bhāseyya.",
  "atk-vin02a1:259": "“Sammatā saṅghena itthannāmā bhikkhunī bhikkhunisaṅghassa atthāya bhikkhusaṅghaṃ pavāretuṃ. Khamati saṅghassa, tasmā tuṇhī, evametaṃ dhārayāmī”ti.",
  "atk-vin02a1:260_0": "Tāya sammatāya bhikkhuniyā bhikkhunisaṅghaṃ ādāya bhikkhusaṅghaṃ upasaṅkamitvā ekaṃsaṃ",
  "atk-vin02a1:260_1": "uttarāsaṅgaṃ karitvā añjaliṃ paggahetvā evamassa vacanīyo – “bhikkhunisaṅgho ayya,",
  "atk-vin02a1:260_2": "bhikkhusaṅghaṃ pavāreti – diṭṭhena vā sutena vā parisaṅkāya vā. Vadatayya bhikkhusaṅgho",
  "atk-vin02a1:260_3": "bhikkhunisaṅghaṃ anukampaṃ upādāya, passanto paṭikarissati. Dutiyampi ayya, tatiyampi",
  "atk-vin02a1:260_4": "ayya, bhikkhunisaṅgho…pe… paṭikarissatī”ti.",
  "atk-vin02a1:261_0": "Sace bhikkhunisaṅgho na pūrati, “bhikkhuniyo ayya bhikkhusaṅghaṃ pavārenti – diṭṭhena",
  "atk-vin02a1:261_1": "vā sutena vā parisaṅkāya vā, vadatayya bhikkhusaṅgho bhikkhuniyo anukampaṃ upādāya,",
  "atk-vin02a1:261_2": "passantiyo paṭikarissantī”ti ca, “ahaṃ ayya bhikkhusaṅghaṃ pavāremi – diṭṭhena vā",
  "atk-vin02a1:261_3": "sutena vā parisaṅkāya vā, vadatu maṃ ayya bhikkhusaṅgho anukampaṃ upādāya, passantī",
  "atk-vin02a1:261_4": "paṭikarissāmī”ti ca evaṃ tikkhattuṃ vattabbaṃ.",
  "atk-vin02a1:262_0": "Sace bhikkhusaṅgho na pūrati, “bhikkhunisaṅgho ayyā ayye pavāreti – diṭṭhena vā sutena",
  "atk-vin02a1:262_1": "vā parisaṅkāya vā, vadantayyā bhikkhunisaṅghaṃ anukampaṃ upādāya, passanto paṭikarissatī”ti",
  "atk-vin02a1:262_2": "ca, “bhikkhunisaṅgho ayya ayyaṃ pavāreti – diṭṭhena vā sutena vā parisaṅkāya vā,",
  "atk-vin02a1:262_3": "vadatayyo bhikkhunisaṅghaṃ anukampaṃ upādāya, passanto paṭikarissatī”ti ca evaṃ tikkhattuṃ vattabbaṃ.",
  "atk-vin02a1:263_0": "Ubhinnaṃ apāripūriyā “bhikkhuniyo ayyā ayye pavārenti – diṭṭhena vā sutena vā parisaṅkāya",
  "atk-vin02a1:263_1": "vā, vadantayyā bhikkhuniyo anukampaṃ upādāya, passantiyo paṭikarissantī”ti ca, “bhikkhuniyo",
  "atk-vin02a1:263_2": "ayya ayyaṃ pavārenti – diṭṭhena vā sutena vā parisaṅkāya vā, vadatayyo bhikkhuniyo",
  "atk-vin02a1:263_3": "anukampaṃ upādāya, passantiyo paṭikarissantī”ti ca, “ahaṃ ayyā ayye pavāremi – diṭṭhena",
  "atk-vin02a1:263_4": "vā sutena vā parisaṅkāya vā, vadantu maṃ ayyā anukampaṃ upādāya, passantī paṭikarissāmī”ti",
  "atk-vin02a1:263_5": "ca, “ahaṃ ayya ayyaṃ pavāremi – diṭṭhena vā sutena vā parisaṅkāya vā, vadatu maṃ",
  "atk-vin02a1:263_6": "ayyo anukampaṃ upādāya, passantī paṭikarissāmī”ti ca evaṃ tikkhattuṃ vattabbaṃ.",
  "atk-vin02a1:264": "Mānattacaraṇañca upasampadāpariyesanā ca yathāṭhāneyeva āvi bhavissati.",
  "atk-vin02a1:265_0": "Na bhikkhuniyā kenaci pariyāyenāti dasahi vā akkosavatthūhi aññena vā kenaci pariyāyena",
  "atk-vin02a1:265_1": "bhikkhu neva akkositabbo, na paribhāsitabbo, na bhayena tajjetabbo. Ovaṭoti pihito",
  "atk-vin02a1:265_2": "vārito paṭikkhitto. Vacanayeva vacanapatho. Anovaṭoti apihito avārito appaṭikkhitto.",
  "atk-vin02a1:265_3": "Tasmā bhikkhuniyā ādhipaccaṭṭhāne jeṭṭhakaṭṭhāne ṭhatvā “evaṃ abhikkama, evaṃ paṭikkama,",
  "atk-vin02a1:265_4": "evaṃ nivāsehi, evaṃ pārupāhī”ti kenaci pariyāyena neva bhikkhu ovaditabbo, na anusāsitabbo.",
  "atk-vin02a1:265_5": "Dosaṃ pana disvā “pubbe mahātherā na evaṃ abhikkamanti, na paṭikkamanti, na nivāsenti,",
  "atk-vin02a1:265_6": "na pārupanti, īdisaṃ kāsāvampi na dhārenti, na evaṃ akkhīni añjentī”tiādinā nayena",
  "atk-vin02a1:265_7": "vijjamānadosaṃ dassetuṃ vaṭṭati. Bhikkhūhi pana “ayaṃ vuḍḍhasamaṇī evaṃ nivāseti,",
  "atk-vin02a1:265_8": "evaṃ pārupati, mā evaṃ nivāsehi, mā evaṃ pārupāhi, mā tilakammapaṇṇakammādīni karohī”ti",
  "atk-vin02a1:265_9": "yathāsukhaṃ bhikkhuniṃ ovadituṃ anusāsituṃ vaṭṭati.",
  "atk-vin02a1:266_0": "Samaggamhayyāti bhaṇantanti “samaggā amha ayya” iti bhaṇantaṃ bhikkhunisaṅghaṃ. Aññaṃ",
  "atk-vin02a1:266_1": "dhammaṃ bhaṇatīti aññaṃ suttantaṃ vā abhidhammaṃ vā. Samaggamhayyāti vacanena hi",
  "atk-vin02a1:266_2": "ovādaṃ paccāsīsanti, tasmā ṭhapetvā ovādaṃ aññaṃ dhammaṃ bhaṇantassa dukkaṭaṃ. Ovādaṃ",
  "atk-vin02a1:266_3": "aniyyādetvāti eso bhaginiyo ovādoti avatvā.",
  "atk-vin02a1:267_0": "150. Adhammakammetiādīsu bhikkhunovādakasammutikammaṃ kammanti veditabbaṃ. Tattha",
  "atk-vin02a1:267_1": "adhammakamme dvinnaṃ navakānaṃ vasena aṭṭhārasa pācittiyāni. Dhammakamme dutiyassa",
  "atk-vin02a1:267_2": "navakassa avasānapade anāpatti, sesesu sattarasa dukkaṭāni.",
  "atk-vin02a1:268_0": "152. Uddesaṃ dentoti aṭṭhannaṃ garudhammānaṃ pāḷiṃ uddisanto. Paripucchaṃ dentoti",
  "atk-vin02a1:268_1": "tassāyeva paguṇāya garudhammapāḷiyā aṭṭhakathaṃ kathentoti attho. Osārehi ayyāti",
  "atk-vin02a1:268_2": "vuccamāno osāretīti evaṃ vuccamāno aṭṭhagarudhammapāḷiṃ osāretīti attho. Evaṃ uddesaṃ",
  "atk-vin02a1:268_3": "dento, paripucchaṃ dento, yo ca osārehīti vuccamāno aṭṭha garudhamme bhaṇati, tassa",
  "atk-vin02a1:268_4": "pācittiyena anāpatti. Aññaṃ dhammaṃ bhaṇantassa dukkaṭena anāpatti. Pañhaṃ pucchati,",
  "atk-vin02a1:268_5": "pañhaṃ puṭṭho kathetīti bhikkhunī garudhammanissitaṃ vā khandhādinissitaṃ vā pañhaṃ",
  "atk-vin02a1:268_6": "pucchati, taṃ yo bhikkhu katheti, tassāpi anāpatti. Aññassatthāya bhaṇantanti catuparisatiṃ",
  "atk-vin02a1:268_7": "dhammaṃ desentaṃ bhikkhuṃ upasaṅkamitvā bhikkhuniyo suṇanti, tatrāpi bhikkhussa anāpatti.",
  "atk-vin02a1:268_8": "Sikkhamānāya sāmaṇeriyāti etāsaṃ desentassāpi anāpatti. Sesaṃ uttānatthameva.",
  "atk-vin02a1:269": "Padasodhammasamuṭṭhānaṃ – vācato ca vācācittato ca samuṭṭhāti, kiriyaṃ, nosaññāvimokkhaṃ, acittakaṃ, paṇṇattivajjaṃ, vacīkammaṃ, ticittaṃ tivedananti.",
  "atk-vin02a1:270": "Ovādasikkhāpadaṃ paṭhamaṃ.",
  "atk-vin02a1:271": "2. Atthaṅgatasikkhāpadavaṇṇanā",
  "atk-vin02a1:272_0": "153. Dutiyasikkhāpade – pariyāyenāti vārena, paṭipāṭiyāti attho. Adhicetasoti adhicittavato,",
  "atk-vin02a1:272_1": "sabbacittānaṃ adhikena arahattaphalacittena samannāgatassāti attho. Appamajjatoti",
  "atk-vin02a1:272_2": "nappamajjato, appamādena kusalānaṃ dhammānaṃ sātaccakiriyāya samannāgatassāti vuttaṃ",
  "atk-vin02a1:272_3": "hoti. Muninoti “yo munāti ubho loke, muni tena pavuccatī”ti evaṃ ubhayalokamunanena",
  "atk-vin02a1:272_4": "vā, monaṃ vuccati ñāṇaṃ, tena ñāṇena samannāgatattā vā khīṇāsavo muni nāma vuccati,",
  "atk-vin02a1:272_5": "tassa munino. Monapathesu sikkhatoti arahattañāṇasaṅkhātassa monassa pathesu sattatiṃsabodhipakkhiyadhammesu",
  "atk-vin02a1:272_6": "tīsu vā sikkhāsu sikkhato. Idañca pubbabhāgapaṭipadaṃ gahetvā vuttaṃ, tasmā evaṃ",
  "atk-vin02a1:272_7": "pubbabhāge sikkhato imāya sikkhāya munibhāvaṃ pattassa muninoti evamettha attho daṭṭhabbo.",
  "atk-vin02a1:272_8": "Sokā na bhavanti tādinoti tādisassa khīṇāsavamunino abbhantare iṭṭhaviyogādivatthukā",
  "atk-vin02a1:272_9": "sokā na santi. Atha vā tādinoti tādilakkhaṇasamannāgatassa evarūpassa munino sokā",
  "atk-vin02a1:272_10": "na bhavantīti ayamettha attho. Upasantassāti rāgādīnaṃ upasamena upasantassa. Sadā",
  "atk-vin02a1:272_11": "satīmatoti sativepullappattattā niccakālaṃ satiyā avirahitassa. Ākāse antalikkheti",
  "atk-vin02a1:272_12": "antalikkhasaṅkhāte ākāse, na kasiṇugghāṭime, na pana rūpaparicchede. Caṅkamatipi",
  "atk-vin02a1:272_13": "tiṭṭhatipīti tāsaṃ bhikkhunīnaṃ kathaṃ sutvā “imā bhikkhuniyo maṃ ‘ettakameva ayaṃ",
  "atk-vin02a1:272_14": "jānātī’ti avamaññanti, handa dāni etāsaṃ attano ānubhāvaṃ dassemī”ti dhammabahumānaṃ",
  "atk-vin02a1:272_15": "uppādetvā abhiññāpādakaṃ catutthajjhānaṃ samāpajjitvā vuṭṭhāya evarūpaṃ iddhipāṭihāriyaṃ",
  "atk-vin02a1:272_16": "dassesi – “ākāse antalikkhe caṅkamatipi…pe… antaradhāyatipī”ti. Tattha antaradhāyatipīti",
  "atk-vin02a1:272_17": "antaradhāyatipi adassanampi gacchatīti attho. Tañceva udānaṃ bhaṇati aññañca bahuṃ",
  "atk-vin02a1:272_18": "buddhavacananti thero kira attano bhātutherassa santike –",
  "atk-vin02a1:273": "“Padumaṃ yathā kokanudaṃ sugandhaṃ,",
  "atk-vin02a1:274": "Pāto siyā phullamavītagandhaṃ;",
  "atk-vin02a1:275": "Aṅgīrasaṃ passa virocamānaṃ,",
  "atk-vin02a1:276": "Tapantamādiccamivantalikkhe”ti. ;",
  "atk-vin02a1:277_0": "Imaṃ gāthaṃ uddisāpetvā cattāro māse sajjhāyi. Na ca paguṇaṃ kattumasakkhi. Tato",
  "atk-vin02a1:277_1": "naṃ thero “abhabbo tvaṃ imasmiṃ sāsane”ti vihārā nikkaḍḍhāpesi, so rodamāno dvārakoṭṭhake",
  "atk-vin02a1:277_2": "aṭṭhāsi. Atha bhagavā buddhacakkhunā veneyyasatte olokento taṃ disvā vihāracārikaṃ",
  "atk-vin02a1:277_3": "caramāno viya tassa santikaṃ gantvā “cūḷapanthaka, kasmā rodasī”ti āha. So tamatthaṃ",
  "atk-vin02a1:277_4": "ārocesi. Athassa bhagavā suddhaṃ pilotikakhaṇḍaṃ datvā “idaṃ ‘rajoharaṇaṃ rajoharaṇa’nti",
  "atk-vin02a1:277_5": "parimajjāhī”ti āha. So “sādhū”ti sampaṭicchitvā attano nivāsaṭṭhāne nisīditvā tassa",
  "atk-vin02a1:277_6": "ekamantaṃ parimajji, parimajjitaṭṭhānaṃ kāḷakamahosi. So “evaṃ parisuddhampi nāma",
  "atk-vin02a1:277_7": "vatthaṃ imaṃ attabhāvaṃ nissāya kāḷakaṃ jāta”nti saṃvegaṃ paṭilabhitvā vipassanaṃ",
  "atk-vin02a1:277_8": "ārabhi. Athassa bhagavā āraddhavīriyabhāvaṃ ñatvā “adhicetaso”ti imaṃ obhāsagāthaṃ",
  "atk-vin02a1:277_9": "abhāsi. Thero gāthāpariyosāne arahattaṃ pāpuṇi. Tasmā thero pakatiyāva imaṃ gāthaṃ",
  "atk-vin02a1:277_10": "mamāyati, so taṃ imissā gāthāya mamāyanabhāvaṃ jānāpetuṃ taṃyeva bhaṇati. Aññañca",
  "atk-vin02a1:277_11": "antarantarā āharitvā bahuṃ buddhavacanaṃ. Tena vuttaṃ – “tañceva udānaṃ bhaṇati,",
  "atk-vin02a1:277_12": "aññañca bahuṃ buddhavacana”nti.",
  "atk-vin02a1:278": "156. Ekato upasampannāyāti bhikkhunisaṅghe upasampannāya, bhikkhusaṅghe pana upasampannaṃ ovadantassa pācittiyaṃ. Sesamettha uttānameva. Idampi ca padasodhammasamuṭṭhānameva.",
  "atk-vin02a1:279": "Atthaṅgatasikkhāpadaṃ dutiyaṃ.",
  "atk-vin02a1:280": "3. Bhikkhunupassayasikkhāpadavaṇṇanā",
  "atk-vin02a1:281_0": "162. Tatiyasikkhāpade – aññatra samayā ovadati āpatti pācittiyassātiādīsu aṭṭhahi",
  "atk-vin02a1:281_1": "garudhammehi ovadantasseva pācittiyaṃ, aññena dhammena dukkaṭanti veditabbaṃ. Ekatoupasampannāyāti",
  "atk-vin02a1:281_2": "bhikkhunisaṅghe upasampannāya, bhikkhusaṅghe upasampannāya pana ovadato pācittiyameva.",
  "atk-vin02a1:281_3": "Ito parampi yattha yattha “ekatoupasampannā”ti vuccati, sabbattha ayameva attho daṭṭhabbo. Sesaṃ uttānameva.",
  "atk-vin02a1:282": "Kathinasamuṭṭhānaṃ – kāyavācato, kāyavācācittato ca samuṭṭhāti, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:283": "Bhikkhunupassayasikkhāpadaṃ tatiyaṃ.",
  "atk-vin02a1:284_0": "Idaṃ panettha mahāpaccariyaṃ vuttaṃ pakiṇṇakaṃ – asammato ce bhikkhu atthaṅgate sūriye",
  "atk-vin02a1:284_1": "bhikkhunupassayaṃ upasaṅkamitvā aṭṭhahi garudhammehi ovadati, tīṇi pācittiyāni. Aññena",
  "atk-vin02a1:284_2": "dhammena ovadato dve dukkaṭāni, ekaṃ pācittiyaṃ. Kathaṃ? Asammatamūlakaṃ dukkaṭaṃ,",
  "atk-vin02a1:284_3": "upassayaṃ gantvā aññena dhammena ovadanamūlakaṃ dukkaṭaṃ, atthaṅgate sūriye ovadanamūlakaṃ",
  "atk-vin02a1:284_4": "pācittiyanti. Sammatassa atthaṅgate sūriye tattha gantvā aṭṭhahi garudhammehi ovadantassa",
  "atk-vin02a1:284_5": "ekā anāpatti, dve pācittiyāni. Kathaṃ? Sammatattā anāpatti, atthaṅgate sūriye ovadanamūlakaṃ",
  "atk-vin02a1:284_6": "ekaṃ, gantvā garudhammehi ovadanamūlakaṃ ekanti dve pācittiyāni. Tasseva aññena dhammena",
  "atk-vin02a1:284_7": "ovadato ekā anāpatti, ekaṃ dukkaṭaṃ, ekaṃ pācittiyaṃ. Kathaṃ? Sammatattā anāpatti,",
  "atk-vin02a1:284_8": "gantvā aññena dhammena ovadanamūlakaṃ dukkaṭaṃ, atthaṅgate sūriye ovadanamūlakaṃ",
  "atk-vin02a1:284_9": "pācittiyanti. Divā pana gantvā ovadato sammatassa ca asammatassa ca rattiṃ ovadanamūlakaṃ",
  "atk-vin02a1:284_10": "ekaṃ pācittiyaṃ apanetvā avasesā āpattānāpattiyo veditabbāti.",
  "atk-vin02a1:285": "Pakiṇṇakakathā niṭṭhitā.",
  "atk-vin02a1:286": "4. Āmisasikkhāpadavaṇṇanā",
  "atk-vin02a1:287_0": "164. Catutthasikkhāpade – na bahukatāti na katabahumānā, na dhamme bahumānaṃ katvā",
  "atk-vin02a1:287_1": "ovadantīti adhippāyo. “Bhikkhunovādakaṃ avaṇṇaṃ kattukāmo”tiādīnaṃ ujjhāpanake vuttanayenevattho veditabbo.",
  "atk-vin02a1:288_0": "Upasampannaṃ saṅghena asammatanti ettha asammato nāma sammatena vā saṅghena vā bhāraṃ",
  "atk-vin02a1:288_1": "katvā ṭhapito veditabbo. Anupasampannaṃ sammataṃ vā asammataṃ vāti ettha pana bhikkhukāle",
  "atk-vin02a1:288_2": "sammutiṃ labhitvā sāmaṇerabhūmiyaṃ ṭhito sammato, sammatena vā saṅghena vā ṭhapito",
  "atk-vin02a1:288_3": "bahussuto sāmaṇero asammatoti veditabbo. Sesaṃ vuttanayattā uttānameva.",
  "atk-vin02a1:289": "Tisamuṭṭhānaṃ – kāyacittato vācācittato kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:290": "Āmisasikkhāpadaṃ catutthaṃ.",
  "atk-vin02a1:291": "5. Cīvaradānasikkhāpadavaṇṇanā",
  "atk-vin02a1:292_0": "169. Pañcamasikkhāpade – visikhāyāti rathikāya. Piṇḍāya caratīti nibaddhacāravasena",
  "atk-vin02a1:292_1": "abhiṇhaṃ carati. Sandiṭṭhāti sandiṭṭhamittā ahesuṃ. Sesamettha padato uttānatthaṃ,",
  "atk-vin02a1:292_2": "vinicchayato cīvarapaṭiggahaṇasikkhāpade vuttanayeneva veditabbaṃ saddhiṃ samuṭṭhānādīhi.",
  "atk-vin02a1:292_3": "Tatra hi bhikkhu paṭiggāhako, idha bhikkhunī, ayaṃ viseso. Sesaṃ tādisamevāti.",
  "atk-vin02a1:293": "Cīvaradānasikkhāpadaṃ pañcamaṃ.",
  "atk-vin02a1:294": "6. Cīvarasibbanasikkhāpadavaṇṇanā",
  "atk-vin02a1:295_0": "175. Chaṭṭhasikkhāpade – udāyīti lāḷudāyī. Paṭṭhoti paṭibalo, nipuṇo ceva samattho",
  "atk-vin02a1:295_1": "cāti vuttaṃ hoti. Aññatarā bhikkhunīti tasseva purāṇadutiyikā. Paṭibhānacittanti",
  "atk-vin02a1:295_2": "attano paṭibhānena katacittaṃ, so kira cīvaraṃ rajitvā tassa majjhe nānāvaṇṇehi vippakatamethunaṃ",
  "atk-vin02a1:295_3": "itthipurisarūpamakāsi. Tena vuttaṃ – “majjhe paṭibhānacittaṃ vuṭṭhāpetvā”ti. Yathāsaṃhaṭanti yathāsaṃharitameva.",
  "atk-vin02a1:296_0": "176. Cīvaranti yaṃ nivāsituṃ vā pārupituṃ vā sakkā hoti, evañhi mahāpaccariyādīsu",
  "atk-vin02a1:296_1": "vuttaṃ. Sayaṃ sibbatīti ettha sibbissāmīti vicārentassāpi chindantassāpi dukkaṭaṃ,",
  "atk-vin02a1:296_2": "sibbantassa pana pācittiyaṃ. Ārāpathe ārāpatheti sūciṃ pavesetvā pavesetvā nīharaṇe.",
  "atk-vin02a1:296_3": "Sace pana sakalasūciṃ anīharanto dīghasuttappavesanatthaṃ satakkhattumpi vijjhitvā",
  "atk-vin02a1:296_4": "nīharati, ekameva pācittiyaṃ. Sakiṃ āṇattoti sakiṃ “cīvaraṃ sibbā”ti vutto. Bahukampi",
  "atk-vin02a1:296_5": "sibbatīti sacepi sabbaṃ sūcikammaṃ pariyosāpetvā cīvaraṃ niṭṭhāpeti, ekameva pācittiyaṃ.",
  "atk-vin02a1:296_6": "Atha pana “imasmiṃ cīvare kattabbakammaṃ tava bhāro”ti vutto karoti, āṇattassa ārāpathe",
  "atk-vin02a1:296_7": "ārāpathe ekamekaṃ pācittiyaṃ, āṇāpakassa ekavācāya sambahulānipi. Punappunaṃ āṇattiyaṃ",
  "atk-vin02a1:296_8": "pana vattabbameva natthi.",
  "atk-vin02a1:297_0": "Yepi sace ācariyupajjhāyesu attano ñātikānaṃ cīvaraṃ sibbantesu tesaṃ nissitakā “ācariyupajjhāyavattaṃ",
  "atk-vin02a1:297_1": "vā kathinavattaṃ vā karomā”ti sibbanti, tesampi ārāpathagaṇanāya āpattiyo. Ācariyupajjhāyā",
  "atk-vin02a1:297_2": "attano ñātikānaṃ cīvaraṃ antevāsikehi sibbāpenti, ācariyupajjhāyānaṃ dukkaṭaṃ, antevāsikānaṃ",
  "atk-vin02a1:297_3": "pācittiyaṃ. Antevāsikā attano ñātikānaṃ ācariyupajjhāyehi sibbāpenti, tatrāpi eseva",
  "atk-vin02a1:297_4": "nayo. Antevāsikānampi ācariyupajjhāyānampi ñātikāya cīvaraṃ hoti, ācariyupajjhāyā",
  "atk-vin02a1:297_5": "pana antevāsike vañcetvā sibbāpenti, ubhinnampi dukkaṭaṃ. Kasmā? Antevāsikānaṃ aññātikasaññāya",
  "atk-vin02a1:297_6": "sibbitattā, itaresaṃ akappiye niyojitattā. Tasmā “idaṃ te mātu cīvaraṃ, idaṃ bhaginiyā”ti",
  "atk-vin02a1:297_7": "ācikkhitvā sibbāpetabbaṃ.",
  "atk-vin02a1:298_0": "179. Aññaṃ parikkhāranti yaṃkiñci upāhanatthavikādiṃ. Sesaṃ uttānameva. Chasamuṭṭhānaṃ",
  "atk-vin02a1:298_1": "– kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:299": "Cīvarasibbanasikkhāpadaṃ chaṭṭhaṃ.",
  "atk-vin02a1:300": "7. Saṃvidhānasikkhāpadavaṇṇanā",
  "atk-vin02a1:301_0": "181. Sattamasikkhāpade – pacchā gacchantīnaṃ corā acchindiṃsūti pacchā gacchantīnaṃ",
  "atk-vin02a1:301_1": "pattacīvaraṃ corā hariṃsu. Dūsesunti tā bhikkhuniyo corā dūsayiṃsu, sīlavināsaṃ pāpayiṃsūti attho.",
  "atk-vin02a1:302_0": "182-3. Saṃvidhāyāti saṃvidahitvā, gamanakāle saṅketaṃ katvāti attho. Kukkuṭasampādeti",
  "atk-vin02a1:302_1": "ettha yasmā gāmā nikkhamitvā kukkuṭo padasāva aññaṃ gāmaṃ gacchati, ayaṃ kukkuṭasampādoti",
  "atk-vin02a1:302_2": "vuccati. Tatrāyaṃ vacanattho – sampadanti etthāti sampādo. Ke sampadanti? Kukkuṭā.",
  "atk-vin02a1:302_3": "Kukkuṭānaṃ sampādo kukkuṭasampādo. Atha vā sampādoti gamanaṃ, kukkuṭānaṃ sampādo",
  "atk-vin02a1:302_4": "ettha atthītipi kukkuṭasampādo. Kukkuṭasampāte itipi pāṭho, tattha yassa gāmassa",
  "atk-vin02a1:302_5": "gehacchadanapiṭṭhito kukkuṭo uppatitvā aññassa gehacchadanapiṭṭhiyaṃ patati, ayaṃ",
  "atk-vin02a1:302_6": "kukkuṭasampātoti vuccati. Vacanattho panettha vuttanayeneva veditabbo. Dvidhā vuttappakāropi",
  "atk-vin02a1:302_7": "cesa gāmo accāsanno hoti, upacāro na labbhati. Yasmiṃ pana gāme paccūse vassantassa",
  "atk-vin02a1:302_8": "kukkuṭassa saddo anantare gāme suyyati, tādisehi gāmehi sampuṇṇaraṭṭhe gāmantare",
  "atk-vin02a1:302_9": "gāmantare pācittiyanti aṭṭhakathāyaṃ vuttaṃ. Kiñcāpi vuttaṃ, “gāmantare gāmantare",
  "atk-vin02a1:302_10": "āpatti pācittiyassā”ti vacanato pana sacepi ratanamattantaro gāmo hoti, yo tassa",
  "atk-vin02a1:302_11": "manussehi ṭhapitaupacāro, taṃ okkamantassa āpattiyeva.",
  "atk-vin02a1:303_0": "Tatrāyaṃ āpattivinicchayo – saṃvidhānakāle hi sace ubhopi bhikkhunupassaye vā antarārāme",
  "atk-vin02a1:303_1": "vā āsanasālāya vā titthiyaseyyāya vā ṭhatvā saṃvidahanti, anāpatti kappiyabhūmi kirāyaṃ.",
  "atk-vin02a1:303_2": "Tasmā ettha saṃvidahanapaccayā dukkaṭāpattiṃ na vadanti, gacchantassa yathāvatthukameva.",
  "atk-vin02a1:303_3": "Sace pana antogāme bhikkhunupassayadvāre rathikāya aññesu vā catukkasiṅghāṭakahatthisālādīsu",
  "atk-vin02a1:303_4": "saṃvidahanti, bhikkhuno āpatti dukkaṭassa. Evaṃ saṃvidahitvā gāmato nikkhamanti,",
  "atk-vin02a1:303_5": "nikkhamane anāpatti, anantaragāmassa upacārokkamane pana bhikkhuno pācittiyaṃ. Tatrāpi",
  "atk-vin02a1:303_6": "“paṭhamapāde dukkaṭaṃ, dutiyapāde pācittiya”nti mahāpaccariyaṃ vuttaṃ. Gāmato nikkhamitvā",
  "atk-vin02a1:303_7": "pana yāva anantaragāmassa upacāraṃ na okkamanti, etthantare saṃvidahitepi bhikkhuno",
  "atk-vin02a1:303_8": "dukkaṭaṃ, anantaragāmassa upacārokkamane purimanayeneva āpatti. Sace dūraṃ gantukāmā",
  "atk-vin02a1:303_9": "honti, gāmūpacāragaṇanāya okkamane okkamane āpatti, tassa tassa pana gāmassa atikkamane",
  "atk-vin02a1:303_10": "anāpatti. Sace pana bhikkhunī “asukaṃ nāma gāmaṃ gamissāmī”ti upassayato nikkhamati,",
  "atk-vin02a1:303_11": "bhikkhupi tameva gāmaṃ sandhāya “asukaṃ nāma gāmaṃ gamissāmī”ti vihārato nikkhamati.",
  "atk-vin02a1:303_12": "Atha dvepi gāmadvāre samāgantvā “tumhe kuhiṃ gacchatha, asukaṃ nāma gāmaṃ tumhe kuhinti,",
  "atk-vin02a1:303_13": "mayampi tatthevā”ti vatvā “ehi dāni, gacchāmā”ti saṃvidhāya gacchanti, anāpatti.",
  "atk-vin02a1:303_14": "Kasmā? Pubbameva gamissāmāti nikkhantattāti mahāpaccariyaṃ vuttaṃ. Taṃ neva pāḷiyā",
  "atk-vin02a1:303_15": "na sesaaṭṭhakathāya sameti.",
  "atk-vin02a1:304_0": "Addhayojane addhayojaneti ekamekaṃ addhayojanaṃ atikkamantassa idāni atikkamissatīti",
  "atk-vin02a1:304_1": "paṭhamapāde dukkaṭaṃ, dutiyapāde pācittiyaṃ. Imasmiñhi naye atikkamane āpatti, okkamane anāpatti.",
  "atk-vin02a1:305_0": "184. Bhikkhu saṃvidahatīti nagaradvāre vā rathikāya vā bhikkhuniṃ disvā “asukaṃ gāmaṃ",
  "atk-vin02a1:305_1": "nāma gatapubbatthā”ti vadati, “nāmhi ayya gatapubbā”ti “ehi gacchāmā”ti vā “sve ahaṃ",
  "atk-vin02a1:305_2": "gamissāmi, tvampi āgaccheyyāsī”ti vā vadati. Bhikkhunī saṃvidahatīti gāmantare cetiyavandanatthaṃ",
  "atk-vin02a1:305_3": "gāmato nikkhamantaṃ bhikkhuṃ disvā “ayya kuhiṃ gacchathā”ti vadati. “Asukaṃ nāma",
  "atk-vin02a1:305_4": "gāmaṃ cetiyavandanattha”nti. “Ahampi ayya āgacchāmī”ti evaṃ bhikkhunīyeva saṃvidahati, na bhikkhu.",
  "atk-vin02a1:306_0": "185. Visaṅketenāti ettha “purebhattaṃ gacchissāmā”ti vatvā pacchābhattaṃ gacchanti,",
  "atk-vin02a1:306_1": "“ajja vā gamissāmā”ti vatvā sve gacchanti. Evaṃ kālavisaṅketeyeva anāpatti, dvāravisaṅkete",
  "atk-vin02a1:306_2": "pana maggavisaṅkete vā satipi āpattiyeva. Āpadāsūti raṭṭhabhede cakkasamāruḷhā janapadā",
  "atk-vin02a1:306_3": "pariyāyanti evarūpāsu āpadāsu anāpatti. Sesaṃ uttānamevāti.",
  "atk-vin02a1:307": "Catusamuṭṭhānaṃ – kāyato kāyavācato kāyacittato kāyavācācittato ca samuṭṭhāti, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:308": "Saṃvidhānasikkhāpadaṃ sattamaṃ.",
  "atk-vin02a1:309": "8. Nāvābhiruhanasikkhāpadavaṇṇanā",
  "atk-vin02a1:310_0": "188. Aṭṭhamasikkhāpade – saṃvidhāyāti lokassādamittasanthavavasena kīḷāpurekkhārā",
  "atk-vin02a1:310_1": "saṃvidahitvā. Uddhaṃgāmininti uddhaṃ nadiyā paṭisotaṃ gacchantiṃ. Yasmā pana yo uddhaṃ",
  "atk-vin02a1:310_2": "javanato ujjavanikāya nāvāya kīḷati, so “uddhaṃgāminiṃ abhiruhatī”ti vuccati. Tenassa",
  "atk-vin02a1:310_3": "padabhājane atthameva dassetuṃ “ujjavanikāyā”ti vuttaṃ. Adhogāmininti adho anusotaṃ",
  "atk-vin02a1:310_4": "gacchantiṃ. Yasmā pana yo adho javanato ojavanikāya nāvāya kīḷati, so “adhogāminiṃ",
  "atk-vin02a1:310_5": "abhiruhatī”ti vuccati. Tenassāpi padabhājane atthameva dassetuṃ “ojavanikāyā”ti vuttaṃ.",
  "atk-vin02a1:310_6": "Tattha yaṃ titthasampaṭipādanatthaṃ uddhaṃ vā adho vā haranti, ettha anāpatti. Tiriyaṃ",
  "atk-vin02a1:310_7": "taraṇāyāti upayogatthe nissakkavacanaṃ.",
  "atk-vin02a1:311_0": "189. Gāmantare gāmantareti ettha yassā nadiyā ekaṃ tīraṃ kukkuṭasampādagāmehi nirantaraṃ,",
  "atk-vin02a1:311_1": "ekaṃ agāmakaṃ araññaṃ, tassā sagāmakatīrapassena gamanakāle gāmantaragaṇanāya pācittiyāni,",
  "atk-vin02a1:311_2": "agāmakatīrapassena gamanakāle addhayojanagaṇanāya. Yā pana yojanavitthatā hoti, tassā",
  "atk-vin02a1:311_3": "majjhena gamanepi addhayojanagaṇanāya pācittiyāni veditabbāni. Anāpatti tiriyaṃ taraṇāyāti",
  "atk-vin02a1:311_4": "ettha na kevalaṃ nadiyā, yopi mahātitthapaṭṭanato tāmalittiṃ vā suvaṇṇabhūmiṃ vā",
  "atk-vin02a1:311_5": "gacchati, tassāpi anāpatti. Sabbaaṭṭhakathāsu hi nadiyaṃyeva āpatti vicāritā, na samudde.",
  "atk-vin02a1:312": "191. Visaṅketenāti idhāpi kālavisaṅketeneva anāpatti, titthavisaṅketena pana nāvāvisaṅketena vā gacchantassa āpattiyeva. Sesaṃ paṭhamasikkhāpadasadisameva saddhiṃ samuṭṭhānādīhīti.",
  "atk-vin02a1:313": "Nāvābhiruhanasikkhāpadaṃ aṭṭhamaṃ.",
  "atk-vin02a1:314": "9. Paripācitasikkhāpadavaṇṇanā",
  "atk-vin02a1:315_0": "192. Navamasikkhāpade – mahānāge tiṭṭhamāneti bhummatthe upayogavacanaṃ, mahānāgesu",
  "atk-vin02a1:315_1": "tiṭṭhamānesūti attho. Atha vā mahānāge tiṭṭhamāne “adisvā”ti ayamettha pāṭhaseso",
  "atk-vin02a1:315_2": "daṭṭhabbo. Itarathā hi attho na yujjati. Antarākathāti avasānaṃ appatvā ārambhassa",
  "atk-vin02a1:315_3": "ca avasānassa ca vemajjhaṭṭhānaṃ pattakathā. Vippakatāti kayiramānā hoti. Saccaṃ",
  "atk-vin02a1:315_4": "mahānāgā kho tayā gahapatīti addhacchikena olokayamānā there pavisante disvā tehi",
  "atk-vin02a1:315_5": "sutabhāvaṃ ñatvā evamāha.",
  "atk-vin02a1:316_0": "194. Bhikkhuniparipācitanti bhikkhuniyā paripācitaṃ, guṇappakāsanena nipphāditaṃ;",
  "atk-vin02a1:316_1": "laddhabbaṃ katanti attho. Padabhājane panassa bhikkhuniñca tassā paripācanākārañca",
  "atk-vin02a1:316_2": "dassetuṃ “bhikkhunī nāma ubhatosaṅghe upasampannā, paripāceti nāma pubbe adātukāmāna”ntiādi",
  "atk-vin02a1:316_3": "vuttaṃ. Pubbe gihisamārambhāti ettha pubbeti paṭhamaṃ. Samārambhoti samāraddhaṃ vuccati,",
  "atk-vin02a1:316_4": "paṭiyāditassetaṃ adhivacanaṃ. Gihīnaṃ samārambho gihisamārambho. Bhikkhuniyā paripācanato",
  "atk-vin02a1:316_5": "paṭhamameva yaṃ gihīnaṃ paṭiyāditaṃ bhattaṃ, tato aññatra taṃ piṇḍapātaṃ ṭhapetvā",
  "atk-vin02a1:316_6": "aññaṃ bhuñjantassa āpatti, taṃ pana bhuñjantassa anāpattīti vuttaṃ hoti. Padabhājane",
  "atk-vin02a1:316_7": "pana yasmā ñātakapavāritehi bhikkhussatthāya asamāraddhopi piṇḍapāto atthato samāraddhova",
  "atk-vin02a1:316_8": "hoti, yathāsukhaṃ āharāpetabbato, tasmā byañjanaṃ anādiyitvā atthameva dassetuṃ “gihisamārambho",
  "atk-vin02a1:316_9": "nāma ñātakā vā honti pavāritā vā”ti vuttaṃ.",
  "atk-vin02a1:317_0": "195. Pakatipaṭiyattanti pakatiyā tasseva bhikkhuno atthāya paṭiyāditaṃ hoti “therassa",
  "atk-vin02a1:317_1": "dassāmā”ti. Mahāpaccariyaṃ pana “tassa aññassā”ti avatvā “bhikkhūnaṃ dassāmāti paṭiyattaṃ",
  "atk-vin02a1:317_2": "hotī”ti avisesena vuttaṃ.",
  "atk-vin02a1:318_0": "197. Pañca bhojanāni ṭhapetvā sabbattha anāpattīti yāgukhajjakaphalāphale sabbattha",
  "atk-vin02a1:318_1": "bhikkhuniparipācitepi anāpatti. Sesaṃ uttānameva. Paṭhamapārājikasamuṭṭhānaṃ – kāyacittato",
  "atk-vin02a1:318_2": "samuṭṭhāti, kiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ, ticittaṃ, tivedananti.",
  "atk-vin02a1:319": "Paripācitasikkhāpadaṃ navamaṃ.",
  "atk-vin02a1:320": "10. Rahonisajjasikkhāpadavaṇṇanā",
  "atk-vin02a1:321_0": "198. Dasamasikkhāpade – sabbo pāḷiattho ca vinicchayo ca dutiyaaniyate vuttanayeneva",
  "atk-vin02a1:321_1": "veditabbo. Idañhi sikkhāpadaṃ dutiyāniyatena ca upari upanandhassa catutthasikkhāpadena",
  "atk-vin02a1:321_2": "ca saddhiṃ ekaparicchedaṃ, aṭṭhuppattivasena pana visuṃ paññattanti.",
  "atk-vin02a1:322": "Rahonisajjasikkhāpadaṃ dasamaṃ.",
  "atk-vin02a1:323": "Samatto vaṇṇanākkamena bhikkhunivaggo tatiyo.",
  "atk-vin02a1:324": "4. Bhojanavaggo",
  "atk-vin02a1:325": "1. Āvasathapiṇḍasikkhāpadavaṇṇanā",
  "atk-vin02a1:326_0": "203. Bhojanavaggassa paṭhamasikkhāpade – āvasathapiṇḍoti āvasathe piṇḍo. Samantā",
  "atk-vin02a1:326_1": "parikkhittaṃ addhikagilānagabbhinipabbajitānaṃ yathānurūpaṃ paññattamañcapīṭhaṃ anekagabbhapamukhaparicchedaṃ",
  "atk-vin02a1:326_2": "āvasathaṃ katvā tattha puññakāmatāya piṇḍo paññatto hoti, yāgubhattabhesajjādi sabbaṃ",
  "atk-vin02a1:326_3": "tesaṃ tesaṃ dānatthāya ṭhapitaṃ hotīti attho. Hiyyopīti svepi. Apasakkantīti apagacchanti.",
  "atk-vin02a1:326_4": "Manussā ujjhāyantīti titthiye apassantā “titthiyā kuhiṃ gatā”“ime passitvā pakkantā”ti",
  "atk-vin02a1:326_5": "sutvā ujjhāyanti. Kukkuccāyantoti kukkuccaṃ karonto, akappiyasaññaṃ uppādentoti attho.",
  "atk-vin02a1:327_0": "206. Sakkoti tamhā āvasathā pakkamitunti addhayojanaṃ vā yojanaṃ vā gantuṃ sakkoti.",
  "atk-vin02a1:327_1": "Na sakkotīti ettakameva na sakkoti. Anodissāti imesaṃyeva vā ettakānaṃyeva vāti ekaṃ",
  "atk-vin02a1:327_2": "pāsaṇḍaṃ anuddisitvā sabbesaṃ paññatto hoti. Yāvadatthoti bhojanampi ettakanti aparicchinditvā",
  "atk-vin02a1:327_3": "yāvadattho paññatto hoti. Sakiṃ bhuñjitabbanti ekadivasaṃ bhuñjitabbaṃ, dutiyadivasato",
  "atk-vin02a1:327_4": "paṭṭhāya paṭiggahaṇe dukkaṭaṃ, ajjhohāre ajjhohāre pācittiyaṃ.",
  "atk-vin02a1:328_0": "Ayaṃ panettha vinicchayo – ekakulena vā nānākulehi vā ekato hutvā ekasmiṃ ṭhāne vā",
  "atk-vin02a1:328_1": "nānāṭhānesu vā “ajja ekasmiṃ; sve ekasmi”nti evaṃ aniyamitaṭṭhāne vā paññattaṃ ekasmiṃ",
  "atk-vin02a1:328_2": "ṭhāne ekadivasaṃ bhuñjitvā dutiyadivase tasmiṃ ṭhāne aññasmiṃ vā bhuñjituṃ na vaṭṭati.",
  "atk-vin02a1:328_3": "Nānākulehi pana nānāṭhānesu paññattaṃ ekasmiṃ ṭhāne ekadivasaṃ bhuñjitvā dutiyadivase",
  "atk-vin02a1:328_4": "aññattha bhuñjituṃ vaṭṭati. Paṭipāṭiṃ pana khepetvā puna ādito paṭṭhāya bhuñjituṃ",
  "atk-vin02a1:328_5": "na vaṭṭatīti mahāpaccariyaṃ vuttaṃ. Ekapūganānāpūgaekagāmanānāgāmesupi eseva nayo.",
  "atk-vin02a1:328_6": "Yopi ekakulassa vā nānākulānaṃ vā ekato paññatto taṇḍulādīnaṃ abhāvena antarantarā",
  "atk-vin02a1:328_7": "chijjati, sopi na bhuñjitabbo. Sace pana “na sakkoma dātu”nti upacchinditvā puna",
  "atk-vin02a1:328_8": "kalyāṇacitte uppanne dātuṃ ārabhanti, etaṃ puna ekadivasaṃ bhuñjituṃ vaṭṭatīti mahāpaccariyaṃ vuttaṃ.",
  "atk-vin02a1:329_0": "208. Anāpatti gilānassāti gilānassa anuvasitvā bhuñjantassa anāpatti. Gacchanto vāti",
  "atk-vin02a1:329_1": "yo gacchanto antarāmagge ekadivasaṃ gataṭṭhāne ca ekadivasaṃ bhuñjati, tassāpi anāpatti.",
  "atk-vin02a1:329_2": "Āgacchantepi eseva nayo. Gantvā paccāgacchantopi antarāmagge ekadivasaṃ āgataṭṭhāne",
  "atk-vin02a1:329_3": "ca ekadivasaṃ bhuñjituṃ labhati. Gacchissāmīti bhuñjitvā nikkhantassa nadī vā pūrati",
  "atk-vin02a1:329_4": "corādibhayaṃ vā hoti, so nivattitvā khemabhāvaṃ ñatvā gacchanto puna ekadivasaṃ bhuñjituṃ",
  "atk-vin02a1:329_5": "labhatīti sabbamidaṃ mahāpaccariyādīsu vuttaṃ. Odissa paññatto hotīti bhikkhūnaṃyeva",
  "atk-vin02a1:329_6": "atthāya uddisitvā paññatto hoti. Na yāvadatthoti yāvadatthaṃ paññatto na hoti, thokaṃ",
  "atk-vin02a1:329_7": "thokaṃ labbhati, tādisaṃ niccampi bhuñjituṃ vaṭṭati. Pañca bhojanāni ṭhapetvā sabbatthāti",
  "atk-vin02a1:329_8": "yāgukhajjakaphalāphalādibhede sabbattha anāpatti. Yāguādīni hi niccampi bhuñjituṃ",
  "atk-vin02a1:329_9": "vaṭṭati. Sesaṃ uttānameva. Eḷakalomasamuṭṭhānaṃ – kāyato ca kāyacittato ca samuṭṭhāti,",
  "atk-vin02a1:329_10": "kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ ticittaṃ, tivedananti.",
  "atk-vin02a1:330": "Āvasathapiṇḍasikkhāpadaṃ paṭhamaṃ.",
  "atk-vin02a1:331": "2. Gaṇabhojanasikkhāpadavaṇṇanā",
  "atk-vin02a1:332_0": "209. Dutiyasikkhāpade – parihīnalābhasakkāroti so kira ajātasattunā rājānaṃ mārāpetvāpi",
  "atk-vin02a1:332_1": "abhimāre yojetvāpi ruhiruppādaṃ katvāpi guḷhapaṭicchanno ahosi. Yadā pana divāyeva",
  "atk-vin02a1:332_2": "dhanapālakaṃ payojesi, tadā pākaṭo jāto. “Kathaṃ devadatto hatthiṃ payojesī”ti parikathāya",
  "atk-vin02a1:332_3": "uppannāya “na kevalaṃ hatthiṃ payojesi, rājānampi mārāpesi, abhimārepi pesesi, silampi",
  "atk-vin02a1:332_4": "pavijjhi, pāpo devadatto”ti pākaṭo ahosi. “Kena saddhiṃ idaṃ kammamakāsī”ti ca vutte",
  "atk-vin02a1:332_5": "“raññā ajātasattunā”ti āhaṃsu. Tato nāgarā “kathañhi nāma rājā evarūpaṃ coraṃ sāsanakaṇṭakaṃ",
  "atk-vin02a1:332_6": "gahetvā vicarissatī”ti uṭṭhahiṃsu. Rājā nagarasaṅkhobhaṃ ñatvā devadattaṃ nīhari.",
  "atk-vin02a1:332_7": "Tato paṭṭhāya cassa pañcathālipākasatāni upacchindi, upaṭṭhānampissa na agamāsi,",
  "atk-vin02a1:332_8": "aññepissa manussā na kiñci dātabbaṃ vā kātabbaṃ vā maññiṃsu. Tena vuttaṃ – “parihīnalābhasakkāro”ti.",
  "atk-vin02a1:332_9": "Kulesu viññāpetvā viññāpetvā bhuñjatīti “mā me gaṇo bhijjī”ti parisaṃ posento “tvaṃ",
  "atk-vin02a1:332_10": "ekassa bhikkhuno bhattaṃ dehi, tvaṃ dvinna”nti evaṃ viññāpetvā sapariso kulesu bhuñjati.",
  "atk-vin02a1:333": "211. Cīvaraṃ parittaṃ uppajjatīti bhattaṃ agaṇhantānaṃ cīvaraṃ na denti, tasmā parittaṃ uppajjati.",
  "atk-vin02a1:334": "212. Cīvarakārake bhikkhū bhattena nimantentīti gāme piṇḍāya caritvā cirena cīvaraṃ niṭṭhāpente disvā “evaṃ lahuṃ niṭṭhāpetvā cīvaraṃ paribhuñjissantī”ti puññakāmatāya nimantenti.",
  "atk-vin02a1:335": "215. Nānāverajjaketi nānāvidhehi aññarajjehi āgate. “Nānāvirajjake”tipi pāṭho, ayamevattho.",
  "atk-vin02a1:336_0": "217-8. Gaṇabhojaneti gaṇassa bhojane. Idha ca gaṇo nāma cattāro bhikkhū ādiṃ katvā",
  "atk-vin02a1:336_1": "tatuttariṃ bhikkhū adhippetā, teneva sabbantimaṃ paricchedaṃ dassento āha “yattha",
  "atk-vin02a1:336_2": "cattāro bhikkhū…pe… etaṃ gaṇabhojanaṃ nāmā”ti. Taṃ panetaṃ gaṇabhojanaṃ dvīhākārehi",
  "atk-vin02a1:336_3": "pasavati nimantanato vā viññattito vā. Kathaṃ nimantanato pasavati? Cattāro bhikkhū",
  "atk-vin02a1:336_4": "upasaṅkamitvā “tumhe, bhante, odanena nimantemi, odanaṃ me gaṇhatha ākaṅkhatha oloketha",
  "atk-vin02a1:336_5": "adhivāsetha paṭimānethā”ti evaṃ yena kenaci vevacanena vā bhāsantarena vā pañcannaṃ",
  "atk-vin02a1:336_6": "bhojanānaṃ nāmaṃ gahetvā nimanteti. Evaṃ ekato nimantitā paricchinnakālavasena ajjatanāya",
  "atk-vin02a1:336_7": "vā svātanāya vā ekato gacchanti, ekato gaṇhanti, ekato bhuñjanti, gaṇabhojanaṃ hoti,",
  "atk-vin02a1:336_8": "sabbesaṃ āpatti. Ekato nimantitā ekato vā nānato vā gacchanti, ekato gaṇhanti, nānato",
  "atk-vin02a1:336_9": "bhuñjanti, āpattiyeva. Paṭiggahaṇameva hi ettha pamāṇaṃ. Ekato nimantitā ekato vā",
  "atk-vin02a1:336_10": "nānato vā gacchanti, nānato gaṇhanti, ekato vā nānato vā bhuñjanti, anāpatti. Cattāri",
  "atk-vin02a1:336_11": "pariveṇāni vā vihāre vā gantvā nānato nimantitā ekaṭṭhāne ṭhitesuyeva vā eko puttena",
  "atk-vin02a1:336_12": "eko pitarāti evampi nānato nimantitā ekato vā nānato vā gacchantu, ekato vā nānato",
  "atk-vin02a1:336_13": "vā bhuñjantu, sace ekato gaṇhanti, gaṇabhojanaṃ hoti, sabbesaṃ āpatti. Evaṃ tāva",
  "atk-vin02a1:336_14": "nimantanato pasavati.",
  "atk-vin02a1:337_0": "Kathaṃ viññattito? Cattāro bhikkhū ekato ṭhitā vā nisinnā vā upāsakaṃ disvā “amhākaṃ",
  "atk-vin02a1:337_1": "catunnampi bhattaṃ dehī”ti vā viññāpeyyuṃ, pāṭekkaṃ vā passitvā “mayhaṃ dehi, mayhaṃ",
  "atk-vin02a1:337_2": "dehī”ti evaṃ ekato vā nānato vā viññāpetvā ekato vā gacchantu nānato vā, bhattaṃ",
  "atk-vin02a1:337_3": "gahetvāpi ekato vā bhuñjantu nānato vā, sace ekato gaṇhanti, gaṇabhojanaṃ hoti, sabbesaṃ",
  "atk-vin02a1:337_4": "āpatti. Evaṃ viññattito pasavati.",
  "atk-vin02a1:338_0": "Pādāpi phalitāti yathā mahācammassa parato maṃsaṃ dissati; evaṃ phālitā, vālikāya",
  "atk-vin02a1:338_1": "vā sakkharāya vā pahaṭamatte dukkhaṃ uppādenti, na sakkā hoti antogāme piṇḍāya carituṃ.",
  "atk-vin02a1:338_2": "Īdise gelaññe gilānasamayoti bhuñjitabbaṃ, na lesakappiyaṃ kātabbaṃ.",
  "atk-vin02a1:339_0": "Cīvare kayiramāneti yadā sāṭakañca suttañca labhitvā cīvaraṃ karonti tadā; visuñhi",
  "atk-vin02a1:339_1": "cīvarakārasamayo nāma natthi. Tasmā yo tattha cīvare kattabbaṃ yaṃkiñci kammaṃ karoti,",
  "atk-vin02a1:339_2": "mahāpaccariyañhi “antamaso sūcivedhanako”tipi vuttaṃ, tena cīvarakārasamayoti bhuñjitabbaṃ.",
  "atk-vin02a1:339_3": "Kurundiyaṃ pana vitthāreneva vuttaṃ. Yo cīvaraṃ vicāreti, chindati, moghasuttaṃ ṭhapeti,",
  "atk-vin02a1:339_4": "āgantukapaṭṭaṃ ṭhapeti, paccāgataṃ sibbati, āgantukapaṭṭaṃ bandhati, anuvātaṃ chindati",
  "atk-vin02a1:339_5": "ghaṭṭeti āropeti, tattha paccāgataṃ sibbati, suttaṃ karoti valeti, pipphalikaṃ niseti,",
  "atk-vin02a1:339_6": "parivattanaṃ karoti, sabbopi cīvaraṃ karotiyevāti vuccati. Yo pana samīpe nisinno",
  "atk-vin02a1:339_7": "jātakaṃ vā dhammapadaṃ vā katheti, ayaṃ na cīvarakārako. Etaṃ ṭhapetvā sesānaṃ gaṇabhojane anāpattīti.",
  "atk-vin02a1:340_0": "Addhayojananti ettakampi addhānaṃ gantukāmena. Yo pana dūraṃ gantukāmo, tattha vattabbameva",
  "atk-vin02a1:340_1": "natthi. Gacchantenāti addhānaṃ gacchantena, addhayojanabbhantare gāvutepi bhuñjituṃ",
  "atk-vin02a1:340_2": "vaṭṭati. Gatena bhuñjitabbanti gatena ekadivasaṃ bhuñjitabbaṃ. Nāvābhiruhanepi eseva",
  "atk-vin02a1:340_3": "nayo. Ayaṃ pana viseso – abhiruḷhena icchitaṭṭhānaṃ gantvāpi yāva na orohati tāva",
  "atk-vin02a1:340_4": "bhuñjitabbanti mahāpaccariyaṃ vuttaṃ. Catutthe āgateti ayaṃ antimaparicchedo, catutthepi",
  "atk-vin02a1:340_5": "āgate yattha na yāpenti; so mahāsamayo. Yattha pana sataṃ vā sahassaṃ vā sannipatanti,",
  "atk-vin02a1:340_6": "tattha vattabbameva natthi. Tasmā tādise kāle “mahāsamayo”ti adhiṭṭhahitvā bhuñjitabbaṃ.",
  "atk-vin02a1:340_7": "Yo koci paribbājakasamāpannoti sahadhammikesu vā titthiyesu vā aññataro, etesañhi",
  "atk-vin02a1:340_8": "yena kenaci kate bhatte “samaṇabhattasamayo”ti bhuñjitabbaṃ.",
  "atk-vin02a1:341": "220. Anāpatti samayeti sattasu samayesu aññatarasmiṃ anāpatti. Dve tayo ekatoti yepi akappiyanimantanaṃ sādiyitvā dve vā tayo vā ekato gahetvā bhuñjanti, tesampi anāpatti.",
  "atk-vin02a1:342_0": "Tattha animantitacatutthaṃ, piṇḍapātikacatutthaṃ, anupasampannacatutthaṃ, pattacatutthaṃ,",
  "atk-vin02a1:342_1": "gilānacatutthanti pañcannaṃ catukkānaṃ vasena vinicchayo veditabbo. Kathaṃ? Idhekacco",
  "atk-vin02a1:342_2": "cattāro bhikkhū “bhattaṃ gaṇhathā”ti nimanteti. Tesu tayo gatā, eko na gato. Upāsako",
  "atk-vin02a1:342_3": "“eko bhante thero kuhi”nti pucchati. Nāgato upāsakāti. So aññaṃ taṅkhaṇappattaṃ kañci",
  "atk-vin02a1:342_4": "“ehi bhante”ti pavesetvā catunnampi bhattaṃ deti, sabbesaṃ anāpatti. Kasmā? Gaṇapūrakassa",
  "atk-vin02a1:342_5": "animantitattā. Tayo eva hi tattha nimantitā gaṇhiṃsu, tehi gaṇo na pūrati, gaṇapūrako",
  "atk-vin02a1:342_6": "ca animantito, tena gaṇo bhijjatīti idaṃ animantitacatutthaṃ.",
  "atk-vin02a1:343_0": "Piṇḍapātikacatutthe – nimantanakāle eko piṇḍapātiko hoti, so nādhivāseti. Gamanavelāya",
  "atk-vin02a1:343_1": "pana “ehi bhante”ti vutte anadhivāsitattā anāgacchantampi “etha bhikkhaṃ lacchathā”ti",
  "atk-vin02a1:343_2": "gahetvā gacchanti, so taṃ gaṇaṃ bhindati. Tasmā sabbesaṃ anāpatti.",
  "atk-vin02a1:344": "Anupasampannacatutthe – sāmaṇerena saddhiṃ nimantitā honti, sopi gaṇaṃ bhindati.",
  "atk-vin02a1:345": "Pattacatutthe – eko sayaṃ agantvā pattaṃ peseti; evampi gaṇo bhijjati. Tasmā sabbesaṃ anāpatti.",
  "atk-vin02a1:346_0": "Gilānacatutthe – gilānena saddhiṃ nimantitā honti, tattha gilānasseva anāpatti, itaresaṃ",
  "atk-vin02a1:346_1": "pana gaṇapūrako hoti. Na hi gilānena gaṇo bhijjati. Tasmā tesaṃ āpattiyeva. Mahāpaccariyaṃ",
  "atk-vin02a1:346_2": "pana avisesena vuttaṃ.",
  "atk-vin02a1:347_0": "Samayaladdhako sayameva muccati, sesānaṃ gaṇapūrakattā āpattikaro hoti. Tasmā cīvaradānasamayaladdhakādīnampi",
  "atk-vin02a1:347_1": "vasena catukkāni veditabbāni. Sace pana adhivāsetvā gatesupi catūsu janesu eko paṇḍito",
  "atk-vin02a1:347_2": "bhikkhu “ahaṃ tumhākaṃ gaṇaṃ bhindissāmi, nimantanaṃ sādiyathā”ti vatvā yāgukhajjakāvasāne",
  "atk-vin02a1:347_3": "bhattatthāya pattaṃ gaṇhantānaṃ adatvā “ime tāva bhikkhū bhojetvā vissajjetha, ahaṃ",
  "atk-vin02a1:347_4": "pacchā anumodanaṃ katvā gamissāmī”ti nisinno. Tesu bhutvā gatesu “detha bhante patta”nti",
  "atk-vin02a1:347_5": "upāsakena pattaṃ gahetvā bhatte dinne bhuñjitvā anumodanaṃ katvā gacchati, sabbesaṃ",
  "atk-vin02a1:347_6": "anāpatti. Pañcannañhi bhojanānaṃyeva vasena gaṇabhojane visaṅketaṃ natthi. Odanena",
  "atk-vin02a1:347_7": "nimantitā kummāsaṃ gaṇhantāpi āpattiṃ āpajjanti. Tāni ca tehi ekato na gahitāni.",
  "atk-vin02a1:347_8": "Yāguādīsu pana visaṅketaṃ hoti, tāni tehi ekato gahitānīti. Evaṃ eko paṇḍito aññesampi anāpattiṃ karoti.",
  "atk-vin02a1:348_0": "Tasmā sace koci saṅghabhattaṃ kattukāmena nimantanatthāya pesito vihāraṃ āgamma “bhante,",
  "atk-vin02a1:348_1": "sve amhākaṃ ghare bhikkhaṃ gaṇhathā”ti avatvā “bhattaṃ gaṇhathā”ti vā “saṅghabhattaṃ",
  "atk-vin02a1:348_2": "gaṇhathā”ti vā “saṅgho bhattaṃ gaṇhātū”ti vā vadati, bhattuddesakena paṇḍitena bhavitabbaṃ,",
  "atk-vin02a1:348_3": "nemantanikā gaṇabhojanato piṇḍapātikā ca dhutaṅgabhedato mocetabbā. Kathaṃ? Evaṃ",
  "atk-vin02a1:348_4": "tāva vattabbaṃ – “sve na sakkā upāsakā”ti. “Punadivase, bhante”ti. “Punadivasepi",
  "atk-vin02a1:348_5": "na sakkā”ti. Evaṃ yāva addhamāsampi haritvā puna vattabbo – “tvaṃ kiṃ avacā”ti? Sace",
  "atk-vin02a1:348_6": "punapi “saṅghabhattaṃ gaṇhathā”ti vadati, tato “imaṃ tāva upāsaka pupphaṃ kappiyaṃ",
  "atk-vin02a1:348_7": "karohi, imaṃ tiṇa”nti evaṃ vikkhepaṃ katvā puna “kiṃ kathayitthā”ti pucchitabbo.",
  "atk-vin02a1:348_8": "Sace punapi tatheva vadati, “āvuso, tvaṃ piṇḍapātike vā mahāthere vā na lacchasi,",
  "atk-vin02a1:348_9": "sāmaṇere lacchasī”ti vattabbo. “Nanu, bhante asukasmiñca asukasmiñca gāme bhadante",
  "atk-vin02a1:348_10": "bhojesuṃ, ahaṃ kasmā na labhāmī”ti ca vutte “te nimantetuṃ jānanti, tvaṃ na jānāsī”ti.",
  "atk-vin02a1:348_11": "Te kathaṃ nimantesuṃ bhanteti? Te evamāhaṃsu – “amhākaṃ, bhante, bhikkhaṃ gaṇhathā”ti.",
  "atk-vin02a1:348_12": "Sace sopi tatheva vadati, vaṭṭati. Atha punapi “bhattaṃ gaṇhathā”ti vadati, “na dāni",
  "atk-vin02a1:348_13": "tvaṃ, āvuso, bahū bhikkhū lacchasi, tayo eva lacchasī”ti vattabbo. “Nanu, bhante,",
  "atk-vin02a1:348_14": "asukasmiñca asukasmiñca gāme sakalaṃ bhikkhusaṅghaṃ bhojesuṃ, ahaṃ kasmā na labhāmī”ti?",
  "atk-vin02a1:348_15": "“Tvaṃ nimantetuṃ na jānāsī”ti. “Te kathaṃ nimantesu”nti? Te “bhikkhaṃ gaṇhathā”ti",
  "atk-vin02a1:348_16": "āhaṃsūti. Sace sopi “bhikkhaṃ gaṇhathā”ti vadati, vaṭṭati. Atha punapi “bhattamevā”ti",
  "atk-vin02a1:348_17": "vadati, tato vattabbo – “gaccha tvaṃ, natthamhākaṃ tava bhattenattho, nibaddhagocaro",
  "atk-vin02a1:348_18": "esa amhākaṃ, mayamettha piṇḍāya carissāmā”ti. Taṃ “caratha, bhante”ti vatvā āgataṃ",
  "atk-vin02a1:348_19": "pucchanti – “kiṃ bho laddhā bhikkhū”ti. “Kiṃ etena bahu ettha vattabbaṃ, ‘therā sve",
  "atk-vin02a1:348_20": "piṇḍāya carissāmā’ti āhaṃsu. Mā dāni tumhe pamajjitthā”ti. Dutiyadivase cetiyavattaṃ",
  "atk-vin02a1:348_21": "katvā ṭhitā bhikkhū saṅghattherena vattabbā – “āvuso, dhuragāme saṅghabhattaṃ apaṇḍitamanusso",
  "atk-vin02a1:348_22": "pana agamāsi, gacchāma dhuragāme piṇḍāya carissāmā”ti. Bhikkhūhi therassa vacanaṃ",
  "atk-vin02a1:348_23": "kātabbaṃ, na dubbacehi bhavitabbaṃ, gāmadvāre aṭṭhatvāva piṇḍāya caritabbaṃ. Tesu",
  "atk-vin02a1:348_24": "pattāni gahetvā nisīdāpetvā bhojentesu bhuñjitabbaṃ. Sace āsanasālāya bhattaṃ ṭhapetvā",
  "atk-vin02a1:348_25": "rathikāsu āhiṇḍantā ārocenti – “āsanasālāya, bhante, bhattaṃ gaṇhathā”ti na vaṭṭati.",
  "atk-vin02a1:349_0": "Atha pana bhattaṃ ādāya tattha tattha gantvā “bhattaṃ gaṇhathā”ti vadanti, paṭikacceva",
  "atk-vin02a1:349_1": "vā vihāraṃ abhiharitvā patirūpe ṭhāne ṭhapetvā āgatāgatānaṃ denti, ayaṃ abhihaṭabhikkhā",
  "atk-vin02a1:349_2": "nāma vaṭṭati. Sace pana bhattasālāya dānaṃ sajjetvā taṃ taṃ pariveṇaṃ pahiṇanti “bhattasālāya",
  "atk-vin02a1:349_3": "bhattaṃ gaṇhathā”ti, na vaṭṭati. Ye pana manussā piṇḍacārike bhikkhū disvā āsanasālaṃ",
  "atk-vin02a1:349_4": "sammajjitvā tattha nisīdāpetvā bhojenti, na te paṭikkhipitabbā. Ye pana gāme bhikkhaṃ",
  "atk-vin02a1:349_5": "alabhitvā gāmato nikkhamante bhikkhū disvā “bhante bhattaṃ gaṇhathā”ti vadanti, te",
  "atk-vin02a1:349_6": "paṭikkhipitabbā, na vā nivattitabbaṃ. Sace “nivattatha, bhante, bhattaṃ gaṇhathā”ti",
  "atk-vin02a1:349_7": "vadanti, “nivattathā”ti vuttapade nivattituṃ vaṭṭati. “Nivattatha bhante, ghare bhattaṃ",
  "atk-vin02a1:349_8": "kataṃ, gāme bhattaṃ kata”nti vadanti, gehe ca gāme ca bhattaṃ nāma yassa kassaci",
  "atk-vin02a1:349_9": "hotīti nivattituṃ vaṭṭati. “Nivattatha, bhattaṃ gaṇhathā”ti sambandhaṃ katvā vadanti,",
  "atk-vin02a1:349_10": "nivattituṃ na vaṭṭati. Āsanasālato piṇḍāya carituṃ nikkhamante disvā “nisīdatha bhante",
  "atk-vin02a1:349_11": "bhattaṃ gaṇhathā”ti vuttepi eseva nayo. Niccabhattanti dhuvabhattaṃ vuccati. “Niccabhattaṃ",
  "atk-vin02a1:349_12": "gaṇhathā”ti vadanti, bahūnampi ekato gahetuṃ vaṭṭati. Salākabhattādīsupi eseva nayo.",
  "atk-vin02a1:349_13": "Sesamettha uttānameva.",
  "atk-vin02a1:350": "Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.",
  "atk-vin02a1:351": "Gaṇabhojanasikkhāpadaṃ dutiyaṃ.",
  "atk-vin02a1:352": "3. Paramparabhojanasikkhāpadavaṇṇanā",
  "atk-vin02a1:353_0": "221. Tatiyasikkhāpade – na kho idaṃ orakaṃ bhavissati, yathayime manussā sakkaccaṃ",
  "atk-vin02a1:353_1": "bhattaṃ karontīti, yena niyāmena ime manussā sakkaccaṃ bhattaṃ karonti, tena ñāyati",
  "atk-vin02a1:353_2": "– “idaṃ sāsanaṃ idaṃ vā buddhappamukhe saṅghe dānaṃ na kho orakaṃ bhavissati, parittaṃ",
  "atk-vin02a1:353_3": "lāmakaṃ neva bhavissatī”ti. Kirapatikoti ettha “kiro”ti tassa kulaputtassa nāmaṃ;",
  "atk-vin02a1:353_4": "adhipaccaṭṭhena pana “kirapatiko”ti vuccati. So kira issaro adhipati māsautusaṃvaccharaniyāmena",
  "atk-vin02a1:353_5": "vetanaṃ datvā kammakārake kammaṃ kāreti. Badarā paṭiyattāti upacāravasena vadati.",
  "atk-vin02a1:353_6": "Badaramissenāti badarasāḷavena.",
  "atk-vin02a1:354": "222. Ussūre āhariyitthāti atidivā āhariyittha.",
  "atk-vin02a1:355_0": "226. Mayhaṃ bhattapaccāsaṃ itthannāmassa dammīti ayaṃ bhattavikappanā nāma sammukhāpi",
  "atk-vin02a1:355_1": "parammukhāpi vaṭṭati. Sammukhā disvā “tuyhaṃ vikappemī”ti vatvā bhuñjitabbaṃ, adisvā",
  "atk-vin02a1:355_2": "pañcasu sahadhammikesu “itthannāmassa vikappemī”ti vatvā bhuñjitabbaṃ. Mahāpaccariyādīsu",
  "atk-vin02a1:355_3": "pana parammukhāvikappanāva vuttā. Sā cāyaṃ yasmā vinayakammena saṅgahitā, tasmā bhagavato",
  "atk-vin02a1:355_4": "vikappetuṃ na vaṭṭati. Bhagavati hi gandhakuṭiyaṃ nisinnepi saṅghamajjhe nisinnepi",
  "atk-vin02a1:355_5": "saṅghena gaṇappahonake bhikkhū gahetvā taṃ taṃ kammaṃ kataṃ sukatameva hoti, bhagavā",
  "atk-vin02a1:355_6": "neva kammaṃ kopeti; na sampādeti. Na kopeti dhammissarattā, na sampādeti agaṇapūrakattā.",
  "atk-vin02a1:356_0": "229. Dve tayo nimantane ekato bhuñjatīti dve tīṇi nimantanāni ekapatte pakkhipitvā",
  "atk-vin02a1:356_1": "missetvā ekaṃ katvā bhuñjatīti attho. Dve tīṇi kulāni nimantetvā ekasmiṃ ṭhāne nisīdāpetvā",
  "atk-vin02a1:356_2": "ito cito ca āharitvā bhattaṃ ākiranti, sūpabyañjanaṃ ākiranti, ekamissakaṃ hoti,",
  "atk-vin02a1:356_3": "ettha anāpattīti mahāpaccariyaṃ vuttaṃ. Sace pana mūlanimantanaṃ heṭṭhā hoti, pacchimaṃ",
  "atk-vin02a1:356_4": "pacchimaṃ upari, taṃ uparito paṭṭhāya bhuñjantassa āpatti. Hatthaṃ pana anto pavesetvā",
  "atk-vin02a1:356_5": "paṭhamanimantanato ekampi kabaḷaṃ uddharitvā bhuttakālato paṭṭhāya yathā tathā vā",
  "atk-vin02a1:356_6": "bhuñjantassa anāpatti. Sacepi tattha khīraṃ vā rasaṃ vā ākiranti, yena ajjhotthataṃ",
  "atk-vin02a1:356_7": "bhattaṃ ekarasaṃ hoti, koṭito paṭṭhāya bhuñjantassa anāpattīti mahāpaccariyaṃ vuttaṃ.",
  "atk-vin02a1:356_8": "Mahāaṭṭhakathāyaṃ pana vuttaṃ – “khīrabhattaṃ vā rasabhattaṃ vā labhitvā nisinnassa",
  "atk-vin02a1:356_9": "tattheva aññepi khīrabhattaṃ vā rasabhattaṃ vā ākiranti, khīraṃ vā rasaṃ vā pivato",
  "atk-vin02a1:356_10": "anāpatti. Bhuñjantena pana paṭhamaṃ laddhamaṃsakhaṇḍaṃ vā bhattapiṇḍaṃ vā mukhe pakkhipitvā",
  "atk-vin02a1:356_11": "koṭito paṭṭhāya bhuñjituṃ vaṭṭati. Sappipāyāsepi eseva nayo”ti.",
  "atk-vin02a1:357_0": "Mahāupāsako bhikkhuṃ nimanteti, tassa kulaṃ upagatassa upāsakopi tassa puttadārabhātikabhaginiādayopi",
  "atk-vin02a1:357_1": "attano attano koṭṭhāsaṃ āharitvā patte pakkhipanti, upāsakena paṭhamaṃ dinnaṃ abhuñjitvā",
  "atk-vin02a1:357_2": "pacchā laddhaṃ bhuñjantassa “anāpattī”ti mahāaṭṭhakathāyaṃ vuttaṃ. Kurundaṭṭhakathāyaṃ",
  "atk-vin02a1:357_3": "pana vaṭṭatīti vuttaṃ. Mahāpaccariyaṃ “sace pāṭekkaṃ pacanti, attano attano pakkabhattato",
  "atk-vin02a1:357_4": "āharitvā denti, tattha pacchā āhaṭaṃ paṭhamaṃ bhuñjantassa pācittiyaṃ. Yadi pana",
  "atk-vin02a1:357_5": "sabbesaṃ ekova pāko hoti, paramparabhojanaṃ na hotī”ti vuttaṃ. Mahāupāsako nimantetvā",
  "atk-vin02a1:357_6": "nisīdāpeti, añño manusso pattaṃ gaṇhāti, na dātabbaṃ. Kiṃ bhante na dethāti? Nanu",
  "atk-vin02a1:357_7": "upāsaka tayā nimantitamhāti! Hotu bhante, laddhaṃ laddhaṃ bhuñjathāti vadati, bhuñjituṃ",
  "atk-vin02a1:357_8": "vaṭṭati. Aññena āharitvā bhatte dinne āpucchitvāpi bhuñjituṃ vaṭṭatīti kurundiyaṃ vuttaṃ.",
  "atk-vin02a1:358_0": "Anumodanaṃ katvā gacchantaṃ dhammaṃ sotukāmā “svepi bhante āgaccheyyāthā”ti sabbe",
  "atk-vin02a1:358_1": "nimantenti, punadivase āgantvā laddhaṃ laddhaṃ bhuñjituṃ vaṭṭati. Kasmā? Sabbehi",
  "atk-vin02a1:358_2": "nimantitattā. Eko bhikkhu piṇḍāya caranto bhattaṃ labhati, tamañño upāsako nimantetvā",
  "atk-vin02a1:358_3": "ghare nisīdāpeti, na ca tāva bhattaṃ sampajjati. Sace so bhikkhu piṇḍāya caritvā",
  "atk-vin02a1:358_4": "laddhabhattaṃ bhuñjati, āpatti. Abhutvā nisinne “kiṃ bhante na bhuñjasī”ti vutte",
  "atk-vin02a1:358_5": "“tayā nimantitattā”ti vatvā laddhaṃ laddhaṃ bhuñjatha bhante”ti vutto bhuñjati, vaṭṭati.",
  "atk-vin02a1:359_0": "Sakalena gāmenāti sakalena gāmena ekato hutvā nimantitasseva yattha katthaci bhuñjato",
  "atk-vin02a1:359_1": "anāpatti. Pūgepi eseva nayo. Nimantiyamāno bhikkhaṃ gahessāmīti bhaṇatīti “bhattaṃ",
  "atk-vin02a1:359_2": "gaṇhā”ti nimantiyamāno “na mayhaṃ tava bhattenattho, bhikkhaṃ gaṇhissāmī”ti vadati.",
  "atk-vin02a1:359_3": "Ettha pana mahāpadumatthero āha – “evaṃ vadanto imasmiṃ sikkhāpade animantanaṃ kātuṃ",
  "atk-vin02a1:359_4": "sakkoti, bhuñjanatthāya pana okāso kato hotīti neva gaṇabhojanato na cārittato muccatī”ti.",
  "atk-vin02a1:359_5": "Mahāsumatthero āha – “yadaggena animantanaṃ kātuṃ sakkoti, tadaggena neva gaṇabhojanaṃ",
  "atk-vin02a1:359_6": "na cārittaṃ hotī”ti. Sesaṃ uttānameva.",
  "atk-vin02a1:360_0": "Kathinasamuṭṭhānaṃ – kāyavācato kāyavācācittato ca samuṭṭhāti, kiriyākiriyaṃ ettha",
  "atk-vin02a1:360_1": "hi bhojanaṃ kiriyā, avikappanaṃ akiriyā, nosaññāvimokkhaṃ, acittakaṃ, paṇṇattivajjaṃ,",
  "atk-vin02a1:360_2": "kāyakammaṃ, vacīkammaṃ, ticittaṃ, tivedananti.",
  "atk-vin02a1:361": "Paramparabhojanasikkhāpadaṃ tatiyaṃ.",
  "atk-vin02a1:362": "4. Kāṇamātāsikkhāpadavaṇṇanā",
  "atk-vin02a1:363_0": "230. Catutthasikkhāpade – kāṇamātāti kāṇāya mātā. Sā kirassā dhītā abhirūpā ahosi,",
  "atk-vin02a1:363_1": "ye ye taṃ passanti, te te rāgena kāṇā honti, rāgandhā hontīti attho. Tasmā paresaṃ",
  "atk-vin02a1:363_2": "kāṇabhāvakaraṇato “kāṇā”ti vissutā ahosi. Tassā vasena mātāpissā “kāṇamātā”ti pākaṭā",
  "atk-vin02a1:363_3": "jātā. Āgatanti āgamanaṃ. Kismiṃ viyāti kīdisaṃ viya; lajjanakaṃ viya hotīti adhippāyo.",
  "atk-vin02a1:363_4": "Rittahatthaṃ gantunti rittā hatthā asmiṃ gamane tadidaṃ rittahatthaṃ, taṃ rittahatthaṃ",
  "atk-vin02a1:363_5": "gamanaṃ gantuṃ lajjanakaṃ viya hotīti vuttaṃ hoti. Parikkhayaṃ agamāsīti upāsikā",
  "atk-vin02a1:363_6": "ariyasāvikā bhikkhū disvā santaṃ adātuṃ na sakkoti, tasmā tāva dāpesi, yāva sabbaṃ",
  "atk-vin02a1:363_7": "parikkhayaṃ agamāsi. Dhammiyā kathāyāti ettha kāṇāpi mātu atthāya desiyamānaṃ dhammaṃ",
  "atk-vin02a1:363_8": "suṇantī desanāpariyosāne sotāpannā ahosi. Uṭṭhāyāsanā pakkāmīti āsanato uṭṭhahitvā",
  "atk-vin02a1:363_9": "gato. Sopi puriso “satthā kira kāṇamātāya nivesanaṃ agamāsī”ti sutvā kāṇaṃ ānetvā",
  "atk-vin02a1:363_10": "pakatiṭṭhāneyeva ṭhapesi.",
  "atk-vin02a1:364_0": "231. Imasmiṃ pana vatthusmiṃ uppannamatte appaññatteyeva sikkhāpade pātheyyavatthu",
  "atk-vin02a1:364_1": "udapādi, tasmā anantarameva cetaṃ dassetuṃ “tena kho pana samayenā”tiādi vuttaṃ.",
  "atk-vin02a1:364_2": "Sopi ca upāsako ariyasāvakattā sabbameva dāpesi. Tena vuttaṃ – “parikkhayaṃ agamāsī”ti.",
  "atk-vin02a1:365_0": "233. Yaṃkiñci paheṇakatthāyāti paṇṇākāratthāya paṭiyattaṃ yaṃkiñci atirasakamodakasakkhalikādi",
  "atk-vin02a1:365_1": "sabbaṃ idha pūvotveva saṅkhyaṃ gacchati. Yaṃkiñci pātheyyatthāyāti maggaṃ gacchantānaṃ",
  "atk-vin02a1:365_2": "antarāmaggatthāya paṭiyattaṃ yaṃkiñci baddhasattuabaddhasattutilataṇḍulādi sabbaṃ",
  "atk-vin02a1:365_3": "idha manthotveva saṅkhyaṃ gacchati. Tato ce uttarinti sacepi tatiyaṃ pattaṃ thūpīkataṃ",
  "atk-vin02a1:365_4": "gaṇhāti, pūvagaṇanāya pācittiyaṃ.",
  "atk-vin02a1:366_0": "Dvattipattapūre paṭiggahetvāti mukhavaṭṭiyā heṭṭhimalekhāya samapūre patte gahetvā.",
  "atk-vin02a1:366_1": "Amutra mayā dvattipattapūrāti ettha sace dve gahitā, “atra mayā dve pattapūrā paṭiggahitā,",
  "atk-vin02a1:366_2": "tvaṃ ekaṃ gaṇheyyāsī”ti vattabbaṃ. Tenāpi aññaṃ passitvā “paṭhamaṃ āgatena dve pattapūrā",
  "atk-vin02a1:366_3": "gahitā, mayā eko, mā tvaṃ gaṇhī”ti vattabbaṃ. Yena paṭhamaṃ eko gahito, tassāpi paramparārocane",
  "atk-vin02a1:366_4": "eseva nayo. Yena pana sayameva tayo gahitā, tena aññaṃ disvā “mā kho ettha paṭiggaṇhi”",
  "atk-vin02a1:366_5": "cceva vattabbaṃ. Paṭikkamanaṃ nīharitvāti āsanasālaṃ haritvā, āsanasālaṃ gacchantena",
  "atk-vin02a1:366_6": "ca chaḍḍitasālā na gantabbā. Yattha mahā bhikkhusaṅgho nisīdati, tattha gantabbaṃ.",
  "atk-vin02a1:366_7": "Mahāpaccariyaṃ pana vuttaṃ “yā laddhaṭṭhānato āsannā āsanasālā, tattha gantabbaṃ.",
  "atk-vin02a1:366_8": "Attano ‘sandiṭṭhānaṃ vā sambhattānaṃ vā ekanikāyikānaṃ vā dassāmī’ti aññattha gantuṃ",
  "atk-vin02a1:366_9": "na labbhati. Sace panassa nibaddhanisīdanaṭṭhānaṃ hoti, dūrampi gantuṃ vaṭṭatī”ti.",
  "atk-vin02a1:367_0": "Saṃvibhajitabbanti sace tayo pattapūrā gahitā, ekaṃ attano ṭhapetvā dve bhikkhusaṅghassa",
  "atk-vin02a1:367_1": "dātabbā. Sacce dve gahitā, ekaṃ attano ṭhapetvā eko saṅghassa dātabbo, yathāmittaṃ",
  "atk-vin02a1:367_2": "pana dātuṃ na labbhati. Yena eko gahito, na tena kiñci akāmā dātabbaṃ, yathāruci kātabbaṃ.",
  "atk-vin02a1:368_0": "235. Gamane paṭippassaddheti antarāmagge upaddavaṃ vā disvā anatthikatāya vā “mayaṃ",
  "atk-vin02a1:368_1": "idāni na pesissāma, na gamissāmā”ti evaṃ gamane paṭippassaddhe upacchinne. Ñātakānaṃ",
  "atk-vin02a1:368_2": "pavāritānanti etesaṃ bahumpi dentānaṃ paṭiggaṇhantassa anāpatti. Aṭṭhakathāsu pana",
  "atk-vin02a1:368_3": "“tesampi pātheyyapaheṇakatthāya paṭiyattato pamāṇameva vaṭṭatī”ti vuttaṃ. Sesaṃ uttānameva.",
  "atk-vin02a1:369": "Chasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:370": "Kāṇamātāsikkhāpadaṃ catutthaṃ.",
  "atk-vin02a1:371": "5. Paṭhamapavāraṇasikkhāpadavaṇṇanā",
  "atk-vin02a1:372_0": "236. Pañcamasikkhāpade – bhikkhū bhuttāvī pavāritāti brāhmaṇena “gaṇhatha, bhante,",
  "atk-vin02a1:372_1": "yāva icchathā”ti evaṃ yāvadatthapavāraṇāya, sayañca “alaṃ, āvuso, thokaṃ thokaṃ dehī”ti",
  "atk-vin02a1:372_2": "evaṃ paṭikkhepapavāraṇāya pavāritā. Paṭivissaketi sāmantagharavāsike.",
  "atk-vin02a1:373": "237. Kākoravasaddanti kākānaṃ oravasaddaṃ; sannipatitvā viravantānaṃ saddaṃ. Alametaṃ sabbanti ettha tikāraṃ avatvāva “alametaṃ sabbaṃ” ettakaṃ vattuṃ vaṭṭati.",
  "atk-vin02a1:374_0": "238-9. Bhuttāvīti bhuttavā. Tattha ca yasmā yena ekampi sitthaṃ saṅkhāditvā vā asaṅkhāditvā",
  "atk-vin02a1:374_1": "vā ajjhoharitaṃ hoti, so “bhuttāvī”ti saṅkhyaṃ gacchati, tenassa padabhājane “bhuttāvī",
  "atk-vin02a1:374_2": "nāma pañcannaṃ bhojanāna”ntiādi vuttaṃ. Pavāritoti katapavāraṇo, katapaṭikkhepo.",
  "atk-vin02a1:374_3": "Sopi ca yasmā na paṭikkhepamattena, atha kho pañcaṅgavasena, tenassa padabhājane",
  "atk-vin02a1:374_4": "“pavārito nāma asanaṃ paññāyatī”tiādi vuttaṃ. Tattha yasmā “asanaṃ paññāyatī”ti iminā",
  "atk-vin02a1:374_5": "vippakatabhojano, “pavārito”ti vutto. Yo ca vippakatabhojano, tena kiñci bhuttaṃ,",
  "atk-vin02a1:374_6": "kiñci abhuttaṃ, yañca bhuttaṃ; taṃ sandhāya “bhuttāvī”tipi saṅkhyaṃ gacchati, tasmā",
  "atk-vin02a1:374_7": "bhuttāvīvacanena visuṃ kañci atthasiddhiṃ na passāma. “Dirattatirattaṃ, chappañcavācāhī”tiādīsu",
  "atk-vin02a1:374_8": "pana dirattādivacanaṃ viya pavāritapadassa parivārakabhāvena byañjanasiliṭṭhatāya",
  "atk-vin02a1:374_9": "cetaṃ vuttanti veditabbaṃ.",
  "atk-vin02a1:375_0": "Asanaṃ paññāyatītiādīsu vippakatabhojanaṃ dissati, bhuñjamāno ceso puggalo hotīti",
  "atk-vin02a1:375_1": "attho. Bhojanaṃ paññāyatīti pavāraṇappahonakabhojanaṃ dissati. Odanādīnaṃ ce aññataraṃ",
  "atk-vin02a1:375_2": "paṭikkhipitabbaṃ bhojanaṃ hotīti attho. Hatthapāse ṭhitoti pavāraṇappahonakaṃ bhojanaṃ",
  "atk-vin02a1:375_3": "gaṇhitvā dāyako aḍḍhateyyahatthappamāṇe okāse hotīti attho. Abhiharatīti so ce dāyako",
  "atk-vin02a1:375_4": "tassa taṃ bhattaṃ kāyena abhiharatīti attho. Paṭikkhepo paññāyatīti paṭikkhepo dissati;",
  "atk-vin02a1:375_5": "tañce abhihaṭaṃ so bhikkhu kāyena vā vācāya vā paṭikkhipatīti attho. Evaṃ pañcannaṃ",
  "atk-vin02a1:375_6": "aṅgānaṃ vasena pavārito nāma hotīti. Vuttampi cetaṃ –",
  "atk-vin02a1:376": "“Pañcahi upāli ākārehi pavāraṇā paññāyati – asanaṃ paññāyati, bhojanaṃ paññāyati, hatthapāse ṭhito, abhiharati, paṭikkhepo paññāyatī”ti.",
  "atk-vin02a1:377_0": "Tatrāyaṃ vinicchayo – “asana”ntiādīsu tāva yañca asnāti yañca bhojanaṃ hatthapāse",
  "atk-vin02a1:377_1": "ṭhitena abhihaṭaṃ paṭikkhipati, taṃ “odano, kummāso, sattu, maccho, maṃsa”nti imesaṃ",
  "atk-vin02a1:377_2": "aññatarameva veditabbaṃ. Tattha odano nāma – sāli, vīhi, yavo, godhumo, kaṅgu, varako,",
  "atk-vin02a1:377_3": "kudrūsakoti sattannaṃ dhaññānaṃ taṇḍulehi nibbatto. Tattha “sālī”ti antamaso nīvāraṃ",
  "atk-vin02a1:377_4": "upādāya sabbāpi sālijāti. “Vīhī”ti sabbāpi vīhijāti. “Yavagodhumesu” bhedo natthi.",
  "atk-vin02a1:377_5": "“Kaṅgū”ti setarattakāḷabhedā sabbāpi kaṅgujāti. “Varako”ti antamaso varakacorakaṃ",
  "atk-vin02a1:377_6": "upādāya sabbā setavaṇṇā varakajāti. “Kudrūsako”ti kāḷako dravo ceva sāmākādibhedā",
  "atk-vin02a1:377_7": "ca sabbāpi tiṇadhaññajāti.",
  "atk-vin02a1:378_0": "Nīvāravarakacorakā cettha “dhaññānulomā”ti vadanti. Dhaññāni vā hontu dhaññānulomāni",
  "atk-vin02a1:378_1": "vā, etesaṃ vuttappabhedānaṃ sattannaṃ dhaññānaṃ taṇḍule gahetvā “bhattaṃ pacissāmā”ti",
  "atk-vin02a1:378_2": "vā “yāguṃ pacissāmā”ti vā “ambilapāyāsādīsu aññataraṃ pacissāmā”ti vā yaṃkiñci sandhāya",
  "atk-vin02a1:378_3": "pacantu, sace uṇhaṃ sītalaṃ vā bhuñjantānaṃ bhojanakāle gahitagahitaṭṭhāne odhi paññāyati,",
  "atk-vin02a1:378_4": "odanasaṅgahameva gacchati, pavāraṇaṃ janeti. Sace odhi na paññāyati, yāgusaṅgahaṃ",
  "atk-vin02a1:378_5": "gacchati, pavāraṇaṃ na janeti.",
  "atk-vin02a1:379_0": "Yopi pāyāso vā paṇṇaphalakaḷīramissakā ambilayāgu vā uddhanato otāritamattā abbhuṇhā",
  "atk-vin02a1:379_1": "hoti, āvajjitvā pivituṃ sakkā, hatthena gahitokāsepi odhiṃ na dasseti, pavāraṇaṃ",
  "atk-vin02a1:379_2": "na janeti. Sace pana usumāya vigatāya sītalībhūtā ghanabhāvaṃ gacchati, odhiṃ dasseti,",
  "atk-vin02a1:379_3": "puna pavāraṇaṃ janeti. Pubbe tanubhāvo na rakkhati. Sacepi dadhitakkādīni āropetvā",
  "atk-vin02a1:379_4": "bahupaṇṇaphalakaḷīre pakkhipitvā muṭṭhimattāpi taṇḍulā pakkhittā honti, bhojanakāle",
  "atk-vin02a1:379_5": "ce odhi paññāyati, pavāraṇaṃ janeti. Ayāguke nimantane “yāguṃ dassāmā”ti bhatte udakakañjikakhīrādīni",
  "atk-vin02a1:379_6": "ākiritvā “yāguṃ gaṇhathā”ti denti. Kiñcāpi tanukā honti, pavāraṇaṃ janetiyeva. Sace",
  "atk-vin02a1:379_7": "pana pakkuthitesu udakādīsu pakkhipitvā pacitvā denti, yāgusaṅgahameva gacchati.",
  "atk-vin02a1:379_8": "Yāgusaṅgahaṃ gatepi tasmiṃ vā aññasmiṃ vā yattha macchamaṃsaṃ pakkhipanti, sace sāsapamattampi",
  "atk-vin02a1:379_9": "macchamaṃsakhaṇḍaṃ vā nhāru vā paññāyati, pavāraṇaṃ janeti.",
  "atk-vin02a1:380_0": "Suddharasako pana rasakayāgu vā na janeti. Ṭhapetvā vuttadhaññānaṃ taṇḍule aññehi",
  "atk-vin02a1:380_1": "veṇutaṇḍulādīhi vā kandamūlaphalehi vā yehi kehici kataṃ bhattampi pavāraṇaṃ na janeti,",
  "atk-vin02a1:380_2": "pageva ghanayāgu. Sace panettha macchamaṃsaṃ pakkhipanti, janeti. Mahāpaccariyaṃ",
  "atk-vin02a1:380_3": "“pupphaatthāya bhattampi pavāraṇaṃ janetī”ti vuttaṃ. Pupphiatthāya bhattaṃ nāma pupphikhajjakatthāya",
  "atk-vin02a1:380_4": "kuthitatūdake pakkhipitvā seditataṇḍulā vuccanti. Sace pana te taṇḍule sukkhāpetvā",
  "atk-vin02a1:380_5": "khādanti, vaṭṭati; neva sattusaṅkhyaṃ na bhattasaṅkhyaṃ gacchanti. Puna tehi katabhattaṃ",
  "atk-vin02a1:380_6": "pavāretiyeva. Te taṇḍule sappitelādīsu vā pacanti, pūvaṃ vā karonti, na pavārenti.",
  "atk-vin02a1:380_7": "Puthukā vā tāhi katasattubhattādīni vā na pavārenti.",
  "atk-vin02a1:381_0": "Kummāso nāma yavehi katakummāso. Aññehi pana muggādīhi katakummāso pavāraṇaṃ na janeti.",
  "atk-vin02a1:381_1": "Sattu nāma sālivīhiyavehi katasattu. Kaṅguvarakakudrūsakasīsānipi bhajjitvā īsakaṃ",
  "atk-vin02a1:381_2": "koṭṭetvā thuse palāpetvā puna daḷhaṃ koṭṭetvā cuṇṇaṃ karonti. Sacepi taṃ allattā",
  "atk-vin02a1:381_3": "ekābaddhaṃ hoti, sattusaṅgahameva gacchati. Kharapākabhajjitānaṃ vīhīnaṃ taṇḍule",
  "atk-vin02a1:381_4": "koṭṭetvā denti, tampi cuṇṇaṃ sattusaṅgahameva gacchati. Samapākabhajjitānaṃ pana",
  "atk-vin02a1:381_5": "vīhīnaṃ vā vīhipalāpānaṃ vā taṇḍulā bhajjitataṇḍulā eva vā na pavārenti. Tesaṃ pana",
  "atk-vin02a1:381_6": "taṇḍulādīnaṃ cuṇṇaṃ pavāreti. Kharapākabhajjitānaṃ vīhīnaṃ kuṇḍakampi pavāreti. Samapākabhajjitānaṃ",
  "atk-vin02a1:381_7": "pana ātapasukkhānaṃ vā kuṇḍakaṃ na pavāreti. Lājā vā tehi katabhattasattuādīni vā",
  "atk-vin02a1:381_8": "na pavārenti. Bhajjitapiṭṭhaṃ vā yaṃkiñci suddhakhajjakaṃ vā na pavāreti. Macchamaṃsapūritakhajjakaṃ",
  "atk-vin02a1:381_9": "pana sattumodako vā pavāreti. Maccho maṃsañca pākaṭameva. Ayaṃ pana viseso – sacepi",
  "atk-vin02a1:381_10": "yāguṃ pivantassa yāgusitthamattāneva dve macchakhaṇḍāni vā maṃsakhaṇḍāni vā ekabhājane",
  "atk-vin02a1:381_11": "vā nānābhājane vā denti, tāni ce akhādanto aññaṃ yaṃkiñci pavāraṇappahonakaṃ paṭikkhipati,",
  "atk-vin02a1:381_12": "na pavāreti. Tato ekaṃ khāditaṃ, ekaṃ hatthe vā patte vā hoti, so ce aññaṃ paṭikkhipati,",
  "atk-vin02a1:381_13": "pavāreti. Dvepi khāditāni honti, mukhe sāsapamattampi avasiṭṭhaṃ natthi, sacepi aññaṃ",
  "atk-vin02a1:381_14": "paṭikkhipati, na pavāreti.",
  "atk-vin02a1:382_0": "Kappiyamaṃsaṃ khādanto kappiyamaṃsaṃ paṭikkhipati, pavāreti. Kappiyamaṃsaṃ khādanto",
  "atk-vin02a1:382_1": "akappiyamaṃsaṃ paṭikkhipati, na pavāreti. Kasmā? Avatthutāya. Yañhi bhikkhuno khādituṃ",
  "atk-vin02a1:382_2": "vaṭṭati, taṃyeva paṭikkhipato pavāraṇā hoti. Idaṃ pana jānanto akappiyattā paṭikkhipati,",
  "atk-vin02a1:382_3": "ajānantopi paṭikkhipitabbaṭṭhāne ṭhitameva paṭikkhipati nāma, tasmā na pavāreti.",
  "atk-vin02a1:382_4": "Sace pana akappiyamaṃsaṃ khādanto kappiyamaṃsaṃ paṭikkhipati, pavāreti. Kasmā? Vatthutāya.",
  "atk-vin02a1:382_5": "Yañhi tena paṭikkhittaṃ, taṃ pavāraṇāya vatthu. Yaṃ pana khādati, taṃ kiñcāpi paṭikkhipitabbaṭṭhāne",
  "atk-vin02a1:382_6": "ṭhitaṃ, khādiyamānaṃ pana maṃsabhāvaṃ na jahati, tasmā pavāreti. Akappiyamaṃsaṃ khādanto",
  "atk-vin02a1:382_7": "akappiyamaṃsaṃ paṭikkhipati, purimanayeneva na pavāreti. Kappiyamaṃsaṃ vā akappiyamaṃsaṃ",
  "atk-vin02a1:382_8": "vā khādanto pañcannaṃ bhojanānaṃ yaṃkiñci kappiyabhojanaṃ paṭikkhipati, pavāreti.",
  "atk-vin02a1:382_9": "Kuladūsakavejjakammauttarimanussadhammārocanasāditarūpiyādīhi nibbattaṃ buddhapaṭikuṭṭhaṃ",
  "atk-vin02a1:382_10": "anesanāya uppannaṃ akappiyabhojanaṃ paṭikkhipati, na pavāreti. Kappiyabhojanaṃ vā",
  "atk-vin02a1:382_11": "akappiyabhojanaṃ vā bhuñjantopi kappiyabhojanaṃ paṭikkhipati, pavāreti. Akappiyabhojanaṃ",
  "atk-vin02a1:382_12": "paṭikkhipati, na pavāretīti sabbattha vuttanayeneva kāraṇaṃ veditabbaṃ.",
  "atk-vin02a1:383_0": "Evaṃ “asana”ntiādīsu yañca asnāti, yañca bhojanaṃ hatthapāse ṭhitena abhihaṭaṃ paṭikkhipanto",
  "atk-vin02a1:383_1": "pavāraṇaṃ āpajjati, taṃ ñatvā idāni yathā āpajjati, tassa jānanatthaṃ ayaṃ vinicchayo",
  "atk-vin02a1:383_2": "– “‘asanaṃ bhojana’nti ettha tāva yena ekasitthampi ajjhohaṭaṃ hoti, so sace pattamukhahatthānaṃ",
  "atk-vin02a1:383_3": "yattha katthaci pañcasu bhojanesu ekasmimpi sati aññaṃ pañcasu bhojanesu ekampi paṭikkhipati,",
  "atk-vin02a1:383_4": "pavāreti. Katthaci bhojanaṃ natthi, āmisagandhamattaṃ paññāyati, na pavāreti. Mukhe",
  "atk-vin02a1:383_5": "ca hatthe ca bhojanaṃ natthi, patte atthi, tasmiṃ pana āsane na bhuñjitukāmo, vihāraṃ",
  "atk-vin02a1:383_6": "pavisitvā bhuñjitukāmo, aññassa vā dātukāmo, tasmiṃ ce antare bhojanaṃ paṭikkhipati,",
  "atk-vin02a1:383_7": "na pavāreti. Kasmā? Vippakatabhojanabhāvassa upacchinnattā. Yopi aññatra gantvā bhuñjitukāmo",
  "atk-vin02a1:383_8": "mukhe bhattaṃ gilitvā sesaṃ ādāya gacchanto antarāmagge aññaṃ bhojanaṃ paṭikkhipati,",
  "atk-vin02a1:383_9": "tassāpi pavāraṇā na hotī”ti mahāpaccariyaṃ vuttaṃ. Yathā ca patte; evaṃ hatthepi.",
  "atk-vin02a1:383_10": "Mukhepi vā vijjamānabhojanaṃ sace anajjhoharitukāmo hoti, tasmiñca khaṇe aññaṃ paṭikkhipati,",
  "atk-vin02a1:383_11": "na pavāreti. Ekasmiñhi pade vuttalakkhaṇaṃ sabbattha veditabbaṃ hoti. Apica kurundiyaṃ",
  "atk-vin02a1:383_12": "esa nayo dassitoyeva. Vuttañhi tattha “mukhe bhattaṃ gilitaṃ, hatthe bhattaṃ vighāsādassa",
  "atk-vin02a1:383_13": "dātukāmo, patte bhattaṃ bhikkhussa dātukāmo, sace tasmiṃ khaṇe paṭikkhipati, na pavāretī”ti.",
  "atk-vin02a1:383_14": "Hatthapāse ṭhitoti ettha pana sace bhikkhu nisinno hoti, āsanassa pacchimantato paṭṭhāya,",
  "atk-vin02a1:383_15": "sace ṭhito, paṇhiantato paṭṭhāya, sace nipanno, yena passena nipanno, tassa pārimantato",
  "atk-vin02a1:383_16": "paṭṭhāya, dāyakassa nisinnassa vā ṭhitassa vā nipannassa vā ṭhapetvā pasāritahatthaṃ",
  "atk-vin02a1:383_17": "yaṃ āsannataraṃ aṅgaṃ, tassa orimantena paricchinditvā aḍḍhateyyahattho “hatthapāso”ti",
  "atk-vin02a1:383_18": "veditabbo. Tasmiṃ ṭhatvā abhihaṭaṃ paṭikkhipantasseva pavāraṇā hoti, na tato paraṃ.",
  "atk-vin02a1:384_0": "Abhiharatīti hatthapāsabbhantare ṭhito gahaṇatthaṃ upanāmeti. Sace pana anantaranisinnopi",
  "atk-vin02a1:384_1": "bhikkhu hatthe vā ūrūsu vā ādhārake vā ṭhitapattaṃ anabhiharitvāva “bhattaṃ gaṇhā”ti",
  "atk-vin02a1:384_2": "vadati, taṃ paṭikkhipato pavāraṇā natthi. Bhattapacchiṃ ānetvā purato bhūmiyaṃ ṭhapetvā",
  "atk-vin02a1:384_3": "“gaṇhāhī”ti vuttepi eseva nayo. Īsakaṃ pana uddharitvā vā apanāmetvā vā “gaṇhathā”ti",
  "atk-vin02a1:384_4": "vutte paṭikkhipato pavāraṇā hoti. Therāsane nisinno thero dūre nisinnassa daharabhikkhussa",
  "atk-vin02a1:384_5": "pattaṃ pesetvā “ito odanaṃ gaṇhāhī”ti vadati, gaṇhitvā pana gato tuṇhī tiṭṭhati,",
  "atk-vin02a1:384_6": "daharo “alaṃ mayha”nti paṭikkhipati, na pavāreti. Kasmā? Therassa dūrabhāvato dūtassa",
  "atk-vin02a1:384_7": "ca anabhiharaṇatoti. Sace pana gahetvā āgato bhikkhu “idaṃ bhattaṃ gaṇhā”ti vadati,",
  "atk-vin02a1:384_8": "taṃ paṭikkhipato pavāraṇā hoti.",
  "atk-vin02a1:385_0": "Parivesanāya eko ekena hatthena odanapacchiṃ ekena kaṭacchuṃ gahetvā bhikkhū parivisati,",
  "atk-vin02a1:385_1": "tatra ce añño āgantvā “ahaṃ pacchiṃ dhāressāmi, tvaṃ odanaṃ dehī”ti vatvā gahitamattakameva",
  "atk-vin02a1:385_2": "karoti, parivesako eva pana taṃ dhāreti, tasmā sā abhihaṭāva hoti. Tato dātukāmatāya",
  "atk-vin02a1:385_3": "gaṇhantaṃ paṭikkhipantassa pavāraṇā hoti. Sace pana parivisakena phuṭṭhamattāva hoti,",
  "atk-vin02a1:385_4": "itarova naṃ dhāreti, tato dātukāmatāya gaṇhantaṃ paṭikkhipantassa pavāraṇā na hoti.",
  "atk-vin02a1:385_5": "Kaṭacchunā uddhaṭabhatte pana hoti. Kaṭacchuabhihāroyeva hi tassa abhihāro. Dvinnaṃ",
  "atk-vin02a1:385_6": "samabhārepi paṭikkhipanto pavāretiyevāti mahāpaccariyaṃ vuttaṃ. Anantarassa bhikkhuno",
  "atk-vin02a1:385_7": "bhatte diyyamāne itaro pattaṃ hatthehi pidahati, pavāraṇā natthi. Kasmā? Aññassa",
  "atk-vin02a1:385_8": "abhihaṭe paṭikkhittattā.",
  "atk-vin02a1:386": "Paṭikkhepo paññāyatīti ettha vācāya abhihaṭaṃ paṭikkhipato pavāraṇā natthi. Kāyena abhihaṭaṃ pana kāyena vā vācāya vā paṭikkhipantassa pavāraṇā hotīti veditabbo.",
  "atk-vin02a1:387_0": "Tattha kāyena paṭikkhepo nāma aṅguliṃ vā hatthaṃ vā macchikabījaniṃ vā cīvarakaṇṇaṃ",
  "atk-vin02a1:387_1": "vā cāleti, bhamukāya vā ākāraṃ karoti, kuddho vā oloketi, vācāya paṭikkhepo nāma",
  "atk-vin02a1:387_2": "“ala”nti vā, “na gaṇhāmī”ti vā, “mā ākirā”ti vā, “apagacchā”ti vā vadati; evaṃ yena",
  "atk-vin02a1:387_3": "kenaci ākārena kāyena vā vācāya vā paṭikkhitte pavāraṇā hoti.",
  "atk-vin02a1:388_0": "Eko abhihaṭe bhatte pavāraṇāya bhīto hattha apanetvā punappunaṃ patte odanaṃ ākirantaṃ",
  "atk-vin02a1:388_1": "“ākira ākira koṭṭetvā pūrehī”ti vadati, ettha kathanti? Mahāsumatthero tāva “anākiraṇatthāya",
  "atk-vin02a1:388_2": "vuttattā pavāraṇā hotī”ti āha. Mahāpadumatthero pana “‘ākira pūrehī’ti vadantassa",
  "atk-vin02a1:388_3": "nāma ‘kassaci pavāraṇā atthī’ti vatvā ‘na pavāretī”’ti āha. Aparo bhattaṃ abhiharantaṃ",
  "atk-vin02a1:388_4": "bhikkhuṃ sallakkhetvā “kiṃ āvuso itopi kiñci gaṇhissasi, dammi te kiñcī”ti āha. Tatrāpi",
  "atk-vin02a1:388_5": "“‘evaṃ nāgamissatī’ti vuttattā ‘pavāraṇā hotī”’ti mahāsumatthero āha. Mahāpadumatthero",
  "atk-vin02a1:388_6": "pana “‘gaṇhissasī’ti vadantassa nāma ‘kassaci pavāraṇā atthī’ti vatvā ‘na pavāretī”’ti āha.",
  "atk-vin02a1:389_0": "Eko samaṃsakaṃ rasaṃ abhiharitvā “rasaṃ gaṇhathā”ti vadati, taṃ sutvā paṭikkhipato",
  "atk-vin02a1:389_1": "pavāraṇā natthi. “Maccharasaṃ maṃsarasa”nti vutte paṭikkhipato hoti, “idaṃ gaṇhathā”ti",
  "atk-vin02a1:389_2": "vuttepi hotiyeva. Maṃsaṃ visuṃ katvā “maṃsarasaṃ gaṇhathā”ti vadati, tattha ce sāsapamattampi",
  "atk-vin02a1:389_3": "maṃsakhaṇḍaṃ atthi, taṃ paṭikkhipato pavāraṇā hoti. Sace pana parissāvito hoti, “vaṭṭatī”ti abhayatthero āha.",
  "atk-vin02a1:390_0": "Maṃsarasena āpucchantaṃ mahāthero “muhuttaṃ āgamehī”ti vatvā “thālakaṃ āvuso āharā”ti",
  "atk-vin02a1:390_1": "āha. Ettha kathanti? Mahāsumatthero tāva “abhihārakassa gamanaṃ paṭhamaṃ upacchinnaṃ,",
  "atk-vin02a1:390_2": "tasmā pavāretī”ti āha. Mahāpadumatthero pana “ayaṃ kuhiṃ gacchati, kīdisaṃ etassa",
  "atk-vin02a1:390_3": "gamanaṃ, gaṇhantassāpi nāma pavāraṇā atthī”ti vatvā “na pavāretī”ti āha. Kaḷīrapanasādīhi",
  "atk-vin02a1:390_4": "missetvā maṃsaṃ pacanti, taṃ gahetvā “kaḷīrasūpaṃ gaṇhatha, panasabyañjanaṃ gaṇhathā”ti",
  "atk-vin02a1:390_5": "vadanti, evampi na pavāreti. Kasmā? Apavāraṇārahassa nāmena vuttattā. Sace pana “macchasūpaṃ",
  "atk-vin02a1:390_6": "maṃsasūpa”nti vā “imaṃ gaṇhathā”ti vā vadanti, pavāreti. Maṃsakarambako nāma hoti,",
  "atk-vin02a1:390_7": "taṃ dātukāmopi “karambakaṃ gaṇhathā”ti vadati, vaṭṭati; na pavāreti. “Maṃsakarambaka”nti",
  "atk-vin02a1:390_8": "vā “ida”nti vā vutte pana pavāreti. Eseva nayo sabbesu macchamaṃsamissakesu.",
  "atk-vin02a1:391_0": "Yo pana nimantane bhuñjamāno maṃsaṃ abhihaṭaṃ “uddissa kata”nti maññamāno paṭikkhipati,",
  "atk-vin02a1:391_1": "pavāritova hotīti mahāpaccariyaṃ vuttaṃ. Missakakathā pana kurundiyaṃ suṭṭhu vuttā.",
  "atk-vin02a1:391_2": "Evañhi tattha vuttaṃ – piṇḍapātacāriko bhikkhu bhattamissakaṃ yāguṃ āharitvā “yāguṃ",
  "atk-vin02a1:391_3": "gaṇhathā”ti vadati, na pavāreti. “Bhattaṃ gaṇhathā”ti vutte pavāreti. Kasmā? Yenāpucchito,",
  "atk-vin02a1:391_4": "tassa atthitāya. Ayamettha adhippāyo – “yāgumissakaṃ gaṇhathā”ti vadati, tatra ce",
  "atk-vin02a1:391_5": "yāgu bahutarā vā hoti samasamā vā, na pavāreti. Yāgu mandā, bhattaṃ bahutaraṃ, pavāreti.",
  "atk-vin02a1:391_6": "Idañca sabbaaṭṭhakathāsu vuttattā na sakkā paṭikkhipituṃ, kāraṇaṃ panettha duddasaṃ.",
  "atk-vin02a1:391_7": "“Bhattamissakaṃ gaṇhathā”ti vadati, bhattaṃ bahukaṃ vā samaṃ vā appataraṃ vā hoti,",
  "atk-vin02a1:391_8": "pavāretiyeva. Bhattaṃ vā yāguṃ vā anāmasitvā “missakaṃ gaṇhathā”ti vadati, tatra",
  "atk-vin02a1:391_9": "ce bhattaṃ bahutaraṃ vā samakaṃ vā hoti, pavāreti. Appataraṃ na pavāreti. Idañca",
  "atk-vin02a1:391_10": "karambakena na samānetabbaṃ. Karambako hi maṃsamissakopi hoti amaṃsamissakopi, tasmā",
  "atk-vin02a1:391_11": "“karambaka”nti vutte pavāraṇā natthi. Idaṃ pana bhattamissakameva. Ettha vuttanayeneva",
  "atk-vin02a1:391_12": "pavāraṇā hoti. Bahurase bhatte rasaṃ, bahukhīre khīraṃ bahusappimhi ca pāyāse sappiṃ",
  "atk-vin02a1:391_13": "gaṇhathāti visuṃ katvā deti, taṃ paṭikkhipato pavāraṇā natthi.",
  "atk-vin02a1:392_0": "Yo pana gacchanto pavāreti, so gacchantova bhuñjituṃ labhati. Kaddamaṃ vā udakaṃ",
  "atk-vin02a1:392_1": "vā patvā ṭhitena atirittaṃ kāretabbaṃ. Sace antarā nadī pūrā hoti, nadītīre gumbaṃ",
  "atk-vin02a1:392_2": "anupariyāyantena bhuñjitabbaṃ. Atha nāvā vā setu vā atthi, taṃ abhiruhitvāpi caṅkamantenava",
  "atk-vin02a1:392_3": "bhuñjitabbaṃ, gamanaṃ na upacchinditabbaṃ. Yāne vā hatthiassapiṭṭhe vā candamaṇḍale",
  "atk-vin02a1:392_4": "vā sūriyamaṇḍale vā nisīditvā pavāritena yāva majjhanhikaṃ, tāva tesu gacchantesupi",
  "atk-vin02a1:392_5": "nisinneneva bhuñjitabbaṃ. Yo ṭhito pavāreti, ṭhiteneva, yo nisinno pavāreti, nisinneneva",
  "atk-vin02a1:392_6": "bhuñjitabbaṃ. Taṃ taṃ iriyāpathaṃ kopentena atirittaṃ kāretabbaṃ. Yo ukkuṭiko nisīditvā",
  "atk-vin02a1:392_7": "pavāreti, tena ukkuṭikeneva bhuñjitabbaṃ. Tassa pana heṭṭhā palālapīṭhaṃ vā kiñci",
  "atk-vin02a1:392_8": "vā nisīdanakaṃ dātabbaṃ. Pīṭhake nisīditvā pavāritena āsanaṃ acāletvāva catasso disā",
  "atk-vin02a1:392_9": "parivattantena bhuñjituṃ labbhati. Mañce nisīditvā pavāritena ito vā etto vā saṃsarituṃ",
  "atk-vin02a1:392_10": "na labbhati. Sace pana naṃ saha mañcena ukkhipitvā aññatra nenti, vaṭṭati. Nipajjitvā",
  "atk-vin02a1:392_11": "pavāritena nipanneneva bhuñjitabbaṃ. Parivattantena yena passena nipanno, tassa ṭhānaṃ nātikkametabbaṃ.",
  "atk-vin02a1:393_0": "Anatirittanti na atirittaṃ; na adhikanti attho. Taṃ pana yasmā kappiyakatādīhi sattahi",
  "atk-vin02a1:393_1": "vinayakammākārehi akataṃ vā gilānassa anadhikaṃ vā hoti, tasmā padabhājane “akappiyakata”ntiādi",
  "atk-vin02a1:393_2": "vuttaṃ. Tattha akappiyakatanti yaṃ tattha phalaṃ vā kandamūlādi vā pañcahi samaṇakappehi",
  "atk-vin02a1:393_3": "kappiyaṃ akataṃ; yañca akappiyamaṃsaṃ vā akappiyabhojanaṃ vā, etaṃ akappiyaṃ nāma.",
  "atk-vin02a1:393_4": "Taṃ akappiyaṃ “alametaṃ sabba”nti evaṃ atirittaṃ katampi akappiyakatanti veditabbaṃ.",
  "atk-vin02a1:393_5": "Appaṭiggahitakatanti bhikkhunā appaṭiggahitaṃyeva purimanayeneva atirittaṃ kataṃ.",
  "atk-vin02a1:393_6": "Anuccāritakatanti kappiyaṃ kārāpetuṃ āgatena bhikkhunā īsakampi anukkhittaṃ vā anapanāmitaṃ",
  "atk-vin02a1:393_7": "vā kataṃ. Ahatthapāse katanti kappiyaṃ kārāpetuṃ āgatassa hatthapāsato bahi ṭhitena",
  "atk-vin02a1:393_8": "kataṃ. Abhuttāvinā katanti yo “alametaṃ sabba”nti atirittaṃ karoti, tena pavāraṇappahonakaṃ",
  "atk-vin02a1:393_9": "bhojanaṃ abhuttena kataṃ. Bhuttāvinā pavāritena āsanā vuṭṭhitena katanti idaṃ uttānameva.",
  "atk-vin02a1:393_10": "Alametaṃ sabbanti avuttanti vacībhedaṃ katvā evaṃ avuttaṃ hoti. Iti imehi sattahi",
  "atk-vin02a1:393_11": "vinayakammākārehi yaṃ atirittaṃ kappiyaṃ akataṃ, yañca na gilānātirittaṃ, tadubhayampi",
  "atk-vin02a1:393_12": "anatirittanti veditabbaṃ.",
  "atk-vin02a1:394_0": "Atirittaṃ pana tasseva paṭipakkhanayena veditabbaṃ. Apicettha bhuttāvinā kataṃ hotīti",
  "atk-vin02a1:394_1": "anantare nisinnassa sabhāgassa bhikkhuno pattato ekampi sitthaṃ vā maṃsahīraṃ vā",
  "atk-vin02a1:394_2": "khāditvā katampi bhuttāvināva kataṃ hotīti veditabbaṃ. Āsanā avuṭṭhitenāti ettha",
  "atk-vin02a1:394_3": "pana asammohatthaṃ ayaṃ vinicchayo – dve bhikkhū pātova bhuñjamānā pavāritā honti",
  "atk-vin02a1:394_4": "– ekena tattheva nisīditabbaṃ, itarena niccabhattaṃ vā salākabhattaṃ vā ānetvā upaḍḍhaṃ",
  "atk-vin02a1:394_5": "tassa bhikkhuno patte ākiritvā hatthaṃ dhovitvā sesaṃ tena bhikkhunā kappiyaṃ kārāpetvā",
  "atk-vin02a1:394_6": "bhuñjitabbaṃ. Kasmā? Yañhi tassa hatthe laggaṃ, taṃ akappiyaṃ hoti. Sace pana paṭhamaṃ",
  "atk-vin02a1:394_7": "nisinno bhikkhu sayameva tassa pattato hatthena gaṇhāti, hatthadhovanakiccaṃ natthi.",
  "atk-vin02a1:394_8": "Sace pana evaṃ kappiyaṃ kārāpetvā bhuñjantassa puna kiñci byañjanaṃ vā khādanīyaṃ",
  "atk-vin02a1:394_9": "vā patte ākiranti, yena paṭhamaṃ kappiyaṃ kataṃ, so puna kātuṃ na labhati. Yena akataṃ,",
  "atk-vin02a1:394_10": "tena kātabbaṃ. Yañca akataṃ, taṃ kātabbaṃ. “Yena akata”nti aññena bhikkhunā yena",
  "atk-vin02a1:394_11": "paṭhamaṃ na kataṃ, tena kātabbaṃ. “Yañca akata”nti yena paṭhamaṃ kappiyaṃ kataṃ,",
  "atk-vin02a1:394_12": "tenāpi yaṃ akataṃ taṃ kātabbaṃ. Paṭhamabhājane pana kātuṃ na labbhati. Tattha hi",
  "atk-vin02a1:394_13": "kariyamānaṃ paṭhamaṃ katena saddhiṃ kataṃ hoti, tasmā aññasmiṃ bhājane kātuṃ vaṭṭatīti",
  "atk-vin02a1:394_14": "adhippāyo. Evaṃ kataṃ pana tena bhikkhunā paṭhamaṃ katena saddhiṃ bhuñjituṃ vaṭṭati.",
  "atk-vin02a1:395_0": "Kappiyaṃ karontena ca na kevalaṃ patteyeva, kuṇḍepi pacchiyampi yattha katthaci purato",
  "atk-vin02a1:395_1": "ṭhapetvā onāmitabhājane kātabbaṃ. Taṃ sacepi bhikkhusataṃ pavāritaṃ hoti, sabbesaṃ",
  "atk-vin02a1:395_2": "bhuñjituṃ vaṭṭati, appavāritānampi vaṭṭati. Yena pana kappiyaṃ kataṃ, tassa na vaṭṭati.",
  "atk-vin02a1:395_3": "Sacepi pavāretvā piṇḍāya paviṭṭhaṃ bhikkhuṃ pattaṃ gahetvā avassaṃ bhuñjanake maṅgalanimantane",
  "atk-vin02a1:395_4": "nisīdāpenti, atirittaṃ kāretvāva bhuñjitabbaṃ. Sace tattha añño bhikkhu natthi, āsanasālaṃ",
  "atk-vin02a1:395_5": "vā vihāraṃ vā pattaṃ pesetvā kāretabbaṃ. Kappiyaṃ karontena pana anupasampannassa",
  "atk-vin02a1:395_6": "hatthe ṭhitaṃ na kātabbaṃ. Sace āsanasālāyaṃ abyatto bhikkhu hoti, sayaṃ gantvā kappiyaṃ",
  "atk-vin02a1:395_7": "kārāpetvā ānetvā bhuñjitabbaṃ.",
  "atk-vin02a1:396_0": "Gilānātirittanti ettha na kevalaṃ yaṃ gilānassa bhuttāvasesaṃ hoti, taṃ gilānātirittaṃ;",
  "atk-vin02a1:396_1": "atha kho yaṃkiñci gilānaṃ uddissa ajja vā sve vā yadā vā icchati, tadā khādissatīti",
  "atk-vin02a1:396_2": "āhaṭaṃ, taṃ sabbaṃ “gilānātiritta”nti veditabbaṃ. Yaṃ yāmakālikādīsu ajjhohāre ajjhohāre",
  "atk-vin02a1:396_3": "dukkaṭaṃ, taṃ asaṃsaṭṭhavasena vuttaṃ. Sace pana āmisasaṃsaṭṭhāni honti, āhāratthāyapi",
  "atk-vin02a1:396_4": "anāhāratthāyapi paṭiggahetvā ajjhoharantassa pācittiyameva.",
  "atk-vin02a1:397_0": "241. Sati paccayeti yāmakālikaṃ pipāsāya sati pipāsacchedanatthaṃ, sattāhakālikaṃ",
  "atk-vin02a1:397_1": "yāvajīvikañca tena tena upasametabbake ābādhe sati tassa upasamanatthaṃ paribhuñjato",
  "atk-vin02a1:397_2": "anāpatti. Sesamettha uttānameva.",
  "atk-vin02a1:398": "Kathinasamuṭṭhānaṃ – kāyavācato kāyavācācittato ca samuṭṭhāti, kiriyākiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:399": "Paṭhamapavāraṇasikkhāpadaṃ pañcamaṃ.",
  "atk-vin02a1:400": "6. Dutiyapavāraṇasikkhāpadavaṇṇanā",
  "atk-vin02a1:401_0": "242. Chaṭṭhasikkhāpade – anācāraṃ ācaratīti paṇṇattivītikkamaṃ karoti. Upanandhīti",
  "atk-vin02a1:401_1": "upanāhaṃ janento tasmiṃ puggale attano kodhaṃ bandhi; punappunaṃ āghātaṃ janesīti",
  "atk-vin02a1:401_2": "attho. Upanaddho bhikkhūti so janitaupanāho bhikkhu.",
  "atk-vin02a1:402_0": "243. Abhihaṭṭhuṃ pavāreyyāti abhiharitvā “handa bhikkhu khāda vā bhuñja vā”ti evaṃ",
  "atk-vin02a1:402_1": "pavāreyya. Padabhājane pana “handa bhikkhū”tiādiṃ anuddharitvā sādhāraṇameva abhihaṭṭhuṃ",
  "atk-vin02a1:402_2": "pavāraṇāya atthaṃ dassetuṃ “yāvatakaṃ icchasi tāvatakaṃ gaṇhāhī”ti vuttaṃ. Jānanti",
  "atk-vin02a1:402_3": "pavāritabhāvaṃ jānanto. Taṃ panassa jānanaṃ yasmā tīhākārehi hoti, tasmā “jānāti",
  "atk-vin02a1:402_4": "nāma sāmaṃ vā jānātī”tiādinā nayena padabhājanaṃ vuttaṃ. Āsādanāpekkhoti āsādanaṃ",
  "atk-vin02a1:402_5": "codanaṃ maṅkukaraṇabhāvaṃ apekkhamāno.",
  "atk-vin02a1:403_0": "Paṭiggaṇhāti āpatti dukkaṭassāti yassa abhihaṭaṃ tasmiṃ paṭiggaṇhante abhihārakassa",
  "atk-vin02a1:403_1": "bhikkhuno dukkaṭaṃ. Itarassa pana sabbo āpattibhedo paṭhamasikkhāpade vutto, imasmiṃ",
  "atk-vin02a1:403_2": "pana sikkhāpade sabbā āpattiyo abhihārakasseva veditabbā. Sesaṃ paṭhamasikkhāpade",
  "atk-vin02a1:403_3": "vuttanayattā pākaṭameva.",
  "atk-vin02a1:404": "Tisamuṭṭhānaṃ – kāyacittato vācācittato kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:405": "Dutiyapavāraṇasikkhāpadaṃ chaṭṭhaṃ.",
  "atk-vin02a1:406": "7. Vikālabhojanasikkhāpadavaṇṇanā",
  "atk-vin02a1:407_0": "247. Sattamasikkhāpade – giraggasamajjoti girimhi aggasamajjo, girissa vā aggadese",
  "atk-vin02a1:407_1": "samajjo. So kira sattame divase bhavissatīti nagare ghosanā kariyati, nagarassa bahiddhā",
  "atk-vin02a1:407_2": "same bhūmibhāge pabbatacchāyāya mahājanakāyo sannipatati, anekappakārāni naṭanāṭakāni",
  "atk-vin02a1:407_3": "pavattanti, tesaṃ dassanatthaṃ mañcātimañce bandhanti. Sattarasavaggiyā apaññatte",
  "atk-vin02a1:407_4": "sikkhāpade daharāva upasampannā, te “nāṭakāni āvuso passissāmā”ti tattha agamaṃsu.",
  "atk-vin02a1:407_5": "Atha nesaṃ ñātakā “amhākaṃ ayyā āgatā”ti tuṭṭhacittā nhāpetvā vilimpetvā bhojetvā",
  "atk-vin02a1:407_6": "aññampi pūvakhādanīyādiṃ hatthe adaṃsu. Te sandhāya vuttaṃ – “manussā sattarasavaggiye",
  "atk-vin02a1:407_7": "bhikkhū passitvā”tiādi.",
  "atk-vin02a1:408_0": "248-9. Vikāleti vigate kāle. Kāloti bhikkhūnaṃ bhojanakālo adhippeto, so ca sabbantimena",
  "atk-vin02a1:408_1": "paricchedena majjhanhiko, tasmiṃ vītivatteti adhippāyo. Tenevassa padabhājane “vikālo",
  "atk-vin02a1:408_2": "nāma majjhanhike vītivatte yāva aruṇuggamanā”ti vuttaṃ, ṭhitamajjhanhikopi kālasaṅgahaṃ",
  "atk-vin02a1:408_3": "gacchati. Tato paṭṭhāya pana khādituṃ vā bhuñjituṃ vā na sakkā, sahasā pivituṃ sakkā",
  "atk-vin02a1:408_4": "bhaveyya, kukkuccakena pana na kattabbaṃ. Kālaparicchedajānanatthañca kālatthambho",
  "atk-vin02a1:408_5": "yojetabbo, kālantareva bhattakiccaṃ kātabbaṃ.",
  "atk-vin02a1:409_0": "Avasesaṃ khādanīyaṃ nāmāti ettha yaṃ tāva sakkhalimodakādipubbaṇṇāparaṇṇamayaṃ, tattha",
  "atk-vin02a1:409_1": "vattabbameva natthi. Yampi vanamūlādippabhedaṃ āmisagatikaṃ hoti, seyyathidaṃ – mūlakhādanīyaṃ",
  "atk-vin02a1:409_2": "kandakhādanīyaṃ mūḷālakhādanīyaṃ matthakakhādanīyaṃ khandhakhādanīyaṃ tacakhādanīyaṃ",
  "atk-vin02a1:409_3": "pattakhādanīyaṃ pupphakhādanīyaṃ phalakhādanīyaṃ aṭṭhikhādanīyaṃ piṭṭhakhādanīyaṃ",
  "atk-vin02a1:409_4": "niyyāsakhādanīyanti, idampi khādanīyasaṅkhyameva gacchati.",
  "atk-vin02a1:410_0": "Tattha pana āmisagatikasallakkhaṇatthaṃ idaṃ mukhamattanidassanaṃ – mūlakhādanīye",
  "atk-vin02a1:410_1": "tāva mūlakamūlaṃ khārakamūlaṃ caccumūlaṃ tambakamūlaṃ taṇḍuleyyakamūlaṃ vatthuleyyakamūlaṃ",
  "atk-vin02a1:410_2": "vajakalimūlaṃ jajjharīmūlanti evamādīni sūpeyyapaṇṇamūlāni āmisagatikāni. Ettha ca",
  "atk-vin02a1:410_3": "vajakalimūle jaraṭṭhaṃ chinditvā chaḍḍenti, taṃ yāvajīvikaṃ hoti. Aññampi evarūpaṃ",
  "atk-vin02a1:410_4": "eteneva nayena veditabbaṃ. Mūlakakhārakajajjharīmūlānaṃ pana jaraṭṭhānipi āmisagatikānevāti",
  "atk-vin02a1:410_5": "vuttaṃ. Yāni pana pāḷiyaṃ –",
  "atk-vin02a1:411_0": "“Anujānāmi, bhikkhave, mūlāni bhesajjāni haliddiṃ siṅgiveraṃ vacaṃ vacattaṃ ativisaṃ",
  "atk-vin02a1:411_1": "kaṭukarohiṇiṃ usīraṃ bhaddamuttakaṃ, yāni vā panaññānipi atthi mūlāni bhesajjāni",
  "atk-vin02a1:411_2": "neva khādanīye khādanīyatthaṃ pharanti, na bhojanīye bhojanīyatthaṃ pharantī”ti –",
  "atk-vin02a1:412_0": "Vuttāni, tāni yāvajīvikāni. Tesaṃ cūḷapañcamūlaṃ mahāpañcamūlantiādinā nayena gaṇiyamānānaṃ",
  "atk-vin02a1:412_1": "gaṇanāya anto natthi. Khādanīyatthaṃ bhojanīyatthañca pharaṇābhāvoyeva pana tesaṃ",
  "atk-vin02a1:412_2": "lakkhaṇaṃ. Tasmā yaṃkiñci mūlaṃ tesu tesu janapadesu pakatiāhāravasena manussānaṃ",
  "atk-vin02a1:412_3": "khādanīyatthaṃ bhojanīyatthañca pharati, taṃ yāvakālikaṃ; itaraṃ yāvajīvikanti veditabbaṃ.",
  "atk-vin02a1:412_4": "Tesu bahuṃ vatvāpi hi imasmiṃyeva lakkhaṇe ṭhātabbaṃ. Nāmasaññāsu pana vuccamānāsu",
  "atk-vin02a1:412_5": "taṃ taṃ nāmaṃ ajānantānaṃ sammohoyeva hoti, tasmā nāmasaññāya ādaraṃ akatvā lakkhaṇameva dassitaṃ.",
  "atk-vin02a1:413_0": "Yathā ca mūle; evaṃ kandādīsupi yaṃ lakkhaṇaṃ dassitaṃ, tasseva vasena vinicchayo",
  "atk-vin02a1:413_1": "veditabbo. Yañca taṃ pāḷiyaṃ haliddādi aṭṭhavidhaṃ vuttaṃ, tassa khandhatacapupphaphalampi",
  "atk-vin02a1:413_2": "sabbaṃ yāvajīvikanti vuttaṃ.",
  "atk-vin02a1:414_0": "Kandakhādanīye duvidho kando – dīgho ca rasso ca bhisakiṃsukakandādi vaṭṭo uppalakaserukakandādi,",
  "atk-vin02a1:414_1": "yaṃ “gaṇṭhī”tipi vadanti. Tattha sabbesaṃ kandānaṃ jiṇṇajaraṭṭhānañca challi ca sukhumamūlāni",
  "atk-vin02a1:414_2": "ca yāvajīvikāni. Taruṇo pana sukhakhādanīyo, sālakalyāṇīpotakakando kiṃsukapotakakando",
  "atk-vin02a1:414_3": "ambāṭakakando ketakakando māluvakando bhisasaṅkhāto padumapuṇḍarīkakando piṇḍālumasāluādayo",
  "atk-vin02a1:414_4": "ca khīravallikando āluvakando siggukando tālakando nīluppalarattuppalakumudasogandhikānaṃ",
  "atk-vin02a1:414_5": "kandā kadalikando veḷukando kaserukakandoti evamādayo tesu tesu janapadesu pakatiāhāravasena",
  "atk-vin02a1:414_6": "manussānaṃ khādanīyatthañca bhojanīyatthañca pharaṇakakandā yāvakālikā.",
  "atk-vin02a1:415_0": "Khīravallikando adhoto yāvajīviko, dhoto yāvakāliko. Khīrakākolījīvikausabhakalasuṇādikandā",
  "atk-vin02a1:415_1": "pana yāvajīvikā. Te pāḷiyaṃ – “yāni vā panaññānipi atthi mūlāni bhesajjānī”ti evaṃ",
  "atk-vin02a1:415_2": "mūlabhesajjasaṅgaheneva saṅgahitā.",
  "atk-vin02a1:416_0": "Mūḷālakhādanīye pana padumamūḷālaṃ puṇḍarīkamuḷālasadisameva. Erakamūlaṃ kandulamūlanti",
  "atk-vin02a1:416_1": "evamādi tesu tesu janapadesu pakatiāhāravasena manussānaṃ khādanīyatthañca bhojanīyatthañca",
  "atk-vin02a1:416_2": "pharaṇakamuḷālaṃ yāvakālikaṃ. Haliddisiṅgiveramakacicaturassavalliketakatālahintālakuntālanāḷikerapūgarukkhādimuḷālaṃ",
  "atk-vin02a1:416_3": "pana yāvajīvikaṃ, taṃ sabbampi pāḷiyaṃ – “yāni vā panaññānipi atthi mūlāni bhesajjānī”ti",
  "atk-vin02a1:416_4": "evaṃ mūlabhesajjasaṅgaheneva saṅgahitaṃ.",
  "atk-vin02a1:417_0": "Matthakakhādanīye tālahintālakuntālaketakanāḷikerapūgarukkhakhajjūrīvettaerakakadalīnaṃ",
  "atk-vin02a1:417_1": "kaḷīrasaṅkhātā matthakā veṇukaḷīro naḷakaḷīro ucchukaḷīro mūlakakaḷīro sāsapakaḷīro",
  "atk-vin02a1:417_2": "satāvarikaḷīro sattannaṃ dhaññānaṃ kaḷīrāti evamādi tesu tesu janapadesu pakatiāhāravasena",
  "atk-vin02a1:417_3": "manussānaṃ khādanīyatthaṃ bhojanīyatthañca pharaṇako rukkhavalliādīnaṃ matthako yāvakāliko.",
  "atk-vin02a1:417_4": "Haliddisiṅgiveravacamakacilasuṇānaṃkaḷīrā tālahintālakuntālanāḷikerakaḷīrānañca chinditvā",
  "atk-vin02a1:417_5": "pātito jaraṭṭhabundo yāvajīviko.",
  "atk-vin02a1:418_0": "Khandhakhādanīye antopathavīgato sālakalyāṇīkhandho ucchukhandho nīluppalarattuppalakumudasogandhikānaṃ",
  "atk-vin02a1:418_1": "khandhakāti evamādi tesu tesu janapadesu pakatiāhāravasena manussānaṃ khādanīyatthaṃ",
  "atk-vin02a1:418_2": "bhojanīyatthañca pharaṇako khandho yāvakāliko. Uppalajātīnaṃ paṇṇadaṇḍako padumajātīnaṃ",
  "atk-vin02a1:418_3": "sabbopi daṇḍako kāravindakadaṇḍādayo ca avasesasabbakhandhā yāvajīvikā.",
  "atk-vin02a1:419": "Tacakhādanīye ucchutacova eko yāvakāliko, sopi saraso. Seso sabbo yāvajīviko. Tesaṃ pana matthakakhandhatacānaṃ tiṇṇaṃ pāḷiyaṃ kasāvabhesajjena saṅgaho veditabbo. Vuttañhetaṃ –",
  "atk-vin02a1:420_0": "“Anujānāmi, bhikkhave, kasāvāni bhesajjāni nimbakasāvaṃ, kuṭajakasāvaṃ, paṭolakasāvaṃ,",
  "atk-vin02a1:420_1": "phaggavakasāvaṃ nattamālakasāvaṃ, yāni vā panaññānipi atthi kasāvāni bhesajjāni neva",
  "atk-vin02a1:420_2": "khādanīye khādanīyatthaṃ pharanti, na bhojanīye bhojanīyatthaṃ pharantī”ti.",
  "atk-vin02a1:421": "Ettha hi etesampi saṅgaho sijjhati. Vuttakasāvāni ca sabbāni kappiyānīti veditabbāni.",
  "atk-vin02a1:422_0": "Pattakhādanīye mūlakaṃ khārako caccu tambako taṇḍuleyyako papunnāgo vatthuleyyako",
  "atk-vin02a1:422_1": "vajakali jajjharī sellu siggu kāsamaddako ummā cīnamuggo māso rājamāso ṭhapetvā mahānipphāvaṃ",
  "atk-vin02a1:422_2": "avasesanipphāvo aggimantho sunisannako setavaraṇo nāḷikā bhūmiyaṃ jātaloṇīti etesaṃ",
  "atk-vin02a1:422_3": "pattāni aññāni ca evarūpāni tesu tesu janapadesu pakatiāhāravasena manussānaṃ khādanīyatthaṃ",
  "atk-vin02a1:422_4": "bhojanīyatthañca pharaṇakāni pattāni ekaṃsena yāvakālikāni. Yā panaññā mahānakhapiṭṭhimattā",
  "atk-vin02a1:422_5": "paṇṇaloṇi rukkhe ca gacche ca ārohati, tassā pattaṃ yāvajīvikaṃ. Brahmīpattañca yāvakālikanti",
  "atk-vin02a1:422_6": "dīpavāsino vadanti. Ambapallavaṃ yāvakālikaṃ, asokapallavaṃ pana yāvajīvikaṃ.",
  "atk-vin02a1:423": "Yāni vā panaññāni pāḷiyaṃ –",
  "atk-vin02a1:424_0": "“Anujānāmi, bhikkhave, paṇṇāni bhesajjāni nimbapaṇṇaṃ kuṭajapaṇṇaṃ paṭolapaṇṇaṃ sulasipaṇṇaṃ",
  "atk-vin02a1:424_1": "kappāsakapaṇṇaṃ yāni vā panaññānipi atthi paṇṇāni bhesajjāni neva khādanīye khādanīyatthaṃ",
  "atk-vin02a1:424_2": "pharanti na bhojanīye bhojanīyatthaṃ pharantī”ti –",
  "atk-vin02a1:425_0": "Vuttāni, tāni yāvajīvikāni. Na kevalañca paṇṇāniyeva tesaṃ pupphaphalādīnipi yāvajīvikāni.",
  "atk-vin02a1:425_1": "Paṇṇānaṃ phaggavapaṇṇaṃ ajjukapaṇṇaṃ phaṇijjakapaṇṇaṃ paṭolapaṇṇaṃ tambūlapaṇṇaṃ",
  "atk-vin02a1:425_2": "paduminipaṇṇanti evaṃ gaṇanavasena anto natthi.",
  "atk-vin02a1:426_0": "Pupphakhādanīye mūlakapupphaṃ khārakapupphaṃ caccupupphaṃ tambakapupphaṃ vajakalipupphaṃ",
  "atk-vin02a1:426_1": "jajjharīpupphaṃ cūḷanipphāvapupphaṃ mahānipphāvapupphaṃ kaserukapupphaṃ nāḷikeratālaketakānaṃ",
  "atk-vin02a1:426_2": "taruṇapupphāni setavaraṇapupphaṃ siggupupphaṃ uppalapadumajātikānaṃ pupphāni kaṇṇikamattaṃ",
  "atk-vin02a1:426_3": "agandhikapupphaṃ kaḷīrapupphaṃ jīvantīpupphanti evamādi tesu tesu janapadesu pakatiāhāravasena",
  "atk-vin02a1:426_4": "manussānaṃ khādanīyatthaṃ bhojanīyatthañca pharaṇakapupphaṃ yāvakālikaṃ. Asokabakulakuyyakapunnāgacampakajātikaṇavīrakaṇikārakundanavamālikamallikādīnaṃ",
  "atk-vin02a1:426_5": "pana pupphaṃ yāvajīvikaṃ tassa gaṇanāya anto natthi. Pāḷiyaṃ panassa kasāvabhesajjeneva saṅgaho veditabbo.",
  "atk-vin02a1:427_0": "Phalakhādanīye panasalabujatālanāḷikeraambajambūambāṭakatintiṇikamātuluṅgakapitthalābukumbhaṇḍapussaphalatimbarūsakatipusavātiṅgaṇacocamocamadhukādīnaṃ",
  "atk-vin02a1:427_1": "phalāni yāni loke tesu tesu janapadesu pakatiāhāravasena manussānaṃ khādanīyatthaṃ",
  "atk-vin02a1:427_2": "bhojanīyatthañca pharanti, sabbāni tāni yāvakālikāni. Nāmagaṇanavasena nesaṃ na sakkā",
  "atk-vin02a1:427_3": "pariyantaṃ dassetuṃ. Yāni pana pāḷiyaṃ –",
  "atk-vin02a1:428_0": "“Anujānāmi, bhikkhave, phalāni bhesajjāni – bilaṅgaṃ, pipphaliṃ, maricaṃ, harītakaṃ,",
  "atk-vin02a1:428_1": "vibhītakaṃ, āmalakaṃ, goṭṭhaphalaṃ, yāni vā panaññānipi atthi phalāni bhesajjāni",
  "atk-vin02a1:428_2": "neva khādanīye khādanīyatthaṃ pharanti na bhojanīye bhojanīyatthaṃ pharantī”ti –",
  "atk-vin02a1:429": "Vuttāni, tāni yāvajīvikāni. Tesampi aparipakkāni acchiva bimbavaraṇaketakakāsmarīādīnaṃ phalāni jātiphalaṃ kaṭukaphalaṃ eḷā takkolanti evaṃ nāmavasena na sakkā pariyantaṃ dassetuṃ.",
  "atk-vin02a1:430_0": "Aṭṭhikhādanīye labujaṭṭhi panasaṭṭhi ambāṭakaṭṭhi sālaṭṭhi khajjūrīketakatimbarūsakānaṃ",
  "atk-vin02a1:430_1": "taruṇaphalaṭṭhi tintiṇikaṭṭhi bimbaphalaṭṭhi uppala padumajātīnaṃ pokkharaṭṭhīti",
  "atk-vin02a1:430_2": "evamādīni tesu tesu janapadesu manussānaṃ pakatiāhāravasena khādanīyatthaṃ bhojanīyatthañca",
  "atk-vin02a1:430_3": "pharaṇakāni aṭṭhīni yāvakālikāni. Madhukaṭṭhi punnāgaṭṭhi harītakādīnaṃ aṭṭhīni siddhatthakaṭṭhi",
  "atk-vin02a1:430_4": "rājikaṭṭhīti evamādīni aṭṭhīni yāvajīvikāni. Tesaṃ pāḷiyaṃ phalabhesajjeneva saṅgaho veditabbo.",
  "atk-vin02a1:431_0": "Piṭṭhakhādanīye sattannaṃ tāva dhaññānaṃ dhaññānulomānaṃ aparaṇṇānañca piṭṭhaṃ panasapiṭṭhaṃ",
  "atk-vin02a1:431_1": "labujapiṭṭhaṃ ambāṭakapiṭṭhaṃ sālapiṭṭhaṃ dhotakatālapiṭṭhañca khīravallipiṭṭhañcāti",
  "atk-vin02a1:431_2": "evamādīni tesu tesu janapadesu pakatiāhāravasena manussānaṃ khādanīyatthaṃ bhojanīyatthañca",
  "atk-vin02a1:431_3": "pharaṇakāni piṭṭhāni yāvakālikāni. Adhotakaṃ tālapiṭṭhaṃ khīravallipiṭṭhaṃ assagandhādipiṭṭhāni",
  "atk-vin02a1:431_4": "ca yāvajīvikāni. Tesaṃ pāḷiyaṃ kasāvehi ca mūlaphalehi ca saṅghaho veditabbo.",
  "atk-vin02a1:432_0": "Niyyāsakhādanīye eko ucchuniyyāsova sattāhakāliko. Sesā “anujānāmi, bhikkhave, jatūni",
  "atk-vin02a1:432_1": "bhesajjāni – hiṅguṃ hiṅgujatuṃ hiṅgusipāṭikaṃ takaṃ takapattiṃ takapaṇṇiṃ sajjulasaṃ",
  "atk-vin02a1:432_2": "yāni vā panaññānipi atthi jatūni bhesajjānī”ti evaṃ pāḷiyaṃ vuttaniyyāsā yāvajīvikā.",
  "atk-vin02a1:432_3": "Tattha yevāpanakavasena saṅgahitānaṃ ambaniyyāso kaṇikāraniyyāsoti evaṃ nāmavasena",
  "atk-vin02a1:432_4": "na sakkā pariyantaṃ dassetuṃ. Evaṃ imesu mūlakhādanīyādīsu yaṃkiñci yāvakālikaṃ,",
  "atk-vin02a1:432_5": "sabbampi imasmiṃ atthe “avasesaṃ khādanīyaṃ nāmā”ti saṅgahitaṃ.",
  "atk-vin02a1:433_0": "Bhojanīyaṃ nāma pañca bhojanānītiādimhi yaṃ vattabbaṃ taṃ vuttameva. Khādissāmi bhuñjissāmīti,",
  "atk-vin02a1:433_1": "paṭiggaṇhātīti yo bhikkhu vikāle etaṃ khādanīyaṃ bhojanīyañca paṭiggaṇhāti, tassa",
  "atk-vin02a1:433_2": "paṭiggahaṇe tāva āpatti dukkaṭassa. Sesamettha uttānameva.",
  "atk-vin02a1:434": "Eḷakalomasamuṭṭhānaṃ – kāyato ca kāyacittato ca samuṭṭhāti, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.",
  "atk-vin02a1:435": "Vikālabhojanasikkhāpadaṃ sattamaṃ.",
  "atk-vin02a1:436": "8. Sannidhikārakasikkhāpadavaṇṇanā",
  "atk-vin02a1:437_0": "252. Aṭṭhamasikkhāpade – belaṭṭhasīso nāma jaṭilasahassabbhantaro mahāthero. Araññe",
  "atk-vin02a1:437_1": "viharatīti jetavanassa avidūre padhānaghare ekasmiṃ āvāse vasati. Sukkhakuranti asūpabyañjanaṃ",
  "atk-vin02a1:437_2": "odanaṃ. So kira antogāme bhuñjitvā pacchā piṇḍāya caritvā tādisaṃ odanaṃ āharati,",
  "atk-vin02a1:437_3": "tañca kho appicchatāya, na paccayagiddhatāya. Thero kira sattāhaṃ nirodhasamāpattiyā",
  "atk-vin02a1:437_4": "vītināmetvā samāpattito vuṭṭhāya taṃ piṇḍapātaṃ udakena temetvā bhuñjati, tato puna",
  "atk-vin02a1:437_5": "sattāhaṃ samāpattiyā nisīdati. Evaṃ dvepi tīṇipi cattāripi sattāhāni vītināmetvā",
  "atk-vin02a1:437_6": "gāmaṃ piṇḍāya pavisati. Tena vuttaṃ – “cirena gāmaṃ piṇḍāya pavisatī”ti.",
  "atk-vin02a1:438_0": "253. Kāro karaṇaṃ kiriyāti atthato ekaṃ, sannidhikāro assāti sannidhikāraṃ; sannidhikārameva",
  "atk-vin02a1:438_1": "sannidhikārakaṃ. Paṭiggahetvā ekarattaṃ vītināmitassetaṃ adhivacanaṃ. Tenevassa padabhājane",
  "atk-vin02a1:438_2": "vuttaṃ – “sannidhikārakaṃ nāma ajja paṭiggahitaṃ aparajjū”ti.",
  "atk-vin02a1:439_0": "Paṭiggaṇhāti āpatti dukkaṭassāti evaṃ sannidhikataṃ yaṃkiñci yāvakālikaṃ vā yāmakālikaṃ",
  "atk-vin02a1:439_1": "vā ajjhoharitukāmatāya gaṇhantassa paṭiggahaṇe tāva āpatti dukkaṭassa. Ajjhoharato",
  "atk-vin02a1:439_2": "pana ekamekasmiṃ ajjhohāre pācittiyaṃ. Sacepi patto duddhoto hoti, yaṃ aṅguliyā ghaṃsantassa",
  "atk-vin02a1:439_3": "lekhā paññāyati, gaṇṭhikapattassa vā gaṇṭhikantare sneho paviṭṭho hoti, so uṇhe otāpentassa",
  "atk-vin02a1:439_4": "paggharati, uṇhayāguyā vā gahitāya sandissati, tādise pattepi punadivase bhuñjantassa",
  "atk-vin02a1:439_5": "pācittiyaṃ. Tasmā pattaṃ dhovitvā puna tattha acchodakaṃ vā āsiñcitvā aṅguliyā vā",
  "atk-vin02a1:439_6": "ghaṃsitvā nisnehabhāvo jānitabbo. Sace hi udake vā snehabhāvo patte vā aṅgulilekhā",
  "atk-vin02a1:439_7": "paññāyati, duddhoto hoti. Telavaṇṇapatte pana aṅgulilekhā paññāyati, sā abbohārikā.",
  "atk-vin02a1:439_8": "Yaṃ bhikkhū nirapekkhā sāmaṇerānaṃ pariccajanti, tañce sāmaṇerā nidahitvā denti,",
  "atk-vin02a1:439_9": "sabbaṃ vaṭṭati. Sayaṃ paṭiggahetvā apariccattameva hi dutiyadivase na vaṭṭati. Tato",
  "atk-vin02a1:439_10": "hi ekasitthampi ajjhoharato pācittiyameva.",
  "atk-vin02a1:440_0": "Akappiyamaṃsesu manussamaṃse thullaccayena sadviṃ pācittiyaṃ, avasesesu dukkaṭena",
  "atk-vin02a1:440_1": "saddhiṃ. Yāmakālikaṃ sati paccaye ajjhoharato pācittiyaṃ. Āhāratthāya ajjhoharato",
  "atk-vin02a1:440_2": "dukkaṭena saddhiṃ pācittiyaṃ. Sace pavārito hutvā anatirittakataṃ ajjhoharati, pakatiāmise",
  "atk-vin02a1:440_3": "dve pācittiyāni, manussamaṃse thullaccayena saddhiṃ dve, sesaakappiyamaṃse dukkaṭena",
  "atk-vin02a1:440_4": "saddhiṃ, yāmakālikaṃ sati paccaye sāmisena mukhena ajjhoharato dve, nirāmisena ekameva.",
  "atk-vin02a1:440_5": "Āhāratthāya ajjhoharato vikappadvayepi dukkaṭaṃ vaḍḍhati. Sace vikāle ajjhoharati,",
  "atk-vin02a1:440_6": "pakatibhojane sannidhipaccayā ca vikālabhojanapaccayā ca dve pācittiyāni, akappiyamaṃsesu",
  "atk-vin02a1:440_7": "thullaccayañca dukkaṭañca vaḍḍhati. Yāmakālikesu vikālapaccayā anāpatti, anatirittapaccayā",
  "atk-vin02a1:440_8": "pana vikāle sabbavikappesu anāpatti.",
  "atk-vin02a1:441_0": "255. Sattāhakālikaṃ yāvajīvikaṃ āhāratthāyāti āhāratthāya paṭiggaṇhato paṭiggahaṇapaccayā",
  "atk-vin02a1:441_1": "tāva dukkaṭaṃ, ajjhoharato pana sace nirāmisaṃ hoti, ajjhohāre ajjhohāre dukkaṭaṃ.",
  "atk-vin02a1:441_2": "Atha āmisasaṃsaṭṭhaṃ paṭiggahetvā ṭhapitaṃ hoti, yathāvatthukaṃ pācittiyameva.",
  "atk-vin02a1:442_0": "256. Anāpatti yāvakālikantiādimhi vikālabhojanasikkhāpade niddiṭṭhaṃ khādanīyabhojanīyaṃ",
  "atk-vin02a1:442_1": "yāva majjhantikasaṅkhāto kālo, tāva bhuñjitabbato yāvakālikaṃ. Saddhiṃ anulomapānehi",
  "atk-vin02a1:442_2": "aṭṭhavidhaṃ pānaṃ yāva rattiyā pacchimayāmasaṅkhāto yāmo, tāva paribhuñjitabbato",
  "atk-vin02a1:442_3": "yāmo kālo assāti yāmakālikaṃ. Sappiādi pañcavidhaṃ bhesajjaṃ sattāhaṃ nidhetabbato",
  "atk-vin02a1:442_4": "sattāho kālo assāti sattāhakālikaṃ. Ṭhapetvā udakaṃ avasesaṃ sabbampi yāvajīvaṃ pariharitvā",
  "atk-vin02a1:442_5": "sati paccaye paribhuñjitabbato yāvajīvakanti vuccati.",
  "atk-vin02a1:443_0": "Tattha aruṇodayeva paṭiggahitaṃ yāvakālikaṃ satakkhattumpi nidahitvā yāvakālo nātikkamati",
  "atk-vin02a1:443_1": "tāva, yāmakālikaṃ ekaṃ ahorattaṃ, sattāhakālikaṃ sattarattaṃ, itaraṃ sati paccaye,",
  "atk-vin02a1:443_2": "yāvajīvampi paribhuñjantassa anāpatti. Sesamettha uttānameva. Aṭṭhakathāsu pana imasmiṃ",
  "atk-vin02a1:443_3": "ṭhāne pānakathā kappiyānulomakathā “kappati nu kho yāvakālikena yāmakālika”ntiādikathā",
  "atk-vin02a1:443_4": "ca kappiyabhūmikathā ca vitthāritā, taṃ mayaṃ āgataṭṭhāneyeva kathayissāma.",
  "atk-vin02a1:444": "Eḷakalomasamuṭṭhānaṃ – kāyato ca kāyacittato ca samuṭṭhāti, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.",
  "atk-vin02a1:445": "Sannidhikārakasikkhāpadaṃ aṭṭhamaṃ.",
  "atk-vin02a1:446": "9. Paṇītabhojanasikkhāpadavaṇṇanā",
  "atk-vin02a1:447": "257. Navamasikkhāpade – paṇītabhojanānīti uttamabhojanāni. Kassa sampannaṃ na manāpanti sampattiyuttaṃ kassa na piyaṃ. Sādunti surasaṃ.",
  "atk-vin02a1:448_0": "259. Yo pana bhikkhu evarūpāni paṇītabhojanāni agilāno attano atthāya viññāpetvā",
  "atk-vin02a1:448_1": "bhuñjeyyāti ettha suddhāni sappiādīni viññāpetvā bhuñjanto pācittiyaṃ nāpajjati,",
  "atk-vin02a1:448_2": "sekhiyesu sūpodanaviññattidukkaṭaṃ āpajjati, odanasaṃsaṭṭhāni pana viññāpetvā bhuñjanto",
  "atk-vin02a1:448_3": "pācittiyaṃ āpajjatīti veditabbo, ayaṃ kirettha adhippāyo. Teneva ca “paṇītānī”ti",
  "atk-vin02a1:448_4": "avatvā “paṇītabhojanānī”ti sutte vuttaṃ. “Paṇītānī”ti hi vutte sappiādīnaṃyeva gahaṇaṃ",
  "atk-vin02a1:448_5": "hoti, “paṇītabhojanānī”ti vutte pana paṇītasaṃsaṭṭhāni sattadhaññanibbattāni bhojanāni",
  "atk-vin02a1:448_6": "paṇītabhojanānīti ayamattho paññāyati.",
  "atk-vin02a1:449_0": "Idāni viññāpeti payoge dukkaṭantiādīsu ayaṃ vinicchayo – “sappinā bhattaṃ dehi, sappiṃ",
  "atk-vin02a1:449_1": "ākiritvā dehi, sappimissakaṃ katvā dehi, sahasappinā dehi, sappiñca bhattañca dehī”ti",
  "atk-vin02a1:449_2": "viññāpentassa viññattiyā dukkaṭaṃ, paṭiggahaṇe dukkaṭaṃ, ajjhohāre pācittiyaṃ. “Sappibhattaṃ",
  "atk-vin02a1:449_3": "dehī”ti vutte pana yasmā sālibhattaṃ viya sappibhattaṃ nāma natthi; tasmā sūpodanaviññattidukkaṭameva veditabbaṃ.",
  "atk-vin02a1:450_0": "Sace pana “sappinā bhattaṃ dehī”ti vutte bhattaṃ datvā “sappiṃ katvā bhuñjā”ti navanītaṃ",
  "atk-vin02a1:450_1": "vā khīraṃ vā dadhiṃ vā deti, mūlaṃ vā pana deti, “iminā sappiṃ gahetvā bhuñjā”ti",
  "atk-vin02a1:450_2": "yathāvatthukameva. “Gosappinā bhattaṃ dehī”ti vutte pana gosappinā vā detu, gosappimhi",
  "atk-vin02a1:450_3": "asati, purimanayeneva gonavanītādīni vā gāviṃyeva vā detu “ito sappinā bhuñjā”ti",
  "atk-vin02a1:450_4": "yathāvatthukameva. Sace pana gosappinā yācito ajiyā sappiādīhi deti, visaṅketaṃ.",
  "atk-vin02a1:450_5": "Evañhi sati aññaṃ yācitena aññaṃ dinnaṃ nāma hoti, tasmā anāpatti. Esa nayo ajiyā",
  "atk-vin02a1:450_6": "sappinā dehīti ādīsupi.",
  "atk-vin02a1:451_0": "“Kappiyasappinā dehī”ti vutte akappiyasappinā deti, visaṅketameva. “Akappiyasappināti",
  "atk-vin02a1:451_1": "vutte akappiyasappinā deti, paṭiggahaṇepi paribhogepi dukkaṭameva. Akappiyasappimhi",
  "atk-vin02a1:451_2": "asati purimanayeneva akappiyanavanītādīni deti “sappiṃ katvā bhuñjā”ti akappiyasappināva",
  "atk-vin02a1:451_3": "dinnaṃ hoti. “Akappiyasappinā”ti vutte kappiyena deti, visaṅketaṃ. “Sappinā”ti vutte",
  "atk-vin02a1:451_4": "sesesu navanītādīsu aññatarena deti, visaṅketameva. Esa nayo navanītena dehītiādīsupi.",
  "atk-vin02a1:451_5": "Yena yena hi viññatti hoti, tasmiṃ vā tassa mūle vā laddhe, taṃ taṃ laddhameva hoti.",
  "atk-vin02a1:452_0": "Sace pana aññaṃ pāḷiyā āgataṃ vā anāgataṃ vā denti, visaṅketaṃ. Pāḷiyaṃ āgatanavanītādīni",
  "atk-vin02a1:452_1": "ṭhapetvā aññehi navanītādīhi viññāpentassa dukkaṭaṃ. Yathā ca “sappibhattaṃ dehī”ti",
  "atk-vin02a1:452_2": "vutte sālibhattassa viya sappibhattassa abhāvā sūpodanaviññattidukkaṭameva hotīti",
  "atk-vin02a1:452_3": "vuttaṃ. Evaṃ navanītabhattaṃ dehītiādīsupi. Paṭipāṭiyā ekamekaṃ vitthāretvā vuccamānepi",
  "atk-vin02a1:452_4": "hi ayamevattho vattabbo siyā, so ca saṅkhepenapi sakkā ñātuṃ, kiṃ tattha vitthārena?",
  "atk-vin02a1:452_5": "Tena vuttaṃ – “esa nayo navanītena dehītiādīsupī”ti.",
  "atk-vin02a1:453_0": "Sace pana sabbehipi sappiādīhi ekaṭṭhāne vā nānāṭṭhāne vā viññāpetvā paṭiladdhaṃ",
  "atk-vin02a1:453_1": "ekabhājane ākiritvā ekarasaṃ katvā tato kusaggenāpi jivhagge binduṃ ṭhapetvā ajjhoharati,",
  "atk-vin02a1:453_2": "nava pācittiyāni āpajjati. Vuttampi cetaṃ parivāre –",
  "atk-vin02a1:454": "“Kāyikāni na vācasikāni,",
  "atk-vin02a1:455": "Sabbāni nānāvatthukāni;",
  "atk-vin02a1:456": "Apubbaṃ acarimaṃ āpajjeyya ekato,",
  "atk-vin02a1:457": "Pañhāmesā kusalehi cintitā”ti. ;",
  "atk-vin02a1:458_0": "261. Agilāno gilānasaññīti ettha sace gilānasaññīpi hutvā bhesajjatthāya pañca bhesajjāni",
  "atk-vin02a1:458_1": "viññāpeti, mahānāmasikkhāpadena kāretabbo. Nava paṇītabhojanāni viññāpento pana iminā",
  "atk-vin02a1:458_2": "sikkhāpadena kāretabbo. Bhikkhunīnaṃ pana etāni pāṭidesanīyavatthūni honti, sūpodanaviññattiyaṃ",
  "atk-vin02a1:458_3": "ubhayesampi sekhapaṇṇattidukkaṭameva. Sesamettha uttānameva.",
  "atk-vin02a1:459": "Catusamuṭṭhānaṃ – kāyato kāyavācato kāyacittato kāyavācācittato ca samuṭṭhāti,",
  "atk-vin02a1:460": "Kiriyaṃ, nosaññāvimokkhaṃ, acittakaṃ, paṇṇativajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:461": "Paṇītabhojanasikkhāpadaṃ navamaṃ.",
  "atk-vin02a1:462": "10. Dantaponasikkhāpadavaṇṇanā",
  "atk-vin02a1:463_0": "263. Dasamasikkhāpade – catūsu paccayesu antamaso dantakaṭṭhampi sabbaṃ paṃsukūlameva",
  "atk-vin02a1:463_1": "assāti sabbapaṃsukūliko. So kira susāne chaḍḍitabhājanameva pattaṃ katvā tattha chaḍḍitacoḷakeheva",
  "atk-vin02a1:463_2": "cīvaraṃ katvā tattha chaḍḍitamañcapīṭhakāniyeva gahetvā paribhuñjati. Ayyavosāṭitakānīti",
  "atk-vin02a1:463_3": "ettha ayyā vuccanti kālaṅkatā pitipitāmahā. Vosāṭitakāni vuccanti tesaṃ atthāya susānādīsu",
  "atk-vin02a1:463_4": "chaḍḍitakāni khādanīyabhojanīyāni; manussā kira kālaṅkate ñātake uddissa yaṃ tesaṃ",
  "atk-vin02a1:463_5": "sajīvakāle piyaṃ hoti, taṃ etesu susānādīsu piṇḍaṃ piṇḍaṃ katvā “ñātakā no paribhuñjantūti",
  "atk-vin02a1:463_6": "ṭhapenti. So bhikkhu taṃ gahetvā bhuñjati, aññaṃ paṇītampi diyyamānaṃ na icchati.",
  "atk-vin02a1:463_7": "Tena vuttaṃ – “susānepi rukkhamūlepi ummārepi ayyavosāṭitakāni sāmaṃ gahetvā paribhuñjatī”ti.",
  "atk-vin02a1:463_8": "Theroti thiro ghanabaddho. Vaṭharoti thūlo; thūlo ca ghanasarīro cāyaṃ bhikkhūti",
  "atk-vin02a1:463_9": "vuttaṃ hoti. Manussamaṃsaṃ maññe khādatīti manussamaṃsaṃ khādatīti naṃ sallakkhema;",
  "atk-vin02a1:463_10": "manussamaṃsaṃ khādantā hi īdisā bhavantīti ayaṃ tesaṃ adhippāyo.",
  "atk-vin02a1:464_0": "264. Udakadantapone kukkuccāyantīti ettha te bhikkhū “adinnaṃ mukhadvāraṃ āhāraṃ",
  "atk-vin02a1:464_1": "āhareyyā”ti padassa sammā atthaṃ asallakkhetvā kukkuccāyisuṃ, bhagavā pana yathāuppannassa",
  "atk-vin02a1:464_2": "vatthussa vasena pitā viya dārake te bhikkhū saññāpento anupaññattiṃ ṭhapesi.",
  "atk-vin02a1:465_0": "265. Adinnanti kāyena vā kāyapaṭibaddhena vā gaṇhantassa kāyakāyapaṭibaddhanissaggiyānaṃ",
  "atk-vin02a1:465_1": "aññataravasena na dinnaṃ. Etadeva hi sandhāya padabhājane “adinnaṃ nāma appaṭiggahitakaṃ",
  "atk-vin02a1:465_2": "vuccatī”ti vuttaṃ. Dutiyapārājike pana “adinnaṃ nāma parapariggahitakaṃ vuccatī”ti",
  "atk-vin02a1:465_3": "vuttaṃ. Dinnanti idaṃ pana tasseva adinnassa paṭipakkhavasena lakkhaṇadassanatthaṃ",
  "atk-vin02a1:465_4": "uddhaṭaṃ. Niddese cassa “kāyena vā kāyapaṭibaddhena vā nissaggiyena vā dente”ti evaṃ",
  "atk-vin02a1:465_5": "aññasmiṃ dadamāne “hatthapāse ṭhito kāyena vā kāyapaṭibaddhena vā paṭiggaṇhātīti",
  "atk-vin02a1:465_6": "taṃ evaṃ diyyamānaṃ antamaso rathareṇumpi sace pubbe vuttalakkhaṇe hatthapāse ṭhito",
  "atk-vin02a1:465_7": "kāyena vā kāyapaṭibaddhena vā paṭiggaṇhāti, etaṃ evaṃ paṭiggahitaṃ dinnaṃ nāma vuccati.",
  "atk-vin02a1:465_8": "Na “idaṃ gaṇha, idaṃ tava hotū”tiādivacanena nissaṭṭhaṃ.",
  "atk-vin02a1:466_0": "Tattha kāyenāti hatthādīsu yena kenaci sarīrāvayavena; antamaso pādaṅguliyāpi diyyamānaṃ",
  "atk-vin02a1:466_1": "kāyena dinnaṃ nāma hoti, paṭiggahaṇepi eseva nayo. Yena kenaci hi sarīrāvayavena",
  "atk-vin02a1:466_2": "gahitaṃ kāyena gahitameva hoti. Sacepi natthukaraṇiyā diyyamānaṃ nāsāpuṭena akallako",
  "atk-vin02a1:466_3": "vā mukhena paṭiggaṇhāti. Ābhogamattameva hi ettha pamāṇanti ayaṃ nayo mahāpaccariyaṃ",
  "atk-vin02a1:466_4": "vutto. Kāyapaṭibaddhenāti kaṭacchuādīsu yena kenaci upakaraṇena dinnaṃ kāyapaṭibaddhena",
  "atk-vin02a1:466_5": "dinnaṃ nāma hoti. Paṭiggahaṇepi eseva nayo. Yena kenaci sarīrapaṭibaddhena pattathālakādinā",
  "atk-vin02a1:466_6": "gahitaṃ kāyapaṭibaddhena gahitameva hoti. Nissaggiyenāti kāyato ca kāyapaṭibaddhato",
  "atk-vin02a1:466_7": "ca mocetvā hatthapāse ṭhitassa kāyena vā kāyapaṭibaddhena vā pātiyamānampi nissaggiyena",
  "atk-vin02a1:466_8": "payogena dinnaṃ nāma hoti. Ayaṃ tāva pāḷivaṇṇanā.",
  "atk-vin02a1:467_0": "Ayaṃ panettha pāḷimuttakavinicchayo – pañcaṅgehi paṭiggahaṇaṃ ruhati – thāmamajjhimassa",
  "atk-vin02a1:467_1": "purisassa uccāraṇamattaṃ hoti, hatthapāso paññāyati, abhihāro paññāyati, devo vā",
  "atk-vin02a1:467_2": "manusso vā tiracchānagato vā kāyena vā kāyapaṭibaddhena vā nissaggiyena vā deti,",
  "atk-vin02a1:467_3": "taṃ ce bhikkhu kāyena vā kāyapaṭibaddhena vā paṭiggaṇhāti. Evaṃ pañcahaṅgehi paṭiggahaṇaṃ ruhati.",
  "atk-vin02a1:468_0": "Tattha ṭhitanisinnanipannānaṃ pavāraṇasikkhāpade vuttanayeneva hatthapāso veditabbo.",
  "atk-vin02a1:468_1": "Sace pana dāyakapaṭiggāhakesu eko ākāse hoti, eko bhūmiyaṃ, bhūmaṭṭhassa ca sīsena",
  "atk-vin02a1:468_2": "ākāsaṭṭhassa ca ṭhapetvā dātuṃ vā gahetuṃ vā pasāritahatthaṃ, yaṃ āsannataraṃ aṅgaṃ,",
  "atk-vin02a1:468_3": "tassa orimantena hatthapāsappamāṇaṃ paricchinditabbaṃ. Sacepi eko kūpe hoti, eko",
  "atk-vin02a1:468_4": "kūpataṭe, eko vā pana rukkhe, eko pathaviyaṃ, vuttanayeneva hatthapāsappamāṇaṃ paricchinditabbaṃ.",
  "atk-vin02a1:468_5": "Evarūpe hatthapāse ṭhatvā sacepi pakkhī mukhatuṇḍakena vā hatthī vā soṇḍāya gahetvā",
  "atk-vin02a1:468_6": "pupphaṃ vā phalaṃ vā deti, paṭiggahaṇaṃ ruhati. Sace pana addhaṭṭhamaratanassāpi",
  "atk-vin02a1:468_7": "hatthino khandhe nisinno, tena soṇḍāya diyyamānaṃ gaṇhāti, vaṭṭatiyeva.",
  "atk-vin02a1:469_0": "Eko bahūni bhattabyañjanabhājanāni sīse katvā bhikkhussa santikaṃ āgantvā ṭhitakova",
  "atk-vin02a1:469_1": "gaṇhathāti vadati, na tāva abhihāro paññāyati, tasmā na gahetabbaṃ. Sace pana īsakampi",
  "atk-vin02a1:469_2": "onamati, bhikkhunā hatthaṃ pasāretvā heṭṭhimabhājanaṃ ekadesenāpi sampaṭicchitabbaṃ.",
  "atk-vin02a1:469_3": "Ettāvatā sabbabhājanāni paṭiggahitāni honti, tato paṭṭhāya oropetvā vā ugghāṭetvā",
  "atk-vin02a1:469_4": "vā yaṃ icchati, taṃ gahetvā bhuñjituṃ vaṭṭati. Sabhattapacchiādimhi pana ekabhājane",
  "atk-vin02a1:469_5": "vattabbameva natthi, kājena bhattaṃ harantopi sace kājaṃ onāmetvā deti, vaṭṭati.",
  "atk-vin02a1:469_6": "Tiṃsahattho veṇu hoti, ekasmiṃ ante guḷakumbho baddho, ekasmiṃ sappikumbho, tañce",
  "atk-vin02a1:469_7": "paṭiggaṇhāti, sabbaṃ paṭiggahitameva. Ucchuyantadoṇito paggharantameva rasaṃ gaṇhathāti",
  "atk-vin02a1:469_8": "vadati, abhihāro na paññāyatīti na gahetabbo. Sace pana kasaṭaṃ chaḍḍetvā hatthena",
  "atk-vin02a1:469_9": "ussiñcitvā ussiñcitvā deti, vaṭṭati.",
  "atk-vin02a1:470_0": "Bahū pattā mañce vā pīṭhe vā kaṭasārake vā doṇiyaṃ vā phalake vā ṭhapitā honti, yattha",
  "atk-vin02a1:470_1": "ṭhitassa dāyako hatthapāse hoti, tattha ṭhatvā paṭiggahaṇasaññāya mañcādīni aṅguliyāpi",
  "atk-vin02a1:470_2": "phusitvā ṭhitena vā nisinnena vā nipannena vā yaṃ tesu pattesu diyyati, taṃ sabbaṃ",
  "atk-vin02a1:470_3": "paṭiggahitaṃ hoti. Sacepi paṭiggahessāmīti mañcādīni āruhitvā nisīdati, vaṭṭatiyeva.",
  "atk-vin02a1:470_4": "Sace pana mañcādīni hatthena gahetvā mañce nisīdati, vattabbameva natthi.",
  "atk-vin02a1:471_0": "Pathaviyaṃ pana sacepi kucchiyā kucchiṃ āhacca ṭhitā honti, yaṃ yaṃ aṅguliyā vā sūciyā",
  "atk-vin02a1:471_1": "vā phusitvā nisinno hoti, tattha tattha diyyamānameva paṭiggahitaṃ hoti. “Yattha",
  "atk-vin02a1:471_2": "katthaci mahākaṭasārahatthattharaṇādīsu ṭhapitapatte paṭiggahaṇaṃ na ruhatī”ti vuttaṃ,",
  "atk-vin02a1:471_3": "taṃ hatthapāsātikkamaṃ sandhāya vuttanti veditabbaṃ. Hatthapāse pana sati yattha",
  "atk-vin02a1:471_4": "katthaci vaṭṭati aññatra tatthajātakā.",
  "atk-vin02a1:472_0": "Tatthajātake pana paduminipaṇṇe vā kiṃsukapaṇṇādimhi vā na vaṭṭati. Na hi taṃ kāyapaṭibaddhasaṅkhyaṃ",
  "atk-vin02a1:472_1": "gacchati. Yathā ca tatthajātake; evaṃ khāṇuke bandhitvā ṭhapitamañcādimhi asaṃhārime",
  "atk-vin02a1:472_2": "phalake vā pāsāṇe vā na ruhatiyeva, tepi hi tatthajātakasaṅkhepupagā honti. Bhūmiyaṃ",
  "atk-vin02a1:472_3": "atthatesu sukhumesu tintiṇikādipaṇṇesupi paṭiggahaṇaṃ na ruhati, na hi tāni sandhāretuṃ",
  "atk-vin02a1:472_4": "samatthānīti. Mahantesu pana paduminipaṇṇādīsu ruhati. Sace hatthapāsaṃ atikkamma",
  "atk-vin02a1:472_5": "ṭhito dīghadaṇḍakena uḷuṅkena deti, āgantvā dehīti vattabbo. Vacanaṃ asutvā vā anādiyitvā",
  "atk-vin02a1:472_6": "vā patte ākiratiyeva, puna paṭiggahetabbaṃ. Dūre ṭhatvā bhattapiṇḍaṃ khipantepi eseva nayo.",
  "atk-vin02a1:473_0": "Sace pattatthavikato nīhariyamāne patte rajanacuṇṇāni honti, sati udake dhovitabbo,",
  "atk-vin02a1:473_1": "asati rajanacuṇṇaṃ pucchitvā paṭiggahetvā vā piṇḍāya caritabbaṃ. Sace piṇḍāya carantassa",
  "atk-vin02a1:473_2": "rajaṃ patati, paṭiggahetvā bhikkhā gaṇhitabbā. Appaṭiggahetvā gaṇhato vinayadukkaṭaṃ.",
  "atk-vin02a1:473_3": "Taṃ pana puna paṭiggahetvā bhuñjato anāpatti. Sace pana “paṭiggahetvā dethā”ti vutte",
  "atk-vin02a1:473_4": "vacanaṃ asutvā vā anādiyitvā vā bhikkhaṃ dentiyeva, vinayadukkaṭaṃ natthi, puna paṭiggahetvā",
  "atk-vin02a1:473_5": "aññā bhikkhā gahetabbā.",
  "atk-vin02a1:474_0": "Sace mahāvāto tato tato rajaṃ pāteti, na sakkā hoti bhikkhaṃ gahetuṃ, “anupasampannassa",
  "atk-vin02a1:474_1": "dassāmī”ti suddhacittena ābhogaṃ katvā gaṇhituṃ vaṭṭati. Evaṃ piṇḍāya caritvā vihāraṃ",
  "atk-vin02a1:474_2": "vā āsanasālaṃ vā gantvā taṃ anupasampannassa datvā puna tena dinnaṃ vā tassa vissāsena",
  "atk-vin02a1:474_3": "vā paṭiggahetvā bhuñjituṃ vaṭṭati.",
  "atk-vin02a1:475_0": "Sace bhikkhācāre sarajaṃ pattaṃ bhikkhussa deti, so vattabbo – “imaṃ paṭiggahetvā",
  "atk-vin02a1:475_1": "bhikkhaṃ vā gaṇheyyāsi, paribhuñjeyyāsi vā”ti tena tathā kātabbaṃ. Sace rajaṃ upari",
  "atk-vin02a1:475_2": "uppilavati, kañjikaṃ pavāhetvā sesaṃ bhuñjitabbaṃ. Sace anto paviṭṭhaṃ hoti, paṭiggahetabbaṃ.",
  "atk-vin02a1:475_3": "Anupasampanne asati hatthato amocentena, yattha anupasampanno atthi tattha netvā",
  "atk-vin02a1:475_4": "paṭiggahetabbaṃ. Sukkhabhatte patitarajaṃ apanetvā bhuñjituṃ vaṭṭati. Sace atisukhumaṃ",
  "atk-vin02a1:475_5": "hoti, uparibhattena saddhiṃ apanetabbaṃ, paṭiggahetvā vā bhuñjitabbaṃ. Yāguṃ vā sūpaṃ",
  "atk-vin02a1:475_6": "vā purato ṭhapetvā ālulentānaṃ bhājanato phusitāni uggantvā patte patanti, patto paṭiggahetabbo.",
  "atk-vin02a1:476_0": "Uḷuṅkena āharitvā dentānaṃ paṭhamataraṃ uḷuṅkato thevā patte patanti, supatitā, abhihaṭattā",
  "atk-vin02a1:476_1": "doso natthi. Sacepi carukena bhatte ākiriyamāne carukato masi vā chārikā vā patati,",
  "atk-vin02a1:476_2": "abhihaṭattā nevatthi doso. Anantarassa bhikkhuno diyyamānaṃ pattato uppatitvā itarassa",
  "atk-vin02a1:476_3": "patte patati, supatitaṃ. Paṭiggahitameva hi taṃ hoti.",
  "atk-vin02a1:477_0": "Sace jajjharisākhādiṃ phāletvā ekassa bhikkhuno dentānaṃ sākhato phusitāni aññassa",
  "atk-vin02a1:477_1": "patte patanti, patto paṭiggahetabbo. Yassa pattassa upari phālenti, tassa patte patitesu",
  "atk-vin02a1:477_2": "dātukāmatāya abhihaṭattā doso natthi. Pāyāsassa pūretvā pattaṃ denti, uṇhattā heṭṭhā",
  "atk-vin02a1:477_3": "gahetuṃ na sakkoti, mukhavaṭṭiyāpi gahetuṃ vaṭṭati. Sace tathāpi na sakkoti, ādhārakena gaṇhitabbo.",
  "atk-vin02a1:478_0": "Āsanasālāya pattaṃ gahetvā nisinno bhikkhu niddaṃ okkanto hoti, neva āhariyamānaṃ",
  "atk-vin02a1:478_1": "na diyyamānaṃ jānāti, appaṭiggahitaṃ hoti. Sace pana ābhogaṃ katvā nisinno hoti,",
  "atk-vin02a1:478_2": "vaṭṭati. Sacepi so hatthena ādhārakaṃ muñcitvā pādena pelletvā niddāyati, vaṭṭatiyeva.",
  "atk-vin02a1:478_3": "Pādena ādhārakaṃ akkamitvā paṭiggaṇhantassa pana jāgarantassapi anādarapaṭiggahaṇaṃ",
  "atk-vin02a1:478_4": "hoti, tasmā na kātabbaṃ. Keci evaṃ ādhārakena paṭiggahaṇaṃ kāyapaṭibaddhapaṭibaddhena",
  "atk-vin02a1:478_5": "paṭiggahaṇaṃ nāma hoti, tasmā na vaṭṭatīti vadanti. Taṃ tesaṃ vacanamattameva. Atthato",
  "atk-vin02a1:478_6": "pana sabbampetaṃ kāyapaṭibaddhameva hoti. Kāyasaṃsaggepi cesa nayo dassitova. Yampi",
  "atk-vin02a1:478_7": "bhikkhussa diyyamānaṃ patati, tampi sāmaṃ gahetvā paribhuñjituṃ vaṭṭati. Tatridaṃ suttaṃ –",
  "atk-vin02a1:479": "“Anujānāmi, bhikkhave, yaṃ diyyamānaṃ patati, taṃ sāmaṃ gahetvā paribhuñjituṃ pariccattaṃ taṃ, bhikkhave, dāyakehī”ti.",
  "atk-vin02a1:480_0": "Idañca pana suttaṃ neyyatthaṃ. Tasmā evamettha adhippāyo veditabbo – yaṃ diyyamānaṃ",
  "atk-vin02a1:480_1": "dāyakassa hatthato parigaḷitvā suddhāya vā bhūmiyā paduminipaṇṇavatthakaṭasārakādīsu",
  "atk-vin02a1:480_2": "vā patati, taṃ sāmaṃ gahetvā paribhuñjituṃ vaṭṭati. Yaṃ pana sarajāya bhūmiyā patati,",
  "atk-vin02a1:480_3": "taṃ rajaṃ puñchitvā vā dhovitvā vā paṭiggahetvā vā paribhuñjitabbaṃ. Sace pana pavaṭṭantaṃ",
  "atk-vin02a1:480_4": "aññassa bhikkhuno santikaṃ gacchati, tena āharāpetumpi vaṭṭati. Sace taṃ bhikkhuṃ",
  "atk-vin02a1:480_5": "vadati “tvaṃyeva khādā”ti tassāpi khādituṃ vaṭṭati. Anāṇattena pana tena na gahetabbaṃ.",
  "atk-vin02a1:480_6": "Anāṇattenāpi “itarassa dassāmī”ti gahetuṃ vaṭṭatīti kurundiyaṃ vuttaṃ. Kasmā panetaṃ",
  "atk-vin02a1:480_7": "itarassa bhikkhuno gahetuṃ na vaṭṭatīti? Bhagavatā ananuññātattā. Bhagavatā hi “sāmaṃ",
  "atk-vin02a1:480_8": "gahetvā paribhuñjitu”nti vadantena yasseva taṃ diyyamānaṃ patati, tassa appaṭiggahitakampi",
  "atk-vin02a1:480_9": "taṃ gahetvā paribhogo anuññāto. “Pariccattaṃ taṃ bhikkhave dāyakehī”ti vacanena panettha",
  "atk-vin02a1:480_10": "parasantakābhāvo dīpito. Tasmā aññassa sāmaṃ gahetvā paribhuñjituṃ na vaṭṭati, tassa",
  "atk-vin02a1:480_11": "pana āṇattiyā vaṭṭatīti ayaṃ kirettha adhippāyo.",
  "atk-vin02a1:481_0": "Yasmā ca taṃ appaṭiggahitakattā anuññātaṃ, tasmā yathāṭhitaṃyeva anāmasitvā kenaci",
  "atk-vin02a1:481_1": "pidahitvā ṭhapitaṃ dutiyadivasepi paribhuñcituṃ vaṭṭati, sannidhipaccayā anāpatti.",
  "atk-vin02a1:481_2": "Paṭiggahetvā pana paribhuñjitabbaṃ. Taṃdivasaṃyeva hi tassa sāmaṃ gahetvā paribhogo",
  "atk-vin02a1:481_3": "anuññāto, na tato paranti ayampi kirettha adhippāyo.",
  "atk-vin02a1:482_0": "Idāni abbohārikanayo vuccati – bhuñjantānañhi dantā khiyyanti, nakhā khiyyanti, pattassa",
  "atk-vin02a1:482_1": "vaṇṇo khiyyati, sabbaṃ abbohārikaṃ. Yampi satthakena ucchuādīsu phālitesu malaṃ paññāyati,",
  "atk-vin02a1:482_2": "etaṃ navasamuṭṭhitaṃ nāma paṭiggahetvā paribhuñjitabbaṃ. Satthakaṃ dhovitvā phālitesu",
  "atk-vin02a1:482_3": "malaṃ na paññāyati, lohagandhamattaṃ hoti, taṃ abbohārikaṃ. Yampi satthakaṃ gahetvā",
  "atk-vin02a1:482_4": "pariharanti, tena phālitepi eseva nayo. Na hi taṃ paribhogatthāya pariharantīti.",
  "atk-vin02a1:482_5": "Mūlabhesajjādīni pisantānaṃ vā koṭṭentānaṃ vā nisadanisadapotakaudukkhalamusalādīni",
  "atk-vin02a1:482_6": "khiyyanti, pariharaṇakavāsiṃ tāpetvā bhesajjatthāya takke vā khīre vā pakkhipanti,",
  "atk-vin02a1:482_7": "tattha nīlikā paññāyati. Satthake vuttasadisova vinicchayo. Āmakatakkādīsu pana sayaṃ",
  "atk-vin02a1:482_8": "na pakkhipitabbā. Pakkhipati ce, sāmapākato na muccati.",
  "atk-vin02a1:483_0": "Deve vassante piṇḍāya carantassa sarīrato vā cīvarato vā kiliṭṭhaudakaṃ patte patati,",
  "atk-vin02a1:483_1": "taṃ paṭiggahetabbaṃ. Rukkhamūlādīsu bhuñjantassa patitepi eseva nayo. Sace pana sattāhaṃ",
  "atk-vin02a1:483_2": "vassante deve suddhaṃ udakaṃ hoti, abbhokāsato vā patati, vaṭṭati. Sāmaṇerassa odanaṃ",
  "atk-vin02a1:483_3": "dentena tassa pattagataṃ acchupanteneva dātabbo. Patto vāssa paṭiggahetabbo. Appaṭiggahite",
  "atk-vin02a1:483_4": "odanaṃ chupitvā puna attano patte odanaṃ gaṇhantassa uggahitako hoti.",
  "atk-vin02a1:484_0": "Sace pana dātukāmo hutvā “āhara sāmaṇera pattaṃ, odanaṃ gaṇhā”ti vadati, itaro ca",
  "atk-vin02a1:484_1": "“alaṃ mayha”nti paṭikkhipati, puna tavevetaṃ mayā pariccatta”nti ca vuttepi “na mayhaṃ",
  "atk-vin02a1:484_2": "etenattho”ti vadati. Satakkhattumpi pariccajatu, yāva attano hatthagataṃ paṭiggahitameva hoti.",
  "atk-vin02a1:485_0": "Sace pana ādhārake ṭhitaṃ nirapekkho “gaṇhā”ti vadati, puna paṭiggahetabbaṃ. Sāpekkho",
  "atk-vin02a1:485_1": "ādhārake pattaṃ ṭhapetvā “etto pūvaṃ vā bhattaṃ vā gaṇhā”ti sāmaṇeraṃ vadati, sāmaṇero",
  "atk-vin02a1:485_2": "hatthaṃ dhovitvā sacepi satakkhattuṃ gahetvā attano pattagataṃ aphusantova attano",
  "atk-vin02a1:485_3": "patte pakkhipati, puna paṭiggahaṇakiccaṃ natthi. Yadi pana attano pattagataṃ phusitvā",
  "atk-vin02a1:485_4": "tato gaṇhāti, sāmaṇerasantakena saṃsaṭṭhaṃ hoti, puna paṭiggahetabbaṃ. Keci pana",
  "atk-vin02a1:485_5": "“sacepi gayhamānaṃ chijjitvā tattha patati, puna paṭiggahetabba”nti vadanti. Taṃ",
  "atk-vin02a1:485_6": "“ekaṃ bhattapiṇḍaṃ gaṇha, ekaṃ pūvaṃ gaṇha, imassa guḷapiṇḍassa ettakaṃ padesaṃ gaṇhā”ti",
  "atk-vin02a1:485_7": "evaṃ paricchinditvā vutte veditabbaṃ. Idha pana paricchedo natthi. Tasmā yaṃ sāmaṇerassa",
  "atk-vin02a1:485_8": "patte patati, tadeva paṭiggahaṇaṃ vijahati. Hatthagataṃ pana yāva sāmaṇero vā “ala”nti",
  "atk-vin02a1:485_9": "na oramati, bhikkhu vā na vāreti, tāva bhikkhusseva santakaṃ, tasmā paṭiggahaṇaṃ na vijahati.",
  "atk-vin02a1:486_0": "Sace attano vā bhikkhūnaṃ vā yāgupacanakabhājane kesañci atthāya odanaṃ pakkhipati,",
  "atk-vin02a1:486_1": "“sāmaṇera, bhājanassa upari hatthaṃ karohī”ti vatvā tassa hatthe pakkhipitabbaṃ,",
  "atk-vin02a1:486_2": "tassa hatthato bhājane patitañhi dutiyadivase bhājanassa akappiyabhāvaṃ na karoti,",
  "atk-vin02a1:486_3": "pariccattattā. Sace evaṃ akatvā pakkhipati, pattamiva bhājanaṃ nirāmisaṃ katvā paribhuñjitabbaṃ.",
  "atk-vin02a1:486_4": "Dāyakā yāgukuṭaṃ ṭhapetvā gatā, taṃ daharasāmaṇero paṭiggaṇhāpetuṃ na sakkoti, bhikkhu",
  "atk-vin02a1:486_5": "pattaṃ upanāmeti, sāmaṇero kuṭassa gīvaṃ pattassa mukhavaṭṭiyaṃ ṭhapetvā āvajjeti,",
  "atk-vin02a1:486_6": "pattagatā yāgu paṭiggahitāva hoti. Atha vā bhikkhu bhūmiyaṃ hatthaṃ ṭhapeti, sāmaṇero",
  "atk-vin02a1:486_7": "pavaṭṭetvā tattha āropeti, vaṭṭati. Pūvapacchibhattapacchiucchubhārādīsupi eseva nayo.",
  "atk-vin02a1:487_0": "Sace paṭiggahaṇūpagaṃ bhāraṃ dve tayo sāmaṇerā denti, ekena vā balavatā ukkhittaṃ",
  "atk-vin02a1:487_1": "dve tayo bhikkhū gaṇhanti, vaṭṭati. Mañcassa vā pīṭhassa vā pāde telaghaṭaṃ vā phāṇitaghaṭaṃ",
  "atk-vin02a1:487_2": "vā navanītaghaṭaṃ vā laggenti, bhikkhussa mañcepi pīṭhepi nisīdituṃ vaṭṭati. Uggahitakaṃ nāma na hoti.",
  "atk-vin02a1:488_0": "Nāgadantake vā aṅkusake vā dve telaghaṭā laggitā honti, upari paṭiggahitako heṭṭhā",
  "atk-vin02a1:488_1": "appaṭiggahitako, uparimaṃ gahetuṃ vaṭṭati. Heṭṭhā paṭiggahitako upari appaṭiggahitako,",
  "atk-vin02a1:488_2": "uparimaṃ gahetvā itaraṃ gaṇhato uparimo uggahitako hoti. Heṭṭhāmañce appaṭiggahitakaṃ",
  "atk-vin02a1:488_3": "telathālakaṃ hoti, taṃ ce sammajjanto sammuñjaniyā ghaṭṭeti, uggahitakaṃ na hoti.",
  "atk-vin02a1:488_4": "Paṭiggahitakaṃ gaṇhissāmīti appaṭiggahitakaṃ gahetvā ñatvā puna ṭhapeti, uggahitakaṃ",
  "atk-vin02a1:488_5": "na hoti. Bahi nīharitvā sañjānāti, bahi aṭṭhapetvā haritvā tattheva ṭhapetabbaṃ,",
  "atk-vin02a1:488_6": "natthi doso. Sace pana pubbe vivaritvā ṭhapitaṃ na pidahitabbaṃ; yathā pubbe ṭhitaṃ",
  "atk-vin02a1:488_7": "tatheva ṭhapetabbaṃ. Sace bahi ṭhapeti, puna na chupitabbaṃ.",
  "atk-vin02a1:489_0": "Heṭṭhāpāsādaṃ orohanto nisseṇimajjhe sañjānāti, anokāsattā uddhaṃ vā adho vā haritvā",
  "atk-vin02a1:489_1": "ṭhapetabbaṃ. Paṭiggahitake telādimhi kaṇṇakaṃ uṭṭheti, siṅgiverādimhi ghanacuṇṇaṃ,",
  "atk-vin02a1:489_2": "taṃsamuṭṭhānameva nāmetaṃ, puna paṭiggahaṇakiccaṃ natthi.",
  "atk-vin02a1:490_0": "Tālaṃ vā nāḷikeraṃ vā āruḷho yottena phalapiṇḍiṃ otāretvā upari ṭhitova gaṇhathāti",
  "atk-vin02a1:490_1": "vadati, na gahetabbaṃ. Sace añño bhūmiyaṃ ṭhito yottapāsake gahetvā ukkhipitvā deti,",
  "atk-vin02a1:490_2": "vaṭṭati. Saphalaṃ mahāsākhaṃ kappiyaṃ kāretvā paṭiggaṇhāti, phalāni paṭiggahitāneva",
  "atk-vin02a1:490_3": "honti, yathāsukhaṃ paribhuñjituṃ vaṭṭati.",
  "atk-vin02a1:491_0": "Antovatiyaṃ ṭhatvā vatiṃ chinditvā ucchuṃ vā timbarūsakaṃ vā denti, hatthapāse sati",
  "atk-vin02a1:491_1": "vaṭṭati. Vatidaṇḍakesu appaharitvā niggataṃ gaṇhantassa vaṭṭati. Paharitvā niggate",
  "atk-vin02a1:491_2": "aṭṭhakathāsu doso na dassito. Mayaṃ pana yaṃ ṭhānaṃ pahaṭaṃ, tato sayaṃpatitameva",
  "atk-vin02a1:491_3": "hotīti takkayāma. Tasmimpi aṭṭhatvā gacchante yujjati, suṅkaghātato pavaṭṭetvā bahipatitabhaṇḍaṃ",
  "atk-vin02a1:491_4": "viya. Vatiṃ vā pākāraṃ vā laṅghāpetvā denti, sace pana na puthulo pākāro, antopākāre",
  "atk-vin02a1:491_5": "ca bahipākāre ca ṭhitassa hatthapāso pahoti, hatthasatampi uddhaṃ gantvā sampattaṃ gahetuṃ vaṭṭati.",
  "atk-vin02a1:492": "Bhikkhu gilānaṃ sāmaṇeraṃ khandhena vahati, so phalāphalaṃ disvā gahetvā khandhe nisinnova deti, vaṭṭati. Aparo bhikkhuṃ vahanto khandhe nisinnassa bhikkhuno deti, vaṭṭatiyeva.",
  "atk-vin02a1:493_0": "Bhikkhu phaliniṃ sākhaṃ chāyatthāya gahetvā gacchati, phalāni khādituṃ citte uppanne",
  "atk-vin02a1:493_1": "paṭiggahāpetvā khādituṃ vaṭṭati. Macchikavāraṇatthaṃ kappiyaṃ kāretvā paṭiggaṇhāti,",
  "atk-vin02a1:493_2": "khāditukāmo ce hoti, mūlapaṭiggahaṇameva vaṭṭati, khādantassa natthi doso.",
  "atk-vin02a1:494_0": "Bhikkhu paṭiggahaṇārahaṃ bhaṇḍaṃ manussānaṃ yāne ṭhapetvā maggaṃ gacchati, yānaṃ",
  "atk-vin02a1:494_1": "kaddame laggati, daharo cakkaṃ gahetvā ukkhipati, vaṭṭati, uggahitakaṃ nāma na hoti.",
  "atk-vin02a1:494_2": "Nāvāya ṭhapetvā nāvaṃ arittena vā pājeti, hatthena vā kaḍḍhati, vaṭṭati. Uḷumpepi",
  "atk-vin02a1:494_3": "eseva nayo. Cāṭiyaṃ kuṇḍake vā ṭhapetvāpi taṃ anupasampannena gāhāpetvā anupasampannaṃ",
  "atk-vin02a1:494_4": "bāhāyaṃ gahetvā tarituṃ vaṭṭati. Tasmimpi asati anupasampannaṃ gāhāpetvā taṃ bāhāyaṃ",
  "atk-vin02a1:494_5": "gahetvā tarituṃ vaṭṭati.",
  "atk-vin02a1:495_0": "Upāsakā gamikabhikkhūnaṃ pātheyyataṇḍule denti. Sāmaṇerā bhikkhūnaṃ taṇḍule gahetvā",
  "atk-vin02a1:495_1": "attano taṇḍule gahetuṃ na sakkonti, bhikkhū tesaṃ taṇḍule gaṇhanti. Sāmaṇerā attanā",
  "atk-vin02a1:495_2": "gahitataṇḍulesu khīṇesu itarehi taṇḍulehi yāguṃ pacitvā sabbesaṃ pattāni paṭipāṭiyā",
  "atk-vin02a1:495_3": "ṭhapetvā yāguṃ ākiranti. Paṇḍito sāmaṇero attano pattaṃ gahetvā therassa deti, therassa",
  "atk-vin02a1:495_4": "pattaṃ anutherassāti evaṃ sabbāni parivatteti, sabbehi sāmaṇerassa santakaṃ bhuttaṃ hoti, vaṭṭati.",
  "atk-vin02a1:496_0": "Sacepi sāmaṇero apaṇḍito hoti, attano patte yāguṃ sayameva pātuṃ ārabhati, “āvuso",
  "atk-vin02a1:496_1": "tuyhaṃ yāguṃ mayhaṃ dehī”ti evaṃ therehi paṭipāṭiyā yācitvāpi pivituṃ vaṭṭati, sabbehi",
  "atk-vin02a1:496_2": "sāmaṇerassa santakameva bhuttaṃ hoti, neva uggahitapaccayā na sannidhipaccayā vajjaṃ",
  "atk-vin02a1:496_3": "phusanti. Ettha pana mātāpitūnaṃ telādīni chāyādīnaṃ atthāya sākhādīni ca harantānaṃ",
  "atk-vin02a1:496_4": "imesañca viseso na dissati. Tasmā kāraṇaṃ upaparikkhitabbaṃ.",
  "atk-vin02a1:497_0": "Sāmaṇero bhattaṃ pacitukāmo taṇḍule dhovitvā niccāletuṃ na sakkoti. Bhikkhunā taṇḍule",
  "atk-vin02a1:497_1": "ca bhājanañca paṭiggahetvā taṇḍule dhovitvā niccāletvā bhājanaṃ uddhanaṃ āropetabbaṃ,",
  "atk-vin02a1:497_2": "aggi na kātabbo, pakkakāle vivaritvā pakkabhāvo jānitabbo. Sace duppakkaṃ hoti, pākatthāya",
  "atk-vin02a1:497_3": "pidahituṃ na vaṭṭati. Rajassa vā chārikāya vā apatanatthāya vaṭṭati, pakkakāle āropetumpi",
  "atk-vin02a1:497_4": "bhuñjitumpi vaṭṭati, puna paṭiggahaṇakiccaṃ natthi.",
  "atk-vin02a1:498_0": "Sāmaṇero paṭibalo pacituṃ, khaṇo panassa natthi, katthaci gantukāmo. Bhikkhunā sataṇḍulodakabhājanaṃ",
  "atk-vin02a1:498_1": "paṭiggahetvā uddhanaṃ āropetvā aggiṃ jāletvā gacchāhīti vattabbo. Tato paraṃ purimanayeneva",
  "atk-vin02a1:498_2": "sabbaṃ kātuṃ vaṭṭati.",
  "atk-vin02a1:499_0": "Bhikkhu yāguatthāya suddhaṃ bhājanaṃ āropetvā udakaṃ tāpeti, vaṭṭati. Tatte udake",
  "atk-vin02a1:499_1": "sāmaṇero taṇḍule pakkhipati, tato paṭṭhāya bhikkhunā aggi na kātabbo. Pakkayāguṃ",
  "atk-vin02a1:499_2": "paṭiggahetvā pātuṃ vaṭṭati.",
  "atk-vin02a1:500_0": "Sāmaṇero yāguṃ pacati, hatthakukkuccako bhikkhu kīḷanto bhājanaṃ āmasati, pidhānaṃ",
  "atk-vin02a1:500_1": "āmasati, uggataṃ pheṇaṃ chinditvā harati, tasseva pātuṃ na vaṭṭati, durupaciṇṇaṃ",
  "atk-vin02a1:500_2": "nāma hoti. Sace pana dabbiṃ vā uḷuṅkaṃ vā gahetvā anukkhipanto āluḷeti, sabbesaṃ",
  "atk-vin02a1:500_3": "na vaṭṭati, sāmapākañceva hoti durupaciṇṇañca. Sace ukkhipati, uggahitakampi hoti.",
  "atk-vin02a1:501_0": "Bhikkhunā piṇḍāya caritvā ādhārake patto ṭhapito hoti, tatra ce añño lolabhikkhu",
  "atk-vin02a1:501_1": "kīḷanto pattaṃ āmasati, pattapidhānaṃ āmasati, tasseva tato laddhaṃ bhattaṃ na vaṭṭati.",
  "atk-vin02a1:501_2": "Sace pana pattaṃ ukkhipitvā ṭhapeti, sabbesaṃ na vaṭṭati. Tatthajātakaphalāni sākhāya",
  "atk-vin02a1:501_3": "vā valliyā vā gahetvā cāleti, tasseva tato laddhaṃ phalaṃ na vaṭṭati, durupaciṇṇadukkaṭañca",
  "atk-vin02a1:501_4": "āpajjati. Phalarukkhaṃ pana apassayituṃ vā tattha kaṇḍake vā bandhituṃ vaṭṭati, durupaciṇṇaṃ",
  "atk-vin02a1:501_5": "na hotīti mahāpaccariyaṃ vuttaṃ.",
  "atk-vin02a1:502_0": "Araññe patitaṃ pana ambaphalādiṃ disvā sāmaṇerassa dassāmīti āharitvā dātuṃ vaṭṭati.",
  "atk-vin02a1:502_1": "Sīhavighāsādiṃ disvāpi sāmaṇerassa dassāmīti paṭiggahetvā vā appaṭiggahetvā vā āharitvā",
  "atk-vin02a1:502_2": "dātuṃ vaṭṭati. Sace pana sakkoti vitakkaṃ sodhetuṃ, tato laddhaṃ khāditumpi vaṭṭati,",
  "atk-vin02a1:502_3": "neva āmakamaṃsapaṭiggahaṇapaccayā na uggahitakapaccayā vajjaṃ phusati.",
  "atk-vin02a1:503_0": "Mātāpitūnaṃ atthāya telādīni gahetvā gacchato antarāmagge byādhi uppajjati, tato",
  "atk-vin02a1:503_1": "yaṃ icchati, taṃ paṭiggahetvā paribhuñjituṃ vaṭṭati. Sace pana mūlepi paṭiggahitaṃ",
  "atk-vin02a1:503_2": "hoti, puna paṭiggahaṇakiccaṃ natthi. Mātāpitūnaṃ taṇḍule āharitvā deti, te tatoyeva",
  "atk-vin02a1:503_3": "yāguādīni sampādetvā tassa denti, vaṭṭati sannidhipaccayā vā uggahitakapaccayā vā doso natthi.",
  "atk-vin02a1:504_0": "Bhikkhu pidahitvā udakaṃ tāpeti, yāva parikkhayā paribhuñjituṃ vaṭṭati. Sace panettha",
  "atk-vin02a1:504_1": "chārikā patati, paṭiggahetabbaṃ. Dīghasaṇḍāsena thālakaṃ gahetvā telaṃ pacantassa",
  "atk-vin02a1:504_2": "chārikā patati, hatthena amuñcanteneva pacitvā otāretvā paṭiggahetabbaṃ. Sace aṅgārāpi",
  "atk-vin02a1:504_3": "dārūni vā paṭiggahetvā ṭhapitāni, mūlapaṭiggahaṇameva vaṭṭati.",
  "atk-vin02a1:505_0": "Bhikkhu ucchuṃ khādati, sāmaṇero “mayhampi dethā”ti vadati. “Ito chinditvā gaṇhā”ti",
  "atk-vin02a1:505_1": "vutto gaṇhāti, avasese puna paṭiggahaṇakiccaṃ natthi. Guḷapiṇḍakaṃ khādantassāpi",
  "atk-vin02a1:505_2": "eseva nayo. Vuttokāsato chinditvā gahitāvasesañhi ajahitapaṭiggahaṇameva hoti.",
  "atk-vin02a1:506_0": "Bhikkhu guḷaṃ bhājento paṭiggahetvā koṭṭhāse karoti, bhikkhūpi sāmaṇerāpi āgantvā",
  "atk-vin02a1:506_1": "ekagahaṇeneva ekamekaṃ koṭṭhāsaṃ gaṇhanti, gahitāvasesaṃ paṭiggahitameva hoti. Sace",
  "atk-vin02a1:506_2": "lolasāmaṇero gaṇhitvā gaṇhitvā puna ṭhapeti, tassa gahitāvasesaṃ appaṭiggahitakaṃ hoti.",
  "atk-vin02a1:507": "Bhikkhu dhūmavaṭṭiṃ paṭiggahetvā dhūmaṃ pivati, mukhañca kaṇṭho ca manosilāya litto viya hoti, yāvakālikaṃ bhuñjituṃ vaṭṭati, yāvakālikena yāvajīvikasaṃsagge doso natthi.",
  "atk-vin02a1:508_0": "Pattaṃ vā rajanaṃ vā pacantassa kaṇṇanāsamukhacchiddehi dhūmo pavisati, byādhipaccayā",
  "atk-vin02a1:508_1": "pupphaṃ vā phalaṃ vā upasiṅghati, abbohārikattā vaṭṭati. Bhattuggāro tāluṃ āhacca",
  "atk-vin02a1:508_2": "antoyeva pavisati, avisayattā vaṭṭati. Mukhaṃ paviṭṭhaṃ pana ajjhoharato vikāle āpatti.",
  "atk-vin02a1:508_3": "Dantantare laggassa āmisassa raso pavisati, āpattiyeva. Sace sukhumaṃ āmisaṃ hoti,",
  "atk-vin02a1:508_4": "raso na paññāyati, abbohārikapakkhaṃ bhajati.",
  "atk-vin02a1:509_0": "Upakaṭṭhe kāle nirudakaṭṭhāne bhattaṃ bhuñjitvā kakkhāretvā dve tayo kheḷapiṇḍe pātetvā",
  "atk-vin02a1:509_1": "udakaṭṭhānaṃ gantvā mukhaṃ vikkhāletabbaṃ. Paṭiggahetvā ṭhapitasiṅgiverādīnaṃ aṅkurā",
  "atk-vin02a1:509_2": "nikkhamanti, puna paṭiggahaṇakiccaṃ natthi. Loṇe asati samuddodakena loṇakiccaṃ kātuṃ",
  "atk-vin02a1:509_3": "vaṭṭati. Paṭiggahetvā ṭhapitaṃ loṇodakaṃ loṇaṃ hoti, loṇaṃ vā udakaṃ hoti, raso vā",
  "atk-vin02a1:509_4": "phāṇitaṃ hoti, phāṇitaṃ vā raso hoti, mūlapaṭiggahaṇameva vaṭṭati. Himakarakā udakagatikā",
  "atk-vin02a1:509_5": "eva. Parihārikena katakaṭṭhinā udakaṃ pasādenti, taṃ abbohārikaṃ, āmisena saddhiṃ",
  "atk-vin02a1:509_6": "vaṭṭati. Āmisagatikehi kapitthaphalādīhi pasāditaṃ purebhattameva vaṭṭati.",
  "atk-vin02a1:510_0": "Pokkharaṇīādīsu udakaṃ bahalaṃ hoti, vaṭṭati. Sace pana mukhe ca hatthe ca laggati,",
  "atk-vin02a1:510_1": "na vaṭṭati, paṭiggahetvā paribhuñjitabbaṃ. Khettesu kasitaṭṭhāne bahalaṃ udakaṃ hoti,",
  "atk-vin02a1:510_2": "paṭiggahetabbaṃ. Sace sanditvā kandarādīni pavisitvā nadiṃ pūreti, vaṭṭati. Kakudhasobbhādayo",
  "atk-vin02a1:510_3": "honti, rukkhato patitehi pupphehi sañchannodakā, sace puppharaso na paññāyati, paṭiggahaṇakiccaṃ",
  "atk-vin02a1:510_4": "natthi. Parittaṃ udakaṃ hoti, raso paññāyati, paṭiggahetabbaṃ. Pabbatakandarādīsu",
  "atk-vin02a1:510_5": "kāḷavaṇṇapaṇṇasañchannaudakepi eseva nayo.",
  "atk-vin02a1:511_0": "Pānīyaghaṭe sareṇukāni vā savaṇṭakhīrāni vā pupphāni pakkhittāni honti, paṭiggahetabbaṃ.",
  "atk-vin02a1:511_1": "Pupphāni vā paṭiggahetvā pakkhipitabbāni. Pāṭalicampakamallikā pakkhittā honti, vāsamattaṃ",
  "atk-vin02a1:511_2": "tiṭṭhati taṃ abbohārikaṃ, dutiyadivasepi āmisena saddhiṃ vaṭṭati. Bhikkhunā ṭhapitapupphavāsitakapānīyato",
  "atk-vin02a1:511_3": "sāmaṇero pānīyaṃ gahetvā pītāvasesaṃ tattheva ākirati, paṭiggahetabbaṃ. Padumasarādīsu",
  "atk-vin02a1:511_4": "udakaṃ santharitvā ṭhitaṃ pupphareṇuṃ ghaṭena vikkhambhetvā udakaṃ gahetuṃ vaṭṭati.",
  "atk-vin02a1:511_5": "Kappiyaṃ kārāpetvā paṭiggahetvā ṭhapitaṃ dantakaṭṭhaṃ hoti, sace tassa rasaṃ pivitukāmo,",
  "atk-vin02a1:511_6": "mūlapaṭiggahaṇameva vaṭṭati. Appaṭiggahetvā ṭhapitaṃ paṭiggahetabbaṃ. Ajānantassa",
  "atk-vin02a1:511_7": "rase paviṭṭhepi āpattiyeva. Acittakañhi idaṃ sikkhāpadaṃ.",
  "atk-vin02a1:512_0": "Mahābhūtesu kiṃ vaṭṭati, kiṃ na vaṭṭatīti? Khīraṃ tāva vaṭṭati, kappiyamaṃsakhīraṃ",
  "atk-vin02a1:512_1": "vā akappiyamaṃsakhīraṃ vā hotu, pivantassa anāpatti. Assu kheḷo siṅghāṇikā muttaṃ",
  "atk-vin02a1:512_2": "karīsaṃ semhaṃ dantamalaṃ akkhigūthako kaṇṇagūthako sarīre uṭṭhitaloṇanti idaṃ sabbaṃ",
  "atk-vin02a1:512_3": "vaṭṭati. Yaṃ panettha ṭhānato cavitvā patte vā hatthe vā patati, taṃ paṭiggahetabbaṃ.",
  "atk-vin02a1:512_4": "Aṅgalaggaṃ paṭiggahitakameva. Uṇhaṃpāyāsaṃ bhuñjantassa sedo aṅgulianusārena ekābaddhova",
  "atk-vin02a1:512_5": "hutvā pāyāse santiṭṭhati, piṇḍāya vā carantassa hatthato pattassa mukhavaṭṭiṃto vā",
  "atk-vin02a1:512_6": "pattatalaṃ orohati, ettha paṭiggahaṇakiccaṃ natthi. Jhāmamahābhūtesu idaṃ nāma na",
  "atk-vin02a1:512_7": "vaṭṭatīti natthi, dujjhāpitaṃ pana na vaṭṭati. Sujjhāpitaṃ manussaṭṭhimpi cuṇṇaṃ",
  "atk-vin02a1:512_8": "katvā lehe upanetuṃ vaṭṭati.",
  "atk-vin02a1:513_0": "Cattāri mahāvikaṭāni asati kappiyakārake sāmampi gahetvā paribhuñjituṃ vaṭṭati. Ettha",
  "atk-vin02a1:513_1": "ca dubbacopi asamatthopi kappiyakārako asantapakkheyeva tiṭṭhati. Chārikāya asati",
  "atk-vin02a1:513_2": "sukkhadāruṃ jhāpetvā chārikā gahetabbā. Sukkhadārumhi asati alladāruṃ rukkhato chinditvāpi",
  "atk-vin02a1:513_3": "kātuṃ vaṭṭati. Idaṃ pana catubbidhampi mahāvikaṭaṃ kālodissaṃ nāma sappadaṭṭhakkhaṇeyeva",
  "atk-vin02a1:513_4": "vaṭṭati. Sesamettha uttānameva.",
  "atk-vin02a1:514": "Eḷakalomasamuṭṭhānaṃ – kāyato ca kāyacittato ca samuṭṭhāti, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.",
  "atk-vin02a1:515": "Dantaponasikkhāpadaṃ dasamaṃ.",
  "atk-vin02a1:516": "Samatto vaṇṇanākkamena bhojanavaggo catuttho.",
  "atk-vin02a1:517": "5. Acelakavaggo",
  "atk-vin02a1:518": "1. Acelakasikkhāpadavaṇṇanā",
  "atk-vin02a1:519_0": "269. Acelakavaggassa 9 paṭhamasikkhāpade – parivesananti parivisanaṭṭhānaṃ. Paribbājakasamāpannoti",
  "atk-vin02a1:519_1": "pabbajjaṃ samāpanno. Deti āpatti pācittiyassāti samatittikaṃ yāgupattaṃ ekapayogena",
  "atk-vin02a1:519_2": "deti, ekaṃ pācittiyaṃ. Avacchinditvā avacchinditvā deti, payoge payoge pācittiyaṃ.",
  "atk-vin02a1:519_3": "Eseva nayo pūvabhattādīsu. Titthiye atitthiyasaññīti mātā vā pitā vā titthiyesu pabbajati,",
  "atk-vin02a1:519_4": "tesaṃ mātāpitusaññāya dentassāpi pācittiyameva hoti. Dāpetīti anupasampannena dāpeti.",
  "atk-vin02a1:520_0": "273. Upanikkhipitvā detīti tathārūpe bhājane ṭhapetvā taṃ bhājanaṃ tesaṃ santike",
  "atk-vin02a1:520_1": "bhūmiyaṃ nikkhipitvā deti, tesaṃ vā bhājanaṃ nikkhipāpetvā tattha deti, pattaṃ ādhārake",
  "atk-vin02a1:520_2": "vā bhūmiyaṃ vā ṭhapetvāpi “ito gaṇhathā”ti vattuṃ vaṭṭati. Sace titthiyo vadati “mayhaṃ",
  "atk-vin02a1:520_3": "nāma idaṃ santakaṃ, idha na ākirathā”ti ākiritabbaṃ. Tassa santakattā sahatthā dānaṃ",
  "atk-vin02a1:520_4": "nāma na hoti. Sesamettha uttānameva.",
  "atk-vin02a1:521": "Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.",
  "atk-vin02a1:522": "Acelakasikkhāpadaṃ paṭhamaṃ.",
  "atk-vin02a1:523": "2. Uyyojanasikkhāpadavaṇṇanā",
  "atk-vin02a1:524": "274. Dutiyasikkhāpade – paṭikkamanepīti āsanasālāyampi. Bhattavissagganti bhattakiccaṃ. Na sambhāvesīti na pāpuṇi.",
  "atk-vin02a1:525_0": "276. Anācāranti vuttāvasesaṃ kāyavacīdvāravītikkamaṃ. Dassanūpacāraṃ vā savanūpacāraṃ",
  "atk-vin02a1:525_1": "vā vijahantassāti ettha yadi ṭhito vā nisinno vā uyyojeti; yo uyyojito, so vijahati,",
  "atk-vin02a1:525_2": "tassa ca āpatti nāma natthi. Tasmiṃ pana vijahantepi atthato itarena vijahitameva",
  "atk-vin02a1:525_3": "hoti. Tasmā yo uyyojeti, tassevāyaṃ āpatti. Tattha sace upacārabbhantare eko pādo",
  "atk-vin02a1:525_4": "hoti, dukkaṭaṃ. Sīmātikkame pācittiyaṃ. Ettha ca dassanūpacārassa abbhokāse dvādasahatthappamāṇaṃ,",
  "atk-vin02a1:525_5": "tathā savanūpacārassa. Sace pana antarā kuṭṭadvārapākārādayo honti, tehi antaritabhāvo",
  "atk-vin02a1:525_6": "dassanūpacārātikkamo, tassa vasena āpatti veditabbā. Na añño koci paccayo hotīti",
  "atk-vin02a1:525_7": "ṭhapetvā vuttappakāramanācāraṃ aññaṃ kiñci kāraṇaṃ na hoti.",
  "atk-vin02a1:526_0": "277. Kalisāsanaṃ āropetīti “kalī”ti kodho; tassa sāsanaṃ āropeti; kodhassa āṇaṃ āropeti;",
  "atk-vin02a1:526_1": "kodhavasena ṭhānanisajjādīsu dosaṃ dassetvā “passatha bho imassa ṭhānaṃ, nisajjaṃ",
  "atk-vin02a1:526_2": "ālokitaṃ vilokitaṃ khāṇuko viya tiṭṭhati, sunakho viya nisīdati, makkaṭo viya ito",
  "atk-vin02a1:526_3": "cito ca viloketī”ti evaṃ amanāpavacanaṃ vadati “appeva nāma imināpi ubbāḷho pakkameyyā”ti. Sesaṃ uttānameva.",
  "atk-vin02a1:527": "Tisamuṭṭhānaṃ – kāyacittato vācācittato kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, tivedananti.",
  "atk-vin02a1:528": "Uyyojanasikkhāpadaṃ dutiyaṃ.",
  "atk-vin02a1:529": "3. Sabhojanasikkhāpadavaṇṇanā",
  "atk-vin02a1:530_0": "279. Tatiyasikkhāpade – sayanighareti sayaniyaghare. Yato ayyassa bhikkhā dinnāti",
  "atk-vin02a1:530_1": "yasmā bhikkhā dinnā, yaṃ āgatena laddhabbaṃ taṃ vo laddhaṃ; gacchathāti adhippāyo.",
  "atk-vin02a1:530_2": "Pariyuṭṭhitoti rāgapariyuṭṭhito; methunādhippāyoti attho.",
  "atk-vin02a1:531_0": "280. Saha ubhohi janehīti sabhojanaṃ; tasmiṃ sabhojane. Atha vā sabhojaneti sabhoge.",
  "atk-vin02a1:531_1": "Rāgapariyuṭṭhitassa hi purisassa itthī bhogo itthiyā ca puriso. Tenevassa padabhājane",
  "atk-vin02a1:531_2": "– “itthī ceva hoti puriso cā”tiādi vuttaṃ. Mahallake ghareti mahallake sayanighare.",
  "atk-vin02a1:531_3": "Piṭṭhasaṅghāṭassa hatthapāsaṃ vijahitvāti tassa sayanighare gabbhassa yo piṭṭhasaṅghāṭo,",
  "atk-vin02a1:531_4": "tassa hatthapāsaṃ vijahitvā; antosayanassa āsanne ṭhāne nisīdatīti attho. Īdisañca",
  "atk-vin02a1:531_5": "sayanigharaṃ mahācatussālādīsu hoti. Piṭṭhivaṃsaṃ atikkamitvāti iminā majjhātikkamaṃ",
  "atk-vin02a1:531_6": "dasseti. Tasmā yathā vā tathā vā katassa khuddakassa sayanigharassa majjhātikkame",
  "atk-vin02a1:531_7": "āpatti veditabbā. Sesamettha uttānameva.",
  "atk-vin02a1:532": "Paṭhamapārājikasamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, akusalacittaṃ, dvivedananti.",
  "atk-vin02a1:533": "Sabhojanasikkhāpadaṃ tatiyaṃ.",
  "atk-vin02a1:534": "284. Catutthapañcamasikkhāpadesu yaṃ vattabbaṃ siyā, taṃ sabbaṃ aniyatadvaye vuttanayameva. Yathā ca sabhojanasikkhāpadaṃ, evametānipi paṭhamapārājikasamuṭṭhānānevāti.",
  "atk-vin02a1:535": "Rahopaṭicchannasikkhāpadaṃ catutthaṃ, rahonisajjasikkhāpadaṃ pañcamaṃ.",
  "atk-vin02a1:536": "6. Cārittasikkhāpadavaṇṇanā",
  "atk-vin02a1:537": "294. Chaṭṭhasikkhāpade – dethāvuso bhattanti ettha taṃ kira bhattaṃ abhihaṭaṃ ahosi, tasmā evamāhaṃsu. Anabhihaṭe pana evaṃ vattuṃ na labbhati, payuttavācā hoti.",
  "atk-vin02a1:538_0": "295. Tena hi bhikkhave paṭiggahetvā nikkhipathāti idaṃ pana bhagavā kulassa saddhānurakkhaṇatthāya",
  "atk-vin02a1:538_1": "āha. Yadi “bhājetvā khādathā”ti vadeyya, manussānaṃ pasādaññathattaṃ siyā. Ussāriyitthāti",
  "atk-vin02a1:538_2": "paṭihariyittha; gharaṃyeva naṃ gahetvā agamaṃsūti vuttaṃ hoti.",
  "atk-vin02a1:539_0": "298. Santaṃ bhikkhunti ettha kittāvatā santo hoti, kittāvatā asantoti? Antovihāre",
  "atk-vin02a1:539_1": "yattha ṭhitassa kulāni payirupāsanacittaṃ uppannaṃ, tato paṭṭhāya yaṃ passe vā abhimukhe",
  "atk-vin02a1:539_2": "vā passati, yassa sakkā hoti pakativacanena ārocetuṃ, ayaṃ santo nāma. Ito cito ca",
  "atk-vin02a1:539_3": "pariyesitvā ārocanakiccaṃ nāma natthi. Yo hi evaṃ pariyesitabbo, so asantoyeva. Apica",
  "atk-vin02a1:539_4": "antoupacārasīmāya bhikkhuṃ disvā āpucchissāmīti gantvā tattha yaṃ passati, so āpucchitabbo.",
  "atk-vin02a1:539_5": "No ce passati, asantaṃ bhikkhuṃ anāpucchā paviṭṭho nāma hoti.",
  "atk-vin02a1:540_0": "302. Antarārāmanti antogāme vihāro hoti, taṃ gacchati. Bhattiyagharanti nimantitagharaṃ",
  "atk-vin02a1:540_1": "vā salākabhattādidāyakānaṃ vā gharaṃ. Āpadāsūti jīvitabrahmacariyantarāyesu sati",
  "atk-vin02a1:540_2": "gantuṃ vaṭṭati. Sesamettha uttānameva.",
  "atk-vin02a1:541": "Kathinasamuṭṭhānaṃ – kāyavācato kāyavācācittato ca samuṭṭhāti, kiriyākirayaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:542": "Cārittasikkhāpadaṃ chaṭṭhaṃ.",
  "atk-vin02a1:543": "7. Mahānāmasikkhāpadavaṇṇanā",
  "atk-vin02a1:544_0": "303. Sattamasikkhāpade – mahānāmo nāma bhagavato cūḷapituputto māsamattena mahallakataro",
  "atk-vin02a1:544_1": "dvīsu phalesu patiṭṭhito ariyasāvako. Bhesajjaṃ ussannaṃ hotīti vajato āharitvā ṭhapitasappi bahu hoti.",
  "atk-vin02a1:545_0": "306. Sāditabbāti tasmiṃ samaye rogo natthīti na paṭikkhipitabbā; roge sati viññāpessāmīti",
  "atk-vin02a1:545_1": "adhivāsetabbā. Ettakehi bhesajjehi pavāremīti nāmavasena sappitelādīsu dvīhi tīhi",
  "atk-vin02a1:545_2": "vā parimāṇavasena patthena nāḷiyā āḷhakenāti vā.Aññaṃ bhesajjaṃ viññāpetīti sappinā",
  "atk-vin02a1:545_3": "pavārito telaṃ viññāpeti, āḷhakena pavārito doṇaṃ. Na bhesajjena karaṇīyenāti missakabhattenapi",
  "atk-vin02a1:545_4": "ce yāpetuṃ sakkoti, na bhesajjakaraṇīyaṃ nāma hoti.",
  "atk-vin02a1:546_0": "310. Pavāritānanti ye attano puggalikāya pavāraṇāya pavāritā; tesaṃ pavāritānurūpena",
  "atk-vin02a1:546_1": "viññattiyā anāpatti. Saṅghavasena pavāritesu pana pamāṇaṃ sallakkhetabbamevāti. Sesaṃ uttānameva.",
  "atk-vin02a1:547": "Chasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:548": "Mahānāmasikkhāpadaṃ sattamaṃ.",
  "atk-vin02a1:549": "8. Uyyuttasenāsikkhāpadavaṇṇanā",
  "atk-vin02a1:550": "311. Aṭṭhame – abbhuyyātoti abhiuyyāto; parasenaṃ abhimukho gamissāmīti nagarato niggatoti attho. Uyyuttanti katauyyogaṃ; gāmato nikkhantanti attho.",
  "atk-vin02a1:551_0": "314. Dvādasapuriso hatthīti cattāro ārohakā ekekapādarakkhakā dve dveti evaṃ dvādasapuriso",
  "atk-vin02a1:551_1": "hoti. Tipuriso assoti eko ārohako dve pādarakkhakāti evaṃ tipuriso hoti. Catupuriso",
  "atk-vin02a1:551_2": "rathoti eko sārathi eko yodho dve āṇirakkhakāti evaṃ catupuriso hoti. Cattāro purisā",
  "atk-vin02a1:551_3": "sarahatthāti āvudhahatthā cattāro purisāti ayaṃ pacchimakoṭiyā caturaṅgasamannāgatā",
  "atk-vin02a1:551_4": "senā nāma. Īdisaṃ senaṃ dassanāya gacchato pade pade dukkaṭaṃ. Dassanūpacāraṃ vijahitvāti",
  "atk-vin02a1:551_5": "kenaci antaritā vā ninnaṃ oruḷhā vā na dissati; idha ṭhatvā na sakkā daṭṭhunti aññaṃ",
  "atk-vin02a1:551_6": "ṭhānaṃ gantvā passato payoge payoge pācittiyanti attho.",
  "atk-vin02a1:552_0": "315. Ekamekanti hatthiādīsu catūsu aṅgesu ekamekaṃ; antamaso ekapurisāruḷhakahatthimpi",
  "atk-vin02a1:552_1": "ekampi sarahatthaṃ purisaṃ. Anuyyuttā nāma rājā uyyānaṃ vā nadiṃ vā gacchati; evaṃ anuyyuttā hoti.",
  "atk-vin02a1:553_0": "316. Āpadāsūti jīvitabrahmacariyantarāyesu sati ettha gato muñcissāmīti gacchato",
  "atk-vin02a1:553_1": "anāpatti. Sesamettha uttānameva. Eḷakalomasamuṭṭhānaṃ – kiriyaṃ, nosaññāvimokkhaṃ,",
  "atk-vin02a1:553_2": "acittakaṃ, lokavajjaṃ, kāyakammaṃ, akusalacittaṃ, tivedananti.",
  "atk-vin02a1:554": "Uyyuttasenāsikkhāpadaṃ aṭṭhamaṃ.",
  "atk-vin02a1:555": "9. Senāvāsasikkhāpadavaṇṇanā",
  "atk-vin02a1:556_0": "319. Navame – atthaṅgate sūriye senāya vasatīti tiṭṭhatu vā nisīdatu vā sayatu vā",
  "atk-vin02a1:556_1": "sacepi ākāse iddhiyā kañci iriyāpathaṃ kappeti, pācittiyameva. Senā vā paṭisenāya",
  "atk-vin02a1:556_2": "ruddhā hotīti yathā sañcāro chijjati; evaṃ ruddhā hoti. Palibuddhoti verikena vā",
  "atk-vin02a1:556_3": "issarena vā ruddho. Sesaṃ uttānameva. Eḷakalomasamuṭṭhānaṃ – kiriyaṃ, nosaññāvimokkhaṃ,",
  "atk-vin02a1:556_4": "acittakaṃ, paṇṇattivajjaṃ, kāyakammaṃ, ticittaṃ, tivedananti.",
  "atk-vin02a1:557": "Senāvāsasikkhāpadaṃ navamaṃ.",
  "atk-vin02a1:558": "10. Uyyodhikasikkhāpadavaṇṇanā",
  "atk-vin02a1:559_0": "322. Dasame – uggantvā uggantvā ettha yujjhantīti uyyodhikaṃ; sampahāraṭṭhānassetaṃ",
  "atk-vin02a1:559_1": "adhivacanaṃ. Balassa aggaṃ jānanti etthāti balaggaṃ; balagaṇanaṭṭhānanti attho. Senāya",
  "atk-vin02a1:559_2": "viyūhaṃ senābyūhaṃ; senānivesassetaṃ adhivacanaṃ. Tayo hatthī pacchimaṃ hatthānīkanti",
  "atk-vin02a1:559_3": "yo pubbe vutto dvādasapuriso hatthīti tena hatthinā tayo hatthī. Sesesupi eseva nayo.",
  "atk-vin02a1:559_4": "Sesaṃ uyyuttasenāsikkhāpade vuttanayeneva veditabbaṃ saddhiṃ samuṭṭhānādīhīti.",
  "atk-vin02a1:560": "Uyyodhikasikkhāpadaṃ dasamaṃ.",
  "atk-vin02a1:561": "Samatto vaṇṇanākkamena acelakavaggo pañcamo.",
  "atk-vin02a1:562": "6. Surāpānavaggo",
  "atk-vin02a1:563": "1. Surāpānasikkhāpadavaṇṇanā",
  "atk-vin02a1:564_0": "326. Surāpānavaggassa paṭhamasikkhāpade – bhaddavatikāti eko gāmo, so bhaddikāya",
  "atk-vin02a1:564_1": "vatiyā samannāgatattā etaṃ nāma labhi. Pathāvinoti addhikā. Tejasā tejanti attano",
  "atk-vin02a1:564_2": "tejasā ānubhāvena nāgassa tejaṃ. Kāpotikāti kapotapādasamavaṇṇarattobhāsā. Pasannāti",
  "atk-vin02a1:564_3": "surāmaṇḍassetaṃ adhivacanaṃ. Ananucchaviyaṃ bhikkhave sāgatassāti pañcābhiññassa",
  "atk-vin02a1:564_4": "sato majjapānaṃ nāma na anucchaviyanti vuttaṃ hoti.",
  "atk-vin02a1:565_0": "328. Pupphāsavo nāma madhukapupphādīnaṃ rasena kato. Phalāsavo nāma muddikaphalādīni",
  "atk-vin02a1:565_1": "madditvā tesaṃ rasena kato. Madhvāsavo nāma muddikānaṃ jātirasena kato; makkhikamadhunāpi",
  "atk-vin02a1:565_2": "kariyatīti vadanti. Guḷāsavo nāma ucchurasādīhi kariyati. Surā nāma piṭṭhakiṇṇapakkhittā;",
  "atk-vin02a1:565_3": "nāḷikerādīnampi rasena katā surātveva saṅkhyaṃ gacchati, tassāyeva kiṇṇapakkhittāya",
  "atk-vin02a1:565_4": "maṇḍe gahite merayotveva saṅkhyaṃ gacchatīti vadanti. Antamaso kusaggenapi pivatīti",
  "atk-vin02a1:565_5": "etaṃ suraṃ vā merayaṃ vā bījato paṭṭhāya kusaggena pivatopi pācittiyanti attho. Ekena",
  "atk-vin02a1:565_6": "pana payogena bahumpi pivantassa ekā āpatti. Vicchinditvā vicchinditvā pivato payogagaṇanāya āpattiyo.",
  "atk-vin02a1:566_0": "329. Amajjañca hoti majjavaṇṇaṃ majjagandhaṃ majjarasanti loṇasovīrakaṃ vā suttaṃ",
  "atk-vin02a1:566_1": "vā hoti. Sūpasampāketi vāsagāhāpanatthaṃ īsakaṃ majjaṃ pakkhipitvā sūpaṃ pacanti,",
  "atk-vin02a1:566_2": "tasmiṃ anāpatti. Maṃsasampākepi eseva nayo. Telaṃ pana vātabhesajjatthaṃ majjena",
  "atk-vin02a1:566_3": "saddhiṃ pacanti, tasmimpi anatikkhittamajjeyeva anāpatti, yaṃ pana atikkhittamajjaṃ",
  "atk-vin02a1:566_4": "hoti, ettha majjassa vaṇṇagandharasā paññāyanti, tasmiṃ āpattiyeva. Amajjaṃ ariṭṭhanti",
  "atk-vin02a1:566_5": "yo ariṭṭho majjaṃ na hoti, tasmiṃ anāpatti. Āmalakādīnaṃyeva kira rasena ariṭṭhaṃ",
  "atk-vin02a1:566_6": "karonti, so majjavaṇṇagandharasoyeva hoti, na ca majjaṃ; taṃ sandhāyetaṃ vuttaṃ.",
  "atk-vin02a1:566_7": "Yo pana sambhārapakkhitto, so majjaṃ hoti, bījato paṭṭhāya na vaṭṭati. Sesamettha",
  "atk-vin02a1:566_8": "uttānameva. Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, lokavajjaṃ,",
  "atk-vin02a1:566_9": "kāyakammaṃ akusalacittaṃ, tivedananti. Vatthuajānanatāya cettha acittakatā veditabbā,",
  "atk-vin02a1:566_10": "akusaleneva pātabbatāya lokavajjatāti.",
  "atk-vin02a1:567": "Surāpānasikkhāpadaṃ paṭhamaṃ.",
  "atk-vin02a1:568": "2. Aṅgulipatodakasikkhāpadavaṇṇanā",
  "atk-vin02a1:569_0": "330. Dutiye – aṅgulipatodakenāti aṅgulīhi upakacchakādighaṭṭanaṃ vuccati. Uttasantoti",
  "atk-vin02a1:569_1": "atihāsena kilamanto. Anassāsakoti upacchinnaassāsapassāsasañcāro hutvā. Anupasampannaṃ",
  "atk-vin02a1:569_2": "kāyena kāyanti ettha bhikkhunīpi anupasampannaṭṭhāne ṭhitā, tampi khiḍḍādhippāyena",
  "atk-vin02a1:569_3": "phusantassa dukkaṭaṃ. Sesamettha uttānameva.",
  "atk-vin02a1:570": "Paṭhamapārājikasamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, akusalacittaṃ, dvivedananti.",
  "atk-vin02a1:571": "Aṅgulipatodakasikkhāpadaṃ dutiyaṃ.",
  "atk-vin02a1:572": "3. Hasadhammasikkhāpadavaṇṇanā",
  "atk-vin02a1:573": "335. Tatiye – appakataññunoti yaṃ bhagavatā pakataṃ paññattaṃ, taṃ na jānantīti attho.",
  "atk-vin02a1:574_0": "336. Udake hasadhammeti udakakīḷikā vuccati. Uparigopphaketi gopphakānaṃ uparibhāgappamāṇe.",
  "atk-vin02a1:574_1": "Hasādhippāyoti kīḷādhippāyo. Nimujjati vātiādīsu nimujjanatthāya orohantassa padavāre",
  "atk-vin02a1:574_2": "padavāre dukkaṭaṃ. Nimujjanummujjanesu payoge payoge pācittiyaṃ. Nimujjitvā antoudakeyeva",
  "atk-vin02a1:574_3": "gacchantassa hatthavārapadavāresu sabbattha pācittiyaṃ. Palavatīti tarati. Hatthehi",
  "atk-vin02a1:574_4": "tarantassa hatthavāre hatthavāre pācittiyaṃ. Pādesupi eseva nayo. Yena yena aṅgena",
  "atk-vin02a1:574_5": "tarati, tassa tassa payoge payoge pācittiyaṃ. Tīrato vā rukkhato vā udake patati,",
  "atk-vin02a1:574_6": "pācittiyameva. Nāvāya kīḷatīti phiyārittādīhi nāvaṃ pājento vā tīre ussārento vā",
  "atk-vin02a1:574_7": "nāvāya kīḷati, dukkaṭaṃ.",
  "atk-vin02a1:575_0": "Hatthena vātiādīsupi payoge payoge dukkaṭaṃ. Keci hatthena udake khittāya kathalāya",
  "atk-vin02a1:575_1": "patanuppatanavāresu dukkaṭaṃ vadanti, taṃ na gahetabbaṃ. Tattha hi ekapayogattā ekameva",
  "atk-vin02a1:575_2": "dukkaṭaṃ, apica uparigopphake vuttāni ummujjanādīni ṭhapetvā aññena yena kenaci ākārena",
  "atk-vin02a1:575_3": "udakaṃ otaritvā vā anotaritvā vā yattha katthaci ṭhitaṃ udakaṃ antamaso binduṃ gahetvā",
  "atk-vin02a1:575_4": "khipanakīḷāyapi kīḷantassa dukkaṭameva, atthajotakaṃ pana akkharaṃ likhituṃ vaṭṭati,",
  "atk-vin02a1:575_5": "ayamettha vinicchayo. Sesamettha uttānameva.",
  "atk-vin02a1:576": "Paṭhamapārājikasamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, akusalacittaṃ, tivedananti.",
  "atk-vin02a1:577": "Hasadhammasikkhāpadaṃ tatiyaṃ.",
  "atk-vin02a1:578": "4. Anādariyasikkhāpadavaṇṇanā",
  "atk-vin02a1:579_0": "342. Catutthe – kathāyaṃ nasseyyāti kathaṃ ayaṃ dhammo tanti paveṇī nasseyya. Taṃ",
  "atk-vin02a1:579_1": "vā na sikkhitukāmoti yena paññattena vuccati, taṃ paññattaṃ na sikkhitukāmo. Apaññattenāti",
  "atk-vin02a1:579_2": "sutte vā abhidhamme vā āgatena.",
  "atk-vin02a1:580_0": "344. Evaṃ amhākaṃ ācariyānaṃ uggahoti ettha gārayho ācariyuggaho na gahetabbo; paveṇiyā",
  "atk-vin02a1:580_1": "āgato ācariyuggahova gahetabbo. Kurundiyaṃ pana “lokavajje ācariyuggaho na vaṭṭati,",
  "atk-vin02a1:580_2": "paṇṇattivajje pana vaṭṭatī”ti vuttaṃ. Mahāpaccariyaṃ “suttaṃ suttānulomañca uggahitakānaṃyeva",
  "atk-vin02a1:580_3": "ācariyānaṃ uggaho pamāṇaṃ, ajānantānaṃ kathā appamāṇanti vuttaṃ. Taṃ sabbaṃ paveṇiyā",
  "atk-vin02a1:580_4": "āgatesamodhānaṃ gacchati. Sesaṃ uttānamevāti.",
  "atk-vin02a1:581": "Tisamuṭṭhānaṃ – kāyacittato vācācittato kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:582": "Anādariyasikkhāpadaṃ catutthaṃ.",
  "atk-vin02a1:583": "5. Bhiṃsāpanasikkhāpadavaṇṇanā",
  "atk-vin02a1:584": "345. Pañcame – rūpūpahārādayo manussaviggahe vuttanayeneva veditabbā. Sesaṃ uttānameva. Samuṭṭhānādīni anādariyasadisānevāti.",
  "atk-vin02a1:585": "Bhiṃsāpanasikkhāpadaṃ pañcamaṃ.",
  "atk-vin02a1:586": "6. Jotisikkhāpadavaṇṇanā",
  "atk-vin02a1:587_0": "350. Chaṭṭhe – bhaggāti janapadassa nāmaṃ. Saṃsumāragiranti nagarassa. Bhesakaḷāvananti",
  "atk-vin02a1:587_1": "tannissitavanassa. Taṃ pana migānaṃ phāsuvihāratthāya dinnattā migadāyoti vuccati.",
  "atk-vin02a1:587_2": "Samādahitvāti jāletvā. Paripātesīti anubandhi.",
  "atk-vin02a1:588": "352. Padīpepīti padīpujjalanepi. Jotikepīti pattapacanasedakammādīsu jotikaraṇe. Tathārūpapaccayāti padīpādipaccayā.",
  "atk-vin02a1:589_0": "354-5. Sayaṃ samādahatīti ettha jotiṃ samādahitukāmatāya araṇisaṇṭhapanato paṭṭhāya",
  "atk-vin02a1:589_1": "yāva jālā na uṭṭhahati, tāva sabbapayogesu dukkaṭaṃ. Paṭilātaṃ ukkhipatīti dayhamānaṃ",
  "atk-vin02a1:589_2": "alātaṃ patitaṃ ukkhipati, puna yathāṭhāne ṭhapetīti attho. Evaṃ avijjhātaṃ ukkhipitvā",
  "atk-vin02a1:589_3": "pakkhipantasseva dukkaṭaṃ, vijjhātaṃ puna jālāpentassa pācittiyameva.",
  "atk-vin02a1:590_0": "356. Tathārūpapaccayāti ṭhapetvā padīpādīni aññenapi tathārūpena paccayena samādahantassa",
  "atk-vin02a1:590_1": "anāpatti. Āpadāsūti duṭṭhavāḷamigaamanussehi upaddavo hoti, tattha samādahantassāpi",
  "atk-vin02a1:590_2": "anāpatti. Sesaṃ uttānamevāti. Chasamuṭṭhānaṃ – kiriyaṃ, nosaññāvimokkhaṃ, acittakaṃ,",
  "atk-vin02a1:590_3": "paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:591": "Jotisikkhāpadaṃ chaṭṭhaṃ.",
  "atk-vin02a1:592": "7. Nahānasikkhāpadavaṇṇanā",
  "atk-vin02a1:593": "364. Sattame – cuṇṇena vā mattikāya vāti ettha cuṇṇamattikānaṃ abhisaṅkharaṇakālato paṭṭhāya sabbapayogesu dukkaṭaṃ.",
  "atk-vin02a1:594_0": "366. Pāraṃ gacchanto nhāyatīti ettha sukkhāya nadiyā vālikaṃ ukkiritvā kataāvāṭakesupi",
  "atk-vin02a1:594_1": "nhāyituṃ vaṭṭati. Āpadāsūti bhamarādīhi anubaddhassa udake nimujjituṃ vaṭṭatīti.",
  "atk-vin02a1:594_2": "Sesamettha uttānameva. Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ,",
  "atk-vin02a1:594_3": "paṇṇattivajjaṃ, kāyakammaṃ, ticittaṃ, tivedananti.",
  "atk-vin02a1:595": "Nahānasikkhāpadaṃ sattamaṃ.",
  "atk-vin02a1:596": "8. Dubbaṇṇakaraṇasikkhāpadavaṇṇanā",
  "atk-vin02a1:597_0": "368-9. Aṭṭhame – navaṃ pana bhikkhunā cīvaralābhenāti ettha alabhīti labho; labhoyeva",
  "atk-vin02a1:597_1": "lābho. Kiṃ alabhi? Cīvaraṃ. Kīdisaṃ? Navaṃ. Iti “navacīvaralābhenā”ti vattabbe anunāsikalopaṃ",
  "atk-vin02a1:597_2": "akatvā “navacīvaralābhenā”ti vuttaṃ; paṭiladdhanavacīvarenāti attho. Majjhe ṭhitapadadvaye",
  "atk-vin02a1:597_3": "panāti nipāto. Bhikkhunāti yena laddhaṃ tassa nidassanaṃ. Padabhājane pana byañjanaṃ",
  "atk-vin02a1:597_4": "anādiyitvā yaṃ laddhaṃ taṃ dassetuṃ “cīvaraṃ nāma channaṃ cīvarāna”ntiādi vuttaṃ.",
  "atk-vin02a1:597_5": "Cīvaranti ettha yaṃ nivāsetuṃ vā pārupituṃ vā sakkā hoti, tadeva veditabbaṃ. Teneva",
  "atk-vin02a1:597_6": "“vikappanupagapacchima”nti na vuttaṃ. Kaṃsanīlanti cammakāranīlaṃ. Mahāpaccariyaṃ",
  "atk-vin02a1:597_7": "pana “ayomalaṃ lohamalaṃ etaṃ kaṃsanīlaṃ nāmā”ti vuttaṃ. Palāsanīlanti yo koci nīlavaṇṇo",
  "atk-vin02a1:597_8": "paṇṇaraso. Dubbaṇṇakaraṇaṃ ādātabbanti etaṃ kappabinduṃ sandhāya vuttaṃ; na nīlādīhi",
  "atk-vin02a1:597_9": "sakalacīvarassa dubbaṇṇakaraṇaṃ. Tañca pana kappaṃ ādiyantena cīvaraṃ rajitvā catūsu",
  "atk-vin02a1:597_10": "vā koṇesu tīsu vā dvīsu vā ekasmiṃ vā koṇe morassa akkhimaṇḍalamattaṃ vā maṅkulapiṭṭhimattaṃ",
  "atk-vin02a1:597_11": "vā ādātabbaṃ. Mahāpaccariyaṃ “patte vā gaṇṭhiyaṃ vā na vaṭṭatī”ti vuttaṃ. Mahāaṭṭhakathāyaṃ",
  "atk-vin02a1:597_12": "pana “vaṭṭatiyevā”ti vuttaṃ. Pāḷikappakaṇṇikakappādayo pana sabbattha paṭisiddhā,",
  "atk-vin02a1:597_13": "tasmā ṭhapetvā ekaṃ vaṭṭabinduṃ aññena kenacipi vikārena kappo na kātabbo.",
  "atk-vin02a1:598_0": "371. Aggaḷetiādīsu etāni aggaḷādīni kappakatacīvare pacchā āropetvā kappakaraṇakiccaṃ",
  "atk-vin02a1:598_1": "natthi. Sesaṃ uttānameva. Eḷakalomasamuṭṭhānaṃ – kiriyākiriyaṃ, nosaññāvimokkhaṃ,",
  "atk-vin02a1:598_2": "acittakaṃ, paṇṇattivajjaṃ; kāyakammaṃ, ticittaṃ, tivedananti.",
  "atk-vin02a1:599": "Dubbaṇṇakaraṇasikkhāpadaṃ aṭṭhamaṃ.",
  "atk-vin02a1:600": "9. Vikappanasikkhāpadavaṇṇanā",
  "atk-vin02a1:601_0": "374. Navame – tassa vā adinnanti cīvarasāmikassa “paribhuñja vā vissajjehi vā yathāpaccayaṃ",
  "atk-vin02a1:601_1": "vā karohī”ti evaṃ vatvā adinnaṃ. Tassa vā avissasantoti yena vinayakammaṃ kataṃ,",
  "atk-vin02a1:601_2": "tassa avissāsena vā. Tena pana dinnaṃ vā tassa vissāsena vā paribhuñjantassa anāpatti.",
  "atk-vin02a1:601_3": "Sesamettha tiṃsakavaṇṇanāyaṃ vuttanayattā uttānamevāti. Kathinasamuṭṭhānaṃ – kāyavācato",
  "atk-vin02a1:601_4": "kāyavācācittato ca samuṭṭhāti, kiriyākiriyaṃ, nosaññāvimokkhaṃ, acittakaṃ, paṇṇattivajjaṃ,",
  "atk-vin02a1:601_5": "kāyakammaṃ, vacīkammaṃ, ticittaṃ, tivedananti.",
  "atk-vin02a1:602": "Vikappanasikkhāpadaṃ navamaṃ.",
  "atk-vin02a1:603": "10. Cīvarāpanidhānasikkhāpadavaṇṇanā",
  "atk-vin02a1:604_0": "377-81. Dasame – apanidhentīti apanetvā nidhenti. Hasāpekkhoti hasādhippāyo. Aññaṃ",
  "atk-vin02a1:604_1": "parikkhāranti pāḷiyā anāgataṃ pattatthavikādiṃ. Dhammiṃ kathaṃ katvāti “samaṇena",
  "atk-vin02a1:604_2": "nāma anihitaparikkhārena bhavituṃ na vaṭṭatī”ti evaṃ dhammakathaṃ kathetvā dassāmīti",
  "atk-vin02a1:604_3": "nikkhipato anāpatti. Sesamettha uttānameva. Tisamuṭṭhānaṃ – kiriyaṃ, saññāvimokkhaṃ,",
  "atk-vin02a1:604_4": "sacittakaṃ, lokavajjaṃ, kāyakammaṃ, vacīkammaṃ, akusalacittaṃ, tivedananti.",
  "atk-vin02a1:605": "Cīvarāpanidhānasikkhāpadaṃ dasamaṃ.",
  "atk-vin02a1:606": "Samatto vaṇṇanākkamena surāpānavaggo chaṭṭho.",
  "atk-vin02a1:607": "7. Sappāṇakavaggo",
  "atk-vin02a1:608": "1. Sañciccapāṇasikkhāpadavaṇṇanā",
  "atk-vin02a1:609": "382. Sappāṇakavaggassa paṭhamasikkhāpade – issāso hotīti gihikāle dhanuggahācariyo hoti. Jīvitā voropitāti jīvitā viyojitā.",
  "atk-vin02a1:610_0": "Sikkhāpadepi voropeyyāti viyojeyya. Yasmā pana vohāramattamevetaṃ; na hettha kiñci",
  "atk-vin02a1:610_1": "viyojite sīsālaṅkāre sīsaṃ viya jīvitā voropite pāṇepi jīvitaṃ nāma visuṃ tiṭṭhati,",
  "atk-vin02a1:610_2": "aññadatthu antaradhānameva gacchati, tasmā tamatthaṃ dassetuṃ padabhājane “jīvitindriyaṃ",
  "atk-vin02a1:610_3": "upacchindatī”tiādi vuttaṃ. Imasmiñca sikkhāpade tiracchānagatoyeva “pāṇo”ti veditabbo.",
  "atk-vin02a1:610_4": "Taṃ khuddakampi mahantampi mārentassa āpattinānākaraṇaṃ natthi. Mahante pana upakkamamahantattā",
  "atk-vin02a1:610_5": "akusalamahattaṃ hoti. Pāṇe pāṇasaññīti antamaso mañcapīṭhaṃ sodhento maṅgulabījakepi",
  "atk-vin02a1:610_6": "pāṇasaññī nikkāruṇikatāya taṃ bhindanto apaneti, pācittiyaṃ. Tasmā evarūpesu ṭhānesu",
  "atk-vin02a1:610_7": "kāruññaṃ upaṭṭhapetvā appamattena vattaṃ kātabbaṃ. Sesaṃ manussaviggahe vuttanayeneva",
  "atk-vin02a1:610_8": "veditabbaṃ saddhiṃ samuṭṭhānādīhīti.",
  "atk-vin02a1:611": "Sañciccapāṇasikkhāpadaṃ paṭhamaṃ.",
  "atk-vin02a1:612": "2. Sappāṇakasikkhāpadavaṇṇanā",
  "atk-vin02a1:613_0": "387. Dutiye – sappāṇakanti ye pāṇakā paribhogena maranti, tehi pāṇakehi sappāṇakaṃ,",
  "atk-vin02a1:613_1": "tādisañhi jānaṃ paribhuñjato payoge payoge pācittiyaṃ. Pattapūrampi avicchinditvā",
  "atk-vin02a1:613_2": "ekapayogena pivato ekā āpatti. Tādisena udakena sāmisaṃ pattaṃ āviñchitvā dhovatopi",
  "atk-vin02a1:613_3": "tādise udake uṇhayāgupattaṃ nibbāpayatopi taṃ udakaṃ hatthena vā uḷuṅkena vā gahetvā",
  "atk-vin02a1:613_4": "nhāyatopi payoge payoge pācittiyaṃ. Udakasoṇḍiṃ vā pokkharaṇiṃ vā pavisitvā bahinikkhamanatthāya",
  "atk-vin02a1:613_5": "vīciṃ uṭṭhāpayatopi. Soṇḍiṃ vā pokkharaṇiṃ vā sodhentehi tato gahitaudakaṃ udakeyeva",
  "atk-vin02a1:613_6": "āsiñcitabbaṃ. Samīpamhi udake asati kappiyaudakassa aṭṭha vā dasa vā ghaṭe udakasaṇṭhānakappadese",
  "atk-vin02a1:613_7": "āsiñcitvā tattha āsiñcitabbaṃ. “Pavaṭṭitvā udake patissatī”ti uṇhapāsāṇe udakaṃ nāsiñcitabbaṃ.",
  "atk-vin02a1:613_8": "Kappiyaudakena pana pāsāṇaṃ nibbāpetvā āsiñcituṃ vaṭṭati. Sesamettha uttānameva.",
  "atk-vin02a1:614": "Tisamuṭṭhānaṃ – kiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ,",
  "atk-vin02a1:615_0": "Vacīkammaṃ, ticittaṃ, tivedananti. Ettha ca paṭaṅgapāṇakānaṃ patanaṃ ñatvāpi suddhacittatāya",
  "atk-vin02a1:615_1": "dīpajālane viya sappāṇakabhāvaṃ ñatvāpi udakasaññāya paribhuñjitabbato paṇṇattivajjatā veditabbāti.",
  "atk-vin02a1:616": "Sappāṇakasikkhāpadaṃ dutiyaṃ.",
  "atk-vin02a1:617": "3. Ukkoṭanasikkhāpadavaṇṇanā",
  "atk-vin02a1:618": "392. Tatiyasikkhāpade – ukkoṭentīti tassa tassa bhikkhuno santikaṃ gantvā “akataṃ kamma”ntiādīni vadantā uccālenti; yathāpatiṭṭhitabhāvena patiṭṭhātuṃ na denti.",
  "atk-vin02a1:619_0": "393. Yathādhammanti yo yassa adhikaraṇassa vūpasamanāya dhammo vutto, teneva dhammenāti",
  "atk-vin02a1:619_1": "attho. Nihatādhikaraṇanti nihataṃ adhikaraṇaṃ; satthārā vuttadhammeneva vūpasamitaṃ",
  "atk-vin02a1:619_2": "adhikaraṇanti attho.",
  "atk-vin02a1:620_0": "395. Dhammakamme dhammakammasaññīti yena kammena taṃ adhikaraṇaṃ vūpasamitaṃ, tañce",
  "atk-vin02a1:620_1": "dhammakammaṃ hoti, tasmiṃ dhammakamme ayampi dhammakammasaññī hutvā yadi ukkoṭeti,",
  "atk-vin02a1:620_2": "pācittiyaṃ āpajjatīti attho. Etena nayena sesapadānipi veditabbāni. Ayamettha saṅkhepo,",
  "atk-vin02a1:620_3": "vitthāro pana “imesaṃ catunnaṃ adhikaraṇānaṃ kati ukkoṭanā”tiādinā nayena parivāre",
  "atk-vin02a1:620_4": "vutto. Aṭṭhakathāsu taṃ sabbaṃ āharitvā tassevattho vaṇṇito. Mayaṃ pana taṃ tattheva",
  "atk-vin02a1:620_5": "vaṇṇayissāma. Idha āharitvā vaṇṇiyamāne hi suṭṭhutaraṃ sammoho bhaveyyāti na vaṇṇayimha.",
  "atk-vin02a1:620_6": "Sesamettha uttānameva. Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ,",
  "atk-vin02a1:620_7": "kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:621": "Ukkoṭanasikkhāpadaṃ tatiyaṃ.",
  "atk-vin02a1:622": "4. Duṭṭhullasikkhāpadavaṇṇanā",
  "atk-vin02a1:623_0": "399. Catutthe – duṭṭhullā nāma āpattīti ettha cattāri pārājikāni atthuddhāravasena",
  "atk-vin02a1:623_1": "dassitāni, saṅghādisesāpatti pana adhippetā, taṃ chādentassa pācittiyaṃ. Dhuraṃ nikkhittamatteti",
  "atk-vin02a1:623_2": "dhure nikkhittamatte. Sacepi dhuraṃ nikkhipitvā pacchā āroceti, na rakkhati; dhuraṃ",
  "atk-vin02a1:623_3": "nikkhittamatteyeva pācittiyanti vuttaṃ hoti. Sace pana evaṃ dhuraṃ nikkhipitvā paṭicchādanatthameva",
  "atk-vin02a1:623_4": "aññassa āroceti, sopi aññassāti etenupāyena samaṇasatampi samaṇasahassampi āpattiṃ",
  "atk-vin02a1:623_5": "āpajjatiyeva tāva, yāva koṭi na chijjati. Kadā pana koṭi chijjatīti? Mahāsumatthero",
  "atk-vin02a1:623_6": "tāva vadati – “āpattiṃ āpanno ekassa āroceti, so paṭinivattitvā tasseva āroceti;",
  "atk-vin02a1:623_7": "evaṃ koṭi chijjatī”ti. Mahāpadumatthero panāha – “ayañhi vatthupuggaloyeva. Āpattiṃ",
  "atk-vin02a1:623_8": "āpanno pana ekassa bhikkhuno āroceti, ayaṃ aññassa āroceti, so paṭinivattitvā yenassa",
  "atk-vin02a1:623_9": "ārocitaṃ, tasseva āroceti; evaṃ tatiyena puggalena dutiyassa ārocite koṭi chinnā hotī”ti.",
  "atk-vin02a1:624_0": "400. Aduṭṭhullaṃ āpattinti avasese pañcāpattikkhandhe. Anupasampannassa duṭṭhullaṃ",
  "atk-vin02a1:624_1": "vā aduṭṭhullaṃ vā ajjhācāranti ettha anupasampannassa sukkavissaṭṭhi ca kāyasaṃsaggo",
  "atk-vin02a1:624_2": "cāti ayaṃ duṭṭhullaajjhācāro nāma. Sesamettha uttānamevāti. Dhuranikkhepasamuṭṭhānaṃ",
  "atk-vin02a1:624_3": "– kāyavācācittato samuṭṭhāti, akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ,",
  "atk-vin02a1:624_4": "vacīkammaṃ, akusalacittaṃ, dukkhavedananti.",
  "atk-vin02a1:625": "Duṭṭhullasikkhāpadaṃ catutthaṃ.",
  "atk-vin02a1:626": "5. Ūnavīsativassasikkhāpadavaṇṇanā",
  "atk-vin02a1:627_0": "402. Pañcamasikkhāpade – aṅguliyo dukkhā bhavissantīti akkharāni likhantassa aṅguliyo",
  "atk-vin02a1:627_1": "dukkhā bhavissantīti cintesuṃ. Urassa dukkhoti gaṇanaṃ sikkhantena bahuṃ cintetabbaṃ",
  "atk-vin02a1:627_2": "hoti, tenassa uro dukkho bhavissatīti maññiṃsu. Akkhīni dukkhā bhavissantīti rūpasuttaṃ",
  "atk-vin02a1:627_3": "sikkhantena kahāpaṇā parivattetvā parivattetvā passitabbā honti, tenassa akkhīni",
  "atk-vin02a1:627_4": "dukkhāni bhavissantīti maññiṃsu. Ḍaṃsādīsu ḍaṃsāti piṅgalamakkhikāyo. Dukkhānanti",
  "atk-vin02a1:627_5": "dukkhamānaṃ. Tibbānanti bahalānaṃ. Kharānanti tikhiṇānaṃ. Kaṭukānanti pharusānaṃ;",
  "atk-vin02a1:627_6": "amanāpatāya vā kaṭukarasasadisānaṃ. Asātānanti amadhurānaṃ. Pāṇaharānanti jīvitaharānaṃ.",
  "atk-vin02a1:628_0": "404. Sīmaṃ sammannatīti navaṃ sīmaṃ bandhati. Kurundiyaṃ pana udakukkhepaparicchindanepi",
  "atk-vin02a1:628_1": "dukkaṭaṃ vuttaṃ. Paripuṇṇavīsativassoti paṭisandhiggahaṇato paṭṭhāya paripuṇṇavīsativasso;",
  "atk-vin02a1:628_2": "gabbhavīsopi hi paripuṇṇavīsativassotveva saṅkhye gacchati. Yathāha –",
  "atk-vin02a1:629_0": "“Tena kho pana samayena āyasmā kumārakassapo gabbhavīso upasampanno hoti. Atha kho",
  "atk-vin02a1:629_1": "āyasmato kumārakassapassa etadahosi – ‘bhagavatā paññattaṃ, na ūnavīsativasso puggalo",
  "atk-vin02a1:629_2": "upasampādetabboti. Ahañcamhi gabbhavīso upasampanno. Upasampanno nukhomhi, nanu kho",
  "atk-vin02a1:629_3": "upasampanno’ti. Bhagavato etamatthaṃ ārocesuṃ. Yaṃ bhikkhave mātukucchimhi paṭhamaṃ",
  "atk-vin02a1:629_4": "cittaṃ uppannaṃ, paṭhamaṃ viññāṇaṃ pātubhūtaṃ tadupādāya sāvassa jāti. Anujānāmi,",
  "atk-vin02a1:629_5": "bhikkhave, gabbhavīsaṃ upasampādetu”nti.",
  "atk-vin02a1:630_0": "Tattha yo dvādasamāse mātukucchismiṃ vasitvā mahāpavāraṇāya jāto, so tato paṭṭhāya",
  "atk-vin02a1:630_1": "yāva ekūnavīsatime vasse mahāpavāraṇā, taṃ atikkamitvā pāṭipade upasampādetabbo.",
  "atk-vin02a1:630_2": "Etenupāyena hāyanavaḍḍhanaṃ veditabbaṃ.",
  "atk-vin02a1:631_0": "Porāṇakattherā pana ekūnavīsativassaṃ sāmaṇeraṃ nikkhamanīyapuṇṇamāsiṃ atikkamma",
  "atk-vin02a1:631_1": "pāṭipadadivase upasampādenti, taṃ kasmāti? Vuccate – ekasmiṃ vasse cha cātuddasikauposathā",
  "atk-vin02a1:631_2": "honti. Iti vīsatiyā vassesu cattāro māsā parihāyanti. Rājāno tatiye tatiye vasse",
  "atk-vin02a1:631_3": "vassaṃ ukkaḍḍhanti. Iti aṭṭhārasasu vassesu cha māsā vaḍḍhanti, tato uposathavasena",
  "atk-vin02a1:631_4": "parihīne cattāro māse apanetvā dve māsā avasesā honti, te dve māse gahetvā vīsativassāni",
  "atk-vin02a1:631_5": "paripuṇṇāni hontīti nikkaṅkhā hutvā nikkhamanīyapuṇṇamāsiṃ atikkamma pāṭipade upasampādenti.",
  "atk-vin02a1:631_6": "Ettha pana yo pavāretvā vīsativasso bhavissati, taṃ sandhāya “ekūnavīsativassa”nti",
  "atk-vin02a1:631_7": "vuttaṃ. Tasmā yo mātukucchismiṃ dvādasamāse vasi, so ekavīsativasso hoti. Yo sattamāse",
  "atk-vin02a1:631_8": "vasi, so sattamāsādhikavīsativasso. Chamāsajāto pana na jīvati.",
  "atk-vin02a1:632_0": "406. Anāpatti ūnavīsativassaṃ paripuṇṇavīsativassasaññīti ettha kiñcāpi upasampādentassa",
  "atk-vin02a1:632_1": "anāpatti, puggalo pana anupasampannova hoti. Sace pana so dasavassaccayena aññaṃ",
  "atk-vin02a1:632_2": "upasampādeti, tañce muñcitvā gaṇo pūrati, sūpasampanno. Sopi ca yāva na jānāti, tāvassa",
  "atk-vin02a1:632_3": "neva saggantarāyo na mokkhantarāyo, ñatvā pana puna upasampajjitabbaṃ. Sesaṃ uttānameva.",
  "atk-vin02a1:633": "Tisamuṭṭhānaṃ – kiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ,",
  "atk-vin02a1:634": "Vacīkammaṃ, ticittaṃ, tivedananti.",
  "atk-vin02a1:635": "Ūnavīsativassasikkhāpadaṃ pañcamaṃ.",
  "atk-vin02a1:636": "6. Theyyasatthasikkhāpadavaṇṇanā",
  "atk-vin02a1:637": "407. Chaṭṭhe – paṭiyālokanti sūriyālokassa paṭimukhaṃ; pacchimadisanti attho. Kammiyāti suṅkaṭṭhāne kammikā.",
  "atk-vin02a1:638": "409. Rājānaṃ vā theyyaṃ gacchantīti rājānaṃ vā thenetvā vañcetvā rañño santakaṃ kiñci gahetvā idāni na tassa dassāmāti gacchanti.",
  "atk-vin02a1:639_0": "411. Visaṅketenāti kālavisaṅketena divasavisaṅketena ca gacchato anāpatti. Maggavisaṅketena",
  "atk-vin02a1:639_1": "pana aṭavivisaṅketena vā āpattiyeva. Sesamettha bhikkhunivagge vuttanayattā uttānatthameva.",
  "atk-vin02a1:639_2": "Theyyasatthasamuṭṭhānaṃ – kāyacittato kāyavācācittato ca samuṭṭhāti, kiriyaṃ, saññāvimokkhaṃ,",
  "atk-vin02a1:639_3": "sacittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:640": "Theyyasatthasikkhāpadaṃ chaṭṭhaṃ.",
  "atk-vin02a1:641": "7. Saṃvidhānasikkhāpadavaṇṇanā",
  "atk-vin02a1:642_0": "412. Sattame – padhūpento nisīdīti pajjhāyanto attānaṃyeva paribhāsanto nisīdi. Nāyyo",
  "atk-vin02a1:642_1": "so bhikkhu maṃ nippātesīti ayyo ayaṃ bhikkhu maṃ na nikkhāmesi; na maṃ gahetvā agamāsīti",
  "atk-vin02a1:642_2": "attho. Sesamettha bhikkhuniyā saddhiṃ saṃvidhānasikkhāpade vuttanayeneva veditabbaṃ",
  "atk-vin02a1:642_3": "saddhiṃ samuṭṭhānādīhīti.",
  "atk-vin02a1:643": "Saṃvidhānasikkhāpadaṃ sattamaṃ.",
  "atk-vin02a1:644": "8. Ariṭṭhasikkhāpadavaṇṇanā",
  "atk-vin02a1:645": "417. Aṭṭhame – gaddhe bādhayiṃsūti gaddhabādhino; gaddhabādhino pubbapurisā assāti gaddhabādhipubbo, tassa gaddhabādhipubbassa gijjhaghātakakulappasutassāti attho.",
  "atk-vin02a1:646_0": "Saggamokkhānaṃ antarāyaṃ karontīti antarāyikā. Te kammakilesavipākaupavādaāṇāvītikkamavasena",
  "atk-vin02a1:646_1": "pañcavidhā. Tattha pañcānantariyakammā kammantarāyikā nāma. Tathā bhikkhunīdūsakakammaṃ,",
  "atk-vin02a1:646_2": "taṃ pana mokkhasseva antarāyaṃ karoti, na saggassa. Niyatamicchādiṭṭhidhammā kilesantarāyikā",
  "atk-vin02a1:646_3": "nāma. Paṇḍakatiracchānagataubhatobyañjanakānaṃ paṭisandhidhammā vipākantarāyikā nāma.",
  "atk-vin02a1:646_4": "Ariyūpavādā upavādantarāyikā nāma, te pana yāva ariye na khamāpenti tāvadeva, na",
  "atk-vin02a1:646_5": "tato paraṃ. Sañcicca āpannā āpattiyo āṇāvītikkamantarāyikā nāma, tāpi yāva bhikkhubhāvaṃ",
  "atk-vin02a1:646_6": "vā paṭijānāti, na vuṭṭhāti vā na deseti vā tāvadeva, na tato paraṃ.",
  "atk-vin02a1:647_0": "Tatrāyaṃ bhikkhu bahussuto dhammakathiko sesantarāyike jānāti, vinaye pana akovidattā",
  "atk-vin02a1:647_1": "paṇṇattivītikkamantarāyike na jānāti, tasmā rahogato evaṃ cintesi – “ime āgārikā",
  "atk-vin02a1:647_2": "pañca kāmaguṇe paribhuñjantā sotāpannāpi sakadāgāminopi anāgāminopi honti, bhikkhūpi",
  "atk-vin02a1:647_3": "manāpikāni cakkhuviññeyyāni rūpāni passanti…pe… kāyaviññeyye phoṭṭhabbe phusanti,",
  "atk-vin02a1:647_4": "mudukāni attharaṇapāvuraṇādīni paribhuñjanti, etaṃ sabbaṃ vaṭṭati. Kasmā itthirūpā…pe…",
  "atk-vin02a1:647_5": "itthiphoṭṭhabbā eva na vaṭṭanti, etepi vaṭṭantī”ti. Evaṃ rasena rasaṃ saṃsanditvā",
  "atk-vin02a1:647_6": "sacchandarāgaparibhogañca nicchandarāgaparibhogañca ekaṃ katvā thūlavākehi saddhiṃ",
  "atk-vin02a1:647_7": "atisukhumasuttaṃ ghaṭento viya sāsapena saddhiṃ sineruṃ upasaṃharanto viya pāpakaṃ",
  "atk-vin02a1:647_8": "diṭṭhigataṃ uppādetvā “kiṃ bhagavatā mahāsamuddaṃ bandhantena viya mahatā ussāhena",
  "atk-vin02a1:647_9": "paṭhamapārājikaṃ paññattaṃ, natthi ettha doso”ti sabbaññutaññāṇena saddhiṃ paṭivirujjhanto",
  "atk-vin02a1:647_10": "bhabbapuggalānaṃ āsaṃ chindanto jinassa āṇācakke pahāramadāsi. Tenāha – “tathāhaṃ",
  "atk-vin02a1:647_11": "bhagavatā dhammaṃ desitaṃ ājānāmī”tiādi.",
  "atk-vin02a1:648_0": "Aṭṭhikaṅkalūpamātiādimhi aṭṭhikaṅkalūpamā appassādaṭṭhena. Maṃsapesūpamā bahusādhāraṇaṭṭhena.",
  "atk-vin02a1:648_1": "Tiṇukkūpamā anudahanaṭṭhena. Aṅgārakāsūpamā mahābhitāpanaṭṭhena. Supinakūpamā ittarapaccupaṭṭhānaṭṭhena.",
  "atk-vin02a1:648_2": "Yācitakūpamā tāvakālikaṭṭhena. Rukkhaphalūpamā sabbaṅgapaccaṅgapalibhañjanaṭṭhena.",
  "atk-vin02a1:648_3": "Asisūnūpamā adhikuṭṭanaṭṭhena. Sattisūlūpamā vinivijjhanaṭṭhena. Sappasirūpamā sāsaṅkasappaṭibhayaṭṭhenāti",
  "atk-vin02a1:648_4": "ayamettha saṅkhepo. Vitthāro pana papañcasūdaniyaṃ majjhimaṭṭhakathāyaṃ gahetabbo.",
  "atk-vin02a1:648_5": "Evaṃ byākhoti evaṃ viya kho. Sesamettha pubbe vuttanayattā uttānameva.",
  "atk-vin02a1:649": "Samanubhāsanasamuṭṭhānaṃ – kāyavācācittato samuṭṭhāti, akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:650": "Ariṭṭhasikkhāpadaṃ aṭṭhamaṃ.",
  "atk-vin02a1:651": "9. Ukkhittasambhogasikkhāpadavaṇṇanā",
  "atk-vin02a1:652_0": "424-5. Navame – akaṭānudhammenāti anudhammo vuccati āpattiyā adassane vā appaṭikamme",
  "atk-vin02a1:652_1": "vā pāpikāya diṭṭhiyā appaṭinissagge vā dhammena vinayena satthusāsanena ukkhittakassa",
  "atk-vin02a1:652_2": "anulomavattaṃ disvā katā osāraṇā; so osāraṇasaṅkhāto anudhammo yassa na kato, ayaṃ",
  "atk-vin02a1:652_3": "akaṭānudhammo nāma, tādisena saddhinti attho. Tenevassa padabhājane “akaṭānudhammo",
  "atk-vin02a1:652_4": "nāma ukkhitto anosārito”ti vuttaṃ.",
  "atk-vin02a1:653_0": "Deti vā paṭiggaṇhāti vāti ekapayogena bahumpi dadato vā gaṇhato vā ekaṃ pācittiyaṃ.",
  "atk-vin02a1:653_1": "Vicchinditvā vicchinditvā dentassa ca gaṇhantassa ca payogagaṇanāya pācittiyāni.",
  "atk-vin02a1:653_2": "Sesamettha uttānameva. Tisamuṭṭhānaṃ – kiriyaṃ, saññāvimokkhaṃ, sacittakaṃ, paṇṇattivajjaṃ,",
  "atk-vin02a1:653_3": "kāyakammaṃ, vacīkammaṃ, ticittaṃ, tivedananti.",
  "atk-vin02a1:654": "Ukkhittasambhogasikkhāpadaṃ navamaṃ.",
  "atk-vin02a1:655": "10. Kaṇṭakasikkhāpadavaṇṇanā",
  "atk-vin02a1:656_0": "428. Dasame – diṭṭhigataṃ uppannanti ariṭṭhassa viya etassāpi ayoniso ummujjantassa",
  "atk-vin02a1:656_1": "uppannaṃ. Nāsetūti ettha tividhā nāsanā – saṃvāsanāsanā, liṅganāsanā, daṇḍakammanāsanāti.",
  "atk-vin02a1:656_2": "Tattha āpattiyā adassanādīsu ukkhepanā saṃvāsanāsanā nāma. “Dūsako nāsetabbo mettiyaṃ",
  "atk-vin02a1:656_3": "bhikkhuniṃ nāsethā”ti ayaṃ liṅganāsanā nāma. “Ajjatagge te āvuso samaṇuddesa na ceva",
  "atk-vin02a1:656_4": "so bhagavā satthā apadisitabbo”ti ayaṃ daṇḍakammanāsanā nāma. Ayaṃ idha adhippetā.",
  "atk-vin02a1:656_5": "Tenāha – “evañca pana bhikkhave nāsetabbo…pe… vinassā”ti. Tattha carāti gaccha. Pireti",
  "atk-vin02a1:656_6": "para amāmaka. Vinassāti nassa; yattha te na passāma, tattha gacchāti.",
  "atk-vin02a1:657": "429. Upalāpeyyāti saṅgaṇheyya. Upaṭṭhāpeyyāti tena attano upaṭṭhānaṃ kārāpeyya. Sesaṃ ariṭṭhasikkhāpade vuttanayeneva veditabbaṃ saddhiṃ samuṭṭhānādīhīti.",
  "atk-vin02a1:658": "Kaṇṭakasikkhāpadaṃ dasamaṃ.",
  "atk-vin02a1:659": "Samatto vaṇṇanākkamena sappāṇakavaggo sattamo.",
  "atk-vin02a1:660": "8. Sahadhammikavaggo",
  "atk-vin02a1:661": "1. Sahadhammikasikkhāpadavaṇṇanā",
  "atk-vin02a1:662_0": "434. Sahadhammikavaggassa paṭhamasikkhāpade – etasmiṃ sikkhāpadeti etasmiṃ sikkhāpade",
  "atk-vin02a1:662_1": "yaṃ vuttaṃ, taṃ na tāva sikkhissāmi. Āpatti pācittiyassāti ettha pana vācāya vācāya",
  "atk-vin02a1:662_2": "āpatti veditabbā. Sikkhamānena bhikkhave bhikkhunāti ovādaṃ sirasā sampaṭicchitvā",
  "atk-vin02a1:662_3": "sikkhitukāmeneva hutvā ājānitabbañceva pucchitabbañca upaparikkhitabbañca. Sesamettha",
  "atk-vin02a1:662_4": "dubbacasikkhāpade vuttanayeneva padatthato veditabbaṃ. Vinicchayato uttānameva.",
  "atk-vin02a1:663": "Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:664": "Sahadhammikasikkhāpadaṃ paṭhamaṃ.",
  "atk-vin02a1:665": "2. Vilekhanasikkhāpadavaṇṇanā",
  "atk-vin02a1:666_0": "438. Dutiye – vinayakathaṃ kathetīti vinayakathā nāma kappiyākappiyaāpattānāpattisaṃvarapahānapaṭisaṃyuttakathā,",
  "atk-vin02a1:666_1": "taṃ katheti. Vinayassa vaṇṇaṃ bhāsatīti vinayassa vaṇṇo nāma pañcannampi sattannampi",
  "atk-vin02a1:666_2": "āpattikkhandhānaṃ vasena mātikaṃ nikkhipitvā padabhājanena vaṇṇanā, taṃ bhāsati.",
  "atk-vin02a1:666_3": "Vinayapariyattiyā vaṇṇaṃ bhāsatīti vinayaṃ pariyāpuṇantānaṃ vinayapariyattimūlakaṃ",
  "atk-vin02a1:666_4": "vaṇṇaṃ guṇaṃ ānisaṃsaṃ bhāsati. Vinayadharo hi vinayapariyattimūlake pañcānisaṃse",
  "atk-vin02a1:666_5": "chānisaṃse sattānisaṃse aṭṭhānisaṃse navānisaṃse dasānisaṃse ekādasānisaṃse ca labhati",
  "atk-vin02a1:666_6": "te sabbe bhāsatīti attho. Katame pañcānisaṃse labhatīti? Attano sīlakkhandhasuguttiādike. Vuttañhetaṃ –",
  "atk-vin02a1:667_0": "“Pañcime, bhikkhave, ānisaṃsā vinayadhare puggale – attano sīlakkhandho sugutto hoti",
  "atk-vin02a1:667_1": "surakkhito, kukkuccapakatānaṃ paṭisaraṇaṃ hoti, visārado saṅghamajjhe voharati, paccatthike",
  "atk-vin02a1:667_2": "sahadhammena suniggahitaṃ niggaṇhāti, saddhammaṭṭhitiyā paṭipanno hotī”ti.",
  "atk-vin02a1:668_0": "Kathamassa attano sīlakkhandho sugutto hoti surakkhito? Idhekacco bhikkhu āpattiṃ",
  "atk-vin02a1:668_1": "āpajjanto chahākārehi āpajjati – alajjitā, aññāṇatā, kukkuccapakatatā, akappiye kappiyasaññitā,",
  "atk-vin02a1:668_2": "kappiye akappiyasaññitā, satisammosāti.",
  "atk-vin02a1:669": "Kathaṃ alajjitāya āpattiṃ āpajjati? Akappiyabhāvaṃ jānantoyeva madditvā vītikkamaṃ karoti. Vuttampi cetaṃ –",
  "atk-vin02a1:670": "“Sañcicca āpattiṃ āpajjati, āpattiṃ parigūhati;",
  "atk-vin02a1:671": "Agatigamanañca gacchati, ediso vuccati alajjipuggalo”ti. ;",
  "atk-vin02a1:672": "Kathaṃ aññāṇatāya āpajjati? Aññāṇapuggalo hi mando momūho kattabbākattabbaṃ ajānanto akattabbaṃ karoti, kattabbaṃ virādheti; evaṃ aññāṇatāya āpajjati.",
  "atk-vin02a1:673_0": "Kathaṃ kukkuccapakatatāya āpajjati? Kappiyākappiyaṃ nissāya kukkucce uppanne vinayadharaṃ",
  "atk-vin02a1:673_1": "pucchitvā kappiyañce kattabbaṃ siyā, akappiyañce na kattabbaṃ, ayaṃ pana “vaṭṭatī”ti",
  "atk-vin02a1:673_2": "madditvā vītikkamatiyeva; evaṃ kukkuccapakatatāya āpajjati.",
  "atk-vin02a1:674_0": "Kathaṃ akappiye kappiyasaññitāya āpajjati? Acchamaṃsaṃ sūkaramaṃsanti khādati, dīpimaṃsaṃ",
  "atk-vin02a1:674_1": "migamaṃsanti khādati, akappiyabhojanaṃ kappiyabhojananti bhuñjati, vikāle kālasaññāya",
  "atk-vin02a1:674_2": "bhuñjati, akappiyapānakaṃ kappiyapānakanti pivati; evaṃ akappiye kappiyasaññitāya āpajjati.",
  "atk-vin02a1:675_0": "Kathaṃ kappiye akappiyasaññitāya āpajjati? Sūkaramaṃsaṃ acchamaṃsanti khādati, migamaṃsaṃ",
  "atk-vin02a1:675_1": "dīpimaṃsanti khādati, kappiyabhojanaṃ akappiyabhojananti bhuñjati, kāle vikālasaññāya",
  "atk-vin02a1:675_2": "bhuñjati, kappiyapānakaṃ akappiyapānakanti pivati; evaṃ kappiye akappiyasaññitāya āpajjati.",
  "atk-vin02a1:676_0": "Kathaṃ satisammosāya āpajjati? Sahaseyyacīvaravippavāsabhesajjacīvarakālātikkamanapaccayā",
  "atk-vin02a1:676_1": "āpattiñca satisammosāya āpajjati; evamidhekacco bhikkhu imehi chahākārehi āpattiṃ āpajjati.",
  "atk-vin02a1:677_0": "Vinayadharo pana imehi chahākārehi āpattiṃ nāpajjati. Kathaṃ lajjitāya nāpajjati?",
  "atk-vin02a1:677_1": "So hi “passatha bho, ayaṃ kappiyākappiyaṃ jānantoyeva paṇṇattivītikkamaṃ karotī”ti",
  "atk-vin02a1:677_2": "imaṃ parūpavādaṃ rakkhantopi nāpajjati; evaṃ lajjitāya nāpajjati. Sahasā āpannampi",
  "atk-vin02a1:677_3": "desanāgāminiṃ desetvā vuṭṭhānagāminiyā vuṭṭhahitvā suddhante patiṭṭhāti. Tato –",
  "atk-vin02a1:678": "“Sañcicca āpattiṃ na āpajjati, āpattiṃ na parigūhati;",
  "atk-vin02a1:679": "Agatigamanañca na gacchati, ediso vuccati lajjipuggalo”ti.",
  "atk-vin02a1:680": "Imasmiṃ lajjibhāve patiṭṭhitova hoti.",
  "atk-vin02a1:681": "Kathaṃ ñāṇatāya nāpajjati? So hi kappiyākappiyaṃ jānāti, tasmā kappiyameva karoti, akappiyaṃ na karoti; evaṃ ñāṇatāya nāpajjati.",
  "atk-vin02a1:682_0": "Kathaṃ akukkuccapakatatāya nāpajjati? So hi kappiyākappiyaṃ nissāya kukkucce uppanne",
  "atk-vin02a1:682_1": "vatthuṃ oloketvā mātikaṃ padabhājanaṃ antarāpattiṃ āpattiṃ anāpattiñca oloketvā kappiyañce",
  "atk-vin02a1:682_2": "hoti karoti, akappiyañce na karoti; evaṃ akukkuccapakatatāya nāpajjati.",
  "atk-vin02a1:683_0": "Kathaṃ akappiyādisaññitāya nāpajjati? So hi kappiyākappiyaṃ jānāti, tasmā akappiye",
  "atk-vin02a1:683_1": "kappiyasaññī na hoti, kappiye akappiyasaññī na hoti; suppatiṭṭhitā cassa sati hoti,",
  "atk-vin02a1:683_2": "adhiṭṭhātabbaṃ adhiṭṭheti, vikappetabbaṃ vikappeti. Iti imehi chahākārehi āpattiṃ",
  "atk-vin02a1:683_3": "nāpajjati. Āpattiṃ anāpajjanto akhaṇḍasīlo hoti parisuddhasīlo; evamassa attano sīlakkhandho",
  "atk-vin02a1:683_4": "sugutto hoti surakkhito.",
  "atk-vin02a1:684_0": "Kathaṃ kukkuccapakatānaṃ paṭisaraṇaṃ hoti? Tiroraṭṭhesu tirojanapadesu ca uppannakukkuccā",
  "atk-vin02a1:684_1": "bhikkhū “asukasmiṃ kira vihāre vinayadharo vasatī”ti dūratopi tassa santikaṃ āgantvā",
  "atk-vin02a1:684_2": "kukkuccaṃ pucchanti, so tehi katassa kammassa vatthuṃ oloketvā āpattānāpattigarukalahukādibhedaṃ",
  "atk-vin02a1:684_3": "sallakkhetvā desanāgāminiṃ desāpetvā vuṭṭhānagāminiyā vuṭṭhāpetvā suddhante patiṭṭhāpeti;",
  "atk-vin02a1:684_4": "evaṃ kukkuccapakatānaṃ paṭisaraṇaṃ hoti.",
  "atk-vin02a1:685_0": "Visārado saṅghamajjhe voharatīti avinayadharassa hi saṅghamajjhe kathentassa bhayaṃ",
  "atk-vin02a1:685_1": "sārajjaṃ okkamati, vinayadharassa taṃ na hoti. Kasmā? “Evaṃ kathentassa doso hoti;",
  "atk-vin02a1:685_2": "evaṃ na doso”ti ñatvā kathanato.",
  "atk-vin02a1:686_0": "Paccatthike sahadhammena suniggahitaṃ niggaṇhātīti ettha dvidhā paccatthikā nāma",
  "atk-vin02a1:686_1": "– attapaccatthikā ca sāsanapaccatthikā ca. Tattha mettiyabhummajakā ca bhikkhū vaḍḍho",
  "atk-vin02a1:686_2": "ca licchavī amūlakena antimavatthunā codesuṃ, ime attapaccatthikā nāma. Ye vā panaññepi",
  "atk-vin02a1:686_3": "dussīlā pāpadhammā, sabbe te attapaccatthikā. Viparītadassanā pana ariṭṭhabhikkhukaṇṭakasāmaṇeravesālikavajjiputtakā",
  "atk-vin02a1:686_4": "parūpahāraaññāṇakaṅkhāparavitaraṇādivādā mahāsaṅghikādayo ca abuddhasāsanaṃ “buddhasāsana”nti",
  "atk-vin02a1:686_5": "vatvā katapaggahā sāsanapaccatthikā nāma. Te sabbepi sahadhammena sakāraṇena vacanena",
  "atk-vin02a1:686_6": "yathā taṃ asaddhammaṃ patiṭṭhāpetuṃ na sakkonti, evaṃ suniggahitaṃ katvā niggaṇhāti.",
  "atk-vin02a1:687_0": "Saddhammaṭṭhitiyā paṭipanno hotīti ettha pana tividho saddhammo pariyattipaṭipattiadhigamavasena.",
  "atk-vin02a1:687_1": "Tattha tepiṭakaṃ buddhavacanaṃ pariyattisaddhammo nāma. Terasa dhutaṅgaguṇā cuddasa",
  "atk-vin02a1:687_2": "khandhakavattāni dveasīti mahāvattānīti ayaṃ paṭipattisaddhammo nāma. Cattāro maggā",
  "atk-vin02a1:687_3": "ca phalāni cāti ayaṃ adhigamasaddhammo nāma.",
  "atk-vin02a1:688_0": "Tattha keci therā “yo vo, ānanda, mayā dhammo ca vinayo ca desito paññatto, so vo",
  "atk-vin02a1:688_1": "mamaccayena satthā”ti iminā suttena “sāsanassa pariyatti mūla”nti vadanti. Keci therā",
  "atk-vin02a1:688_2": "“ime ca subhadda bhikkhū sammā vihareyyuṃ, asuñño loko arahantehi assā”ti iminā suttena",
  "atk-vin02a1:688_3": "“sāsanassa paṭipattimūla”nti vatvā “yāva pañca bhikkhū sammā paṭipannā saṃvijjanti,",
  "atk-vin02a1:688_4": "tāva sāsanaṃ ṭhitaṃ hotī”ti āhaṃsu. Itare pana therā pariyattiyā antarahitāya suppaṭipannassapi",
  "atk-vin02a1:688_5": "dhammābhisamayo natthī”ti āhaṃsu. Sace pañca bhikkhū cattāri pārājikāni rakkhaṇakā",
  "atk-vin02a1:688_6": "honti, te saddhe kulaputte pabbājetvā paccantime janapade upasampādetvā dasavaggaṃ",
  "atk-vin02a1:688_7": "gaṇaṃ pūretvā majjhime janapadepi upasampadaṃ karissanti, etenupāyena vīsativaggagaṇaṃ",
  "atk-vin02a1:688_8": "saṅghaṃ pūretvā attanopi abbhānakammaṃ katvā sāsanaṃ vuḍḍhiṃ virūḷhiṃ vepullaṃ gamayissanti.",
  "atk-vin02a1:688_9": "Evamayaṃ vinayadharo tividhassāpi saddhammassa ciraṭṭhitiyā paṭipanno hotīti evamayaṃ",
  "atk-vin02a1:688_10": "vinayadharo ime tāva pañcānisaṃse paṭilabhatīti veditabbo.",
  "atk-vin02a1:689": "Katame cha ānisaṃse labhatīti? Tassādheyyo uposatho, pavāraṇā, saṅghakammaṃ, pabbajjā, upasampadā, nissayaṃ deti sāmaṇeraṃ upaṭṭhāpeti.",
  "atk-vin02a1:690": "Ye ime cātuddasiko, pannarasiko, sāmaggiuposatho, saṅghe uposatho, gaṇe puggale uposatho, suttuddeso, pārisuddhi, adhiṭṭhānauposathoti nava uposathā, sabbe te vinayadharāyattā.",
  "atk-vin02a1:691_0": "Yāpi ca imā cātuddasikā pannarasikā, sāmaggipavāraṇā, saṅghe pavāraṇā gaṇe puggale",
  "atk-vin02a1:691_1": "pavāraṇā, tevācikā, dvevācikā, samānavassikā pavāraṇāti nava pavāraṇāyo, tāpi vinayadharāyattā",
  "atk-vin02a1:691_2": "eva, tassa santakā, so tāsaṃ sāmī.",
  "atk-vin02a1:692": "Yānipi imāni apalokanakammaṃ ñattikammaṃ ñattidutiyakammaṃ ñatticatutthakammanti cattāri saṅghakammāni, tāni vinayadharāyattāni.",
  "atk-vin02a1:693_0": "Yāpi cāyaṃ upajjhāyena hutvā kulaputtānaṃ pabbajjā ca upasampadā ca kātabbā, ayampi",
  "atk-vin02a1:693_1": "vinayadharāyattāva. Na hi añño dvipiṭakadharopi etaṃ kātuṃ labhati. So eva nissayaṃ",
  "atk-vin02a1:693_2": "deti, sāmaṇeraṃ upaṭṭhāpeti. Añño neva nissayaṃ dātuṃ labhati, na sāmaṇeraṃ upaṭṭhāpetuṃ.",
  "atk-vin02a1:693_3": "Sāmaṇerūpaṭṭhānaṃ paccāsīsanto pana vinayadharassa santike upajjhaṃ gāhāpetvā vattapaṭipattiṃ",
  "atk-vin02a1:693_4": "sādituṃ labhati. Ettha ca nissayadānañceva sāmaṇerūpaṭṭhānañca ekamaṅgaṃ.",
  "atk-vin02a1:694_0": "Iti imesu chasu ānisaṃsesu ekena saddhiṃ purimā pañca cha honti, dvīhi saddhiṃ satta,",
  "atk-vin02a1:694_1": "tīhi saddhiṃ aṭṭha, catūhi saddhiṃ nava, pañcahi saddhiṃ dasa, sabbehi petehi saddhiṃ",
  "atk-vin02a1:694_2": "ekādasāti evaṃ vinayadharo puggalo pañca cha satta aṭṭha nava dasa ekādasa ca ānisaṃse",
  "atk-vin02a1:694_3": "labhatīti veditabbo. Evaṃ bhagavā ime ānisaṃse dassento vinayapariyattiyā vaṇṇaṃ",
  "atk-vin02a1:694_4": "bhāsatīti veditabbo.",
  "atk-vin02a1:695_0": "Ādissa ādissāti punappunaṃ vavatthapetvā visuṃ visuṃ katvā. Āyasmato upālissa vaṇṇaṃ",
  "atk-vin02a1:695_1": "bhāsatīti vinayapariyattiṃ nissāya upālittherassa guṇaṃ bhāsati thometi pasaṃsati.",
  "atk-vin02a1:695_2": "Kasmā? Appeva nāma mama vaṇṇanaṃ sutvāpi bhikkhū upālissa santike vinayaṃ uggahetabbaṃ",
  "atk-vin02a1:695_3": "pariyāpuṇitabbaṃ maññeyyuṃ, evamidaṃ sāsanaṃ addhaniyaṃ bhavissati, pañcavassasahassāni pavattissatīti.",
  "atk-vin02a1:696_0": "Tedha bahū bhikkhūti te imaṃ bhagavato vaṇṇanaṃ sutvā “ime kirānisaṃse neva suttantikā",
  "atk-vin02a1:696_1": "na ābhidhammikā labhantī”ti yathāparikittitānisaṃsādhigame ussāhajātā bahū bhikkhū",
  "atk-vin02a1:696_2": "therā ca navā ca majjhimā ca āyasmato upālissa santike vinayaṃ pariyāpuṇantīti ayamettha",
  "atk-vin02a1:696_3": "attho. Idhāti nipātamattameva.",
  "atk-vin02a1:697_0": "439-40. Uddissamāneti ācariyena antevāsikassa uddissamāne, so pana yasmā ācariye",
  "atk-vin02a1:697_1": "attano ruciyā uddisante vā ācariyaṃ yācitvā antevāsikena uddisāpente vā yo naṃ dhāreti,",
  "atk-vin02a1:697_2": "tasmiṃ sajjhāyaṃ karonte vā uddissamāno nāma hoti, tasmā “uddisante vā uddisāpente",
  "atk-vin02a1:697_3": "vā sajjhāyaṃ vā karonte”ti padabhājanaṃ vuttaṃ. Khuddānukhuddakehīti khuddakehi ca",
  "atk-vin02a1:697_4": "anukhuddakehi ca. Yāvadevāti tesaṃ saṃvattanamariyādaparicchedavacanaṃ. Idaṃ vuttaṃ",
  "atk-vin02a1:697_5": "hoti – etāni hi ye uddisanti, uddisāpenti sajjhāyanti vā, tesaṃ tāva saṃvattanti",
  "atk-vin02a1:697_6": "yāva “kappati nu kho, na kappati nu kho”ti kukkuccasaṅkhāto vippaṭisāro vihesā vicikicchāsaṅkhāto",
  "atk-vin02a1:697_7": "manovilekho ca uppajjatiyeva. Atha vā yāvadevāti atisayavavatthāpanaṃ; tassa saṃvattantīti",
  "atk-vin02a1:697_8": "iminā sambandho, kukkuccāya vihesāya vilekhāya ativiya saṃvattantiyevāti vuttaṃ hoti.",
  "atk-vin02a1:697_9": "Upasampannassa vinayaṃ vivaṇṇetīti upasampannassa santike tassa tasmiṃ vimatiṃ uppādetukāmo",
  "atk-vin02a1:697_10": "vinayaṃ vivaṇṇeti nindati garahati. Sesamettha uttānameva.",
  "atk-vin02a1:698": "Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:699": "Vilekhanasikkhāpadaṃ dutiyaṃ.",
  "atk-vin02a1:700": "3. Mohanasikkhāpadavaṇṇanā",
  "atk-vin02a1:701_0": "444. Tatiye – anvaddhamāsanti anupaṭipāṭiyā addhamāse addhamāse; yasmā pana so uposathadivase",
  "atk-vin02a1:701_1": "uddisiyati, tasmā “anuposathika”nti padabhājane vuttaṃ. Uddissamāneti uddisiyamāne.",
  "atk-vin02a1:701_2": "Yasmā pana so pātimokkhuddesake uddisante uddisiyamāno nāma hoti, tasmā “uddisante”ti",
  "atk-vin02a1:701_3": "padabhājane vuttaṃ. Yañca tattha āpattiṃ āpannoti tasmiṃ anācāre ciṇṇe yaṃ āpattiṃ",
  "atk-vin02a1:701_4": "āpanno. Yathādhammo kāretabboti aññāṇena āpannattā tassā āpattiyā mokkho natthi,",
  "atk-vin02a1:701_5": "yathā pana dhammo ca vinayo ca ṭhito, tathā kāretabbo. Desanāgāminiñce āpanno hoti,",
  "atk-vin02a1:701_6": "desāpetabbo, vuṭṭhānagāminiñce, vuṭṭhāpetabboti attho. Sādhukanti suṭṭhu. Aṭṭhiṃkatvāti",
  "atk-vin02a1:701_7": "atthikabhāvaṃ katvā; atthiko hutvāti vuttaṃ hoti.",
  "atk-vin02a1:702_0": "447. Dhammakammetiādīsu mohāropanakammaṃ adhippetaṃ. Sesamettha uttānameva. Tisamuṭṭhānaṃ",
  "atk-vin02a1:702_1": "– kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:703": "Mohanasikkhāpadaṃ tatiyaṃ.",
  "atk-vin02a1:704": "4. Pahārasikkhāpadavaṇṇanā",
  "atk-vin02a1:705": "449. Catutthe – pahāraṃ dentīti “āvuso pīṭhakaṃ paññapetha, pādadhovanaṃ āharathā”tiādīni vatvā tathā akarontānaṃ pahāraṃ denti.",
  "atk-vin02a1:706_0": "451. Pahāraṃ deti āpatti pācittiyassāti ettha paharitukāmatāya pahāre dinne sacepi",
  "atk-vin02a1:706_1": "marati pācittiyameva. Pahārena hattho vā pādo vā bhijjati, sīsaṃ vā bhinnaṃ hoti,",
  "atk-vin02a1:706_2": "pācittiyameva. “Yathāyaṃ saṅghamajjhe na virocati, tathā naṃ karomī”ti evaṃ virūpakaraṇādhippāyena",
  "atk-vin02a1:706_3": "kaṇṇaṃ vā nāsaṃ vā chindati, dukkaṭaṃ.",
  "atk-vin02a1:707_0": "452. Anupasampannassāti gahaṭṭhassa vā pabbajitassa vā itthiyā vā purisassa vā antamaso",
  "atk-vin02a1:707_1": "tiracchānagatassāpi pahāraṃ deti, dukkaṭaṃ. Sace pana rattacitto itthiṃ paharati, saṅghādiseso.",
  "atk-vin02a1:708_0": "453. Kenaci viheṭhiyamānoti manussena vā tiracchānagatena vā viheṭhiyamāno. Mokkhādhippāyoti",
  "atk-vin02a1:708_1": "tato attano mokkhaṃ patthayamāno. Pahāraṃ detīti kāyakāyapaṭibaddhanissaggiyānaṃ",
  "atk-vin02a1:708_2": "aññatarena pahāraṃ deti, anāpatti. Sacepi antarāmagge coraṃ vā paccatthikaṃ vā viheṭhetukāmaṃ",
  "atk-vin02a1:708_3": "disvā “upāsaka, ettheva tiṭṭha, mā āgamī”ti vatvā vacanaṃ anādiyitvā āgacchantaṃ",
  "atk-vin02a1:708_4": "“gaccha re”ti muggarena vā satthakena vā paharitvā yāti, so ce tena pahārena marati,",
  "atk-vin02a1:708_5": "anāpattiyeva. Vāḷamigesupi eseva nayo. Sesamettha uttānameva. Samuṭṭhānādīni panassa",
  "atk-vin02a1:708_6": "paṭhamapārājikasadisāni, idaṃ pana dukkhavedananti.",
  "atk-vin02a1:709": "Pahārasikkhāpadaṃ catutthaṃ.",
  "atk-vin02a1:710": "5. Talasattikasikkhāpadavaṇṇanā",
  "atk-vin02a1:711_0": "454. Pañcame – talasattikaṃ uggirantīti pahāradānākāraṃ dassetvā kāyampi kāyapaṭibaddhampi",
  "atk-vin02a1:711_1": "uccārenti. Te pahārasamuccitā rodantīti te pahāraparicitā pubbepi laddhapahārattā",
  "atk-vin02a1:711_2": "idāni ca pahāraṃ dassantīti maññamānā rodantīti attho. “Pahārassa muccitā”tipi sajjhāyanti,",
  "atk-vin02a1:711_3": "tattha “pahārassa bhītā”ti attho.",
  "atk-vin02a1:712_0": "457. Uggirati āpatti pācittiyassāti ettha sace uggiritvā viraddho pahāraṃ deti, avassaṃ",
  "atk-vin02a1:712_1": "dhāretuṃ asakkontassa pahāro sahasā patati, na paharitukāmatāya dinnattā dukkaṭaṃ.",
  "atk-vin02a1:712_2": "Tena pahārena hatthādīsu yaṃkiñci bhijjati, dukkaṭameva.",
  "atk-vin02a1:713_0": "458. Mokkhādhippāyo talasattikaṃ uggiratīti ettha pubbe vuttesu vatthūsu purimanayeneva",
  "atk-vin02a1:713_1": "talasattikaṃ uggirantassa anāpatti. Sacepi virajjhitvā pahāraṃ deti, anāpattiyeva.",
  "atk-vin02a1:713_2": "Sesaṃ purimasadisameva saddhiṃ samuṭṭhānādīhīti.",
  "atk-vin02a1:714": "Talasattikasikkhāpadaṃ pañcamaṃ.",
  "atk-vin02a1:715": "6. Amūlakasikkhāpadavaṇṇanā",
  "atk-vin02a1:716_0": "459. Chaṭṭhe – anuddhaṃsentīti te kira sayaṃ ākiṇṇadosattā “evaṃ bhikkhū amhe neva",
  "atk-vin02a1:716_1": "codessanti, na sāressantī”ti attaparittāṇaṃ karontā paṭikacceva bhikkhū amūlakena",
  "atk-vin02a1:716_2": "saṅghādisesena codenti. Sesamettha terasakamhi amūlakasikkhāpade vuttanayattā uttānameva.",
  "atk-vin02a1:717": "Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:718": "Amūlakasikkhāpadaṃ chaṭṭhaṃ.",
  "atk-vin02a1:719": "7. Sañciccasikkhāpadavaṇṇanā",
  "atk-vin02a1:720_0": "464. Sattame – upadahantīti uppādenti. Kukkuccaṃ upadahati āpatti pācittiyassāti",
  "atk-vin02a1:720_1": "vācāya vācāya āpatti. Anupasampannassāti sāmaṇerassa. Mātugāmena saddhiṃ raho maññe",
  "atk-vin02a1:720_2": "tayā nisinnaṃ nipannaṃ bhuttaṃ pītaṃ, saṅghamajjhe idañcidañca katantiādinā nayena",
  "atk-vin02a1:720_3": "kukkuccaṃ upadahati, vācāya vācāya dukkaṭaṃ. Sesamettha uttānameva. Samuṭṭhānādīnipi",
  "atk-vin02a1:720_4": "amūlakasadisānevāti.",
  "atk-vin02a1:721": "Sañciccasikkhāpadaṃ sattamaṃ.",
  "atk-vin02a1:722": "8. Upassutisikkhāpadavaṇṇanā",
  "atk-vin02a1:723_0": "471. Aṭṭhame – adhikaraṇajātānanti etehi bhaṇḍanādīhi uppannavivādādhikaraṇānaṃ.",
  "atk-vin02a1:723_1": "Upassutinti sutisamīpaṃ; yattha ṭhatvā sakkā hoti tesaṃ vacanaṃ sotuṃ, tatthāti attho.",
  "atk-vin02a1:723_2": "Gacchati āpatti dukkaṭassāti ettha padavāre padavāre dukkaṭaṃ. Mantentanti aññena",
  "atk-vin02a1:723_3": "saddhiṃ aññasmiṃ mantayamāne; “mantente”ti vā pāṭho, ayamevattho.",
  "atk-vin02a1:724": "473. Vūpasamissāmīti upasamaṃ gamissāmi, kalahaṃ na karissāmi. Attānaṃ parimocessāmīti mama akārakabhāvaṃ kathetvā attānaṃ mocessāmi. Sesamettha uttānameva.",
  "atk-vin02a1:725_0": "Theyyasatthasamuṭṭhānaṃ – kāyacittato kāyavācācittato ca samuṭṭhāti, siyā kiriyaṃ",
  "atk-vin02a1:725_1": "sotukāmatāya gamanavasena, siyā akiriyaṃ ṭhitaṭṭhānaṃ āgantvā mantayamānānaṃ ajānāpanavasena,",
  "atk-vin02a1:725_2": "rūpiyaṃ aññavādakaṃ upassutīti imāni hi tīṇi sikkhāpadāni ekaparicchedāni, saññāvimokkhaṃ,",
  "atk-vin02a1:725_3": "sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:726": "Upassutisikkhāpadaṃ aṭṭhamaṃ.",
  "atk-vin02a1:727": "9. Kammapaṭibāhanasikkhāpadavaṇṇanā",
  "atk-vin02a1:728_0": "474. Navame – sace ca mayaṃ jāneyyāmāti sace mayaṃ jāneyyāma; cakāro pana nipātamattameva.",
  "atk-vin02a1:728_1": "Dhammikānanti dhammena vinayena satthusāsanena katattā dhammā etesu atthīti dhammikāni;",
  "atk-vin02a1:728_2": "tesaṃ dhammikānaṃ catunnaṃ saṅghakammānaṃ. Khiyyati āpatti pācittiyassāti ettha vācāya",
  "atk-vin02a1:728_3": "vācāya pācittiyaṃ. Sesaṃ uttānameva. Tisamuṭṭhānaṃ – kiriyaṃ, saññāvimokkhaṃ, sacittakaṃ,",
  "atk-vin02a1:728_4": "lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:729": "Kammapaṭibāhanasikkhāpadaṃ navamaṃ.",
  "atk-vin02a1:730": "10. Chandaṃadatvāgamanasikkhāpadavaṇṇanā",
  "atk-vin02a1:731": "481. Dasame – vatthu vā ārocitanti codakena ca cuditakena ca attano kathā kathitā, anuvijjako sammato, ettāvatāpi vatthumeva ārocitaṃ hoti. Sesamettha uttānameva.",
  "atk-vin02a1:732": "Dhuranikkhepasamuṭṭhānaṃ – kāyavācācittato samuṭṭhāti, kiriyākiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:733": "Chandaṃ adatvā gamanasikkhāpadaṃ dasamaṃ.",
  "atk-vin02a1:734": "11. Dubbalasikkhāpadavaṇṇanā",
  "atk-vin02a1:735": "484. Ekādasame – yathāmittatāti yathāmittatāya; yo yo mitto, tassa tassa detīti vuttaṃ hoti. Esa nayo sabbapadesu. Sesaṃ ujjhāpanakādīsu vuttanayattā uttānatthameva.",
  "atk-vin02a1:736": "Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ akusalacittaṃ, dukkhavedananti.",
  "atk-vin02a1:737": "Dubbalasikkhāpadaṃ ekādasamaṃ.",
  "atk-vin02a1:738": "12. Pariṇāmanasikkhāpadavaṇṇanā",
  "atk-vin02a1:739_0": "489. Dvādasame – yaṃ vattabbaṃ siyā, taṃ sabbaṃ tiṃsake pariṇāmanasikkhāpade vuttanayameva.",
  "atk-vin02a1:739_1": "Ayameva hi viseso – tattha attano pariṇāmitattā nissaggiyaṃ pācittiyaṃ, idha puggalassa",
  "atk-vin02a1:739_2": "pariṇāmitattā suddhikapācittiyanti.",
  "atk-vin02a1:740": "Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, tivedananti.",
  "atk-vin02a1:741": "Pariṇāmanasikkhāpadaṃ dvādasamaṃ.",
  "atk-vin02a1:742": "Samatto vaṇṇanākkamena sahadhammikavaggo aṭṭhamo.",
  "atk-vin02a1:743": "9. Ratanavaggo",
  "atk-vin02a1:744": "1. Antepurasikkhāpadavaṇṇanā",
  "atk-vin02a1:745": "494. Rājavaggassa paṭhamasikkhāpade – orakoti parittako. Uparipāsādavaragatoti pāsādavarassa uparigato. Ayyānaṃ vāhasāti ayyānaṃ kāraṇā; tehi jānāpitattā jānāmīti vuttaṃ hoti.",
  "atk-vin02a1:746_0": "497. Pitaraṃ patthetīti antaraṃ passitvā ghātetuṃ icchati. Rājantepuraṃ hatthisammaddantiādīsu",
  "atk-vin02a1:746_1": "hatthīhi sammaddo etthāti hatthisammaddaṃ; hatthisambādhanti attho. Assarathasammaddapadepi",
  "atk-vin02a1:746_2": "eseva nayo. “Sammatta”nti keci paṭhanti, taṃ na gahetabbaṃ. “Rañño antepure hatthisammadda”ntipi",
  "atk-vin02a1:746_3": "pāṭho, tattha hatthīnaṃ sammaddaṃ hatthisammaddanti attho, rañño antepure hatthisammaddo",
  "atk-vin02a1:746_4": "atthīti vuttaṃ hoti. Esa nayo sesapadesupi. Rajanīyānīti tasmiṃ antepure edisāni rūpādīni.",
  "atk-vin02a1:747_0": "498. Muddhāvasittassāti muddhani avasittassa. Anikkhanto rājā itoti anikkhantarājakaṃ,",
  "atk-vin02a1:747_1": "tasmiṃ anikkhantarājake; sayanighareti attho. Ratanaṃ vuccati mahesī, niggatanti",
  "atk-vin02a1:747_2": "nikkhantaṃ, aniggataṃ ratanaṃ itoti aniggataratanakaṃ, tasmiṃ aniggataratanake; sayanighareti",
  "atk-vin02a1:747_3": "attho. Sesamettha uttānameva.",
  "atk-vin02a1:748": "Kathinasamuṭṭhānaṃ – kāyavācato kāyavācācittato ca samuṭṭhāti, kiriyākiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:749": "Antepurasikkhāpadaṃ paṭhamaṃ.",
  "atk-vin02a1:750": "2. Ratanasikkhāpadavaṇṇanā",
  "atk-vin02a1:751_0": "502-3. Dutiye – vissaritvāti pamussitvā. Puṇṇapattaṃ nāma satato pañca kahāpaṇā.",
  "atk-vin02a1:751_1": "Kyāhaṃ karissāmīti kiṃ ahaṃ karissāmi. Ābharaṇaṃ omuñcitvāti mahālataṃ nāma navakoṭiagghanakaṃ alaṅkāraṃ apanetvā.",
  "atk-vin02a1:752": "504. Antevāsīti paricārako.",
  "atk-vin02a1:753_0": "506. Aparikkhittassa upacāroti ettha upacāro nāma ārāmassa dve leḍḍupātā – “āvasathassa",
  "atk-vin02a1:753_1": "pana suppapāto vā musalapāto vā”ti mahāpaccariyaṃ vuttaṃ. Uggaṇhāti āpatti pācittiyassāti",
  "atk-vin02a1:753_2": "ettha jātarūparajataṃ attano atthāya uggaṇhantassa vā uggaṇhāpentassa vā nissaggiyaṃ",
  "atk-vin02a1:753_3": "pācittiyaṃ, saṅghagaṇapuggalacetiyanavakammānaṃ atthāya dukkaṭaṃ, avasesaṃ muttādiratanaṃ",
  "atk-vin02a1:753_4": "attano vā saṅghādīnaṃ vā atthāya uggaṇhantassa vā uggaṇhāpentassa vā dukkaṭaṃ. Kappiyavatthu",
  "atk-vin02a1:753_5": "vā akappiyavatthu vā hotu, antamaso mātu kaṇṇapiḷandhanatāḷapaṇṇampi gihisantakaṃ",
  "atk-vin02a1:753_6": "bhaṇḍāgārikasīsena paṭisāmentassa pācittiyameva.",
  "atk-vin02a1:754_0": "Sace pana mātāpitūnaṃ santakaṃ avassaṃ paṭisāmetabbaṃ kappiyabhaṇḍaṃ hoti, attano",
  "atk-vin02a1:754_1": "atthāya gahetvā paṭisāmetabbaṃ. “Idaṃ paṭisāmetvā dehī”ti vutte pana “na vaṭṭatī”ti",
  "atk-vin02a1:754_2": "paṭikkhipitabbaṃ. Sace “paṭisāmehī”ti pātetvā gacchanti, palibodho nāma hoti, paṭisāmetuṃ",
  "atk-vin02a1:754_3": "vaṭṭati. Vihāre kammaṃ karontā vaḍḍhakīādayo vā rājavallabhā vā attano upakaraṇabhaṇḍaṃ",
  "atk-vin02a1:754_4": "vā sayanabhaṇḍaṃ vā “paṭisāmetvā dethā”ti vadanti, chandenapi bhayenapi na kātabbameva,",
  "atk-vin02a1:754_5": "guttaṭṭhānaṃ pana dassetuṃ vaṭṭati. Balakkārena pātetvā gatesu ca paṭisāmetuṃ vaṭṭati.",
  "atk-vin02a1:755_0": "Ajjhārāme vā ajjhāvasathe vāti ettha sace mahāvihārasadiso mahārāmo hoti, tattha",
  "atk-vin02a1:755_1": "pākāraparikkhitte pariveṇe yattha bhikkhūhi vā sāmaṇerehi vā gahitaṃ bhavissatīti",
  "atk-vin02a1:755_2": "saṅkā uppajjati, tādise eva ṭhāne uggaṇhitvā vā uggaṇhāpetvā vā ṭhapetabbaṃ. Mahābodhidvārakoṭṭhakaambaṅgaṇasadisesu",
  "atk-vin02a1:755_3": "pana mahājanasañcaraṇaṭṭhānesu na gahetabbaṃ, palibodho na hoti. Kurundiyaṃ pana",
  "atk-vin02a1:755_4": "vuttaṃ “eko maggaṃ gacchanto nimanussaṭṭhāne kiñci bhaṇḍaṃ passati, ākiṇṇamanussepi",
  "atk-vin02a1:755_5": "jāte manussā tameva bhikkhuṃ āsaṅkanti, tasmā maggā okkamma nisīditabbaṃ. Sāmikesu",
  "atk-vin02a1:755_6": "āgatesu taṃ ācikkhitabbaṃ. Sace sāmike na passati patirūpaṃ karissatī”ti.",
  "atk-vin02a1:756_0": "Rūpena vā nimittena vā saññāṇaṃ katvāti ettha rūpaṃ nāma antobhaṇḍikāya bhaṇḍaṃ;",
  "atk-vin02a1:756_1": "tasmā bhaṇḍikaṃ muñcitvā gaṇetvā ettakā kahāpaṇā vā jātarūparajataṃ vāti sallakkhetabbaṃ.",
  "atk-vin02a1:756_2": "Nimittanti lañchanādi; tasmā lañchitāya bhaṇḍikāya mattikālañchananti vā lākhālañchananti",
  "atk-vin02a1:756_3": "vā nīlapilotikāya bhaṇḍikā katāti vā setapilotikāya katāti vā evamādi sabbaṃ sallakkhetabbaṃ.",
  "atk-vin02a1:757_0": "Bhikkhū patirūpāti lajjino kukkuccakā. Lolajātikānañhi hatthe ṭhapetuṃ na labhati.",
  "atk-vin02a1:757_1": "Yo pana neva tamhā āvāsā pakkamati, na sāmike passati, tenāpi attano cīvarādimūlaṃ",
  "atk-vin02a1:757_2": "na kātabbaṃ; thāvaraṃ pana senāsanaṃ vā cetiyaṃ vā pokkharaṇī vā kāretabbā. Sace",
  "atk-vin02a1:757_3": "dīghassa addhuno accayena sāmiko āgacchati, “upāsaka tava santakena idaṃ nāma kataṃ,",
  "atk-vin02a1:757_4": "anumodāhī”ti vattabbo. Sace anumodati, iccetaṃ kusalaṃ; no ce anumodati, “mama dhanaṃ",
  "atk-vin02a1:757_5": "dethā”ti codetiyeva, aññaṃ samādapetvā dātabbaṃ.",
  "atk-vin02a1:758_0": "507. Ratanasammataṃ vissāsaṃ gaṇhātītiādīsu āmāsameva sandhāya vuttaṃ. Anāmāsaṃ na",
  "atk-vin02a1:758_1": "vaṭṭatiyeva. Sesamettha uttānameva. Chasamuṭṭhānaṃ – kiriyaṃ, nosaññāvimokkhaṃ, acittakaṃ,",
  "atk-vin02a1:758_2": "paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:759": "Ratanasikkhāpadaṃ dutiyaṃ.",
  "atk-vin02a1:760": "3. Vikālagāmappavisanasikkhāpadavaṇṇanā",
  "atk-vin02a1:761": "508. Tatiye – tiracchānakathanti ariyamaggassa tiracchānabhūtaṃ kathaṃ. Rājakathanti rājapaṭisaṃyutta kathaṃ. Corakathādīsupi eseva nayo.",
  "atk-vin02a1:762_0": "512. Santaṃ bhikkhunti ettha yaṃ vattabbaṃ, taṃ cārittasikkhāpade vuttameva. Sace",
  "atk-vin02a1:762_1": "sambahulā kenaci kammena gāmaṃ pavisanti, “vikāle gāmappavesanaṃ āpucchāmī”ti sabbehi",
  "atk-vin02a1:762_2": "aññamaññaṃ āpucchitabbaṃ. Tasmiṃ gāme taṃ kammaṃ na sampajjatīti aññaṃ gāmaṃ gacchanti,",
  "atk-vin02a1:762_3": "gāmasatampi hotu, puna āpucchanakiccaṃ natthi. Sace pana ussāhaṃ paṭippassambhetvā",
  "atk-vin02a1:762_4": "vihāraṃ gacchantā antarā aññaṃ gāmaṃ pavisitukāmā honti, puna āpucchitabbameva.",
  "atk-vin02a1:763_0": "Kulaghare vā āsanasālāya vā bhattakiccaṃ katvā telabhikkhāya vā sappibhikkhāya vā",
  "atk-vin02a1:763_1": "caritukāmo hoti, sace passe bhikkhu atthi, āpucchitvā gantabbaṃ. Asante natthīti",
  "atk-vin02a1:763_2": "gantabbaṃ. Vīthiṃ otaritvā bhikkhuṃ passati, āpucchanakiccaṃ natthi, anāpucchitvāpi",
  "atk-vin02a1:763_3": "caritabbameva. Gāmamajjhena maggo hoti, tena gacchantassa telādibhikkhāya carissāmīti",
  "atk-vin02a1:763_4": "citte uppanne sace passe bhikkhu atthi, āpucchitvā caritabbaṃ. Maggā anokkamma bhikkhāya",
  "atk-vin02a1:763_5": "carantassa pana āpucchanakiccaṃ natthi, aparikkhittassa gāmassa upacāro adinnādāne",
  "atk-vin02a1:763_6": "vuttanayeneva veditabbo.",
  "atk-vin02a1:764_0": "515. Antarārāmantiādīsu na kevalaṃ anāpucchā kāyabandhanaṃ abandhitvā saṅghāṭiṃ apārupitvā",
  "atk-vin02a1:764_1": "gacchantassapi anāpatti. Āpadāsūti sīho vā byaggho vā āgacchati, megho vā uṭṭheti,",
  "atk-vin02a1:764_2": "añño vā koci upaddavo uppajjati, anāpatti. Evarūpāsu āpadāsu bahigāmato antogāmaṃ",
  "atk-vin02a1:764_3": "pavisituṃ vaṭṭati. Sesamettha uttānameva.",
  "atk-vin02a1:765": "Kathinasamuṭṭhānaṃ – kāyavācato kāyavācācittato ca samuṭṭhāti, kiriyākiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:766": "Vikālagāmappavisanasikkhāpadaṃ tatiyaṃ.",
  "atk-vin02a1:767": "4. Sūcigharasikkhāpadavaṇṇanā",
  "atk-vin02a1:768_0": "517-20. Catutthe – bhedanameva bhedanakaṃ; taṃ assa atthīti bhedanakameva. Araṇiketi",
  "atk-vin02a1:768_1": "araṇidhanuke. Vidheti vedhake. Sesamettha uttānameva. Chasamuṭṭhānaṃ – kiriyaṃ, nosaññāvimokkhaṃ,",
  "atk-vin02a1:768_2": "acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:769": "Sūcigharasikkhāpadaṃ catutthaṃ.",
  "atk-vin02a1:770": "5. Mañcasikkhāpadavaṇṇanā",
  "atk-vin02a1:771": "522. Pañcame – chedanakaṃ vuttanayameva.",
  "atk-vin02a1:772_0": "525. Chinditvā paribhuñjatīti ettha sace na chinditukāmo hoti, bhūmiyaṃ nikhaṇitvā",
  "atk-vin02a1:772_1": "pamāṇaṃ upari dasseti, uttānaṃ vā katvā paribhuñjati, ukkhipitvā vā tulāsaṅghāṭe",
  "atk-vin02a1:772_2": "ṭhapetvā aṭṭaṃ katvā paribhuñjati, sabbaṃ vaṭṭati. Sesamettha uttānameva. Chasamuṭṭhānaṃ.",
  "atk-vin02a1:773": "Mañcasikkhāpadaṃ pañcamaṃ.",
  "atk-vin02a1:774": "6. Tūlonaddhasikkhāpadavaṇṇanā",
  "atk-vin02a1:775": "526. Chaṭṭhe – tūlaṃ onaddhametthāti tūlonaddhaṃ; tūlaṃ pakkhipitvā upari cimilikāya onaddhanti vuttaṃ hoti. Sesamettha uttānameva. Chasamuṭṭhānaṃ.",
  "atk-vin02a1:776": "Tūlonaddhasikkhāpadaṃ chaṭṭhaṃ.",
  "atk-vin02a1:777": "7. Nisīdanasikkhāpadavaṇṇanā",
  "atk-vin02a1:778_0": "531-4. Sattame – nisīdanaṃ anuññātaṃ hotīti kattha anuññātaṃ? Cīvarakkhandhake paṇītabhojanavatthusmiṃ.",
  "atk-vin02a1:778_1": "Vuttañhi tattha – “anujānāmi, bhikkhave, kāyaguttiyā cīvaraguttiyā senāsanaguttiyā",
  "atk-vin02a1:778_2": "nisīdana”nti. Seyyathāpi purāṇāsikoṭṭhoti yathā nāma purāṇacammakāroti attho. Yathā",
  "atk-vin02a1:778_3": "hi cammakāro cammaṃ vitthataṃ karissāmīti ito cito ca samañchati, kaḍḍhati; evaṃ",
  "atk-vin02a1:778_4": "sopi taṃ nisīdanaṃ. Tena taṃ bhagavā evamāha – “nisīdanaṃ nāma sadasaṃ vuccatī”ti",
  "atk-vin02a1:778_5": "santhatasadisaṃ santharitvā ekasmiṃ ante sugatavidatthiyā vidatthimatte padese dvīsu",
  "atk-vin02a1:778_6": "ṭhānesu phāletvā tisso dasā kariyanti, tāhi dasāhi sadasaṃ nāma vuccati. Sesamettha",
  "atk-vin02a1:778_7": "uttānameva. Chasamuṭṭhānaṃ.",
  "atk-vin02a1:779": "Nisīdanasikkhāpadaṃ sattamaṃ.",
  "atk-vin02a1:780": "8. Kaṇḍupaṭicchādisikkhāpadavaṇṇanā",
  "atk-vin02a1:781_0": "537. Aṭṭhame – kaṇḍupaṭicchādi anuññātā hotīti kattha anuññātā? Cīvarakkhandhake",
  "atk-vin02a1:781_1": "belaṭṭhasīsavatthusmiṃ. Vuttañhi tattha – “anujānāmi, bhikkhave, yassa kaṇḍu vā piḷakā",
  "atk-vin02a1:781_2": "vā assāvo vā thullakacchu vā ābādho tassa kaṇḍupaṭicchādi”nti.",
  "atk-vin02a1:782_0": "539. Yassa adhonābhi ubbhajāṇumaṇḍalanti yassa bhikkhuno nābhiyā heṭṭhā jāṇumaṇḍalānaṃ",
  "atk-vin02a1:782_1": "upari. Kaṇḍūti kacchu. Piḷakāti lohitatuṇḍikā sukhumapiḷakā. Assāvoti arisabhagandaramadhumehādīnaṃ",
  "atk-vin02a1:782_2": "vasena asucipaggharaṇakaṃ. Thullakacchu vā ābādhoti mahāpiḷakābādho vuccati. Sesamettha",
  "atk-vin02a1:782_3": "uttānameva. Chasamuṭṭhānaṃ.",
  "atk-vin02a1:783": "Kaṇḍupaṭicchādisikkhāpadaṃ aṭṭhamaṃ.",
  "atk-vin02a1:784": "9. Vassikasāṭikasikkhāpadavaṇṇanā",
  "atk-vin02a1:785_0": "542. Navame – vassikasāṭikā anuññātā hotīti kattha anuññātā? Cīvarakkhandhake visākhāvatthusmiṃ.",
  "atk-vin02a1:785_1": "Vuttañhi tattha – “anujānāmi, bhikkhave, vassikasāṭika”nti. Sesamettha uttānameva. Chasamuṭṭhānaṃ.",
  "atk-vin02a1:786": "Vassikasāṭikasikkhāpadaṃ navamaṃ.",
  "atk-vin02a1:787": "10. Nandattherasikkhāpadavaṇṇanā",
  "atk-vin02a1:788": "547. Dasame – caturaṅgulomakoti catūhi aṅgulehi ūnakappamāṇo. Sesaṃ uttānameva. Chasamuṭṭhānaṃ.",
  "atk-vin02a1:789": "Nandattherasikkhāpadaṃ dasamaṃ.",
  "atk-vin02a1:790": "Samatto vaṇṇanākkamena ratanavaggo navamo.",
  "atk-vin02a1:791": "Uddiṭṭhā khotiādi vuttanayamevāti.",
  "atk-vin02a1:792": "Samantapāsādikāya vinayasaṃvaṇṇanāya",
  "atk-vin02a1:793": "Khuddakavaṇṇanā samattā.",
  "atk-vin02a1:794": "Pācittiyakaṇḍaṃ niṭṭhitaṃ.",
  "atk-vin02a1:795": "6. Pāṭidesanīyakaṇḍaṃ",
  "atk-vin02a1:796": "1. Paṭhamapāṭidesanīyasikkhāpadavaṇṇanā",
  "atk-vin02a1:797": "Pāṭidesanīyā dhammā, khuddakānaṃ anantarā;",
  "atk-vin02a1:798": "Ṭhapitā ye ayaṃ dāni, tesaṃ bhavati vaṇṇanā.",
  "atk-vin02a1:799": "552. Paṭhamapāṭidesanīye tāva paṭikkamanakāleti piṇḍāya caritvā paṭiāgamanakāle. Sabbeva aggahesīti sabbameva aggahesi. Pavedhentīti kampamānā. Apehīti apagaccha.",
  "atk-vin02a1:800_0": "553-5. Gārayhaṃ āvusotiādi paṭidesetabbākāradassanaṃ. Rathikāti racchā. Byūhanti",
  "atk-vin02a1:800_1": "anibbijjhitvā ṭhitā gatapaccāgataracchā. Siṅghāṭakanti catukkoṇaṃ vā tikoṇaṃ vā maggasamodhānaṭṭhānaṃ.",
  "atk-vin02a1:800_2": "Gharanti kulagharaṃ. Etesu yattha katthaci ṭhatvā gaṇhantassa gahaṇe dukkaṭaṃ, ajjhohāre",
  "atk-vin02a1:800_3": "ajjhohāragaṇanāya pāṭidesanīyaṃ. Hatthisālādīsu gaṇhantassāpi eseva nayo. Bhikkhunī",
  "atk-vin02a1:800_4": "rathikāya ṭhatvā deti, bhikkhu sacepi antarārāmādīsu ṭhatvā gaṇhāti, āpattiyeva.",
  "atk-vin02a1:800_5": "“Antaragharaṃ paviṭṭhāyā”ti hi vacanato bhikkhuniyā antaraghare ṭhatvā dadamānāya",
  "atk-vin02a1:800_6": "vasenettha āpatti veditabbā, bhikkhussa ṭhitaṭṭhānaṃ pana appamāṇaṃ. Tasmā sacepi",
  "atk-vin02a1:800_7": "vīthiādīsu ṭhito bhikkhu antarārāmādīsu ṭhatvā dadamānāya bhikkhuniyā gaṇhāti, anāpattiyeva.",
  "atk-vin02a1:801_0": "Yāmakālikaṃ sattāhakālikaṃ yāvajīvikaṃ āhāratthāya paṭiggaṇhāti, āpatti dukkaṭassa.",
  "atk-vin02a1:801_1": "Ajjhohāre ajjhohāre āpatti dukkaṭassāti idaṃ āmisena asambhinnaṃ sandhāya vuttaṃ,",
  "atk-vin02a1:801_2": "sambhinne pana ekarase pāṭidesanīyameva. Ekato upasampannāyāti bhikkhunīnaṃ santike",
  "atk-vin02a1:801_3": "upasampannāya. Bhikkhūnaṃ santike upasampannāya pana yathāvatthukameva.",
  "atk-vin02a1:802_0": "556. Dāpeti na detīti aññātikā aññena kenaci dāpeti taṃ gaṇhantassa anāpatti. Upanikkhipitvā",
  "atk-vin02a1:802_1": "detīti bhūmiyaṃ ṭhapetvā “idaṃ ayya tumhākaṃ dammī”ti deti, evaṃ dinnaṃ “sādhu bhaginī”ti",
  "atk-vin02a1:802_2": "sampaṭicchitvā tāya eva vā bhikkhuniyā aññena vā kenaci paṭiggahāpetvā bhuñjituṃ",
  "atk-vin02a1:802_3": "vaṭṭati. Sikkhamānāya sāmaṇeriyāti etāsaṃ dadamānānaṃ gaṇhantassa anāpatti. Sesamettha uttānameva.",
  "atk-vin02a1:803": "Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.",
  "atk-vin02a1:804": "Paṭhamapāṭidesanīyaṃ.",
  "atk-vin02a1:805": "2. Dutiyapāṭidesanīyasikkhāpadavaṇṇanā",
  "atk-vin02a1:806": "558. Dutiye – apasakka tāva bhaginītiādi apasādetabbākāradassanaṃ.",
  "atk-vin02a1:807_0": "561. Attano bhattaṃ dāpeti na detīti ettha sacepi attano bhattaṃ deti, iminā sikkhāpadena",
  "atk-vin02a1:807_1": "anāpattiyeva, purimasikkhāpadena āpatti. Aññesaṃ bhattaṃ deti na dāpetīti ettha sacepi",
  "atk-vin02a1:807_2": "dāpeyya, iminā sikkhāpadena āpatti bhaveyya. Dentiyā pana neva iminā na purimena",
  "atk-vin02a1:807_3": "āpatti. Sesamettha uttānameva. Kathinasamuṭṭhānaṃ – kiriyākiriyaṃ, nosaññāvimokkhaṃ,",
  "atk-vin02a1:807_4": "acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:808": "Dutiyapāṭidesanīyaṃ.",
  "atk-vin02a1:809": "3. Tatiyapāṭidesanīyasikkhāpadavaṇṇanā",
  "atk-vin02a1:810_0": "562. Tatiye – ubhatopasannanti dvīhi pasannaṃ upāsakenapi upāsikāyapi. Tasmiṃ kira",
  "atk-vin02a1:810_1": "kule ubhopi te sotāpannāyeva. Bhogena hāyatīti edisañhi kulaṃ sacepi asītikoṭidhanaṃ",
  "atk-vin02a1:810_2": "hoti, bhogehi hāyatiyeva. Kasmā? Yasmā tattha neva upāsikā na upāsako bhoge rakkhati.",
  "atk-vin02a1:811_0": "569. Gharato nīharitvā dentīti āsanasālaṃ vā vihāraṃ vā ānetvā denti. Sacepi anāgate",
  "atk-vin02a1:811_1": "bhikkhumhi paṭhamaṃyeva nīharitvā dvāre ṭhapetvā pacchā sampattassa denti, vaṭṭati.",
  "atk-vin02a1:811_2": "Bhikkhuṃ pana disvā antogehato nīharitvā diyyamānaṃ na vaṭṭatīti mahāpaccariyaṃ vuttaṃ.",
  "atk-vin02a1:811_3": "Sesamettha uttānameva. Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ,",
  "atk-vin02a1:811_4": "paṇṇattivajjaṃ, kāyakammaṃ, vacīkammaṃ ticittaṃ, tivedananti.",
  "atk-vin02a1:812": "Tatiyapāṭidesanīyaṃ.",
  "atk-vin02a1:813": "4. Catutthapāṭidesanīyasikkhāpadavaṇṇanā",
  "atk-vin02a1:814": "570. Catutthe – avaruddhā hontīti paṭiviruddhā honti.",
  "atk-vin02a1:815_0": "573. Pañcannaṃ paṭisaṃviditanti pañcasu sahadhammikesu yaṃkiñci pesetvā khādanīyaṃ",
  "atk-vin02a1:815_1": "bhojanīyaṃ āharissāmāti paṭisaṃviditaṃ katampi appaṭisaṃviditamevāti attho. Ārāmaṃ",
  "atk-vin02a1:815_2": "ārāmūpacāraṃ ṭhapetvāti āraññakasenāsanārāmañca tassa upacārañca ṭhapetvā; upacārato",
  "atk-vin02a1:815_3": "nikkhantaṃ antarāmagge bhikkhuṃ disvā vā gāmaṃ āgatassa vā paṭisaṃviditaṃ katampi",
  "atk-vin02a1:815_4": "appaṭisaṃviditameva hotīti veditabbaṃ. Sace sāsaṅkaṃ hoti sāsaṅkanti ācikkhitabbanti",
  "atk-vin02a1:815_5": "kasmā ācikkhitabbaṃ? Ārāme core vasante amhākaṃ nārocentīti vacanapaṭimocanatthaṃ.",
  "atk-vin02a1:815_6": "Corā vattabbā manussā idhūpacarantīti kasmā vattabbaṃ? Attano upaṭṭhākehi amhe gaṇhāpentīti",
  "atk-vin02a1:815_7": "vacanapaṭimocanatthaṃ.",
  "atk-vin02a1:816_0": "Yāguyā paṭisaṃvidite tassā parivāro āhariyyatīti yāguyā paṭisaṃviditaṃ katvā “kiṃ",
  "atk-vin02a1:816_1": "suddhayāguyā dinnāya pūvabhattādīnipi etissā yāguyā parivāraṃ katvā dassāmā”ti evaṃ",
  "atk-vin02a1:816_2": "yaṃ kiñci āharanti, sabbaṃ paṭisaṃviditameva hoti. Bhattena paṭisaṃviditetiādīsupi",
  "atk-vin02a1:816_3": "eseva nayo. Asukaṃ nāma kulaṃ paṭisaṃviditaṃ katvā khādanīyādīni gahetvā gacchatīti",
  "atk-vin02a1:816_4": "sutvā aññānipi tena saddhiṃ attano deyyadhammaṃ āharanti, vaṭṭati. Yāguyā paṭisaṃviditaṃ",
  "atk-vin02a1:816_5": "katvā pūvaṃ vā bhattaṃ vā āharanti, etampi vaṭṭatīti kurundiyaṃ vuttaṃ.",
  "atk-vin02a1:817_0": "575. Gilānassāti appaṭisaṃviditepi gilānassa anāpatti. Paṭisaṃvidite vā gilānassa",
  "atk-vin02a1:817_1": "vā sesakanti ekassatthāya paṭisaṃviditaṃ katvā āhaṭaṃ, tassa sesakaṃ aññassāpi bhuñjituṃ",
  "atk-vin02a1:817_2": "vaṭṭati. Catunnaṃ pañcannaṃ vā paṭisaṃviditaṃ katvā bahuṃ āhaṭaṃ hoti, aññesampi",
  "atk-vin02a1:817_3": "dātuṃ icchanti, etampi paṭisaṃviditasesakameva, sabbesampi vaṭṭati. Atha adhikameva",
  "atk-vin02a1:817_4": "hoti, sannidhiṃ mocetvā ṭhapitaṃ dutiyadivasepi vaṭṭati. Gilānassa āhaṭāvasesepi",
  "atk-vin02a1:817_5": "eseva nayo. Yaṃ pana appaṭisaṃviditameva katvā ābhataṃ, taṃ bahiārāmaṃ pesetvā paṭisaṃviditaṃ",
  "atk-vin02a1:817_6": "kāretvā āharāpetabbaṃ, bhikkhūhi vā gantvā antarāmagge gahetabbaṃ. Yampi vihāramajjhena",
  "atk-vin02a1:817_7": "gacchantā vā vanacarakādayo vā vanato āharitvā denti, purimanayeneva paṭisaṃviditaṃ",
  "atk-vin02a1:817_8": "kāretabbaṃ. Tatthajātakanti ārāme jātakameva; mūlakhādanīyādiṃ aññena kappiyaṃ katvā",
  "atk-vin02a1:817_9": "dinnaṃ paribhuñjato anāpatti. Sace pana taṃ gāmaṃ haritvā pacitvā āharanti, na vaṭṭati.",
  "atk-vin02a1:817_10": "Paṭisaṃviditaṃ kāretabbaṃ. Sesamettha uttānameva.",
  "atk-vin02a1:818": "Kathinasamuṭṭhānaṃ – kiriyākiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:819": "Catutthapāṭidesanīyaṃ.",
  "atk-vin02a1:820": "Samantapāsādikāya vinayasaṃvaṇṇanāya",
  "atk-vin02a1:821": "Pāṭidesanīyavaṇṇanā niṭṭhitā.",
  "atk-vin02a1:822": "Pāṭidesanīyakaṇḍaṃ niṭṭhitaṃ.",
  "atk-vin02a1:823": "7. Sekhiyakaṇḍaṃ",
  "atk-vin02a1:824": "1. Parimaṇḍalavaggavaṇṇanā",
  "atk-vin02a1:825": "Yāni sikkhitasikkhena, sekhiyānīti tādinā;",
  "atk-vin02a1:826": "Bhāsitāni ayaṃ dāni, tesampi vaṇṇanākkamo.",
  "atk-vin02a1:827_0": "576. Tattha parimaṇḍalanti samantato maṇḍalaṃ. Nābhimaṇḍalaṃ jāṇumaṇḍalanti uddhaṃ",
  "atk-vin02a1:827_1": "nābhimaṇḍalaṃ adho jāṇumaṇḍalaṃ paṭicchādentena jāṇumaṇḍalassa heṭṭhā jaṅghaṭṭhikato",
  "atk-vin02a1:827_2": "paṭṭhāya aṭṭhaṅgulamattaṃ nivāsanaṃ otāretvā nivāsetabbaṃ, tato paraṃ otārentassa",
  "atk-vin02a1:827_3": "dukkaṭanti vuttaṃ. Yathā nisinnassa jāṇumaṇḍalato heṭṭhā caturaṅgulamattaṃ paṭicchannaṃ",
  "atk-vin02a1:827_4": "hotīti mahāpaccariyaṃ vuttaṃ; evaṃ nivāsentassa pana nivāsanaṃ pamāṇikaṃ vaṭṭati.",
  "atk-vin02a1:827_5": "Tatridaṃ pamāṇaṃ – dīghato muṭṭhipañcakaṃ, tiriyaṃ aḍḍhateyyahatthaṃ. Tādisassa pana",
  "atk-vin02a1:827_6": "alābhe tiriyaṃ dvihatthapamāṇampi vaṭṭati jāṇumaṇḍalapaṭicchādanatthaṃ, nābhimaṇḍalaṃ",
  "atk-vin02a1:827_7": "pana cīvarenāpi sakkā paṭicchādetunti. Tattha ekapaṭṭacīvaraṃ evaṃ nivatthampi nivatthaṭṭhāne",
  "atk-vin02a1:827_8": "na tiṭṭhati, dupaṭṭaṃ pana tiṭṭhati.",
  "atk-vin02a1:828_0": "Olambento nivāseti āpatti dukkaṭassāti ettha na kevalaṃ purato ca pacchato ca olambetvā",
  "atk-vin02a1:828_1": "nivāsentasseva dukkaṭaṃ, ye panaññe “tena kho pana samayena chabbaggiyā bhikkhū gihinivatthaṃ",
  "atk-vin02a1:828_2": "nivāsenti hatthisoṇḍakaṃ macchavālakaṃ catukkaṇṇakaṃ tālavaṇṭakaṃ satavalikaṃ nivāsentī”tiādinā",
  "atk-vin02a1:828_3": "nayena khandhake nivāsanadosā vuttā, tathā nivāsentassāpi dukkaṭameva. Te sabbe vuttanayena",
  "atk-vin02a1:828_4": "parimaṇḍalaṃ nivāsentassa na honti. Ayamettha saṅkhepo, vitthārato pana tattheva āvi bhavissati.",
  "atk-vin02a1:829_0": "Asañciccāti purato vā pacchato vā olambetvā nivāsessāmīti evaṃ asañcicca; atha kho",
  "atk-vin02a1:829_1": "parimaṇḍalaṃyeva nivāsessāmīti virajjhitvā aparimaṇḍalaṃ nivāsentassa anāpatti. Assatiyāti",
  "atk-vin02a1:829_2": "aññavihitassāpi tathā nivāsentassa anāpatti. Ajānantassāti ettha nivāsanavattaṃ ajānantassa",
  "atk-vin02a1:829_3": "mokkho natthi. Nivāsanavattañhi sādhukaṃ uggahetabbaṃ, tassa anuggahaṇamevassa anādariyaṃ.",
  "atk-vin02a1:829_4": "Taṃ pana sañcicca anuggaṇhantassa yujjati, tasmā uggahitavattopi yo āruḷhabhāvaṃ",
  "atk-vin02a1:829_5": "vā oruḷhabhāvaṃ vā na jānāti, tassa anāpatti. Kurundiyaṃ pana “parimaṇḍalaṃ nivāsetuṃ",
  "atk-vin02a1:829_6": "ajānantassa anāpattī”ti vuttaṃ. Yo pana sukkhajaṅgho vā mahāpiṇḍikamaṃso vā hoti,",
  "atk-vin02a1:829_7": "tassa sāruppatthāya jāṇumaṇḍalato aṭṭhaṅgulādhikampi otāretvā nivāsetuṃ vaṭṭati.",
  "atk-vin02a1:830_0": "Gilānassāti jaṅghāya vā pāde vā vaṇo hoti, ukkhipitvā vā otāretvā vā nivāsetuṃ vaṭṭati.",
  "atk-vin02a1:830_1": "Āpadāsūti vāḷamigā vā corā vā anubandhanti, evarūpāsu āpadāsu anāpatti. Sesamettha uttānameva.",
  "atk-vin02a1:831_0": "Paṭhamapārājikasamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ,",
  "atk-vin02a1:831_1": "akusalacittaṃ, dukkhavedananti. Phussadevatthero “acittakaṃ, paṇṇattivajjaṃ, tivedana”nti",
  "atk-vin02a1:831_2": "āha. Upatissatthero pana “anādariyaṃ paṭiccā”ti vuttattā “lokavajjaṃ, akusalacittaṃ,",
  "atk-vin02a1:831_3": "dukkhavedana”nti āha.",
  "atk-vin02a1:832_0": "577. Parimaṇḍalaṃ pārupitabbanti “tena kho pana samayena chabbaggiyā bhikkhū gihipārutaṃ",
  "atk-vin02a1:832_1": "pārupantī”ti evaṃ vuttaṃ anekappakāraṃ gihipārupanaṃ apārupitvā idha vuttanayeneva",
  "atk-vin02a1:832_2": "ubho kaṇṇe samaṃ katvā pārupanavattaṃ pūrentena parimaṇḍalaṃ pārupitabbaṃ. Imāni",
  "atk-vin02a1:832_3": "ca dve sikkhāpadāni avisesena vuttāni. Tasmā vihārepi antaragharepi parimaṇḍalameva",
  "atk-vin02a1:832_4": "nivāsetabbañca pārupitabbañcāti. Samuṭṭhānādīni paṭhamasikkhāpade vuttanayeneva veditabbāni",
  "atk-vin02a1:832_5": "saddhiṃ theravādena.",
  "atk-vin02a1:833_0": "578. Kāyaṃ vivaritvāti jattumpi urampi vivaritvā. Suppaṭicchannenāti na sasīsaṃ pārutena;",
  "atk-vin02a1:833_1": "atha kho gaṇṭhikaṃ paṭimuñcitvā anuvātantena gīvaṃ paṭicchādetvā ubho kaṇṇe samaṃ",
  "atk-vin02a1:833_2": "katvā paṭisaṃharitvā yāva maṇibandhaṃ paṭicchādetvā antaraghare gantabbaṃ. Dutiyasikkhāpade",
  "atk-vin02a1:833_3": "– galavāṭakato paṭṭhāya sīsaṃ maṇibandhato paṭṭhāya hatthe piṇḍikamaṃsato ca paṭṭhāya",
  "atk-vin02a1:833_4": "pāde vivaritvā nisīditabbaṃ.",
  "atk-vin02a1:834": "579. Vāsūpagatassāti vāsatthāya upagatassa rattibhāge vā divasabhāge vā kāyaṃ vivaritvāpi nisīdato anāpatti.",
  "atk-vin02a1:835": "580. Susaṃvutoti hatthaṃ vā pādaṃ vā akīḷāpento; suvinītoti attho.",
  "atk-vin02a1:836_0": "582. Okkhittacakkhūti heṭṭhā khittacakkhu hutvā. Yugamattaṃ pekkhamānoti yugayuttako",
  "atk-vin02a1:836_1": "hi danto ājāneyyo yugamattaṃ pekkhati, purato catuhatthappamāṇaṃ bhūmibhāgaṃ; imināpi",
  "atk-vin02a1:836_2": "ettakaṃ pekkhantena gantabbaṃ. Yo anādariyaṃ paṭicca tahaṃ tahaṃ olokentoti yo taṃtaṃdisābhāgaṃ",
  "atk-vin02a1:836_3": "pāsādaṃ kūṭāgāraṃ vīthiṃ olokento gacchati, āpatti dukkaṭassa. Ekasmiṃ pana ṭhāne",
  "atk-vin02a1:836_4": "ṭhatvā hatthiassādiparissayābhāvaṃ oloketuṃ vaṭṭati. Nisīdantenāpi okkhittacakkhunāva nisīditabbaṃ.",
  "atk-vin02a1:837_0": "584. Ukkhittakāyāti ukkhepena; itthambhūtalakkhaṇe karaṇavacanaṃ ekato vā ubhato",
  "atk-vin02a1:837_1": "vā ukkhittacīvaro hutvāti attho. Antoindakhīlato paṭṭhāya na evaṃ gantabbaṃ. Nisinnakāle",
  "atk-vin02a1:837_2": "pana dhamakaraṇaṃ nīharantenāpi cīvaraṃ anukkhipitvāva nīharitabbanti.",
  "atk-vin02a1:838": "Paṭhamo vaggo.",
  "atk-vin02a1:839": "2. Ujjagghikavaggavaṇṇanā",
  "atk-vin02a1:840": "586. Ujjagghikāyāti mahāhasitaṃ hasanto. Vuttanayenevettha karaṇavacanaṃ.",
  "atk-vin02a1:841_0": "588. Appasaddo antaraghareti ettha kittāvatā appasaddo hoti? Dvādasahatthe gehe ādimhi",
  "atk-vin02a1:841_1": "saṅghatthero, majjhe dutiyatthero, ante tatiyattheroti evaṃ nisinnesu saṅghatthero",
  "atk-vin02a1:841_2": "dutiyena saddhiṃ manteti, dutiyatthero tassa saddañceva suṇāti, kathañca vavatthapeti.",
  "atk-vin02a1:841_3": "Tatiyatthero pana saddameva suṇāti, kathaṃ na vavatthapeti. Ettāvatā appasaddo hoti.",
  "atk-vin02a1:841_4": "Sace pana tatiyatthero kathaṃ vavatthapeti, mahāsaddo nāma hoti.",
  "atk-vin02a1:842": "590. Kāyaṃ paggahetvāti niccalaṃ katvā ujukena kāyena samena iriyāpathena gantabbañceva nisīditabbañca.",
  "atk-vin02a1:843": "592. Bāhuṃ paggahetvāti niccalaṃ katvā.",
  "atk-vin02a1:844": "594. Sīsaṃ paggahetvāti niccalaṃ ujuṃ ṭhapayitvā.",
  "atk-vin02a1:845": "Dutiyo vaggo.",
  "atk-vin02a1:846": "3. Khambhakatavaggavaṇṇanā",
  "atk-vin02a1:847": "596-8. Khambhakato nāma kaṭiyaṃ hatthaṃ ṭhapetvā katakhambho. Oguṇṭhitoti sasīsaṃ pāruto.",
  "atk-vin02a1:848_0": "600. Ukkuṭikāyāti ettha ukkuṭikā vuccati paṇhiyo ukkhipitvā aggapādehi vā, aggapāde",
  "atk-vin02a1:848_1": "vā ukkhipitvā paṇhīhiyeva vā bhūmiṃ phusantassa gamanaṃ. Karaṇavacanaṃ panettha vuttalakkhaṇameva.",
  "atk-vin02a1:849": "601. Dussapallatthikāyāti ettha āyogapallatthikāpi dussapallatthikā eva.",
  "atk-vin02a1:850": "602. Sakkaccanti satiṃ upaṭṭhapetvā.",
  "atk-vin02a1:851": "603. Ākirantepīti piṇḍapātaṃ dentepi. Pattasaññīti patte saññaṃ katvā.",
  "atk-vin02a1:852_0": "604. Samasūpako nāma yattha bhattassa catutthabhāgappamāṇo sūpo hoti. Muggasūpo māsasūpoti",
  "atk-vin02a1:852_1": "ettha kulatthādīhi katasūpāpi saṅgahaṃ gacchantiyevāti mahāpaccariyaṃ vuttaṃ. Rasaraseti",
  "atk-vin02a1:852_2": "ettha ṭhapetvā dve sūpe avasesāni oloṇīsākasūpeyyamaccharasamaṃsarasādīni rasarasāti",
  "atk-vin02a1:852_3": "veditabbāni. Taṃ rasarasaṃ bahumpi gaṇhantassa anāpatti.",
  "atk-vin02a1:853_0": "605. Samatittikanti samapuṇṇaṃ samabharitaṃ. Thūpīkataṃ piṇḍapātaṃ paṭiggaṇhāti,",
  "atk-vin02a1:853_1": "āpatti dukkaṭassāti ettha thūpīkato nāma pattassa antomukhavaṭṭilekhaṃ atikkamitvā",
  "atk-vin02a1:853_2": "kato; patte pakkhitto racito pūritoti attho. Evaṃ kataṃ agahetvā antomukhavaṭṭilekhāsamappamāṇo gahetabbo.",
  "atk-vin02a1:854_0": "Tattha thūpīkataṃ nāma “pañcahi bhojanehi kata”nti abhayatthero āha. Tipiṭakacūḷanāgatthero",
  "atk-vin02a1:854_1": "pana “piṇḍapāto nāma yāgupi bhattampi khādanīyampi cuṇṇapiṇḍopi dantakaṭṭhampi dasikasuttampī”ti",
  "atk-vin02a1:854_2": "idaṃ suttaṃ vatvā dasikasuttampi thūpīkataṃ na vaṭṭatīti āha. Tesaṃ vādaṃ sutvā bhikkhū",
  "atk-vin02a1:854_3": "rohaṇaṃ gantvā cūḷasumanattheraṃ pucchiṃsu – “bhante thūpīkatapiṇḍapāto kena paricchinno”ti?",
  "atk-vin02a1:854_4": "Tesañca therānaṃ vādaṃ ārocesuṃ. Thero sutvā āha – “aho, cūḷanāgo sāsanato bhaṭṭho,",
  "atk-vin02a1:854_5": "ahaṃ etassa sattakkhattuṃ vinayaṃ vācento na kadāci evaṃ avacaṃ, ayaṃ kuto labhitvā",
  "atk-vin02a1:854_6": "evaṃ vadasī”ti. Bhikkhū theraṃ yāciṃsu – “kathetha dāni, bhante, kena paricchinno”ti?",
  "atk-vin02a1:854_7": "“Yāvakālikenāvuso”ti thero āha. Tasmā yaṃkiñci yāgubhattaṃ vā phalāphalaṃ vā āmisajātikaṃ",
  "atk-vin02a1:854_8": "samatittikameva gahetabbaṃ. Tañca kho adhiṭṭhānupagena pattena, itarena pana thūpīkatampi",
  "atk-vin02a1:854_9": "vaṭṭati. Yāmakālikasattāhakālikayāvajīvikāni pana adhiṭṭhānupagapattepi thūpīkatāni",
  "atk-vin02a1:854_10": "vaṭṭanti. Dvīsu pattesu bhattaṃ gahetvā ekasmiṃ pūretvā vihāraṃ pesetuṃ vaṭṭatīti",
  "atk-vin02a1:854_11": "mahāpaccariyaṃ pana vuttaṃ. Yaṃ patte pakkhipiyamānaṃ pūvaucchukhaṇḍaphalāphalādi",
  "atk-vin02a1:854_12": "heṭṭhā orohati, taṃ thūpīkataṃ nāma na hoti. Pūvavaṭaṃsakaṃ ṭhapetvā piṇḍapātaṃ denti,",
  "atk-vin02a1:854_13": "thūpīkatameva hoti. Pupphavaṭaṃsakatakkolakaṭukaphalādivaṭaṃsake pana ṭhapetvā dinnaṃ",
  "atk-vin02a1:854_14": "thūpīkataṃ na hoti. Bhattassa upari thālakaṃ vā pattaṃ vā ṭhapetvā pūretvā gaṇhāti,",
  "atk-vin02a1:854_15": "thūpīkataṃ nāma na hoti. Kurundiyampi vuttaṃ – “thālake vā paṇṇe vā pakkhipitvā taṃ",
  "atk-vin02a1:854_16": "pattamatthake ṭhapetvā denti, pāṭekkabhājanaṃ vaṭṭatī”ti.",
  "atk-vin02a1:855_0": "Idha anāpattiyaṃ gilāno na āgato, tasmā gilānassapi thūpīkataṃ na vaṭṭati. Sabbattha",
  "atk-vin02a1:855_1": "pana paṭiggahetumeva na vaṭṭati. Paṭiggahitaṃ pana supaṭiggahitameva hoti, paribhuñjituṃ vaṭṭatīti.",
  "atk-vin02a1:856": "Tatiyo vaggo.",
  "atk-vin02a1:857": "4. Sakkaccavaggavaṇṇanā",
  "atk-vin02a1:858": "606. Sakkaccanti etthāpi asakkaccaṃ paṭiggahaṇeyeva āpatti, paṭiggahitaṃ pana supaṭiggahitameva. Sakkaccanti ca pattasaññīti cāti ubhayaṃ vuttanayameva.",
  "atk-vin02a1:859": "608. Sapadānanti tattha tattha odhiṃ akatvā anupaṭipāṭiyā. Samasūpake vattabbaṃ vuttameva.",
  "atk-vin02a1:860": "610. Thūpakatoti matthakato; vemajjhatoti attho.",
  "atk-vin02a1:861": "611. Paṭicchādetvā dentīti māghātasamayādīsu paṭicchannaṃ byañjanaṃ katvā denti. Viññattiyaṃ vattabbaṃ natthi.",
  "atk-vin02a1:862": "614. Ujjhānasaññīsikkhāpadepi gilāno na muccati.",
  "atk-vin02a1:863": "615. Nātimahanto kabaḷoti mayūraṇḍaṃ atimahantaṃ, kukkuṭaṇḍaṃ atikhuddakaṃ, tesaṃ vemajjhappamāṇo. Khajjaketi ettha mūlakhādanīyādi sabbaṃ gahetabbaṃ.",
  "atk-vin02a1:864": "Catuttho vaggo.",
  "atk-vin02a1:865": "5. Kabaḷavaggavaṇṇanā",
  "atk-vin02a1:866": "617. Anāhaṭeti anāharite; mukhadvāraṃ asampāpiteti attho.",
  "atk-vin02a1:867": "618. Sabbaṃ hatthanti sakalahatthaṃ.",
  "atk-vin02a1:868": "619. Sakabaḷenāti ettha dhammaṃ kathento harītakaṃ vā laṭṭhimadhukaṃ vā mukhe pakkhipitvā katheti. Yattakena vacanaṃ aparipuṇṇaṃ na hoti, tattake mukhamhi sante kathetuṃ vaṭṭati.",
  "atk-vin02a1:869": "620. Piṇḍukkhepakanti piṇḍaṃ ukkhipitvā ukkhipitvā.",
  "atk-vin02a1:870": "621. Kabaḷāvacchedakanti kabaḷaṃ avacchinditvā avacchinditvā.",
  "atk-vin02a1:871": "622. Avagaṇḍakārakanti makkaṭo viya gaṇḍe katvā katvā.",
  "atk-vin02a1:872": "623. Hatthaniddhunakanti hatthaṃ niddhunitvā niddhunitvā.",
  "atk-vin02a1:873": "624. Sitthāvakārakanti sitthāni avakiritvā avakiritvā.",
  "atk-vin02a1:874": "625. Jivhānicchārakanti jivhaṃ nicchāretvā nicchāretvā.",
  "atk-vin02a1:875": "626. Capucapukārakanti capu capūti evaṃ saddaṃ katvā katvā.",
  "atk-vin02a1:876": "Pañcamo vaggo.",
  "atk-vin02a1:877": "6. Surusuruvaggavaṇṇanā",
  "atk-vin02a1:878_0": "627. Surusurukārakanti surusurūti evaṃ saddaṃ katvā katvā. Davoti parihāsavacanaṃ;",
  "atk-vin02a1:878_1": "taṃ yena kenaci pariyāyena “kiṃ buddho, silakabuddho, paṭibuddho; kiṃ dhammo, godhammo,",
  "atk-vin02a1:878_2": "ajadhammo; kiṃ saṅgho, migasaṅgho, pasusaṅgho”tiādinā nayena tīṇi ratanāni ārabbha",
  "atk-vin02a1:878_3": "na kātabbanti attho.",
  "atk-vin02a1:879_0": "628. Hatthanillehakanti hatthaṃ nillehitvā nillehitvā. Bhuñjantena hi aṅgulimattampi",
  "atk-vin02a1:879_1": "nillehituṃ na vaṭṭati. Ghanayāguphāṇitapāyāsādike pana aṅgulīhi gahetvā aṅguliyo",
  "atk-vin02a1:879_2": "mukhe pavesetvā bhuñjituṃ vaṭṭati. Pattanillehakaoṭṭhanillehakesupi eseva nayo. Tasmā",
  "atk-vin02a1:879_3": "ekaṅguliyāpi patto na nillehitabbo, ekaoṭṭhopi jivhāya na nillehitabbo, oṭṭhamaṃsehi",
  "atk-vin02a1:879_4": "eva pana gahetvā anto pavesetuṃ vaṭṭati.",
  "atk-vin02a1:880_0": "631. Kokanadeti evaṃnāmake. Kokanadanti padumaṃ vuccati, so ca pāsādo padumasaṇṭhāno,",
  "atk-vin02a1:880_1": "tenassa kokanadotveva nāmaṃ akaṃsu. Na sāmisena hatthena pānīyathālakanti etaṃ paṭikkūlavasena",
  "atk-vin02a1:880_2": "paṭikkhittaṃ, tasmā saṅghikampi puggalikampi gihisantakampi attano santakampi saṅkhampi",
  "atk-vin02a1:880_3": "sarāvampi thālakampi na gahetabbameva, gaṇhantassa dukkaṭaṃ. Sace pana hatthassa",
  "atk-vin02a1:880_4": "ekadeso āmisamakkhito na hoti, tena padesena gahetuṃ vaṭṭati.",
  "atk-vin02a1:881_0": "632. Uddharitvā vāti sitthāni udakato uddharitvā ekasmiṃ ṭhāne rāsiṃ katvā udakaṃ",
  "atk-vin02a1:881_1": "chaḍḍeti. Bhinditvā vāti sitthāni bhinditvā udakagatikāni katvā chaḍḍeti. Paṭiggahe",
  "atk-vin02a1:881_2": "vāti paṭiggahena paṭicchanto naṃ paṭiggahe chaḍḍeti. Nīharitvāti bahi nīharitvā chaḍḍeti;",
  "atk-vin02a1:881_3": "evaṃ chaḍḍentassa anāpatti.",
  "atk-vin02a1:882_0": "634. Setacchattanti vatthapaliguṇṭhitaṃ paṇḍaracchattaṃ. Kilañjacchattanti vilīvacchattaṃ.",
  "atk-vin02a1:882_1": "Paṇṇacchattanti tālapaṇṇādīhi yehi kehici kataṃ. Maṇḍalabaddhaṃ salākabaddhanti idaṃ",
  "atk-vin02a1:882_2": "pana tiṇṇampi chattānaṃ pañjaradassanatthaṃ vuttaṃ. Tāni hi maṇḍalabaddhāni ceva",
  "atk-vin02a1:882_3": "honti salākabaddhāni ca. Yampi tatthajātakadaṇḍakena kataṃ ekapaṇṇacchattaṃ hoti,",
  "atk-vin02a1:882_4": "tampi chattameva. Etesu yaṃkiñci chattaṃ pāṇimhi assāti chattapāṇi. So taṃ chattaṃ",
  "atk-vin02a1:882_5": "dhārayamāno vā aṃse vā katvā ūrumhi vā ṭhapetvā yāva hatthena na muccati, tāvassa",
  "atk-vin02a1:882_6": "dhammaṃ desetuṃ na vaṭṭati, desentassa vuttanayena dukkaṭaṃ. Sace panassa añño chattaṃ",
  "atk-vin02a1:882_7": "dhāreti, chattapādukāya vā ṭhitaṃ hoti, hatthato apagatamatte chattapāṇi nāma na",
  "atk-vin02a1:882_8": "hoti. Tassa dhammaṃ desetuṃ vaṭṭati. Dhammaparicchedo panettha padasodhamme vuttanayeneva veditabbo.",
  "atk-vin02a1:883": "635. Daṇḍapāṇissāti ettha daṇḍo nāma majjhimassa purisassa catuhatthappamāṇo daṇḍapāṇibhāvo panassa chattapāṇimhi vuttanayeneva veditabbo.",
  "atk-vin02a1:884": "636. Satthapāṇimhipi eseva nayo. Asiṃ sannahitvā ṭhitopi hi satthapāṇisaṅkhyaṃ na gacchati.",
  "atk-vin02a1:885_0": "637. Āvudhapāṇissāti ettha kiñcāpi vuttaṃ – “āvudhaṃ nāma cāpo kodaṇḍo”ti, atha kho",
  "atk-vin02a1:885_1": "sabbāpi dhanuvikati saddhiṃ saravikatiyā āvudhanti veditabbaṃ. Tasmā saddhiṃ vā sarena",
  "atk-vin02a1:885_2": "dhanuṃ gahetvā suddhadhanuṃ vā suddhasaraṃ vā sajiyadhanuṃ vā nijjiyadhanuṃ vā gahetvā",
  "atk-vin02a1:885_3": "ṭhitassa vā nisinnassa vā dhammo desetuṃ na vaṭṭati. Sace panassa dhanuṃ kaṇṭhepi",
  "atk-vin02a1:885_4": "paṭimukkaṃ hoti, yāva hatthena na gaṇhāti, tāva dhammaṃ desetuṃ vaṭṭatiyevāti.",
  "atk-vin02a1:886": "Chaṭṭho vaggo.",
  "atk-vin02a1:887": "7. Pādukavaggavaṇṇanā",
  "atk-vin02a1:888_0": "638. Akkantassāti chattadaṇḍake aṅgulantaraṃ appavesetvā kevalaṃ pādukaṃ akkamitvā",
  "atk-vin02a1:888_1": "ṭhitassa. Paṭimukkassāti paṭimuñcitvā ṭhitassa. Upāhanāyapi eseva nayo. Omukkoti",
  "atk-vin02a1:888_2": "panettha paṇhikabaddhaṃ omuñcitvā ṭhito vuccati.",
  "atk-vin02a1:889_0": "640. Yānagatassāti ettha sacepi dvīhi janehi hatthasaṅghāṭena gahito, sāṭake vā ṭhapetvā",
  "atk-vin02a1:889_1": "vaṃsena vayhati, ayutte vā vayhādike yāne, visaṅkharitvā vā ṭhapite cakkamattepi",
  "atk-vin02a1:889_2": "nisinno yānagatotveva saṅkhyaṃ gacchati. Sace pana dvepi ekayāne nisinnā honti, vaṭṭati.",
  "atk-vin02a1:889_3": "Visuṃ nisinnesupi ucce yāne nisinnena nīce nisinnassa desetuṃ vaṭṭati, samappamāṇepi",
  "atk-vin02a1:889_4": "vaṭṭati. Purime yāne nisinnena pacchime nisinnassa vaṭṭati. Pacchime pana uccatarepi",
  "atk-vin02a1:889_5": "nisinnena desetuṃ na vaṭṭati.",
  "atk-vin02a1:890_0": "641. Sayanagatassāti antamaso kaṭasārakepi pakatibhūmiyampi nipannassa uccepi mañcapīṭhe",
  "atk-vin02a1:890_1": "vā bhūmipadese vā ṭhitena nisinnena vā desetuṃ na vaṭṭati. Sayanagatena pana sayanagatassa",
  "atk-vin02a1:890_2": "uccatare vā samappamāṇe vā nipannena desetuṃ vaṭṭati. Nipannena ca ṭhitassa vā nisinnassa",
  "atk-vin02a1:890_3": "vā desetuṃ vaṭṭati, nisinnenāpi ṭhitassa vā nisinnassa vā vaṭṭati. Ṭhitena ṭhitasseva vaṭṭati.",
  "atk-vin02a1:891": "642. Pallatthikāyāti āyogapallatthikāya vā hatthapallatthikāya vā dussapallatthikāya vā yāya kāyaci pallatthikāya nisinnassa agilānassa desetuṃ na vaṭṭati.",
  "atk-vin02a1:892": "643. Veṭhitasīsassāti dussaveṭhanena vā moḷiādīhi vā yathā kesanto na dissati; evaṃ veṭhitasīsassa.",
  "atk-vin02a1:893": "644. Oguṇṭhitasīsassāti sasīsaṃ pārutassa.",
  "atk-vin02a1:894": "645. Chamāyaṃ nisinnenāti bhūmiyaṃ nisinnena. Āsane nisinnassāti antamaso vatthampi tiṇānipi santharitvā nisinnassa.",
  "atk-vin02a1:895_0": "647. Chapakassāti caṇḍālassa. Chapakīti caṇḍālī. Nilīnoti paṭicchanno hutvā. Yatra",
  "atk-vin02a1:895_1": "hi nāmāti yo hi nāma. Sabbamidaṃ carimaṃ katanti tattheva paripatīti “sabbo ayaṃ",
  "atk-vin02a1:895_2": "loko saṅkaraṃ gato nimmariyādo”ti imaṃ vacanaṃ vatvā tattheva tesaṃ dvinnampi antarā",
  "atk-vin02a1:895_3": "rukkhato patito. Patitvā ca pana ubhinnampi purato ṭhatvā imaṃ gāthaṃ abhāsi –",
  "atk-vin02a1:896": "“Ubho atthaṃ na jānanti…pe… asmā kumbhamivābhidā”ti.",
  "atk-vin02a1:897_0": "Tattha ubho atthaṃ na jānantīti dvepi janā pāḷiyā atthaṃ na jānanti. Dhammaṃ na passareti",
  "atk-vin02a1:897_1": "pāḷiṃ na passanti. Katame te ubhoti? “Yo cāyaṃ mantaṃ vāceti, yo cādhammenadhīyatī”ti.",
  "atk-vin02a1:897_2": "Evaṃ brāhmaṇañca rājānañca ubhopi adhammikabhāve ṭhapesi.",
  "atk-vin02a1:898_0": "Tato brāhmaṇo sālīnanti gāthamāha. Tassattho – jānāmahaṃ bho “ayaṃ adhammo”ti; api",
  "atk-vin02a1:898_1": "ca kho mayā dīgharattaṃ saputtadāraparijanena rañño santako sālīnaṃ odano bhutto.",
  "atk-vin02a1:898_2": "Sucimaṃsūpasecanoti nānappakāravikatisampāditaṃ sucimaṃsūpasecanaṃ missīkaraṇamassāti",
  "atk-vin02a1:898_3": "sucimaṃsūpasecano. Tasmā dhamme na vattāmīti yasmā evaṃ mayā rañño odano bhutto,",
  "atk-vin02a1:898_4": "aññe ca bahū lābhā laddhā, tasmā dhamme ahaṃ na vattāmi udare baddho hutvā, na dhammaṃ",
  "atk-vin02a1:898_5": "ajānanto. Ayañhi dhammo ariyehi vaṇṇito pasattho thomitoti jānāmi.",
  "atk-vin02a1:899_0": "Atha naṃ chapako “dhiratthū”tiādinā gāthādvayena ajjhabhāsi. Tassattho – yo tayā",
  "atk-vin02a1:899_1": "dhanalābho ca yasalābho ca laddho, dhiratthu taṃ dhanalābhaṃ yasalābhañca brāhmaṇa.",
  "atk-vin02a1:899_2": "Kasmā? Yasmā ayaṃ tayā laddho lābho āyatiṃ apāyesu vinipātanahetunā sampati ca adhammacaraṇena",
  "atk-vin02a1:899_3": "vutti nāma hoti. Evarūpā yā vutti āyatiṃ vinipātena idha adhammacaraṇena vā nippajjati,",
  "atk-vin02a1:899_4": "kiṃ tāya vuttiyā? Tena vuttaṃ –",
  "atk-vin02a1:900": "“Dhiratthu taṃ dhanalābhaṃ, yasalābhañca brāhmaṇa;",
  "atk-vin02a1:901": "Yā vutti vinipātena, adhammacaraṇena vā”ti.",
  "atk-vin02a1:902_0": "Paribbaja mahābrahmeti mahābrāhmaṇa ito disā sīghaṃ palāyassu. Pacantaññepi pāṇinoti",
  "atk-vin02a1:902_1": "aññepi sattā pacanti ceva bhuñjanti ca; na kevalaṃ tvañceva rājā ca. Mā tvaṃ adhammo",
  "atk-vin02a1:902_2": "ācarito asmā kumbhamivābhidāti sace hi tvaṃ ito aparibbajitvā imaṃ adhammaṃ ācarissasi,",
  "atk-vin02a1:902_3": "tato tvaṃ so adhammo evaṃ ācarito yathā udakakumbhaṃ pāsāṇo bhindeyya; evaṃ bhecchati,",
  "atk-vin02a1:902_4": "tena mayaṃ taṃ vadāma –",
  "atk-vin02a1:903": "“Paribbaja mahābrahme, pacantaññepi pāṇino;",
  "atk-vin02a1:904": "Mā tvaṃ adhammo ācarito, asmā kumbhamivābhidā”ti.",
  "atk-vin02a1:905": "Ucce āsaneti antamaso bhūmippadesepi unnataṭṭhāne nisinnassa desetuṃ na vaṭṭati.",
  "atk-vin02a1:906_0": "648. Na ṭhito nisinnassāti sacepi therupaṭṭhānaṃ gantvā ṭhitaṃ daharabhikkhuṃ āsane",
  "atk-vin02a1:906_1": "nisinno mahāthero pañhaṃ pucchati, na kathetabbaṃ. Gāravena pana theraṃ uṭṭhahitvā",
  "atk-vin02a1:906_2": "pucchathāti vattuṃ na sakkā, passe ṭhitabhikkhussa kathemīti kathetuṃ vaṭṭati.",
  "atk-vin02a1:907_0": "649. Na pacchato gacchantenāti ettha sace purato gacchanto pacchato gacchantaṃ pañhaṃ",
  "atk-vin02a1:907_1": "pucchati, na kathetabbaṃ. Pacchimassa bhikkhuno kathemīti kathetuṃ vaṭṭati. Saddhiṃ",
  "atk-vin02a1:907_2": "uggahitadhammaṃ pana sajjhāyituṃ vaṭṭati. Samadhurena gacchantassa kathetuṃ vaṭṭati.",
  "atk-vin02a1:908": "650. Na uppathenāti etthāpi sace dvepi sakaṭapathe ekekacakkapathena vā uppathena vā samadhuraṃ gacchanti, vaṭṭati.",
  "atk-vin02a1:909": "651. Asañciccāti paṭicchannaṭṭhānaṃ gacchantassa sahasā uccāro vā passāvo vā nikkhamati, asañcicca kato nāma anāpatti.",
  "atk-vin02a1:910_0": "652. Na hariteti ettha yampi jīvarukkhassa mūlaṃ pathaviyaṃ dissamānaṃ gacchati,",
  "atk-vin02a1:910_1": "sākhā vā bhūmilaggā gacchati, sabbaṃ haritasaṅkhātameva. Khandhe nisīditvā appaharitaṭṭhāne",
  "atk-vin02a1:910_2": "pātetuṃ vaṭṭati. Appaharitaṭṭhānaṃ olokentasseva sahasā nikkhamati, gilānaṭṭhāne",
  "atk-vin02a1:910_3": "ṭhito hoti, vaṭṭati. Appaharite katoti appaharitaṃ alabhantena tiṇaṇḍupakaṃ vā palālaṇḍupakaṃ",
  "atk-vin02a1:910_4": "vā ṭhapetvā katopi pacchā haritaṃ ottharati, vaṭṭatiyeva. Kheḷena cettha siṅghāṇikāpi",
  "atk-vin02a1:910_5": "saṅgahitāti mahāpaccariyaṃ vuttaṃ.",
  "atk-vin02a1:911_0": "653. Na udaketi etaṃ paribhogaudakameva sandhāya vuttaṃ, vaccakuṭisamuddādiudakesu",
  "atk-vin02a1:911_1": "pana aparibhogesu anāpatti. Deve vassante samantato udakogho hoti, anudakaṭṭhānaṃ",
  "atk-vin02a1:911_2": "olokentasseva nikkhamati, vaṭṭati. Mahāpaccariyaṃ vuttaṃ – “etādise kāle anudakaṭṭhānaṃ",
  "atk-vin02a1:911_3": "alabhantena kātuṃ vaṭṭatī”ti. Sesaṃ sabbasikkhāpadesu uttānatthameva.",
  "atk-vin02a1:912": "Sattamo vaggo.",
  "atk-vin02a1:913_0": "Samuṭṭhānādidīpanatthāya panettha idaṃ pakiṇṇakaṃ – ujjagghikauccāsaddapaṭisaṃyuttāni",
  "atk-vin02a1:913_1": "cattāri, sakabaḷena mukhena byāharaṇaṃ ekaṃ, chamānīcāsanaṭhānapacchatogamanauppathagamanapaṭisaṃyuttāni",
  "atk-vin02a1:913_2": "pañcāti imāni dasa sikkhāpadāni samanubhāsanasamuṭṭhānāni kāyavācācittato samuṭṭhahanti,",
  "atk-vin02a1:913_3": "kiriyāni, saññāvimokkhāni, sacittakāni, lokavajjāni, kāyakammavacīkammāni, akusalacittāni, dukkhavedanānīti.",
  "atk-vin02a1:914_0": "Sūpodanaviññattisikkhāpadaṃ theyyasatthasamuṭṭhānaṃ kāyacittato kāyavācācittato ca",
  "atk-vin02a1:914_1": "samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ,",
  "atk-vin02a1:914_2": "akusalacittaṃ, dukkhavedananti.",
  "atk-vin02a1:915_0": "Chattapāṇidaṇḍapāṇisatthapāṇiāvudhapāṇipādukaupāhanayānasayanapallatthikaveṭhitaoguṇṭhitanāmakāni",
  "atk-vin02a1:915_1": "ekādasa sikkhāpadāni dhammadesanasamuṭṭhānāni vācācittato samuṭṭhahanti, kiriyākiriyāni,",
  "atk-vin02a1:915_2": "saññāvimokkhāni, sacittakāni, lokavajjāni, vacīkammāni, akusalacittāni, dukkhavedanānīti.",
  "atk-vin02a1:916": "Avasesāni tepaṇṇāsa sikkhāpadāni paṭhamapārājikasamuṭṭhānānīti.",
  "atk-vin02a1:917": "Sabbasekhiyesu ābādhapaccayā anāpatti, thūpīkatapiṇḍapāte sūpabyañjanena paṭicchādane ujjhānasaññimhīti tīsu sikkhāpadesu gilāno natthīti.",
  "atk-vin02a1:918": "Sekhiyavaṇṇanā niṭṭhitā.",
  "atk-vin02a1:919": "Sekhiyakaṇḍaṃ niṭṭhitaṃ.",
  "atk-vin02a1:920": "8. Sattādhikaraṇasamathā",
  "atk-vin02a1:921_0": "655. Adhikaraṇasamathesu – sattāti tesaṃ dhammānaṃ saṅkhyāparicchedo. Catubbidhaṃ",
  "atk-vin02a1:921_1": "adhikaraṇaṃ samenti vūpasamentīti adhikaraṇasamathā. Tesaṃ vitthāro khandhake ca",
  "atk-vin02a1:921_2": "parivāre ca vutto, tassatthaṃ tattheva vaṇṇayissāma. Sesaṃ sabbattha uttānamevāti.",
  "atk-vin02a1:922": "Samantapāsādikāya vinayasaṃvaṇṇanāya",
  "atk-vin02a1:923": "Bhikkhuvibhaṅgavaṇṇanā niṭṭhitā.",
  "atk-vin02a1:924": "Anantarāyena yathā, niṭṭhitā vaṇṇanā ayaṃ;",
  "atk-vin02a1:925": "Anantarāyena tathā, santiṃ pappontu pāṇino.",
  "atk-vin02a1:926": "Ciraṃ tiṭṭhatu saddhammo, kāle vassaṃ ciraṃ pajaṃ;",
  "atk-vin02a1:927": "Tappetu devo dhammena, rājā rakkhatu medaninti.",
  "atk-vin02a1:928": "Mahāvibhaṅgo niṭṭhito.",
  "atk-vin02a1:929": "Namo tassa bhagavato arahato sammāsambuddhassa",
  "atk-vin02a1:930": "Bhikkhunīvibhaṅgavaṇṇanā",
  "atk-vin02a1:931": "1. Pārājikakaṇḍaṃ (bhikkhunīvibhaṅgavaṇṇanā)",
  "atk-vin02a1:932": "Yo bhikkhūnaṃ vibhaṅgassa, saṅgahito anantaraṃ;",
  "atk-vin02a1:933": "Bhikkhunīnaṃ vibhaṅgassa, tassa saṃvaṇṇanākkamo.",
  "atk-vin02a1:934": "Patto yato tato tassa, apubbapadavaṇṇanaṃ;",
  "atk-vin02a1:935": "Kātuṃ pārājike tāva, hoti saṃvaṇṇanā ayaṃ.",
  "atk-vin02a1:936": "1. Paṭhamapārājikasikkhāpadavaṇṇanā",
  "atk-vin02a1:937_0": "656. Tena samayena buddho bhagavā sāvatthiyaṃ viharati…pe… sāḷho migāranattāti ettha",
  "atk-vin02a1:937_1": "sāḷhoti tassa nāmaṃ; migāramātuyā pana nattā hoti, tena vuttaṃ – “migāranattā”ti.",
  "atk-vin02a1:937_2": "Navakammikanti navakammādhiṭṭhāyikaṃ. Paṇḍitāti paṇḍiccena samannāgatā. Byattāti",
  "atk-vin02a1:937_3": "veyyattikena samannāgatā. Medhāvinīti pāḷiggahaṇe satipubbaṅgamāya paññāya atthaggahaṇe",
  "atk-vin02a1:937_4": "paññāpubbaṅgamāya satiyā samannāgatā. Dakkhāti chekā; avirajjhitvā sīghaṃ kattabbakārinīti",
  "atk-vin02a1:937_5": "attho. Analasāti ālasiyavirahitā. Tatrupāyāyāti tesu tesu kammesu upāyabhūtāya. Vīmaṃsāyāti",
  "atk-vin02a1:937_6": "kattabbakammupaparikkhāya. Samannāgatāti sampayuttā. Alaṃ kātunti samatthā taṃ taṃ",
  "atk-vin02a1:937_7": "kammaṃ kātuṃ. Alaṃ saṃvidhātunti evañca evañca idaṃ hotūti evaṃ saṃvidahitumpi samatthā.",
  "atk-vin02a1:937_8": "Katākataṃ jānitunti katañca akatañca jānituṃ. Teti te ubho; sā ca sundarīnandā so",
  "atk-vin02a1:937_9": "ca sāḷhoti attho. Bhattaggeti parivesanaṭṭhāne. Nikūṭeti koṇasadisaṃ katvā dassite",
  "atk-vin02a1:937_10": "gambhīre. Vissaro me bhavissatīti virūpo me saro bhavissati; vippakārasaddo bhavissatīti",
  "atk-vin02a1:937_11": "attho. Patimānentīti apekkhamānā. Kyāhanti kiṃ ahaṃ. Jarādubbalāti jarāya dubbalā.",
  "atk-vin02a1:937_12": "Caraṇagilānāti pādarogena samannāgatā.",
  "atk-vin02a1:938_0": "657-8. Avassutāti kāyasaṃsaggarāgena avassutā; tintā kilinnāti attho. Padabhājane",
  "atk-vin02a1:938_1": "panassa tameva rāgaṃ gahetvā “sārattā”tiādi vuttaṃ. Tattha sārattāti vatthaṃ viya",
  "atk-vin02a1:938_2": "raṅgajātena kāyasaṃsaggarāgena suṭṭhu rattā. Apekkhavatīti tasseva rāgassa vasena",
  "atk-vin02a1:938_3": "tasmiṃ purise pavattāya apekkhāya samannāgatā. Paṭibaddhacittāti tena rāgena tasmiṃ",
  "atk-vin02a1:938_4": "purise bandhitvā ṭhapitacittā viya. Esa nayo dutiyapadavibhaṅgepi. Purisapuggalassāti",
  "atk-vin02a1:938_5": "purisasaṅkhātassa puggalassa. Adhakkhakanti akkhakānaṃ adho. Ubbhajāṇumaṇḍalanti",
  "atk-vin02a1:938_6": "jāṇumaṇḍalānaṃ upari. Padabhājane pana padapaṭipāṭiyā eva “heṭṭhakkhakaṃ uparijāṇumaṇḍala”nti",
  "atk-vin02a1:938_7": "vuttaṃ. Ettha ca ubbhakapparampi ubbhajāṇumaṇḍaleneva saṅgahitaṃ. Sesaṃ mahāvibhaṅge",
  "atk-vin02a1:938_8": "vuttanayeneva veditabbaṃ. Purimāyo upādāyāti sādhāraṇapārājikehi pārājikāyo catasso",
  "atk-vin02a1:938_9": "upādāyāti attho. Ubbhajāṇumaṇḍalikāti idaṃ pana imissā pārājikāya nāmamattaṃ, tasmā",
  "atk-vin02a1:938_10": "padabhājane na vicāritaṃ.",
  "atk-vin02a1:939_0": "659. Evaṃ uddiṭṭhasikkhāpadaṃ padānukkamena vibhajitvā idāni avassutādibhedena āpattibhedaṃ",
  "atk-vin02a1:939_1": "dassetuṃ “ubhatoavassute”tiādimāha. Tattha ubhatoavassuteti ubhatoavassave; bhikkhuniyā",
  "atk-vin02a1:939_2": "ceva purisassa ca kāyasaṃsaggarāgena avassutabhāve satīti attho. Kāyena kāyaṃ āmasatīti",
  "atk-vin02a1:939_3": "bhikkhunī yathāparicchinnena kāyena purisassa yaṃkiñci kāyaṃ puriso vā yena kenaci",
  "atk-vin02a1:939_4": "kāyena bhikkhuniyā yathāparicchinnaṃ kāyaṃ āmasati, ubhayathāpi bhikkhuniyā pārājikaṃ.",
  "atk-vin02a1:939_5": "Kāyena kāyapaṭibaddhanti vuttappakāreneva attano kāyena purisassa kāyapaṭibaddhaṃ.",
  "atk-vin02a1:939_6": "Āmasatīti ettha sayaṃ vā āmasatu, tassa vā āmasanaṃ sādiyatu, thullaccayameva. Kāyapaṭibaddhena",
  "atk-vin02a1:939_7": "kāyanti attano vuttappakārakāyapaṭibaddhena purisassa kāyaṃ. Āmasatīti idhāpi sayaṃ",
  "atk-vin02a1:939_8": "vā āmasatu, tassa vā āmasanaṃ sādiyatu, thullaccayameva. Avasesapadesupi imināva",
  "atk-vin02a1:939_9": "nayena vinicchayo veditabbo.",
  "atk-vin02a1:940_0": "Sace pana bhikkhu ceva bhikkhunī ca hoti, tatra ce bhikkhunī āmasati, bhikkhu niccalo",
  "atk-vin02a1:940_1": "hutvā cittena sādiyati, bhikkhu āpattiyā na kāretabbo. Sace bhikkhu āmasati, bhikkhunī",
  "atk-vin02a1:940_2": "niccalā hutvā citteneva adhivāseti, kāyaṅgaṃ acopayamānāpi pārājikakkhette pārājikena,",
  "atk-vin02a1:940_3": "thullaccayakkhette thullaccayena, dukkaṭakkhette dukkaṭena kāretabbā. Kasmā? “Kāyasaṃsaggaṃ",
  "atk-vin02a1:940_4": "sādiyeyyā”ti vuttattā. Ayaṃ aṭṭhakathāsu vinicchayo. Evaṃ pana sati kiriyāsamuṭṭhānatā",
  "atk-vin02a1:940_5": "na dissati, tasmā tabbahulanayena sā vuttāti veditabbā.",
  "atk-vin02a1:941": "660. Ubbhakkhakanti akkhakānaṃ upari. Adhojāṇumaṇḍalanti jāṇumaṇḍalānaṃ heṭṭhā. Ettha ca adhokapparampi adhojāṇumaṇḍaleneva saṅgahitaṃ.",
  "atk-vin02a1:942": "662. Ekatoavassuteti ettha kiñcāpi ekatoti avisesena vuttaṃ, tathāpi bhikkhuniyā eva avassute sati ayaṃ āpattibhedo vuttoti veditabbo.",
  "atk-vin02a1:943_0": "Tatrāyaṃ ādito paṭṭhāya vinicchayo – bhikkhunī kāyasaṃsaggarāgena avassutā, purisopi",
  "atk-vin02a1:943_1": "tatheva. Adhakkhake ubbhajāṇumaṇḍale kāyappadese kāyasaṃsaggasādiyane sati bhikkhuniyā",
  "atk-vin02a1:943_2": "pārājikaṃ. Bhikkhuniyā kāyasaṃsaggarāgo, purisassa methunarāgo vā gehassitapemaṃ",
  "atk-vin02a1:943_3": "vā suddhacittaṃ vā hotu, thullaccayameva. Bhikkhuniyā methunarāgo, purisassa kāyasaṃsaggarāgo",
  "atk-vin02a1:943_4": "vā methunarāgo vā gahessitapemaṃ vā suddhacittaṃ vā hotu, dukkaṭaṃ. Bhikkhuniyā gehassitapemaṃ,",
  "atk-vin02a1:943_5": "purisassa vuttesu catūsu yaṃ vā taṃ vā hotu, dukkaṭameva. Bhikkhuniyā suddhacittaṃ,",
  "atk-vin02a1:943_6": "purisassa vuttesu catūsu yaṃ vā taṃ vā hotu, anāpatti.",
  "atk-vin02a1:944_0": "Sace pana bhikkhu ceva hoti bhikkhunī ca ubhinnaṃ kāyasaṃsaggarāgo, bhikkhussa saṅghādiseso,",
  "atk-vin02a1:944_1": "bhikkhuniyā pārājikaṃ. Bhikkhuniyā kāyasaṃsaggarāgo, bhikkhussa methunarāgo vā gehassitapemaṃ",
  "atk-vin02a1:944_2": "vā, bhikkhuniyā thullaccayaṃ, bhikkhussa dukkaṭaṃ. Ubhinnaṃ methunarāgo vā gehassitapemaṃ",
  "atk-vin02a1:944_3": "vā, ubhinnampi dukkaṭameva. Yassa yattha suddhacittaṃ, tassa tattha anāpatti. Ubhinnampi",
  "atk-vin02a1:944_4": "suddhacittaṃ, ubhinnampi anāpatti.",
  "atk-vin02a1:945_0": "663. Anāpatti asañciccātiādīsu virajjhitvā vā āmasantiyā aññavihitāya vā “ayaṃ puriso",
  "atk-vin02a1:945_1": "vā itthī vā”ti ajānantiyā vā tena phuṭṭhāyapi taṃ phassaṃ asādiyantiyā vā āmasanepi",
  "atk-vin02a1:945_2": "sati anāpatti. Sesaṃ sabbattha uttānameva.",
  "atk-vin02a1:946": "Paṭhamapārājikasamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, akusalacittaṃ, dvivedananti.",
  "atk-vin02a1:947": "Paṭhamapārājikaṃ.",
  "atk-vin02a1:948": "2. Dutiyapārājikasikkhāpadavaṇṇanā",
  "atk-vin02a1:949": "664. Dutiye pārājike – kacci no sāti kacci nu sā. Avaṇṇoti aguṇo. Akittīti nindā. Ayasoti parivāravipatti; parammukhagarahā vā.",
  "atk-vin02a1:950": "665. Vajjapaṭicchādikāti idampi imissā pārājikāya nāmamattameva, tasmā padabhājane na vicāritaṃ. Sesamettha uttānameva.",
  "atk-vin02a1:951_0": "666. Sā vā ārocetīti yā pārājikaṃ āpannā, sā sayaṃ āroceti. Aṭṭhannaṃ pārājikānaṃ",
  "atk-vin02a1:951_1": "aññataranti bhikkhūhi sādhāraṇānaṃ catunnaṃ asādhāraṇānañca catunnameva aññataraṃ.",
  "atk-vin02a1:951_2": "Idañca pārājikaṃ pacchā paññattaṃ, tasmā “aṭṭhanna”nti vibhaṅge vuttaṃ. Purimena",
  "atk-vin02a1:951_3": "pana saddhiṃ yugaḷattā imasmiṃ okāse ṭhapitanti veditabbaṃ. Dhuraṃ nikkhittamatteti",
  "atk-vin02a1:951_4": "dhure nikkhittamatte. Vitthārakathā panettha sappāṇakavaggamhi duṭṭhullasikkhāpade",
  "atk-vin02a1:951_5": "vuttanayeneva veditabbā. Tatra hi pācittiyaṃ, idha pārājikanti ayameva viseso. Sesaṃ",
  "atk-vin02a1:951_6": "tādisameva. Vajjapaṭicchādikāti idampiimissā pārājikāya nāmamatthāmeva, tasmā padabhājane",
  "atk-vin02a1:951_7": "na vicāritaṃ. Sesamettha uttānameva.",
  "atk-vin02a1:952": "Dhuranikkhepasamuṭṭhānaṃ – kāyavācācittato samuṭṭhāti, akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:953": "Dutiyapārājikaṃ.",
  "atk-vin02a1:954": "3. Tatiyapārājikasikkhāpadavaṇṇanā",
  "atk-vin02a1:955_0": "669. Tatiye – dhammenāti bhūtena vatthunā. Vinayenāti codetvā sāretvā. Padabhājanaṃ",
  "atk-vin02a1:955_1": "panassa “yena dhammena yena vinayena ukkhitto suukkhitto hotī”ti imaṃadhippāyamattaṃ",
  "atk-vin02a1:955_2": "dassetuṃ vuttaṃ. Satthusāsanenāti ñattisampadāya ceva anusāvanasampadāya ca. Padabhājane",
  "atk-vin02a1:955_3": "panassa “jinasāsanena buddhasāsanenā”ti vevacanamattameva vuttaṃ. Saṅghaṃ vā gaṇaṃ",
  "atk-vin02a1:955_4": "vātiādīsu yena saṅghena kammaṃ kataṃ, taṃ saṅghaṃ vā tattha sambahulapuggalasaṅkhātaṃ",
  "atk-vin02a1:955_5": "gaṇaṃ vā, ekapuggalaṃ vā taṃ kammaṃ vā na ādiyati, na anuvattati, na tattha ādaraṃ",
  "atk-vin02a1:955_6": "janetīti attho. Samānasaṃvāsakā bhikkhū vuccanti sahāyā, so tehi saddhiṃ natthīti",
  "atk-vin02a1:955_7": "ettha “ekakammaṃ ekuddeso samasikkhatā”ti ayaṃ tāva saṃvāso; samāno saṃvāso etesanti",
  "atk-vin02a1:955_8": "samānasaṃvāsakā.Evarūpā bhikkhū bhikkhussa tasmiṃ saṃvāse saha ayanabhāvena sahāyāti",
  "atk-vin02a1:955_9": "vuccanti. Idāni yena saṃvāsena te samānasaṃvāsakāti vuttā, so saṃvāso tassa ukkhittakassa",
  "atk-vin02a1:955_10": "tehi saddhiṃ natthi. Yehi ca saddhiṃ tassa so saṃvāso natthi, na tena te bhikkhū",
  "atk-vin02a1:955_11": "attano sahāyā katā honti. Tasmā vuttaṃ “samānasaṃvāsakā bhikkhū vuccanti sahāyā,",
  "atk-vin02a1:955_12": "so tehi saddhiṃ natthi, tena vuccati akatasahāyo”ti. Sesaṃ saṅghabhedasikkhāpadādīsu",
  "atk-vin02a1:955_13": "vuttanayattā uttānatthameva.",
  "atk-vin02a1:956": "Samanubhāsanasamuṭṭhānaṃ – kāyavācācittato samuṭṭhāti, akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:957": "Tatiyapārājikaṃ.",
  "atk-vin02a1:958": "4. Catutthapārājikasikkhāpadavaṇṇanā",
  "atk-vin02a1:959_0": "675. Catutthe – avassutāti lokassādamittasanthavavasena kāyasaṃsaggarāgena avassutā.",
  "atk-vin02a1:959_1": "Dutiyapadepi eseva nayo. Purisapuggalassa hatthaggahaṇaṃ vātiādīsu pana yaṃ purisapuggalena",
  "atk-vin02a1:959_2": "hatthe gahaṇaṃ kataṃ, taṃ purisapuggalassa hatthaggahaṇanti vuttaṃ. Eseva nayo saṅghāṭikaṇṇaggahaṇepi.",
  "atk-vin02a1:959_3": "Hatthaggahaṇanti ettha ca hatthaggahaṇañca aññampi apārājikakkhette gahaṇañca ekajjhaṃ",
  "atk-vin02a1:959_4": "katvā hatthaggahaṇanti vuttanti veditabbaṃ. Tenevassa padabhājane “hatthaggahaṇaṃ",
  "atk-vin02a1:959_5": "vā sādiyeyyāti hattho nāma kapparaṃ upādāya yāva agganakhā, etassa asaddhammassa",
  "atk-vin02a1:959_6": "paṭisevanatthāya ubbhakkhakaṃ adhojāṇumaṇḍalaṃ gahaṇaṃ sādiyati, āpatti thullaccayassā”ti",
  "atk-vin02a1:959_7": "vuttaṃ. Ettha ca asaddhammoti kāyasaṃsaggo veditabbo, na methunadhammo. Na hi methunassa",
  "atk-vin02a1:959_8": "sāmantā thullaccayaṃ hoti. “Viññū paṭibalo kāyasaṃsaggaṃ samāpajjitunti vacanampi cettha sādhakaṃ.",
  "atk-vin02a1:960": "“Tissitthiyo methunaṃ taṃ na seve,",
  "atk-vin02a1:961": "Tayo purise tayo ca anariyapaṇḍake;",
  "atk-vin02a1:962": "Na cācare methunaṃ byañjanasmiṃ,",
  "atk-vin02a1:963": "Chejjā siyā methunadhammapaccayā;",
  "atk-vin02a1:964": "Pañhā mesā kusalehi cintitā”ti. ;",
  "atk-vin02a1:965_0": "Imāya parivāre vuttāya sedamocakagāthāya virujjhatīti ce? Na; methunadhammassa pubbabhāgattā.",
  "atk-vin02a1:965_1": "Parivāreyeva hi “methunadhammassa pubbabhāgo jānitabbo”ti “vaṇṇāvaṇṇo kāyasaṃsaggo",
  "atk-vin02a1:965_2": "duṭṭhullavācā attakāmapāricariyāgamanuppādana”nti evaṃ sukkavissaṭṭhiādīni pañca",
  "atk-vin02a1:965_3": "sikkhāpadāni methunadhammassa pubbabhāgoti vuttāni. Tasmā kāyasaṃsaggo methunadhammassa",
  "atk-vin02a1:965_4": "pubbabhāgattā paccayo hoti. Iti chejjā siyā methunadhammapaccayāti ettha iminā pariyāyena",
  "atk-vin02a1:965_5": "attho veditabbo. Etenupāyena sabbapadesu vinicchayo veditabbo. Apica “saṅketaṃ vā",
  "atk-vin02a1:965_6": "gaccheyyā”ti etassa padabhājane “itthannāmaṃ āgacchā”ti. Evaṃnāmakaṃ ṭhānaṃ āgacchāti attho.",
  "atk-vin02a1:966_0": "676. Aṭṭhamaṃ vatthuṃ paripūrentī assamaṇī hotīti anulomato vā paṭilomato vā ekantarikāya",
  "atk-vin02a1:966_1": "vā yena tena nayena aṭṭhamaṃ vatthuṃ paripūrentīyeva assamaṇī hoti. Yā pana ekaṃ",
  "atk-vin02a1:966_2": "vā vatthuṃ satta vā vatthūni satakkhattumpi pūreti, neva assamaṇī hoti. Āpannā āpattiyo",
  "atk-vin02a1:966_3": "desetvā muccati. Apicettha gaṇanūpikā āpatti veditabbā. Vuttañhetaṃ “atthāpatti desitā",
  "atk-vin02a1:966_4": "gaṇanūpikā, atthāpatti desitā na gaṇanūpikā”ti. Tatrāyaṃ vinicchayo – idāni nāpajjissāmīti",
  "atk-vin02a1:966_5": "dhuranikkhepaṃ katvā desitā gaṇanūpikā desitagaṇanaṃ upeti pārājikassa aṅgaṃ na hoti.",
  "atk-vin02a1:966_6": "Tasmā yā ekaṃ āpannā dhuranikkhepaṃ katvā desetvā puna kilesavasena āpajjati, puna",
  "atk-vin02a1:966_7": "deseti, evaṃ aṭṭha vatthūni pūrentīpi pārājikā na hoti. Yā pana āpajjitvā punapi",
  "atk-vin02a1:966_8": "aññaṃ vatthuṃ āpajjissāmīti saussāhāva deseti, tassā sā āpatti nagaṇanūpikā, desitāpi",
  "atk-vin02a1:966_9": "adesitā hoti, desitagaṇanaṃ na gacchati, pārājikasseva aṅgaṃ hoti. Aṭṭhame vatthumhi",
  "atk-vin02a1:966_10": "paripuṇṇamatte pārājikā hoti. Sesaṃ uttānamevāti.",
  "atk-vin02a1:967": "Dhuranikkhepasamuṭṭhānaṃ – kāyavācācittato samuṭṭhāti, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dvivedananti.",
  "atk-vin02a1:968": "Catutthapārājikaṃ.",
  "atk-vin02a1:969_0": "Uddiṭṭhā kho ayyāyo aṭṭha pārājikā dhammāti bhikkhū ārabbha paññattā sādhāraṇā cattāro",
  "atk-vin02a1:969_1": "ime ca cattāroti evaṃ pātimokkhuddesamaggena uddiṭṭhā kho ayyāyo aṭṭha pārājikā dhammāti",
  "atk-vin02a1:969_2": "evamettha attho daṭṭhabbo. Sesaṃ mahāvibhaṅge vuttanayamevāti.",
  "atk-vin02a1:970": "Samantapāsādikāya vinayasaṃvaṇṇanāya bhikkhunīvibhaṅge",
  "atk-vin02a1:971": "Pārājikakaṇḍavaṇṇanā niṭṭhitā.",
  "atk-vin02a1:972": "Pārājikakaṇḍaṃ niṭṭhitaṃ.",
  "atk-vin02a1:973": "2. Saṅghādisesakaṇḍaṃ (bhikkhunīvibhaṅgavaṇṇanā)",
  "atk-vin02a1:974": "1. Paṭhamasaṅghādisesasikkhāpadavaṇṇanā",
  "atk-vin02a1:975": "Pārājikānantarassa, ayaṃ dāni bhavissati;",
  "atk-vin02a1:976": "Saṅghādisesakaṇḍassa, anuttānatthavaṇṇanā.",
  "atk-vin02a1:977": "678. Udositanti bhaṇḍasālā. Māyyo evaṃ avacāti ayyo mā evaṃ avaca. Apināyyāti apinu ayyā. Accāvadathāti atikkamitvā vadatha; akkosathāti vuttaṃ hoti.",
  "atk-vin02a1:978_0": "679. Ussayavādikāti mānussayavasena kodhussayavasena vivadamānā. Yasmā pana sā atthato",
  "atk-vin02a1:978_1": "aṭṭakārikā hoti, tasmā “ussayavādikā nāma aḍḍakārikā vuccatī”ti padabhājane vuttaṃ.",
  "atk-vin02a1:978_2": "Ettha ca aḍḍoti vohārikavinicchayo vuccati, yaṃ pabbajitā “adhikaraṇa”ntipi vadanti.",
  "atk-vin02a1:978_3": "Dutiyaṃ vā pariyesatīti sakkhiṃ vā sahāyaṃ vā pariyesati, dukkaṭaṃ. Gacchati vāti",
  "atk-vin02a1:978_4": "upassayo vā hotu bhikkhācāramaggo vā, yattha ṭhitāya “aḍḍaṃ karissāmī”ti cittaṃ uppajjati,",
  "atk-vin02a1:978_5": "tato vohārikānaṃ santikaṃ gacchantiyā padavāre padavāre dukkaṭaṃ. Ekassa ārocetīti",
  "atk-vin02a1:978_6": "dvīsu janesu yassa kassaci ekassa kathaṃ yo koci vohārikānaṃ āroceti. Dutiyassa ārocetīti etthāpi eseva nayo.",
  "atk-vin02a1:979_0": "Ayaṃ panettha asammohatthāya vitthārakathā – yattha katthaci antamaso bhikkhunupassayaṃ",
  "atk-vin02a1:979_1": "āgatepi vohārike disvā bhikkhunī attano kathaṃ āroceti, bhikkhuniyā dukkaṭaṃ. Upāsako",
  "atk-vin02a1:979_2": "attano kathaṃ āroceti, bhikkhuniyā thullaccayaṃ. Paṭhamaṃ upāsako attano kathaṃ āroceti,",
  "atk-vin02a1:979_3": "bhikkhuniyā dukkaṭaṃ. Atha sā attano kathaṃ āroceti, thullaccayaṃ. Bhikkhunī upāsakaṃ",
  "atk-vin02a1:979_4": "vadati – “mama ca tava ca kathaṃ tvaṃyeva ārocehī”ti, so attano vā kathaṃ paṭhamaṃ",
  "atk-vin02a1:979_5": "ārocetu bhikkhuniyā vā, paṭhamārocane dukkaṭaṃ, dutiyārocane thullaccayaṃ. Upāsako",
  "atk-vin02a1:979_6": "bhikkhuniṃ vadati – “mama ca tava ca kathaṃ tvaṃyeva ārocehī”ti, etthāpi eseva nayo.",
  "atk-vin02a1:980_0": "Bhikkhunī kappiyakārakena kathāpeti, tattha kappiyakārako vā bhikkhuniyā kathaṃ paṭhamaṃ",
  "atk-vin02a1:980_1": "ārocetu, itaro vā attano kathaṃ, kappiyakārako vā ubhinnampi kathaṃ, itaro vā ubhinnampi",
  "atk-vin02a1:980_2": "kathaṃ ārocetu, yathā vā tathā vā ārociyamāne paṭhame ārocane bhikkhuniyā dukkaṭaṃ,",
  "atk-vin02a1:980_3": "dutiye thullaccayaṃ. Yathā vā tathā vā ārocitaṃ pana ubhinnampi kathaṃ sutvā vohārikehi",
  "atk-vin02a1:980_4": "vinicchaye kate aḍḍapariyosānaṃ nāma hoti, tasmiṃ aḍḍapariyosāne bhikkhuniyā jayepi",
  "atk-vin02a1:980_5": "parājayepi saṅghādiseso. Sace pana gatigataṃ adhikaraṇaṃ hoti, sutapubbaṃ vohārikehi.",
  "atk-vin02a1:980_6": "Atha te bhikkhuniñca aḍḍakārakañca disvāva “tumhākaṃ kathanakiccaṃ natthi, jānāma",
  "atk-vin02a1:980_7": "mayaṃ ettha pavatti”nti sayameva vinicchinitvā denti, evarūpe aḍḍapariyosānepi bhikkhuniyā anāpatti.",
  "atk-vin02a1:981_0": "Paṭhamaṃ āpatti etassāti paṭhamāpattiko; vītikkamakkhaṇeyeva āpajjitabboti attho,",
  "atk-vin02a1:981_1": "taṃ paṭhamāpattikaṃ. Padabhājane pana adhippāyamattaṃ dassetuṃ “saha vatthujjhācārā",
  "atk-vin02a1:981_2": "āpajjati asamanubhāsanāyā”ti vuttaṃ. Ayañhettha attho – saha vatthujjhācārā yaṃ bhikkhunī",
  "atk-vin02a1:981_3": "āpajjati, na tatiyāya samanubhāsanāya, ayaṃ paṭhamameva saha vatthujjhācārena āpajjitabbattā",
  "atk-vin02a1:981_4": "paṭhamāpattikoti. Bhikkhunisaṅghato nissāretīti nissāraṇīyo; taṃ nissāraṇīyaṃ. Padabhājane",
  "atk-vin02a1:981_5": "pana adhippāyamattaṃ dassetuṃ “saṅghamhā nissārīyatīti vuttaṃ. Tattha yaṃ āpannā",
  "atk-vin02a1:981_6": "bhikkhunī saṅghato nissārīyati, so nissāraṇīyoti evamattho daṭṭhabbo. Na hi so eva",
  "atk-vin02a1:981_7": "dhammo saṅghamhā kenaci nissārīyati. Tena pana dhammena bhikkhunī nissārīyati, tasmā",
  "atk-vin02a1:981_8": "so nissāretīti nissāraṇīyo.",
  "atk-vin02a1:982_0": "Ākaḍḍhiyamānā gacchatīti aḍḍakārakamanussehi sayaṃ vā āgantvā dūtaṃ vā pesetvā ehīti",
  "atk-vin02a1:982_1": "vuccamānā vohārikānaṃ santikaṃ gacchati, tato aḍḍakārako attano vā kathaṃ paṭhamaṃ",
  "atk-vin02a1:982_2": "ārocetu bhikkhuniyā vā, neva paṭhamārocane dukkaṭaṃ, na dutiyārocane thullaccayaṃ.",
  "atk-vin02a1:982_3": "Amaccehi vinicchinitvā kate aḍḍapariyosānepi anāpattiyeva. Sacepi aḍḍakārako bhikkhuniṃ",
  "atk-vin02a1:982_4": "vadati “mama ca tava ca kathaṃ tvameva kathehī”ti; kathentiyāpi kathaṃ sutvā kate",
  "atk-vin02a1:982_5": "aḍḍapariyosānepi anāpattiyeva.",
  "atk-vin02a1:983_0": "Rakkhaṃ yācatīti dhammikaṃ rakkhaṃ yācati, anāpatti. Idāni yathāyācitā rakkhā dhammikā",
  "atk-vin02a1:983_1": "hoti, taṃ dassetuṃ anodissa ācikkhatīti āha. Tattha atītaṃ ārabbha atthi odissaācikkhanā,",
  "atk-vin02a1:983_2": "atthi anodissaācikkhanā, anāgataṃ ārabbhāpi atthi odissaācikkhanā, atthi anodissaācikkhanā.",
  "atk-vin02a1:984_0": "Kathaṃ atītaṃ ārabbha odissaācikkhanā hoti? Bhikkhunupassaye gāmadārakā dhuttādayo",
  "atk-vin02a1:984_1": "vā ye keci anācāraṃ vā ācaranti, rukkhaṃ vā chindanti, phalāphalaṃ vā haranti, parikkhāre",
  "atk-vin02a1:984_2": "vā acchindanti. Bhikkhunī vohārike upasaṅkamitvā “amhākaṃ upassaye idaṃ nāma kata”nti",
  "atk-vin02a1:984_3": "vadati. “Kenā”ti vutte “asukena ca asukena cā”ti ācikkhati. Evaṃ atītaṃ ārabbha odissaācikkhanā",
  "atk-vin02a1:984_4": "hoti, sā na vaṭṭati. Tañce sutvā te vohārikā tesaṃ daṇḍaṃ karonti, sabbaṃ bhikkhuniyā",
  "atk-vin02a1:984_5": "gīvā hoti. Daṇḍaṃ gaṇhissantīti adhippāyepi sati gīvāyeva hoti. Sace pana tassa daṇḍaṃ",
  "atk-vin02a1:984_6": "gaṇhathāti vadati, pañcamāsakamatte gahite pārājikaṃ hoti.",
  "atk-vin02a1:985_0": "“Kenā”ti vutte pana “asukenāti vattuṃ amhākaṃ na vaṭṭati, tumheyeva jānissatha. Kevalañhi",
  "atk-vin02a1:985_1": "mayaṃ rakkhaṃ yācāma, taṃ no detha, avahaṭabhaṇḍañca āharāpethā”ti vattabbaṃ. Evaṃ",
  "atk-vin02a1:985_2": "anodissa ācikkhanā hoti, sā vaṭṭati. Evaṃ vutte sacepi te vohārikā kārake gavesitvā",
  "atk-vin02a1:985_3": "tesaṃ daṇḍaṃ karonti, sabbaṃ sāpateyyampi gahitaṃ bhikkhuniyā, neva gīvā na āpatti.",
  "atk-vin02a1:986_0": "Parikkhāraṃ harante disvā tesaṃ anatthakāmatāya coro coroti vattumpi na vaṭṭati.",
  "atk-vin02a1:986_1": "Evaṃ vuttepi hi yaṃ tesaṃ daṇḍaṃ karonti, sabbampi bhikkhuniyā gīvā hoti. Attano",
  "atk-vin02a1:986_2": "vacanakaraṃ pana “iminā me parikkhāro gahito, taṃ āharāpehi, mā cassa daṇḍaṃ karohī”ti",
  "atk-vin02a1:986_3": "vattuṃ vaṭṭati. Dāsadāsīvāpiādīnaṃ atthāya aḍḍaṃ karonti, ayaṃ akappiyaaḍḍo nāma, na vaṭṭati.",
  "atk-vin02a1:987_0": "Kathaṃ anāgataṃ ārabbha odissaācikkhanā hoti? Vuttanayeneva parehi anācārādīsu katesu",
  "atk-vin02a1:987_1": "bhikkhunī vohārike evaṃ vadati “amhākaṃ upassaye idañcidañca karonti, rakkhaṃ no",
  "atk-vin02a1:987_2": "detha āyatiṃ akaraṇatthāyā”ti. “Kena evaṃ kata”nti vutte ca “asukena asukena cā”ti",
  "atk-vin02a1:987_3": "ācikkhati. Evaṃ anāgataṃ ārabbha odissaācikkhanā hoti, sāpi na vaṭṭati. Tesañhi daṇḍe",
  "atk-vin02a1:987_4": "kate purimanayeneva sabbaṃ bhikkhuniyā gīvā. Sesaṃ purimasadisameva.",
  "atk-vin02a1:988_0": "Sace pana vohārikā “bhikkhunupassaye evarūpaṃ anācāraṃ karontānaṃ imaṃ nāma daṇḍaṃ",
  "atk-vin02a1:988_1": "karomā”ti bheriṃ carāpetvā āṇāya atiṭṭhamāne pariyesitvā daṇḍaṃ karonti, bhikkhuniyā",
  "atk-vin02a1:988_2": "neva gīvā na āpatti.",
  "atk-vin02a1:989_0": "Yo cāyaṃ bhikkhunīnaṃ vutto, bhikkhūnampi eseva nayo. Bhikkhunopi hi odissaācikkhanā",
  "atk-vin02a1:989_1": "na vaṭṭati. Yaṃ tathā ācikkhite daṇḍaṃ karonti, sabbaṃ gīvā hoti. Vuttanayeneva daṇḍaṃ",
  "atk-vin02a1:989_2": "gaṇhāpentassa pārājikaṃ. Yo pana “daṇḍaṃ karissantī”ti jānantopi anodissa katheti,",
  "atk-vin02a1:989_3": "te ca pariyesitvā daṇḍaṃ karontiyeva, na doso. Vihārasīmāya rukkhādīni chindantānaṃ",
  "atk-vin02a1:989_4": "vāsipharasuādīni gahetvā pāsāṇehi koṭṭenti, na vaṭṭati. Sace dhārā bhijjati, kārāpetvā",
  "atk-vin02a1:989_5": "dātabbā. Upadhāvitvā tesaṃ parikkhāre gaṇhanti, tampi na kātabbaṃ, lahuparivattañhi",
  "atk-vin02a1:989_6": "cittaṃ, theyyacetanāya uppannāya mūlacchejjampi gaccheyya. Sesaṃ uttānameva.",
  "atk-vin02a1:990": "Kathinasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:991": "Sattarasake paṭhamasikkhāpadaṃ.",
  "atk-vin02a1:992": "2. Dutiyasaṅghādisesasikkhāpadavaṇṇanā",
  "atk-vin02a1:993": "682. Dutiye – varabhaṇḍanti muttāmaṇiveḷuriyādi mahagghabhaṇḍaṃ.",
  "atk-vin02a1:994_0": "683. Anapaloketvāti anāpucchitvā. Gaṇaṃ vāti mallagaṇabhaṭiputtagaṇādikaṃ. Pūganti",
  "atk-vin02a1:994_1": "dhammagaṇaṃ. Seṇinti gandhikaseṇidussikaseṇiādikaṃ. Yattha yattha hi rājāno gaṇādīnaṃ",
  "atk-vin02a1:994_2": "gāmanigame niyyātenti “tumheva ettha anusāsathā”ti, tattha tattha te eva issarā honti.",
  "atk-vin02a1:994_3": "Tasmā te sandhāya idaṃ vuttaṃ. Ettha ca rājānaṃ vā gaṇādike vā āpucchitvāpi bhikkhunisaṅgho",
  "atk-vin02a1:994_4": "āpucchitabbova. Ṭhapetvā kappanti titthiyesu vā aññabhikkhunīsu vā pabbajitapubbaṃ",
  "atk-vin02a1:994_5": "kappagatikaṃ ṭhapetvāti. Sesaṃ uttānameva.",
  "atk-vin02a1:995_0": "Corīvuṭṭhāpanasamuṭṭhānaṃ – kenaci karaṇīyena pakkantāsu bhikkhunīsu agantvā khaṇḍasīmaṃ",
  "atk-vin02a1:995_1": "yathānisinnaṭṭhāneyeva attano nissitakaparisāya saddhiṃ vuṭṭhāpentiyā vācācittato",
  "atk-vin02a1:995_2": "samuṭṭhāti, khaṇḍasīmaṃ vā nadiṃ vā gantvā vuṭṭhāpentiyā kāyavācācittato samuṭṭhāti,",
  "atk-vin02a1:995_3": "anāpucchā vuṭṭhāpanavasena kiriyākiriyaṃ, saññāvimokkhaṃ, sacittakaṃ, paṇṇattivajjaṃ,",
  "atk-vin02a1:995_4": "kāyakammaṃ, vacīkammaṃ, ticittaṃ, tivedananti.",
  "atk-vin02a1:996": "Dutiyasikkhāpadaṃ.",
  "atk-vin02a1:997": "3. Tatiyasaṅghādisesasikkhāpadavaṇṇanā",
  "atk-vin02a1:998_0": "692. Tatiye – parikkhepaṃ atikkāmentiyāti ettha ekaṃ pādaṃ atikkāmentiyā thullaccayaṃ,",
  "atk-vin02a1:998_1": "dutiyena atikkantamatte saṅghādiseso. Aparikkhittassa gāmassa upacāranti ettha parikkhepārahaṭṭhānaṃ",
  "atk-vin02a1:998_2": "ekena pādena atikkamati thullaccayaṃ, dutiyena atikkantamatte saṅghādiseso. Apicettha",
  "atk-vin02a1:998_3": "sakagāmato nikkhamantiyā gāmantarapaccayā anāpatti, nikkhamitvā pana gāmantaraṃ gacchantiyā",
  "atk-vin02a1:998_4": "padavāre padavāre dukkaṭaṃ, ekena pādena itarassa gāmassa parikkhepe vā upacāre vā",
  "atk-vin02a1:998_5": "atikkantamatte thullaccayaṃ, dutiyena atikkantamatte saṅghādiseso. Tato nikkhamitvā",
  "atk-vin02a1:998_6": "puna sakagāmaṃ pavisantiyāpi eseva nayo. Sace pana khaṇḍapākārena vā vatichiddena",
  "atk-vin02a1:998_7": "vā bhikkhunivihārabhūmiyeva sakkā hoti pavisituṃ, evaṃ pavisamānāya kappiyabhūmiṃ",
  "atk-vin02a1:998_8": "nāma paviṭṭhā hoti, tasmā vaṭṭati. Sacepi hatthipiṭṭhiādīhi vā iddhiyā vā pavisati,",
  "atk-vin02a1:998_9": "vaṭṭatiyeva. Padasā gamanameva hi idhādhippetaṃ. Teneva “paṭhamaṃ pādaṃ atikkāmentiyā”tiādimāha.",
  "atk-vin02a1:999_0": "Dve gāmā bhikkhunivihārena sambaddhavatikā honti, yasmiṃ gāme bhikkhunivihāro, tattha",
  "atk-vin02a1:999_1": "piṇḍāya caritvā puna vihāraṃ pavisitvā sace vihāramajjhena itarassa gāmassa maggo",
  "atk-vin02a1:999_2": "atthi, gantuṃ vaṭṭati. Tato pana gāmato teneva maggena paccāgantabbaṃ. Sace gāmadvārena",
  "atk-vin02a1:999_3": "nikkhamitvā āgacchati, purimanayeneva āpattibhedo veditabbo. Sakagāmato kenaci karaṇīyena",
  "atk-vin02a1:999_4": "bhikkhunīhi saddhiṃ nikkhantāya puna pavisanakāle hatthi vā muccati, ussāraṇā vā",
  "atk-vin02a1:999_5": "hoti, itarā bhikkhuniyo sahasā gāmaṃ pavisanti, yāva aññā bhikkhunī āgacchati, tāva",
  "atk-vin02a1:999_6": "bahigāmadvāre ṭhātabbaṃ. Sace na āgacchati, dutiyikā bhikkhunī pakkantā nāma hoti, pavisituṃ vaṭṭati.",
  "atk-vin02a1:1000_0": "Pubbe mahāgāmo hoti, majjhe bhikkhunivihāro. Pacchā taṃ gāmaṃ cattāro janā labhitvā",
  "atk-vin02a1:1000_1": "visuṃ visuṃ vatiparikkhepaṃ katvā vibhajitvā bhuñjanti, vihārato ekaṃ gāmaṃ gantuṃ",
  "atk-vin02a1:1000_2": "vaṭṭati. Tato aparaṃ gāmaṃ dvārena vā vatichiddena vā pavisituṃ na vaṭṭati. Puna",
  "atk-vin02a1:1000_3": "vihārameva paccāgantuṃ vaṭṭati. Kasmā? Vihārassa catugāmasādhāraṇattā.",
  "atk-vin02a1:1001_0": "Antaravāsako temiyatīti yattha yathā timaṇḍalapaṭicchādanaṃ hoti; evaṃ nivatthāya",
  "atk-vin02a1:1001_1": "bhikkhuniyā vassakāle titthena vā atitthena vā otaritvā yattha katthaci uttarantiyā",
  "atk-vin02a1:1001_2": "ekadvaṅgulamattampi antaravāsako temiyati. Sesaṃ nadīlakkhaṇaṃ nadīnimittakathāya",
  "atk-vin02a1:1001_3": "āvi bhavissati. Evarūpaṃ nadiṃ titthena vā atitthena vā otaritvā uttaraṇakāle paṭhamaṃ",
  "atk-vin02a1:1001_4": "pādaṃ uddharitvā tīre ṭhapentiyā thullaccayaṃ, dutiyapāduddhāre saṅghādiseso. Setunā",
  "atk-vin02a1:1001_5": "gacchati, anāpatti. Padasā otaritvā uttaraṇakāle setuṃ ārohitvā uttarantiyāpi anāpatti.",
  "atk-vin02a1:1001_6": "Setunā pana gantvā uttaraṇakāle padasā gacchantiyā āpattiyeva. Yānanāvāākāsagamanādīsupi",
  "atk-vin02a1:1001_7": "eseva nayo. Orimatīrato pana paratīrameva akkamantiyā anāpatti. Rajanakammatthaṃ",
  "atk-vin02a1:1001_8": "gantvā dārusaṅkaḍḍhanādikiccena dve tisso ubhayatīresu vicaranti, vaṭṭati. Sace panettha",
  "atk-vin02a1:1001_9": "kāci kalahaṃ katvā itaraṃ tīraṃ gacchati, āpatti. Dve ekato uttaranti, ekā majjhe",
  "atk-vin02a1:1001_10": "nadiyā kalahaṃ katvā nivattitvā orimatīrameva āgacchati, āpatti. Itarissā pana ayaṃ",
  "atk-vin02a1:1001_11": "pakkantaṭṭhāne ṭhitā hoti, tasmā paratīraṃ gacchantiyāpi anāpatti. Nhāyituṃ vā pātuṃ",
  "atk-vin02a1:1001_12": "vā otiṇṇā tameva tīraṃ paccuttarati, anāpatti.",
  "atk-vin02a1:1002_0": "Saha aruṇuggamanāti ettha sace sajjhāyaṃ vā padhānaṃ vā aññaṃ vā kiñci kammaṃ kurumānā",
  "atk-vin02a1:1002_1": "purearuṇeyeva dutiyikāya santikaṃ gamissāmīti ābhogaṃ karoti, ajānantiyā eva cassā",
  "atk-vin02a1:1002_2": "aruṇo uggacchati, anāpatti. Atha pana “yāva aruṇuggamanā idheva bhavissāmī”ti vā",
  "atk-vin02a1:1002_3": "anābhogena vā vihārassa ekadese acchati, dutiyikāya hatthapāsaṃ na otarati, aruṇuggamane",
  "atk-vin02a1:1002_4": "saṅghādiseso. Hatthapāsoyeva hi idha pamāṇaṃ, hatthapāsātikkame ekagabbhopi na rakkhati.",
  "atk-vin02a1:1003_0": "Agāmake araññeti ettha “nikkhamitvā bahi indakhīlā sabbametaṃ arañña”nti evaṃ vuttalakkhaṇameva",
  "atk-vin02a1:1003_1": "araññaṃ. Taṃ panetaṃ kevalaṃ gāmābhāvena “agāmaka”nti vuttaṃ, na viñjhāṭavisadisatāya.",
  "atk-vin02a1:1003_2": "Tādise araññe okkante dassanūpacāre vijahite sacepi savanūpacāro atthi, āpatti. Teneva",
  "atk-vin02a1:1003_3": "vuttaṃ aṭṭhakathāyaṃ “sace bhikkhunīsu mahābodhiaṅgaṇaṃ pavisantīsu ekā bahi tiṭṭhati,",
  "atk-vin02a1:1003_4": "tassāpi āpatti. Lohapāsādaṃ pavisantīsupi pariveṇaṃ pavisantīsupi eseva nayo. Mahācetiyaṃ",
  "atk-vin02a1:1003_5": "vandamānāsu ekā uttaradvārena nikkhamitvā gacchati, tassāpi āpatti. Thūpārāmaṃ pavisantīsu",
  "atk-vin02a1:1003_6": "ekā bahi tiṭṭhati, tassāpi āpattī”ti. Ettha ca dassanūpacāro nāma yattha ṭhitaṃ dutiyikā",
  "atk-vin02a1:1003_7": "passati. Sace pana sāṇipākārantarikāpi hoti, dassanūpacāraṃ vijahati nāma. Savanūpacāro",
  "atk-vin02a1:1003_8": "nāma yattha ṭhitā maggamūḷhasaddena viya dhammasavanārocanasaddena viya ca “ayye”ti",
  "atk-vin02a1:1003_9": "saddāyantiyā saddaṃ suṇāti. Ajjhokāse dūrepi dassanūpacāro nāma hoti. So evarūpe",
  "atk-vin02a1:1003_10": "savanūpacāre vijahite na rakkhati, vijahitamatteva āpatti saṅghādisesassa.",
  "atk-vin02a1:1004_0": "Ekā maggaṃ gacchantī ohīyati. Saussāhā ce hutvā idāni pāpuṇissāmīti anubandhati,",
  "atk-vin02a1:1004_1": "anāpatti. Sace purimāyo aññena maggena gacchanti, pakkantā nāma honti, anāpattiyeva.",
  "atk-vin02a1:1004_2": "Dvinnaṃ gacchantīnaṃ ekā anubandhituṃ asakkontī “gacchatu aya”nti ohīyati, itarāpi",
  "atk-vin02a1:1004_3": "“ohīyatu aya”nti, gacchati, dvinnampi āpatti. Sace pana gacchantīsu purimāpi aññaṃ",
  "atk-vin02a1:1004_4": "maggaṃ gaṇhāti, pacchimāpi aññaṃ, ekā ekissā pakkantaṭṭhāne tiṭṭhati, dvinnampi anāpatti.",
  "atk-vin02a1:1005_0": "693. Pakkhasaṅkantā vāti titthāyatanaṃ saṅkantā, sesaṃ uttānameva. Paṭhamapārājikasamuṭṭhānaṃ",
  "atk-vin02a1:1005_1": "– kiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ, ticittaṃ, tivedananti.",
  "atk-vin02a1:1006": "Tatiyasikkhāpadaṃ.",
  "atk-vin02a1:1007": "4. Catutthasaṅghādisesasikkhāpadavaṇṇanā",
  "atk-vin02a1:1008_0": "694-8. Catutthe – pādapīṭhaṃ nāma dhotapādaṭṭhapanakaṃ. Pādakaṭhalikā nāma adhotapādaṭṭhapanakaṃ.",
  "atk-vin02a1:1008_1": "Anaññāya gaṇassa chandanti tasseva kārakagaṇassa chandaṃ ajānitvā. Vatte vattantinti",
  "atk-vin02a1:1008_2": "tecattālīsappabhede netthāravatte vattamānaṃ. Sesaṃ uttānameva.",
  "atk-vin02a1:1009": "Dhuranikkhepasamuṭṭhānaṃ – kāyavācācittato samuṭṭhāti, kiriyākiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:1010": "Catutthasikkhāpadaṃ.",
  "atk-vin02a1:1011": "5. Pañcamasaṅghādisesasikkhāpadavaṇṇanā",
  "atk-vin02a1:1012": "701. Pañcame – ekato avassuteti ettha “bhikkhuniyā avassutabhāvo daṭṭhabbo”ti mahāpaccariyaṃ vuttaṃ. Mahāaṭṭhakathāyaṃ panetaṃ na vuttaṃ, taṃ pāḷiyā sameti. Sesaṃ uttānameva.",
  "atk-vin02a1:1013": "Paṭhamapārājikasamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, akusalacittaṃ, dvivedananti.",
  "atk-vin02a1:1014": "Pañcamasikkhāpadaṃ.",
  "atk-vin02a1:1015": "6. Chaṭṭhasaṅghādisesasikkhāpadavaṇṇanā",
  "atk-vin02a1:1016": "705-6. Chaṭṭhe – yato tvanti yasmā tvaṃ. Uyyojeti āpatti dukkaṭassātiādikā saṅghādisesapariyosānā āpattiyo kassā hontīti? Uyyojikāya. Vuttañcetaṃ parivārepi –",
  "atk-vin02a1:1017": "“Na deti na paṭiggaṇhāti, paṭiggaho tena na vijjati;",
  "atk-vin02a1:1018": "Āpajjati garukaṃ na lahukaṃ, tañca paribhogapaccayā;",
  "atk-vin02a1:1019": "Pañhā mesā kusalehi cintitā”ti. ;",
  "atk-vin02a1:1020": "Ayañhi gāthā imaṃ uyyojikaṃ sandhāya vuttā. Itarissā pana āpattibhedo paṭhamasikkhāpade vibhattoti. Sesaṃ uttānameva.",
  "atk-vin02a1:1021": "Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, tivedananti.",
  "atk-vin02a1:1022": "Chaṭṭhasikkhāpadaṃ.",
  "atk-vin02a1:1023": "7. Sattamasaṅghādisesasikkhāpadavaṇṇanā",
  "atk-vin02a1:1024": "709. Sattame – yāvatatiyakapadattho mahāvibhaṅge vuttanayeneva veditabbo. Sesaṃ uttānamevāti.",
  "atk-vin02a1:1025": "Samanubhāsanasamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:1026": "Sattamasikkhāpadaṃ.",
  "atk-vin02a1:1027": "8. Aṭṭhamasaṅghādisesasikkhāpadavaṇṇanā",
  "atk-vin02a1:1028_0": "715. Aṭṭhame – kismiñcideva adhikaraṇeti catunnaṃ aññatarasmiṃ. Padabhājane pana",
  "atk-vin02a1:1028_1": "kevalaṃ adhikaraṇavibhāgaṃ dassetuṃ “adhikaraṇaṃ nāma cattāri adhikaraṇānī”tiādi",
  "atk-vin02a1:1028_2": "vuttaṃ. Sesaṃ uttānameva saddhiṃ samuṭṭhānādīhīti.",
  "atk-vin02a1:1029": "Aṭṭhamasikkhāpadaṃ.",
  "atk-vin02a1:1030": "9. Navamasaṅghādisesasikkhāpadavaṇṇanā",
  "atk-vin02a1:1031_0": "723. Navame – saṃsaṭṭhāti missībhūtā. Ananulomikenāti pabbajitānaṃ ananulomena kāyikavācasikena.",
  "atk-vin02a1:1031_1": "Saṃsaṭṭhāti gihīnaṃ koṭṭanapacanagandhapisanamālāganthanādinā kāyikena sāsanapaṭisāsanāharaṇasañcarittādinā",
  "atk-vin02a1:1031_2": "vācasikena ca saṃsaṭṭhā. Pāpo kittisaddo etāsanti pāpasaddā. Pāpo ājīvasaṅkhāto siloko",
  "atk-vin02a1:1031_3": "etāsanti pāpasilokā. Sesaṃ uttānameva saddhiṃ samuṭṭhānādīhīti.",
  "atk-vin02a1:1032": "Navamasikkhāpadaṃ.",
  "atk-vin02a1:1033": "10. Dasamasaṅghādisesasikkhāpadavaṇṇanā",
  "atk-vin02a1:1034_0": "727. Dasame – evācārāti evaṃācārā. Yādiso tumhākaṃ ācāro, tādisā ācārāti attho. Esa",
  "atk-vin02a1:1034_1": "nayo sabbattha. Uññāyāti avaññāya nīcaṃ katvā jānanāya. Paribhavenāti kiṃ imā karissantīti",
  "atk-vin02a1:1034_2": "evaṃ paribhavitvā jānanena. Akkhantiyāti asahanatāya; kodhenāti attho. Vebhassiyāti",
  "atk-vin02a1:1034_3": "balavabhassabhāvena; attano balappakāsanena samutrāsanenāti attho. Dubbalyāti tumhākaṃ",
  "atk-vin02a1:1034_4": "dubbalabhāvena. Sabbattha uññāya ca paribhavena cāti evaṃ samuccayattho daṭṭhabbo.",
  "atk-vin02a1:1034_5": "Viviccathāti vinā hotha. Sesaṃ uttānameva saddhiṃ samuṭṭhānādīhīti.",
  "atk-vin02a1:1035": "Dasamasikkhāpadaṃ.",
  "atk-vin02a1:1036_0": "Uddiṭṭhā kho ayyāyo sattarasa saṅghādisesāti ettha channaṃ paṭhamāpattikānaṃ anantarā",
  "atk-vin02a1:1036_1": "sañcarittaṃ, dve duṭṭhadosāti imāni tīṇi sikkhāpadāni mahāvibhaṅgato pakkhipitvā",
  "atk-vin02a1:1036_2": "nava paṭhamāpattikā, catunnaṃ yāvatatiyakānaṃ anantarā mahāvibhaṅgatopi cattāro yāvatatiyake",
  "atk-vin02a1:1036_3": "pakkhipitvā aṭṭha yāvatatiyakā veditabbā. Evaṃ sabbepi pātimokkhuddesamaggena uddiṭṭhā",
  "atk-vin02a1:1036_4": "kho ayyāyo sattarasa saṅghādisesā dhammāti evamettha attho daṭṭhabbo. Sesaṃ uttānameva",
  "atk-vin02a1:1036_5": "aññatra pakkhamānattā. Taṃ pana khandhake vitthārena vaṇṇayissāmāti.",
  "atk-vin02a1:1037": "Samantapāsādikāya vinayasaṃvaṇṇanāya bhikkhunīvibhaṅge",
  "atk-vin02a1:1038": "Sattarasakavaṇṇanā niṭṭhitā.",
  "atk-vin02a1:1039": "Saṅghādisesakaṇḍaṃ niṭṭhitaṃ.",
  "atk-vin02a1:1040": "3. Nissaggiyakaṇḍaṃ (bhikkhunīvibhaṅgavaṇṇanā)",
  "atk-vin02a1:1041": "Paṭhamanissaggiyapācittiyasikkhāpadavaṇṇanā",
  "atk-vin02a1:1042": "Tiṃsa nissaggiyā dhammā, bhikkhunīnaṃ pakāsitā;",
  "atk-vin02a1:1043": "Ye tesaṃ dāni bhavati, ayaṃ saṃvaṇṇanākkamo.",
  "atk-vin02a1:1044": "733. Āmattikāpaṇanti amattāni vuccanti bhājanāni; tāni ye vikkiṇanti, te vuccanti āmattikā; tesaṃ āpaṇo āmattikāpaṇo; taṃ vā pasāressantīti attho.",
  "atk-vin02a1:1045_0": "734. Pattasannicayaṃ kareyyāti pattasannidhiṃ kareyya; ekāhaṃ anadhiṭṭhahitvā vā",
  "atk-vin02a1:1045_1": "avikappetvā vā pattaṃ ṭhapeyyāti attho. Sesaṃ mahāvibhaṅge vuttanayeneva veditabbaṃ.",
  "atk-vin02a1:1045_2": "Ayameva hi viseso – tattha dasāhaṃ parihāro, idha ekāhampi natthi. Sesaṃ tādisameva.",
  "atk-vin02a1:1046": "Idampi kathinasamuṭṭhānaṃ – kāyavācato kāyavācācittato ca samuṭṭhāti, akiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:1047": "Paṭhamasikkhāpadaṃ.",
  "atk-vin02a1:1048": "Dutiyanissaggiyapācittiyasikkhāpadavaṇṇanā",
  "atk-vin02a1:1049": "738. Dutiye – duccoḷāti virūpacoḷā; jiṇṇacoḷāti attho. Apayyāhīti api ayyāhi.",
  "atk-vin02a1:1050_0": "740. Ādissa dinnanti sampattā bhājentūti vatvāpi idaṃ gaṇassa idaṃ tumhākaṃ dammīti",
  "atk-vin02a1:1050_1": "vatvā vā dātukamyatāya pādamūle ṭhapetvā vā dinnampi ādissa dinnaṃ nāma hoti. Etaṃ",
  "atk-vin02a1:1050_2": "sabbampi akālacīvaraṃ. Ayyāya dammīti evaṃ paṭiladdhaṃ pana yathādāneyeva upanetabbaṃ. Sesaṃ uttānameva.",
  "atk-vin02a1:1051": "Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, tivedananti.",
  "atk-vin02a1:1052": "Dutiyasikkhāpadaṃ.",
  "atk-vin02a1:1053": "Tatiyanissaggiyapācittiyasikkhāpadavaṇṇanā",
  "atk-vin02a1:1054_0": "743-5. Tatiye – handāti gaṇha. Sayaṃ acchindatīti ekaṃ datvā ekaṃ acchindantiyā ekaṃ",
  "atk-vin02a1:1054_1": "nissaggiyaṃ, bahūsu bahūni. Sace saṃharitvā ṭhapitāni ekato acchindati, vatthugaṇanāya",
  "atk-vin02a1:1054_2": "āpattiyo. Bandhitvā ṭhapitesu pana ekāva āpatti. Sesaṃ uttānameva.",
  "atk-vin02a1:1055": "Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:1056": "Tatiyasikkhāpadaṃ.",
  "atk-vin02a1:1057": "Catutthanissaggiyapācittiyasikkhāpadavaṇṇanā",
  "atk-vin02a1:1058_0": "748. Catutthe – kayenāti mūlena. Na me āvuso sappinā attho; telena me atthoti idaṃ",
  "atk-vin02a1:1058_1": "kira sā āhaṭasappiṃ datvā telampi āharissatīti maññamānā āha. Viññāpetvāti jānāpetvā;",
  "atk-vin02a1:1058_2": "idaṃ nāma āharāti yācitvā vā.",
  "atk-vin02a1:1059_0": "752. Taññeva viññāpetīti yaṃ paṭhamaṃ viññattaṃ taṃ thokaṃ nappahoti, tasmā puna",
  "atk-vin02a1:1059_1": "taññeva viññāpetīti attho. Aññañca viññāpetīti sace paṭhamaṃ sappiviññattaṃ, yamakaṃ",
  "atk-vin02a1:1059_2": "pacitabbanti ca vejjena vuttattā telena attho hoti, tato telenāpi me atthoti evaṃ",
  "atk-vin02a1:1059_3": "aññañca viññāpeti. Ānisaṃsaṃ dassetvāti sace kahāpaṇassa sappi ābhataṃ hoti, iminā",
  "atk-vin02a1:1059_4": "mūlena diguṇaṃ telaṃ labbhati, tenāpi ca idaṃ kiccaṃ nipphajjati, tasmā telaṃ āharāti",
  "atk-vin02a1:1059_5": "evaṃ ānisaṃsaṃ dassetvā viññāpetīti. Sesaṃ uttānameva.",
  "atk-vin02a1:1060": "Chasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:1061": "Catutthasikkhāpadaṃ.",
  "atk-vin02a1:1062": "Pañcamanissaggiyapācittiyasikkhāpadavaṇṇanā",
  "atk-vin02a1:1063_0": "753. Pañcame – na me sikkhamāneti idaṃ kira sā kuladhītā “ayaṃ addhā evaṃ vuttā idaṃ",
  "atk-vin02a1:1063_1": "telaṃ ṭhapetvā sappimpi me attano kulagharā āharissatī”ti maññamānā āha. Cetāpetvāti",
  "atk-vin02a1:1063_2": "jānāpetvā icceva attho. Sesaṃ sabbattha catutthasadisamevāti.",
  "atk-vin02a1:1064": "Pañcamasikkhāpadaṃ.",
  "atk-vin02a1:1065": "Chaṭṭhanissaggiyapācittiyasikkhāpadavaṇṇanā",
  "atk-vin02a1:1066_0": "758. Chaṭṭhe – chandakanti “idaṃ nāma dhammakiccaṃ karissāma, yaṃ sakkotha; taṃ dethā”ti",
  "atk-vin02a1:1066_1": "evaṃ paresaṃ chandañca ruciñca uppādetvā gahitaparikkhārassetaṃ adhivacanaṃ. Aññadatthikenāti",
  "atk-vin02a1:1066_2": "aññassatthāya dinnena. Aññuddisikenāti aññaṃ uddisitvā dinnena. Saṅghikenāti saṅghassa pariccattena.",
  "atk-vin02a1:1067_0": "762. Sesakaṃ upanetīti yadatthāya dinno, taṃ cetāpetvā avasesaṃ aññassatthāya upaneti.",
  "atk-vin02a1:1067_1": "Sāmike apaloketvāti “tumhehi cīvaratthāya dinno, amhākañca cīvaraṃ atthi, telādīhi",
  "atk-vin02a1:1067_2": "pana attho”ti evaṃ āpucchitvā upaneti. Āpadāsūti tathārūpesu upaddavesu; bhikkhuniyo",
  "atk-vin02a1:1067_3": "vihāraṃ chaḍḍetvā pakkamanti, evarūpāsu āpadāsu yaṃ vā taṃ vā cetāpetuṃ vaṭṭati. Sesaṃ uttānameva.",
  "atk-vin02a1:1068": "Chasamuṭṭhānaṃ – kiriyākiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:1069": "Chaṭṭhasikkhāpadaṃ.",
  "atk-vin02a1:1070": "Sattamanissaggiyapācittiyasikkhāpadavaṇṇanā",
  "atk-vin02a1:1071": "764. Sattame – saññācikenāti sayaṃ yācitakena. Etadevettha nānākaraṇaṃ. Sesaṃ chaṭṭhasadisamevāti.",
  "atk-vin02a1:1072": "Sattamasikkhāpadaṃ.",
  "atk-vin02a1:1073": "Aṭṭhamanissaggiyapācittiyasikkhāpadavaṇṇanā",
  "atk-vin02a1:1074": "769. Aṭṭhame – mahājanikenāti gaṇassa pariccattena. Etadevettha nānākaraṇaṃ.",
  "atk-vin02a1:1075": "Aṭṭhamasikkhāpadaṃ.",
  "atk-vin02a1:1076": "Navamanissaggiyapācittiyasikkhāpadavaṇṇanā",
  "atk-vin02a1:1077": "774. Navamasikkhāpade – saññācikenāti idaṃ padaṃ ito adhikataraṃ.",
  "atk-vin02a1:1078": "Navamasikkhāpadaṃ.",
  "atk-vin02a1:1079": "Dasamanissaggiyapācittiyasikkhāpadavaṇṇanā",
  "atk-vin02a1:1080": "778. Dasame – pariveṇaṃ undriyatīti pariveṇaṃ vinassati; paripatatīti attho. Idañca padaṃ puggalikena saññācikenāti idañca ettakameva nānākaraṇaṃ. Sesaṃ pubbasadisamevāti.",
  "atk-vin02a1:1081": "Dasamasikkhāpadaṃ.",
  "atk-vin02a1:1082": "Ekādasamanissaggiyapācittiyasikkhāpadavaṇṇanā",
  "atk-vin02a1:1083": "784. Ekādasame – garupāvuraṇanti sītakāle pāvuraṇaṃ. Catukkaṃsaparamanti ettha kaṃso nāma catukkahāpaṇiko hoti; tasmā padabhājane “soḷasakahāpaṇagghanaka”nti vuttaṃ.",
  "atk-vin02a1:1084": "Ekādasamasikkhāpadaṃ.",
  "atk-vin02a1:1085": "Dvādasamanissaggiyapācittiyasikkhāpadavaṇṇanā",
  "atk-vin02a1:1086": "789. Dvādasame – lahupāvuraṇanti uṇhakāle pāvuraṇaṃ. Sesaṃ sikkhāpadadvayepi uttānameva.",
  "atk-vin02a1:1087": "Chasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:1088": "Dvādasamasikkhāpadaṃ.",
  "atk-vin02a1:1089_0": "Uddiṭṭhā kho ayyāyo tiṃsa nissaggiyā pācittiyā dhammāti ettha mahāvibhaṅge cīvaravaggato",
  "atk-vin02a1:1089_1": "dhovanañca paṭiggahaṇañcāti dve sikkhāpadāni apanetvā akālacīvaraṃ kālacīvaranti",
  "atk-vin02a1:1089_2": "adhiṭṭhahitvā bhājitasikkhāpadena ca parivattetvā acchinnacīvarena ca paṭhamavaggo",
  "atk-vin02a1:1089_3": "pūretabbo. Puna eḷakalomavaggassa ādito satta sikkhāpadāni apanetvā satta aññadatthikāni",
  "atk-vin02a1:1089_4": "pakkhipitvā dutiyavaggo pūretabbo. Tatiyavaggato paṭhamapattaṃ vassikasāṭikaṃ āraññakasikkhāpadanti",
  "atk-vin02a1:1089_5": "imāni tīṇi apanetvā pattasannicayagarupāvuraṇalahupāvuraṇasikkhāpadehi tatiyavaggo",
  "atk-vin02a1:1089_6": "pūretabbo. Iti bhikkhunīnaṃ dvādasa sikkhāpadāni ekatopaññattāni, aṭṭhārasa ubhatopaññattānīti",
  "atk-vin02a1:1089_7": "evaṃ sabbepi pātimokkhuddesamaggena “uddiṭṭhā kho ayyāyo tiṃsa nissaggiyā pācittiyā",
  "atk-vin02a1:1089_8": "dhammā”ti evamettha attho daṭṭhabbo. Sesaṃ vuttanayamevāti.",
  "atk-vin02a1:1090": "Samantapāsādikāya vinayasaṃvaṇṇanāya bhikkhunīvibhaṅge",
  "atk-vin02a1:1091": "Tiṃsakavaṇṇanā niṭṭhitā.",
  "atk-vin02a1:1092": "Nissaggiyakaṇḍaṃ niṭṭhitaṃ.",
  "atk-vin02a1:1093": "4. Pācittiyakaṇḍaṃ (bhikkhunīvibhaṅgavaṇṇanā)",
  "atk-vin02a1:1094": "1. Lasuṇavaggo",
  "atk-vin02a1:1095": "1. Paṭhamalasuṇasikkhāpadavaṇṇanā",
  "atk-vin02a1:1096": "Tiṃsakānantaraṃ dhammā, chasaṭṭhisatasaṅgahā;",
  "atk-vin02a1:1097": "Saṅgītā ye ayaṃ dāni, hoti tesampi vaṇṇanā.",
  "atk-vin02a1:1098_0": "793. Tattha lasuṇavaggassa tāva paṭhamasikkhāpade – dve tayo bhaṇḍiketi dve vā tayo",
  "atk-vin02a1:1098_1": "vā poṭṭalike; sampuṇṇamiñjānametaṃ adhivacanaṃ. Na mattaṃ jānitvāti pamāṇaṃ ajānitvā",
  "atk-vin02a1:1098_2": "khettapālassa vārentassa bahuṃ lasuṇaṃ harāpesi.",
  "atk-vin02a1:1099_0": "Aññataraṃ haṃsayoninti suvaṇṇahaṃsayoniṃ. So tāsaṃ ekekanti so haṃso jātissaro ahosi,",
  "atk-vin02a1:1099_1": "atha pubbasinehena āgantvā tāsaṃ ekekaṃ pattaṃ deti, taṃ tāpanatālanacchedanakkhamaṃ suvaṇṇameva hoti.",
  "atk-vin02a1:1100_0": "795. Māgadhakanti magadhesu jātaṃ. Magadharaṭṭhe jātalasuṇameva hi idha lasuṇanti",
  "atk-vin02a1:1100_1": "adhippetaṃ, tampi bhaṇḍikalasuṇameva, na ekadvitimiñjakaṃ. Kurundiyaṃ pana jātadesaṃ",
  "atk-vin02a1:1100_2": "avatvā “māgadhakaṃ nāma bhaṇḍikalasuṇa”nti vuttaṃ. Ajjhohāre ajjhohāreti ettha sace",
  "atk-vin02a1:1100_3": "dve tayo bhaṇḍike ekatoyeva saṅkhāditvā ajjhoharati, ekaṃ pācittiyaṃ. Bhinditvā ekekaṃ",
  "atk-vin02a1:1100_4": "miñjaṃ khādantiyā pana payogagaṇanāya pācittiyānīti.",
  "atk-vin02a1:1101_0": "797. Palaṇḍukādīnaṃ vaṇṇena vā miñjāya vā nānattaṃ veditabbaṃ – vaṇṇena tāva palaṇḍuko",
  "atk-vin02a1:1101_1": "paṇḍuvaṇṇo hoti. Bhañjanako lohitavaṇṇo. Haritako haritapaṇṇavaṇṇo. Miñjāya pana",
  "atk-vin02a1:1101_2": "palaṇḍukassa ekā miñjā hoti, bhañjanakassa dve, haritakassa tisso. Cāpalasuṇo amiñjako,",
  "atk-vin02a1:1101_3": "aṅkuramattameva hi tassa hoti. Mahāpaccariyādīsu pana “palaṇḍukassa tīṇi miñjāni,",
  "atk-vin02a1:1101_4": "bhañjanakassa dve, haritakassa eka”nti vuttaṃ. Ete palaṇḍukādayo sabhāveneva vaṭṭanti.",
  "atk-vin02a1:1101_5": "Sūpasampākādīsu pana māgadhakampi vaṭṭati. Tañhi paccamānesu muggasūpādīsu vā macchamaṃsavikatiyā",
  "atk-vin02a1:1101_6": "vā telādīsu vā badarasāḷavādīsu vā ambilasākādīsu vā uttaribhaṅgesu vā yattha katthaci",
  "atk-vin02a1:1101_7": "antamaso yāgubhattepi pakkhipituṃ vaṭṭati. Sesamettha uttānameva.",
  "atk-vin02a1:1102": "Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.",
  "atk-vin02a1:1103": "Lasuṇasikkhāpadaṃ paṭhamaṃ.",
  "atk-vin02a1:1104": "2. Dutiyasikkhāpadavaṇṇanā",
  "atk-vin02a1:1105_0": "799. Dutiye – sambādheti paṭicchannokāse. Tassa vibhāgadassanatthaṃ pana “ubho upakacchakā",
  "atk-vin02a1:1105_1": "muttakaraṇa”nti vuttaṃ. Ekampi lomanti kattariyā vā saṇḍāsakena vā khurena vā yena",
  "atk-vin02a1:1105_2": "kenaci ekapayogena vā nānāpayogena vā ekaṃ vā bahūni vā saṃharāpentiyā payogagaṇanāya",
  "atk-vin02a1:1105_3": "pācittiyāni, na lomagaṇanāya.",
  "atk-vin02a1:1106_0": "801. Ābādhapaccayāti kaṇḍukacchuādiābādhapaccayā saṃharāpentiyā anāpatti. Sesaṃ uttānameva.",
  "atk-vin02a1:1106_1": "Catusamuṭṭhānaṃ – kāyato kāyavācato kāyacittato kāyavācācittato ca samuṭṭhāti, kiriyaṃ,",
  "atk-vin02a1:1106_2": "nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:1107": "Dutiyasikkhāpadaṃ.",
  "atk-vin02a1:1108": "3. Tatiyasikkhāpadavaṇṇanā",
  "atk-vin02a1:1109": "803-4. Tatiye – talaghātaketi muttakaraṇatalaghātane. Antamaso uppalapattenāpīti ettha pattaṃ tāva mahantaṃ, kesarenāpi pahāraṃ dentiyā āpattiyeva.",
  "atk-vin02a1:1110_0": "805. Ābādhapaccayāti gaṇḍaṃ vā vaṇaṃ vā paharituṃ vaṭṭati. Sesaṃ uttānameva. Paṭhamapārājikasamuṭṭhānaṃ",
  "atk-vin02a1:1110_1": "– kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, akusalacittaṃ, tivedananti.",
  "atk-vin02a1:1111": "Tatiyasikkhāpadaṃ.",
  "atk-vin02a1:1112": "4. Catutthasikkhāpadavaṇṇanā",
  "atk-vin02a1:1113_0": "806. Catutthe – purāṇarājorodhāti purāṇe gihibhāve rañño orodhā. Cirāciraṃ gacchatīti",
  "atk-vin02a1:1113_1": "cirena cirena gacchati. Dhārethāti sakkotha. Kassidaṃ kammanti vutte anārocitepi",
  "atk-vin02a1:1113_2": "etā mayi āsaṅkaṃ karissantīti maññamānā evamāha – “mayhidaṃ kamma”nti.",
  "atk-vin02a1:1114_0": "807. Jatumaṭṭhaketi jatunā kate maṭṭhadaṇḍake. Vatthuvasenevetaṃ vuttaṃ, yaṃkiñci",
  "atk-vin02a1:1114_1": "pana daṇḍakaṃ pavesentiyā āpattiyeva. Tenāha – “antamaso uppalapattampi muttakaraṇaṃ",
  "atk-vin02a1:1114_2": "pavesetī”ti. Etampi ca atimahantaṃ, kesaramattampi pana pavesentiyā āpatti eva. Sesaṃ",
  "atk-vin02a1:1114_3": "uttānameva. Samuṭṭhānādīni talaghātake vuttasadisānevāti.",
  "atk-vin02a1:1115": "Catutthasikkhāpadaṃ.",
  "atk-vin02a1:1116": "5. Pañcamasikkhāpadavaṇṇanā",
  "atk-vin02a1:1117": "810. Pañcame – atigambhīraṃ udakasuddhikaṃ ādiyantīti atianto pavesetvā udakena dhovanaṃ kurumānā.",
  "atk-vin02a1:1118_0": "812. Kesaggamattampi atikkāmetīti vitthārato tatiyaṃ vā catutthaṃ vā aṅgulaṃ gambhīrato",
  "atk-vin02a1:1118_1": "dvinnaṃ pabbānaṃ upari kesaggamattampi pavesentiyā pācittiyanti attho. Vuttañhetaṃ",
  "atk-vin02a1:1118_2": "mahāpaccariyaṃ – “ekissā aṅguliyā tīṇi pabbāni ādātuṃ na labhati, tiṇṇaṃ vā catunnaṃ",
  "atk-vin02a1:1118_3": "vā ekekampi pabbaṃ ādātuṃ na labhatī”ti. Sesaṃ uttānameva. Samuṭṭhānādīnipi talaghātake vuttasadisānevāti.",
  "atk-vin02a1:1119": "Pañcamasikkhāpadaṃ.",
  "atk-vin02a1:1120": "6. Chaṭṭhasikkhāpadavaṇṇanā",
  "atk-vin02a1:1121_0": "815. Chaṭṭhe – bhattavissagganti bhattakiccaṃ. Pānīyena ca vidhūpanena ca upatiṭṭhitvāti",
  "atk-vin02a1:1121_1": "ekena hatthena pānīyathālakaṃ ekena bījaniṃ gahetvā bījamānā samīpe ṭhatvāti attho.",
  "atk-vin02a1:1121_2": "Accāvadatīti pubbepi tumhe evaṃ bhuñjatha, ahaṃ evaṃ upaṭṭhānaṃ karomī”ti pabbajitacārittaṃ",
  "atk-vin02a1:1121_3": "atikkamitvā gehassitakathaṃ kathetīti attho.",
  "atk-vin02a1:1122_0": "817. Yaṃkiñci pānīyanti suddhaudakaṃ vā hotu, takkadadhimatthurasakhīrādīnaṃ vā aññataraṃ.",
  "atk-vin02a1:1122_1": "Yā kāci bījanīti antamaso cīvarakaṇṇopi. Hatthapāse tiṭṭhati āpatti pācittiyassāti",
  "atk-vin02a1:1122_2": "idha ṭhānapaccayāva pācittiyaṃ vuttaṃ. Pahārapaccayā pana khandhake dukkaṭaṃ paññattaṃ.",
  "atk-vin02a1:1123_0": "819. Deti dāpetīti pānīyaṃ vā sūpādiṃ vā imaṃ pivatha, iminā bhuñjathāti deti; tālavaṇṭaṃ",
  "atk-vin02a1:1123_1": "iminā bījantā bhuñjathāti deti; aññena vā ubhayampi dāpeti, anāpatti. Anupasampannaṃ",
  "atk-vin02a1:1123_2": "āṇāpetīti upatiṭṭhanatthaṃ sāmaṇeriṃ āṇāpeti, anāpatti. Sesaṃ uttānameva.",
  "atk-vin02a1:1124": "Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.",
  "atk-vin02a1:1125": "Chaṭṭhasikkhāpadaṃ.",
  "atk-vin02a1:1126": "7. Sattamasikkhāpadavaṇṇanā",
  "atk-vin02a1:1127_0": "822. Sattame – bhuñjissāmīti paṭiggaṇhāti āpatti dukkaṭassāti idaṃ payogadukkaṭaṃ",
  "atk-vin02a1:1127_1": "nāma, tasmā na kevalaṃ paṭiggahaṇeyeva hoti, paṭiggaṇhitvā pana araññato āharaṇepi",
  "atk-vin02a1:1127_2": "sukkhāpanepi vaddalidivase bhajjanatthāya uddhanasajjanepi kapallasajjanepi dabbisajjanepi",
  "atk-vin02a1:1127_3": "dārūni ādāya aggikaraṇepi kapallamhi dhaññapakkhipanepi dabbiyā saṅghaṭṭanesupi koṭṭanatthaṃ",
  "atk-vin02a1:1127_4": "udukkhalamusalādisajjanesupi koṭṭanapapphoṭanadhovanādīsupi yāva mukhe ṭhapetvā ajjhoharaṇatthaṃ",
  "atk-vin02a1:1127_5": "dantehi saṅkhādati, tāva sabbapayogesu dukkaṭāni, ajjhoharaṇakāle pana ajjhoharaṇagaṇanāya",
  "atk-vin02a1:1127_6": "pācittiyāni. Ettha ca viññatti ceva bhojanañca pamāṇaṃ. Tasmā sayaṃ viññāpetvā aññāya",
  "atk-vin02a1:1127_7": "bhajjanakoṭṭanapacanāni kārāpetvā bhuñjantiyāpi āpatti. Aññāya viññāpetvā sayaṃ bhajjanādīni",
  "atk-vin02a1:1127_8": "katvā bhuñjantiyāpi āpatti. Mahāpaccariyaṃ pana vuttaṃ – “idaṃ āmakadhaññaṃ nāma",
  "atk-vin02a1:1127_9": "mātarampi viññāpetvā bhuñjantiyā pācittiyameva, aviññattiyā laddhaṃ sayaṃ bhajjanādīni",
  "atk-vin02a1:1127_10": "katvā vā kārāpetvā vā bhuñjantiyā dukkaṭaṃ. Aññāya viññattiyā laddhaṃ sayaṃ vā bhajjanādīni",
  "atk-vin02a1:1127_11": "katvā tāya vā kārāpetvā aññāya vā kārāpetvā bhuñjantiyāpi dukkaṭamevā”ti. Punapi",
  "atk-vin02a1:1127_12": "vuttaṃ “aññāya viññattiyā laddhaṃ, sayaṃ bhajjanādīni katvā bhuñjantiyā pācittiyameva.",
  "atk-vin02a1:1127_13": "Bhajjanādīni kārāpetvā bhuñjantiyā pana dukkaṭa”nti. Taṃ pubbāparaviruddhaṃ hoti,",
  "atk-vin02a1:1127_14": "na hi bhajjanādīnaṃ karaṇe vā kārāpane vā viseso atthi. Mahāaṭṭhakathāyaṃ pana “aññāya",
  "atk-vin02a1:1127_15": "viññattaṃ bhuñjantiyā dukkaṭa”nti avisesena vuttaṃ.",
  "atk-vin02a1:1128_0": "823. Ābādhapaccayāti sedakammādīnaṃ atthāya dhaññaviññattiyā anāpatti. “Aviññattiyā",
  "atk-vin02a1:1128_1": "labbhamānaṃ pana navakammatthāya sampaṭicchituṃ vaṭṭatī”ti mahāpaccariyaṃ vuttaṃ.",
  "atk-vin02a1:1128_2": "Aparaṇṇaṃ viññāpetīti ṭhapetvā satta dhaññāni muggamāsādiṃ vā lābukumbhaṇḍādiṃ vā",
  "atk-vin02a1:1128_3": "aññaṃ yaṃkiñci ñātakapavāritaṭṭhāne viññāpentiyā anāpatti. Āmakadhaññaṃ pana ñātakapavāritaṭṭhāne",
  "atk-vin02a1:1128_4": "na vaṭṭati. Sesaṃ uttānameva.",
  "atk-vin02a1:1129": "Catusamuṭṭhānaṃ – kāyato kāyavācato kāyacittato kāyavācācittato ca samuṭṭhāti, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:1130": "Sattamasikkhāpadaṃ.",
  "atk-vin02a1:1131": "8. Aṭṭhamasikkhāpadavaṇṇanā",
  "atk-vin02a1:1132_0": "824. Aṭṭhame – nibbiṭṭho rājabhaṭo rañño bhati keṇi etenāti nibbiṭṭharājabhaṭo, ekaṃ",
  "atk-vin02a1:1132_1": "ṭhānantaraṃ keṇiyā gahetvā tato laddhaudayoti attho. Taññeva bhaṭapathaṃ yācissāmīti",
  "atk-vin02a1:1132_2": "rañño keṇiṃ datvā puna taṃyeva ṭhānantaraṃ yācissāmīti cintento. Paribhāsīti tā bhikkhuniyo",
  "atk-vin02a1:1132_3": "“mā puna evaṃ karitthā”ti santajjesi.",
  "atk-vin02a1:1133_0": "826. Sayaṃ chaḍḍetīti cattāripi vatthūni ekapayogena chaḍḍentiyā ekāva āpatti, pāṭekkaṃ",
  "atk-vin02a1:1133_1": "chaḍḍentiyā vatthugaṇanāya āpattiyo. Āṇattiyampi eseva nayo. Dantakaṭṭhachaḍḍanepi",
  "atk-vin02a1:1133_2": "bhikkhuniyā pācittiyameva. Bhikkhussa sabbattha dukkaṭaṃ. Sesaṃ uttānameva.",
  "atk-vin02a1:1134": "Chasamuṭṭhānaṃ – kiriyākiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:1135": "Aṭṭhamasikkhāpadaṃ.",
  "atk-vin02a1:1136": "9. Navamasikkhāpadavaṇṇanā",
  "atk-vin02a1:1137_0": "830-2. Navame – yaṃ manussānaṃ upabhogaparibhogaṃ ropimanti khettaṃ vā hotu nāḷikerādiārāmo",
  "atk-vin02a1:1137_1": "vā, yattha katthaci ropimaharitaṭṭhāne etāni vatthūni chaḍḍentiyā purimanayeneva",
  "atk-vin02a1:1137_2": "āpattibhedo veditabbo. Khette vā ārāme vā nisīditvā bhuñjamānā ucchuādīni vā khādantī;",
  "atk-vin02a1:1137_3": "gacchamānā ucchiṭṭhodakacalakādīni haritaṭṭhāne chaḍḍeti, antamaso udakaṃ pivitvā",
  "atk-vin02a1:1137_4": "matthakacchinnanāḷikerampi chaḍḍeti, pācittiyameva. Bhikkhuno dukkaṭaṃ. Kasitaṭṭhāne",
  "atk-vin02a1:1137_5": "pana nikkhittabīje yāva aṅkuraṃ na uṭṭhahati, tāva sabbesaṃ dukkaṭaṃ. Anikkhittabījesu",
  "atk-vin02a1:1137_6": "khettakoṇādīsu vā asañjātaropimesu khettamariyādādīsu vā chaḍḍetuṃ vaṭṭati. Manussānaṃ",
  "atk-vin02a1:1137_7": "kacavarachaḍḍanaṭṭhānepi vaṭṭati. Chaḍḍitakhetteti manussesu sassaṃ uddharitvā gatesu",
  "atk-vin02a1:1137_8": "chaḍḍitakhettaṃ nāma hoti, tattha vaṭṭati. Yattha pana lāyitampi pubbaṇṇādi puna",
  "atk-vin02a1:1137_9": "uṭṭhahissatīti rakkhanti, tattha yathāvatthukameva. Sesaṃ uttānameva. Chasamuṭṭhānaṃ",
  "atk-vin02a1:1137_10": "– kiriyākiriyaṃ…pe… tivedananti.",
  "atk-vin02a1:1138": "Navamasikkhāpadaṃ.",
  "atk-vin02a1:1139": "10. Dasamasikkhāpadavaṇṇanā",
  "atk-vin02a1:1140_0": "835. Dasame – yaṃkiñci naccanti naṭādayo vā naccantu soṇḍā vā, antamaso morasuvamakkaṭādayopi,",
  "atk-vin02a1:1140_1": "sabbampetaṃ naccameva. Yaṃkiñci gītanti yaṃkiñci naṭādīnaṃ vā gītaṃ hotu, ariyānaṃ",
  "atk-vin02a1:1140_2": "parinibbānakāle ratanattayaguṇūpasaṃhitaṃ sādhukīḷitagītaṃ vā asaṃyatabhikkhūnaṃ",
  "atk-vin02a1:1140_3": "dhammabhāṇakagītaṃ vā, sabbampetaṃ gītameva. Yaṃkiñci vāditanti tantibaddhādivādanīyabhaṇḍavāditaṃ",
  "atk-vin02a1:1140_4": "vā hotu, kuṭabherivāditaṃ vā, antamaso udakabherivāditampi, sabbampetaṃ vāditameva.",
  "atk-vin02a1:1141_0": "836. Dassanāya gacchati āpatti dukkaṭassāti padavāragaṇanāya āpatti dukkaṭassa. Yattha",
  "atk-vin02a1:1141_1": "ṭhitā passati vā suṇāti vāti ekapayogena olokentī passati, tesaṃyeva gītavāditaṃ",
  "atk-vin02a1:1141_2": "suṇāti, ekameva pācittiyaṃ. Sace pana ekaṃ disaṃ oloketvā naccaṃ passati, puna aññato",
  "atk-vin02a1:1141_3": "oloketvā gāyante passati aññato vādente, pāṭekkā āpattiyo. Bhikkhunī sayampi naccituṃ",
  "atk-vin02a1:1141_4": "vā gāyituṃ vā vādituṃ vā na labhati, aññe “nacca, gāya, vādehī”ti vattumpi na labhati.",
  "atk-vin02a1:1141_5": "“Cetiyassa upahāraṃ detha, upāsakā”ti vattumpi “tumhākaṃ cetiyassa upaṭṭhānaṃ karomā”ti",
  "atk-vin02a1:1141_6": "vutte “sādhū”ti sampaṭicchitumpi na labhati. Sabbattha pācittiyanti sabbaaṭṭhakathāsu",
  "atk-vin02a1:1141_7": "vuttaṃ. Bhikkhuno dukkaṭaṃ. “Tumhākaṃ cetiyassa upaṭṭhānaṃ karomā”ti vutte pana “upaṭṭhānakaraṇaṃ",
  "atk-vin02a1:1141_8": "nāma sundara”nti vattuṃ vaṭṭati.",
  "atk-vin02a1:1142_0": "837. Ārāme ṭhitāti ārāme ṭhatvā antarārāme vā bahiārāme vā naccādīni passati vā suṇāti",
  "atk-vin02a1:1142_1": "vā, anāpatti. Sati karaṇīyeti salākabhattādīnaṃ vā atthāya aññena vā kenaci karaṇīyena",
  "atk-vin02a1:1142_2": "gantvā gataṭṭhāne passati vā suṇāti vā, anāpatti. Āpadāsūti tādisena upaddavena upaddutā",
  "atk-vin02a1:1142_3": "samajjaṭṭhānaṃ pavisati, evaṃ pavisitvā passantiyā vā suṇantiyā vā anāpatti. Sesaṃ uttānameva.",
  "atk-vin02a1:1143": "Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, lokavajjaṃ, kāyakammaṃ, akusalacittaṃ, tivedananti.",
  "atk-vin02a1:1144": "Dasamasikkhāpadaṃ.",
  "atk-vin02a1:1145": "Lasuṇavaggo paṭhamo.",
  "atk-vin02a1:1146": "2. Andhakāravaggo",
  "atk-vin02a1:1147": "1. Paṭhamasikkhāpadavaṇṇanā",
  "atk-vin02a1:1148_0": "839. Andhakāravaggassa paṭhamasikkhāpade – appadīpeti padīpacandasūriyaaggīsu ekenāpi",
  "atk-vin02a1:1148_1": "anobhāsite. Tenevassa padabhājane “anāloke”ti vuttaṃ. Sallapeyya vāti gehassitakathaṃ katheyya.",
  "atk-vin02a1:1149_0": "841. Arahopekkhā aññavihitāti na rahoassādāpekkhā rahoassādato aññavihitāva hutvā",
  "atk-vin02a1:1149_1": "ñātiṃ vā pucchati, dāne vā pūjāya vā manteti. Sesaṃ uttānameva. Theyyasatthasamuṭṭhānaṃ",
  "atk-vin02a1:1149_2": "– kāyacittato kāyavācācittato ca samuṭṭhāti, kiriyaṃ, saññāvimokkhaṃ, sacittakaṃ,",
  "atk-vin02a1:1149_3": "lokavajjaṃ, kāyakammaṃ, vacīkammaṃ, akusalacittaṃ, dvivedananti.",
  "atk-vin02a1:1150": "Paṭhamasikkhāpadaṃ.",
  "atk-vin02a1:1151": "2. Dutiyasikkhāpadavaṇṇanā",
  "atk-vin02a1:1152": "842. Dutiye – paṭicchanne okāseti idameva nānaṃ. Sesaṃ sabbaṃ purimasadisamevāti.",
  "atk-vin02a1:1153": "Dutiyasikkhāpadaṃ.",
  "atk-vin02a1:1154": "3. Tatiyasikkhāpadavaṇṇanā",
  "atk-vin02a1:1155": "846. Tatiye – ajjhokāseti nānaṃ, sesaṃ sabbaṃ tādisamevāti.",
  "atk-vin02a1:1156": "Tatiyasikkhāpadaṃ.",
  "atk-vin02a1:1157": "4. Catutthasikkhāpadavaṇṇanā",
  "atk-vin02a1:1158_0": "850-3. Catutthe – nikaṇṇikanti kaṇṇamūlaṃ vuccati; kaṇṇamūle jappeyyāti vuttaṃ hoti.",
  "atk-vin02a1:1158_1": "Sati karaṇīyeti salākabhattādīnaṃ āharaṇatthāya vihāre vā dunnikkhittaṃ paṭisāmanatthāya.",
  "atk-vin02a1:1158_2": "Sesaṃ uttānameva. Samuṭṭhānādīni purimasadisānevāti.",
  "atk-vin02a1:1159": "Catutthasikkhāpadaṃ.",
  "atk-vin02a1:1160": "5. Pañcamasikkhāpadavaṇṇanā",
  "atk-vin02a1:1161": "854. Pañcame – gharaṃ sodhentāti tesaṃ kira etadahosi – “theriyā koci kāyikavācasiko vītikkamo na dissati, gharampi tāva sodhemā”ti, tato gharaṃ sodhentā naṃ addasaṃsu.",
  "atk-vin02a1:1162": "856. Anovassakaṃ atikkāmentiyāti paṭhamaṃ pādaṃ atikkāmentiyā dukkaṭaṃ, dutiyaṃ atikkāmentiyā pācittiyaṃ, upacārātikkame eseva nayo.",
  "atk-vin02a1:1163": "858. Gilānāyāti yā tādisena gelaññena āpucchituṃ na sakkoti. Āpadāsūti ghare aggi vā uṭṭhito hoti, corā vā; evarūpe upaddave anāpucchā pakkamati, anāpatti. Sesamettha uttānameva.",
  "atk-vin02a1:1164": "Kathinasamuṭṭhānaṃ – kāyavācato kāyavācācittato ca samuṭṭhāti, kiriyākiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:1165": "Pañcamasikkhāpadaṃ.",
  "atk-vin02a1:1166": "6. Chaṭṭhasikkhāpadavaṇṇanā",
  "atk-vin02a1:1167": "860. Chaṭṭhe – abhinisīdeyyāti nisīdeyya. Nisīditvā gacchantiyā ekā āpatti, anisīditvā nipajjitvā gacchantiyā ekā, nisīditvā nipajjitvā gacchantiyā dve.",
  "atk-vin02a1:1168": "863. Dhuvapaññatteti bhikkhunīnaṃ atthāya niccapaññatte. Sesaṃ uttānameva. Kathinasamuṭṭhānaṃ…pe… tivedananti.",
  "atk-vin02a1:1169": "Chaṭṭhasikkhāpadaṃ.",
  "atk-vin02a1:1170": "7. Sattamasikkhāpadavaṇṇanā",
  "atk-vin02a1:1171": "864. Sattamepi – sabbaṃ chaṭṭhe vuttanayeneva veditabbaṃ.",
  "atk-vin02a1:1172": "Sattamasikkhāpadaṃ.",
  "atk-vin02a1:1173": "8. Aṭṭhamasikkhāpadavaṇṇanā",
  "atk-vin02a1:1174": "869. Aṭṭhame – sabbaṃ uttānameva. Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ akusalacittaṃ, dukkhavedananti.",
  "atk-vin02a1:1175": "Aṭṭhamasikkhāpadaṃ.",
  "atk-vin02a1:1176": "9. Navamasikkhāpadavaṇṇanā",
  "atk-vin02a1:1177_0": "875. Navame – abhisapeyyāti sapathaṃ kareyya. Nirayena abhisapati nāma “niraye nibbattāmi,",
  "atk-vin02a1:1177_1": "avīcimhi nibbattāmi, niraye nibbattatu, avīcimhi nibbattatū”ti evamādinā nayena akkosati.",
  "atk-vin02a1:1177_2": "Brahmacariyena abhisapati nāma “gihinī homi, odātavatthā homi, paribbājikā homi,",
  "atk-vin02a1:1177_3": "itarā vā edisā hotū”ti evamādinā nayena akkosati; vācāya vācāya pācittiyaṃ. Ṭhapetvā",
  "atk-vin02a1:1177_4": "pana nirayañca brahmacariyañca “sunakhī sūkarī kāṇā kuṇī”tiādinā nayena akkosantiyā",
  "atk-vin02a1:1177_5": "vācāya vācāya dukkaṭaṃ.",
  "atk-vin02a1:1178_0": "878. Atthapurekkhārāyāti aṭṭhakathaṃ kathentiyā. Dhammapurekkhārāyāti pāḷiṃ vācentiyā.",
  "atk-vin02a1:1178_1": "Anusāsanipurekkhārāyāti “idānipi tvaṃ edisā, sādhu viramassu, no ce viramasi, addhā",
  "atk-vin02a1:1178_2": "puna evarūpāni kammāni katvā niraye uppajjissasi, tiracchānayoniyā uppajjissasī”ti",
  "atk-vin02a1:1178_3": "evaṃ anusāsaniyaṃ ṭhatvā vadantiyā anāpatti. Sesaṃ uttānameva.",
  "atk-vin02a1:1179": "Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:1180": "Navamasikkhāpadaṃ.",
  "atk-vin02a1:1181": "10. Dasamasikkhāpadavaṇṇanā",
  "atk-vin02a1:1182_0": "879. Dasame – sabbaṃ uttānameva. Dhuranikkhepasamuṭṭhānaṃ – kāyavācācittato samuṭṭhāti,",
  "atk-vin02a1:1182_1": "kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalakammaṃ, dukkhavedananti.",
  "atk-vin02a1:1183": "Dasamasikkhāpadaṃ.",
  "atk-vin02a1:1184": "Andhakāravaggo dutiyo.",
  "atk-vin02a1:1185": "3. Naggavaggo",
  "atk-vin02a1:1186": "1. Paṭhamasikkhāpadavaṇṇanā",
  "atk-vin02a1:1187_0": "883-6. Naggavaggassa paṭhamasikkhāpade – brahmacariyaṃ ciṇṇenāti brahmacariyena ciṇṇena;",
  "atk-vin02a1:1187_1": "atha vā brahmacariyassa caraṇenāti; evaṃ karaṇatthe vā sāmiatthe vā upayogavacanaṃ",
  "atk-vin02a1:1187_2": "veditabbaṃ. Acchinnacīvarikāyāti idaṃ udakasāṭikaṃ sandhāya vuttaṃ, na aññaṃ cīvaraṃ.",
  "atk-vin02a1:1187_3": "Tasmā udakasāṭikāya acchinnāya vā naṭṭhāya vā naggāya nhāyantiyā anāpatti. Sacepi",
  "atk-vin02a1:1187_4": "udakasāṭikacīvaraṃ mahagghaṃ hoti, na sakkā nivāsetvā bahi gantuṃ, evampi naggāya",
  "atk-vin02a1:1187_5": "nhāyituṃ vaṭṭati. Sesamettha uttānameva.",
  "atk-vin02a1:1188": "Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.",
  "atk-vin02a1:1189": "Paṭhamasikkhāpadaṃ.",
  "atk-vin02a1:1190": "2. Dutiyasikkhāpadavaṇṇanā",
  "atk-vin02a1:1191": "887. Dutiye – sabbaṃ uttānameva. Chasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:1192": "Dutiyasikkhāpadaṃ.",
  "atk-vin02a1:1193": "3. Tatiyasikkhāpadavaṇṇanā",
  "atk-vin02a1:1194_0": "893-4. Tatiye – anantarāyikinīti dasasu antarāyesu ekenapi antarāyena anantarāyā.",
  "atk-vin02a1:1194_1": "Dhuraṃ nikkhittamatteti dhuraṃ nikkhipitvā sacepi pacchā sibbati, āpattiyevāti attho. Sesaṃ uttānameva.",
  "atk-vin02a1:1195": "Dhuranikkhepasamuṭṭhānaṃ – akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:1196": "Tatiyasikkhāpadaṃ.",
  "atk-vin02a1:1197": "4. Catutthasikkhāpadavaṇṇanā",
  "atk-vin02a1:1198_0": "898-9. Catutthe – pañca ahāni pañcāhaṃ, pañcāhameva pañcāhikaṃ. Saṅghāṭīnaṃ cāro",
  "atk-vin02a1:1198_1": "saṅghāṭicāro; paribhogavasena vā otāpanavasena vā saṅghaṭitaṭṭhena saṅghāṭīti laddhanāmānaṃ",
  "atk-vin02a1:1198_2": "pañcannaṃ cīvarānaṃ parivattananti attho. Tasmāyeva padabhājane “pañcamaṃ divasaṃ",
  "atk-vin02a1:1198_3": "pañca cīvarānī”tiādimāha. Āpatti pācittiyassāti ettha ca ekasmiṃ cīvare ekā āpatti; pañcasu pañca.",
  "atk-vin02a1:1199_0": "900. Āpadāsūti mahagghaṃ cīvaraṃ, na sakkā hoti corabhayādīsu paribhuñjituṃ; evarūpe",
  "atk-vin02a1:1199_1": "upaddave anāpatti. Sesaṃ uttānameva. Kathinasamuṭṭhānaṃ – akiriyaṃ, nosaññāvimokkhaṃ,",
  "atk-vin02a1:1199_2": "acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:1200": "Catutthasikkhāpadaṃ.",
  "atk-vin02a1:1201": "5. Pañcamasikkhāpadavaṇṇanā",
  "atk-vin02a1:1202": "903. Pañcame – cīvarasaṅkamanīyanti saṅkametabbaṃ cīvaraṃ; aññissā santakaṃ anāpucchā gahitaṃ puna paṭidātabbacīvaranti attho.",
  "atk-vin02a1:1203_0": "906. Āpadāsūti sace apārutaṃ vā anivatthaṃ vā corā haranti, evarūpāsu āpadāsu dhārentiyā",
  "atk-vin02a1:1203_1": "anāpatti. Sesaṃ uttānameva. Kathinasamuṭṭhānaṃ – kiriyākiriyaṃ, nosaññāvimokkhaṃ,",
  "atk-vin02a1:1203_2": "acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:1204": "Pañcamasikkhāpadaṃ.",
  "atk-vin02a1:1205": "6. Chaṭṭhasikkhāpadavaṇṇanā",
  "atk-vin02a1:1206_0": "909-10. Chaṭṭhe – aññaṃ parikkhāranti yaṃkiñci thālakādīnaṃ vā sappitelādīnaṃ vā",
  "atk-vin02a1:1206_1": "aññataraṃ. Ānisaṃsanti “kittakaṃ agghanakaṃ dātukāmatthā”ti pucchati, “ettakaṃ nāmā”ti",
  "atk-vin02a1:1206_2": "vadanti, “āgametha tāva, idāni vatthaṃ mahagghaṃ, katipāhena kappāse āgate samagghaṃ",
  "atk-vin02a1:1206_3": "bhavissatī”ti evaṃ vatvā nivārentiyā anāpatti. Sesaṃ uttānameva.",
  "atk-vin02a1:1207": "Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, tivedananti.",
  "atk-vin02a1:1208": "Chaṭṭhasikkhāpadaṃ.",
  "atk-vin02a1:1209": "7. Sattamasikkhāpadavaṇṇanā",
  "atk-vin02a1:1210": "911. Sattame – pakkamiṃsūti aññāsampi āgamanaṃ āgamentī “addhā amhākampi āgamessatī”ti tattha tattha agamaṃsu. Paṭibāheyyāti paṭisedheyya.",
  "atk-vin02a1:1211": "915. Ānisaṃsanti “ekissā ekaṃ sāṭakaṃ nappahoti, āgametha tāva, katipāhena uppajjissati, tato bhājessāmī”ti evaṃ ānisaṃsaṃ dassetvā paṭibāhantiyā anāpatti. Sesaṃ uttānameva.",
  "atk-vin02a1:1212": "Tisamuṭṭhānaṃ – kiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:1213": "Sattamasikkhāpadaṃ.",
  "atk-vin02a1:1214": "8. Aṭṭhamasikkhāpadavaṇṇanā",
  "atk-vin02a1:1215_0": "916-8. Aṭṭhame – naṭā nāma ye nāṭakaṃ nāṭenti. Naṭakā nāma ye naccanti. Laṅghakā",
  "atk-vin02a1:1215_1": "nāma ye vaṃsavarattādīsu laṅghanakammaṃ karonti. Sokajjhāyikā nāma māyākārā. Kumbhathūṇikā",
  "atk-vin02a1:1215_2": "nāma ghaṭakena kīḷanakā; bimbisakavādakātipi vadanti. Deti āpatti pācittiyassāti",
  "atk-vin02a1:1215_3": "ettha cīvaragaṇanāya āpattiyo veditabbā. Sesaṃ uttānameva.",
  "atk-vin02a1:1216": "Chasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:1217": "Aṭṭhamasikkhāpadaṃ.",
  "atk-vin02a1:1218": "9. Navamasikkhāpadavaṇṇanā",
  "atk-vin02a1:1219_0": "921-4. Navame – dubbalacīvarapaccāsāyāti dubbalāya cīvarapaccāsāya. Ānisaṃsanti kiñcāpi",
  "atk-vin02a1:1219_1": "“na mayaṃ ayye sakkomā”ti vadanti, “idāni pana tesaṃ kappāso āgamissati, saddho pasanno",
  "atk-vin02a1:1219_2": "puriso āgamissati, addhā dassatī”ti evaṃ ānisaṃsaṃ dassetvā nivārentiyā anāpatti. Sesaṃ uttānameva.",
  "atk-vin02a1:1220": "Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, tivedananti.",
  "atk-vin02a1:1221": "Navamasikkhāpadaṃ.",
  "atk-vin02a1:1222": "10. Dasamasikkhāpadavaṇṇanā",
  "atk-vin02a1:1223_0": "927. Dasame – kathinuddhāraṃ na dassantīti kīdiso kathinuddhāro dātabbo, kīdiso na",
  "atk-vin02a1:1223_1": "dātabboti? Yassa atthāramūlako ānisaṃso mahā, ubbhāramūlako appo, evarūpo na dātabbo.",
  "atk-vin02a1:1223_2": "Yassa pana atthāramūlako ānisaṃso appo, ubbhāramūlako mahā, evarūpo dātabbo. Samānisaṃsopi",
  "atk-vin02a1:1223_3": "saddhāparipālanatthaṃ dātabbova.",
  "atk-vin02a1:1224": "931. Ānisaṃsanti bhikkhunisaṅgho jiṇṇacīvaro, kathinānisaṃsamūlako mahālābhoti evarūpaṃ ānisaṃsaṃ dassetvā paṭibāhantiyā anāpatti. Sesaṃ uttānameva.",
  "atk-vin02a1:1225": "Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, tivedananti.",
  "atk-vin02a1:1226": "Dasamasikkhāpadaṃ.",
  "atk-vin02a1:1227": "Naggavaggo tatiyo.",
  "atk-vin02a1:1228": "4. Tuvaṭṭavaggo",
  "atk-vin02a1:1229": "1. Paṭhamasikkhāpadavaṇṇanā",
  "atk-vin02a1:1230_0": "933. Tuvaṭṭavaggassa paṭhamasikkhāpade – tuvaṭṭeyyunti nipajjeyyuṃ. Sesaṃ uttānameva.",
  "atk-vin02a1:1230_1": "Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ,",
  "atk-vin02a1:1230_2": "ticittaṃ, tivedananti.",
  "atk-vin02a1:1231": "Paṭhamasikkhāpadaṃ.",
  "atk-vin02a1:1232": "2. Dutiyasikkhāpadavaṇṇanā",
  "atk-vin02a1:1233_0": "937. Dutiye – ekaṃ attharaṇañceva pāvuraṇañca etāsanti ekattharaṇapāvuraṇā; saṃhārimānaṃ",
  "atk-vin02a1:1233_1": "pāvārattharaṇakaṭasārakādīnaṃ ekaṃ antaṃ attharitvā ekaṃ pārupitvā tuvaṭṭentīnametaṃ adhivacanaṃ.",
  "atk-vin02a1:1234_0": "940. Vavatthānaṃ dassetvāti majjhe kāsāvaṃ vā kattarayaṭṭhiṃ vā antamaso kāyabandhanampi",
  "atk-vin02a1:1234_1": "ṭhapetvā nipajjantīnaṃ anāpattīti attho. Sesaṃ uttānameva. Eḷakalomasamuṭṭhānaṃ –",
  "atk-vin02a1:1234_2": "kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.",
  "atk-vin02a1:1235": "Dutiyasikkhāpadaṃ.",
  "atk-vin02a1:1236": "3. Tatiyasikkhāpadavaṇṇanā",
  "atk-vin02a1:1237_0": "941. Tatiye – uḷārasambhāvitāti uḷārakulā pabbajitattā guṇehi ca uḷārattā uḷārāti",
  "atk-vin02a1:1237_1": "sambhāvitā. Issāpakatāti issāya apakatā; abhibhūtāti attho. Saññatti bahulā etāsanti",
  "atk-vin02a1:1237_2": "saññattibahulā; divasaṃ mahājanaṃ saññāpayamānāti attho. Viññatti bahulā etāsanti",
  "atk-vin02a1:1237_3": "viññattibahulā. Viññattīti hetūdāharaṇādīhi vividhehi nayehi ñāpanā veditabbā, na yācanā.",
  "atk-vin02a1:1238": "943. Caṅkamane nivattanagaṇanāya āpattiyo veditabbā. Tiṭṭhati vātiādīsu payogagaṇanāya. Uddisati vātiādīsu padādigaṇanāya. Sesaṃ uttānameva.",
  "atk-vin02a1:1239": "Tisamuṭṭhānaṃ – kiriyākiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:1240": "Tatiyasikkhāpadaṃ.",
  "atk-vin02a1:1241": "4. Catutthasikkhāpadavaṇṇanā",
  "atk-vin02a1:1242_0": "949. Catutthe – sati antarāyeti dasavidhe antarāye sati. Pariyesitvā na labhatīti",
  "atk-vin02a1:1242_1": "aññaṃ upaṭṭhāyikaṃ na labhati. Gilānāyāti sayaṃ gilānāya. Āpadāsūti tathārūpe upaddave",
  "atk-vin02a1:1242_2": "sati anāpatti. Sesaṃ uttānameva.",
  "atk-vin02a1:1243": "Dhuranikkhepasamuṭṭhānaṃ – akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:1244": "Catutthasikkhāpadaṃ.",
  "atk-vin02a1:1245": "5. Pañcamasikkhāpadavaṇṇanā",
  "atk-vin02a1:1246_0": "952. Pañcame – aññaṃ āṇāpetīti ettha sace nikkaḍḍhāti āṇattā ekapayogena bahūnipi",
  "atk-vin02a1:1246_1": "dvārāni atikkāmeti, ekā āpatti. Atha imañcimañca dvāraṃ atikkāmehīti evaṃ āṇattā",
  "atk-vin02a1:1246_2": "atikkāmeti, dvāragaṇanāya āpattiyo. Sesaṃ uttānameva.",
  "atk-vin02a1:1247": "Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:1248": "Pañcamasikkhāpadaṃ.",
  "atk-vin02a1:1249": "6. Chaṭṭhasikkhāpadavaṇṇanā",
  "atk-vin02a1:1250": "955. Chaṭṭhe – sabbaṃ uttānameva. Samanubhāsanasamuṭṭhānaṃ – akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:1251": "Chaṭṭhasikkhāpadaṃ.",
  "atk-vin02a1:1252": "7-8-9. Sattamaaṭṭhamanavamasikkhāpadavaṇṇanā",
  "atk-vin02a1:1253": "961. Sattamaaṭṭhamanavamesu sabbaṃ uttānameva. Sabbāni eḷakalomasamuṭṭhānāni, kiriyāni, nosaññāvimokkhāni, acittakāni, paṇṇattivajjāni, kāyakammāni, ticittāni tivedanānīti.",
  "atk-vin02a1:1254": "Sattamaaṭṭhamanavamasikkhāpadāni.",
  "atk-vin02a1:1255": "10. Dasamasikkhāpadavaṇṇanā",
  "atk-vin02a1:1256": "973. Dasame – āhundarikāti sambādhā.",
  "atk-vin02a1:1257_0": "975. Dhuraṃ nikkhittamatteti sacepi dhuraṃ nikkhipitvā pacchā pakkamati, āpattiyevāti",
  "atk-vin02a1:1257_1": "attho. Pavāretvā pañca yojanāni gacchantiyāpi anāpatti. Chasu vattabbameva natthi.",
  "atk-vin02a1:1257_2": "Sace pana tīṇi gantvā teneva maggena paccāgacchati, na vaṭṭati. Aññena maggena āgantuṃ vaṭṭati.",
  "atk-vin02a1:1258_0": "976. Antarāyeti dasavidhe antarāye – paraṃ gacchissāmīti nikkhantā, nadīpūro pana",
  "atk-vin02a1:1258_1": "āgato, corā vā magge honti, megho vā uṭṭhāti, nivattituṃ vaṭṭati. Sesaṃ uttānameva.",
  "atk-vin02a1:1258_2": "Paṭhamapārājikasamuṭṭhānaṃ – akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ,",
  "atk-vin02a1:1258_3": "akusalacittaṃ, dukkhavedananti.",
  "atk-vin02a1:1259": "Dasamasikkhāpadaṃ.",
  "atk-vin02a1:1260": "Tuvaṭṭavaggo catuttho.",
  "atk-vin02a1:1261": "5. Cittāgāravaggo",
  "atk-vin02a1:1262": "1. Paṭhamasikkhāpadavaṇṇanā",
  "atk-vin02a1:1263_0": "978. Cittāgāravaggassa paṭhamasikkhāpade – rājāgāranti rañño kīḷanagharaṃ. Cittāgāranti",
  "atk-vin02a1:1263_1": "kīḷanacittasālaṃ. Ārāmanti kīḷanaupavanaṃ. Uyyānanti kīḷanuyyānaṃ. Pokkharaṇīnti",
  "atk-vin02a1:1263_2": "kīḷanapokkharaṇiṃ. Tasmāyeva padabhājane “yattha katthaci rañño kīḷitu”ntiādi vuttaṃ.",
  "atk-vin02a1:1263_3": "Dassanāya gacchati āpatti dukkaṭassāti ettha padavāragaṇanāya dukkaṭaṃ. Yattha ṭhitā",
  "atk-vin02a1:1263_4": "passatīti ettha pana sace ekasmiṃyeva ṭhāne ṭhitā padaṃ anuddharamānā pañcapi passati,",
  "atk-vin02a1:1263_5": "ekameva pācittiyaṃ. Taṃ taṃ disābhāgaṃ oloketvā passantiyā pana pāṭekkā āpattiyo.",
  "atk-vin02a1:1263_6": "Bhikkhussa pana sabbattha dukkaṭaṃ.",
  "atk-vin02a1:1264_0": "981. Ārāme ṭhitāti ajjhārāme rājāgārādīni karonti, tāni passantiyā anāpatti. Gacchantī",
  "atk-vin02a1:1264_1": "vā āgacchantī vāti piṇḍapātādīnaṃ atthāya gacchantiyā maggo hoti, tāni passati, anāpatti.",
  "atk-vin02a1:1264_2": "Sati karaṇīye gantvāti rañño santikaṃ kenaci karaṇīyena gantvā passati, anāpatti.",
  "atk-vin02a1:1264_3": "Āpadāsūti kenaci upaddutā pavisitvā passati, anāpatti. Sesaṃ uttānameva.",
  "atk-vin02a1:1265": "Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, lokavajjaṃ, kāyakammaṃ, akusalacittaṃ, tivedananti.",
  "atk-vin02a1:1266": "Paṭhamasikkhāpadaṃ.",
  "atk-vin02a1:1267": "2. Dutiyasikkhāpadavaṇṇanā",
  "atk-vin02a1:1268": "982. Dutiye – abhinisīdanābhinipajjanesu payogagaṇanāya āpattiyo veditabbā. Sesaṃ uttānameva.",
  "atk-vin02a1:1269": "Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.",
  "atk-vin02a1:1270": "Dutiyasikkhāpadaṃ.",
  "atk-vin02a1:1271": "3. Tatiyasikkhāpadavaṇṇanā",
  "atk-vin02a1:1272_0": "988. Tatiye – ujjavujjaveti yattakaṃ hatthena añchitaṃ hoti, tasmiṃ takkamhi veṭhite",
  "atk-vin02a1:1272_1": "ekā āpatti. Kantanato pana pubbe kappāsavicinanaṃ ādiṃ katvā sabbapayogesu hatthavāragaṇanāya dukkaṭaṃ.",
  "atk-vin02a1:1273_0": "989. Kantitasuttanti dasikasuttādiṃ saṅghāṭetvā kantati, dukkantitaṃ vā paṭikantati.",
  "atk-vin02a1:1273_1": "Sesaṃ uttānameva. Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ,",
  "atk-vin02a1:1273_2": "kāyakammaṃ, ticittaṃ, tivedananti.",
  "atk-vin02a1:1274": "Tatiyasikkhāpadaṃ.",
  "atk-vin02a1:1275": "4. Catutthasikkhāpadavaṇṇanā",
  "atk-vin02a1:1276": "992. Catutthe – yāguṃ vātiādīsu taṇḍulakoṭṭanaṃ ādiṃ katvā sabbesu pubbapayogesu payogagaṇanāya dukkaṭaṃ. Yāgubhattesu bhājanagaṇanāya, khādanīyādīsu rūpagaṇanāya pācittiyāni.",
  "atk-vin02a1:1277_0": "993. Yāgupāneti manussehi saṅghassatthāya kariyamāne yāgupāne vā saṅghabhatte vā",
  "atk-vin02a1:1277_1": "tesaṃ sahāyikabhāvena yaṃkiñci pacantiyā anāpatti. Cetiyapūjāya sahāyikā hutvā gandhādīni",
  "atk-vin02a1:1277_2": "pūjeti, vaṭṭati. Attano veyyāvaccakarassāti sacepi mātāpitaro āgacchanti, yaṃkiñci",
  "atk-vin02a1:1277_3": "bījaniṃ vā sammuñjanidaṇḍakaṃ vā kārāpetvā veyyāvaccakaraṭṭhāne ṭhapetvāva yaṃkiñci",
  "atk-vin02a1:1277_4": "pacituṃ vaṭṭati. Sesaṃ uttānameva. Samuṭṭhānādīni tatiyasadisānevāti.",
  "atk-vin02a1:1278": "Catutthasikkhāpadaṃ.",
  "atk-vin02a1:1279": "5. Pañcamasikkhāpadavaṇṇanā",
  "atk-vin02a1:1280": "996. Pañcame – asati antarāyeti dasavidhe antarāye asati. Dhuraṃ nikkhipitvā pacchā vinicchinantī āpattiṃ āpajjitvāva vinicchināti.",
  "atk-vin02a1:1281_0": "998. Pariyesitvā na labhatīti sahāyikā bhikkhuniyo na labhati. Sesaṃ uttānameva.",
  "atk-vin02a1:1281_1": "Dhuranikkhepasamuṭṭhānaṃ – akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ,",
  "atk-vin02a1:1281_2": "vacīkammaṃ, akusalacittaṃ dukkhavedananti.",
  "atk-vin02a1:1282": "Pañcamasikkhāpadaṃ.",
  "atk-vin02a1:1283": "6. Chaṭṭhasikkhāpadavaṇṇanā",
  "atk-vin02a1:1284_0": "999. Chaṭṭhe – sabbaṃ naggavagge āgārikasikkhāpade vuttanayeneva veditabbaṃ. Ayaṃ",
  "atk-vin02a1:1284_1": "pana viseso, taṃ chasamuṭṭhānaṃ. Idaṃ “sahatthā”ti vuttattā eḷakalomasamuṭṭhānaṃ,",
  "atk-vin02a1:1284_2": "kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.",
  "atk-vin02a1:1285": "Chaṭṭhasikkhāpadaṃ.",
  "atk-vin02a1:1286": "7. Sattamasikkhāpadavaṇṇanā",
  "atk-vin02a1:1287_0": "1007. Sattame – puna pariyāyenāti punavāre. Āpadāsūti mahagghacīvaraṃ sarīrato mocetvā",
  "atk-vin02a1:1287_1": "supaṭisāmitampi corā haranti, evarūpāsu āpadāsu anissajjitvā nivāsentiyā anāpatti. Sesaṃ uttānamevāti.",
  "atk-vin02a1:1288": "Kathinasamuṭṭhānaṃ – kāyavācato kāyavācācittato ca samuṭṭhāti, kiriyākiriyaṃ, nosaññāvimokkhaṃ, acittakaṃ, paṇṇattivajjaṃ kāyakammaṃ, vacīkammaṃ, ticittaṃ, tivedananti.",
  "atk-vin02a1:1289": "Sattamasikkhāpadaṃ.",
  "atk-vin02a1:1290": "8. Aṭṭhamasikkhāpadavaṇṇanā",
  "atk-vin02a1:1291": "1008. Aṭṭhame – anissajjitvāti rakkhaṇatthāya adatvā; “imaṃ jaggeyyāsī”ti evaṃ anāpucchitvāti attho.",
  "atk-vin02a1:1292_0": "1012. Pariyesitvā na labhatīti paṭijaggikaṃ na labhati. Gilānāyāti vacībhedaṃ kātuṃ",
  "atk-vin02a1:1292_1": "asamatthāya. Āpadāsūti raṭṭhe bhijjante āvāse chaḍḍetvā gacchanti, evarūpāsu āpadāsu",
  "atk-vin02a1:1292_2": "anāpatti. Sesaṃ uttānameva. Samuṭṭhānādīni anantarasikkhāpadasadisānevāti.",
  "atk-vin02a1:1293": "Aṭṭhamasikkhāpadaṃ.",
  "atk-vin02a1:1294": "9. Navamasikkhāpadavaṇṇanā",
  "atk-vin02a1:1295_0": "1015-6. Navame – bāhirakaṃ anatthasaṃhitanti hatthiassarathadhanutharusippaāthabbaṇakhīlanavasīkaraṇasosāpanamantāgadappayogādibhedaṃ",
  "atk-vin02a1:1295_1": "parūpaghātakaraṃ. Parittanti yakkhaparittanāgamaṇḍalādibhedaṃ sabbampi vaṭṭati. Sesaṃ uttānameva.",
  "atk-vin02a1:1296": "Padasodhammasamuṭṭhānaṃ – vācato vācācittato ca samuṭṭhāti, kiriyaṃ, nosaññāvimokkhaṃ, acittakaṃ, paṇṇattivajjaṃ, vacīkammaṃ, ticittaṃ, tivedananti.",
  "atk-vin02a1:1297": "Navamasikkhāpadaṃ.",
  "atk-vin02a1:1298": "10. Dasamasikkhāpadavaṇṇanā",
  "atk-vin02a1:1299": "1018. Dasame vāceyyāti padaṃ viseso, sesaṃ navame vuttanayeneva veditabbaṃ saddhiṃ samuṭṭhānādīhīti.",
  "atk-vin02a1:1300": "Dasamasikkhāpadaṃ.",
  "atk-vin02a1:1301": "Cittāgāravaggo pañcamo.",
  "atk-vin02a1:1302": "6. Ārāmavaggo",
  "atk-vin02a1:1303": "1. Paṭhamasikkhāpadavaṇṇanā",
  "atk-vin02a1:1304": "1025. Ārāmavaggassa paṭhamasikkhāpade – parikkhepaṃ atikkāmentiyā, upacāraṃ okkamantiyāti ettha paṭhamapāde dukkaṭaṃ, dutiyapāde pācittiyaṃ.",
  "atk-vin02a1:1305_0": "1027. Sīsānulokikāti paṭhamaṃ pavisantīnaṃ bhikkhunīnaṃ sīsaṃ anulokentī pavisati,",
  "atk-vin02a1:1305_1": "anāpatti. Yattha bhikkhuniyoti yattha bhikkhuniyo paṭhamataraṃ pavisitvā sajjhāyacetiyavandanādīni",
  "atk-vin02a1:1305_2": "karonti, tattha tāsaṃ santikaṃ gacchāmīti gantuṃ vaṭṭati. Āpadāsūti kenaci upaddutā",
  "atk-vin02a1:1305_3": "hoti, evarūpāsu āpadāsu pavisituṃ vaṭṭati. Sesaṃ uttānameva.",
  "atk-vin02a1:1306": "Dhuranikkhepasamuṭṭhānaṃ – kiriyākiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:1307": "Paṭhamasikkhāpadaṃ.",
  "atk-vin02a1:1308": "2. Dutiyasikkhāpadavaṇṇanā",
  "atk-vin02a1:1309_0": "1028. Dutiye – āyasmā kappitakoti ayaṃ jaṭilasahassabbhantaro thero. Saṃharīti saṅkāmesi.",
  "atk-vin02a1:1309_1": "Saṃhaṭoti saṅkāmito. Kāsāvaṭoti nhāpitā kāsāvaṃ nivāsetvā kammaṃ karonti, taṃ sandhāyāhaṃsu. Sesaṃ uttānameva.",
  "atk-vin02a1:1310": "Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:1311": "Dutiyasikkhāpadaṃ.",
  "atk-vin02a1:1312": "3. Tatiyasikkhāpadavaṇṇanā",
  "atk-vin02a1:1313_0": "1036. Tatiye – anusāsanipurekkhārāyāti idānipi tvaṃ bālā abyattātiādinā nayena anusāsanipakkhe",
  "atk-vin02a1:1313_1": "ṭhatvā vadantiyā anāpatti. Sesaṃ uttānameva. Samuṭṭhānādīni anantarasikkhāpadasadisānevāti.",
  "atk-vin02a1:1314": "Tatiyasikkhāpadaṃ.",
  "atk-vin02a1:1315": "4. Catutthasikkhāpadavaṇṇanā",
  "atk-vin02a1:1316_0": "1037. Catutthe – sabbaṃ uttānameva. Catusamuṭṭhānaṃ – kāyato kāyavācato kāyacittato",
  "atk-vin02a1:1316_1": "kāyavācācittato ca samuṭṭhāti. Nimantitāya anāpucchā bhuñjantiyā āpattisambhavato",
  "atk-vin02a1:1316_2": "siyā kiriyākiriyaṃ, pavāritāya kappiyaṃ kāretvāpi akāretvāpi bhuñjantiyā āpattisambhavato",
  "atk-vin02a1:1316_3": "siyā kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ,",
  "atk-vin02a1:1316_4": "ticittaṃ, tivedananti.",
  "atk-vin02a1:1317": "Catutthasikkhāpadaṃ.",
  "atk-vin02a1:1318": "5. Pañcamasikkhāpadavaṇṇanā",
  "atk-vin02a1:1319_0": "1043. Pañcame – kule maccharo kulamaccharo, kulamaccharo etissā atthīti kulamaccharinī",
  "atk-vin02a1:1319_1": "kulaṃ vā maccharāyatīti kulamaccharinī. Kulassa avaṇṇanti taṃ kulaṃ assaddhaṃ appasannanti.",
  "atk-vin02a1:1319_2": "Bhikkhunīnaṃ avaṇṇanti bhikkhuniyo dussīlā pāpadhammāti.",
  "atk-vin02a1:1320_0": "1045. Santaṃyeva ādīnavanti kulassa vā bhikkhunīnaṃ vā santaṃ aguṇaṃ. Sesaṃ uttānameva.",
  "atk-vin02a1:1320_1": "Tisamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ,",
  "atk-vin02a1:1320_2": "akusalacittaṃ dukkhavedananti.",
  "atk-vin02a1:1321": "Pañcamasikkhāpadaṃ.",
  "atk-vin02a1:1322": "6. Chaṭṭhasikkhāpadavaṇṇanā",
  "atk-vin02a1:1323": "1048. Chaṭṭhe – ovādāyāti garudhammatthāya. Saṃvāsāyāti uposathapavāraṇāpucchanatthāya. Ayamettha saṅkhepo. Vitthāro pana bhikkhunovādakasikkhāpadavaṇṇanāyaṃ vuttoyeva.",
  "atk-vin02a1:1324": "Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, ticittaṃ, tivedananti.",
  "atk-vin02a1:1325": "Chaṭṭhasikkhāpadaṃ.",
  "atk-vin02a1:1326": "7. Sattamasikkhāpadavaṇṇanā",
  "atk-vin02a1:1327": "1053. Sattame – pariyesitvā na labhatīti bhikkhuniṃ na labhati. Sesaṃ uttānameva. Imassāpi vitthāro bhikkhunovādake vuttoyeva.",
  "atk-vin02a1:1328": "Dhuranikkhepasamuṭṭhānaṃ – akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:1329": "Sattamasikkhāpadaṃ.",
  "atk-vin02a1:1330": "8. Aṭṭhamasikkhāpadavaṇṇanā",
  "atk-vin02a1:1331": "1056. Aṭṭhame – ekakammantiādīhi uposathapavāraṇāyeva vuttā. Sesaṃ uttānameva. Imassāpi vitthāro bhikkhunovādake vuttoyeva.",
  "atk-vin02a1:1332": "Paṭhamapārājikasamuṭṭhānaṃ – akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, akusalacittaṃ, dukkhavedananti.",
  "atk-vin02a1:1333": "Aṭṭhamasikkhāpadaṃ.",
  "atk-vin02a1:1334": "9. Navamasikkhāpadavaṇṇanā",
  "atk-vin02a1:1335": "1058. Navame – sabbaṃ uttānameva. Imassāpi vitthāro bhikkhunovādake vuttoyeva.",
  "atk-vin02a1:1336": "Dhuranikkhepasamuṭṭhānaṃ – akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:1337": "Navamasikkhāpadaṃ.",
  "atk-vin02a1:1338": "10. Dasamasikkhāpadavaṇṇanā",
  "atk-vin02a1:1339": "1062. Dasame – pasākheti adhokāye. Adhokāyo hi yasmā tato rukkhassa sākhā viya ubho ūrū pabhijjitvā gatā, tasmā pasākhoti vuccati.",
  "atk-vin02a1:1340_0": "1065. Bhindātiādīsu sace “bhinda, phālehī”ti sabbāni āṇāpeti, so ca tatheva karoti,",
  "atk-vin02a1:1340_1": "cha āṇattidukkaṭāni cha ca pācittiyāni āpajjati. Athāpi evaṃ āṇāpeti – “upāsaka,",
  "atk-vin02a1:1340_2": "yaṃkiñci ettha kātabbaṃ, taṃ sabbaṃ karohī”ti, so ca sabbānipi bhedanādīni karoti;",
  "atk-vin02a1:1340_3": "ekavācāya cha dukkaṭāni cha pācittiyānīti dvādasa āpattiyo. Sace pana bhedanādīsupi",
  "atk-vin02a1:1340_4": "ekaṃyeva vatvā “idaṃ karohī”ti āṇāpeti, so ca sabbāni karoti, yaṃ āṇattaṃ, tasseva",
  "atk-vin02a1:1340_5": "karaṇe pācittiyaṃ. Sesesu anāpatti. Sesaṃ uttānameva.",
  "atk-vin02a1:1341": "Kathinasamuṭṭhānaṃ – kiriyākiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:1342": "Dasamasikkhāpadaṃ.",
  "atk-vin02a1:1343": "Ārāmavaggo chaṭṭho.",
  "atk-vin02a1:1344": "7. Gabbhinivaggo",
  "atk-vin02a1:1345": "1. Paṭhamasikkhāpadavaṇṇanā",
  "atk-vin02a1:1346": "1069. Gabbhinivaggassa paṭhamasikkhāpade – āpannasattāti kucchipaviṭṭhasattā.",
  "atk-vin02a1:1347": "Paṭhamasikkhāpadaṃ.",
  "atk-vin02a1:1348": "2. Dutiyasikkhāpadavaṇṇanā",
  "atk-vin02a1:1349_0": "1073-4. Dutiye – pāyantinti thaññaṃ pāyamānaṃ. Mātā vā hotīti yaṃ dārakaṃ pāyeti,",
  "atk-vin02a1:1349_1": "tassa mātā vā hoti dhāti vā. Sesaṃ uttānameva. Ubhayampi tisamuṭṭhānaṃ – kiriyaṃ,",
  "atk-vin02a1:1349_2": "saññāvimokkhaṃ, sacittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:1350": "Dutiyasikkhāpadaṃ.",
  "atk-vin02a1:1351": "3. Tatiyasikkhāpadavaṇṇanā",
  "atk-vin02a1:1352_0": "1077. Tatiye – sikkhāsammutiṃ dātunti kasmā dāpesi? “Mātugāmo nāma lolo hoti dve",
  "atk-vin02a1:1352_1": "vassāni chasu dhammesu asikkhitvā sīlāni pūrayamāno kilamati, sikkhitvā pana pacchā",
  "atk-vin02a1:1352_2": "na kilamissati, nittharissatī”ti dāpesi.",
  "atk-vin02a1:1353_0": "1079. Pāṇātipātā veramaṇiṃ dve vassāni avītikkamma samādānaṃ samādiyāmīti yaṃ taṃ",
  "atk-vin02a1:1353_1": "pāṇātipātā veramaṇīti paññattaṃ sikkhāpadaṃ, taṃ pāṇātipātā veramaṇisikkhāpadaṃ dve",
  "atk-vin02a1:1353_2": "vassāni avītikkamitabbasamādānaṃ katvā samādiyāmīti attho. Esa nayo sabbattha. Imā",
  "atk-vin02a1:1353_3": "cha sikkhāyo saṭṭhivassāyapi pabbajitāya dātabbāyeva, na etāsu asikkhitā upasampādetabbā.",
  "atk-vin02a1:1354": "Tatiyasikkhāpadaṃ.",
  "atk-vin02a1:1355": "4. Catutthasikkhāpadavaṇṇanā",
  "atk-vin02a1:1356": "1084. Catutthe – sabbaṃ uttānameva. Sace pana paṭhamaṃ vuṭṭhānasammuti na dinnā hoti, upasampadamāḷakepi dātabbāyeva. Imā dvepi mahāsikkhamānā nāma.",
  "atk-vin02a1:1357": "Catutthasikkhāpadaṃ.",
  "atk-vin02a1:1358": "5. Pañcamasikkhāpadavaṇṇanā",
  "atk-vin02a1:1359": "1090. Pañcame – kiñcāpi ūnadvādasavassaṃ paripuṇṇasaññāya vuṭṭhāpentiyā anāpatti, sā pana anupasampannāva hoti. Sesaṃ uttānameva.",
  "atk-vin02a1:1360": "Pañcamasikkhāpadaṃ.",
  "atk-vin02a1:1361": "6. Chaṭṭhasikkhāpadavaṇṇanā",
  "atk-vin02a1:1362": "1095. Chaṭṭhe – dasavassāya gihigatāya sikkhāsammutiṃ datvā paripuṇṇadvādasavassaṃ upasampādetuṃ vaṭṭati.",
  "atk-vin02a1:1363": "Chaṭṭhasikkhāpadaṃ.",
  "atk-vin02a1:1364": "7. Sattamasikkhāpadavaṇṇanā",
  "atk-vin02a1:1365": "1101. Sattame – sabbaṃ uttānameva. Samuṭṭhānādīnipi sabbesu dutiye vuttasadisāneva. Ayaṃ pana viseso – yattha sammuti atthi, tattha kiriyākiriyaṃ hotīti.",
  "atk-vin02a1:1366": "Sattamasikkhāpadaṃ.",
  "atk-vin02a1:1367": "8. Aṭṭhamasikkhāpadavaṇṇanā",
  "atk-vin02a1:1368": "1108. Aṭṭhame – na anuggaṇhāpeyyāti “imissā ayye uddesādīni dehī”ti evaṃ uddesādīhi na anuggaṇhāpeyya.",
  "atk-vin02a1:1369_0": "1110. Pariyesitvāti aññaṃ pariyesitvā na labhati, sayaṃ gilānā hoti, na sakkoti uddesādīni",
  "atk-vin02a1:1369_1": "dātuṃ, tassā anāpatti. Sesaṃ uttānameva. Dhuranikkhepasamuṭṭhānaṃ – akiriyaṃ, saññāvimokkhaṃ,",
  "atk-vin02a1:1369_2": "sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:1370": "Aṭṭhamasikkhāpadaṃ.",
  "atk-vin02a1:1371": "9. Navamasikkhāpadavaṇṇanā",
  "atk-vin02a1:1372_0": "1113. Navame – na upaṭṭhaheyyāti cuṇṇena mattikāya dantakaṭṭhena mukhodakenāti evaṃ",
  "atk-vin02a1:1372_1": "tena tena karaṇīyena na upaṭṭhaheyya. Sesaṃ uttānameva. Paṭhamapārājikasamuṭṭhānaṃ",
  "atk-vin02a1:1372_2": "– akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, akusalacittaṃ, dukkhavedananti.",
  "atk-vin02a1:1373": "Navamasikkhāpadaṃ.",
  "atk-vin02a1:1374": "10. Dasamasikkhāpadavaṇṇanā",
  "atk-vin02a1:1375_0": "1116. Dasame – neva vūpakāseyyāti na gahetvā gaccheyya. Na vūpakāsāpeyyāti “imaṃ",
  "atk-vin02a1:1375_1": "ayye gahetvā gacchā”ti aññaṃ na āṇāpeyya. Sesamettha uttānameva. Dhuranikkhepasamuṭṭhānaṃ",
  "atk-vin02a1:1375_2": "– akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:1376": "Dasamasikkhāpadaṃ.",
  "atk-vin02a1:1377": "Gabbhinivaggo sattamo.",
  "atk-vin02a1:1378": "8. Kumāribhūtavaggo",
  "atk-vin02a1:1379": "1-2-3. Paṭhamadutiyatatiyasikkhāpadavaṇṇanā",
  "atk-vin02a1:1380_0": "1119. Kumāribhūtavaggassa paṭhamadutiyatatiyasikkhāpadāni tīṇi tīhi gihigatasikkhāpadehi",
  "atk-vin02a1:1380_1": "sadisāni. Yā pana tā sabbapaṭhamā dve mahāsikkhamānā, tā atikkantavīsativassāti veditabbā.",
  "atk-vin02a1:1380_2": "Tā gihigatā vā hontu agihigatā vā, sikkhamānā icceva vattabbā, gihigatāti vā kumāribhūtāti",
  "atk-vin02a1:1380_3": "vā na vattabbā. Gihigatāya dasavassakāle sikkhāsammutiṃ datvā dvādasavassakāle upasampadā",
  "atk-vin02a1:1380_4": "kātabbā. Ekādasavassakāle datvā terasavassakāle kātabbā, dvādasaterasacuddasapannarasasoḷasasattarasaaṭṭhārasavassakāle",
  "atk-vin02a1:1380_5": "sammutiṃ datvā vīsativassakāle upasampadā kātabbā. Aṭṭhārasavassakālato paṭṭhāya",
  "atk-vin02a1:1380_6": "ca panāyaṃ gihigatātipi kumāribhūtātipi vattuṃ vaṭṭati, kumāribhūtā pana gihigatāti",
  "atk-vin02a1:1380_7": "na vattabbā, kumāribhūtā icceva vattabbā. Mahāsikkhamānā pana gihigatātipi vattuṃ",
  "atk-vin02a1:1380_8": "na vaṭṭati, kumāribhūtātipi vattuṃ na vaṭṭati, sikkhāsammutidānavasena pana tissopi",
  "atk-vin02a1:1380_9": "sikkhamānāti vattuṃ vaṭṭati.",
  "atk-vin02a1:1381": "Paṭhamadutiyatatiyāni.",
  "atk-vin02a1:1382": "4-5-6. Catutthapañcamachaṭṭhasikkhāpadavaṇṇanā",
  "atk-vin02a1:1383_0": "1136. Catutthapañcamachaṭṭhesu sabbaṃ uttānameva. Sabbāni tisamuṭṭhānāni catutthaṃ",
  "atk-vin02a1:1383_1": "kiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ, vacīkammaṃ, ticittaṃ,",
  "atk-vin02a1:1383_2": "tivedananti. Pañcamaṃ kiriyākiriyaṃ, saññāvimokkhaṃ, sacittakaṃ, paṇṇattivajjaṃ,",
  "atk-vin02a1:1383_3": "kāyakammaṃ, vacīkammaṃ, ticittaṃ, tivedananti. Yañcettha saṅghena paricchinditabbāti",
  "atk-vin02a1:1383_4": "vuttaṃ, tassa upaparikkhitabbāti attho. Chaṭṭhaṃ kiriyaṃ, saññāvimokkhaṃ, sacittakaṃ,",
  "atk-vin02a1:1383_5": "lokavajjaṃ, kāyakammaṃ, vacīkammaṃ, akusalacittaṃ dukkhavedananti. Yaṃ panettha “paricchinditvā”ti",
  "atk-vin02a1:1383_6": "vuttaṃ, tassa upaparikkhitvāti attho.",
  "atk-vin02a1:1384": "Catutthapañcamachaṭṭhasikkhāpadāni",
  "atk-vin02a1:1385": "7. Sattamasikkhāpadavaṇṇanā",
  "atk-vin02a1:1386": "1150. Sattame – sabbaṃ uttānameva. Dhuranikkhepasamuṭṭhānaṃ – kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "atk-vin02a1:1387": "Sattamasikkhāpadaṃ.",
  "atk-vin02a1:1388": "8. Aṭṭhamasikkhāpadavaṇṇanā",
  "atk-vin02a1:1389": "1154. Aṭṭhamepi – sabbaṃ uttānameva. Samuṭṭhānādīnipi anantarasadisānevāti.",
  "atk-vin02a1:1390": "Aṭṭhamasikkhāpadaṃ.",
  "atk-vin02a1:1391": "9. Navamasikkhāpadavaṇṇanā",
  "atk-vin02a1:1392_0": "1158. Navame – sokāvāsanti saṅketaṃ katvā agacchamānā purisānaṃ anto sokaṃ pavesetīti",
  "atk-vin02a1:1392_1": "sokāvāsā, taṃ sokāvāsaṃ. Tenevāha – “sokāvāsā nāma paresaṃ dukkhaṃ uppādetī”ti. Atha",
  "atk-vin02a1:1392_2": "vā gharaṃ viya gharasāmikā, ayampi purisasamāgamaṃ alabhamānā sokaṃ āvisati. Iti",
  "atk-vin02a1:1392_3": "yaṃ āvisati, svāssā āvāso hotīti sokāvāsā. Tenāha – “sokaṃ āvisatī”ti. Ajānantīti",
  "atk-vin02a1:1392_4": "edisā ayanti ajānamānā. Sesaṃ uttānameva. Tisamuṭṭhānaṃ – kiriyaṃ, saññāvimokkhaṃ,",
  "atk-vin02a1:1392_5": "sacittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "atk-vin02a1:1393": "Navamasikkhāpadaṃ.",
  "atk-vin02a1:1394": "10. Dasamasikkhāpadavaṇṇanā",
  "atk-vin02a1:1395": "1164. Dasame – anāpucchāti anāpucchitvā. Bhikkhunīhi dvikkhattuṃ āpucchitabbaṃ – pabbajjākāle ca upasampadākāle ca, bhikkhūnaṃ pana sakiṃ āpucchitepi vaṭṭati.",
  "atk-vin02a1:1396_0": "1165. Ajānantīti mātādīnaṃ atthibhāvaṃ ajānantī. Sesaṃ uttānameva. Idaṃ apubbasamuṭṭhānasīsaṃ.",
  "atk-vin02a1:1396_1": "Catusamuṭṭhānaṃ – vācato kāyavācato vācācittato kāyavācācittato ca samuṭṭhāti. Kathaṃ?",
  "atk-vin02a1:1396_2": "Abbhānakammādīsu kenacideva karaṇīyena khaṇḍasīmāyaṃ nisinnā “pakkosatha sikkhamānaṃ,",
  "atk-vin02a1:1396_3": "idheva naṃ upasampādessāmā”ti upasampādeti; evaṃ vācato samuṭṭhāti. Upassayato paṭṭhāya",
  "atk-vin02a1:1396_4": "upasampādessāmīti vatvā khaṇḍasīmaṃ gacchantiyā kāyavācato samuṭṭhāti. Dvīsupi ṭhānesu",
  "atk-vin02a1:1396_5": "paṇṇattibhāvaṃ jānitvāva vītikkamaṃ karontiyā vācācittato kāyavācācittato ca samuṭṭhāti.",
  "atk-vin02a1:1396_6": "Ananujānāpetvā upasampādanato kiriyākiriyaṃ, nosaññāvimokkhaṃ, acittakaṃ, paṇṇattivajjaṃ,",
  "atk-vin02a1:1396_7": "kāyakammaṃ, vacīkammaṃ, ticittaṃ, tivedananti.",
  "atk-vin02a1:1397": "Dasamasikkhāpadaṃ.",
  "atk-vin02a1:1398": "11. Ekādasamasikkhāpadavaṇṇanā",
  "atk-vin02a1:1399_0": "1167-8. Ekādasame – pārivāsikachandadānenāti pārivāsiyena chandadānena. Tattha catubbidhaṃ",
  "atk-vin02a1:1399_1": "pārivāsiyaṃ – parisapārivāsiyaṃ, rattipārivāsiyaṃ, chandapārivāsiyaṃ, ajjhāsayapārivāsiyanti.",
  "atk-vin02a1:1399_2": "Tattha parisapārivāsiyaṃ nāma bhikkhū kenacideva karaṇīyena sannipatitā honti, atha",
  "atk-vin02a1:1399_3": "megho vā uṭṭhāti, ussāraṇā vā kariyati, manussā vā ajjhottharantā āgacchanti, bhikkhū",
  "atk-vin02a1:1399_4": "“anokāsā mayaṃ aññatra gacchāmā”ti chandaṃ avissajjetvāva uṭṭhahanti. Idaṃ parisapārivāsiyaṃ.",
  "atk-vin02a1:1399_5": "Kiñcāpi parisapārivāsiyaṃ, chandassa pana avissaṭṭhattā kammaṃ kātuṃ vaṭṭati.",
  "atk-vin02a1:1400_0": "Puna bhikkhū “uposathādīni karissāmā”ti rattiṃ sannipatitvā “yāva sabbe sannipatanti,",
  "atk-vin02a1:1400_1": "tāva dhammaṃ suṇissāmā”ti ekaṃ ajjhesanti, tasmiṃ dhammakathaṃ kathenteyeva aruṇo",
  "atk-vin02a1:1400_2": "uggacchati. Sace “cātuddasikaṃ uposathaṃ karissāmā”ti nisinnā “pannaraso”ti kātuṃ",
  "atk-vin02a1:1400_3": "vaṭṭati. Sace pannarasikaṃ kātuṃ nisinnā pāṭipade anuposathe uposathaṃ kātuṃ na vaṭṭati,",
  "atk-vin02a1:1400_4": "aññaṃ pana saṅghakiccaṃ kātuṃ vaṭṭati. Idaṃ rattipārivāsiyaṃ nāma.",
  "atk-vin02a1:1401_0": "Puna bhikkhū “kiñcideva abbhānādisaṅghakammaṃ karissāmā”ti nisinnā honti, tatreko",
  "atk-vin02a1:1401_1": "nakkhattapāṭhako bhikkhu evaṃ vadati – “ajja nakkhattaṃ dāruṇaṃ, mā imaṃ kammaṃ karothā”ti.",
  "atk-vin02a1:1401_2": "Te tassa vacanena chandaṃ vissajjetvā tattheva nisinnā honti. Athañño āgantvā “nakkhattaṃ",
  "atk-vin02a1:1401_3": "paṭimānentaṃ attho bālaṃ upaccagā”ti vatvā “kiṃ nakkhattena karothā”ti vadati. Idaṃ",
  "atk-vin02a1:1401_4": "chandapārivāsiyañceva ajjhāsayapārivāsiyañca. Etasmiṃ pārivāsiye puna chandapārisuddhiṃ",
  "atk-vin02a1:1401_5": "anānetvā kammaṃ kātuṃ na vaṭṭati.",
  "atk-vin02a1:1402": "Vuṭṭhitāya parisāyāti chandaṃ vissajjetvā kāyena vā vācāya vā chandavissajjanamatteneva vā uṭṭhitāya parisāya.",
  "atk-vin02a1:1403_0": "1169. Anāpatti avuṭṭhitāya parisāyāti chandaṃ avissajjetvā avuṭṭhitāya anāpatti.",
  "atk-vin02a1:1403_1": "Sesaṃ uttānameva. Tisamuṭṭhānaṃ – kiriyaṃ, saññāvimokkhaṃ, sacittakaṃ, paṇṇattivajjaṃ,",
  "atk-vin02a1:1403_2": "kāyakammaṃ, vacīkammaṃ, ticittaṃ, tivedananti.",
  "atk-vin02a1:1404": "Ekādasamasikkhāpadaṃ.",
  "atk-vin02a1:1405": "12. Dvādasamasikkhāpadavaṇṇanā",
  "atk-vin02a1:1406": "1170. Dvādasame – upassayo na sammatīti vasanokāso nappahoti. Sesaṃ uttānameva. Samuṭṭhānādīni anantarasadisānevāti.",
  "atk-vin02a1:1407": "Dvādasamasikkhāpadaṃ.",
  "atk-vin02a1:1408": "13. Terasamasikkhāpadavaṇṇanā",
  "atk-vin02a1:1409": "1175. Terasame – ekaṃ vassaṃ dveti ekantarike ekasmiṃ saṃvacchare dve vuṭṭhāpeti. Sesaṃ uttānameva. Samuṭṭhānādīnipi vuttasadisānevāti.",
  "atk-vin02a1:1410": "Terasamasikkhāpadaṃ.",
  "atk-vin02a1:1411": "Kumāribhūtavaggo aṭṭhamo.",
  "atk-vin02a1:1412": "9. Chattupāhanavaggo",
  "atk-vin02a1:1413": "1. Paṭhamasikkhāpadavaṇṇanā",
  "atk-vin02a1:1414_0": "1181. Chattavaggassa paṭhamasikkhāpade – sakimpi dhāreti āpatti pācittiyassāti maggagamane",
  "atk-vin02a1:1414_1": "ekapayogeneva divasampi dhāreti, ekāva āpatti. Sace kaddamādīni patvā upāhanā omuñcitvā",
  "atk-vin02a1:1414_2": "chattameva dhārentī gacchati, dukkaṭaṃ. Athāpi gacchādīni disvā chattaṃ apanāmetvā",
  "atk-vin02a1:1414_3": "upāhanāruḷhāva gacchati, dukkaṭameva. Sace chattampi apanāmetvā upāhanāpi omuñcitvā",
  "atk-vin02a1:1414_4": "puna dhāreti, puna pācittiyaṃ. Evaṃ payogagaṇanāya āpattiyo veditabbā. Sesaṃ uttānameva.",
  "atk-vin02a1:1414_5": "Eḷakalomasamuṭṭhānaṃ – kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ,",
  "atk-vin02a1:1414_6": "ticittaṃ, tivedananti.",
  "atk-vin02a1:1415": "Paṭhamasikkhāpadaṃ.",
  "atk-vin02a1:1416": "2. Dutiyasikkhāpadavaṇṇanā",
  "atk-vin02a1:1417": "1184. Dutiye – yānena yāyantīti etthāpi orohitvā punappunaṃ abhiruhantiyā payogagaṇanāya āpattiyo veditabbā. Sesaṃ paṭhame vuttanayamevāti.",
  "atk-vin02a1:1418": "Dutiyasikkhāpadaṃ.",
  "atk-vin02a1:1419": "3. Tatiyasikkhāpadavaṇṇanā",
  "atk-vin02a1:1420": "1190. Tatiye – vippakiriyiṃsūti maṇayo vippakiṇṇā. Idhāpi omuñcitvā dhārentiyā payogagaṇanāya āpattiyo. Samuṭṭhānādīni vuttanayāneva. Kevalaṃ idha akusalacittaṃ hotīti.",
  "atk-vin02a1:1421": "Tatiyasikkhāpadaṃ.",
  "atk-vin02a1:1422": "4. Catutthasikkhāpadavaṇṇanā",
  "atk-vin02a1:1423": "1194. Catutthe – sīsūpagādīsu yaṃ yaṃ dhāreti, tassa tassa vasena vatthugaṇanāya āpattiyo veditabbā. Sesaṃ tatiye vuttanayamevāti.",
  "atk-vin02a1:1424": "Catutthasikkhāpadaṃ.",
  "atk-vin02a1:1425": "5. Pañcamasikkhāpadavaṇṇanā",
  "atk-vin02a1:1426": "1199. Pañcame – gandhavaṇṇakenāti gandhena ca vaṇṇakena ca. Sesaṃ uttānameva. Samuṭṭhānādīni tatiyasadisānevāti.",
  "atk-vin02a1:1427": "Pañcamasikkhāpadaṃ.",
  "atk-vin02a1:1428": "6. Chaṭṭhasikkhāpadavaṇṇanā",
  "atk-vin02a1:1429": "1202. Chaṭṭhe – sabbaṃ pañcame vuttasadisamevāti.",
  "atk-vin02a1:1430": "Chaṭṭhasikkhāpadaṃ.",
  "atk-vin02a1:1431": "7. Sattamasikkhāpadavaṇṇanā",
  "atk-vin02a1:1432_0": "1208-9. Sattame – ummaddāpeti āpatti pācittiyassāti ettha hatthaṃ amocetvā ummaddane",
  "atk-vin02a1:1432_1": "ekāva āpatti, mocetvā mocetvā ummaddane payogagaṇanāya āpattiyo. Sambāhanepi eseva",
  "atk-vin02a1:1432_2": "nayo. Gilānāyāti antamaso maggagamanaparissamenāpi sābādhāya. Āpadāsūti corabhayādīhi",
  "atk-vin02a1:1432_3": "sarīrakampanādīsu. Sesaṃ uttānameva. Samuṭṭhānādīni tatiyasadisānevāti.",
  "atk-vin02a1:1433": "Sattamasikkhāpadaṃ.",
  "atk-vin02a1:1434": "8-9-10. Aṭṭhamanavamadasamasikkhāpadavaṇṇanā",
  "atk-vin02a1:1435": "1210. Aṭṭhamādīsu tīsu sikkhamānāya sāmaṇeriyā, gihiniyāti idameva nānākaraṇaṃ, sesaṃ sattame vuttasadisamevāti.",
  "atk-vin02a1:1436": "Aṭṭhamanavamadasamasikkhāpadāni.",
  "atk-vin02a1:1437": "11. Ekādasamasikkhāpadavaṇṇanā",
  "atk-vin02a1:1438_0": "1214. Ekādasame – bhikkhussa puratoti abhimukhamevāti attho. Idaṃ pana upacāraṃ sandhāya",
  "atk-vin02a1:1438_1": "kathitanti veditabbaṃ. Sesaṃ uttānameva. Kathinasamuṭṭhānaṃ – kāyavācato kāyavācācittato",
  "atk-vin02a1:1438_2": "ca samuṭṭhāti, kiriyākiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammaṃ,",
  "atk-vin02a1:1438_3": "vacīkammaṃ, ticittaṃ, tivedananti.",
  "atk-vin02a1:1439": "Ekādasamasikkhāpadaṃ.",
  "atk-vin02a1:1440": "12. Dvādasamasikkhāpadavaṇṇanā",
  "atk-vin02a1:1441_0": "1219-23. Dvādasame – anokāsakatanti asukasmiṃ nāma ṭhāne pucchāmīti evaṃ akataokāsaṃ.",
  "atk-vin02a1:1441_1": "Tenevāha – “anokāsakatanti anāpucchā”ti. Anodissāti asukasmiṃ nāma ṭhāne pucchāmīti",
  "atk-vin02a1:1441_2": "evaṃ aniyametvā kevalaṃ “pucchitabbaṃ atthi, pucchāmi ayyā”ti evaṃ vatvā. Sesaṃ uttānameva.",
  "atk-vin02a1:1441_3": "Padasodhammasamuṭṭhānaṃ – vācato vācācittato ca samuṭṭhāti, kiriyākiriyaṃ, nosaññāvimokkhaṃ,",
  "atk-vin02a1:1441_4": "acittakaṃ, paṇṇattivajjaṃ, vacīkammaṃ, ticittaṃ, tivedananti.",
  "atk-vin02a1:1442": "Dvādasamasikkhāpadaṃ.",
  "atk-vin02a1:1443": "13. Terasamasikkhāpadavaṇṇanā",
  "atk-vin02a1:1444": "1226. Terasame – parikkhepaṃ atikkāmentiyāti ekena pādena atikkante dukkaṭaṃ, dutiyena pācittiyaṃ. Upacārepi eseva nayo.",
  "atk-vin02a1:1445_0": "1227. Acchinnacīvarikāyātiādīsu saṅkaccikacīvarameva cīvaranti veditabbaṃ. Āpadāsūti",
  "atk-vin02a1:1445_1": "mahagghaṃ hoti saṅkaccikaṃ, pārupitvā gacchantiyāva upaddavo uppajjati, evarūpāsu",
  "atk-vin02a1:1445_2": "āpadāsu anāpatti. Sesaṃ uttānameva. Eḷakalomasamuṭṭhānaṃ – kiriyaṃ, nosaññāvimokkhaṃ,",
  "atk-vin02a1:1445_3": "acittakaṃ, paṇṇattivajjaṃ, kāyakammaṃ, ticittaṃ, tivedananti.",
  "atk-vin02a1:1446": "Terasamasikkhāpadaṃ.",
  "atk-vin02a1:1447": "Chattupāhanavaggo navamo.",
  "atk-vin02a1:1448_0": "Uddiṭṭhā kho ayyāyo chasaṭṭhisataṃ pācittiyā dhammāti ettha sabbāneva bhikkhunīnaṃ",
  "atk-vin02a1:1448_1": "khuddakesu channavuti, bhikkhūnaṃ dvenavutīti aṭṭhāsītisataṃ sikkhāpadāni, tato sakalaṃ",
  "atk-vin02a1:1448_2": "bhikkhunīvaggaṃ, paramparabhojanaṃ, anatirittabhojanaṃ, anatirittena abhihaṭṭhuṃ",
  "atk-vin02a1:1448_3": "pavāraṇaṃ, paṇītabhojanaviññatti, acelakasikkhāpadaṃ, duṭṭhullapaṭicchādanaṃ, ūnavīsativassupasampādanaṃ,",
  "atk-vin02a1:1448_4": "mātugāmena saddhiṃ saṃvidhāya addhānagamanaṃ, rājantepurappavesanaṃ, santaṃ bhikkhuṃ",
  "atk-vin02a1:1448_5": "anāpucchā vikāle gāmappavesanaṃ, nisīdanaṃ vassikasāṭikanti imāni dvāvīsati sikkhāpadāni",
  "atk-vin02a1:1448_6": "apanetvā sesāni satañca chasaṭṭhi ca sikkhāpadāni pātimokkhuddesamaggena uddiṭṭhāni",
  "atk-vin02a1:1448_7": "hontīti veditabbāni. Tenāha – “uddiṭṭhā kho ayyāyo chasaṭṭhisataṃ pācittiyā dhammā…pe…",
  "atk-vin02a1:1448_8": "evametaṃ dhārayāmī”ti.",
  "atk-vin02a1:1449_0": "Tatrāyaṃ saṅkhepato samuṭṭhānavinicchayo – giraggasamajjaṃ, cittāgārasikkhāpadaṃ,",
  "atk-vin02a1:1449_1": "saṅghāṇi, itthālaṅkāro, gandhavaṇṇako, vāsitakapiññāko, bhikkhunīādīhi ummaddanaparimaddanānīti",
  "atk-vin02a1:1449_2": "imāni dasa sikkhāpadāni acittakāni lokavajjāni. Ayaṃ panettha adhippāyo – vināpi",
  "atk-vin02a1:1449_3": "cittena āpajjitabbattā acittakāni, citte pana sati akusaleneva āpajjitabbattā lokavajjāni.",
  "atk-vin02a1:1449_4": "Avasesāni acittakāni, paṇṇattivajjāneva. Corīvuṭṭhāpanaṃ, gāmantaraṃ, ārāmasikkhāpadaṃ",
  "atk-vin02a1:1449_5": "gabbhinivagge ādito paṭṭhāya satta, kumāribhūtavagge ādito paṭṭhāya pañca, purisasaṃsaṭṭhaṃ",
  "atk-vin02a1:1449_6": "pārivāsiyachandadānaṃ, anuvassavuṭṭhāpanaṃ, ekantarikavuṭṭhāpananti imāni ekūnavīsati",
  "atk-vin02a1:1449_7": "sikkhāpadāni sacittakāni paṇṇattivajjāni, avasesāni sacittakāni lokavajjānevāti.",
  "atk-vin02a1:1450": "Samantapāsādikāya vinayasaṃvaṇṇanāya bhikkhunīvibhaṅge",
  "atk-vin02a1:1451": "Khuddakavaṇṇanā niṭṭhitā.",
  "atk-vin02a1:1452": "Pācittiyakaṇḍaṃ niṭṭhitaṃ.",
  "atk-vin02a1:1453": "5. Pāṭidesanīyakaṇḍaṃ (bhikkhunīvibhaṅgavaṇṇanā)",
  "atk-vin02a1:1454": "Pāṭidesanīyasikkhāpadavaṇṇanā",
  "atk-vin02a1:1455": "Pāṭidesanīyā nāma, khuddakānaṃ anantarā;",
  "atk-vin02a1:1456": "Ye dhammā aṭṭha āruḷhā, saṅkhepeneva saṅgahaṃ;",
  "atk-vin02a1:1457": "Tesaṃ pavattate esā, saṅkhepeneva vaṇṇanā.",
  "atk-vin02a1:1458_0": "1228. Yāni hi ettha pāḷiyaṃ sappitelādīni niddiṭṭhāni, tāniyeva viññāpetvā bhuñjantiyā",
  "atk-vin02a1:1458_1": "pāṭidesanīyā. Pāḷivinimuttakesu pana sabbesu dukkaṭaṃ. Sesamettha uttānameva. Aṭṭhavidhampi",
  "atk-vin02a1:1458_2": "panetaṃ pāṭidesanīyaṃ catusamuṭṭhānaṃ – kāyato kāyavācato kāyacittato kāyavācācittato",
  "atk-vin02a1:1458_3": "ca samuṭṭhāti, kiriyaṃ nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ,",
  "atk-vin02a1:1458_4": "ticittaṃ, tivedananti.",
  "atk-vin02a1:1459": "Pāṭidesanīyavaṇṇanā niṭṭhitā.",
  "atk-vin02a1:1460": "Pāṭidesanīyakaṇḍaṃ niṭṭhitaṃ.",
  "atk-vin02a1:1461": "Sekhiyā pana uddiṭṭhā, ye dhammā pañcasattati;",
  "atk-vin02a1:1462": "Tesaṃ anantarāyeva, sattādhikaraṇavhayā.",
  "atk-vin02a1:1463": "Mahāvibhaṅge yo vutto, tesaṃ atthavinicchayo;",
  "atk-vin02a1:1464": "Bhikkhunīnaṃ vibhaṅgepi, tādisaṃyeva taṃ vidū.",
  "atk-vin02a1:1465": "Yasmā tasmā visuṃ tesaṃ, dhammānaṃ atthavaṇṇanā;",
  "atk-vin02a1:1466": "Na vuttā tattha yā vuttā, vuttāyeva hi sā idhāti.",
  "atk-vin02a1:1467": "Samantapāsādikāya vinayasaṃvaṇṇanāya",
  "atk-vin02a1:1468": "Bhikkhunīvibhaṅgavaṇṇanā niṭṭhitā.",
  "atk-vin02a1:1469": "Sabbāsavapahaṃ esā, niṭṭhitā vaṇṇanā yathā;",
  "atk-vin02a1:1470": "Sabbāsavapahaṃ maggaṃ, patvā passantu nibbutinti.",
  "atk-vin02a1:1471": "Ubhatovibhaṅgaṭṭhakathā niṭṭhitā."
}