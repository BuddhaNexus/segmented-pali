{
  "atk-vin01a1:0": "Verañjakaṇḍavaṇṇanā",
  "atk-vin01a1:1": "1. Idāni ",
  "atk-vin01a1:2": "‘‘Tenātiādipāṭhassa, atthaṁ nānappakārato;",
  "atk-vin01a1:3": "Dassayanto karissāmi, vinayassatthavaṇṇana’’nti.",
  "atk-vin01a1:4_0": "Vuttattā tena samayena buddho bhagavātiādīnaṁ atthavaṇṇanaṁ karissāmi. Seyyathidaṁ",
  "atk-vin01a1:4_1": "– tenāti aniyamaniddesavacanaṁ. Tassa sarūpena avuttenapi aparabhāge atthato siddhena",
  "atk-vin01a1:4_2": "yenāti iminā vacanena paṭiniddeso kātabbo. Aparabhāge hi vinayapaññattiyācanahetubhūto",
  "atk-vin01a1:4_3": "āyasmato sāriputtassa parivitakko siddho. Tasmā yena samayena so parivitakko udapādi,",
  "atk-vin01a1:4_4": "tena samayena buddho bhagavā verañjāyaṁ viharatīti evamettha sambandho veditabbo.",
  "atk-vin01a1:4_5": "Ayañhi sabbasmimpi vinaye yutti, yadidaṁ yattha yattha ‘‘tenā’’ti vuccati tattha",
  "atk-vin01a1:4_6": "tattha pubbe vā pacchā vā atthato siddhena ‘‘yenā’’ti iminā vacanena paṭiniddeso kātabboti.",
  "atk-vin01a1:5_0": "Tatridaṁ mukhamattanidassanaṁ – ‘‘tena hi, bhikkhave, bhikkhūnaṁ sikkhāpadaṁ paññapessāmi,",
  "atk-vin01a1:5_1": "yena sudinno methunaṁ dhammaṁ paṭisevi; yasmā paṭisevi, tasmā paññapessāmī’’ti vuttaṁ",
  "atk-vin01a1:5_2": "hoti. Evaṁ tāva pubbe atthato siddhena yenāti iminā vacanena paṭiniddeso yujjati.",
  "atk-vin01a1:5_3": "Tena samayena buddho bhagavā rājagahe viharati, yena samayena dhaniyo kumbhakāraputto",
  "atk-vin01a1:5_4": "rañño dārūni adinnaṁ ādiyīti evaṁ pacchā atthato siddhena yenāti iminā vacanena paṭiniddeso",
  "atk-vin01a1:5_5": "yujjatīti vutto tenāti vacanassa attho. Samayenāti ettha pana samayasaddo tāva –",
  "atk-vin01a1:6": "Samavāye khaṇe kāle, samūhe hetu-diṭṭhisu;",
  "atk-vin01a1:7": "Paṭilābhe pahāne ca, paṭivedhe ca dissati.",
  "atk-vin01a1:8_0": "Tathā hissa – ‘‘appeva nāma svepi upasaṅkameyyāma kālañca samayañca upādāyā’’ti (dī.",
  "atk-vin01a1:8_1": "ni. 1.447) evamādīsu samavāyo attho. ‘‘Ekova kho, bhikkhave, khaṇo ca samayo ca brahmacariyavāsāyā’’ti",
  "atk-vin01a1:8_2": "(a. ni. 8.29) evamādīsu khaṇo. ‘‘Uṇhasamayo pariḷāhasamayo’’ti (pāci. 358) evamādīsu",
  "atk-vin01a1:8_3": "kālo. ‘‘Mahāsamayo pavanasmi’’nti evamādīsu samūho. ‘‘Samayopi kho te, bhaddāli,",
  "atk-vin01a1:8_4": "appaṭividdho ahosi – ‘bhagavā kho sāvatthiyaṁ viharati, bhagavāpi maṁ jānissati –",
  "atk-vin01a1:8_5": "bhaddāli nāma bhikkhu satthusāsane sikkhāya aparipūrakārī’ti ayampi kho te, bhaddāli,",
  "atk-vin01a1:8_6": "samayo appaṭividdho ahosī’’ti (ma. ni. 2.135) evamādīsu hetu. ‘‘Tena kho pana samayena",
  "atk-vin01a1:8_7": "uggahamāno paribbājako samaṇamuṇḍikāputto samayappavādake tindukācīre ekasālake mallikāya",
  "atk-vin01a1:8_8": "ārāme paṭivasatī’’ti (ma. ni. 2.260) evamādīsu diṭṭhi.",
  "atk-vin01a1:9": "‘‘Diṭṭhe dhamme ca yo attho, yo cattho samparāyiko;",
  "atk-vin01a1:10": "Atthābhisamayā dhīro, paṇḍitoti pavuccatī’’ti. (saṁ. ni. 1.129);",
  "atk-vin01a1:11_0": "Evamādīsu paṭilābho. ‘‘Sammā mānābhisamayā antamakāsi dukkhassā’’ti (ma. ni. 1.28)",
  "atk-vin01a1:11_1": "evamādīsu pahānaṁ. ‘‘Dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho",
  "atk-vin01a1:11_2": "abhisamayaṭṭho’’ti (paṭi. ma. 2.8) evamādīsu paṭivedho attho. Idha panassa kālo attho.",
  "atk-vin01a1:11_3": "Tasmā yena kālena āyasmato sāriputtassa vinayapaññattiyācanahetubhūto parivitakko",
  "atk-vin01a1:11_4": "udapādi, tena kālenāti evamettha attho daṭṭhabbo.",
  "atk-vin01a1:12_0": "Etthāha – ‘‘atha kasmā yathā suttante ‘ekaṁ samaya’nti upayogavacanena niddeso kato,",
  "atk-vin01a1:12_1": "abhidhamme ca ‘yasmiṁ samaye kāmāvacara’nti bhummavacanena, tathā akatvā idha ‘tena",
  "atk-vin01a1:12_2": "samayenā’ti karaṇavacanena niddeso kato’’ti? Tattha tathā, idha ca aññathā atthasambhavato.",
  "atk-vin01a1:12_3": "Kathaṁ? Suttante tāva accantasaṁyogattho sambhavati. Yañhi samayaṁ bhagavā brahmajālādīni",
  "atk-vin01a1:12_4": "suttantāni desesi, accantameva taṁ samayaṁ karuṇāvihārena vihāsi; tasmā tadatthajotanatthaṁ",
  "atk-vin01a1:12_5": "tattha upayoganiddeso kato. Abhidhamme ca adhikaraṇattho bhāvenabhāvalakkhaṇattho",
  "atk-vin01a1:12_6": "ca sambhavati. Adhikaraṇañhi kālattho samūhattho ca samayo, tattha vuttānaṁ phassādidhammānaṁ",
  "atk-vin01a1:12_7": "khaṇasamavāyahetusaṅkhātassa ca samayassa bhāvena tesaṁ bhāvo lakkhiyati. Tasmā tadatthajotanatthaṁ",
  "atk-vin01a1:12_8": "tattha bhummavacanena niddeso kato. Idha pana hetuattho karaṇattho ca sambhavati.",
  "atk-vin01a1:12_9": "Yo hi so sikkhāpadapaññattisamayo sāriputtādīhipi dubbiññeyyo, tena samayena hetubhūtena",
  "atk-vin01a1:12_10": "karaṇabhūtena ca sikkhāpadāni paññāpayanto sikkhāpadapaññattihetuñca apekkhamāno",
  "atk-vin01a1:12_11": "bhagavā tattha tattha vihāsi; tasmā tadatthajotanatthaṁ idha karaṇavacanena niddeso",
  "atk-vin01a1:12_12": "katoti veditabbo. Hoti cettha –",
  "atk-vin01a1:13": "‘‘Upayogena bhummena, taṁ taṁ atthamapekkhiya;",
  "atk-vin01a1:14": "Aññatra samayo vutto, karaṇeneva so idhā’’ti.",
  "atk-vin01a1:15_0": "Porāṇā pana vaṇṇayanti – ‘ekaṁ samaya’nti vā ‘yasmiṁ samaye’ti vā ‘tena samayenā’ti",
  "atk-vin01a1:15_1": "vā abhilāpamattabhedo esa, sabbattha bhummameva attho’’ti. Tasmā tesaṁ laddhiyā ‘‘tena",
  "atk-vin01a1:15_2": "samayenā’’ti vuttepi ‘‘tasmiṁ samaye’’ti attho veditabbo.",
  "atk-vin01a1:16_0": "Buddho bhagavāti imesaṁ padānaṁ parato atthaṁ vaṇṇayissāma. Verañjāyaṁ viharatīti",
  "atk-vin01a1:16_1": "ettha pana verañjāti aññatarassa nagarassetaṁ adhivacanaṁ, tassaṁ verañjāyaṁ; samīpatthe",
  "atk-vin01a1:16_2": "bhummavacanaṁ. Viharatīti avisesena iriyāpathadibbabrahmaariyavihāresu aññataravihārasamaṅgīparidīpanametaṁ,",
  "atk-vin01a1:16_3": "idha pana ṭhānagamananisajjāsayanappabhedesuairiyāpathesu aññatarairiyāpathasamāyogaparidīpanaṁ,",
  "atk-vin01a1:16_4": "tena ṭhitopi gacchantopi nisinnopi sayānopi bhagavā viharaticceva veditabbo. So hi",
  "atk-vin01a1:16_5": "ekaṁ iriyāpathabādhanaṁ aññena iriyāpathena vicchinditvā aparipatantaṁ attabhāvaṁ",
  "atk-vin01a1:16_6": "harati pavatteti, tasmā ‘‘viharatī’’ti vuccati.",
  "atk-vin01a1:17_0": "Naḷerupucimandamūleti ettha naḷeru nāma yakkho, pucimandoti nimbarukkho, mūlanti",
  "atk-vin01a1:17_1": "samīpaṁ. Ayañhi mūlasaddo ‘‘mūlāni uddhareyya antamaso usīranāḷimattānipī’’ti (a.",
  "atk-vin01a1:17_2": "ni. 4.195) -ādīsu mūlamūle dissati. ‘‘Lobho akusalamūla’’nti (dī. ni. 3.305) -ādīsu",
  "atk-vin01a1:17_3": "asādhāraṇahetumhi. ‘‘Yāva majjhanhike kāle chāyā pharati, nivāte paṇṇāni patanti,",
  "atk-vin01a1:17_4": "ettāvatā rukkhamūla’’ntiādīsu samīpe. Idha pana samīpe adhippeto, tasmā naḷeruyakkhena",
  "atk-vin01a1:17_5": "adhiggahitassa pucimandassa samīpeti evamettha attho daṭṭhabbo. So kira pucimando",
  "atk-vin01a1:17_6": "ramaṇīyo pāsādiko anekesaṁ rukkhānaṁ ādhipaccaṁ viya kurumāno tassa nagarassa avidūre",
  "atk-vin01a1:17_7": "gamanāgamanasampanne ṭhāne ahosi. Atha bhagavā verañjaṁ gantvā patirūpe ṭhāne viharanto",
  "atk-vin01a1:17_8": "tassa rukkhassa samīpe heṭṭhābhāge vihāsi. Tena vuttaṁ – ‘‘verañjāyaṁ viharati naḷerupucimandamūle’’ti.",
  "atk-vin01a1:18_0": "Tattha siyā yadi tāva bhagavā verañjāyaṁ viharati, ‘‘naḷerupucimandamūle’’ti na vattabbaṁ,",
  "atk-vin01a1:18_1": "atha tattha viharati, ‘‘verañjāya’’nti na vattabbaṁ, na hi sakkā ubhayattha teneva",
  "atk-vin01a1:18_2": "samayena apubbaṁ acarimaṁ viharitunti? Na kho panetaṁ evaṁ daṭṭhabbaṁ, nanu avocumha",
  "atk-vin01a1:18_3": "‘‘samīpatthe bhummavacana’’nti. Tasmā yathā gaṅgāyamunādīnaṁ samīpe goyūthāni carantāni",
  "atk-vin01a1:18_4": "‘‘gaṅgāya caranti, yamunāya carantī’’ti vuccanti; evamidhāpi yadidaṁ verañjāya samīpe",
  "atk-vin01a1:18_5": "naḷerupucimandamūlaṁ tattha viharanto vuccati ‘‘verañjāyaṁ viharati naḷerupucimandamūle’’ti.",
  "atk-vin01a1:18_6": "Gocaragāmanidassanatthaṁ hissa verañjāvacanaṁ. Pabbajitānurūpanivāsanaṭṭhānanidassanatthaṁ",
  "atk-vin01a1:18_7": "naḷerupucimandamūlavacanaṁ.",
  "atk-vin01a1:19_0": "Tattha verañjākittanena āyasmā upālitthero bhagavato gahaṭṭhānuggahakaraṇaṁ dasseti,",
  "atk-vin01a1:19_1": "naḷerupucimandamūlakittanena pabbajitānuggahakaraṇaṁ, tathā purimena paccayaggahaṇato",
  "atk-vin01a1:19_2": "attakilamathānuyogavivajjanaṁ, pacchimena vatthukāmappahānato kāmasukhallikānuyogavivajjanupāyadassanaṁ;",
  "atk-vin01a1:19_3": "purimena ca dhammadesanābhiyogaṁ, pacchimena vivekādhimuttiṁ; purimena karuṇāya upagamanaṁ",
  "atk-vin01a1:19_4": ", pacchimena paññāya apagamanaṁ; purimena sattānaṁ hitasukhanipphādanādhimuttataṁ,",
  "atk-vin01a1:19_5": "pacchimena parahitasukhakaraṇe nirupalepanaṁ; purimena dhammikasukhāpariccāganimittaṁ",
  "atk-vin01a1:19_6": "phāsuvihāraṁ, pacchimena uttarimanussadhammānuyoganimittaṁ; purimena manussānaṁ upakārabahulataṁ,",
  "atk-vin01a1:19_7": "pacchimena devatānaṁ; purimena loke jātassa loke saṁvaḍḍhabhāvaṁ, pacchimena lokena",
  "atk-vin01a1:19_8": "anupalittataṁ; purimena ‘‘ekapuggalo, bhikkhave, loke uppajjamāno uppajjati bahujanahitāya",
  "atk-vin01a1:19_9": "bahujanasukhāya lokānukampāya atthāya hitāya sukhāya devamanussānaṁ. Katamo ekapuggalo?",
  "atk-vin01a1:19_10": "Tathāgato arahaṁ sammāsambuddho’’ti (a. ni. 1.170) vacanato yadatthaṁ bhagavā uppanno",
  "atk-vin01a1:19_11": "tadatthaparinipphādanaṁ, pacchimena yattha uppanno tadanurūpavihāraṁ. Bhagavā hi",
  "atk-vin01a1:19_12": "paṭhamaṁ lumbinīvane, dutiyaṁ bodhimaṇḍeti lokiyalokuttarāya uppattiyā vaneyeva uppanno,",
  "atk-vin01a1:19_13": "tenassa vaneyeva vihāraṁ dassetīti evamādinā nayenettha atthayojanā veditabbā.",
  "atk-vin01a1:20_0": "Mahatābhikkhusaṅghena saddhinti ettha mahatāti guṇamahattenapi mahatā; saṅkhyāmahattenapi,",
  "atk-vin01a1:20_1": "so hi bhikkhusaṅgho guṇehipi mahā ahosi, yasmā yo tattha pacchimako so sotāpanno;",
  "atk-vin01a1:20_2": "saṅkhyāyapi mahā pañcasatasaṅkhyattā. Bhikkhūnaṁ saṅghena bhikkhusaṅghena; diṭṭhisīlasāmaññasaṅkhātasaṅghātena",
  "atk-vin01a1:20_3": "samaṇagaṇenāti attho. Saddhinti ekato. Pañcamattehi bhikkhusatehīti pañca mattā etesanti",
  "atk-vin01a1:20_4": "pañcamattāni. Mattāti pamāṇaṁ vuccati. Tasmā yathā ‘‘bhojane mattaññū’’ti vutte bhojane",
  "atk-vin01a1:20_5": "mattaṁ jānāti, pamāṇaṁ jānātīti attho hoti; evamidhāpi tesaṁ bhikkhusatānaṁ pañca",
  "atk-vin01a1:20_6": "mattā pañcappamāṇanti evamattho daṭṭhabbo. Bhikkhūnaṁ satāni bhikkhusatāni, tehi",
  "atk-vin01a1:20_7": "pañcamattehi bhikkhusatehi. Etena yaṁ vuttaṁ – ‘‘mahatā bhikkhusaṅghena saddhi’’nti,",
  "atk-vin01a1:20_8": "ettha tassa mahato bhikkhusaṅghassa saṅkhyāmahattaṁ dassitaṁ hoti. Parato panassa",
  "atk-vin01a1:20_9": "‘‘nirabbudo hi, sāriputta bhikkhusaṅgho nirādīnavo apagatakāḷako suddho sāre patiṭṭhito.",
  "atk-vin01a1:20_10": "Imesañhi, sāriputta, pañcannaṁ bhikkhusatānaṁ yo pacchimako so sotāpanno’’ti vacanena",
  "atk-vin01a1:20_11": "guṇamahattaṁ āvibhavissati.",
  "atk-vin01a1:21_0": "Assosi kho verañjo brāhmaṇoti assosīti suṇi upalabhi, sotadvārasampattavacananigghosānusārena",
  "atk-vin01a1:21_1": "aññāsi. Khoti padapūraṇamatte avadhāraṇatthe vā nipāto. Tattha avadhāraṇatthena assosi",
  "atk-vin01a1:21_2": "eva, nāssa koci savanantarāyo ahosīti ayamattho veditabbo. Padapūraṇena pana byañjanasiliṭṭhatāmattameva.",
  "atk-vin01a1:21_3": "Verañjāyaṁ jāto, verañjāyaṁ bhavo, verañjā vā assa nivāsoti verañjo. Mātāpitūhi katanāmavasena",
  "atk-vin01a1:21_4": "panāyaṁ ‘‘udayo’’ti vuccati. Brahmaṁ aṇatīti brāhmaṇo, mante sajjhāyatīti attho.",
  "atk-vin01a1:21_5": "Idameva hi jātibrāhmaṇānaṁ niruttivacanaṁ. Ariyā pana bāhitapāpattā ‘‘brāhmaṇā’’ti vuccanti.",
  "atk-vin01a1:22_0": "Idāni yamatthaṁ verañjo brāhmaṇo assosi, taṁ pakāsento samaṇo khalu bho gotamotiādimāha.",
  "atk-vin01a1:22_1": "Tattha samitapāpattā samaṇoti veditabbo. Vuttaṁ hetaṁ – ‘‘bāhitapāpoti brāhmaṇo (dha.",
  "atk-vin01a1:22_2": "pa. 388), samitapāpattā samaṇoti vuccatī’’ti (dha. pa. 265). Bhagavā ca anuttarena",
  "atk-vin01a1:22_3": "ariyamaggena samitapāpo, tenassa yathābhuccaguṇādhigatametaṁ nāmaṁ yadidaṁ samaṇoti.",
  "atk-vin01a1:22_4": "Khalūti anussavanatthe nipāto. Bhoti brāhmaṇajātikānaṁ jātisamudāgataṁ ālapanamattaṁ. Vuttampi hetaṁ –",
  "atk-vin01a1:23_0": "‘‘Bhovādī nāmaso hoti, sace hoti sakiñcano’’ti. (Dha. pa. 396; su. ni. 625). Gotamoti",
  "atk-vin01a1:23_1": "bhagavantaṁ gottavasena parikitteti, tasmā ‘‘samaṇo khalu bho gotamo’’ti ettha samaṇo",
  "atk-vin01a1:23_2": "kira bho gotamagottoti evamattho daṭṭhabbo. Sakyaputtoti idaṁ pana bhagavato uccākulaparidīpanaṁ.",
  "atk-vin01a1:23_3": "Sakyakulā pabbajitoti saddhāpabbajitabhāvaparidīpanaṁ, kenaci pārijuññena anabhibhūto",
  "atk-vin01a1:23_4": "aparikkhīṇaṁyeva, taṁ kulaṁ pahāya saddhāya pabbajitoti vuttaṁ hoti. Tato paraṁ vuttatthameva.",
  "atk-vin01a1:23_5": "Taṁ kho panāti itthambhūtākhyānatthe upayogavacanaṁ, tassa kho pana bhoto gotamassāti",
  "atk-vin01a1:23_6": "attho. Kalyāṇoti kalyāṇaguṇasamannāgato; seṭṭhoti vuttaṁ hoti. Kittisaddoti kitti eva, thutighoso vā.",
  "atk-vin01a1:24": "Itipi so bhagavātiādīsu pana ayaṁ tāva yojanā – so bhagavā itipi arahaṁ, itipi sammāsambuddho…pe… itipi bhagavāti iminā ca iminā ca kāraṇenāti vuttaṁ hoti.",
  "atk-vin01a1:25_0": "Idāni vinayadharānaṁ suttantanayakosallatthaṁ vinayasaṁvaṇṇanārambhe buddhaguṇapaṭisaṁyuttāya",
  "atk-vin01a1:25_1": "dhammiyā kathāya cittasampahaṁsanatthañca etesaṁ padānaṁ vitthāranayena vaṇṇanaṁ",
  "atk-vin01a1:25_2": "karissāmi. Tasmā yaṁ vuttaṁ – ‘‘so bhagavā itipi araha’’ntiādi; tattha ārakattā,",
  "atk-vin01a1:25_3": "arīnaṁ arānañca hatattā, paccayādīnaṁ arahattā, pāpakaraṇe rahābhāvāti imehi tāva",
  "atk-vin01a1:25_4": "kāraṇehi so bhagavā arahanti veditabbo. Ārakā hi so sabbakilesehi suvidūravidūre",
  "atk-vin01a1:25_5": "ṭhito, maggena savāsanānaṁ kilesānaṁ viddhaṁsitattāti ārakattā arahaṁ; te cānena",
  "atk-vin01a1:25_6": "kilesārayo maggena hatāti arīnaṁ hatattāpi arahaṁ. Yañcetaṁ avijjābhavataṇhāmayanābhipuññādiabhisaṅkhārāraṁ",
  "atk-vin01a1:25_7": "jarāmaraṇanemi āsavasamudayamayena akkhena vijjhitvā tibhavarathe samāyojitaṁ anādikālappavattaṁ",
  "atk-vin01a1:25_8": "saṁsāracakkaṁ, tassānena bodhimaṇḍe vīriyapādehi sīlapathaviyaṁ patiṭṭhāya saddhāhatthena",
  "atk-vin01a1:25_9": "kammakkhayakaraṁ ñāṇapharasuṁ gahetvā sabbe arā hatāti arānaṁ hatattāpi arahaṁ.",
  "atk-vin01a1:26_0": "Atha vā saṁsāracakkanti anamataggasaṁsāravaṭṭaṁ vuccati, tassa ca avijjā nābhi, mūlattā;",
  "atk-vin01a1:26_1": "jarāmaraṇaṁ nemi, pariyosānattā; sesā dasa dhammā arā, avijjāmūlakattā jarāmaraṇapariyantattā",
  "atk-vin01a1:26_2": "ca. Tattha dukkhādīsu aññāṇaṁ avijjā, kāmabhave ca avijjā kāmabhave saṅkhārānaṁ paccayo",
  "atk-vin01a1:26_3": "hoti. Rūpabhave avijjā rūpabhave saṅkhārānaṁ paccayo hoti. Arūpabhave avijjā arūpabhave",
  "atk-vin01a1:26_4": "saṅkhārānaṁ paccayo hoti. Kāmabhave saṅkhārā kāmabhave paṭisandhiviññāṇassa paccayā",
  "atk-vin01a1:26_5": "honti. Esa nayo itaresu. Kāmabhave paṭisandhiviññāṇaṁ kāmabhave nāmarūpassa paccayo",
  "atk-vin01a1:26_6": "hoti, tathā rūpabhave. Arūpabhave nāmasseva paccayo hoti. Kāmabhave nāmarūpaṁ kāmabhave",
  "atk-vin01a1:26_7": "saḷāyatanassa paccayo hoti. Rūpabhave nāmarūpaṁ rūpabhave tiṇṇaṁ āyatanānaṁ paccayo",
  "atk-vin01a1:26_8": "hoti. Arūpabhave nāmaṁ arūpabhave ekassāyatanassa paccayo hoti. Kāmabhave saḷāyatanaṁ",
  "atk-vin01a1:26_9": "kāmabhave chabbidhassa phassassa paccayo hoti. Rūpabhave tīṇi āyatanāni rūpabhave",
  "atk-vin01a1:26_10": "tiṇṇaṁ phassānaṁ; arūpabhave ekamāyatanaṁ arūpabhave ekassa phassassa paccayo hoti.",
  "atk-vin01a1:26_11": "Kāmabhave cha phassā kāmabhave channaṁ vedanānaṁ paccayā honti. Rūpabhave tayo tattheva",
  "atk-vin01a1:26_12": "tissannaṁ; arūpabhave eko tattheva ekissā vedanāya paccayo hoti. Kāmabhave cha vedanā",
  "atk-vin01a1:26_13": "kāmabhave channaṁ taṇhākāyānaṁ paccayā honti. Rūpabhave tisso tattheva tiṇṇaṁ; arūpabhave",
  "atk-vin01a1:26_14": "ekā vedanā arūpabhave ekassa taṇhākāyassa paccayo hoti. Tattha tattha sā sā taṇhā",
  "atk-vin01a1:26_15": "tassa tassa upādānassa paccayo; upādānādayo bhavādīnaṁ.",
  "atk-vin01a1:27_0": "Kathaṁ? Idhekacco ‘‘kāme paribhuñjissāmī’’ti kāmupādānapaccayā kāyena duccaritaṁ",
  "atk-vin01a1:27_1": "carati, vācāya manasā duccaritaṁ carati; duccaritapāripūriyā apāye upapajjati. Tatthassa",
  "atk-vin01a1:27_2": "upapattihetubhūtaṁ kammaṁ kammabhavo, kammanibbattā khandhā upapattibhavo, khandhānaṁ",
  "atk-vin01a1:27_3": "nibbatti jāti, paripāko jarā, bhedo maraṇaṁ.",
  "atk-vin01a1:28": "Aparo ‘‘saggasampattiṁ anubhavissāmī’’ti tatheva sucaritaṁ carati; sucaritapāripūriyā sagge upapajjati. Tatthassa upapattihetubhūtaṁ kammaṁ kammabhavoti so eva nayo.",
  "atk-vin01a1:29_0": "Aparo pana ‘‘brahmalokasampattiṁ anubhavissāmī’’ti kāmupādānapaccayā eva mettaṁ bhāveti,",
  "atk-vin01a1:29_1": "karuṇaṁ… muditaṁ… upekkhaṁ bhāveti, bhāvanāpāripūriyā brahmaloke nibbattati. Tatthassa",
  "atk-vin01a1:29_2": "nibbattihetubhūtaṁ kammaṁ kammabhavoti soyeva nayo.",
  "atk-vin01a1:30_0": "Aparo ‘‘arūpavabhasampattiṁ anubhavissāmī’’ti tatheva ākāsānañcāyatanādisamāpattiyo",
  "atk-vin01a1:30_1": "bhāveti, bhāvanāpāripūriyā tattha nibbattati. Tatthassa nibbattihetubhūtaṁ kammaṁ",
  "atk-vin01a1:30_2": "kammabhavo, kammanibbattā khandhā upapattibhavo, khandhānaṁ nibbatti jāti, paripāko",
  "atk-vin01a1:30_3": "jarā, bhedo maraṇanti. Esa nayo sesupādānamūlikāsupi yojanāsu.",
  "atk-vin01a1:31_0": "Evaṁ ‘‘ayaṁ avijjā hetu, saṅkhārā hetusamuppannā, ubhopete hetusamuppannāti paccayapariggahe",
  "atk-vin01a1:31_1": "paññā dhammaṭṭhitiñāṇaṁ; atītampi addhānaṁ, anāgatampi addhānaṁ; avijjā hetu, saṅkhārā",
  "atk-vin01a1:31_2": "hetusamuppannā, ubhopete hetusamuppannāti paccayapariggahe paññā dhammaṭṭhitiñāṇa’’nti",
  "atk-vin01a1:31_3": "etena nayena sabbapadāni vitthāretabbāni. Tattha avijjā saṅkhārā eko saṅkhepo, viññāṇa-nāmarūpa-saḷāyatana-phassa-vedanā",
  "atk-vin01a1:31_4": "eko, taṇhupādānabhavā eko, jāti-jarā-maraṇaṁ eko. Purimasaṅkhepo cettha atīto addhā,",
  "atk-vin01a1:31_5": "dve majjhimā paccuppanno, jātijarāmaraṇaṁ anāgato. Avijjāsaṅkhāraggahaṇena cettha",
  "atk-vin01a1:31_6": "taṇhupādānabhavā gahitāva hontīti ime pañca dhammā atīte kammavaṭṭaṁ; viññāṇādayo",
  "atk-vin01a1:31_7": "pañca dhammā etarahi vipākavaṭṭaṁ. Taṇhupādānabhavaggahaṇena avijjāsaṅkhārā gahitāva",
  "atk-vin01a1:31_8": "hontīti ime pañca dhammā etarahi kammavaṭṭaṁ; jātijarāmaraṇāpadesena viññāṇādīnaṁ",
  "atk-vin01a1:31_9": "niddiṭṭhattā ime pañca dhammā āyatiṁ vipākavaṭṭaṁ. Te ākārato vīsatividhā honti.",
  "atk-vin01a1:31_10": "Saṅkhāraviññāṇānañcettha antarā eko sandhi, vedanātaṇhānamantarā eko, bhavajātīnamantarā",
  "atk-vin01a1:31_11": "eko. Iti bhagavā evaṁ catusaṅkhepaṁ, tiyaddhaṁ, vīsatākāraṁ, tisandhiṁ paṭiccasamuppādaṁ",
  "atk-vin01a1:31_12": "sabbākārato jānāti passati aññāti paṭivijjhati. Taṁ ñātaṭṭhena ñāṇaṁ, pajānanaṭṭhena",
  "atk-vin01a1:31_13": "paññā. Tena vuccati – ‘‘paccayapariggahe paññā dhammaṭṭhitiñāṇa’’nti. Iminā dhammaṭṭhitiñāṇena",
  "atk-vin01a1:31_14": "bhagavā te dhamme yathābhūtaṁ ñatvā tesu nibbindanto virajjanto vimuccanto vuttappakārassa",
  "atk-vin01a1:31_15": "imassa saṁsāracakkassa are hani vihani viddhaṁsesi. Evampi arānaṁ hatattā arahaṁ.",
  "atk-vin01a1:32_0": "Aggadakkhiṇeyyattā ca cīvarādipaccaye arahati pūjāvisesañca; teneva ca uppanne tathāgate",
  "atk-vin01a1:32_1": "ye keci mahesakkhā devamanussā na te aññattha pūjaṁ karonti. Tathā hi brahmā sahampati",
  "atk-vin01a1:32_2": "sinerumattena ratanadāmena tathāgataṁ pūjesi, yathābalañca aññepi devā manussā ca",
  "atk-vin01a1:32_3": "bimbisārakosalarājādayo. Parinibbutampi ca bhagavantaṁ uddissa channavutikoṭidhanaṁ",
  "atk-vin01a1:32_4": "visajjetvā asokamahārājā sakalajambudīpe caturāsītivihārasahassāni patiṭṭhāpesi.",
  "atk-vin01a1:32_5": "Ko pana vādo aññesaṁ pūjāvisesānanti! Evaṁ paccayādīnaṁ arahattāpi arahaṁ. Yathā",
  "atk-vin01a1:32_6": "ca loke keci paṇḍitamānino bālā asilokabhayena raho pāpaṁ karonti; evamesa na kadāci",
  "atk-vin01a1:32_7": "karotīti pāpakaraṇe rahābhāvatopi arahaṁ. Hoti cettha –",
  "atk-vin01a1:33": "‘‘Ārakattā hatattā ca, kilesārīna so muni;",
  "atk-vin01a1:34": "Hatasaṁsāracakkāro, paccayādīna cāraho;",
  "atk-vin01a1:35": "Na raho karoti pāpāni, arahaṁ tena vuccatī’’ti.",
  "atk-vin01a1:36_0": "Sammā sāmañca sabbadhammānaṁ buddhattā pana sammāsambuddho. Tathā hesa sabbadhamme",
  "atk-vin01a1:36_1": "sammā sāmañca buddho, abhiññeyye dhamme abhiññeyyato buddho, pariññeyye dhamme pariññeyyato,",
  "atk-vin01a1:36_2": "pahātabbe dhamme pahātabbato, sacchikātabbe dhamme sacchikātabbato, bhāvetabbe dhamme",
  "atk-vin01a1:36_3": "bhāvetabbato. Teneva cāha –",
  "atk-vin01a1:37": "‘‘Abhiññeyyaṁ abhiññātaṁ, bhāvetabbañca bhāvitaṁ;",
  "atk-vin01a1:38": "Pahātabbaṁ pahīnaṁ me, tasmā buddhosmi brāhmaṇā’’ti. (ma. ni. 2.399; su. ni. 563);",
  "atk-vin01a1:39_0": "Apica cakkhu dukkhasaccaṁ, tassa mūlakāraṇabhāvena taṁsamuṭṭhāpikā purimataṇhā samudayasaccaṁ,",
  "atk-vin01a1:39_1": "ubhinnamappavatti nirodhasaccaṁ, nirodhappajānanā paṭipadā maggasaccanti evaṁ ekekapaduddhārenāpi",
  "atk-vin01a1:39_2": "sabbadhamme sammā sāmañca buddho. Esa nayo sota-ghāna-jivhā-kāyamanesupi. Eteneva",
  "atk-vin01a1:39_3": "nayena rūpādīni cha āyatanāni, cakkhuviññāṇādayo cha viññāṇakāyā, cakkhusamphassādayo",
  "atk-vin01a1:39_4": "cha phassā, cakkhusamphassajādayo cha vedanā, rūpasaññādayo cha saññā, rūpasañcetanādayo",
  "atk-vin01a1:39_5": "cha cetanā, rūpataṇhādayo cha taṇhākāyā, rūpavitakkādayo cha vitakkā, rūpavicārādayo",
  "atk-vin01a1:39_6": "cha vicārā , rūpakkhandhādayo pañcakkhandhā, dasa kasiṇāni, dasa anussatiyo, uddhumātakasaññādivasena",
  "atk-vin01a1:39_7": "dasa saññā, kesādayo dvattiṁsākārā, dvādasāyatanāni, aṭṭhārasa dhātuyo, kāmabhavādayo",
  "atk-vin01a1:39_8": "nava bhavā, paṭhamādīni cattāri jhānāni, mettābhāvanādayo catasso appamaññā, catasso",
  "atk-vin01a1:39_9": "arūpasamāpattiyo, paṭilomato jarāmaraṇādīni, anulomato avijjādīni paṭiccasamuppādaṅgāni ca yojetabbāni.",
  "atk-vin01a1:40_0": "Tatrāyaṁ ekapadayojanā – ‘‘jarāmaraṇaṁ dukkhasaccaṁ, jāti samudayasaccaṁ, ubhinnampi",
  "atk-vin01a1:40_1": "nissaraṇaṁ nirodhasaccaṁ, nirodhappajānanā paṭipadā maggasacca’’nti. Evaṁ ekekapaduddhārena",
  "atk-vin01a1:40_2": "sabbadhamme sammā sāmañca buddho anubuddho paṭividdho. Tena vuttaṁ – sammā sāmañca",
  "atk-vin01a1:40_3": "sabbadhammānaṁ buddhattā pana sammāsambuddhoti.",
  "atk-vin01a1:41_0": "Vijjāhi pana caraṇena ca sampannattā vijjācaraṇasampanno; tattha vijjāti tissopi",
  "atk-vin01a1:41_1": "vijjā, aṭṭhapi vijjā. Tisso vijjā bhayabheravasutte (ma. ni. 1.34 ādayo) vuttanayeneva",
  "atk-vin01a1:41_2": "veditabbā, aṭṭha vijjā ambaṭṭhasutte (dī. ni. 1.278 ādayo). Tatra hi vipassanāñāṇena",
  "atk-vin01a1:41_3": "manomayiddhiyā ca saha cha abhiññā pariggahetvā aṭṭha vijjā vuttā. Caraṇanti sīlasaṁvaro,",
  "atk-vin01a1:41_4": "indriyesu guttadvāratā, bhojane mattaññutā, jāgariyānuyogo, satta saddhammā, cattāri",
  "atk-vin01a1:41_5": "rūpāvacarajjhānānīti ime pannarasa dhammā veditabbā. Imeyeva hi pannarasa dhammā,",
  "atk-vin01a1:41_6": "yasmā etehi carati ariyasāvako gacchati amataṁ disaṁ tasmā, caraṇanti vuttā. Yathāha",
  "atk-vin01a1:41_7": "– ‘‘idha, mahānāma, ariyasāvako sīlavā hotī’’ti (ma. ni. 2.24) vitthāro. Bhagavā",
  "atk-vin01a1:41_8": "imāhi vijjāhi iminā ca caraṇena samannāgato, tena vuccati vijjācaraṇasampannoti .",
  "atk-vin01a1:41_9": "Tattha vijjāsampadā bhagavato sabbaññutaṁ pūretvā ṭhitā, caraṇasampadā mahākāruṇikataṁ.",
  "atk-vin01a1:41_10": "So sabbaññutāya sabbasattānaṁ atthānatthaṁ ñatvā mahākāruṇikatāya anatthaṁ parivajjetvā",
  "atk-vin01a1:41_11": "atthe niyojeti, yathā taṁ vijjācaraṇasampanno. Tenassa sāvakā suppaṭipannā honti",
  "atk-vin01a1:41_12": "no duppaṭipannā, vijjācaraṇavipannānañhi sāvakā attantapādayo viya.",
  "atk-vin01a1:42_0": "Sobhanagamanattā, sundaraṁ ṭhānaṁ gatattā, sammāgatattā, sammā ca gadattā sugato.",
  "atk-vin01a1:42_1": "Gamanampi hi gatanti vuccati, tañca bhagavato sobhanaṁ parisuddhamanavajjaṁ . Kiṁ",
  "atk-vin01a1:42_2": "pana tanti? Ariyamaggo. Tena hesa gamanena khemaṁ disaṁ asajjamāno gatoti sobhanagamanattā",
  "atk-vin01a1:42_3": "sugato. Sundaraṁ cesa ṭhānaṁ gato amataṁ nibbānanti sundaraṁ ṭhānaṁ gatattāpi sugato.",
  "atk-vin01a1:42_4": "Sammā ca gato tena tena maggena pahīne kilese puna apaccāgacchanto. Vuttañcetaṁ –",
  "atk-vin01a1:42_5": "‘‘sotāpattimaggena ye kilesā pahīnā, te kilese na puneti na pacceti na paccāgacchatīti",
  "atk-vin01a1:42_6": "sugato…pe… arahattamaggena ye kilesā pahīnā, te kilese na puneti na pacceti na paccāgacchatīti",
  "atk-vin01a1:42_7": "sugato’’ti (mahāni. 38). Sammā vā āgato dīpaṅkarapādamūlato pabhuti yāva bodhimaṇḍo",
  "atk-vin01a1:42_8": "tāva samatiṁsapāramipūritāya sammāpaṭipattiyā sabbalokassa hitasukhameva karonto",
  "atk-vin01a1:42_9": "sassataṁ ucchedaṁ kāmasukhaṁ attakilamathanti ime ca ante anupagacchanto āgatoti",
  "atk-vin01a1:42_10": "sammāgatattāpi sugato. Sammā cesa gadati, yuttaṭṭhāne yuttameva vācaṁ bhāsatīti sammā gadattāpi sugato.",
  "atk-vin01a1:43_0": "Tatridaṁ sādhakasuttaṁ – ‘‘yaṁ tathāgato vācaṁ jānāti abhūtaṁ atacchaṁ anatthasaṁhitaṁ,",
  "atk-vin01a1:43_1": "sā ca paresaṁ appiyā amanāpā, na taṁ tathāgato vācaṁ bhāsati. Yampi tathāgato vācaṁ",
  "atk-vin01a1:43_2": "jānāti bhūtaṁ tacchaṁ anatthasaṁhitaṁ, sā ca paresaṁ appiyā amanāpā, tampi tathāgato",
  "atk-vin01a1:43_3": "vācaṁ na bhāsati. Yañca kho tathāgato vācaṁ jānāti bhūtaṁ tacchaṁ atthasaṁhitaṁ,",
  "atk-vin01a1:43_4": "sā ca paresaṁ appiyā amanāpā, tatra kālaññū tathāgato hoti tassā vācāya veyyākaraṇāya.",
  "atk-vin01a1:43_5": "Yaṁ tathāgato vācaṁ jānāti abhūtaṁ atacchaṁ anatthasaṁhitaṁ, sā ca paresaṁ piyā manāpā,",
  "atk-vin01a1:43_6": "na taṁ tathāgato vācaṁ bhāsati. Yampi tathāgato vācaṁ jānāti bhūtaṁ tacchaṁ anatthasaṁhitaṁ,",
  "atk-vin01a1:43_7": "sā ca paresaṁ piyā manāpā, tampi tathāgato vācaṁ na bhāsati. Yañca kho tathāgato",
  "atk-vin01a1:43_8": "vācaṁ jānāti bhūtaṁ tacchaṁ atthasaṁhitaṁ, sā ca paresaṁ piyā manāpā, tatra kālaññū",
  "atk-vin01a1:43_9": "tathāgato hoti tassā vācāya veyyākaraṇāyā’’ti (ma. ni. 2.86). Evaṁ sammā gadattāpi sugatoti veditabbo.",
  "atk-vin01a1:44_0": "Sabbathā viditalokattā pana lokavidū. So hi bhagavā sabhāvato samudayato nirodhato",
  "atk-vin01a1:44_1": "nirodhūpāyatoti sabbathā lokaṁ avedi aññāsi paṭivijjhi. Yathāha – ‘‘yattha kho, āvuso,",
  "atk-vin01a1:44_2": "na jāyati na jīyati na mīyati na cavati na upapajjati, nāhaṁ taṁ gamanena lokassa",
  "atk-vin01a1:44_3": "antaṁ ñāteyyaṁ daṭṭheyyaṁ patteyyanti vadāmi; na cāhaṁ, āvuso, appatvāva lokassa",
  "atk-vin01a1:44_4": "antaṁ dukkhassa antakiriyaṁ vadāmi. Api cāhaṁ, āvuso, imasmiṁyeva byāmamatte kaḷevare",
  "atk-vin01a1:44_5": "sasaññimhi samanake lokañca paññapemi lokasamudayañca lokanirodhañca lokanirodhagāminiñca paṭipadaṁ.",
  "atk-vin01a1:45": "‘‘Gamanena na pattabbo, lokassanto kudācanaṁ;",
  "atk-vin01a1:46": "Na ca appatvā lokantaṁ, dukkhā atthi pamocanaṁ.",
  "atk-vin01a1:47": "‘‘Tasmā have lokavidū sumedho;",
  "atk-vin01a1:48": "Lokantagū vusitabrahmacariyo;",
  "atk-vin01a1:49": "Lokassa antaṁ samitāvi ñatvā;",
  "atk-vin01a1:50": "Nāsīsatī lokamimaṁ parañcā’’ti. (a. ni. 4.45; saṁ. ni. 1.107);",
  "atk-vin01a1:51_0": "Apica tayo lokā – saṅkhāraloko, sattaloko, okāsalokoti; tattha ‘‘eko loko – sabbe",
  "atk-vin01a1:51_1": "sattā āhāraṭṭhitikā’’ti (paṭi. ma. 1.112) āgataṭṭhāne saṅkhāraloko veditabbo. ‘‘Sassato",
  "atk-vin01a1:51_2": "lokoti vā asassato lokoti vā’’ti (dī. ni. 1.421) āgataṭṭhāne sattaloko.",
  "atk-vin01a1:52": "‘‘Yāvatā candimasūriyā, pariharanti disā bhanti virocanā;",
  "atk-vin01a1:53": "Tāva sahassadhā loko, ettha te vattatī vaso’’ti. (ma. ni. 1.503) –",
  "atk-vin01a1:54_0": "Āgataṭṭhāne okāsaloko, tampi bhagavā sabbathā avedi. Tathā hissa – ‘‘eko loko – sabbe",
  "atk-vin01a1:54_1": "sattā āhāraṭṭhitikā. Dve lokā – nāmañca rūpañca. Tayo lokā – tisso vedanā. Cattāro",
  "atk-vin01a1:54_2": "lokā – cattāro āhārā. Pañca lokā – pañcupādānakkhandhā. Cha lokā – cha ajjhattikāni",
  "atk-vin01a1:54_3": "āyatanāni. Satta lokā satta viññāṇaṭṭhitiyo. Aṭṭha lokā – aṭṭha lokadhammā. Nava",
  "atk-vin01a1:54_4": "lokā – nava sattāvāsā. Dasa lokā – dasāyatanāni. Dvādasa lokā – dvādasāyatanāni .",
  "atk-vin01a1:54_5": "Aṭṭhārasa lokā – aṭṭhārasa dhātuyo’’ti (paṭi. ma. 1.112). Ayaṁ saṅkhāralokopi sabbathā vidito.",
  "atk-vin01a1:55_0": "Yasmā panesa sabbesampi sattānaṁ āsayaṁ jānāti, anusayaṁ jānāti, caritaṁ jānāti,",
  "atk-vin01a1:55_1": "adhimuttiṁ jānāti, apparajakkhe mahārajakkhe tikkhindriye mudindriye svākāre dvākāre",
  "atk-vin01a1:55_2": "suviññāpaye duviññāpaye bhabbe abhabbe satte jānāti, tasmāssa sattalokopi sabbathā",
  "atk-vin01a1:55_3": "vidito. Yathā ca sattaloko evaṁ okāsalokopi. Tathā hesa ekaṁ cakkavāḷaṁ āyāmato ca",
  "atk-vin01a1:55_4": "vitthārato ca yojanānaṁ dvādasa satasahassāni tīṇi sahassāni cattāri satāni paññāsañca",
  "atk-vin01a1:55_5": "yojanāni. Parikkhepato –",
  "atk-vin01a1:56": "Sabbaṁ satasahassāni, chattiṁsa parimaṇḍalaṁ;",
  "atk-vin01a1:57": "Dasañceva sahassāni, aḍḍhuḍḍhāni satāni ca.",
  "atk-vin01a1:58": "Tattha –",
  "atk-vin01a1:59": "Duve satasahassāni, cattāri nahutāni ca;",
  "atk-vin01a1:60": "Ettakaṁ bahalattena, saṅkhātāyaṁ vasundharā.",
  "atk-vin01a1:61": "Tassā eva sandhārakaṁ –",
  "atk-vin01a1:62": "Cattāri satasahassāni, aṭṭheva nahutāni ca;",
  "atk-vin01a1:63": "Ettakaṁ bahalattena, jalaṁ vāte patiṭṭhitaṁ.",
  "atk-vin01a1:64": "Tassāpi sandhārako –",
  "atk-vin01a1:65": "Navasatasahassāni, māluto nabhamuggato;",
  "atk-vin01a1:66": "Saṭṭhi ceva sahassāni, esā lokassa saṇṭhiti.",
  "atk-vin01a1:67": "Evaṁ saṇṭhite cettha yojanānaṁ –",
  "atk-vin01a1:68": "Caturāsīti sahassāni, ajjhogāḷho mahaṇṇave;",
  "atk-vin01a1:69": "Accuggato tāvadeva, sinerupabbatuttamo.",
  "atk-vin01a1:70": "Tato upaḍḍhupaḍḍhena, pamāṇena yathākkamaṁ;",
  "atk-vin01a1:71": "Ajjhogāḷhuggatā dibbā, nānāratanacittitā.",
  "atk-vin01a1:72": "Yugandharo īsadharo, karavīko sudassano;",
  "atk-vin01a1:73": "Nemindharo vinatako, assakaṇṇo girī brahā.",
  "atk-vin01a1:74": "Ete satta mahāselā, sinerussa samantato;",
  "atk-vin01a1:75": "Mahārājānamāvāsā, devayakkhanisevitā.",
  "atk-vin01a1:76": "Yojanānaṁ satānucco, himavā pañca pabbato;",
  "atk-vin01a1:77": "Yojanānaṁ sahassāni, tīṇi āyatavitthato;",
  "atk-vin01a1:78": "Caturāsītisahassehi, kūṭehi paṭimaṇḍito.",
  "atk-vin01a1:79": "Tipañcayojanakkhandha, parikkhepā nagavhayā;",
  "atk-vin01a1:80": "Paññāsa yojanakkhandha, sākhāyāmā samantato.",
  "atk-vin01a1:81": "Satayojanavitthiṇṇā, tāvadeva ca uggatā;",
  "atk-vin01a1:82": "Jambū yassānubhāvena, jambudīpo pakāsito.",
  "atk-vin01a1:83": "Dve asīti sahassāni, ajjhogāḷho mahaṇṇave;",
  "atk-vin01a1:84": "Accuggato tāvadeva, cakkavāḷasiluccayo;",
  "atk-vin01a1:85": "Parikkhipitvā taṁ sabbaṁ, lokadhātumayaṁ ṭhito.",
  "atk-vin01a1:86_0": "Tattha candamaṇḍalaṁ ekūnapaññāsayojanaṁ, sūriyamaṇḍalaṁ paññāsayojanaṁ, tāvatiṁsabhavanaṁ",
  "atk-vin01a1:86_1": "dasasahassayojanaṁ; tathā asurabhavanaṁ, avīcimahānirayo, jambudīpo ca. Aparagoyānaṁ",
  "atk-vin01a1:86_2": "sattasahassayojanaṁ; tathā pubbavideho. Uttarakuru aṭṭhasahassayojano, ekameko cettha",
  "atk-vin01a1:86_3": "mahādīpo pañcasatapañcasataparittadīpaparivāro; taṁ sabbampi ekaṁ cakkavāḷaṁ , ekā",
  "atk-vin01a1:86_4": "lokadhātu, tadantaresu lokantarikanirayā. Evaṁ anantāni cakkavāḷāni anantā lokadhātuyo",
  "atk-vin01a1:86_5": "bhagavā anantena buddhañāṇena avedi, aññāsi, paṭivijjhi. Evamassa okāsalokopi sabbathā",
  "atk-vin01a1:86_6": "vidito. Evampi sabbathā viditalokattā lokavidū.",
  "atk-vin01a1:87_0": "Attano pana guṇehi visiṭṭhatarassa kassaci abhāvā natthi etassa uttaroti anuttaro.",
  "atk-vin01a1:87_1": "Tathā hesa sīlaguṇenāpi sabbaṁ lokamabhibhavati, samādhi…pe… paññā… vimutti… vimuttiñāṇadassanaguṇenāpi,",
  "atk-vin01a1:87_2": "sīlaguṇenāpi asamo asamasamo appaṭimo appaṭibhāgo appaṭipuggalo…pe… vimuttiñāṇadassanaguṇenāpi.",
  "atk-vin01a1:87_3": "Yathāha – ‘‘na kho panāhaṁ, bhikkhave, samanupassāmi sadevake loke samārake…pe… sadevamanussāya",
  "atk-vin01a1:87_4": "attanā sīlasampannatara’’nti vitthāro.",
  "atk-vin01a1:88": "Evaṁ aggappasādasuttādīni (a. ni. 4.34; itivu. 90) ‘‘na me ācariyo atthī’’tiādikā gāthāyo (ma. ni. 1.285; mahāva. 11) ca vitthāretabbā.",
  "atk-vin01a1:89_0": "Purisadamme sāretīti purisadammasārathi, dameti vinetīti vuttaṁ hoti. Tattha purisadammāti",
  "atk-vin01a1:89_1": "adantā dametuṁ yuttā tiracchānapurisāpi manussapurisāpi amanussapurisāpi. Tathā hi",
  "atk-vin01a1:89_2": "bhagavatā tiracchānapurisāpi apalāḷo nāgarājā, cūḷodaro, mahodaro, aggisikho, dhūmasikho,",
  "atk-vin01a1:89_3": "dhanapālako hatthīti evamādayo damitā, nibbisā katā, saraṇesu ca sīlesu ca patiṭṭhāpitā.",
  "atk-vin01a1:89_4": "Manussapurisāpi saccakanigaṇṭhaputta-ambaṭṭhamāṇava-pokkharasāti-soṇadaṇḍakūṭadantādayo.",
  "atk-vin01a1:89_5": "Amanussapurisāpi āḷavaka-sūciloma-kharaloma-yakkha-sakkadevarājādayo damitā vinītā",
  "atk-vin01a1:89_6": "vicitrehi vinayanūpāyehi. ‘‘Ahaṁ kho, kesi, purisadammaṁ saṇhenapi vinemi, pharusenapi",
  "atk-vin01a1:89_7": "vinemi, saṇhapharusenapi vinemī’’ti (a. ni. 4.111) idañcettha suttaṁ vitthāretabbaṁ.",
  "atk-vin01a1:89_8": "Atha vā visuddhasīlādīnaṁ paṭhamajjhānādīni sotāpannādīnañca uttarimaggapaṭipadaṁ",
  "atk-vin01a1:89_9": "ācikkhanto dantepi dametiyeva.",
  "atk-vin01a1:90_0": "Atha vā anuttaro purisadammasārathīti ekamevidaṁ atthapadaṁ . Bhagavā hi tathā purisadamme",
  "atk-vin01a1:90_1": "sāreti, yathā ekapallaṅkeneva nisinnā aṭṭha disā asajjamānā dhāvanti. Tasmā ‘‘anuttaro",
  "atk-vin01a1:90_2": "purisadammasārathī’’ti vuccati. ‘‘Hatthidamakena, bhikkhave, hatthidammo sārito ekaṁyeva",
  "atk-vin01a1:90_3": "disaṁ dhāvatī’’ti idañcettha suttaṁ (ma. ni. 3.312) vitthāretabbaṁ.",
  "atk-vin01a1:91_0": "Diṭṭhadhammikasamparāyikaparamatthehi yathārahaṁ anusāsatīti satthā. Apica satthā",
  "atk-vin01a1:91_1": "viyāti satthā, bhagavā satthavāho. ‘‘Yathā satthavāho satthe kantāraṁ tāreti, corakantāraṁ",
  "atk-vin01a1:91_2": "tāreti, vāḷakantāraṁ tāreti, dubbhikkhakantāraṁ tāreti, nirudakakantāraṁ tāreti,",
  "atk-vin01a1:91_3": "uttāreti nittāreti patāreti khemantabhūmiṁ sampāpeti; evameva bhagavā satthā satthavāho",
  "atk-vin01a1:91_4": "satte kantāraṁ tāreti jātikantāraṁ tāretī’’tiādinā (mahāni. 190) niddesanayenapettha attho veditabbo.",
  "atk-vin01a1:92_0": "Devamanussānanti daevānañca manussānañca ukkaṭṭhaparicchedavasenetaṁ vuttaṁ, bhabbapuggalaparicchedavasena",
  "atk-vin01a1:92_1": "ca. Bhagavā pana tiracchānagatānampi anusāsanippadānena satthāyeva. Tepi hi bhagavato",
  "atk-vin01a1:92_2": "dhammasavanena upanissayasampattiṁ patvā tāya eva upanissayasampattiyā dutiye tatiye",
  "atk-vin01a1:92_3": "vā attabhāve maggaphalabhāgino honti. Maṇḍūkadevaputtādayo cettha nidassanaṁ. Bhagavati",
  "atk-vin01a1:92_4": "kira gaggarāya pokkharaṇiyā tīre campānagaravāsīnaṁ dhammaṁ desayamāne eko maṇḍūko",
  "atk-vin01a1:92_5": "bhagavato sare nimittaṁ aggahesi. Taṁ eko vacchapālako daṇḍamolubbha tiṭṭhanto tassa",
  "atk-vin01a1:92_6": "sīse sannirumbhitvā aṭṭhāsi. So tāvadeva kālaṁ katvā tāvatiṁsabhavane dvādasayojanike",
  "atk-vin01a1:92_7": "kanakavimāne nibbatti. Suttappabuddho viya ca tattha accharāsaṅghaparivutaṁ attānaṁ",
  "atk-vin01a1:92_8": "disvā ‘‘are, ahampi nāma idha nibbattosmi! Kiṁ nu kho kammaṁ akāsi’’nti āvajjento",
  "atk-vin01a1:92_9": "nāññaṁ kiñci addasa, aññatra bhagavato sare nimittaggāhā. So taāvadeva saha vimānena",
  "atk-vin01a1:92_10": "āgantvā bhagavato pāde sirasā vandi. Bhagavā jānantova pucchi –",
  "atk-vin01a1:93": "‘‘Ko me vandati pādāni, iddhiyā yasasā jalaṁ;",
  "atk-vin01a1:94": "Abhikkantena vaṇṇena, sabbā obhāsayaṁ disā’’ti.",
  "atk-vin01a1:95": "‘‘Maṇḍūkohaṁ pure āsiṁ, udake vārigocaro;",
  "atk-vin01a1:96": "Tava dhammaṁ suṇantassa, avadhi vacchapālako’’ti. (vi. va. 857-858);",
  "atk-vin01a1:97": "Bhagavā tassa dhammaṁ desesi. Desanāvasāne caturāsītiyā pāṇasahassānaṁ dhammābhisamayo ahosi. Devaputtopi sotāpattiphale patiṭṭhāya sitaṁ katvā pakkāmīti.",
  "atk-vin01a1:98_0": "Yaṁ pana kiñci atthi ñeyyaṁ nāma, tassa sabbassa buddhattā vimokkhantikañāṇavasena",
  "atk-vin01a1:98_1": "buddho. Yasmā vā cattāri saccāni attanāpi bujjhi, aññepi satte bodhesi; tasmā evamādīhipi",
  "atk-vin01a1:98_2": "kāraṇehi buddho. Imassa catthassa viññāpanatthaṁ ‘‘bujjhitā saccānīti buddho, bodhetā",
  "atk-vin01a1:98_3": "pajāyāti buddho’’ti evaṁ pavatto sabbopi niddesanayo (mahāni. 192) paṭisambhidānayo",
  "atk-vin01a1:98_4": "(paṭi. ma. 1.162) vā vitthāretabbo.",
  "atk-vin01a1:99": "Bhagavāti idaṁ panassa guṇavisiṭṭhasattuttamagarugāravādhivacanaṁ. Tenāhu porāṇā –",
  "atk-vin01a1:100": "‘‘Bhagavāti vacanaṁ seṭṭhaṁ, bhagavāti vacanamuttamaṁ;",
  "atk-vin01a1:101": "Garu gāravayutto so, bhagavā tena vuccatī’’ti.",
  "atk-vin01a1:102_0": "Catubbidhañhi nāmaṁ – āvatthikaṁ, liṅgikaṁ, nemittikaṁ, adhiccasamuppannanti. Adhiccasamuppannaṁ",
  "atk-vin01a1:102_1": "nāma lokiyavohārena ‘‘yadicchaka’’nti vuttaṁ hoti. Tattha ‘‘vaccho dammo balibaddo’’ti",
  "atk-vin01a1:102_2": "evamādi āvatthikaṁ. ‘‘Daṇḍī chattī sikhī karī’’ti evamādi liṅgikaṁ. ‘‘Tevijjo chaḷabhiñño’’ti",
  "atk-vin01a1:102_3": "evamādi nemittikaṁ. ‘‘Sirivaḍḍhako dhanavaḍḍhako’’ti evamādi vacanatthamanapekkhitvā",
  "atk-vin01a1:102_4": "pavattaṁ adhiccasamuppannaṁ. Idaṁ pana bhagavāti nāmaṁ nemittikaṁ, na mahāmāyāya",
  "atk-vin01a1:102_5": "na suddhodanamahārājena na asītiyā ñātisahassehi kataṁ, na sakkasantusitādīhi devatāvisesehi.",
  "atk-vin01a1:102_6": "Vuttañhetaṁ dhammasenāpatinā – ‘‘bhagavāti netaṁ nāmaṁ mātarā kataṁ…pe… vimokkhantikametaṁ",
  "atk-vin01a1:102_7": "buddhānaṁ bhagavantānaṁ bodhiyā mūle saha sabbaññutaññāṇassa paṭilābhā sacchikāpaññatti,",
  "atk-vin01a1:102_8": "yadidaṁ bhagavā’’ti (mahāni. 84).",
  "atk-vin01a1:103": "Yaṁguṇanemittikañcetaṁ nāmaṁ, tesaṁ guṇānaṁ pakāsanatthaṁ imaṁ gāthaṁ vadanti –",
  "atk-vin01a1:104": "‘‘Bhagī bhajī bhāgī vibhattavā iti;",
  "atk-vin01a1:105": "Akāsi bhagganti garūti bhāgyavā;",
  "atk-vin01a1:106": "Bahūhi ñāyehi subhāvitattano;",
  "atk-vin01a1:107": "Bhavantago so bhagavāti vuccatī’’ti.",
  "atk-vin01a1:108": "Niddese vuttanayeneva cettha tesaṁ tesaṁ padānamattho daṭṭhabbo.",
  "atk-vin01a1:109": "Ayaṁ pana aparo nayo –",
  "atk-vin01a1:110": "‘‘Bhāgyavā bhaggavā yutto, bhagehi ca vibhattavā;",
  "atk-vin01a1:111": "Bhattavā vantagamano, bhavesu bhagavā tato’’ti.",
  "atk-vin01a1:112_0": "Tattha vaṇṇāgamo vaṇṇavipariyayoti etaṁ niruttilakkhaṇaṁ gahetvā saddanayena vā pisodarādipakkhepalakkhaṇaṁ",
  "atk-vin01a1:112_1": "gahetvā yasmā lokiyalokuttarasukhābhinibbattakaṁ dānasīlādipārappattaṁ bhāgyamassa",
  "atk-vin01a1:112_2": "atthi, tasmā ‘‘bhāgyavā’’ti vattabbe ‘‘bhagavā’’ti vuccatīti ñātabbaṁ. Yasmā pana",
  "atk-vin01a1:112_3": "lobha-dosa-moha-viparītamanasikāra-ahirikānottappa-kodhūpanāha-makkha-paḷāsaissā-macchariya-māyāsāṭheyya-thambha-sārambha-mānātimāna-mada-pamāda-taṇhāvijjā",
  "atk-vin01a1:112_4": "tividhākusalamūla-duccarita-saṁkilesa-mala-visamasaññā-vitakka-papañca-catubbidhavipariyesaāsava-gantha-ogha-yogāgati-taṇhuppādupādāna-pañcacetokhīla-vinibandha-nīvaraṇābhinandanachavivādamūla-taṇhākāya-sattānusaya-aṭṭhamicchatta-navataṇhāmūlaka-dasākusalakama",
  "atk-vin01a1:112_5": "diṭṭhigata-aṭṭhasatataṇhāvicaritappabheda-sabbadaratha-pariḷāha-kilesasatasahassāni,",
  "atk-vin01a1:112_6": "saṅkhepato vā pañca kilesa-abhisaṅkhārakhandhamaccu-devaputta-māre abhañji, tasmā",
  "atk-vin01a1:112_7": "bhaggattā etesaṁ parissayānaṁ bhaggavāti vattabbe bhagavāti vuccati. Āha cettha –",
  "atk-vin01a1:113": "‘‘Bhaggarāgo bhaggadoso, bhaggamoho anāsavo;",
  "atk-vin01a1:114": "Bhaggāssa pāpakā dhammā, bhagavā tena vuccatī’’ti.",
  "atk-vin01a1:115_0": "Bhāgyavantatāya cassa satapuññajalakkhaṇadharassa rūpakāyasampattidīpitā hoti, bhaggadosatāya",
  "atk-vin01a1:115_1": "dhammakāyasampatti. Tathā lokiyaparikkhakānaṁ bahumatabhāvo, gahaṭṭhapabbajitehi",
  "atk-vin01a1:115_2": "abhigamanīyatā, abhigatānañca nesaṁ kāyacittadukkhāpanayane paṭibalabhāvo, āmisadānadhammadānehi",
  "atk-vin01a1:115_3": "upakāritā, lokiyalokuttarasukhehi ca sampayojanasamatthatā dīpitā hoti.",
  "atk-vin01a1:116_0": "Yasmā ca loke issariya-dhamma-yasa-sirī-kāma-payattesu chasu dhammesu bhagasaddo",
  "atk-vin01a1:116_1": "vattati, paramañcassa sakacitte issariyaṁ, aṇimā laghimādikaṁ vā lokiyasammataṁ sabbākāraparipūraṁ",
  "atk-vin01a1:116_2": "atthi tathā lokuttaro dhammo lokattayabyāpako yathābhuccaguṇādhigato ativiya parisuddho",
  "atk-vin01a1:116_3": "yaso, rūpakāyadassanabyāvaṭajananayanappasādajananasamatthā sabbākāraparipūrā sabbaṅgapaccaṅgasirī,",
  "atk-vin01a1:116_4": "yaṁ yaṁ etena icchitaṁ patthitaṁ attahitaṁ parahitaṁ vā, tassa tassa tatheva abhinipphannattā",
  "atk-vin01a1:116_5": "icchiticchi, tattha nipphattisaññito kāmo, sabbalokagarubhāvappattihetubhūto sammāvāyāmasaṅkhāto",
  "atk-vin01a1:116_6": "payatto ca atthi; tasmā imehi bhagehi yuttattāpi bhagā assa santīti iminā atthena bhagavāti vuccati.",
  "atk-vin01a1:117_0": "Yasmā pana kusalādīhi bhedehi sabbadhamme, khandhāyatana-dhātusacca-indriyapaṭiccasamuppādādīhi",
  "atk-vin01a1:117_1": "vā kusalādidhamme, pīḷana-saṅkhata-santāpavipariṇāmaṭṭhena vā dukkhamariyasaccaṁ,",
  "atk-vin01a1:117_2": "āyūhana-nidāna-saṁyoga-palibodhaṭṭhena samudayaṁ, nissaraṇavivekāsaṅkhata-amataṭṭhena",
  "atk-vin01a1:117_3": "nirodhaṁ, niyyāna-hetu-dassanādhipateyyaṭṭhena maggaṁ vibhattavā, vibhajitvā vivaritvā",
  "atk-vin01a1:117_4": "desitavāti vuttaṁ hoti. Tasmā vibhattavāti vattabbe bhagavāti vuccati .",
  "atk-vin01a1:118_0": "Yasmā ca esa dibbabrahmaariyavihāre kāyacittaupadhiviveke suññatappaṇihitānimittavimokkhe",
  "atk-vin01a1:118_1": "aññe ca lokiyalokuttare uttarimanussadhamme bhaji sevi bahulamakāsi, tasmā bhattavāti",
  "atk-vin01a1:118_2": "vattabbe bhagavāti vuccati.",
  "atk-vin01a1:119_0": "Yasmā pana tīsu bhavesu taṇhāsaṅkhātaṁ gamanamanena vantaṁ, tasmā bhavesu vantagamanoti",
  "atk-vin01a1:119_1": "vattabbe bhavasaddato bhakāraṁ, gamanasaddato gakāraṁ, vantasaddato vakārañca dīghaṁ",
  "atk-vin01a1:119_2": "katvā ādāya bhagavāti vuccati. Yathā loke ‘‘mehanassa khassa mālā’’ti vattabbe ‘‘mekhalā’’ti vuccati.",
  "atk-vin01a1:120_0": "So imaṁ lokanti so bhagavā imaṁ lokaṁ. Idāni vattabbaṁ nidasseti. Sadevakanti saha",
  "atk-vin01a1:120_1": "devehi sadevakaṁ; evaṁ saha mārena samārakaṁ; saha brahmunā sabrahmakaṁ; saha samaṇabrāhmaṇehi",
  "atk-vin01a1:120_2": "sassamaṇabrāhmaṇiṁ; pajātattā pajā, taṁ pajaṁ; saha devamanussehi sadevamanussaṁ.",
  "atk-vin01a1:120_3": "Tattha sadevakavacanena pañcakāmāvacaradevaggahaṇaṁ veditabbaṁ, samārakavacanena",
  "atk-vin01a1:120_4": "chaṭṭhakāmāvacaradevaggahaṇaṁ, sabrahmakavacanena brahmakāyikādibrahmaggahaṇaṁ, sassamaṇabrāhmaṇīvacanena",
  "atk-vin01a1:120_5": "sāsanassa paccatthikapaccāmittasamaṇabrāhmaṇaggahaṇaṁ, samitapāpa-bāhitapāpa-samaṇabrāhmaṇaggahaṇañca,",
  "atk-vin01a1:120_6": "pajāvacanena sattalokaggahaṇaṁ, sadevamanussavacanena sammutidevaavasesamanussaggahaṇaṁ.",
  "atk-vin01a1:120_7": "Evamettha tīhi padehi okāsaloko, dvīhi pajāvasena sattaloko gahitoti veditabbo.",
  "atk-vin01a1:121_0": "Aparo nayo – sadevakaggahaṇena arūpāvacaradevaloko gahito, samārakaggahaṇena chakāmāvacaradevalokā,",
  "atk-vin01a1:121_1": "sabrahmakaggahaṇena rūpībrahmaloko, sassamaṇabrāhmaṇādiggahaṇena catuparisavasena",
  "atk-vin01a1:121_2": "sammutidevehi vā saha manussaloko, avasesasabbasattaloko vā.",
  "atk-vin01a1:122_0": "Apicettha sadevakavacanena ukkaṭṭhaparicchedato sabbassāpi lokassa sacchikatabhāvaṁ",
  "atk-vin01a1:122_1": "sādhento tassa bhagavato kittisaddo abbhuggato. Tato yesaṁ siyā – ‘‘māro mahānubhāvo",
  "atk-vin01a1:122_2": "chakāmāvacarissaro vasavattī; kiṁ sopi etena sacchikato’’ti? Tesaṁ vimatiṁ vidhamanto",
  "atk-vin01a1:122_3": "samārakanti abbhuggato. Yesaṁ pana siyā – ‘‘brahmā mahānubhāvo ekaṅguliyā ekasmiṁ",
  "atk-vin01a1:122_4": "cakkavāḷasahasse ālokaṁ pharati, dvīhi…pe… dasahi aṅgulīhi dasasu cakkavāḷasahassesu",
  "atk-vin01a1:122_5": "ālokaṁ pharati, anuttarañca jhānasamāpattisukhaṁ paṭisaṁvedeti, kiṁ sopi sacchikato’’ti?",
  "atk-vin01a1:122_6": "Tesaṁ vimatiṁ vidhamanto sabrahmakanti abbhuggato. Tato yesaṁ siyā – ‘‘puthūsamaṇabrāhmaṇā",
  "atk-vin01a1:122_7": "sāsanapaccatthikā, kiṁ tepi sacchikatā’’ti? Tesaṁ vimatiṁ vidhamanto sassamaṇabrāhmaṇiṁ",
  "atk-vin01a1:122_8": "pajanti abbhuggato. Evaṁ ukkaṭṭhukkaṭṭhānaṁ sacchikatabhāvaṁ pakāsetvā atha sammutideve",
  "atk-vin01a1:122_9": "avasesamanusse ca upādāya ukkaṭṭhaparicchedavasena sesasattalokassa sacchikatabhāvaṁ",
  "atk-vin01a1:122_10": "pakāsento sadevamanussanti abbhuggato. Ayametthānusandhikkamo.",
  "atk-vin01a1:123_0": "Sayaṁ abhiññā sacchikatvā pavedetīti ettha pana sayanti sāmaṁ, aparaneyyo hutvā;",
  "atk-vin01a1:123_1": "abhiññāti abhiññāya, adhikena ñāṇena ñatvāti attho. Sacchikatvāti paccakkhaṁ katvā,",
  "atk-vin01a1:123_2": "etena anumānādipaṭikkhepo kato hoti. Pavedetīti bodheti ñāpeti pakāseti. So dhammaṁ",
  "atk-vin01a1:123_3": "deseti ādikalyāṇaṁ…pe… pariyosānakalyāṇanti so bhagavā sattesu kāruññataṁ paṭicca",
  "atk-vin01a1:123_4": "hitvāpi anuttaraṁ vivekasukhaṁ dhammaṁ deseti. Tañca kho appaṁ vā bahuṁ vā desento",
  "atk-vin01a1:123_5": "ādikalyāṇādippakārameva deseti.",
  "atk-vin01a1:124_0": "Kathaṁ? Ekagāthāpi hi samantabhadrakattā dhammassa paṭhamapādena ādikalyāṇā, dutiyatatiyapādehi",
  "atk-vin01a1:124_1": "majjhekalyāṇā, pacchimapādena pariyosānakalyāṇā. Ekānusandhikaṁ suttaṁ nidānena ādikalyāṇaṁ,",
  "atk-vin01a1:124_2": "nigamanena pariyosānakalyāṇaṁ, sesena majjhekalyāṇaṁ. Nānānusandhikaṁ suttaṁ paṭhamānusandhinā",
  "atk-vin01a1:124_3": "ādikalyāṇaṁ, pacchimena pariyosānakalyāṇaṁ, sesehi majjhekalyāṇaṁ. Sakalopi sāsanadhammo",
  "atk-vin01a1:124_4": "attano atthabhūtena sīlena ādikalyāṇo, samathavipassanāmaggaphalehi majjhekalyāṇo,",
  "atk-vin01a1:124_5": "nibbānena pariyosānakalyāṇo. Sīlasamādhīhi vā ādikalyāṇo, vipassanāmaggehi majjhekalyāṇo,",
  "atk-vin01a1:124_6": "phalanibbānehi pariyosānakalyāṇo . Buddhasubodhitāya vā ādikalyāṇo, dhammasudhammatāya",
  "atk-vin01a1:124_7": "majjhekalyāṇo, saṅghasuppaṭipattiyā pariyosānakalyāṇo. Taṁ sutvā tathattāya paṭipannena",
  "atk-vin01a1:124_8": "adhigantabbāya abhisambodhiyā vā ādikalyāṇo, paccekabodhiyā majjhekalyāṇo, sāvakabodhiyā",
  "atk-vin01a1:124_9": "pariyosānakalyāṇo. Suyyamāno cesa nīvaraṇavikkhambhanato savanenapi kalyāṇameva āvahatīti",
  "atk-vin01a1:124_10": "ādikalyāṇo, paṭipajjiyamāno samathavipassanāsukhāvahanato paṭipattiyāpi kalyāṇameva",
  "atk-vin01a1:124_11": "āvahatīti majjhekalyāṇo, tathā paṭipanno ca paṭipattiphale niṭṭhite tādibhāvāvahanato",
  "atk-vin01a1:124_12": "paṭipattiphalenapi kalyāṇameva āvahatīti pariyosānakalyāṇo. Nāthappabhavattā ca pabhavasuddhiyā",
  "atk-vin01a1:124_13": "ādikalyāṇo, atthasuddhiyā majjhekalyāṇo , kiccasuddhiyā pariyosānakalyāṇo. Tasmā",
  "atk-vin01a1:124_14": "eso bhagavā appaṁ vā bahuṁ vā desento ādikalyāṇādippakārameva desetīti veditabbo.",
  "atk-vin01a1:125_0": "Sātthaṁ sabyañjananti evamādīsu pana yasmā imaṁ dhammaṁ desento sāsanabrahmacariyaṁ",
  "atk-vin01a1:125_1": "maggabrahmacariyañca pakāseti, nānānayehi dīpeti; tañca yathānurūpaṁ atthasampattiyā",
  "atk-vin01a1:125_2": "sātthaṁ, byañjanasampattiyā sabyañjanaṁ. Saṅkāsanapakāsana-vivaraṇa-vibhajana-uttānīkaraṇa-paññatti-atthapadasamāyogato",
  "atk-vin01a1:125_3": "sātthaṁ, akkharapada-byañjanākāraniruttiniddesasampattiyā sabyañjanaṁ. Atthagambhīratā-paṭivedhagambhīratāhi",
  "atk-vin01a1:125_4": "sātthaṁ, dhammagambhīratādesanāgambhīratāhi sabyañjanaṁ. Atthapaṭibhānapaṭisambhidāvisayato",
  "atk-vin01a1:125_5": "sātthaṁ, dhammaniruttipaṭisambhidāvisayato sabyañjanaṁ. Paṇḍitavedanīyato parikkhakajanappasādakanti",
  "atk-vin01a1:125_6": "sātthaṁ, saddheyyato lokiyajanappasādakanti sabyañjanaṁ. Gambhīrādhippāyato sātthaṁ,",
  "atk-vin01a1:125_7": "uttānapadato sabyañjanaṁ. Upanetabbassa abhāvato sakalaparipuṇṇabhāvena kevalaparipuṇṇaṁ;",
  "atk-vin01a1:125_8": "apanetabbassa abhāvato niddosabhāvena parisuddhaṁ; sikkhattayapariggahitattā brahmabhūtehi",
  "atk-vin01a1:125_9": "seṭṭhehi caritabbato tesañca cariyabhāvato brahmacariyaṁ. Tasmā ‘‘sātthaṁ sabyañjanaṁ…pe…",
  "atk-vin01a1:125_10": "brahmacariyaṁ pakāsetī’’ti vuccati.",
  "atk-vin01a1:126_0": "Apica yasmā sanidānaṁ sauppattikañca desento ādikalyāṇaṁ deseti, veneyyānaṁ anurūpato",
  "atk-vin01a1:126_1": "atthassa aviparītatāya ca hetudāharaṇayuttato ca majjhekalyāṇaṁ, sotūnaṁ saddhāpaṭilābhena",
  "atk-vin01a1:126_2": "nigamanena ca pariyosānakalyāṇaṁ deseti. Evaṁ desento ca brahmacariyaṁ pakāseti.",
  "atk-vin01a1:126_3": "Tañca paṭipattiyā adhigamabyattito sātthaṁ, pariyattiyā āgamabyattito sabyañjanaṁ,",
  "atk-vin01a1:126_4": "sīlādipañcadhammakkhandhayuttato kevalaparipuṇṇaṁ, nirupakkilesato nittharaṇatthāya",
  "atk-vin01a1:126_5": "pavattito lokāmisanirapekkhato ca parisuddhaṁ, seṭṭhaṭṭhena brahmabhūtānaṁ buddha-paccekabuddha-buddhasāvakānaṁ",
  "atk-vin01a1:126_6": "cariyato ‘‘brahmacariya’’nti vuccati. Tasmāpi ‘‘so dhammaṁ deseti ādikalyāṇaṁ…pe…",
  "atk-vin01a1:126_7": "brahmacariyaṁ pakāsetī’’ti vuccati.",
  "atk-vin01a1:127_0": "Sādhu kho panāti sundaraṁ kho pana atthāvahaṁ sukhāvahanti vuttaṁ hoti. Tathārūpānaṁ",
  "atk-vin01a1:127_1": "arahatanti yathārūpo so bhava gotamo, evarūpānaṁ yathābhuccaguṇādhigamena loke arahantoti",
  "atk-vin01a1:127_2": "laddhasaddānaṁ arahataṁ. Dassanaṁ hotīti pasādasommāni akkhīni ummīlitvā ‘‘dassanamattampi",
  "atk-vin01a1:127_3": "sādhu hotī’’ti evaṁ ajjhāsayaṁ katvā atha kho verañjo brāhmaṇo yena bhagavā tenupasaṅkamīti.",
  "atk-vin01a1:128_0": "2.Yenāti bhummatthe karaṇavacanaṁ. Tasmā yattha bhagavā tattha upasaṅkamīti evamettha",
  "atk-vin01a1:128_1": "attho daṭṭhabbo . Yena vā kāraṇena bhagavā devamanussehi upasaṅkamitabbo, tena kāraṇena",
  "atk-vin01a1:128_2": "upasaṅkamīti evamettha attho daṭṭhabbo. Kena ca kāraṇena bhagavā upasaṅkamitabbo?",
  "atk-vin01a1:128_3": "Nānappakāraguṇavisesādhigamādhippāyena, sāduphalūpabhogādhippāyena dijagaṇehi niccaphalitamahārukkho",
  "atk-vin01a1:128_4": "viya. Upasaṅkamīti ca gatoti vuttaṁ hoti. Upasaṅkamitvāti upasaṅkamanapariyosānadīpanaṁ.",
  "atk-vin01a1:128_5": "Atha vā evaṁ gato tato āsannataraṁ ṭhānaṁ bhagavato samīpasaṅkhātaṁ gantvātipi vuttaṁ hoti.",
  "atk-vin01a1:129_0": "Bhagavatā saddhiṁ sammodīti yathā khamanīyādīni pucchanto bhagavā tena, evaṁ sopi",
  "atk-vin01a1:129_1": "bhagavatā saddhiṁ samappavattamodo ahosi, sītodakaṁ viya uṇhodakena sammoditaṁ ekībhāvaṁ",
  "atk-vin01a1:129_2": "agamāsi. Yāya ca ‘‘kacci, bho, gotama, khamanīyaṁ; kacci yāpanīyaṁ, kacci bhoto gotamassa,",
  "atk-vin01a1:129_3": "ca sāvakānañca appābādhaṁ appātaṅkaṁ lahuṭṭhānaṁ balaṁ phāsuvihāro’’tiādikāya kathāya",
  "atk-vin01a1:129_4": "sammodi, taṁ pītipāmojjasaṅkhātaṁ sammodaṁ jananato sammodituṁ yuttabhāvato ca sammodanīyaṁ.",
  "atk-vin01a1:129_5": "Atthabyañjanamadhuratāya sucirampi kālaṁ sāretuṁ nirantaraṁ pavattetuṁ araharūpato",
  "atk-vin01a1:129_6": "saritabbabhāvato ca sāraṇīyaṁ, suyyamānasukhato vā sammodanīyaṁ, anussariyamānasukhato",
  "atk-vin01a1:129_7": "sāraṇīyaṁ. Tathā byañjanaparisuddhatāya sammodanīyaṁ, atthaparisuddhatāya sāraṇīyanti.",
  "atk-vin01a1:129_8": "Evaṁ anekehi pariyāyehi sammodanīyaṁ sāraṇīyaṁ kathaṁ vītisāretvā pariyosāpetvā niṭṭhāpetvā",
  "atk-vin01a1:129_9": "yenatthena āgato taṁ pucchitukāmo ekamantaṁ nisīdi.",
  "atk-vin01a1:130_0": "Ekamantanti bhāvanapuṁsakaniddeso ‘‘visamaṁ candimasūriyā parivattantī’’tiādīsu (a.",
  "atk-vin01a1:130_1": "ni. 4.70) viya. Tasmā yathā nisinno ekamantaṁ nisinno hoti tathā nisīdīti evamettha",
  "atk-vin01a1:130_2": "attho daṭṭhabbo. Bhummatthe vā etaṁ upayogavacanaṁ. Nisīdīti upāvisi. Paṇḍitā hi",
  "atk-vin01a1:130_3": "purisā garuṭṭhāniyaṁ upasaṅkamitvā āsanakusalatāya ekamantaṁ nisīdanti. Ayañca tesaṁ",
  "atk-vin01a1:130_4": "aññataro, tasmā ekamantaṁ nisīdi.",
  "atk-vin01a1:131_0": "Kathaṁ nisinno pana ekamantaṁ nisinno hotīti? Cha nisajjadose vajjetvā. Seyyathidaṁ",
  "atk-vin01a1:131_1": "– atidūraṁ, accāsannaṁ, uparivātaṁ, unnatappadesaṁ, atisammukhaṁ, atipacchāti. Atidūre",
  "atk-vin01a1:131_2": "nisinno hi sace kathetukāmo hoti uccāsaddena kathetabbaṁ hoti. Accāsanne nisinno",
  "atk-vin01a1:131_3": "saṅghaṭṭanaṁ karoti. Uparivāte nisinno sarīragandhena bādhati. Unnatappadese nisinno",
  "atk-vin01a1:131_4": "agāravaṁ pakāseti. Atisammukhā nisinno sace daṭṭhukāmo hoti, cakkhunā cakkhuṁ āhacca",
  "atk-vin01a1:131_5": "daṭṭhabbaṁ hoti. Atipacchā nisinno sace daṭṭhukāmo hoti gīvaṁ pasāretvā daṭṭhabbaṁ",
  "atk-vin01a1:131_6": "hoti. Tasmā ayampi ete cha nisajjadose vajjetvā nisīdi. Tena vuttaṁ – ‘‘ekamantaṁ nisīdī’’ti.",
  "atk-vin01a1:132_0": "Ekamantaṁ nisinno kho verañjo brāhmaṇo bhagavantaṁ etadavocāti etanti idāni vattabbamatthaṁ",
  "atk-vin01a1:132_1": "dasseti. Dakāro padasandhikaro. Avocāti abhāsi. Sutaṁ metanti sutaṁ me etaṁ, etaṁ",
  "atk-vin01a1:132_2": "mayā sutanti idāni vattabbamatthaṁ dasseti. Bho gotamāti bhagavantaṁ gottena ālapati.",
  "atk-vin01a1:133_0": "Idāni yaṁ tena sutaṁ – taṁ dassento na samaṇo gotamoti evamādimāha. Tatrāyaṁ anuttānapadavaṇṇanā",
  "atk-vin01a1:133_1": "– brāhmaṇeti jātibrāhmaṇe. Jiṇṇeti jajjarībhūte jarāya khaṇḍiccādibhāvaṁ āpādite.",
  "atk-vin01a1:133_2": "Vuḍḍheti aṅgapaccaṅgānaṁ vuḍḍhimariyādappatte. Mahallaketi jātimahallakatāya samannāgate,",
  "atk-vin01a1:133_3": "cirakālappasuteti vuttaṁ hoti. Addhagateti addhānaṁ gate , dve tayo rājaparivaṭṭe",
  "atk-vin01a1:133_4": "atīteti adhippāyo. Vayo anuppatteti pacchimavayaṁ sampatte, pacchimavayo nāma vassasatassa",
  "atk-vin01a1:133_5": "pacchimo tatiyabhāgo.",
  "atk-vin01a1:134_0": "Apica – jiṇṇeti porāṇe, cirakālappavattakulanvayeti vuttaṁ hoti. Vuḍḍheti sīlācārādiguṇavuḍḍhiyutte.",
  "atk-vin01a1:134_1": "Mahallaketi vibhavamahattatāya samannāgate mahaddhane mahābhoge. Addhagateti maggappaṭipanne,",
  "atk-vin01a1:134_2": "brāhmaṇānaṁ vatacariyādimariyādaṁ avītikkamma caramāne. Vayoanuppatteti jātivuḍḍhabhāvaṁ",
  "atk-vin01a1:134_3": "antimavayaṁ anuppatteti evamettha yojanā veditabbā.",
  "atk-vin01a1:135_0": "Idāni abhivādetīti evamādīni ‘‘na samaṇo gotamo’’ti ettha vuttanakārena yojetvā evamatthato",
  "atk-vin01a1:135_1": "veditabbāni – ‘‘na vandati vā, nāsanā vuṭṭhahati vā, nāpi ‘idha bhonto nisīdantū’ti",
  "atk-vin01a1:135_2": "evaṁ āsanena vā upanimantetī’’ti. Ettha hi vā saddo vibhāvane nāma atthe, ‘‘rūpaṁ",
  "atk-vin01a1:135_3": "niccaṁ vā aniccaṁ vā’’tiādīsu viya. Evaṁ vatvā atha attano abhivādanādīni akarontaṁ",
  "atk-vin01a1:135_4": "bhagavantaṁ disvā āha – ‘‘tayidaṁ bho gotama tathevā’’ti. Yaṁ taṁ mayā sutaṁ – taṁ",
  "atk-vin01a1:135_5": "tatheva, taṁ savanañca me dassanañca saṁsandati sameti, atthato ekībhāvaṁ gacchati.",
  "atk-vin01a1:135_6": "‘‘Na hi bhavaṁ gotamo…pe… āsanena vā nimantetī’’ti evaṁ attanā sutaṁ diṭṭhena nigametvā",
  "atk-vin01a1:135_7": "nindanto āha – ‘‘tayidaṁ bho gotama na sampannamevā’’ti taṁ abhivādanādīnaṁ akaraṇaṁ na yuttameva.",
  "atk-vin01a1:136_0": "Athassa bhagavā attukkaṁsanaparavambhanadosaṁ anupagamma karuṇāsītalahadayena taṁ",
  "atk-vin01a1:136_1": "aññāṇaṁ vidhamitvā yuttabhāvaṁ dassetukāmo āha – ‘‘nāhaṁ taṁ brāhmaṇa…pe… muddhāpi",
  "atk-vin01a1:136_2": "tassa vipateyyā’’ti. Tatrāyaṁ saṅkhepattho – ‘‘ahaṁ, brāhmaṇa, appaṭihatena sabbaññutaññāṇacakkhunā",
  "atk-vin01a1:136_3": "olokentopi taṁ puggalaṁ etasmiṁ sadevakādibhede loke na passāmi, yamahaṁ abhivādeyyaṁ",
  "atk-vin01a1:136_4": "vā paccuṭṭheyyaṁ vā āsanena vā nimanteyyaṁ. Anacchariyaṁ vā etaṁ, yvāhaṁ ajja sabbaññutaṁ",
  "atk-vin01a1:136_5": "patto evarūpaṁ nipaccakārārahaṁ puggalaṁ na passāmi. Apica kho yadāpāhaṁ sampatijātova",
  "atk-vin01a1:136_6": "uttarābhimukho sattapadavītihārena gantvā sakalaṁ dasasahassilokadhātuṁ olokesiṁ;",
  "atk-vin01a1:136_7": "tadāpi etasmiṁ sadevakādibhede loke taṁ puggalaṁ na passāmi, yamahaṁ abhivādeyyaṁ",
  "atk-vin01a1:136_8": "vā paccuṭṭheyyaṁ vā āsanena vā nimanteyyaṁ. Atha kho maṁ soḷasakappasahassāyuko khīṇāsavamahābrahmāpi",
  "atk-vin01a1:136_9": "añjaliṁ paggahetvā ‘‘tvaṁ loke mahāpuriso, tvaṁ sadevakassa lokassa aggo ca jeṭṭho",
  "atk-vin01a1:136_10": "ca seṭṭho ca, natthi tayā uttaritaro’’ti sañjātasomanasso patināmesi; tadāpi cāhaṁ",
  "atk-vin01a1:136_11": "attanā uttaritaraṁ apassanto āsabhiṁ vācaṁ nicchāresiṁ – ‘‘aggohamasmi lokassa, jeṭṭhohamasmi",
  "atk-vin01a1:136_12": "lokassa, seṭṭhohamasmi lokassā’’ti. Evaṁ sampatijātassapi mayhaṁ abhivādanādiraho",
  "atk-vin01a1:136_13": "puggalo natthi, svāhaṁ idāni sabbaññutaṁ patto kaṁ abhivādeyyaṁ vā…pe… āsanena vā",
  "atk-vin01a1:136_14": "nimanteyyaṁ. Tasmā tvaṁ, brāhmaṇa, mā tathāgate evarūpaṁ nipaccakāraṁ patthayittha.",
  "atk-vin01a1:136_15": "Yañhi, brāhmaṇa, tathāgato abhivādeyya vā…pe… āsanena vā nimanteyya, muddhāpi tassa",
  "atk-vin01a1:136_16": "puggalassa rattipariyosāne paripākasithilabandhanaṁ vaṇṭā pavuttatālaphalamiva gīvato",
  "atk-vin01a1:136_17": "pacchijjitvā sahasāva bhūmiyaṁ vipateyyāti.",
  "atk-vin01a1:137_0": "3. Evaṁ vuttepi brāhmaṇo duppaññatāya tathāgatassa loke jeṭṭhabhāvaṁ asallakkhento",
  "atk-vin01a1:137_1": "kevalaṁ taṁ vacanaṁ asahamāno āha – ‘‘arasarūpo bhavaṁ gotamo’’ti. Ayaṁ kirassa adhippāyo",
  "atk-vin01a1:137_2": "– yaṁ loke abhivādanapaccuṭṭhānaañjalikammasāmīcikammaṁ ‘‘sāmaggiraso’’ti vuccati,",
  "atk-vin01a1:137_3": "taṁ bhoto gotamassa natthi , tasmā arasarūpo bhavaṁ gotamo, arasajātiko arasasabhāvoti.",
  "atk-vin01a1:137_4": "Athassa bhagavā cittamudubhāvajananatthaṁ ujuvipaccanīkabhāvaṁ pariharanto aññathā",
  "atk-vin01a1:137_5": "tassa vacanassatthaṁ attani sandassento ‘‘atthi khvesa brāhmaṇa pariyāyo’’tiādimāha.",
  "atk-vin01a1:138_0": "Tattha pariyāyoti kāraṇaṁ; ayañhi pariyāyasaddo desanā-vāra-kāraṇesu vattati. ‘‘Madhupiṇḍikapariyāyotveva",
  "atk-vin01a1:138_1": "naṁ dhārehī’’tiādīsu (ma. ni. 1.205) hi esa desanāyaṁ vattati. ‘‘Kassa nu kho, ānanda,",
  "atk-vin01a1:138_2": "ajja pariyāyo bhikkhuniyo ovaditu’’ntiādīsu (ma. ni. 3.398) vāre. ‘‘Sādhu, bhante,",
  "atk-vin01a1:138_3": "bhagavā aññaṁ pariyāyaṁ ācikkhatu, yathāyaṁ bhikkhusaṅgho aññāya saṇṭhaheyyā’’tiādīsu",
  "atk-vin01a1:138_4": "(pārā. 164) kāraṇe. Svāyamidha kāraṇe vattati . Tasmā ettha evamattho daṭṭhabbo –",
  "atk-vin01a1:138_5": "atthi kho, brāhmaṇa, etaṁ kāraṇaṁ; yena kāraṇena maṁ ‘‘arasarūpo bhavaṁ gotamo’’ti",
  "atk-vin01a1:138_6": "vadamāno puggalo sammā vadeyya, avitathavādīti saṅkhyaṁ gaccheyya. Katamo pana soti?",
  "atk-vin01a1:138_7": "Ye te brāhmaṇa rūparasā…pe… phoṭṭhabbarasā te tathāgatassa pahīnāti. Kiṁ vuttaṁ hoti?",
  "atk-vin01a1:138_8": "Ye te jātivasena vā upapattivasena vā seṭṭhasammatānampi puthujjanānaṁ rūpārammaṇādīni",
  "atk-vin01a1:138_9": "assādentānaṁ abhinandantānaṁ rajjantānaṁ uppajjanti kāmasukhassādasaṅkhātā rūparasasaddagandharasaphoṭṭhabbarasā,",
  "atk-vin01a1:138_10": "ye imaṁ lokaṁ gīvāya bandhitvā viya āviñchanti, vatthārammaṇādisāmaggiyañca uppannattā",
  "atk-vin01a1:138_11": "sāmaggirasāti vuccanti, te sabbepi tathāgatassa pahīnāti. Mayhaṁ pahīnāti vattabbepi",
  "atk-vin01a1:138_12": "mamākārena attānaṁ anukkhipanto dhammaṁ deseti. Desanāvilāso vā esa bhagavato.",
  "atk-vin01a1:139_0": "Tattha pahīnāti cittasantānato vigatā jahitā vā. Etasmiṁ panatthe karaṇe sāmivacanaṁ",
  "atk-vin01a1:139_1": "daṭṭhabbaṁ. Ariyamaggasatthena ucchinnaṁ taṇhāvijjāmayaṁ mūlametesanti ucchinnamūlā.",
  "atk-vin01a1:139_2": "Tālavatthu viya nesaṁ vatthu katanti tālāvatthukatā. Yathā hi tālarukkhaṁ samūlaṁ",
  "atk-vin01a1:139_3": "uddharitvā tassa vatthumatte tasmiṁ padese kate na puna tassa tālassa uppatti paññāyati;",
  "atk-vin01a1:139_4": "evaṁ ariyamaggasatthena samūle rūpādirase uddharitvā tesaṁ pubbe uppannapubbabhāvena",
  "atk-vin01a1:139_5": "vatthumatte cittasantāne kate sabbepi te ‘‘tālāvatthukatā’’ti vuccanti. Avirūḷhidhammattā",
  "atk-vin01a1:139_6": "vā matthakacchinnatālo viya katāti tālāvatthukatā. Yasmā pana evaṁ tālāvatthukatā",
  "atk-vin01a1:139_7": "anabhāvaṁkatā honti, yathā nesaṁ pacchābhāvo na hoti, tathā katā honti; tasmā āha",
  "atk-vin01a1:139_8": "– ‘‘anabhāvaṁkatā’’ti. Ayañhettha padacchedo – anuabhāvaṁ katā anabhāvaṁkatāti. ‘‘Anabhāvaṁ",
  "atk-vin01a1:139_9": "gatā’’tipi pāṭho, tassa anuabhāvaṁ gatāti attho. Tattha padacchedo anuabhāvaṁ gatā",
  "atk-vin01a1:139_10": "anabhāvaṁ gatāti, yathā anuacchariyā anacchariyāti. Āyatiṁ anuppādadhammāti anāgate",
  "atk-vin01a1:139_11": "anuppajjanakasabhāvā. Ye hi abhāvaṁ gatā, te puna kathaṁ uppajjissanti? Tenāha –",
  "atk-vin01a1:139_12": "‘‘anabhāvaṁ gatā āyatiṁ anuppādadhammā’’ti.",
  "atk-vin01a1:140_0": "Ayaṁ kho brāhmaṇa pariyāyoti idaṁ kho, brāhmaṇa, kāraṇaṁ yena maṁ sammā vadamāno",
  "atk-vin01a1:140_1": "vadeyya ‘‘arasarūpo samaṇo gotamo’’ti. No ca kho yaṁ tvaṁ sandhāya vadesīti yañca",
  "atk-vin01a1:140_2": "kho tvaṁ sandhāya vadesi, so pariyāyo na hoti. Kasmā pana bhagavā evamāha? Nanu evaṁ",
  "atk-vin01a1:140_3": "vutte yo brāhmaṇena vutto sāmaggiraso tassa attani vijjamānatā anuññātā hotīti. Vuccate,",
  "atk-vin01a1:140_4": "na hoti. Yo hi taṁ sāmaggirasaṁ kātuṁ bhabbo hutvā na karoti, so tadabhāvena arasarūpoti",
  "atk-vin01a1:140_5": "vattabbo bhaveyya. Bhagavā pana abhabbova etaṁ kātuṁ, tenassa karaṇe abhabbataṁ pakāsento",
  "atk-vin01a1:140_6": "āha – ‘‘no ca kho yaṁ tvaṁ sandhāya vadesī’’ti. Yaṁ pariyāyaṁ sandhāya tvaṁ maṁ ‘‘arasarūpo’’ti",
  "atk-vin01a1:140_7": "vadesi, so amhesu neva vattabboti.",
  "atk-vin01a1:141_0": "4. Evaṁ brāhmaṇo attanā adhippetaṁ arasarūpataṁ āropetuṁ asakkonto athāparaṁ nibbhogo",
  "atk-vin01a1:141_1": "bhavaṁ gotamotiādimāha. Sabbapariyāyesu cettha vuttanayeneva yojanakkamaṁ viditvā",
  "atk-vin01a1:141_2": "sandhāya bhāsitamattaṁ evaṁ veditabbaṁ. Brāhmaṇo tameva vayovuḍḍhānaṁ abhivādanakammādiṁ",
  "atk-vin01a1:141_3": "loke sāmaggiparibhogoti maññamāno tadabhāvena bhagavantaṁ nibbhogoti āha. Bhagavā",
  "atk-vin01a1:141_4": "pana yvāyaṁ rūpādīsu sattānaṁ chandarāgaparibhogo tadabhāvaṁ attani sampassamāno",
  "atk-vin01a1:141_5": "aparampi pariyāyaṁ anujānāti.",
  "atk-vin01a1:142_0": "5. Puna brāhmaṇo yaṁ loke vayovuḍḍhānaṁ abhivādanādikulasamudācārakammaṁ lokiyā karonti",
  "atk-vin01a1:142_1": "tassa akiriyaṁ sampassamāno bhagavantaṁ akiriyavādoti āha. Bhagavā pana, yasmā kāyaduccaritādīnaṁ",
  "atk-vin01a1:142_2": "akiriyaṁ vadati tasmā, taṁ akiriyavādaṁ attani sampassamāno aparampi pariyāyaṁ anujānāti.",
  "atk-vin01a1:142_3": "Tattha ca kāyaduccaritanti pāṇātipāta-adinnādāna-micchācāracetanā veditabbā. Vacīduccaritanti",
  "atk-vin01a1:142_4": "musāvāda-pisuṇavācā-pharusavācā-samphappalāpacetanā veditabbā. Manoduccaritanti abhijjhābyāpādamicchādiṭṭhiyo",
  "atk-vin01a1:142_5": "veditabbā. Ṭhapetvā te dhamme, avasesā akusalā dhammā ‘‘anekavihitā pāpakā akusalā",
  "atk-vin01a1:142_6": "dhammā’’ti veditabbā.",
  "atk-vin01a1:143_0": "6. Puna brāhmaṇo tameva abhivādanādikammaṁ bhagavati apassanto imaṁ ‘‘āgamma ayaṁ",
  "atk-vin01a1:143_1": "lokatanti lokapaveṇī ucchijjatī’’ti maññamāno bhagavantaṁ ucchedavādoti āha. Bhagavā",
  "atk-vin01a1:143_2": "pana yasmā aṭṭhasu lobhasahagatacittesu pañcakāmaguṇikarāgassa dvīsu akusalacittesu",
  "atk-vin01a1:143_3": "uppajjamānakadosassa ca anāgāmimaggena ucchedaṁ vadati. Sabbākusalasambhavassa pana",
  "atk-vin01a1:143_4": "niravasesassa mohassa arahattamaggena ucchedaṁ vadati. Ṭhapetvā te tayo, avasesānaṁ",
  "atk-vin01a1:143_5": "pāpakānaṁ akusalānaṁ dhammānaṁ yathānurūpaṁ catūhi maggehi ucchedaṁ vadati; tasmā",
  "atk-vin01a1:143_6": "taṁ ucchedavādaṁ attani sampassamāno aparampi pariyāyaṁ anujānāti.",
  "atk-vin01a1:144_0": "7. Puna brāhmaṇo ‘‘jigucchati maññe samaṇo gotamo idaṁ vayovuḍḍhānaṁ abhivādanādikulasamudācārakammaṁ,",
  "atk-vin01a1:144_1": "tena taṁ na karotī’’ti maññamāno bhagavantaṁ jegucchīti āha. Bhagavā pana yasmā jigucchati",
  "atk-vin01a1:144_2": "kāyaduccaritādīhi; kiṁ vuttaṁ hoti ? Yañca tividhaṁ kāyaduccaritaṁ, yañca catubbidhaṁ",
  "atk-vin01a1:144_3": "vacīduccaritaṁ, yañca tividhaṁ manoduccaritaṁ, yā ca ṭhapetvā tāni duccaritāni avasesānaṁ",
  "atk-vin01a1:144_4": "lāmakaṭṭhena pāpakānaṁ akosallasambhūtaṭṭhena akusalānaṁ dhammānaṁ samāpatti samāpajjanā",
  "atk-vin01a1:144_5": "samaṅgibhāvo, taṁ sabbampi gūthaṁ viya maṇḍanakajātiyo puriso jigucchati hirīyati,",
  "atk-vin01a1:144_6": "tasmā taṁ jegucchitaṁ attani sampassamāno aparampi pariyāyaṁ anujānāti. Tattha ‘‘kāyaduccaritenā’’ti",
  "atk-vin01a1:144_7": "upayogatthe karaṇavacanaṁ daṭṭhabbaṁ.",
  "atk-vin01a1:145_0": "8. Puna brāhmaṇo tameva abhivādanādikammaṁ bhagavati apassanto ‘‘ayaṁ imaṁ lokajeṭṭhakakammaṁ",
  "atk-vin01a1:145_1": "vineti vināseti, atha vā yasmā etaṁ sāmīcikammaṁ na karoti tasmā ayaṁ vinetabbo niggaṇhitabbo’’ti",
  "atk-vin01a1:145_2": "maññamāno bhagavantaṁ venayikoti āha. Tatrāyaṁ padattho – vinayatīti vinayo, vināsetīti",
  "atk-vin01a1:145_3": "vuttaṁ hoti. Vinayo eva venayiko, vinayaṁ vā arahatīti venayiko, niggahaṁ arahatīti",
  "atk-vin01a1:145_4": "vuttaṁ hoti. Bhagavā pana, yasmā rāgādīnaṁ vinayāya vūpasamāya dhammaṁ deseti, tasmā",
  "atk-vin01a1:145_5": "venayiko hoti. Ayameva cettha padattho – vinayāya dhammaṁ desetīti venayiko. Vicitrā",
  "atk-vin01a1:145_6": "hi taddhitavutti! Svāyaṁ taṁ venayikabhāvaṁ attani sampassamāno aparampi pariyāyaṁ anujānāti.",
  "atk-vin01a1:146_0": "9. Puna brāhmaṇo yasmā abhivādanādīni sāmīcikammāni karontā vayovuḍḍhe tosenti hāsenti,",
  "atk-vin01a1:146_1": "akarontā pana tāpenti vihesenti domanassaṁ nesaṁ uppādenti, bhagavā ca tāni na karoti;",
  "atk-vin01a1:146_2": "tasmā ‘‘ayaṁ vayovuḍḍhe tapatī’’ti maññamāno sappurisācāravirahitattā vā ‘‘kapaṇapuriso",
  "atk-vin01a1:146_3": "aya’’nti maññamāno bhagavantaṁ tapassīti āha. Tatrāyaṁ padattho – tapatīti tapo,",
  "atk-vin01a1:146_4": "roseti vihesetīti vuttaṁ hoti, sāmīcikammākaraṇassetaṁ nāmaṁ. Tapo assa atthīti tapassī.",
  "atk-vin01a1:146_5": "Dutiye atthavikappe byañjanāni avicāretvā loke kapaṇapuriso ‘‘tapassī’’ti vuccati.",
  "atk-vin01a1:146_6": "Bhagavā pana ye akusalā dhammā lokaṁ tapanato tapanīyāti vuccanti, tesaṁ pahīnattā",
  "atk-vin01a1:146_7": "yasmā tapassīti saṅkhyaṁ gato, tasmā taṁ tapassitaṁ attani sampassamāno aparampi",
  "atk-vin01a1:146_8": "pariyāyaṁ anujānāti. Tatrāyaṁ padattho – tapantīti tapā, akusaladhammānametaṁ adhivacanaṁ.",
  "atk-vin01a1:146_9": "Vuttampi hetaṁ – ‘‘idha tappati pecca tappatī’’ti. Tathā te tape assi nirassi pahāsi",
  "atk-vin01a1:146_10": "viddhaṁsesīti tapassī.",
  "atk-vin01a1:147_0": "10. Puna brāhmaṇo taṁ abhivādanādikammaṁ devalokagabbhasampattiyā devalokapaṭisandhipaṭilābhāya",
  "atk-vin01a1:147_1": "saṁvattatīti maññamāno bhagavati cassa abhāvaṁ disvā bhagavantaṁ apagabbhoti āha.",
  "atk-vin01a1:147_2": "Kodhavasena vā bhagavato mātukucchismiṁ paṭisandhiggahaṇe dosaṁ dassentopi evamāha.",
  "atk-vin01a1:147_3": "Tatrāyaṁ padattho – gabbhato apagatoti apagabbho, abhabbo devalokūpapattiṁ pāpuṇitunti",
  "atk-vin01a1:147_4": "adhippāyo. Hīno vā gabbho assāti apagabbho, devalokagabbhaparibāhirattā āyatiṁ hīnagabbhapaṭilābhabhāgīti,",
  "atk-vin01a1:147_5": "hīno vāssa mātukucchimhi gabbhavāso ahosīti adhippāyo. Bhagavato pana yasmā āyatiṁ",
  "atk-vin01a1:147_6": "gabbhaseyyā apagatā, tasmā so taṁ apagabbhataṁ attani sampassamāno aparampi pariyāyaṁ",
  "atk-vin01a1:147_7": "anujānāti. Tatra ca yassa kho brāhmaṇa āyatiṁ gabbhaseyyā punabbhavābhinibbatti pahīnāti",
  "atk-vin01a1:147_8": "etesaṁ padānaṁ evamattho daṭṭhabbo – brāhmaṇa, yassa puggalassa anāgate gabbhaseyyā,",
  "atk-vin01a1:147_9": "punabbhave ca abhinibbatti anuttarena maggena vihatakāraṇattā pahīnāti. Gabbhaseyyaggahaṇena",
  "atk-vin01a1:147_10": "cettha jalābujayoni gahitā. Punabbhavābhinibbattiggahaṇena itarā tissopi.",
  "atk-vin01a1:148_0": "Apica gabbhassa seyyā gabbhaseyyā, punabbhavo eva abhinibbatti punabbhavābhinibbattīti",
  "atk-vin01a1:148_1": "evamettha attho daṭṭhabbo. Yathā ca viññāṇaṭṭhitīti vuttepi na viññāṇato aññā ṭhiti",
  "atk-vin01a1:148_2": "atthi, evamidhāpi na gabbhato aññā seyyāti veditabbā. Abhinibbatti ca nāma yasmā",
  "atk-vin01a1:148_3": "punabbhavabhūtāpi apunabbhavabhūtāpi atthi, idha ca punabbhavabhūtā adhippetā. Tasmā",
  "atk-vin01a1:148_4": "vuttaṁ – ‘‘punabbhavo eva abhinibbatti punabbhavābhinibbattī’’ti.",
  "atk-vin01a1:149_0": "11. Evaṁ āgatakālato paṭṭhāya arasarūpatādīhi aṭṭhahi akkosavatthūhi akkosantampi",
  "atk-vin01a1:149_1": "brāhmaṇaṁ bhagavā dhammissaro dhammarājā dhammassāmī tathāgato anukampāya sītaleneva",
  "atk-vin01a1:149_2": "cakkhunā olokento yaṁ dhammadhātuṁ paṭivijjhitvā desanāvilāsappatto hoti, tassā dhammadhātuyā",
  "atk-vin01a1:149_3": "suppaṭividdhattā vigatavalāhake antalikkhe samabbhuggato puṇṇacando viya saradakāle",
  "atk-vin01a1:149_4": "sūriyo viya ca brāhmaṇassa hadayandhakāraṁ vidhamanto tāniyeva akkosavatthūni tena",
  "atk-vin01a1:149_5": "tena pariyāyena aññathā dassetvā, punapi attano karuṇāvipphāraṁ aṭṭhahi lokadhammehi",
  "atk-vin01a1:149_6": "akampiyabhāvena paṭiladdhaṁ, tādiguṇalakkhaṇaṁ pathavīsamacittataṁ akuppadhammatañca",
  "atk-vin01a1:149_7": "pakāsento ‘‘ayaṁ brāhmaṇo kevalaṁ palitasirakhaṇḍadantavalittacatādīhi attano vuḍḍhabhāvaṁ",
  "atk-vin01a1:149_8": "sañjānāti, no ca kho jānāti attānaṁ jātiyā anugataṁ jarāya anusaṭaṁ byādhinā abhibhūtaṁ",
  "atk-vin01a1:149_9": "maraṇena abbhāhataṁ vaṭṭakhāṇubhūtaṁ ajja maritvā puna sveva uttānasayanadārakabhāvagamanīyaṁ.",
  "atk-vin01a1:149_10": "Mahantena kho pana ussāhena mama santikaṁ āgato, tadassa āgamanaṁ sātthakaṁ hotū’’ti",
  "atk-vin01a1:149_11": "cintetvā imasmiṁ loke attano appaṭisamaṁ purejātabhāvaṁ dassento seyyathāpi brāhmaṇātiādinā",
  "atk-vin01a1:149_12": "nayena brāhmaṇassa dhammadesanaṁ vaḍḍhesi.",
  "atk-vin01a1:150_0": "Tattha seyyathāti opammatthe nipāto; pīti sambhāvanatthe; ubhayenāpi yathā nāma brāhmaṇāti",
  "atk-vin01a1:150_1": "dasseti. Kukkuṭiyā aṇḍāni aṭṭha vā dasa vā dvādasa vāti ettha pana kiñcāpi kukkuṭiyā",
  "atk-vin01a1:150_2": "vuttappakārato ūnādhikānipi aṇḍāni honti, atha kho vacanasiliṭṭhatāya evaṁ vuttanti",
  "atk-vin01a1:150_3": "veditabbaṁ. Evañhi loke siliṭṭhavacanaṁ hoti. Tānassūti tāni assu, bhaveyyunti vuttaṁ",
  "atk-vin01a1:150_4": "hoti. Kukkuṭiyā sammā adhisayitānīti tāya janettiyā kukkuṭiyā pakkhe pasāretvā tesaṁ",
  "atk-vin01a1:150_5": "upari sayantiyā sammā adhisayitāni. Sammā pariseditānīti kālena kālaṁ utuṁ gaṇhāpentiyā",
  "atk-vin01a1:150_6": "suṭṭhu samantato seditāni, usmīkatānīti vuttaṁ hoti. Sammā paribhāvitānīti kālena",
  "atk-vin01a1:150_7": "kālaṁ suṭṭhu samantato bhāvitāni, kukkuṭagandhaṁ gāhāpitānīti vuttaṁ hoti.",
  "atk-vin01a1:151_0": "Idāni yasmā tāya kukkuṭiyā evaṁ tīhi pakārehi tāni aṇḍāni paripāliyamānāni na pūtīni",
  "atk-vin01a1:151_1": "honti. Yopi nesaṁ allasineho so pariyādānaṁ gacchati. Kapālaṁ tanukaṁ hoti, pādanakhasikhā",
  "atk-vin01a1:151_2": "ca mukhatuṇḍakañca kharaṁ hoti, kukkuṭapotakā paripākaṁ gacchanti, kapālassa tanukattā",
  "atk-vin01a1:151_3": "bahiddhā āloko anto paññāyati. Atha te kukkuṭapotakā ‘‘ciraṁ vata mayaṁ saṅkuṭitahatthapādā",
  "atk-vin01a1:151_4": "sambādhe sayimha, ayañca bahi āloko dissati, ettha dāni no sukhavihāro bhavissatī’’ti",
  "atk-vin01a1:151_5": "nikkhamitukāmā hutvā kapālaṁ pādena paharanti, gīvaṁ pasārenti. Tato taṁ kapālaṁ",
  "atk-vin01a1:151_6": "dvedhā bhijjati, kukkuṭapotakā pakkhe vidhunantā taṅkhaṇānurūpaṁ viravantā nikkhamanti.",
  "atk-vin01a1:151_7": "Evaṁ nikkhamantānañca nesaṁ yo paṭhamataraṁ nikkhamati so ‘jeṭṭho’ti vuccati. Tasmā",
  "atk-vin01a1:151_8": "bhagavā tāya upamāya attano jeṭṭhakabhāvaṁ sādhetukāmo brāhmaṇaṁ pucchi – ‘‘yo nu",
  "atk-vin01a1:151_9": "kho tesaṁ kukkuṭacchāpakānaṁ…pe… kinti svassa vacanīyo’’ti. Tattha kukkuṭacchāpakānanti",
  "atk-vin01a1:151_10": "kukkuṭapotakānaṁ. Kinti svassa vacanīyoti so kinti vacanīyo assa, kinti vattabbo",
  "atk-vin01a1:151_11": "bhaveyya jeṭṭho vā kaniṭṭho vāti. Sesaṁ uttānatthameva.",
  "atk-vin01a1:152_0": "Tato brāhmaṇo āha – ‘‘jeṭṭhotissa bho gotama vacanīyo’’ti. Bho, gotama, so jeṭṭho",
  "atk-vin01a1:152_1": "iti assa vacanīyo. Kasmāti ce? So hi nesaṁ jeṭṭho, tasmā so nesaṁ vuḍḍhataroti attho.",
  "atk-vin01a1:152_2": "Athassa bhagavā opammaṁ sampaṭipādento āha – ‘‘evameva kho ahaṁ brāhmaṇā’’tiādi.",
  "atk-vin01a1:152_3": "Yathā so kukkuṭacchāpako jeṭṭhoti saṅkhyaṁ gacchati; evaṁ ahampi avijjāgatāya pajāya.",
  "atk-vin01a1:152_4": "Avijjāgatāyāti avijjā vuccati aññāṇaṁ, tattha gatāya. Pajāyāti sattādhivacanametaṁ.",
  "atk-vin01a1:152_5": "Tasmā ettha avijjaṇḍakosassa anto paviṭṭhesu sattesūti evaṁ attho daṭṭhabbo. Aṇḍabhūtāyāti",
  "atk-vin01a1:152_6": "aṇḍe bhūtāya jātāya sañjātāya. Yathā hi aṇḍe nibbattā ekacce sattā aṇḍabhūtāti vuccanti;",
  "atk-vin01a1:152_7": "evamayaṁ sabbāpi pajā avijjaṇḍakose nibbattattā aṇḍabhūtāti vuccati. Pariyonaddhāyāti",
  "atk-vin01a1:152_8": "tena avijjaṇḍakosena samantato onaddhāya baddhāya veṭhitāya . Avijjaṇḍakosaṁ padāletvāti",
  "atk-vin01a1:152_9": "taṁ avijjāmayaṁ aṇḍakosaṁ bhinditvā . Ekova loketi sakalepi lokasannivāse ahameva",
  "atk-vin01a1:152_10": "eko adutiyo. Anuttaraṁ sammāsambodhiṁ abhisambuddhoti anuttaranti uttaravirahitaṁ",
  "atk-vin01a1:152_11": "sabbaseṭṭhaṁ. Sammāsambodhinti sammā sāmañca bodhiṁ; atha vā pasatthaṁ sundarañca",
  "atk-vin01a1:152_12": "bodhiṁ; bodhīti rukkhopi maggopi sabbaññutaññāṇampi nibbānampi vuccati. ‘‘Bodhirukkhamūle",
  "atk-vin01a1:152_13": "paṭhamābhisambuddho’’ti (mahāva. 1; udā. 1) ca ‘‘antarā ca gayaṁ antarā ca bodhi’’nti",
  "atk-vin01a1:152_14": "(mahāva. 11; ma. ni. 1.285) ca āgataṭṭhānesu hi rukkho bodhīti vuccati. ‘‘Bodhi vuccati",
  "atk-vin01a1:152_15": "catūsu maggesu ñāṇa’’nti (cūḷani. khaggavisāṇasuttaniddesa 121) āgataṭṭhāne maggo.",
  "atk-vin01a1:152_16": "‘‘Pappoti bodhiṁ varabhūrimedhaso’’ti (dī. ni. 3.217) āgataṭṭhāne sabbaññutaññāṇaṁ.",
  "atk-vin01a1:152_17": "‘‘Patvāna bodhiṁ amataṁ asaṅkhata’’nti āgataṭṭhāne nibbānaṁ. Idha pana bhagavato",
  "atk-vin01a1:152_18": "arahattamaggañāṇaṁ adhippetaṁ. Sabbaññutaññāṇantipi vadanti. Aññesaṁ arahattamaggo",
  "atk-vin01a1:152_19": "anuttarā bodhi hoti, na hotīti? Na hoti. Kasmā? Asabbaguṇadāyakattā. Tesañhi kassaci",
  "atk-vin01a1:152_20": "arahattamaggo arahattaphalameva deti, kassaci tisso vijjā, kassaci cha abhiññā, kassaci",
  "atk-vin01a1:152_21": "catasso paṭisambhidā, kassaci sāvakapāramiñāṇaṁ. Paccekabuddhānampi paccekabodhiñāṇameva",
  "atk-vin01a1:152_22": "deti. Buddhānaṁ pana sabbaguṇasampattiṁ deti, abhiseko viya rañño sabbalokissariyabhāvaṁ.",
  "atk-vin01a1:152_23": "Tasmā aññassa kassacipi anuttarā bodhi na hotīti. Abhisambuddhoti abbhaññāsiṁ paṭivijjhiṁ;",
  "atk-vin01a1:152_24": "pattomhi adhigatomhīti vuttaṁ hoti.",
  "atk-vin01a1:153_0": "Idāni yadetaṁ bhagavatā ‘‘evameva kho ahaṁ brāhmaṇā’’ti ādinā nayena vuttaṁ opammasampaṭipādanaṁ,",
  "atk-vin01a1:153_1": "taṁ evamatthena saddhiṁ saṁsanditvā veditabbaṁ. Yathā hi tassā kukkuṭiyā attano aṇḍesu",
  "atk-vin01a1:153_2": "adhisayanāditividhakiriyākaraṇaṁ; evaṁ bodhipallaṅke nisinnassa bodhisattabhūtassa",
  "atk-vin01a1:153_3": "bhagavato attano cittasantāne aniccaṁ dukkhaṁ anattāti tividhānupassanākaraṇaṁ. Kukkuṭiyā",
  "atk-vin01a1:153_4": "tividhakiriyāsampādanena aṇḍānaṁ apūtibhāvo viya bodhisattabhūtassa bhagavato tividhānupassanāsampādanena",
  "atk-vin01a1:153_5": "vipassanāñāṇassa aparihāni. Kukkuṭiyā tividhakiriyākaraṇena aṇḍānaṁ allasinehapariyādānaṁ",
  "atk-vin01a1:153_6": "viya bodhisattabhūtassa bhagavato tividhānupassanāsampādanena bhavattayānugatanikantisinehapariyādānaṁ.",
  "atk-vin01a1:153_7": "Kukkuṭiyā tividhakiriyākaraṇena aṇḍakapālānaṁ tanubhāvo viya bodhisattabhūtassa bhagavato",
  "atk-vin01a1:153_8": "tividhānupassanāsampādanena avijjaṇḍakosassa tanubhāvo. Kukkuṭiyā tividhakiriyākaraṇena",
  "atk-vin01a1:153_9": "kukkuṭacchāpakassa pādanakhasikhātuṇḍakānaṁ thaddhakharabhāvo viya bodhisattabhūtassa",
  "atk-vin01a1:153_10": "bhagavato tividhānupassanāsampādanena vipassanāñāṇassa tikkhakharavippasannasūrabhāvo.",
  "atk-vin01a1:153_11": "Kukkuṭiyā tividhakiriyākaraṇena kukkuṭacchāpakassa paripākakālo viya bodhisattabhūtassa",
  "atk-vin01a1:153_12": "bhagavato tividhānupassanāsampādanena vipassanāñāṇassa paripākakālo vaḍḍhitakālo",
  "atk-vin01a1:153_13": "gabbhaggahaṇakālo veditabbo.",
  "atk-vin01a1:154_0": "Tato kukkuṭiyā tividhakiriyākaraṇena kukkuṭacchāpakassa pādanakhasikhāya vā mukhatuṇḍakena",
  "atk-vin01a1:154_1": "vā aṇḍakosaṁ padāletvā pakkhe papphoṭetvā sotthinā abhinibbhidākālo viya bodhisattabhūtassa",
  "atk-vin01a1:154_2": "bhagavato tividhānupassanāsampādanena vipassanāñāṇaṁ gabbhaṁ gaṇhāpetvā anupubbādhigatena",
  "atk-vin01a1:154_3": "arahattamaggena avijjaṇḍakosaṁ padāletvā abhiññāpakkhe papphoṭetvā sotthinā sakalabuddhaguṇasacchikatakālo veditabboti.",
  "atk-vin01a1:155_0": "Svāhaṁ brāhmaṇa jeṭṭho seṭṭho lokassāti so ahaṁ brāhmaṇa yathā tesaṁ kukkuṭapotakānaṁ",
  "atk-vin01a1:155_1": "paṭhamataraṁ aṇḍakosaṁ padāletvā abhinibbhido kukkuṭapotako jeṭṭho hoti; evaṁ avijjāgatāya",
  "atk-vin01a1:155_2": "pajāya taṁ avijjaṇḍakosaṁ padāletvā paṭhamataraṁ ariyāya jātiyā jātattā jeṭṭho vuḍḍhataroti",
  "atk-vin01a1:155_3": "saṅkhyaṁ gato. Sabbaguṇehi pana appaṭisamattā seṭṭhoti.",
  "atk-vin01a1:156_0": "Evaṁ bhagavā attano anuttaraṁ jeṭṭhaseṭṭhabhāvaṁ brāhmaṇassa pakāsetvā idāni yāya",
  "atk-vin01a1:156_1": "paṭipadāya taṁ adhigato taṁ paṭipadaṁ pubbabhāgato pabhuti dassetuṁ ‘‘āraddhaṁ kho",
  "atk-vin01a1:156_2": "pana me brāhmaṇā’’tiādimāha. Imaṁ vā bhagavato anuttaraṁ jeṭṭhaseṭṭhabhāvaṁ sutvā",
  "atk-vin01a1:156_3": "brāhmaṇassa cittamevamuppannaṁ – ‘‘kāya nu kho paṭipadāya imaṁ patto’’ti. Tassa cittamaññāya",
  "atk-vin01a1:156_4": "‘‘imāyāhaṁ paṭipadāya imaṁ anuttaraṁ jeṭṭhaseṭṭhabhāvaṁ patto’’ti dassento evamāha.",
  "atk-vin01a1:156_5": "Tattha āraddhaṁ kho pana me brāhmaṇa vīriyaṁ ahosīti brāhmaṇa, na mayā ayaṁ anuttaro",
  "atk-vin01a1:156_6": "jeṭṭhaseṭṭhabhāvo kusītena muṭṭhassatinā sāraddhakāyena vikkhittacittena adhigato,",
  "atk-vin01a1:156_7": "apica kho tadadhigamāya āraddhaṁ kho pana me vīriyaṁ ahosi, bodhimaṇḍe nisinnena",
  "atk-vin01a1:156_8": "mayā caturaṅgasamannāgataṁ vīriyaṁ āraddhaṁ ahosi, paggahitaṁ asithilappavattitanti",
  "atk-vin01a1:156_9": "vuttaṁ hoti. Āraddhattāyeva ca me taṁ asallīnaṁ ahosi. Na kevalañca vīriyameva, satipi",
  "atk-vin01a1:156_10": "me ārammaṇābhimukhībhāvena upaṭṭhitā ahosi. Upaṭṭhitattāyeva ca asammuṭṭhā. Passaddho",
  "atk-vin01a1:156_11": "kāyo asāraddhoti kāyacittapassaddhivasena kāyopi me passaddho ahosi . Tattha yasmā",
  "atk-vin01a1:156_12": "nāmakāye passaddhe rūpakāyopi passaddhoyeva hoti, tasmā nāmakāyo rūpakāyoti avisesetvāva",
  "atk-vin01a1:156_13": "passaddho kāyoti vuttaṁ. Asāraddhoti so ca kho passaddhattāyeva asāraddho, vigatadarathoti",
  "atk-vin01a1:156_14": "vuttaṁ hoti. Samāhitaṁ cittaṁ ekagganti cittampi me sammā āhitaṁ suṭṭhu ṭhapitaṁ",
  "atk-vin01a1:156_15": "appitaṁ viya ahosi; samāhitattā eva ca ekaggaṁ acalaṁ nipphandananti. Ettāvatā jhānassa",
  "atk-vin01a1:156_16": "pubbabhāgapaṭipadā kathitā hoti.",
  "atk-vin01a1:157": "Paṭhamajjhānakathā",
  "atk-vin01a1:158_0": "Idāni imāya paṭipadāya adhigataṁ paṭhamajjhānaṁ ādiṁ katvā vijjattayapariyosānaṁ",
  "atk-vin01a1:158_1": "visesaṁ dassento ‘‘so kho aha’’nti ādimāha. Tattha vivicceva kāmehi vivicca akusalehi",
  "atk-vin01a1:158_2": "dhammehītiādīnaṁ kiñcāpi ‘‘tattha katame kāmā? Chando kāmo, rāgo kāmo, chandarāgo",
  "atk-vin01a1:158_3": "kāmo; saṅkappo kāmo, rāgo kāmo, saṅkapparāgo kāmo – ime vuccanti kāmā. Tattha katame",
  "atk-vin01a1:158_4": "akusalā dhammā? Kāmacchando…pe… vicikicchā – ime vuccanti akusalā dhammā. Iti imehi",
  "atk-vin01a1:158_5": "ca kāmehi imehi ca akusalehi dhammehi vivitto hoti pavivitto, tena vuccati – ‘vivicceva",
  "atk-vin01a1:158_6": "kāmehi vivicca akusalehi dhammehī’’’tiādinā (vibha. 564) nayena vibhaṅgeyeva attho",
  "atk-vin01a1:158_7": "vutto. Tathāpi aṭṭhakathānayaṁ vinā na suṭṭhu pākaṭoti aṭṭhakathānayeneva naṁ pakāsayissāma.",
  "atk-vin01a1:159_0": "Seyyathidaṁ – vivicceva kāmehīti kāmehi viviccitvā vinā hutvā apasakketvā. Yo panāyamettha",
  "atk-vin01a1:159_1": "evakāro, so niyamatthoti veditabbo. Yasmā ca niyamattho, tasmā tasmiṁ paṭhamajjhānaṁ",
  "atk-vin01a1:159_2": "upasampajja viharaṇasamaye avijjamānānampi kāmānaṁ tassa paṭhamajjhānassa paṭipakkhabhāvaṁ",
  "atk-vin01a1:159_3": "kāmapariccāgeneva cassa adhigamaṁ dīpeti. Kathaṁ? ‘‘Vivicceva kāmehī’’ti evañhi niyame",
  "atk-vin01a1:159_4": "kariyamāne idaṁ paññāyati. Nūnimassa jhānassa kāmā paṭipakkhabhūtā, yesu sati idaṁ",
  "atk-vin01a1:159_5": "na pavattati, andhakāre sati padīpo viya, tesaṁ pariccāgeneva cassa adhigamo hoti,",
  "atk-vin01a1:159_6": "orimatīrapariccāgena pārimatīrasseva, tasmā niyamaṁ karotīti.",
  "atk-vin01a1:160_0": "Tattha siyā – ‘‘kasmā panesa pubbapadeyeva vutto na uttarapade, kiṁ akusalehi dhammehi",
  "atk-vin01a1:160_1": "aviviccāpi jhānaṁ upasampajja vihareyyā’’ti? Na kho panetaṁ evaṁ daṭṭhabbaṁ. Tannissaraṇato",
  "atk-vin01a1:160_2": "hi pubbapadeeva esa vutto. Kāmadhātusamatikkamanato hi kāmarāgapaṭipakkhato ca idaṁ",
  "atk-vin01a1:160_3": "jhānaṁ kāmānameva nissaraṇaṁ. Yathāha – ‘‘kāmānametaṁ nissaraṇaṁ, yadidaṁ nekkhamma’’nti",
  "atk-vin01a1:160_4": "(itivu. 72). Uttarapadepi pana yathā ‘‘idheva, bhikkhave, paṭhamo samaṇo, idha dutiyo",
  "atk-vin01a1:160_5": "samaṇo’’ti (ma. ni. 1.139) ettha evakāro ānetvā vuccati, evaṁ vattabbo. Na hi sakkā",
  "atk-vin01a1:160_6": "ito aññehipi nīvaraṇasaṅkhātehi akusalehi dhammehi avivicca jhānaṁ upasampajja viharituṁ",
  "atk-vin01a1:160_7": ". Tasmā ‘‘vivicceva kāmehi vivicceva akusalehi dhammehī’’ti evaṁ padadvayepi esa",
  "atk-vin01a1:160_8": "daṭṭhabbo. Padadvayepi ca kiñcāpi ‘‘viviccā’’ti iminā sādhāraṇavacanena tadaṅgavivekādayo",
  "atk-vin01a1:160_9": "kāyavivekādayo ca sabbepi vivekā saṅgahaṁ gacchanti. Tathāpi kāyaviveko, cittaviveko,",
  "atk-vin01a1:160_10": "vikkhambhanavivekoti tayo eva idha daṭṭhabbā. ‘‘Kāmehī’’ti iminā pana padena ye ca",
  "atk-vin01a1:160_11": "niddese ‘‘katame vatthukāmā manāpiyā rūpā’’tiādinā (mahāni. 1; vibha. 964) nayena",
  "atk-vin01a1:160_12": "vatthukāmā vuttā, ye ca tattheva vibhaṅge ca ‘‘chando kāmo’’tiādinā (mahāni. 1) nayena",
  "atk-vin01a1:160_13": "kilesakāmā vuttā, te sabbepi saṅgahitā icceva daṭṭhabbā. Evañhi sati ‘‘vivicceva",
  "atk-vin01a1:160_14": "kāmehī’’ti vatthukāmehipi viviccevāti attho yujjati. Tena kāyaviveko vutto hoti.",
  "atk-vin01a1:161_0": "Vivicca akusalehi dhammehīti kilesakāmehi sabbākusalehi dhammehi vā viviccāti attho",
  "atk-vin01a1:161_1": "yujjati. Tena cittaviveko vutto hoti. Purimena cettha vatthukāmehi vivekavacanatoyeva",
  "atk-vin01a1:161_2": "kāmasukhapariccāgo, dutiyena kilesakāmehi vivekavacanato nekkhammasukhapariggaho",
  "atk-vin01a1:161_3": "vibhāvito hoti. Evaṁ vatthukāmakilesakāmavivekavacanatoyeva ca etesaṁ paṭhamena saṁkilesavatthuppahānaṁ,",
  "atk-vin01a1:161_4": "dutiyena saṁkilesappahānaṁ; paṭhamena lolabhāvassa hetupariccāgo, dutiyena bālabhāvassa;",
  "atk-vin01a1:161_5": "paṭhamena ca payogasuddhi, dutiyena āsayaposanaṁ vibhāvitaṁ hotīti viññātabbaṁ. Esa",
  "atk-vin01a1:161_6": "tāva nayo ‘‘kāmehī’’ti ettha vuttakāmesu vatthukāmapakkhe.",
  "atk-vin01a1:162_0": "Kilesakāmapakkhe pana chandoti ca rāgoti ca evamādīhi anekabhedo kāmacchandoyeva",
  "atk-vin01a1:162_1": "kāmoti adhippeto. So ca akusalapariyāpannopi samāno, ‘‘tattha katamo kāmachando kāmo’’tiādinā",
  "atk-vin01a1:162_2": "nayena vibhaṅge jhānapaṭipakkhato visuṁ vutto. Kilesakāmattā vā purimapade vutto,",
  "atk-vin01a1:162_3": "akusalapariyāpannattā dutiyapade. Anekabhedato cassa kāmatoti avatvā kāmehīti vuttaṁ.",
  "atk-vin01a1:162_4": "Aññesampi ca dhammānaṁ akusalabhāve vijjamāne ‘‘tattha katame akusalā dhammā kāmacchando’’tiādinā",
  "atk-vin01a1:162_5": "nayena vibhaṅge (vibha. 564) uparijhānaṅgapaccanīkapaṭipakkhabhāvadassanato nīvaraṇāneva",
  "atk-vin01a1:162_6": "vuttāni. Nīvaraṇāni hi jhānaṅgapaccanīkāni, tesaṁ jhānaṅgāneva paṭipakkhāni, viddhaṁsakānīti",
  "atk-vin01a1:162_7": "vuttaṁ hoti. Tathā hi ‘‘samādhi kāmacchandassa paṭipakkho, pīti byāpādassa, vitakko",
  "atk-vin01a1:162_8": "thinamiddhassa, sukhaṁ uddhaccakukkuccassa, vicāro vicikicchāyā’’ti peṭake vuttaṁ.",
  "atk-vin01a1:163_0": "Evamettha ‘‘vivicceva kāmehī’’ti iminā kāmacchandassa vikkhambhanaviveko vutto hoti.",
  "atk-vin01a1:163_1": "‘‘Vivicca akusalehi dhammehī’’ti iminā pañcannampi nīvaraṇānaṁ. Aggahitaggahaṇena",
  "atk-vin01a1:163_2": "pana paṭhamena kāmacchandassa, dutiyena sesanīvaraṇānaṁ. Tathā paṭhamena tīsu akusalamūlesu",
  "atk-vin01a1:163_3": "pañcakāmaguṇabhedavisayassa lobhassa, dutiyena āghātavatthubhedādivisayānaṁ dosamohānaṁ.",
  "atk-vin01a1:163_4": "Oghādīsu vā dhammesu paṭhamena kāmogha-kāmayoga-kāmāsava-kāmupādāna-abhijjhākāyagantha-kāmarāga-saṁyojanānaṁ,",
  "atk-vin01a1:163_5": "dutiyena avasesaogha-yogāsava-upādāna-gantha-saṁyojanānaṁ. Paṭhamena ca taṇhāya taṁsampayuttakānañca,",
  "atk-vin01a1:163_6": "dutiyena avijjāya taṁsampayuttakānañca. Apica paṭhamena lobhasampayuttaaṭṭhacittuppādānaṁ,",
  "atk-vin01a1:163_7": "dutiyena sesānaṁ catunnaṁ akusalacittuppādānaṁ vikkhambhanaviveko vutto hotīti veditabbo.",
  "atk-vin01a1:163_8": "Ayaṁ tāva ‘‘vivicceva kāmehi vivicca akusalehi dhammehī’’ti ettha atthappakāsanā.",
  "atk-vin01a1:164_0": "Ettāvatā ca paṭhamassa jhānassa pahānaṅgaṁ dassetvā idāni sampayogaṅgaṁ dassento",
  "atk-vin01a1:164_1": "savitakkaṁ savicārantiādimāha. Tattha vitakkanaṁ vitakko, ūhananti vuttaṁ hoti. Svāyaṁ",
  "atk-vin01a1:164_2": "ārammaṇe cittassa abhiniropanalakkhaṇo, āhananapariyāhananaraso. Tathā hi ‘‘tena",
  "atk-vin01a1:164_3": "yogāvacaro ārammaṇaṁ vitakkāhataṁ vitakkapariyāhataṁ karotī’’ti vuccati. Ārammaṇe",
  "atk-vin01a1:164_4": "cittassa ānayanapaccupaṭṭhāno. Vicaraṇaṁ vicāro, anusañcaraṇanti vuttaṁ hoti. Svāyaṁ",
  "atk-vin01a1:164_5": "ārammaṇānumajjanalakkhaṇo, tattha sahajātānuyojanaraso, cittassa anuppabandhanapaccupaṭṭhāno.",
  "atk-vin01a1:164_6": "Santepi ca nesaṁ katthaci avippayoge oḷārikaṭṭhena ghaṇṭābhighātasaddo viya cetaso",
  "atk-vin01a1:164_7": "paṭhamābhinipāto vitakko, sukhumaṭṭhena anuravo viya anuppabandho vicāro. Vipphāravā",
  "atk-vin01a1:164_8": "cettha vitakko paripphandanabhāvo cittassa, ākāse uppatitukāmassa pakkhino pakkhavikkhepo",
  "atk-vin01a1:164_9": "viya padumābhimukhapāto viya ca gandhānubandhacetaso bhamarassa. Santavutti vicāro",
  "atk-vin01a1:164_10": "nātiparipphandanabhāvo cittassa, ākāse uppatitassa pakkhino pakkhappasāraṇaṁ viya",
  "atk-vin01a1:164_11": "paribbhamanaṁ viya ca padumābhimukhapatitassa bhamarassa padumassa uparibhāge. So",
  "atk-vin01a1:164_12": "pana nesaṁ viseso paṭhama-dutiyajjhānesu pākaṭo hoti. Iti iminā ca vitakkena iminā",
  "atk-vin01a1:164_13": "ca vicārena saha vattati rukkho viya pupphena ca phalena cāti idaṁ jhānaṁ ‘‘savitakkaṁ",
  "atk-vin01a1:164_14": "savicāra’’nti vuccati. Vibhaṅge pana ‘‘iminā ca vitakkena iminā ca vicārena upeto",
  "atk-vin01a1:164_15": "hoti samupeto’’tiādinā (vibha. 565) nayena puggalādhiṭṭhānā desanā katā. Attho pana",
  "atk-vin01a1:164_16": "tatrāpi evameva daṭṭhabbo.",
  "atk-vin01a1:165_0": "Vivekajanti ettha vivitti viveko, nīvaraṇavigamoti attho. Vivittoti vā viveko, nīvaraṇavivitto",
  "atk-vin01a1:165_1": "jhānasampayuttadhammarāsīti attho. Tasmā vivekā, tasmiṁ vā viveke jātanti vivekajaṁ.",
  "atk-vin01a1:165_2": "Pītisukhanti ettha pinayatīti pīti, sā sampiyāyanalakkhaṇā kāyacittapīnanarasā ,",
  "atk-vin01a1:165_3": "pharaṇarasā vā, odagyapaccupaṭṭhānā. Sukhanaṁ sukhaṁ, suṭṭhu vā khādati khanati ca",
  "atk-vin01a1:165_4": "kāyacittābādhanti sukhaṁ, taṁ sātalakkhaṇaṁ, sampayuttakānaṁ upabrūhanarasaṁ, anuggahapaccupaṭṭhānaṁ.",
  "atk-vin01a1:165_5": "Satipi ca nesaṁ katthaci avippayoge iṭṭhārammaṇapaṭilābhatuṭṭhi pīti, paṭiladdharasānubhavanaṁ",
  "atk-vin01a1:165_6": "sukhaṁ. Yattha pīti tattha sukhaṁ, yattha sukhaṁ tattha na niyamato pīti. Saṅkhārakkhandhasaṅgahitā",
  "atk-vin01a1:165_7": "pīti, vedanākkhandhasaṅgahitaṁ sukhaṁ. Kantārakhinnassa vanantodakadassanasavanesu",
  "atk-vin01a1:165_8": "viya pīti, vanacchāyappavesanaudakaparibhogesu viya sukhaṁ. Tasmiṁ tasmiṁ samaye",
  "atk-vin01a1:165_9": "pākaṭabhāvato cetaṁ vuttanti veditabbaṁ. Ayañca pīti, idañca sukhaṁ, assa jhānassa,",
  "atk-vin01a1:165_10": "asmiṁ vā jhāne atthīti idaṁ jhānaṁ ‘‘pītisukha’’nti vuccati.",
  "atk-vin01a1:166_0": "Atha vā pīti ca sukhañca pītisukhaṁ, dhammavinayādayo viya. Vivekajaṁ pītisukhamassa",
  "atk-vin01a1:166_1": "jhānassa, asmiṁ vā jhāne atthīti evampi vivekajaṁpītisukhaṁ. Yatheva hi jhānaṁ, evaṁ",
  "atk-vin01a1:166_2": "pītisukhaṁ pettha vivekajameva hoti, tañcassa atthīti tasmā ekapadeneva ‘‘vivekajaṁ",
  "atk-vin01a1:166_3": "pītisukha’’ntipi vattuṁ yujjati. Vibhaṅge pana ‘‘idaṁ sukhaṁ imāya pītiyā sahagata’’ntiādinā",
  "atk-vin01a1:166_4": "(vibha. 567) nayenetaṁ vuttaṁ. Attho pana tatrāpi evameva daṭṭhabbo.",
  "atk-vin01a1:167_0": "Paṭhamanti gaṇanānupubbatā paṭhamaṁ, idaṁ paṭhamaṁ samāpajjatītipi paṭhamaṁ. Paccanīkadhamme",
  "atk-vin01a1:167_1": "jhāpetīti jhānaṁ, iminā yogino jhāyantītipi jhānaṁ, paccanīkadhamme ḍahanti gocaraṁ",
  "atk-vin01a1:167_2": "vā cintentīti attho. Sayaṁ vā taṁ jhāyati upanijjhāyatīti jhānaṁ, teneva upanijjhāyanalakkhaṇanti",
  "atk-vin01a1:167_3": "vuccati. Tadetaṁ ārammaṇūpanijjhānaṁ , lakkhaṇūpanijjhānanti duvidhaṁ hoti. Tattha",
  "atk-vin01a1:167_4": "ārammaṇūpanijjhānanti saha upacārena aṭṭha samāpattiyo vuccanti. Kasmā? Kasiṇādiārammaṇūpanijjhāyanato.",
  "atk-vin01a1:167_5": "Lakkhaṇūpanijjhānanti vipassanāmaggaphalāni vuccanti. Kasmā? Lakkhaṇūpanijjhāyanato.",
  "atk-vin01a1:167_6": "Ettha hi vipassanā aniccalakkhaṇādīni upanijjhāyati, vipassanāya upanijjhāyanakiccaṁ",
  "atk-vin01a1:167_7": "pana maggena sijjhatīti maggo lakkhaṇūpanijjhānanti vuccati. Phalaṁ pana nirodhassa",
  "atk-vin01a1:167_8": "tathalakkhaṇaṁ upanijjhāyatīti lakkhaṇūpanijjhānanti vuccati. Imasmiṁ panatthe ārammaṇūpanijjhānameva",
  "atk-vin01a1:167_9": "jhānanti adhippetaṁ.",
  "atk-vin01a1:168_0": "Etthāha – ‘‘katamaṁ pana taṁ jhānaṁ nāma, yaṁ savitakkaṁ savicāraṁ…pe… pītisukhanti",
  "atk-vin01a1:168_1": "evaṁ apadesaṁ arahatī’’ti? Vuccate – yathā sadhano saparijanotiādīsu ṭhapetvā dhanañca",
  "atk-vin01a1:168_2": "parijanañca añño apadesāraho hoti, evaṁ ṭhapetvā vitakkādidhamme aññaṁ apadesārahaṁ",
  "atk-vin01a1:168_3": "natthi. Yathā pana sarathā sapatti senāti vutte senaṅgesuyeva senāsammuti, evamidha",
  "atk-vin01a1:168_4": "pañcasu aṅgesuyeva jhānasammuti veditabbā. Katamesu pañcasu? Vitakko, vicāro, pīti,",
  "atk-vin01a1:168_5": "sukhaṁ, cittekaggatāti etesu. Etāneva hissa ‘‘savitakkaṁ savicāra’’ntiādinā nayena",
  "atk-vin01a1:168_6": "aṅgabhāvena vuttāni. Avuttattā ekaggatā aṅgaṁ na hotīti ce tañca na. Kasmā? Vuttattā",
  "atk-vin01a1:168_7": "eva. Sāpi hi vibhaṅge ‘‘jhānanti vitakko vicāro pīti sukhaṁ cittassekaggatā’’ti evaṁ",
  "atk-vin01a1:168_8": "vuttāyeva. Tasmā yathā savitakkaṁ savicāranti, evaṁ sacittekaggatanti idha avuttepi",
  "atk-vin01a1:168_9": "iminā vibhaṅgavacanena cittekaggatāpi aṅgamevāti veditabbā. Yena hi adhippāyena bhagavatā",
  "atk-vin01a1:168_10": "uddeso kato, so eva tena vibhaṅgepi pakāsitoti.",
  "atk-vin01a1:169_0": "Upasampajjāti upagantvā, pāpuṇitvāti vuttaṁ hoti. Upasampādayitvā vā, nipphādetvāti",
  "atk-vin01a1:169_1": "vuttaṁ hoti. Vibhaṅge pana ‘‘upasampajjāti paṭhamassa jhānassa lābho paṭilābho patti",
  "atk-vin01a1:169_2": "sampatti phusanā samphusanā sacchikiriyā upasampadā’’ti vuttaṁ. Tassāpi evamevattho",
  "atk-vin01a1:169_3": "veditabbo. Vihāsinti bodhimaṇḍe nisajjasaṅkhātena iriyāpathavihārena itivuttappakārajhānasamaṅgī",
  "atk-vin01a1:169_4": "hutvā attabhāvassa iriyaṁ vuttiṁ pālanaṁ yapanaṁ yāpanaṁ cāraṁ vihāraṁ abhinipphādesinti",
  "atk-vin01a1:169_5": "attho. Vuttañhetaṁ vibhaṅge – ‘‘viharatīti iriyati vattati pāleti yapeti yāpeti carati",
  "atk-vin01a1:169_6": "viharati, tena vuccati viharatī’’ti (vibha. 512).",
  "atk-vin01a1:170_0": "Kiṁ pana katvā bhagavā imaṁ jhānaṁ upasampajja vihāsīti? Kammaṭṭhānaṁ bhāvetvā. Kataraṁ?",
  "atk-vin01a1:170_1": "Ānāpānassatikammaṭṭhānaṁ. Aññena tadatthikena kiṁ kātabbanti? Aññenapi etaṁ vā kammaṭṭhānaṁ",
  "atk-vin01a1:170_2": "pathavīkasiṇādīnaṁ vā aññataraṁ bhāvetabbaṁ. Tesaṁ bhāvanānayo visuddhimagge (visuddhi.",
  "atk-vin01a1:170_3": "1.55) vuttanayeneva veditabbo. Idha pana vuccamāne atibhāriyaṁ vinayanidānaṁ hoti,",
  "atk-vin01a1:170_4": "tasmā pāḷiyā atthappakāsanamattameva karomāti.",
  "atk-vin01a1:171": "Paṭhamajjhānakathā niṭṭhitā.",
  "atk-vin01a1:172": "Dutiyajjhānakathā",
  "atk-vin01a1:173_0": "Vitakkavicārānaṁ vūpasamāti vitakkassa ca vicārassa cāti imesaṁ dvinnaṁ vūpasamā",
  "atk-vin01a1:173_1": "samatikkamā; dutiyajjhānakkhaṇe apātubhāvāti vuttaṁ hoti. Tattha kiñcāpi dutiyajjhāne",
  "atk-vin01a1:173_2": "sabbepi paṭhamajjhānadhammā na santi, aññeyeva hi paṭhamajjhāne phassādayo, aññe",
  "atk-vin01a1:173_3": "idha; oḷārikassa pana oḷārikassa aṅgassa samatikkamā paṭhamajjhānato paresaṁ dutiyajjhānādīnaṁ",
  "atk-vin01a1:173_4": "adhigamo hotīti dīpanatthaṁ ‘‘vitakkavicārānaṁ vūpasamā’’ti evaṁ vuttanti veditabbaṁ.",
  "atk-vin01a1:173_5": "Ajjhattanti idha niyakajjhattamadhippetaṁ. Vibhaṅge pana ‘‘ajjhattaṁ paccatta’’nti",
  "atk-vin01a1:173_6": "(vibha. 573) ettakameva vuttaṁ. Yasmā pana niyakajjhattaṁ adhippetaṁ, tasmā attani",
  "atk-vin01a1:173_7": "jātaṁ attano santāne nibbattanti ayamettha attho.",
  "atk-vin01a1:174_0": "Sampasādananti sampasādanaṁ vuccati saddhā. Sampasādanayogato jhānampi sampasādanaṁ,",
  "atk-vin01a1:174_1": "nīlavaṇṇayogato nīlavatthaṁ viya. Yasmā vā taṁ jhānaṁ sampasādanasamannāgatattā vitakkavicārakkhobhavūpasamanena",
  "atk-vin01a1:174_2": "ceto sampasādayati, tasmāpi sampasādananti vuttaṁ. Imasmiñca atthavikappe sampasādanaṁ",
  "atk-vin01a1:174_3": "cetasoti evaṁ padasambandho veditabbo. Purimasmiṁ pana atthavikappe cetasoti etaṁ",
  "atk-vin01a1:174_4": "ekodibhāvena saddhiṁ yojetabbaṁ. Tatrāyaṁ atthayojanā – eko udetīti ekodi, vitakkavicārehi",
  "atk-vin01a1:174_5": "anajjhārūḷhattā aggo seṭṭho hutvā udetīti attho. Seṭṭhopi hi loke ekoti vuccati.",
  "atk-vin01a1:174_6": "Vitakkavicāravirahato vā eko asahāyo hutvātipi vattuṁ vaṭṭati. Atha vā sampayuttadhamme",
  "atk-vin01a1:174_7": "udāyatīti udi, uṭṭhāpetīti attho. Seṭṭhaṭṭhena eko ca so udi cāti ekodi, samādhissetaṁ",
  "atk-vin01a1:174_8": "adhivacanaṁ. Iti imaṁ ekodiṁ bhāveti vaḍḍhayatīti idaṁ dutiyajjhānaṁ ekodibhāvaṁ.",
  "atk-vin01a1:174_9": "So panāyaṁ ekodi yasmā cetaso, na sattassa na jīvassa, tasmā etaṁ cetaso ekodibhāvanti vuttaṁ.",
  "atk-vin01a1:175_0": "Nanu cāyaṁ saddhā paṭhamajjhānepi atthi, ayañca ekodināmako samādhi; atha kasmā idameva",
  "atk-vin01a1:175_1": "sampasādanaṁ ‘‘cetaso ekodibhāvañcā’’ti vuttanti? Vuccate – aduñhi paṭhamajjhānaṁ",
  "atk-vin01a1:175_2": "vitakkavicārakkhobhena vīcitaraṅgasamākulamiva jalaṁ na suppasannaṁ hoti, tasmā satiyāpi",
  "atk-vin01a1:175_3": "saddhāya sampasādananti na vuttaṁ. Na suppasannattāyeva cettha samādhipi na suṭṭhu",
  "atk-vin01a1:175_4": "pākaṭo, tasmā ekodibhāvantipi na vuttaṁ. Imasmiṁ pana jhāne vitakkavicārapalibodhābhāvena",
  "atk-vin01a1:175_5": "laddhokāsā balavatī saddhā, balavasaddhāsahāyappaṭilābheneva ca samādhipi pākaṭo;",
  "atk-vin01a1:175_6": "tasmā idameva evaṁ vuttanti veditabbaṁ. Vibhaṅge pana ‘‘sampasādananti yā saddhā",
  "atk-vin01a1:175_7": "saddahanā okappanā abhippasādo, cetaso ekodibhāvanti yā cittassa ṭhiti…pe… sammāsamādhī’’ti",
  "atk-vin01a1:175_8": "ettakameva vuttaṁ. Evaṁ vuttena panetena saddhiṁ ayaṁ atthavaṇṇanā yathā na virujjhati",
  "atk-vin01a1:175_9": "aññadatthu saṁsandati ceva sameti ca evaṁ veditabbā.",
  "atk-vin01a1:176_0": "Avitakkaṁ avicāranti bhāvanāya pahīnattā etasmiṁ etassa vā vitakko natthīti avitakkaṁ.",
  "atk-vin01a1:176_1": "Imināva nayena avicāraṁ. Vibhaṅgepi (vibha. 576) vuttaṁ ‘‘iti ayañca vitakko ayañca",
  "atk-vin01a1:176_2": "vicāro santā honti samitā vūpasantā atthaṅgatā abbhatthaṅgatā appitā byappitā sositā",
  "atk-vin01a1:176_3": "visositā byantīkatā, tena vuccati avitakkaṁ avicāra’’nti.",
  "atk-vin01a1:177_0": "Etthāha – nanu ca ‘‘vitakkavicārānaṁ vūpasamāti imināpi ayamattho siddho, atha kasmā",
  "atk-vin01a1:177_1": "puna vuttaṁ avitakkaṁ avicāra’’nti? Vuccate – evametaṁ siddho vāyamattho, na panetaṁ",
  "atk-vin01a1:177_2": "tadatthadīpakaṁ; nanu avocumha – ‘‘oḷārikassa pana oḷārikassa aṅgassa samatikkamā",
  "atk-vin01a1:177_3": "paṭhamajjhānato paresaṁ dutiyajjhānādīnaṁ adhigamo hotīti dīpanatthaṁ vitakkavicārānaṁ",
  "atk-vin01a1:177_4": "vūpasamāti evaṁ vutta’’nti.",
  "atk-vin01a1:178_0": "Apica vitakkavicārānaṁ vūpasamā idaṁ sampasādanaṁ, na kilesakālusiyassa. Vitakkavicārānañca",
  "atk-vin01a1:178_1": "vūpasamā ekodibhāvaṁ na upacārajjhānamiva nīvaraṇappahānā, na paṭhamajjhānamiva ca",
  "atk-vin01a1:178_2": "aṅgapātubhāvāti evaṁ sampasādanaekodibhāvānaṁ hetuparidīpakamidaṁ vacanaṁ. Tathā",
  "atk-vin01a1:178_3": "vitakkavicārānaṁ vūpasamā idaṁ avitakkaavicāraṁ, na tatiyacatutthajjhānāni viya cakkhuviññāṇādīni",
  "atk-vin01a1:178_4": "viya ca abhāvāti evaṁ avitakkaavicārabhāvassa hetuparidīpakañca, na vitakkavicārābhāvamattaparidīpakaṁ.",
  "atk-vin01a1:178_5": "Vitakkavicārābhāvamattaparidīpakameva pana ‘‘avitakkaṁ avicāra’’nti idaṁ vacanaṁ,",
  "atk-vin01a1:178_6": "tasmā purimaṁ vatvāpi puna vattabbamevāti.",
  "atk-vin01a1:179_0": "Samādhijanti paṭhamajjhānasamādhito sampayuttasamādhito vā jātanti attho. Tattha",
  "atk-vin01a1:179_1": "kiñcāpi paṭhamampi sampayuttasamādhito jātaṁ, atha kho ayameva ‘‘samādhī’’ti vattabbataṁ",
  "atk-vin01a1:179_2": "arahati vitakkavicārakkhobhavirahena ativiya acalattā suppasannattā ca. Tasmā imassa",
  "atk-vin01a1:179_3": "vaṇṇabhaṇanatthaṁ idameva ‘‘samādhija’’nti vuttaṁ. Pītisukhanti idaṁ vuttanayameva.",
  "atk-vin01a1:180_0": "Dutiyanti gaṇanānupubbato dutiyaṁ, idaṁ dutiyaṁ samāpajjatītipi dutiyaṁ. Jhānanti",
  "atk-vin01a1:180_1": "ettha pana yathā paṭhamajjhānaṁ vitakkādīhi pañcaṅgikaṁ hoti, evamidaṁ sampasādādīhi",
  "atk-vin01a1:180_2": "‘‘caturaṅgika’’nti veditabbaṁ. Yathāha – ‘‘jhānanti sampasādo, pīti, sukhaṁ, cittassekaggatā’’ti",
  "atk-vin01a1:180_3": "(vibha. 580). Pariyāyoyeva ceso. Sampasādanaṁ pana ṭhapetvā nippariyāyena tivaṅgikamevetaṁ",
  "atk-vin01a1:180_4": "hoti. Yathāha – ‘‘katamaṁ tasmiṁ samaye tivaṅgikaṁ jhānaṁ hoti? Pīti, sukhaṁ, cittassekaggatā’’ti",
  "atk-vin01a1:180_5": "(dha. sa. 161). Sesaṁ vuttanayamevāti.",
  "atk-vin01a1:181": "Dutiyajjhānakathā niṭṭhitā.",
  "atk-vin01a1:182": "Tatiyajjhānakathā",
  "atk-vin01a1:183_0": "Pītiyāca virāgāti ettha vuttatthāyeva pīti. Virāgoti tassā jigucchanaṁ vā samatikkamo",
  "atk-vin01a1:183_1": "vā. Ubhinnamantarā ‘‘ca’’ saddo sampiṇḍanattho, so hi vūpasamaṁ vā sampiṇḍeti vitakkavicāravūpasamaṁ",
  "atk-vin01a1:183_2": "vā. Tattha yadā vūpasamameva sampiṇḍeti, tadā pītiyā virāgā ca, kiñca bhiyyo vūpasamā",
  "atk-vin01a1:183_3": "cāti evaṁ yojanā veditabbā. Imissā ca yojanāyaṁ virāgo jigucchanattho hoti. Tasmā",
  "atk-vin01a1:183_4": "pītiyā jigucchanā ca vūpasamā cāti ayamattho daṭṭhabbo. Yadā pana vitakkavicāravūpasamaṁ",
  "atk-vin01a1:183_5": "sampiṇḍeti, tadā pītiyā ca virāgā, kiñca bhiyyo vitakkavicārānañca vūpasamāti evaṁ",
  "atk-vin01a1:183_6": "yojanā veditabbā. Imissā ca yojanāyaṁ virāgo samatikkamanattho hoti. Tasmā pītiyā",
  "atk-vin01a1:183_7": "ca samatikkamā, vitakkavicārānañca vūpasamāti ayamattho daṭṭhabbo.",
  "atk-vin01a1:184_0": "Kāmañcete vitakkavicārā dutiyajjhāneyeva vūpasantā imassa pana jhānassa maggaparidīpanatthaṁ",
  "atk-vin01a1:184_1": "vaṇṇabhaṇanatthañcetaṁ vuttaṁ. ‘‘Vitakkavicārānaṁ vūpasamā’’ti hi vutte idaṁ paññāyati",
  "atk-vin01a1:184_2": "– ‘‘nūna vitakkavicāravūpasamo maggo imassa jhānassā’’ti. Yathā ca tatiye ariyamagge",
  "atk-vin01a1:184_3": "appahīnānampi sakkāyadiṭṭhādīnaṁ ‘‘pañcannaṁ orambhāgiyānaṁ saṁyojanānaṁ pahānā’’ti",
  "atk-vin01a1:184_4": "(ma. ni. 2.132) evaṁ pahānaṁ vuccamānaṁ vaṇṇabhaṇanaṁ hoti tadadhigamāya ussukānaṁ",
  "atk-vin01a1:184_5": "ussāhajanakaṁ; evamevaṁ idha avūpasantānampi vitakkavicārānaṁ vūpasamo vuccamāno",
  "atk-vin01a1:184_6": "vaṇṇabhaṇanaṁ hoti. Tenāyamattho vutto – ‘‘pītiyā ca samatikkamā, vitakkavicārānañca vūpasamā’’ti.",
  "atk-vin01a1:185_0": "Upekkhako ca vihāsinti ettha upapattito ikkhatīti upekkhā, samaṁ passati, apakkhapatitāva",
  "atk-vin01a1:185_1": "hutvā passatīti attho. Tāya visadāya vipulāya thāmagatāya samannāgatattā tatiyajjhānasamaṅgī",
  "atk-vin01a1:185_2": "‘‘upekkhako’’ti vuccati. Upekkhā pana dasavidhā hoti – chaḷaṅgupekkhā, brahmavihārupekkhā,",
  "atk-vin01a1:185_3": "bojjhaṅgupekkhā, vīriyupekkhā, saṅkhārupekkhā, vedanupekkhā, vipassanupekkhā, tatramajjhattupekkhā,",
  "atk-vin01a1:185_4": "jhānupekkhā, pārisuddhupekkhāti. Evamayaṁ dasavidhāpi tattha tattha āgatanayato bhūmipuggalacittārammaṇato,",
  "atk-vin01a1:185_5": "khandhasaṅgaha-ekakkhaṇakusalattikasaṅkhepavasena ca aṭṭhasāliniyā dhammasaṅgahaṭṭhakathāya",
  "atk-vin01a1:185_6": "vuttanayeneva veditabbā. Idha pana vuccamānā vinayanidānaṁ atibhāriyaṁ karotīti na",
  "atk-vin01a1:185_7": "vuttā. Lakkhaṇādito pana idha adhippetupekkhā majjhattalakkhaṇā, anābhogarasā, abyāpārapaccupaṭṭhānā,",
  "atk-vin01a1:185_8": "pītivirāgapadaṭṭhānāti.",
  "atk-vin01a1:186_0": "Etthāha – nanu cāyaṁ atthato tatramajjhattupekkhāva hoti, sā ca paṭhamadutiyajjhānesupi",
  "atk-vin01a1:186_1": "atthi, tasmā tatrāpi ‘‘upekkhako ca vihāsi’’nti evamayaṁ vattabbā siyā, sā kasmā",
  "atk-vin01a1:186_2": "na vuttāti? Aparibyattakiccato. Aparibyattañhi tassā tattha kiccaṁ, vitakkādīhi abhibhūtattā.",
  "atk-vin01a1:186_3": "Idha panāyaṁ vitakkavicārapītīhi anabhibhūtattā ukkhittasirā viya hutvā paribyattakiccā",
  "atk-vin01a1:186_4": "jātā, tasmā vuttāti.",
  "atk-vin01a1:187": "Niṭṭhitā ‘‘upekkhako ca vihāsi’’nti etassa sabbaso atthavaṇṇanā.",
  "atk-vin01a1:188_0": "Idāni sato ca sampajānoti ettha saratīti sato, sampajānātīti sampajāno. Puggalena",
  "atk-vin01a1:188_1": "sati ca sampajaññañca vuttaṁ. Tattha saraṇalakkhaṇā sati, asammussanarasā, ārakkhapaccupaṭṭhānā;",
  "atk-vin01a1:188_2": "asammohalakkhaṇaṁ sampajaññaṁ, tīraṇarasaṁ, pavicayapaccupaṭṭhānaṁ. Tattha kiñcāpi",
  "atk-vin01a1:188_3": "idaṁ satisampajaññaṁ purimajjhānesupi atthi, muṭṭhassatissa hi asampajānassa upacārajjhānamattampi",
  "atk-vin01a1:188_4": "na sampajjati, pageva appanā; oḷārikattā pana tesaṁ jhānānaṁ bhūmiyaṁ viya purisassa",
  "atk-vin01a1:188_5": "cittassa gati sukhā hoti, abyattaṁ tattha satisampajaññakiccaṁ. Oḷārikaṅgappahānena",
  "atk-vin01a1:188_6": "pana sukhumattā imassa jhānassa purisassa khuradhārāyaṁ viya satisampajaññakiccapariggahitāyeva",
  "atk-vin01a1:188_7": "cittassa gati icchitabbāti idheva vuttaṁ. Kiñca bhiyyo? Yathāpi dhenupago vaccho",
  "atk-vin01a1:188_8": "dhenuto apanīto arakkhiyamāno punadeva dhenuṁ upagacchati; evamidaṁ tatiyajjhānasukhaṁ",
  "atk-vin01a1:188_9": "pītito apanītampi satisampajaññārakkhena arakkhiyamānaṁ punadeva pītiṁ upagaccheyya",
  "atk-vin01a1:188_10": "pītisampayuttameva siyā. Sukhe vāpi sattā rajjanti, idañca atimadhuraṁ sukhaṁ, tato",
  "atk-vin01a1:188_11": "paraṁ sukhābhāvā . Satisampajaññānubhāvena panettha sukhe asārajjanā hoti, no aññathāti",
  "atk-vin01a1:188_12": "imampi atthavisesaṁ dassetuṁ idaṁ idheva vuttanti veditabbaṁ.",
  "atk-vin01a1:189_0": "Idāni sukhañca kāyena paṭisaṁvedesinti ettha kiñcāpi tatiyajjhānasamaṅgino sukhappaṭisaṁvedanābhogo",
  "atk-vin01a1:189_1": "natthi, evaṁ santepi yasmā tassa nāmakāyena sampayuttaṁ sukhaṁ, yaṁ vā taṁ nāmakāyasampayuttaṁ",
  "atk-vin01a1:189_2": "sukhaṁ, taṁsamuṭṭhānenassa yasmā atipaṇītena rūpena rūpakāyo phuṭo, yassa phuṭattā",
  "atk-vin01a1:189_3": "jhānā vuṭṭhitopi sukhaṁ paṭisaṁvedeyya, tasmā etamatthaṁ dassento ‘‘sukhañca kāyena",
  "atk-vin01a1:189_4": "paṭisaṁvedesi’’nti āha.",
  "atk-vin01a1:190_0": "Idāni yaṁ taṁ ariyā ācikkhanti upekkhako satimā sukhavihārīti ettha yaṁjhānahetu",
  "atk-vin01a1:190_1": "yaṁjhānakāraṇā taṁ tatiyajjhānasamaṅgīpuggalaṁ buddhādayo ariyā ācikkhanti desenti",
  "atk-vin01a1:190_2": "paññapenti paṭṭhapenti vivaranti vibhajanti uttānīkaronti pakāsenti, pasaṁsantīti",
  "atk-vin01a1:190_3": "adhippāyo. Kinti? ‘‘Upekkhako satimā sukhavihārī’’ti. Taṁ tatiyaṁ jhānaṁ upasampajja",
  "atk-vin01a1:190_4": "vihāsinti evamettha yojanā veditabbā.",
  "atk-vin01a1:191_0": "Kasmā pana taṁ te evaṁ pasaṁsantīti? Pasaṁsārahato. Ayañhi yasmā atimadhurasukhe",
  "atk-vin01a1:191_1": "sukhapāramippattepi tatiyajjhāne upekkhako, na tattha sukhābhisaṅgena ākaḍḍhīyati,",
  "atk-vin01a1:191_2": "yathā ca pīti na uppajjati; evaṁ upaṭṭhitassatitāya satimā. Yasmā ca ariyakantaṁ",
  "atk-vin01a1:191_3": "ariyajanasevitameva ca asaṁkiliṭṭhaṁ sukhaṁ nāmakāyena paṭisaṁvedeti, tasmā pasaṁsāraho.",
  "atk-vin01a1:191_4": "Iti pasaṁsārahato naṁ ariyā te evaṁ pasaṁsāhetubhūte guṇe pakāsentā ‘‘upekkhako satimā",
  "atk-vin01a1:191_5": "sukhavihārī’’ti evaṁ pasaṁsantīti veditabbaṁ.",
  "atk-vin01a1:192_0": "Tatiyanti gaṇanānupubbato tatiyaṁ. Idaṁ tatiyaṁ samāpajjatītipi tatiyaṁ. Jhānanti",
  "atk-vin01a1:192_1": "ettha ca yathā dutiyaṁ sampasādādīhi caturaṅgikaṁ; evamidaṁ upekkhādīhi pañcaṅgikaṁ.",
  "atk-vin01a1:192_2": "Yathāha – ‘‘jhānanti upekkhā sati sampajaññaṁ sukhaṁ cittassa ekaggatā’’ti (vibha.",
  "atk-vin01a1:192_3": "591). Pariyāyoyeva ceso. Upekkhāsatisampajaññāni pana ṭhapetvā nippariyāyena duvaṅgikamevetaṁ",
  "atk-vin01a1:192_4": "hoti. Yathāha – ‘‘katamaṁ tasmiṁ samaye duvaṅgikaṁ jhānaṁ hoti ? Sukhaṁ, cittassekaggatā’’ti",
  "atk-vin01a1:192_5": "(dha. sa. 163). Sesaṁ vuttanayamevāti.",
  "atk-vin01a1:193": "Tatiyajjhānakathā niṭṭhitā.",
  "atk-vin01a1:194": "Catutthajjhānakathā",
  "atk-vin01a1:195_0": "Sukhassa ca pahānā dukkhassa ca pahānāti kāyikasukhassa ca kāyikadukkhassa ca pahānā.",
  "atk-vin01a1:195_1": "Pubbevāti tañca kho pubbeva, na catutthajjhānakkhaṇe . Somanassadomanassānaṁ atthaṅgamāti",
  "atk-vin01a1:195_2": "cetasikasukhassa ca cetasikadukkhassa cāti imesampi dvinnaṁ pubbeva atthaṅgamā pahānā",
  "atk-vin01a1:195_3": "icceva vuttaṁ hoti. Kadā pana nesaṁ pahānaṁ hoti? Catunnaṁ jhānānaṁ upacārakkhaṇe.",
  "atk-vin01a1:195_4": "Somanassañhi catutthajjhānassa upacārakkhaṇeyeva pahīyati, dukkhadomanassasukhāni",
  "atk-vin01a1:195_5": "paṭhamadutiyatatiyānaṁ upacārakkhaṇesu. Evametesaṁ pahānakkamena avuttānaṁ, indriyavibhaṅge",
  "atk-vin01a1:195_6": "pana indriyānaṁ uddesakkameneva idhāpi vuttānaṁ sukhadukkhasomanassa domanassānaṁ pahānaṁ veditabbaṁ.",
  "atk-vin01a1:196_0": "Yadi panetāni tassa tassa jhānassupacārakkhaṇeyeva pahīyanti, atha kasmā ‘‘kattha",
  "atk-vin01a1:196_1": "cuppannaṁ dukkhindriyaṁ aparisesaṁ nirujjhati? Idha, bhikkhave, bhikkhu vivicceva",
  "atk-vin01a1:196_2": "kāmehi…pe… paṭhamajjhānaṁ upasampajja viharati, etthuppannaṁ dukkhindriyaṁ aparisesaṁ",
  "atk-vin01a1:196_3": "nirujjhati. Kattha cuppannaṁ domanassindriyaṁ… sukhindriyaṁ… somanassindriyaṁ aparisesaṁ",
  "atk-vin01a1:196_4": "nirujjhati? Idha, bhikkhave, bhikkhu sukhassa ca pahānā…pe… catutthajjhānaṁ upasampajja",
  "atk-vin01a1:196_5": "viharati, etthuppannaṁ somanassindriyaṁ aparisesaṁ nirujjhatī’’ti (saṁ. ni. 5.510)",
  "atk-vin01a1:196_6": "evaṁ jhānesveva nirodho vuttoti? Atisayanirodhattā. Atisayanirodho hi nesaṁ paṭhamajjhānādīsu,",
  "atk-vin01a1:196_7": "na nirodhoyeva; nirodhoyeva pana upacārakkhaṇe, nātisayanirodho. Tathā hi nānāvajjane",
  "atk-vin01a1:196_8": "paṭhamajjhānūpacāre niruddhassāpi dukkhindriyassa ḍaṁsamakasādisamphassena vā visamāsanupatāpena",
  "atk-vin01a1:196_9": "vā siyā uppatti, na tveva antoappanāyaṁ. Upacāre vā niruddhampetaṁ na suṭṭhu niruddhaṁ",
  "atk-vin01a1:196_10": "hoti; paṭipakkhena avihatattā. Antoappanāyaṁ pana pītipharaṇena sabbo kāyo sukhokkanto",
  "atk-vin01a1:196_11": "hoti. Sukhokkantakāyassa ca suṭṭhu niruddhaṁ hoti dukkhindriyaṁ; paṭipakkhena vihatattā.",
  "atk-vin01a1:196_12": "Nānāvajjane eva ca dutiyajjhānūpacāre pahīnassa domanassindriyassa yasmā etaṁ vitakkavicārappaccayepi",
  "atk-vin01a1:196_13": "kāyakilamathe cittupaghāte ca sati uppajjati, vitakkavicārābhāve neva uppajjati.",
  "atk-vin01a1:196_14": "Yattha pana uppajjati tattha vitakkavicārabhāve. Appahīnā eva ca dutiyajjhānūpacāre",
  "atk-vin01a1:196_15": "vitakkavicārāti tatthassa siyā uppatti; appahīnapaccayattā. Na tveva dutiyajjhāne;",
  "atk-vin01a1:196_16": "pahīnapaccayattā. Tathā tatiyajjhānūpacāre pahīnassāpi sukhindriyassa pītisamuṭṭhānapaṇītarūpaphuṭakāyassa",
  "atk-vin01a1:196_17": "siyā uppatti, na tveva tatiyajjhāne. Tatiyajjhāne hi sukhassa paccayabhūtā pīti sabbaso",
  "atk-vin01a1:196_18": "niruddhāti. Tathā catutthajjhānūpacāre pahīnassāpi somanassindriyassa āsannattā,",
  "atk-vin01a1:196_19": "appanāppattāya upekkhāya abhāvena sammā anatikkantattā ca siyā uppatti, na tveva",
  "atk-vin01a1:196_20": "catutthajjhāne. Tasmā eva ca ‘‘etthuppannaṁ dukkhindriyaṁ aparisesaṁ nirujjhatī’’ti",
  "atk-vin01a1:196_21": "tattha tattha aparisesaggahaṇaṁ katanti.",
  "atk-vin01a1:197_0": "Etthāha – ‘‘athevaṁ tassa tassa jhānassūpacāre pahīnāpi etā vedanā idha kasmā samāharī’’ti?",
  "atk-vin01a1:197_1": "Sukhaggahaṇatthaṁ. Yā hi ayaṁ ‘‘adukkhamasukha’’nti ettha adukkhamasukhā vedanā vuttā,",
  "atk-vin01a1:197_2": "sā sukhumā atidubbiññeyyā na sakkā sukhena gahetuṁ. Tasmā yathā nāma duṭṭhassa yathā",
  "atk-vin01a1:197_3": "vā tathā vā upasaṅkamitvā gahetuṁ asakkuṇeyyassa goṇassa gahaṇatthaṁ gopo ekasmiṁ",
  "atk-vin01a1:197_4": "vaje sabbe gāvo samāharati, athekekaṁ nīharanto paṭipāṭiyā āgataṁ ‘‘ayaṁ so, gaṇhatha",
  "atk-vin01a1:197_5": "na’’nti tampi gāhāpayati; evameva bhagavā sukhaggahaṇatthaṁ sabbā etā samāhari. Evañhi",
  "atk-vin01a1:197_6": "samāhaṭā etā dassetvā ‘‘yaṁ neva sukhaṁ na dukkhaṁ na somanassaṁ na domanassaṁ, ayaṁ",
  "atk-vin01a1:197_7": "adukkhamasukhā vedanā’’ti sakkā hoti esā gāhayituṁ.",
  "atk-vin01a1:198_0": "Apica adukkhamasukhāya cetovimuttiyā paccayadassanatthañcāpi etā vuttāti veditabbā.",
  "atk-vin01a1:198_1": "Sukhappahānādayo hi tassā paccayā. Yathāha – ‘‘cattāro kho, āvuso, paccayā adukkhamasukhāya",
  "atk-vin01a1:198_2": "cetovimuttiyā samāpattiyā. Idhāvuso, bhikkhu, sukhassa ca pahānā…pe… catutthajjhānaṁ",
  "atk-vin01a1:198_3": "upasampajja viharati. Ime kho, āvuso, cattāro paccayā adukkhamasukhāya cetovimuttiyā",
  "atk-vin01a1:198_4": "samāpattiyā’’ti (ma. ni. 1.458). Yathā vā aññattha pahīnāpi sakkāyadiṭṭhiādayo tatiyamaggassa",
  "atk-vin01a1:198_5": "vaṇṇabhaṇanatthaṁ tattha pahīnāti vuttā; evaṁ vaṇṇabhaṇanatthampetassa jhānassetā",
  "atk-vin01a1:198_6": "idha vuttātipi veditabbā. Paccayaghātena vā ettha rāgadosānaṁ atidūrabhāvaṁ dassetumpetā",
  "atk-vin01a1:198_7": "vuttāti veditabbā. Etāsu hi sukhaṁ somanassassa paccayo, somanassaṁ rāgassa, dukkhaṁ",
  "atk-vin01a1:198_8": "domanassassa, domanassaṁ dosassa. Sukhādighātena ca te sappaccayā rāgadosā hatāti atidūre hontīti.",
  "atk-vin01a1:199_0": "Adukkhamasukhanti dukkhābhāvena adukkhaṁ, sukhābhāvena asukhaṁ. Etenettha dukkhasukhapaṭipakkhabhūtaṁ",
  "atk-vin01a1:199_1": "tatiyavedanaṁ dīpeti, na dukkhasukhābhāvamattaṁ. Tatiyavedanā nāma – adukkhamasukhā,",
  "atk-vin01a1:199_2": "upekkhātipi vuccati. Sā iṭṭhāniṭṭhaviparītānubhavanalakkhaṇā, majjhattarasā, avibhūtapaccupaṭṭhānā,",
  "atk-vin01a1:199_3": "sukhanirodhapadaṭṭhānāti veditabbā. Upekkhāsatipārisuddhinti upekkhāya janitasatipārisuddhiṁ.",
  "atk-vin01a1:199_4": "Imasmiñhi jhāne suparisuddhā sati. Yā ca tassā satiyā pārisuddhi, sā upekkhāya katā",
  "atk-vin01a1:199_5": "na aññena; tasmā etaṁ upekkhāsatipārisuddhinti vuccati. Vibhaṅgepi vuttaṁ – ‘‘ayaṁ",
  "atk-vin01a1:199_6": "sati imāya upekkhāya visadā hoti parisuddhā pariyodātā, tena vuccati – ‘upekkhāsatipārisuddhi’’’nti",
  "atk-vin01a1:199_7": "(vibha. 597). Yāya ca upekkhāya ettha satiyā pārisuddhi hoti, sā atthato tatramajjhattatā",
  "atk-vin01a1:199_8": "veditabbā. Na kevalañcettha tāya satiyeva parisuddhā, apica kho sabbepi sampayuttadhammā;",
  "atk-vin01a1:199_9": "satisīsena pana desanā vuttā.",
  "atk-vin01a1:200_0": "Tattha kiñcāpi ayaṁ upekkhā heṭṭhāpi tīsu jhānesu vijjati, yathā pana divā sūriyappabhābhibhavā",
  "atk-vin01a1:200_1": "sommabhāvena ca attano upakārakattena vā sabhāgāya rattiyā alābhā divā vijjamānāpi",
  "atk-vin01a1:200_2": "candalekhā aparisuddhā hoti apariyodātā; evamayampi tatramajjhattupekkhācandalekhā",
  "atk-vin01a1:200_3": "vitakkavicārādipaccanīkadhammatejābhibhavā sabhāgāya ca upekkhāvedanārattiyā alābhā",
  "atk-vin01a1:200_4": "vijjamānāpi paṭhamādijjhānabhedesu aparisuddhā hoti. Tassā ca aparisuddhāya divā",
  "atk-vin01a1:200_5": "aparisuddhacandalekhāya pabhā viya sahajātāpi satiādayo aparisuddhāva honti; tasmā",
  "atk-vin01a1:200_6": "tesu ekampi ‘‘upekkhāsatipārisuddhi’’nti na vuttaṁ. Idha pana vitakkādipaccanīkadhammatejābhibhavābhāvā",
  "atk-vin01a1:200_7": "sabhāgāya ca upekkhāvedanārattiyā paṭilābhā ayaṁ tatramajjhattupekkhācandalekhā ativiya",
  "atk-vin01a1:200_8": "parisuddhā, tassā parisuddhattā parisuddhacandalekhāya pabhā viya sahajātāpi satiādayo",
  "atk-vin01a1:200_9": "parisuddhā honti pariyodātā, tasmā idameva upekkhāsatipārisuddhinti vuttanti veditabbaṁ.",
  "atk-vin01a1:201_0": "Catutthanti gaṇanānupubbato catutthaṁ. Idaṁ catutthaṁ samāpajjatītipi catutthaṁ.",
  "atk-vin01a1:201_1": "Jhānanti ettha yathā tatiyaṁ upekkhādīhi pañcaṅgikaṁ; evamidaṁ upekkhādīhi tivaṅgikaṁ.",
  "atk-vin01a1:201_2": "Yathāha – ‘‘jhānanti upekkhā, sati cittassekaggatā’’ti. Pariyāyo eva ceso. Ṭhapetvā",
  "atk-vin01a1:201_3": "pana satiṁ upekkhekaggatameva gahetvā nippariyāyena duvaṅgikamevetaṁ hoti. Yathāha",
  "atk-vin01a1:201_4": "– ‘‘katamaṁ tasmiṁ samaye duvaṅgikaṁ jhānaṁ hoti? Upekkhā, cittassekaggatā’’ti (dha.",
  "atk-vin01a1:201_5": "sa. 165). Sesaṁ vuttanayamevāti.",
  "atk-vin01a1:202": "Catutthajjhānakathā niṭṭhitā.",
  "atk-vin01a1:203": "Pubbenivāsakathā",
  "atk-vin01a1:204_0": "12. Iti imāni cattāri jhānāni kesañci cittekaggatatthāni honti, kesañci vipassanāpādakāni,",
  "atk-vin01a1:204_1": "kesañci abhiññāpādakāni, kesañci nirodhapādakāni, kesañci bhavokkamanatthāni. Tattha",
  "atk-vin01a1:204_2": "khīṇāsavānaṁ cittekaggatatthāni honti, te hi samāpajjitvā ‘‘ekaggacittā sukhaṁ divasaṁ",
  "atk-vin01a1:204_3": "viharissāmā’’ti iccevaṁ kasiṇaparikammaṁ katvā aṭṭha samāpattiyo nibbattenti. Sekkhaputhujjanānaṁ",
  "atk-vin01a1:204_4": "‘‘samāpattito vuṭṭhāya samāhitena cittena vipassissāmā’’ti nibbattentānaṁ vipassanāpādakāni",
  "atk-vin01a1:204_5": "honti. Ye pana aṭṭha samāpattiyo nibbattetvā abhiññāpādakaṁ jhānaṁ samāpajjitvā samāpattito",
  "atk-vin01a1:204_6": "vuṭṭhāya ‘‘ekopi hutvā bahudhā hotī’’ti vuttanayā abhiññāyo patthentā nibbattenti,",
  "atk-vin01a1:204_7": "tesaṁ abhiññāpādakāni honti. Ye pana aṭṭha samāpattiyo nibbattetvā ‘‘nirodhasamāpattiṁ",
  "atk-vin01a1:204_8": "samāpajjitvā sattāhaṁ acittakā hutvā diṭṭheva dhamme nirodhaṁ nibbānaṁ patvā sukhaṁ",
  "atk-vin01a1:204_9": "viharissāmā’’ti nibbattenti, tesaṁ nirodhapādakāni honti. Ye pana aṭṭha samāpattiyo",
  "atk-vin01a1:204_10": "nibbattetvā ‘‘aparihīnajjhānā hutvā brahmaloke uppajjissāmā’’ti nibbattenti, tesaṁ",
  "atk-vin01a1:204_11": "bhavokkamanatthāni honti.",
  "atk-vin01a1:205_0": "Bhagavatā panidaṁ catutthajjhānaṁ bodhirukkhamūle nibbattitaṁ, taṁ tassa vipassanāpādakañceva",
  "atk-vin01a1:205_1": "ahosi abhiññāpādakañca nirodhapādakañca sabbakiccasādhakañca sabbalokiyalokuttaraguṇadāyakanti",
  "atk-vin01a1:205_2": "veditabbaṁ. Yesañca guṇānaṁ dāyakaṁ ahosi, tesaṁ ekadesaṁ dassento ‘‘so evaṁ samāhite citte’’tiādimāha.",
  "atk-vin01a1:206_0": "Tattha soti so ahaṁ. Evanti catutthajjhānakkamanidassanametaṁ. Iminā kamena catutthajjhānaṁ",
  "atk-vin01a1:206_1": "paṭilabhitvāti vuttaṁ hoti. Samāhiteti iminā catutthajjhānasamādhinā samāhite. Parisuddhetiādīsu",
  "atk-vin01a1:206_2": "pana upekkhāsatipārisuddhibhāvena parisuddhe. Parisuddhattāyeva pariyodāte, pabhassareti",
  "atk-vin01a1:206_3": "vuttaṁ hoti. Sukhādīnaṁ paccayānaṁ ghātena vihatarāgādiaṅgaṇattā anaṅgaṇe. Anaṅgaṇattāyeva",
  "atk-vin01a1:206_4": "ca vigatūpakkilese; aṅgaṇena hi cittaṁ upakkilissati. Subhāvitattā mudubhūte, vasībhāvappatteti",
  "atk-vin01a1:206_5": "vuttaṁ hoti. Vase vattamānañhi cittaṁ mudūti vuccati. Muduttāyeva ca kammaniye, kammakkhame",
  "atk-vin01a1:206_6": "kammayoggeti vuttaṁ hoti. Mudu hi cittaṁ kammaniyaṁ hoti sudhantamiva suvaṇṇaṁ, tadubhayampi",
  "atk-vin01a1:206_7": "ca subhāvitattā eva. Yathāha – ‘‘nāhaṁ, bhikkhave, aññaṁ ekadhammampi samanupassāmi,",
  "atk-vin01a1:206_8": "yaṁ evaṁ bhāvitaṁ bahulīkataṁ mudu ca hoti kammaniyañca, yathayidaṁ, bhikkhave, citta’’nti (a. ni. 1.22).",
  "atk-vin01a1:207_0": "Etesu parisuddhabhāvādīsu ṭhitattā ṭhite. Ṭhitattāyeva āneñjappatte, acale niriñjaneti",
  "atk-vin01a1:207_1": "vuttaṁ hoti. Mudukammaññabhāvena vā attano vase ṭhitattā ṭhite, saddhādīhi pariggahitattā",
  "atk-vin01a1:207_2": "āneñjappatte. Saddhāpariggahitañhi cittaṁ assaddhiyena na iñjati, vīriyapariggahitaṁ",
  "atk-vin01a1:207_3": "kosajjena na iñjati, satipariggahitaṁ pamādena na iñjati, samādhipariggahitaṁ uddhaccena",
  "atk-vin01a1:207_4": "na iñjati, paññāpariggahitaṁ avijjāya na iñjati, obhāsagataṁ kilesandhakārena na",
  "atk-vin01a1:207_5": "iñjati. Imehi chahi dhammehi pariggahitaṁ āneñjappattaṁ cittaṁ hoti. Evaṁ aṭṭhaṅgasamannāgataṁ",
  "atk-vin01a1:207_6": "cittaṁ abhinīhārakkhamaṁ hoti abhiññāsacchikaraṇīyānaṁ dhammānaṁ abhiññāsacchikiriyāya.",
  "atk-vin01a1:208_0": "Aparo nayo – catutthajjhānasamādhinā samāhite. Nīvaraṇadūrībhāvena parisuddhe. Vitakkādisamatikkamena",
  "atk-vin01a1:208_1": "pariyodāte. Jhānappaṭilābhapaccayānaṁ pāpakānaṁ icchāvacarānaṁ abhāvena anaṅgaṇe.",
  "atk-vin01a1:208_2": "Abhijjhādīnaṁ cittūpakkilesānaṁ vigamena vigatūpakkilese. Ubhayampi cetaṁ anaṅgaṇavatthasuttānusārena",
  "atk-vin01a1:208_3": "(ma. ni. 1.57 ādayo) veditabbaṁ. Vasippattiyā mudubhūte. Iddhipādabhāvūpagamena kammaniye.",
  "atk-vin01a1:208_4": "Bhāvanāpāripūriyā paṇītabhāvūpagamena ṭhiteāneñjappatte. Yathā āneñjappattaṁ hoti;",
  "atk-vin01a1:208_5": "evaṁ ṭhiteti attho. Evampi aṭṭhaṅgasamannāgataṁ cittaṁ abhinīhārakkhamaṁ hoti abhiññāsacchikaraṇīyānaṁ",
  "atk-vin01a1:208_6": "dhammānaṁ abhiññāsacchikiriyāya, pādakaṁ padaṭṭhānabhūtanti attho.",
  "atk-vin01a1:209_0": "Pubbenivāsānussatiñāṇāyāti evaṁ abhiññāpādake jāte etasmiṁ citte pubbenivāsānussatimhi",
  "atk-vin01a1:209_1": "yaṁ ñāṇaṁ tadatthāya. Tattha pubbenivāsoti pubbe atītajātīsu nivutthakkhandhā. Nivutthāti",
  "atk-vin01a1:209_2": "ajjhāvutthā anubhūtā attano santāne uppajjitvā niruddhā nivutthadhammā vā nivutthā,",
  "atk-vin01a1:209_3": "gocaranivāsena nivutthā, attano viññāṇena viññātā paricchinnā, paraviññāṇaviññātāpi",
  "atk-vin01a1:209_4": "vā chinnavaṭumakānussaraṇādīsu. Pubbenivāsānussatīti yāya satiyā pubbenivāsaṁ anussarati,",
  "atk-vin01a1:209_5": "sā pubbenivāsānussati. Ñāṇanti tāya satiyā sampayuttañāṇaṁ. Evamimassa pubbenivāsānussatiñāṇassa",
  "atk-vin01a1:209_6": "atthāya pubbenivāsānussatiñāṇāya etassa ñāṇassa adhigamāya pattiyāti vuttaṁ hoti.",
  "atk-vin01a1:209_7": "Abhininnāmesinti abhinīhariṁ.",
  "atk-vin01a1:210_0": "Soti so ahaṁ. Anekavihitanti anekavidhaṁ, anekehi vā pakārehi pavattitaṁ saṁvaṇṇitanti",
  "atk-vin01a1:210_1": "attho. Pubbenivāsanti samanantarātītaṁ bhavaṁ ādiṁ katvā tattha tattha nivutthasantānaṁ.",
  "atk-vin01a1:210_2": "Anussarāmīti ‘‘ekampi jātiṁ dvepi jātiyo’’ti evaṁ jātipaṭipāṭiyā anugantvā anugantvā",
  "atk-vin01a1:210_3": "sarāmi, anudeva vā sarāmi, citte abhininnāmitamatte eva sarāmīti dasseti. Pūritapāramīnañhi",
  "atk-vin01a1:210_4": "mahāpurisānaṁ parikammakaraṇaṁ natthi, tena te cittaṁ abhininnāmetvāva saranti. Ādikammikakulaputtā",
  "atk-vin01a1:210_5": "pana parikammaṁ katvāva saranti, tasmā tesaṁ vasena parikammaṁ vattabbaṁ siyā. Taṁ",
  "atk-vin01a1:210_6": "pana vuccamānaṁ atibhāriyaṁ vinayanidānaṁ karoti, tasmā taṁ na vadāma. Atthikehi",
  "atk-vin01a1:210_7": "pana visuddhimagge (visuddhi. 2.402 ādayo) vuttanayeneva gahetabbaṁ. Idha pana pāḷimeva vaṇṇayissāma.",
  "atk-vin01a1:211_0": "Seyyathidanti āraddhappakāradassanatthe nipāto. Teneva yvāyaṁ pubbenivāso āraddho,",
  "atk-vin01a1:211_1": "tassa pakārappabhedaṁ dassento ekampi jātintiādimāha. Tattha ekampi jātinti ekampi",
  "atk-vin01a1:211_2": "paṭisandhimūlaṁ cutipariyosānaṁ ekabhavapariyāpannaṁ khandhasantānaṁ. Esa nayo dvepi",
  "atk-vin01a1:211_3": "jātiyotiādīsu. Anekepi saṁvaṭṭakappetiādīsu pana parihāyamāno kappo saṁvaṭṭakappo,",
  "atk-vin01a1:211_4": "vaḍḍhamāno vivaṭṭakappoti veditabbo. Tattha ca saṁvaṭṭena saṁvaṭṭaṭṭhāyī gahito hoti",
  "atk-vin01a1:211_5": "tammūlakattā. Vivaṭṭena ca vivaṭṭaṭṭhāyī. Evañhi sati yāni tāni ‘‘cattārimāni, bhikkhave,",
  "atk-vin01a1:211_6": "kappassa asaṅkhyeyyāni . Katamāni cattāri? Saṁvaṭṭo saṁvaṭṭaṭṭhāyī, vivaṭṭo vivaṭṭaṭṭhāyī’’ti",
  "atk-vin01a1:211_7": "vuttāni tāni sabbāni pariggahitāni honti.",
  "atk-vin01a1:212_0": "Tattha tayo saṁvaṭṭā – tejosaṁvaṭṭo, āposaṁvaṭṭo, vāyosaṁvaṭṭoti. Tisso saṁvaṭṭasīmā",
  "atk-vin01a1:212_1": "– ābhassarā, subhakiṇhā, vehapphalāti. Yadā kappo tejena saṁvaṭṭati, ābhassarato",
  "atk-vin01a1:212_2": "heṭṭhā agginā ḍayhati. Yadā udakena saṁvaṭṭati, subhakiṇhato heṭṭhā udakena vilīyati.",
  "atk-vin01a1:212_3": "Yadā vātena saṁvaṭṭati, vehapphalato heṭṭhā vātena viddhaṁsiyati. Vitthārato pana",
  "atk-vin01a1:212_4": "sadāpi ekaṁ buddhakkhettaṁ vinassati.",
  "atk-vin01a1:213_0": "Buddhakkhettaṁ nāma tividhaṁ hoti – jātikkhettaṁ, āṇākkhettaṁ, visayakkhettañca.",
  "atk-vin01a1:213_1": "Tattha jātikkhettaṁ dasasahassacakkavāḷapariyantaṁ hoti, yaṁ tathāgatassa paṭisandhiādīsu",
  "atk-vin01a1:213_2": "kampati. Āṇākkhettaṁ koṭisatasahassacakkavāḷapariyantaṁ hoti. Yattha ratanaparittaṁ,",
  "atk-vin01a1:213_3": "khandhaparittaṁ, dhajaggaparittaṁ, āṭānāṭiyaparittaṁ, moraparittanti imesaṁ parittānaṁ",
  "atk-vin01a1:213_4": "ānubhāvo pavattati. Visayakkhettaṁ pana anantaṁ aparimāṇaṁ, ‘‘yaṁ yāvatā vā pana",
  "atk-vin01a1:213_5": "ākaṅkheyyā’’ti (a. ni. 3.81) vuttaṁ yattha yaṁ yaṁ ākaṅkhati taṁ taṁ anussarati.",
  "atk-vin01a1:213_6": "Evametesu tīsu buddhakkhettesu ekaṁ āṇākkhettaṁ vinassati. Tasmiṁ pana vinassante",
  "atk-vin01a1:213_7": "jātikkhettampi vinaṭṭhameva hoti; vinassantañca ekatova vinassati, saṇṭhahantampi",
  "atk-vin01a1:213_8": "ekatova saṇṭhahati. Tassa vināso ca saṇṭhahanañca visuddhimagge (visuddhi. 2.404)",
  "atk-vin01a1:213_9": "vuttaṁ. Atthikehi tato gahetabbaṁ.",
  "atk-vin01a1:214_0": "Ye panete saṁvaṭṭavivaṭṭā vuttā, etesu bhagavā bodhimaṇḍe sammāsambodhiṁ abhisambujjhanatthāya",
  "atk-vin01a1:214_1": "nisinno anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe sari.",
  "atk-vin01a1:214_2": "Kathaṁ? ‘‘Amutrāsi’’ntiādinā nayena. Tattha amutrāsinti amumhi saṁvaṭṭakappe ahaṁ",
  "atk-vin01a1:214_3": "amumhi bhave vā yoniyā vā gatiyā vā viññāṇaṭṭhitiyā vā sattāvāse vā sattanikāye vā",
  "atk-vin01a1:214_4": "ahosiṁ. Evaṁnāmoti vessantaro vā jotipālo vā. Evaṁgottoti bhaggavo vā gotamo vā.",
  "atk-vin01a1:214_5": "Evaṁvaṇṇoti odāto vā sāmo vā. Evamāhāroti sālimaṁsodanāhāro vā pavattaphalabhojano",
  "atk-vin01a1:214_6": "vā. Evaṁsukhadukkhappaṭisaṁvedīti anekappakārena kāyikacetasikānaṁ sāmisanirāmisādippabhedānaṁ",
  "atk-vin01a1:214_7": "vā sukhadukkhānaṁ paṭisaṁvedī. Evamāyupariyantoti evaṁ vassasataparamāyupariyanto",
  "atk-vin01a1:214_8": "vā caturāsītikappasahassaparamāyupariyanto vā.",
  "atk-vin01a1:215_0": "Sotato cuto amutra udapādinti so ahaṁ tato bhavato yonito gatito viññāṇaṭṭhitito",
  "atk-vin01a1:215_1": "sattāvāsato sattanikāyato vā cuto, puna amukasmiṁ nāma bhave yoniyā gatiyā viññāṇaṭṭhitiyā",
  "atk-vin01a1:215_2": "sattāvāse sattanikāye vā udapādiṁ. Tatrāpāsinti atha tatrāpi bhave yoniyā gatiyā",
  "atk-vin01a1:215_3": "viññāṇaṭṭhitiyā sattāvāse sattanikāye vā puna ahosiṁ. Evaṁnāmotiādi vuttanayameva.",
  "atk-vin01a1:216_0": "Atha vā yasmā amutrāsinti idaṁ anupubbena ārohantassa yāvadicchakaṁ saraṇaṁ. So tato",
  "atk-vin01a1:216_1": "cutoti paṭinivattantassa paccavekkhaṇaṁ. Tasmā idhūpapannoti imissā idhūpapattiyā",
  "atk-vin01a1:216_2": "anantaraṁ amutra udapādinti tusitabhavanaṁ sandhāyāhāti veditabbaṁ. Tatrāpāsiṁ evaṁnāmoti",
  "atk-vin01a1:216_3": "tatrāpi tusitabhavane setaketu nāma devaputto ahosiṁ. Evaṁgottoti tāhi devatāhi saddhiṁ",
  "atk-vin01a1:216_4": "ekagotto. Evaṁvaṇṇoti suvaṇṇavaṇṇo. Evamāhāroti dibbasudhāhāro. Evaṁsukhadukkhappaṭisaṁvedīti",
  "atk-vin01a1:216_5": "evaṁ dibbasukhappaṭisaṁvedī. Dukkhaṁ pana saṅkhāradukkhamattameva. Evamāyupariyantoti",
  "atk-vin01a1:216_6": "evaṁ sattapaññāsavassakoṭisaṭṭhivassasatasahassāyupariyanto. So tato cutoti so ahaṁ",
  "atk-vin01a1:216_7": "tato tusitabhavanato cuto. Idhūpapannoti idha mahāmāyāya deviyā kucchimhi nibbatto.",
  "atk-vin01a1:217_0": "Itīti evaṁ. Sākāraṁ sauddesanti nāmagottavasena sauddesaṁ, vaṇṇādivasena sākāraṁ.",
  "atk-vin01a1:217_1": "Nāmagottavasena hi satto ‘‘datto, tisso, gotamo’’ti uddisīyati; vaṇṇādīhi odāto,",
  "atk-vin01a1:217_2": "sāmoti nānattato paññāyati; tasmā nāmagottaṁ uddeso, itare ākārā. Kiṁ pana buddhāyeva",
  "atk-vin01a1:217_3": "pubbenivāsaṁ sarantīti? Vuccate – na buddhāyeva, paccekabuddha-buddhasāvaka-titthiyāpi,",
  "atk-vin01a1:217_4": "no ca kho avisesena. Titthiyā hi cattālīsaṁyeva kappe saranti, na tato paraṁ. Kasmā?",
  "atk-vin01a1:217_5": "Dubbalapaññattā. Tesañhi nāmarūpaparicchedavirahato dubbalā paññā hoti. Sāvakesu",
  "atk-vin01a1:217_6": "pana asītimahāsāvakā kappasatasahassaṁ saranti; dve aggasāvakā ekamasaṅkhyeyyaṁ satasahassañca.",
  "atk-vin01a1:217_7": "Paccekabuddhā dve asaṅkhyeyyāni satasahassañca. Ettako hi tesaṁ abhinīhāro. Buddhānaṁ",
  "atk-vin01a1:217_8": "pana paricchedo natthi, yāva icchanti tāva saranti. Titthiyā ca khandhapaṭipāṭimeva",
  "atk-vin01a1:217_9": "saranti. Paṭipāṭiṁ muñcitvā cutipaṭisandhivasena sarituṁ na sakkonti. Tesañhi andhānaṁ",
  "atk-vin01a1:217_10": "viya icchitappadesokkamanaṁ natthi. Sāvakā ubhayathāpi saranti; tathā paccekabuddhā.",
  "atk-vin01a1:217_11": "Buddhā pana khandhapaṭipāṭiyāpi cutipaṭisandhivasenapi sīhokkantavasenapi anekāsu",
  "atk-vin01a1:217_12": "kappakoṭīsu heṭṭhā vā upari vā yaṁ yaṁ ṭhānaṁ ākaṅkhanti, taṁ sabbaṁ sarantiyeva.",
  "atk-vin01a1:218_0": "Ayaṁ kho me brāhmaṇātiādīsu meti mayā. Vijjāti viditakaraṇaṭṭhena vijjā. Kiṁ viditaṁ",
  "atk-vin01a1:218_1": "karoti? Pubbenivāsaṁ. Avijjāti tasseva pubbenivāsassa aviditakaraṇaṭṭhena tappaṭicchādakamoho",
  "atk-vin01a1:218_2": "vuccati. Tamoti sveva moho tappaṭicchādakaṭṭhena ‘‘tamo’’ti vuccati. Ālokoti sāyevavijjā",
  "atk-vin01a1:218_3": "obhāsakaraṇaṭṭhena ‘‘āloko’’ti vuccati. Ettha ca vijjā adhigatāti ayaṁ attho, sesaṁ",
  "atk-vin01a1:218_4": "pasaṁsāvacanaṁ. Yojanā panettha – ayaṁ kho me vijjā adhigatā, tassa me adhigatavijjassa",
  "atk-vin01a1:218_5": "avijjā vihatā, vinaṭṭhāti attho. Kasmā? Yasmā vijjā uppannā. Esa nayo itarasmimpi padadvaye.",
  "atk-vin01a1:219_0": "Yathā tanti ettha yathāti opammatthe. Tanti nipāto. Satiyā avippavāsena appamattassa.",
  "atk-vin01a1:219_1": "Vīriyātāpena ātāpino. Kāye ca jīvite ca anapekkhatāya pahitattassa, pesitacittassāti",
  "atk-vin01a1:219_2": "attho. Idaṁ vuttaṁ hoti – yathā appamattassa ātāpino pahitattassa viharato avijjā",
  "atk-vin01a1:219_3": "vihaññeyya vijjā uppajjeyya, tamo vihaññeyya āloko uppajjeyya; evameva mama avijjā",
  "atk-vin01a1:219_4": "vihatā vijjā uppannā, tamo vihato āloko uppanno. Etassa me padhānānuyogassa anurūpameva phalaṁ laddhanti.",
  "atk-vin01a1:220_0": "Ayaṁ kho me brāhmaṇa paṭhamā abhinibbhidā ahosi kukkuṭacchāpakasseva aṇḍakosamhāti",
  "atk-vin01a1:220_1": "ayaṁ kho mama brāhmaṇa pubbenivāsānussatiñāṇamukhatuṇḍakena pubbe nivutthakkhandhapaṭicchādakaṁ",
  "atk-vin01a1:220_2": "avijjaṇḍakosaṁ padāletvā paṭhamā abhinibbhidā paṭhamā nikkhanti paṭhamā ariyājāti",
  "atk-vin01a1:220_3": "ahosi, kukkuṭacchāpakasseva mukhatuṇḍakena vā pādanakhasikhāya vā aṇḍakosaṁ padāletvā",
  "atk-vin01a1:220_4": "tamhā aṇḍakosamhā abhinibbhidā nikkhanti kukkuṭanikāye paccājātīti.",
  "atk-vin01a1:221": "Pubbenivāsakathā niṭṭhitā.",
  "atk-vin01a1:222": "Dibbacakkhuñāṇakathā",
  "atk-vin01a1:223_0": "13.Soevaṁ…pe… cutūpapātañāṇāyāti cutiyā ca upapāte ca ñāṇāya; yena ñāṇena sattānaṁ",
  "atk-vin01a1:223_1": "cuti ca upapāto ca ñāyati, tadatthanti vuttaṁ hoti. Cittaṁ abhininnāmesinti parikammacittaṁ",
  "atk-vin01a1:223_2": "nīhariṁ. So dibbena…pe… passāmīti ettha pana pūritapāramīnaṁ mahāsattānaṁ parikammakaraṇaṁ",
  "atk-vin01a1:223_3": "natthi. Te hi citte abhininnāmitamatte eva dibbena cakkhunā satte passanti, ādikammikakulaputtā",
  "atk-vin01a1:223_4": "pana parikammaṁ katvā. Tasmā tesaṁ vasena parikammaṁ vattabbaṁ siyā. Taṁ pana vuccamānaṁ",
  "atk-vin01a1:223_5": "atibhāriyaṁ vinayanidānaṁ karoti; tasmā taṁ na vadāma. Atthikehi pana visuddhimagge",
  "atk-vin01a1:223_6": "(visuddhi. 2.411) vuttanayena gahetabbaṁ. Idha pana pāḷimeva vaṇṇayissāma.",
  "atk-vin01a1:224_0": "Soti so ahaṁ. Dibbenātiādīsu dibbasadisattā dibbaṁ. Devatānañhi sucaritakammanibbattaṁ",
  "atk-vin01a1:224_1": "pittasemharuhirādīhi apalibuddhaṁ upakkilesavinimuttatāya dūrepi ārammaṇasampaṭicchanasamatthaṁ",
  "atk-vin01a1:224_2": "dibbaṁ pasādacakkhu hoti. Idañcāpi vīriyabhāvanābalanibbattaṁ ñāṇacakkhu tādisamevāti",
  "atk-vin01a1:224_3": "dibbasadisattā dibbaṁ, dibbavihāravasena paṭiladdhattā attanā ca dibbavihārasannissitattāpi",
  "atk-vin01a1:224_4": "dibbaṁ, ālokapariggahena mahājutikattāpi dibbaṁ, tirokuṭṭādigatarūpadassanena mahāgatikattāpi",
  "atk-vin01a1:224_5": "dibbaṁ. Taṁ sabbaṁ saddasatthānusārena veditabbaṁ. Dassanaṭṭhena cakkhu. Cakkhukiccakaraṇena",
  "atk-vin01a1:224_6": "cakkhumivātipi cakkhu. Cutūpapātadassanena diṭṭhivisuddhihetuttā visuddhaṁ. Yo hi",
  "atk-vin01a1:224_7": "cutimattameva passati na upapātaṁ, so ucchedadiṭṭhiṁ gaṇhāti. Yo upapātamattameva",
  "atk-vin01a1:224_8": "passati na cutiṁ, so navasattapātubhāvadiṭṭhiṁ gaṇhāti. Yo pana tadubhayaṁ passati,",
  "atk-vin01a1:224_9": "so yasmā duvidhampi taṁ diṭṭhigataṁ ativattati, tasmāssa taṁ dassanaṁ diṭṭhivisuddhihetu",
  "atk-vin01a1:224_10": "hoti. Tadubhayañca bhagavā addasa. Tenetaṁ vuttaṁ – ‘‘cutūpapātadassanena diṭṭhivisuddhihetuttā visuddha’’nti.",
  "atk-vin01a1:225_0": "Ekādasaupakkilesavirahato vā visuddhaṁ. Bhagavato hi ekādasapakkilesavirahitaṁ dibbacakkhu.",
  "atk-vin01a1:225_1": "Yathāha – ‘‘so kho ahaṁ, anuruddha, ‘vicikicchā cittassa upakkileso’ti iti viditvā",
  "atk-vin01a1:225_2": "vicikicchaṁ cittassa upakkilesaṁ pajahiṁ. Amanasikāro…pe… thinamiddhaṁ… chambhitattaṁ…",
  "atk-vin01a1:225_3": "uppilaṁ… duṭṭhullaṁ… accāraddhavīriyaṁ… atilīnavīriyaṁ… abhijappā… nānattasaññā…",
  "atk-vin01a1:225_4": "‘atinijjhāyitattaṁ rūpānaṁ cittassa upakkileso’ti iti viditvā atinijjhāyitattaṁ rūpānaṁ",
  "atk-vin01a1:225_5": "cittassa upakkilesaṁ pajahiṁ. So kho ahaṁ, anuruddha, appamatto ātāpī pahitatto viharanto",
  "atk-vin01a1:225_6": "obhāsañhi kho sañjānāmi, na ca rūpāni passāmi. Rūpāni hi kho passāmi, na ca obhāsaṁ",
  "atk-vin01a1:225_7": "sañjānāmī’’ti (ma. ni. 3.242-243) evamādi. Tadevaṁ ekādasupakkilesavirahato visuddhaṁ.",
  "atk-vin01a1:226_0": "Manussūpacāraṁ atikkamitvā rūpadassanena atikkantamānusakaṁ; mānusakaṁ vā maṁsacakkhuṁ",
  "atk-vin01a1:226_1": "atikkantattā atikkantamānusakanti veditabbaṁ. Tena dibbena cakkhunā visuddhena atikkantamānusakena.",
  "atk-vin01a1:227_0": "Sattepassāmīti manussamaṁsacakkhunā viya satte passāmi dakkhāmi olokemi. Cavamāne",
  "atk-vin01a1:227_1": "upapajjamāneti ettha cutikkhaṇe vā upapattikkhaṇe vā dibbacakkhunā daṭṭhuṁ na sakkā,",
  "atk-vin01a1:227_2": "ye pana āsannacutikā idāni cavissanti te cavamānā. Ye ca gahitapaṭisandhikā sampatinibbattā",
  "atk-vin01a1:227_3": "vā, te upapajjamānāti adhippetā. Te evarūpe cavamāne upapajjamāne ca passāmīti dasseti.",
  "atk-vin01a1:227_4": "Hīneti mohanissandayuttattā hīnānaṁ jātikulabhogādīnaṁ vasena hīḷite ohīḷite uññāte",
  "atk-vin01a1:227_5": "avaññāte. Paṇīteti amohanissandayuttattā tabbiparīte. Suvaṇṇeti adosanissandayuttattā",
  "atk-vin01a1:227_6": "iṭṭhakantamanāpavaṇṇayutte. Dubbaṇṇeti dosanissandayuttattā aniṭṭhākantaamanāpavaṇṇayutte;",
  "atk-vin01a1:227_7": "abhirūpe virūpetipi attho. Sugateti sugatigate, alobhanissandayuttattā vā aḍḍhe mahaddhane.",
  "atk-vin01a1:227_8": "Duggateti duggatigate, lobhanissandayuttattā vā dalidde appannapāne. Yathākammūpageti",
  "atk-vin01a1:227_9": "yaṁ yaṁ kammaṁ upacitaṁ tena tena upagate. Tattha purimehi ‘‘cavamāne’’tiādīhi dibbacakkhukiccaṁ",
  "atk-vin01a1:227_10": "vuttaṁ; iminā pana padena yathākammūpagañāṇakiccaṁ.",
  "atk-vin01a1:228_0": "Tassa ca ñāṇassa ayamuppattikkamo – so heṭṭhā nirayābhimukhaṁ ālokaṁ vaḍḍhetvā nerayikasatte",
  "atk-vin01a1:228_1": "passati mahantaṁ dukkhamanubhavamāne, taṁ dassanaṁ dibbacakkhukiccameva. So evaṁ",
  "atk-vin01a1:228_2": "manasi karoti – ‘‘kinnu kho kammaṁ katvā ime sattā etaṁ dukkhamanubhavantī’’ti? Athassa",
  "atk-vin01a1:228_3": "‘‘idaṁ nāma katvā’’ti taṁ kammārammaṇaṁ ñāṇaṁ uppajjati. Tathā upari devalokābhimukhaṁ",
  "atk-vin01a1:228_4": "ālokaṁ vaḍḍhetvā nandanavana-missakavana-phārusakavanādīsu satte passati mahāsampattiṁ",
  "atk-vin01a1:228_5": "anubhavamāne. Tampi dassanaṁ dibbacakkhukiccameva. So evaṁ manasi karoti – ‘‘kinnu",
  "atk-vin01a1:228_6": "kho kammaṁ katvā ime sattā etaṁ sampattiṁ anubhavantī’’ti? Athassa ‘‘idaṁ nāma katvā’’ti",
  "atk-vin01a1:228_7": "taṁkammārammaṇaṁ ñāṇaṁ uppajjati. Idaṁ yathākammūpagañāṇaṁ nāma. Imassa visuṁ parikammaṁ",
  "atk-vin01a1:228_8": "nāma natthi. Yathā cimassa, evaṁ anāgataṁsañāṇassapi. Dibbacakkhupādakāneva hi imāni",
  "atk-vin01a1:228_9": "dibbacakkhunā saheva ijjhanti.",
  "atk-vin01a1:229_0": "Kāyaduccaritenātiādīsu duṭṭhu caritaṁ duṭṭhaṁ vā caritaṁ kilesapūtikattāti duccaritaṁ;",
  "atk-vin01a1:229_1": "kāyena duccaritaṁ, kāyato vā uppannaṁ duccaritanti kāyaduccaritaṁ. Evaṁ vacīmanoduccaritānipi",
  "atk-vin01a1:229_2": "daṭṭhabbāni. Samannāgatāti samaṅgībhūtā. Ariyānaṁ upavādakāti buddha-paccekabuddha-buddhasāvakānaṁ",
  "atk-vin01a1:229_3": "ariyānaṁ antamaso gihisotāpannānampi anatthakāmā hutvā antimavatthunā vā guṇaparidhaṁsanena",
  "atk-vin01a1:229_4": "vā upavādakā; akkosakā, garahakāti vuttaṁ hoti. Tattha ‘‘natthi imesaṁ samaṇadhammo,",
  "atk-vin01a1:229_5": "assamaṇā ete’’ti vadanto antimavatthunā upavadati. ‘‘Natthi imesaṁ jhānaṁ vā vimokkho",
  "atk-vin01a1:229_6": "vā maggo vā phalaṁ vā’’ti vadanto guṇaparidhaṁsanena upavadatīti veditabbo. So ca",
  "atk-vin01a1:229_7": "jānaṁ vā upavadeyya ajānaṁ vā, ubhayathāpi ariyūpavādova hoti. Bhāriyaṁ kammaṁ saggāvaraṇaṁ",
  "atk-vin01a1:229_8": "maggāvaraṇañca, satekicchaṁ pana hoti. Tassa ca āvibhāvatthaṁ idaṁ vatthumudāharanti –",
  "atk-vin01a1:230_0": "‘‘Aññatarasmiṁ kira gāme eko thero ca daharabhikkhu ca piṇḍāya caranti. Te paṭhamaghareyeva",
  "atk-vin01a1:230_1": "uḷuṅkamattaṁ uṇhayāguṁ labhiṁsu. Therassa ca kucchivāto atthi. So cintesi – ‘ayaṁ",
  "atk-vin01a1:230_2": "yāgu mayhaṁ sappāyā, yāva na sītalā hoti tāva naṁ pivāmī’ti. So manussehi ummāratthāya",
  "atk-vin01a1:230_3": "āhaṭe dārukkhandhe nisīditvā taṁ pivi. Itaro taṁ jigucchi – ‘aticchāto vatāyaṁ mahallako",
  "atk-vin01a1:230_4": "amhākaṁ lajjitabbakaṁ akāsī’ti. Thero gāme caritvā vihāraṁ gantvā daharabhikkhuṁ",
  "atk-vin01a1:230_5": "āha – ‘atthi te, āvuso, imasmiṁ sāsane patiṭṭhā’ti? ‘Āma, bhante, sotāpanno aha’nti.",
  "atk-vin01a1:230_6": "‘Tena hāvuso, uparimaggatthāya vāyāmaṁ mā akāsi, khīṇāsavo tayā upavadito’ti. So",
  "atk-vin01a1:230_7": "taṁ khamāpesi. Tenassa taṁ pākatikaṁ ahosi’’. Tasmā yo aññopi ariyaṁ upavadati, tena",
  "atk-vin01a1:230_8": "gantvā sace attanā vuḍḍhataro hoti, ‘‘ahaṁ āyasmantaṁ idañcidañca avacaṁ, taṁ me",
  "atk-vin01a1:230_9": "khamāhī’’ti khamāpetabbo. Sace navakataro hoti , vanditvā ukkuṭikaṁ nisīditvā añjaliṁ",
  "atk-vin01a1:230_10": "paggahetvā ‘‘ahaṁ bhante tumhe idañcidañca avacaṁ, taṁ me khamathā’’ti khamāpetabbo.",
  "atk-vin01a1:230_11": "Sace so nakkhamati disāpakkanto vā hoti, ye tasmiṁ vihāre bhikkhū vasanti tesaṁ santikaṁ",
  "atk-vin01a1:230_12": "gantvā sace attanā vuḍḍhataro hoti ṭhitakeneva, sace navakataro ukkuṭikaṁ nisīditvā",
  "atk-vin01a1:230_13": "añjaliṁ paggahetvā ‘‘ahaṁ, bhante, asukaṁ nāma āyasmantaṁ idañcidañca avacaṁ, khamatu",
  "atk-vin01a1:230_14": "me so āyasmā’’ti evaṁ vadantena khamāpetabbo. Sace so parinibbuto hoti, parinibbutamañcaṭṭhānaṁ",
  "atk-vin01a1:230_15": "gantvā yāva sivathikaṁ gantvāpi khamāpetabbo. Evaṁ kate saggāvaraṇañca maggāvaraṇañca",
  "atk-vin01a1:230_16": "na hoti, pākatikameva hoti.",
  "atk-vin01a1:231_0": "Micchādiṭṭhikāti viparītadassanā. Micchādiṭṭhikammasamādānāti micchādiṭṭhivasena",
  "atk-vin01a1:231_1": "samādinnanānāvidhakammā, ye ca micchādiṭṭhimūlakesu kāyakammādīsu aññepi samādapenti.",
  "atk-vin01a1:231_2": "Tattha vacīduccaritaggahaṇeneva ariyūpavāde, manoduccaritaggahaṇena ca micchādiṭṭhiyā",
  "atk-vin01a1:231_3": "saṅgahitāyapi imesaṁ dvinnaṁ puna vacanaṁ mahāsāvajjabhāvadassanatthanti veditabbaṁ.",
  "atk-vin01a1:231_4": "Mahāsāvajjo hi ariyūpavādo ānantariyasadiso. Yathāha – ‘‘seyyathāpi, sāriputta, bhikkhu",
  "atk-vin01a1:231_5": "sīlasampanno samādhisampanno paññāsampanno diṭṭheva dhamme aññaṁ ārādheyya; evaṁsampadamidaṁ,",
  "atk-vin01a1:231_6": "sāriputta, vadāmi taṁ vācaṁ appahāya taṁ cittaṁ appahāya taṁ diṭṭhiṁ appaṭinissajjitvā",
  "atk-vin01a1:231_7": "yathābhataṁ nikkhitto, evaṁ niraye’’ti (ma. ni. 1.149).",
  "atk-vin01a1:232_0": "Micchādiṭṭhito ca mahāsāvajjataraṁ nāma aññaṁ natthi. Yathāha – ‘‘nāhaṁ, bhikkhave,",
  "atk-vin01a1:232_1": "aññaṁ ekadhammampi samanupassāmi, evaṁ mahāsāvajjataraṁ, yathayidaṁ, micchādiṭṭhi.",
  "atk-vin01a1:232_2": "Micchādiṭṭhiparamāni, bhikkhave, vajjānī’’ti (a. ni. 1.310).",
  "atk-vin01a1:233_0": "Kāyassa bhedāti upādinnakkhandhapariccāgā. Paraṁ maraṇāti tadanantaraṁ abhinibbattakkhandhaggahaṇe.",
  "atk-vin01a1:233_1": "Athavā kāyassa bhedāti jīvitindriyassupacchedā. Paraṁ maraṇāti cuticittato uddhaṁ.",
  "atk-vin01a1:233_2": "Apāyanti evamādi sabbaṁ nirayavevacanaṁ. Nirayo hi saggamokkhahetubhūtā puññasammatā",
  "atk-vin01a1:233_3": "ayā apetattā, sukhānaṁ vā āyassa abhāvā apāyo. Dukkhassa gati paṭisaraṇanti duggati;",
  "atk-vin01a1:233_4": "dosabahulatāya vā duṭṭhena kammunā nibbattā gatīti duggati. Vivasā nipatanti ettha",
  "atk-vin01a1:233_5": "dukkaṭakārinoti vinipāto; vinassantā vā ettha nipatanti sambhijjamānaṅgapaccaṅgāti",
  "atk-vin01a1:233_6": "vinipāto. Natthi ettha assādasaññito ayoti nirayo.",
  "atk-vin01a1:234_0": "Atha vā apāyaggahaṇena tiracchānayoniṁ dīpeti. Tiracchānayoni hi apāyo, sugatiyā",
  "atk-vin01a1:234_1": "apetattā; na duggati, mahesakkhānaṁ nāgarājādīnaṁ sambhavato. Duggatiggahaṇena pettivisayaṁ",
  "atk-vin01a1:234_2": "dīpeti. So hi apāyo ceva duggati ca sugatito apetattā, dukkhassa ca gatibhūtattā;",
  "atk-vin01a1:234_3": "na tu vinipāto asurasadisaṁ avinipatitattā. Petamahiddhikānañhi vimānānipi nibbattanti.",
  "atk-vin01a1:234_4": "Vinipātaggahaṇena asurakāyaṁ dīpeti. So hi yathāvuttenatthena apāyo ceva duggati",
  "atk-vin01a1:234_5": "ca sabbasamussayehi ca vinipatitattā vinipātoti vuccati. Nirayaggahaṇena avīci-ādianekappakāraṁ",
  "atk-vin01a1:234_6": "nirayameva dīpeti. Upapannāti upagatā, tattha abhinibbattāti adhippāyo. Vuttavipariyāyena",
  "atk-vin01a1:234_7": "sukkapakkho veditabbo.",
  "atk-vin01a1:235_0": "Ayaṁ pana viseso – ettha sugatiggahaṇena manussagatipi saṅgayhati. Saggaggahaṇena",
  "atk-vin01a1:235_1": "devagatiyeva. Tattha sundarā gatīti sugati. Rūpādivisayehi suṭṭhu aggoti saggo. So",
  "atk-vin01a1:235_2": "sabbopi lujjanapalujjanaṭṭhena lokoti ayaṁ vacanattho. Vijjāti dibbacakkhuñāṇavijjā.",
  "atk-vin01a1:235_3": "Avijjāti sattānaṁ cutipaṭisandhipaṭicchādikā avijjā. Sesaṁ vuttanayameva. Ayameva",
  "atk-vin01a1:235_4": "hettha viseso – yathā pubbenivāsakathāyaṁ ‘‘pubbenivāsānussatiñāṇamukhatuṇḍakena",
  "atk-vin01a1:235_5": "pubbenivutthakkhandhapaacchādakaṁ avijjaṇḍakosaṁ padāletvā’’ti vuttaṁ; evamidha ‘‘cutūpapātañāṇamukhatuṇḍakena",
  "atk-vin01a1:235_6": "cutūpapātapaṭicchādakaṁ avijjaṇḍakosaṁ padāletvā’’ti vattabbanti.",
  "atk-vin01a1:236": "Dibbacakkhuñāṇakathā niṭṭhitā.",
  "atk-vin01a1:237": "Āsavakkhayañāṇakathā",
  "atk-vin01a1:238_0": "14.Soevaṁ samāhite citteti idha vipassanāpādakaṁ catutthajjhānacittaṁ veditabbaṁ.",
  "atk-vin01a1:238_1": "Āsavānaṁ khayañāṇāyāti arahattamaggañāṇatthāya. Arahattamaggo hi āsavavināsanato",
  "atk-vin01a1:238_2": "āsavānaṁ khayoti vuccati. Tatra cetaṁ ñāṇaṁ tappariyāpannattāti . Cittaṁ abhininnāmesinti",
  "atk-vin01a1:238_3": "vipassanācittaṁ abhinīhariṁ. So idaṁ dukkhanti evamādīsu ‘‘ettakaṁ dukkhaṁ, na ito",
  "atk-vin01a1:238_4": "bhiyyo’’ti sabbampi dukkhasaccaṁ sarasalakkhaṇapaṭivedhena yathābhūtaṁ abbhaññāsiṁ",
  "atk-vin01a1:238_5": "jāniṁ paṭivijjhiṁ. Tassa ca dukkhassa nibbattikaṁ taṇhaṁ ‘‘ayaṁ dukkhasamudayo’’ti,",
  "atk-vin01a1:238_6": "tadubhayampi yaṁ ṭhānaṁ patvā nirujjhati taṁ tesaṁ appavattiṁ nibbānaṁ ‘‘ayaṁ dukkhanirodho’’ti,",
  "atk-vin01a1:238_7": "tassa ca sampāpakaṁ ariyamaggaṁ ‘‘ayaṁ dukkhanirodhagāminī paṭipadā’’ti sarasalakkhaṇapaṭivedhena",
  "atk-vin01a1:238_8": "yathābhūtaṁ abbhaññāsiṁ jāniṁ paṭivijjhinti evamattho veditabbo.",
  "atk-vin01a1:239_0": "Evaṁ sarūpato saccāni dassetvā idāni kilesavasena pariyāyato dassento ‘‘ime āsavā’’tiādimāha.",
  "atk-vin01a1:239_1": "Tassa me evaṁ jānato evaṁ passatoti tassa mayhaṁ evaṁ jānantassa evaṁ passantassa",
  "atk-vin01a1:239_2": "saha vipassanāya koṭippattaṁ maggaṁ katheti. Kāmāsavāti kāmāsavato. Vimuccitthāti",
  "atk-vin01a1:239_3": "iminā phalakkhaṇaṁ dasseti. Maggakkhaṇe hi cittaṁ vimuccati, phalakkhaṇe vimuttaṁ",
  "atk-vin01a1:239_4": "hoti. Vimuttasmiṁ vimuttamiti ñāṇanti iminā paccavekkhaṇañāṇaṁ dasseti. Khīṇā jātītiādīhi",
  "atk-vin01a1:239_5": "tassa bhūmiṁ. Tena hi ñāṇena bhagavā paccavekkhanto ‘‘khīṇā jātī’’tiādīni abbhaññāsiṁ.",
  "atk-vin01a1:239_6": "Katamā pana bhagavato jāti khīṇā, kathañca naṁ abbhaññāsīti? Vuccate – na tāvassa",
  "atk-vin01a1:239_7": "atītā jāti khīṇā, pubbeva khīṇattā; na anāgatā, anāgate vāyāmābhāvato; na paccuppannā,",
  "atk-vin01a1:239_8": "vijjamānattā. Yā pana maggassa abhāvitattā uppajjeyya ekacatupañcavokārabhavesu ekacatupañcakkhandhappabhedā",
  "atk-vin01a1:239_9": "jāti, sā maggassa bhāvitattā anuppādadhammataṁ āpajjanena khīṇā; taṁ so maggabhāvanāya",
  "atk-vin01a1:239_10": "pahīnakilese paccavekkhitvā ‘‘kilesābhāve vijjamānampi kammaṁ āyatiṁ appaṭisandhikaṁ",
  "atk-vin01a1:239_11": "hotī’’ti jānanto abbhaññāsiṁ.",
  "atk-vin01a1:240_0": "Vusitanti vutthaṁ parivutthaṁ, kataṁ caritaṁ niṭṭhitanti attho. Brahmacariyanti maggabrahmacariyaṁ,",
  "atk-vin01a1:240_1": "puthujjanakalyāṇakena hi saddhiṁ satta sekkhā brahmacariyavāsaṁ vasanti nāma, khīṇāsavo",
  "atk-vin01a1:240_2": "vutthavāso. Tasmā bhagavā attano brahmacariyavāsaṁ paccavekkhanto ‘‘vusitaṁ brahmacariya’’nti",
  "atk-vin01a1:240_3": "abbhaññāsiṁ. Kataṁ karaṇīyanti catūsu saccesu catūhi maggehi pariññāpahānasacchikiriyābhāvanābhisamayavasena",
  "atk-vin01a1:240_4": "soḷasavidhampi kiccaṁ niṭṭhāpitanti attho . Puthujjanakalyāṇakādayo hi etaṁ kiccaṁ",
  "atk-vin01a1:240_5": "karonti, khīṇāsavo katakaraṇīyo. Tasmā bhagavā attano karaṇīyaṁ paccavekkhanto ‘‘kataṁ",
  "atk-vin01a1:240_6": "karaṇīya’’nti abbhaññāsiṁ. Nāparaṁ itthattāyāti idāni puna itthabhāvāya evaṁ soḷasakiccabhāvāya",
  "atk-vin01a1:240_7": "kilesakkhayāya vā maggabhāvanākiccaṁ me natthīti abbhaññāsiṁ.",
  "atk-vin01a1:241_0": "Idāni evaṁ paccavekkhaṇañāṇapariggahitaṁ taṁ āsavānaṁ khayañāṇādhigamaṁ brāhmaṇassa",
  "atk-vin01a1:241_1": "dassento ayaṁ kho me brāhmaṇātiādimāha. Tattha vijjāti arahattamaggañāṇavijjā. Avijjāti",
  "atk-vin01a1:241_2": "catusaccapaṭicchādikā avijjā. Sesaṁ vuttanayameva. Ayaṁ pana viseso – ayaṁ kho me",
  "atk-vin01a1:241_3": "brāhmaṇa tatiyā abhinibbhidā ahosīti ettha ayaṁ kho mama brāhmaṇa āsavānaṁ khayañāṇamukhatuṇḍakena",
  "atk-vin01a1:241_4": "catusaccapaṭicchādakaṁ avijjaṇḍakosaṁ padāletvā tatiyā abhinibbhidā tatiyā nikkhanti",
  "atk-vin01a1:241_5": "tatiyā ariyajāti ahosi, kukkuṭacchāpakasseva mukhatuṇḍakena vā pādanakhasikhāya vā",
  "atk-vin01a1:241_6": "aṇḍakosaṁ padāletvā tamhā aṇḍakosamhā abhinibbhidā nikkhanti kukkuṭanikāye paccājātīti.",
  "atk-vin01a1:242": "Ettāvatā kiṁ dassetīti? So hi brāhmaṇa kukkuṭacchāpako aṇḍakosaṁ",
  "atk-vin01a1:243_0": "Padāletvā tato nikkhamanto sakimeva jāyati, ahaṁ pana pubbe-nivutthakkhandhapaṭicchādakaṁ",
  "atk-vin01a1:243_1": "avijjaṇḍakosaṁ bhinditvā paṭhamaṁ tāva pubbenivāsānussatiñāṇavijjāya jāto, tato sattānaṁ",
  "atk-vin01a1:243_2": "cutipaṭisandhipaṭicchādakaṁ avijjaṇḍakosaṁ padāletvā dutiyaṁ dibbacakkhuñāṇavijjāya",
  "atk-vin01a1:243_3": "jāto, puna catusaccapaṭicchādakaṁ avijjaṇḍakosaṁ padāletvā tatiyaṁ āsavānaṁ khayañāṇavijjāya",
  "atk-vin01a1:243_4": "jāto; evaṁ tīhi vijjāhi tikkhattuṁ jāto. Sā ca me jāti ariyā suparisuddhāti idaṁ",
  "atk-vin01a1:243_5": "dassesi. Evaṁ dassento ca pubbenivāsañāṇena atītaṁsañāṇaṁ, dibbacakkhunā paccuppannānāgataṁsañāṇaṁ,",
  "atk-vin01a1:243_6": "āsavakkhayena sakalalokiyalokuttaraguṇanti evaṁ tīhi vijjāhi sabbepi sabbaññuguṇe",
  "atk-vin01a1:243_7": "pakāsetvā attano ariyāya jātiyā jeṭṭhaseṭṭhabhāvaṁ brāhmaṇassa dassesīti.",
  "atk-vin01a1:244": "Āsavakkhayañāṇakathā niṭṭhitā.",
  "atk-vin01a1:245": "Desanānumodanakathā",
  "atk-vin01a1:246_0": "15.Evaṁvutte verañjo brāhmaṇoti evaṁ bhagavatā lokānukampakena brāhmaṇaṁ anukampamānena",
  "atk-vin01a1:246_1": "vinigūhitabbepi attano ariyāya jātiyā jeṭṭhaseṭṭhabhāve vijjattayapakāsikāya dhammadesanāya",
  "atk-vin01a1:246_2": "vutte pītivipphāraparipuṇṇagattacitto verañjo brāhmaṇo taṁ bhagavato ariyāya jātiyā",
  "atk-vin01a1:246_3": "jeṭṭhaseṭṭhabhāvaṁ viditvā ‘‘īdisaṁ nāmāhaṁ sabbalokajeṭṭhaseṭṭhaṁ sabbaguṇasamannāgataṁ",
  "atk-vin01a1:246_4": "sabbaññuṁ ‘aññesaṁ abhivādanādikammaṁ na karotī’ti avacaṁ – ‘dhīratthu vatare aññāṇa’’’nti",
  "atk-vin01a1:246_5": "attānaṁ garahitvā ‘‘ayaṁ dāni loke ariyāya jātiyā purejātaṭṭhena jeṭṭho, sabbaguṇehi",
  "atk-vin01a1:246_6": "appaṭisamaṭṭhena seṭṭho’’ti niṭṭhaṁ gantvā bhagavantaṁ etadavoca – ‘‘jeṭṭho bhavaṁ",
  "atk-vin01a1:246_7": "gotamo seṭṭho bhavaṁ gotamo’’ti. Evañca pana vatvā puna taṁ bhagavato dhammadesanaṁ",
  "atk-vin01a1:246_8": "abbhanumodamāno ‘‘abhikkantaṁ, bho gotama, abhikkantaṁ, bho gotamā’’tiādimāha.",
  "atk-vin01a1:247_0": "Tatthāyaṁ abhikkantasaddo khayasundarābhirūpaabbhanumodanesu dissati. ‘‘Abhikkantā,",
  "atk-vin01a1:247_1": "bhante, ratti; nikkhanto paṭhamo yāmo, ciranisinno bhikkhusaṅgho’’tiādīsu (a. ni.",
  "atk-vin01a1:247_2": "8.20) hi khaye dissati. ‘‘Ayaṁ me puggalo khamati, imesaṁ catunnaṁ puggalānaṁ abhikkantataro",
  "atk-vin01a1:247_3": "ca paṇītataro cā’’tiādīsu (a. ni. 4.100) sundare.",
  "atk-vin01a1:248": "‘‘Ko me vandati pādāni, iddhiyā yasasā jalaṁ;",
  "atk-vin01a1:249": "Abhikkantena vaṇṇena, sabbā obhāsayaṁ disā’’ti. –",
  "atk-vin01a1:250_0": "Ādīsu (vi. va. 857) abhirūpe. ‘‘Abhikkantaṁ, bhante’’tiādīsu (dī. ni. 1.250) abbhanumodane.",
  "atk-vin01a1:250_1": "Idhāpi abbhanumodaneyeva. Yasmā ca abbhanumodane, tasmā ‘‘sādhu sādhu, bho gotamā’’ti",
  "atk-vin01a1:250_2": "vuttaṁ hotīti veditabbaṁ.",
  "atk-vin01a1:251": "‘‘Bhaye kodhe pasaṁsāyaṁ, turite kotūhalacchare;",
  "atk-vin01a1:252": "Hāse soke pasāde ca, kare āmeḍitaṁ budho’’ti.",
  "atk-vin01a1:253": "Iminā ca lakkhaṇena idha pasādavasena pasaṁsāvasena cāyaṁ dvikkhattuṁ vuttoti veditabbo.",
  "atk-vin01a1:254_0": "Atha vā abhikkantanti atiiṭṭhaṁ atimanāpaṁ atisundaranti vuttaṁ hoti. Tattha ekena",
  "atk-vin01a1:254_1": "abhikkantasaddena desanaṁ thometi, ekena attano pasādaṁ. Ayañhi ettha adhippāyo –",
  "atk-vin01a1:254_2": "‘‘abhikkantaṁ, bho gotama, yadidaṁ bhoto gotamassa dhammadesanā, abhikkantaṁ yadidaṁ",
  "atk-vin01a1:254_3": "bhoto gotamassa dhammadesanaṁ āgamma mama pasādo’’ti. Bhagavatoyeva vā vacanaṁ dve",
  "atk-vin01a1:254_4": "dve atthe sandhāya thometi – bhoto gotamassa vacanaṁ abhikkantaṁ dosanāsanato abhikkantaṁ",
  "atk-vin01a1:254_5": "guṇādhigamanato, tathā saddhājananato paññājananato, sātthato sabyañjanato, uttānapadato",
  "atk-vin01a1:254_6": "gambhīratthato, kaṇṇasukhato hadayaṅgamato, anattukkaṁsanato aparavambhanato, karuṇāsītalato",
  "atk-vin01a1:254_7": "paññāvadātato, apātharamaṇīyato vimaddakkhamato, suyyamānasukhato vīmaṁsiyamānahitatoti",
  "atk-vin01a1:254_8": "evamādīhi yojetabbaṁ.",
  "atk-vin01a1:255_0": "Tato parampi catūhi upamāhi desanaṁyeva thometi. Tattha nikkujjitanti adhomukhaṭhapitaṁ,",
  "atk-vin01a1:255_1": "heṭṭhāmukhajātaṁ vā. Ukkujjeyyāti uparimukhaṁ kareyya. Paṭicchannanti tiṇapaṇṇādipaṭicchāditaṁ.",
  "atk-vin01a1:255_2": "Vivareyyāti ugghāṭeyya. Mūḷhassāti disāmūḷhassa. Maggaṁ ācikkheyyāti hatthe gahetvā",
  "atk-vin01a1:255_3": "esa maggoti vadeyya. Andhakāreti kāḷapakkhacātuddasī aḍḍharatta-ghanavanasaṇḍa-meghapaṭalehi",
  "atk-vin01a1:255_4": "caturaṅge tamasi. Ayaṁ tāva anuttānapadattho. Ayaṁ pana adhippāyayojanā – yathā koci",
  "atk-vin01a1:255_5": "nikkujjitaṁ ukkujjeyya, evaṁ saddhammavimukhaṁ asaddhamme patiṭṭhitaṁ maṁ asaddhammā",
  "atk-vin01a1:255_6": "vuṭṭhāpentena; yathā paṭicchannaṁ vivareyya, evaṁ kassapassa bhagavato sāsanantaradhānā",
  "atk-vin01a1:255_7": "pabhuti micchādiṭṭhigahanapaṭicchannaṁ sāsanaṁ vivarantena; yathā mūḷhassa maggaṁ",
  "atk-vin01a1:255_8": "ācikkheyya, evaṁ kummaggamicchāmaggappaṭipannassa me saggamokkhamaggaṁ ācikkhantena;",
  "atk-vin01a1:255_9": "yathā andhakāre telapajjotaṁ dhāreyya, evaṁ mohandhakāre nimuggassa me buddhādiratanattayarūpāni",
  "atk-vin01a1:255_10": "apassato tappaṭicchādakamohandhakāraviddhaṁsakadesanāpajjotaṁ dhārentena, mayhaṁ",
  "atk-vin01a1:255_11": "bhotā gotamena etehi pariyāyehi pakāsitattā anekapariyāyena dhammo pakāsitoti.",
  "atk-vin01a1:256": "Desanānumodanakathā niṭṭhitā.",
  "atk-vin01a1:257": "Pasannākārakathā",
  "atk-vin01a1:258_0": "Evaṁ desanaṁ thometvā imāya desanāya ratanattaye pasannacitto pasannākāraṁ karonto",
  "atk-vin01a1:258_1": "‘‘esāha’’ntiādimāha. Tattha esāhanti eso ahaṁ. Bhavantaṁ gotamaṁ saraṇaṁ gacchāmīti",
  "atk-vin01a1:258_2": "bhavantaṁ gotamaṁ saraṇanti gacchāmi; bhavaṁ me gotamo saraṇaṁ, parāyaṇaṁ, aghassa",
  "atk-vin01a1:258_3": "tātā, hitassa ca vidhātāti iminā adhippāyena bhavantaṁ gotamaṁ gacchāmi bhajāmi sevāmi",
  "atk-vin01a1:258_4": "payirupāsāmi , evaṁ vā jānāmi bujjhāmīti. Yesañhi dhātūnaṁ gatiattho, buddhipi tesaṁ",
  "atk-vin01a1:258_5": "attho; tasmā ‘‘gacchāmī’’ti imassa jānāmi bujjhāmīti ayampi attho vutto. Dhammañca",
  "atk-vin01a1:258_6": "bhikkhusaṅghañcāti ettha pana adhigatamagge sacchikatanirodhe yathānusiṭṭhaṁ paṭipajjamāne",
  "atk-vin01a1:258_7": "ca catūsu apāyesu apatamāne dhāretīti dhammo; so atthato ariyamaggo ceva nibbānañca.",
  "atk-vin01a1:258_8": "Vuttaṁ hetaṁ – ‘‘yāvatā, bhikkhave, dhammā saṅkhatā, ariyo aṭṭhaṅgiko maggo tesaṁ",
  "atk-vin01a1:258_9": "aggamakkhāyatī’’ti (a. ni. 4.34) vitthāro. Na kevalañca ariyamaggo ceva nibbānañca,",
  "atk-vin01a1:258_10": "api ca kho ariyaphalehi saddhiṁ pariyattidhammopi. Vuttampi hetaṁ chattamāṇavakavimāne –",
  "atk-vin01a1:259": "‘‘Rāgavirāgamanejamasokaṁ, dhammamasaṅkhatamappaṭikūlaṁ;",
  "atk-vin01a1:260": "Madhuramimaṁ paguṇaṁ suvibhattaṁ, dhammamimaṁ saraṇatthamupehī’’ti. (vi. va. 887);",
  "atk-vin01a1:261_0": "Ettha hi rāgavirāgoti maggo kathito. Anejamasokanti phalaṁ. Dhammamasaṅkhatanti nibbānaṁ.",
  "atk-vin01a1:261_1": "Appaṭikūlaṁ madhuramimaṁ paguṇaṁ suvibhattanti piṭakattayena vibhattā sabbadhammakkhandhāti.",
  "atk-vin01a1:261_2": "Diṭṭhisīlasaṅghātena saṁhatoti saṅgho, so atthato aṭṭhaariyapuggalasamūho. Vuttañhetaṁ tasmiṁyeva vimāne –",
  "atk-vin01a1:262": "‘‘Yattha ca dinnamahapphalamāhu, catūsu sucīsu purisayugesu;",
  "atk-vin01a1:263": "Aṭṭha ca puggaladhammadasā te, saṅghamimaṁ saraṇatthamupehī’’ti. (vi. va. 888);",
  "atk-vin01a1:264": "Bhikkhūnaṁ saṅgho bhikkhusaṅgho. Ettāvatā ca brāhmaṇo tīṇi saraṇagamanāni paṭivedesi.",
  "atk-vin01a1:265": "Pasannākārakathā niṭṭhitā.",
  "atk-vin01a1:266": "Saraṇagamanakathā",
  "atk-vin01a1:267": "Idāni tesveva tīsu saraṇagamanesu kosallatthaṁ saraṇaṁ, saraṇagamanaṁ, yo saraṇaṁ gacchati,",
  "atk-vin01a1:268_0": "Saraṇagamanappabhedo, saraṇagamanaphalaṁ, saṁkileso, bhedoti ayaṁ vidhi vedi tabbo.",
  "atk-vin01a1:268_1": "So pana idha vuccamāno atibhāriyaṁ vinayanidānaṁ karotīti na vutto. Atthikehi pana",
  "atk-vin01a1:268_2": "papañcasūdaniyaṁ vā majjhimaṭṭhakathāyaṁ bhayabheravasuttavaṇṇanato (ma. ni. aṭṭha.",
  "atk-vin01a1:268_3": "1.56) sumaṅgalavilāsiniyaṁ vā dīghanikāyaṭṭhakathāyaṁ (dī. ni. aṭṭha. 1.250) saraṇavaṇṇanato gahetabboti.",
  "atk-vin01a1:269": "Saraṇagamanakathā niṭṭhitā.",
  "atk-vin01a1:270": "Upāsakattapaṭivedanākathā",
  "atk-vin01a1:271_0": "Upāsakaṁmaṁ bhavaṁ gotamo dhāretūti maṁ bhavaṁ gotamo ‘‘upāsako aya’’nti evaṁ dhāretūti",
  "atk-vin01a1:271_1": "attho. Upāsakavidhikosallatthaṁ panettha ko upāsako, kasmā upāsakoti vuccati, kimassa",
  "atk-vin01a1:271_2": "sīlaṁ, ko ājīvo, kā vipatti, kā sampattīti idaṁ pakiṇṇakaṁ veditabbaṁ. Taṁ atibhāriyakaraṇato",
  "atk-vin01a1:271_3": "idha na vibhattaṁ, atthikehi pana papañcasūdaniyaṁ majjhimaṭṭhakathāyaṁ (ma. ni.",
  "atk-vin01a1:271_4": "aṭṭha. 1.56) vuttanayeneva veditabbaṁ. Ajjataggeti ettha ayaṁ aggasaddo ādikoṭikoṭṭhāsaseṭṭhesu",
  "atk-vin01a1:271_5": "dissati. ‘‘Ajjatagge, samma dovārika, āvarāmi dvāraṁ nigaṇṭhānaṁ nigaṇṭhīna’’ntiādīsu",
  "atk-vin01a1:271_6": "(ma. ni. 2.70) hi ādimhi dissati. ‘‘Teneva aṅgulaggena taṁ aṅgulaggaṁ parāmaseyya",
  "atk-vin01a1:271_7": "(kathā. 441), ucchaggaṁ veḷagga’’ntiādīsu koṭiyaṁ. ‘‘Ambilaggaṁ vā madhuraggaṁ vā",
  "atk-vin01a1:271_8": "tittakaggaṁ vā (saṁ. ni. 5.374) anujānāmi, bhikkhave, vihāraggena vā pariveṇaggena",
  "atk-vin01a1:271_9": "vā bhājetu’’ntiādīsu (cūḷava. 318) koṭṭhāse. ‘‘Yāvatā, bhikkhave, sattā apadā vā",
  "atk-vin01a1:271_10": "dvipadā vā…pe… tathāgato tesaṁ aggamakkhāyatī’’tiādīsu (a. ni. 4.34) seṭṭhe. Idha",
  "atk-vin01a1:271_11": "panāyaṁ ādimhi daṭṭhabbo. Tasmā ajjataggeti ajjataṁ ādiṁ katvāti evamettha attho",
  "atk-vin01a1:271_12": "veditabbo. Ajjatanti ajjabhāvanti vuttaṁ hoti. Ajjadagge icceva vā pāṭho, dakāro",
  "atk-vin01a1:271_13": "padasandhikaro, ajja aggaṁ katvāti vuttaṁ hoti. Pāṇupetanti pāṇehi upetaṁ, yāva me",
  "atk-vin01a1:271_14": "jīvitaṁ pavattati, tāva upetaṁ anaññasatthukaṁ tīhi saraṇagamanehi saraṇagataṁ maṁ",
  "atk-vin01a1:271_15": "bhavaṁ gotamo dhāretu jānātu, ahañhi sacepi me tikhiṇena asinā sīsaṁ chindeyyuṁ,",
  "atk-vin01a1:271_16": "neva buddhaṁ ‘‘na buddho’’ti vā, dhammaṁ ‘‘na dhammo’’ti vā, saṅghaṁ ‘‘na saṅgho’’ti",
  "atk-vin01a1:271_17": "vā vadeyyanti. Ettha ca brāhmaṇo pāṇupetaṁ saraṇagatanti puna saraṇagamanaṁ vadanto",
  "atk-vin01a1:271_18": "attasanniyyātanaṁ pakāsetīti veditabbo.",
  "atk-vin01a1:272_0": "Evaṁ attānaṁ niyyātetvā bhagavantaṁ saparisaṁ upaṭṭhātukāmo āha – ‘‘adhivāsetu ca",
  "atk-vin01a1:272_1": "me bhavaṁ gotamo verañjāyaṁ vassāvāsaṁ saddhiṁ bhikkhusaṅghenā’’ti. Kiṁ vuttaṁ hoti",
  "atk-vin01a1:272_2": "– upāsakañca maṁ bhavaṁ gotamo dhāretu, adhivāsetu ca me verañjāyaṁ vassāvāsaṁ, tayo",
  "atk-vin01a1:272_3": "māse verañjaṁ upanissāya mama anuggahatthaṁ vāsaṁ sampaṭicchatūti. Adhivāsesi bhagavā",
  "atk-vin01a1:272_4": "tuṇhībhāvenāti athassa vacanaṁ sutvā bhagavā kāyaṅgaṁ vā vācaṅgaṁ vā acopetvā abbhantareyeva",
  "atk-vin01a1:272_5": "khantiṁ cāretvā tuṇhībhāvena adhivāsesi; brāhmaṇassa anuggahatthaṁ manasāva sampaṭicchīti vuttaṁ hoti.",
  "atk-vin01a1:273_0": "Athakho verañjo brāhmaṇo bhagavato adhivāsanaṁ viditvāti atha verañjo brāhmaṇo sace",
  "atk-vin01a1:273_1": "me samaṇo gotamo nādhivāseyya, kāyena vā vācāya vā paṭikkhipeyya. Yasmā pana appaṭikkhipitvā",
  "atk-vin01a1:273_2": "abbhantare khantiṁ dhāresi, tasmā me manasāva adhivāsesīti evaṁ ākārasallakkhaṇakusalatāya",
  "atk-vin01a1:273_3": "bhagavato adhivāsanaṁ viditvā, attano nisinnāsanato vuṭṭhāya catūsu disāsu bhagavantaṁ",
  "atk-vin01a1:273_4": "sakkaccaṁ vanditvā tikkhattuṁ padakkhiṇaṁ katvā āgatakālato pabhuti jātimahallakabrāhmaṇānaṁ",
  "atk-vin01a1:273_5": "abhivādanādīni na karotīti vigarahitvāpi idāni viññātabuddhaguṇo kāyena vācāya manasā",
  "atk-vin01a1:273_6": "ca anekakkhattuṁ vandantopi atittoyeva hutvā dasanakhasamodhānasamujjalaṁ añjaliṁ",
  "atk-vin01a1:273_7": "paggayha sirasmiṁ patiṭṭhāpetvā yāva dassanavisayo tāva paṭimukhoyeva apakkamitvā",
  "atk-vin01a1:273_8": "dassanavisayaṁ vijahanaṭṭhāne vanditvā pakkāmi.",
  "atk-vin01a1:274": "Upāsakattapaṭivedanākathā niṭṭhitā.",
  "atk-vin01a1:275": "Dubbhikkhakathā",
  "atk-vin01a1:276_0": "16.Tena kho pana samayena verañjā dubbhikkhā hotīti yasmiṁ samaye verañjena brāhmaṇena",
  "atk-vin01a1:276_1": "bhagavā verañjaṁ upanissāya vassāvāsaṁ yācito , tena samayena verañjā dubbhikkhā",
  "atk-vin01a1:276_2": "hoti. Dubbhikkhāti dullabhabhikkhā; sā pana dullabhabhikkhatā yattha manussā assaddhā",
  "atk-vin01a1:276_3": "honti appasannā, tattha susassakālepi atisamagghepi pubbaṇṇāparaṇṇe hoti. Verañjāyaṁ",
  "atk-vin01a1:276_4": "pana yasmā na tathā ahosi, apica kho dusassatāya chātakadosena ahosi tasmā tamatthaṁ",
  "atk-vin01a1:276_5": "dassento dvīhitikātiādimāha. Tattha dvīhitikāti dvidhā pavattaīhitikā. Īhitaṁ nāma",
  "atk-vin01a1:276_6": "iriyā dvidhā pavattā – cittairiyā, cittaīhā. ‘‘Ettha lacchāma nu kho kiñci bhikkhamānā",
  "atk-vin01a1:276_7": "na lacchāmā’’ti, ‘‘jīvituṁ vā sakkhissāma nu kho no’’ti ayamettha adhippāyo.",
  "atk-vin01a1:277_0": "Atha vā dvīhitikāti dujjīvikā, īhitaṁ īhā iriyanaṁ pavattanaṁ jīvitantiādīni padāni",
  "atk-vin01a1:277_1": "ekatthāni. Tasmā dukkhena īhitaṁ ettha pavattatīti dvīhitikāti ayamettha padattho.",
  "atk-vin01a1:277_2": "Setaṭṭhikāti setakāni aṭṭhīni etthāti setaṭṭhikā. Divasampi yācitvā kiñci aladdhā",
  "atk-vin01a1:277_3": "matānaṁ kapaṇamanussānaṁ ahicchattakavaṇṇehi aṭṭhīhi tatra tatra parikiṇṇāti vuttaṁ",
  "atk-vin01a1:277_4": "hoti. Setaṭṭikātipi pāṭho. Tassattho – setā aṭṭi etthāti setaṭṭikā. Aṭṭīti āturatā",
  "atk-vin01a1:277_5": "byādhi rogo. Tattha ca sassānaṁ gabbhaggahaṇakāle setakarogena upahatameva pacchinnakhīraṁ",
  "atk-vin01a1:277_6": "aggahitataṇḍulaṁ paṇḍarapaṇḍaraṁ sālisīsaṁ vā yavagodhūmasīsaṁ vā nikkhamati, tasmā",
  "atk-vin01a1:277_7": "‘‘setaṭṭikā’’ti vuccati.",
  "atk-vin01a1:278_0": "Vappakāle suṭṭhu abhisaṅkharitvāpi vuttasassaṁ tattha salākā eva sampajjatīti salākāvuttā;",
  "atk-vin01a1:278_1": "salākāya vā tattha jīvitaṁ pavattentīti salākāvuttā. Kiṁ vuttaṁ hoti? Tattha kira",
  "atk-vin01a1:278_2": "dhaññavikkayakānaṁ santikaṁ kayakesu gatesu dubbalamanusse abhibhavitvā balavamanussāva",
  "atk-vin01a1:278_3": "dhaññaṁ kiṇitvā gacchanti. Dubbalamanussā alabhamānā mahāsaddaṁ karonti. Dhaññavikkayakā",
  "atk-vin01a1:278_4": "‘‘sabbesaṁ saṅgahaṁ karissāmā’’ti dhaññakaraṇaṭṭhāne dhaññamāpakaṁ nisīdāpetvā ekapasse",
  "atk-vin01a1:278_5": "vaṇṇajjhakkhaṁ nisīdāpesuṁ. Dhaññatthikā vaṇṇajjhakkhassa santikaṁ gacchanti. So",
  "atk-vin01a1:278_6": "āgatapaṭipāṭiyā mūlaṁ gahetvā ‘‘itthannāmassa ettakaṁ dātabba’’nti salākaṁ likhitvā",
  "atk-vin01a1:278_7": "deti, te taṁ gahetvā dhaññamāpakassa santikaṁ gantvā dinnapaṭipāṭiyā dhaññaṁ gaṇhanti.",
  "atk-vin01a1:278_8": "Evaṁ salākāya tattha jīvitaṁ pavattentīti salākāvuttā.",
  "atk-vin01a1:279_0": "Na sukarā uñchena paggahena yāpetunti paggahena yo uñcho, tena yāpetuṁ na sukarā.",
  "atk-vin01a1:279_1": "Pattaṁ gahetvā yaṁ ariyā uñchaṁ karonti, bhikkhācariyaṁ caranti, tena uñchena yāpetuṁ",
  "atk-vin01a1:279_2": "na sukarāti vuttaṁ hoti. Tadā kira tattha sattaṭṭhagāme piṇḍāya caritvā ekadivasampi",
  "atk-vin01a1:279_3": "yāpanamattaṁ na labhanti.",
  "atk-vin01a1:280_0": "Tena kho pana samayena uttarāpathakā assavāṇijā…pe… assosi kho bhagavā udukkhalasaddanti",
  "atk-vin01a1:280_1": "– tenāti yasmiṁ samaye bhagavā verañjaṁ upanissāya vassāvāsaṁ upagato tena samayena.",
  "atk-vin01a1:280_2": "Uttarāpathavāsikā uttarāpathato vā āgatattā evaṁ laddhavohārā assavāṇijā uttarāpathe",
  "atk-vin01a1:280_3": "assānaṁ uṭṭhānaṭṭhāne pañca assasatāni gahetvā diguṇaṁ tiguṇaṁ lābhaṁ patthayamānā",
  "atk-vin01a1:280_4": "desantaraṁ gacchantā tehi attano vikkāyikabhaṇḍabhūtehi pañcamattehi assasatehi verañjaṁ",
  "atk-vin01a1:280_5": "vassāvāsaṁ upagatā honti. Kasmā? Na hi sakkā tasmiṁ dese vassike cattāro māse addhānaṁ",
  "atk-vin01a1:280_6": "paṭipajjituṁ. Upagacchantā ca bahinagare udakena anajjhottharaṇīye ṭhāne attano ca",
  "atk-vin01a1:280_7": "vāsāgārāni assānañca mandiraṁ kārāpetvā vatiyā parikkhipiṁsu. Tāni tesaṁ vasanaṭṭhānāni",
  "atk-vin01a1:280_8": "‘‘assamaṇḍalikāyo’’ti paññāyiṁsu. Tenāha – ‘‘tehi assamaṇḍalikāsu bhikkhūnaṁ patthapatthapulakaṁ",
  "atk-vin01a1:280_9": "paññattaṁ hotī’’ti. Patthapatthapulakanti ekamekassa bhikkhuno patthapatthapamāṇaṁ",
  "atk-vin01a1:280_10": "pulakaṁ. Pattho nāma nāḷimattaṁ hoti, ekassa purisassa alaṁ yāpanāya. Vuttampi hetaṁ",
  "atk-vin01a1:280_11": "– ‘‘patthodano nālamayaṁ duvinna’’nti (jā. 2.21.192). Pulakaṁ nāma nitthusaṁ katvā",
  "atk-vin01a1:280_12": "ussedetvā gahitayavataṇḍulā vuccanti. Yadi hi sathusā honti, pāṇakā vijjhanti, addhānakkhamā",
  "atk-vin01a1:280_13": "na honti. Tasmā te vāṇijā addhānakkhamaṁ katvā yavataṇḍulamādāya addhānaṁ paṭipajjanti",
  "atk-vin01a1:280_14": "‘‘yattha assānaṁ khādanīyaṁ tiṇaṁ dullabhaṁ bhavissati, tatthetaṁ assabhattaṁ bhavissatī’’ti.",
  "atk-vin01a1:281_0": "Kasmā pana tehi taṁ bhikkhūnaṁ paññattanti? Vuccate – ‘‘na hi te dakkhiṇāpathamanussā",
  "atk-vin01a1:281_1": "viya assaddhā appasannā, te pana saddhā pasannā buddhamāmakā, dhammamāmakā, saṅghamāmakā;",
  "atk-vin01a1:281_2": "te pubbaṇhasamayaṁ kenacideva karaṇīyena nagaraṁ pavisantā dve tayo divase addasaṁsu",
  "atk-vin01a1:281_3": "sattaṭṭha bhikkhū sunivatthe supārute iriyāpathasampanne sakalampi nagaraṁ piṇḍāya",
  "atk-vin01a1:281_4": "caritvā kiñci alabhamāne. Disvāna nesaṁ etadahosi – ‘‘ayyā imaṁ nagaraṁ upanissāya",
  "atk-vin01a1:281_5": "vassaṁ upagatā; chātakañca vattati, na ca kiñci labhanti, ativiya kilamanti. Mayañcamha",
  "atk-vin01a1:281_6": "āgantukā, na sakkoma nesaṁ devasikaṁ yāguñca bhattañca paṭiyādetuṁ. Amhākaṁ pana",
  "atk-vin01a1:281_7": "assā sāyañca pāto ca dvikkhattuṁ bhattaṁ labhanti. Yaṁnūna mayaṁ ekamekassa assassa",
  "atk-vin01a1:281_8": "pātarāsabhattato ekamekassa bhikkhuno patthapatthapulakaṁ dadeyyāma. Evaṁ ayyā ca",
  "atk-vin01a1:281_9": "na kilamissanti , assā ca yāpessantī’’ti. Te bhikkhūnaṁ santikaṁ gantvā etamatthaṁ",
  "atk-vin01a1:281_10": "ārocetvā ‘‘bhante, tumhe patthapatthapulakaṁ paṭiggahetvā yaṁ vā taṁ vā katvā paribhuñjathā’’ti",
  "atk-vin01a1:281_11": "yācitvā devasikaṁ patthapatthapulakaṁ paññapesuṁ. Tena vuttaṁ – ‘‘tehi assamaṇḍalikāsu",
  "atk-vin01a1:281_12": "bhikkhūnaṁ patthapatthapulakaṁ paññattaṁ hotī’’ti.",
  "atk-vin01a1:282_0": "Paññattanti niccabhattasaṅkhepena ṭhapitaṁ. Idāni bhikkhū pubbaṇhasamayaṁ nivāsetvātiādīsu",
  "atk-vin01a1:282_1": "pubbaṇhasamayanti divasassa pubbabhāgasamayaṁ, pubbaṇhasamayeti attho. Pubbaṇhe vā",
  "atk-vin01a1:282_2": "samayaṁ pubbaṇhasamayaṁ, pubbaṇhe ekaṁ khaṇanti vuttaṁ hoti. Evaṁ accantasaṁyoge",
  "atk-vin01a1:282_3": "upayogavacanaṁ labbhati. Nivāsetvāti paridahitvā, vihāranivāsanaparivattanavasenetaṁ",
  "atk-vin01a1:282_4": "veditabbaṁ. Na hi te tato pubbe anivatthā ahesuṁ. Pattacīvaramādāyāti pattaṁ hatthehi",
  "atk-vin01a1:282_5": "cīvaraṁ kāyena ādiyitvā sampaṭicchādetvā, dhāretvāti attho. Yena vā tena vā hi pakārena",
  "atk-vin01a1:282_6": "gaṇhantā ādāyaicceva vuccanti, yathā ‘‘samādāyeva pakkamatī’’ti (dī. ni. 1.21). Piṇḍaṁ",
  "atk-vin01a1:282_7": "alabhamānāti sakalampi verañjaṁ caritvā tiṭṭhatu piṇḍo, antamaso ‘‘aticchathā’’ti vācampi alabhamānā.",
  "atk-vin01a1:283_0": "Patthapatthapulakaṁ ārāmaṁ āharitvāti gatagataṭṭhāne laddhaṁ ekamekaṁ patthapatthapulakaṁ",
  "atk-vin01a1:283_1": "gahetvā ārāmaṁ netvā. Udukkhale koṭṭetvā koṭṭetvā paribhuñjantīti therānaṁ koci kappiyakārako",
  "atk-vin01a1:283_2": "natthi, yo nesaṁ taṁ gahetvā yāguṁ vā bhattaṁ vā paceyya. Sāmampi pacanaṁ samaṇasāruppaṁ",
  "atk-vin01a1:283_3": "na hoti na ca vaṭṭati. Te evaṁ no sallahukavuttitā ca bhavissati, sāmapākaparimocanañcāti",
  "atk-vin01a1:283_4": "aṭṭha aṭṭha janā vā dasa dasa janā vā ekato hutvā udukkhale koṭṭetvā koṭṭetvā sakaṁ",
  "atk-vin01a1:283_5": "sakaṁ paṭivīsaṁ udakena temetvā paribhuñjanti. Evaṁ paribhuñjitvā appossukkā samaṇadhammaṁ",
  "atk-vin01a1:283_6": "karonti . Bhagavato pana te assavāṇijā patthapulakañca denti, tadupiyañca sappimadhusakkaraṁ.",
  "atk-vin01a1:283_7": "Taṁ āyasmā ānando āharitvā silāyaṁ pisati. Puññavatā paṇḍitapurisena kataṁ manāpameva",
  "atk-vin01a1:283_8": "hoti. Atha naṁ pisitvā sappiādīhi sammā yojetvā bhagavato upanāmesi. Athettha devatā",
  "atk-vin01a1:283_9": "dibbojaṁ pakkhipanti. Taṁ bhagavā paribhuñjati. Paribhuñjitvā phalasamāpattiyā kālaṁ",
  "atk-vin01a1:283_10": "atināmeti. Na tato paṭṭhāya piṇḍāya carati.",
  "atk-vin01a1:284_0": "Kiṁ panānandatthero tadā bhagavato upaṭṭhāko hotīti? Hoti, no ca kho upaṭṭhākaṭṭhānaṁ",
  "atk-vin01a1:284_1": "laddhā. Bhagavato hi paṭhamabodhiyaṁ vīsativassantare nibaddhupaṭṭhāko nāma natthi.",
  "atk-vin01a1:284_2": "Kadāci nāgasamālatthero bhagavantaṁ upaṭṭhāsi, kadāci nāgitatthero, kadāci meghiyatthero,",
  "atk-vin01a1:284_3": "kadāci upavāṇatthero, kadāci sāgatatthero, kadāci sunakkhatto licchaviputto. Te attano",
  "atk-vin01a1:284_4": "ruciyā upaṭṭhahitvā yadā icchanti tadā pakkamanti. Ānandatthero tesu tesu upaṭṭhahantesu",
  "atk-vin01a1:284_5": "appossukko hoti, pakkantesu sayameva vattapaṭipattiṁ karoti. Bhagavāpi kiñcāpi me",
  "atk-vin01a1:284_6": "ñātiseṭṭho upaṭṭhākaṭṭhānaṁ na tāva labhati, atha kho evarūpesu ṭhānesu ayameva patirūpoti",
  "atk-vin01a1:284_7": "adhivāsesi. Tena vuttaṁ – ‘‘āyasmā panānando patthapulakaṁ silāyaṁ pisitvā bhagavato",
  "atk-vin01a1:284_8": "upanāmesi, taṁ bhagavā paribhuñjatī’’ti.",
  "atk-vin01a1:285_0": "Nanu ca manussā dubbhikkhakāle ativiya ussāhajātā puññāni karonti, attanā abhuñjitvāpi",
  "atk-vin01a1:285_1": "bhikkhūnaṁ dātabbaṁ maññanti. Te tadā kasmā kaṭacchubhikkhampi na adaṁsu? Ayañca",
  "atk-vin01a1:285_2": "verañjo brāhmaṇo mahatā ussāhena bhagavantaṁ vassāvāsaṁ yāci, so kasmā bhagavato",
  "atk-vin01a1:285_3": "atthibhāvampi na jānātīti? Vuccate – mārāvaṭṭanāya. Verañjañhi brāhmaṇaṁ bhagavato",
  "atk-vin01a1:285_4": "santikā pakkantamattameva sakalañca nagaraṁ samantā ca yojanamattaṁ yattha sakkā",
  "atk-vin01a1:285_5": "purebhattaṁ piṇḍāya caritvā paccāgantuṁ, taṁ sabbaṁ māro āvaṭṭetvā mohetvā sabbesaṁ",
  "atk-vin01a1:285_6": "asallakkhaṇabhāvaṁ katvā pakkāmi. Tasmā na koci antamaso sāmīcikammampi kattabbaṁ maññittha.",
  "atk-vin01a1:286_0": "Kiṁ pana bhagavāpi mārāvaṭṭanaṁ ajānitvāva tattha vassaṁ upagatoti? No ajānitvā.",
  "atk-vin01a1:286_1": "Atha kasmā campā-sāvatthi-rājagahādīnaṁ aññatarasmiṁ na upagatoti? Tiṭṭhantu campā-sāvatthi-rājagahādīni,",
  "atk-vin01a1:286_2": "sacepi bhagavā tasmiṁ saṁvacchare uttarakuruṁ vā tidasapuraṁ vā gantvā vassaṁ upagaccheyya,",
  "atk-vin01a1:286_3": "tampi māro āvaṭṭeyya. So kira taṁ saṁvaccharaṁ ativiya āghātena pariyuṭṭhitacitto",
  "atk-vin01a1:286_4": "ahosi. Idha pana bhagavā imaṁ atirekakāraṇaṁ addasa – ‘‘assavāṇijā bhikkhūnaṁ saṅgahaṁ",
  "atk-vin01a1:286_5": "karissantī’’ti. Tasmā verañjāyameva vassaṁ upagacchi.",
  "atk-vin01a1:287_0": "Kiṁ pana māro vāṇijake āvaṭṭetuṁ na sakkotīti? No na sakkoti, te pana āvaṭṭitapariyosāne",
  "atk-vin01a1:287_1": "āgamiṁsu. Paṭinivattitvā kasmā na āvaṭṭetīti? Avisahatāya. Na hi so tathāgatassa",
  "atk-vin01a1:287_2": "abhihaṭabhikkhāya nibaddhadānassa appitavattassa antarāyaṁ kātuṁ visahati. Catunnañhi",
  "atk-vin01a1:287_3": "na sakkā antarāyo kātuṁ. Katamesaṁ catunnaṁ? Tathāgatassa abhihaṭabhikkhāsaṅkhepena",
  "atk-vin01a1:287_4": "vā nibaddhadānassa appitavattasaṅkhepena vā pariccattānaṁ catunnaṁ paccayānaṁ na",
  "atk-vin01a1:287_5": "sakkā kenaci antarāyo kātuṁ. Buddhānaṁ jīvitassa na sakkā kenaci antarāyo kātuṁ.",
  "atk-vin01a1:287_6": "Asītiyā anubyañjanānaṁ byāmappabhāya vā na sakkā kenaci antarāyo kātuṁ. Candimasūriyadevabrahmānampi",
  "atk-vin01a1:287_7": "hi pabhā tathāgatassa anubyañjanabyāmappabhāppadesaṁ patvā vihatānubhāvā honti. Buddhānaṁ",
  "atk-vin01a1:287_8": "sabbaññutaññāṇassa na sakkā kenaci antarāyo kātunti imesaṁ catunnaṁ na sakkā kenaci",
  "atk-vin01a1:287_9": "antarāyo kātuṁ. Tasmā mārena akatantarāyaṁ bhikkhaṁ bhagavā sasāvakasaṅgho tadā paribhuñjatīti veditabbo.",
  "atk-vin01a1:288_0": "Evaṁ paribhuñjanto ca ekadivasaṁ assosi kho bhagavā udukkhalasaddanti bhagavā patthapatthapulakaṁ",
  "atk-vin01a1:288_1": "koṭṭentānaṁ bhikkhūnaṁ musalasaṅghaṭṭajanitaṁ udukkhalasaddaṁ suṇi. Tato paraṁ jānantāpi",
  "atk-vin01a1:288_2": "tathāgatāti evamādi yaṁ parato ‘‘kinnu kho so, ānanda, udukkhalasaddo’’ti pucchi,",
  "atk-vin01a1:288_3": "tassa parihāradassanatthaṁ vuttaṁ. Tatrāyaṁ saṅkhepavaṇṇanā – tathāgatā nāma jānantāpi",
  "atk-vin01a1:288_4": "sace tādisaṁ pucchākāraṇaṁ hoti, pucchanti. Sace pana tādisaṁ pucchākāraṇaṁ natthi,",
  "atk-vin01a1:288_5": "jānantāpi na pucchanti. Yasmā pana buddhānaṁ ajānanaṁ nāma natthi, tasmā ajānantāpīti",
  "atk-vin01a1:288_6": "na vuttaṁ. Kālaṁ viditvā pucchantīti sace tassā pucchāya so kālo hoti, evaṁ taṁ kālaṁ",
  "atk-vin01a1:288_7": "viditvā pucchanti; sace na hoti , evampi kālaṁ viditvāva na pucchanti. Evaṁ pucchantāpi",
  "atk-vin01a1:288_8": "ca atthasaṁhitaṁ tathāgatā pucchanti, yaṁ atthanissitaṁ kāraṇanissitaṁ, tadeva pucchanti,",
  "atk-vin01a1:288_9": "no anatthasaṁhitaṁ. Kasmā? Yasmā anatthasaṁhite setughāto tathāgatānaṁ. Setu vuccati",
  "atk-vin01a1:288_10": "maggo, maggeneva tādisassa vacanassa ghāto, samucchedoti vuttaṁ hoti.",
  "atk-vin01a1:289_0": "Idāni atthasaṁhitanti ettha yaṁ atthasannissitaṁ vacanaṁ tathāgatā pucchanti, taṁ",
  "atk-vin01a1:289_1": "dassento ‘‘dvīhākārehī’’ti ādimāha. Tattha ākārehīti kāraṇehi. Dhammaṁ vā desessāmāti",
  "atk-vin01a1:289_2": "aṭṭhuppattiyuttaṁ suttaṁ vā pubbacaritakāraṇayuttaṁ jātakaṁ vā kathayissāma. Sāvakānaṁ",
  "atk-vin01a1:289_3": "vā sikkhāpadaṁpaññapessāmāti sāvakānaṁ vā tāya pucchāya vītikkamaṁ pākaṭaṁ katvā",
  "atk-vin01a1:289_4": "garukaṁ vā lahukaṁ vā sikkhāpadaṁ paññapessāma āṇaṁ ṭhapessāmāti.",
  "atk-vin01a1:290_0": "Atha kho bhagavā…pe… etamatthaṁ ārocesīti ettha natthi kiñci vattabbaṁ. Pubbe vuttameva",
  "atk-vin01a1:290_1": "hi bhikkhūnaṁ patthapatthapulakapaṭilābhaṁ sallahukavuttitaṁ sāmapākaparimocanañca",
  "atk-vin01a1:290_2": "ārocento etamatthaṁ ārocesīti vuccati. ‘‘Sādhusādhu, ānandā’’ti idaṁ pana bhagavā",
  "atk-vin01a1:290_3": "āyasmantaṁ ānandaṁ sampahaṁsento āha. Sādhukāraṁ pana datvā dvīsu ākāresu ekaṁ gahetvā",
  "atk-vin01a1:290_4": "dhammaṁ desento āha – ‘‘tumhehi, ānanda, sappurisehi vijitaṁ, pacchimā janatā sālimaṁsodanaṁ",
  "atk-vin01a1:290_5": "atimaññissatī’’ti. Tatrāyamadhippāyo – tumhehi, ānanda, sappurisehi evaṁ dubbhikkhe",
  "atk-vin01a1:290_6": "dullabhapiṇḍe imāya sallahukavuttitāya iminā ca sallekhena vijitaṁ. Kiṁ vijitanti?",
  "atk-vin01a1:290_7": "Dubbhikkhaṁ vijitaṁ, lobho vijito, icchācāro vijito. Kathaṁ? ‘‘Ayaṁ verañjā dubbhikkhā,",
  "atk-vin01a1:290_8": "samantato pana anantarā gāmanigamā phalabhāranamitasassā subhikkhā sulabhapiṇḍā.",
  "atk-vin01a1:290_9": "Evaṁ santepi bhagavā idheva amhe niggaṇhitvā vasatī’’ti ekabhikkhussapi cintā vā",
  "atk-vin01a1:290_10": "vighāto vā natthi. Evaṁ tāva dubbhikkhaṁ vijitaṁ abhibhūtaṁ attano vase vattitaṁ.",
  "atk-vin01a1:291_0": "Kathaṁ lobho vijito? ‘‘Ayaṁ verañjā dubbhikkhā, samantato pana anantarā gāmanigamā",
  "atk-vin01a1:291_1": "phalabhāranamitasassā subhikkhā sulabhapiṇḍā . Handa mayaṁ tattha gantvā paribhuñjissāmā’’ti",
  "atk-vin01a1:291_2": "lobhavasena ekabhikkhunāpi ratticchedo vā ‘‘pacchimikāya tattha vassaṁ upagacchāmā’’ti",
  "atk-vin01a1:291_3": "vassacchedo vā na kato. Evaṁ lobho vijito.",
  "atk-vin01a1:292_0": "Kathaṁ icchācāro vijito? Ayaṁ verañjā dubbhikkhā, ime ca manussā amhe dve tayo māse",
  "atk-vin01a1:292_1": "vasantepi na kismiñci maññanti. Yaṁnūna mayaṁ guṇavāṇijjaṁ katvā ‘‘asuko bhikkhu",
  "atk-vin01a1:292_2": "paṭhamassa jhānassa lābhī…pe… asuko chaḷabhiññoti evaṁ manussānaṁ aññamaññaṁ pakāsetvā",
  "atk-vin01a1:292_3": "kucchiṁ paṭijaggitvā pacchā sīlaṁ adhiṭṭhaheyyāmā’’ti ekabhikkhunāpi evarūpā icchā",
  "atk-vin01a1:292_4": "na uppāditā. Evaṁ icchācāro vijito abhibhūto attano vase vattitoti.",
  "atk-vin01a1:293_0": "Anāgate pana pacchimā janatā vihāre nisinnā appakasireneva labhitvāpi ‘‘kiṁ idaṁ",
  "atk-vin01a1:293_1": "uttaṇḍulaṁ atikilinnaṁ aloṇaṁ atiloṇaṁ anambilaṁ accambilaṁ, ko iminā attho’’ti ādinā",
  "atk-vin01a1:293_2": "nayena sālimaṁsodanaṁ atimaññissati, oññātaṁ avaññātaṁ karissati. Atha vā janapado",
  "atk-vin01a1:293_3": "nāma na sabbakālaṁ dubbhikkho hoti. Ekadā dubbhikkho hoti, ekadā subhikkho hoti.",
  "atk-vin01a1:293_4": "Svāyaṁ yadā subhikkho bhavissati, tadā tumhākaṁ sappurisānaṁ imāya paṭipattiyā pasannā",
  "atk-vin01a1:293_5": "manussā bhikkhūnaṁ yāgukhajjakādippabhedena anekappakāraṁ sālivikatiṁ maṁsodanañca",
  "atk-vin01a1:293_6": "dātabbaṁ maññissanti. Taṁ tumhe nissāya uppannaṁ sakkāraṁ tumhākaṁ sabrahmacārīsaṅkhātā",
  "atk-vin01a1:293_7": "pacchimā janatā tumhākaṁ antare nisīditvā anubhavamānāva atimaññissati, tappaccayaṁ",
  "atk-vin01a1:293_8": "mānañca omānañca karissati. Kathaṁ? Kasmā ettakaṁ pakkaṁ, kiṁ tumhākaṁ bhājanāni",
  "atk-vin01a1:293_9": "natthi, yattha attano santakaṁ pakkhipitvā ṭhapeyyāthāti.",
  "atk-vin01a1:294": "Dubbhikkhakathā niṭṭhitā.",
  "atk-vin01a1:295": "Mahāmoggallānassasīhanādakathā",
  "atk-vin01a1:296_0": "17.Atha kho āyasmā mahāmoggallānotiādīsu āyasmāti piyavacanametaṁ, garugāravasappatissādhivacanametaṁ.",
  "atk-vin01a1:296_1": "Mahāmoggallānoti mahā ca so guṇamahantatāya moggallāno ca gottenāti mahāmoggallāno.",
  "atk-vin01a1:296_2": "Etadavocāti etaṁ avoca. Idāni vattabbaṁ ‘‘etarahi bhante’’tiādivacanaṁ dasseti. Kasmā",
  "atk-vin01a1:296_3": "avoca? Thero kira pabbajitvā sattame divase sāvakapāramiñāṇassa matthakaṁ patto,",
  "atk-vin01a1:296_4": "satthārāpi mahiddhikatāya etadagge ṭhapito. So taṁ attano mahiddhikataṁ nissāya cintesi",
  "atk-vin01a1:296_5": "– ‘‘ayaṁ verañjā dubbhikkhā, bhikkhū ca kilamanti, yaṁnūnāhaṁ pathaviṁ parivattetvā",
  "atk-vin01a1:296_6": "bhikkhū pappaṭakojaṁ bhojeyya’’nti. Athassa etadahosi – ‘‘sace panāhaṁ bhagavato",
  "atk-vin01a1:296_7": "santike viharanto bhagavantaṁ ayācitvā evaṁ kareyyaṁ, na metaṁ assa patirūpaṁ; yugaggāho",
  "atk-vin01a1:296_8": "viya bhagavatā saddhiṁ kato bhaveyyā’’ti. Tasmā yācitukāmo āgantvā bhagavantaṁ etadavoca.",
  "atk-vin01a1:297_0": "Heṭṭhimatalaṁ sampannanti pathaviyā kira heṭṭhimatale pathavimaṇḍo pathavojo pathavi-pappaṭako",
  "atk-vin01a1:297_1": "atthi, taṁ sandhāya vadati. Tattha sampannanti madhuraṁ, sādurasanti attho. Yatheva",
  "atk-vin01a1:297_2": "hi ‘‘tatrassa rukkho sampannaphalo ca upapannaphalo cā’’ti (ma. ni. 2.48) ettha madhuraphaloti",
  "atk-vin01a1:297_3": "attho; evamidhāpi sampannanti madhuraṁ sādurasanti veditabbaṁ. Seyyathāpi khuddamadhuṁ",
  "atk-vin01a1:297_4": "anīḷakanti idaṁ panassa madhuratāya opammanidassanatthaṁ vuttaṁ. Khuddamadhunti khuddakamakkhikāhi",
  "atk-vin01a1:297_5": "katamadhu. Anīḷakanti nimmakkhikaṁ nimmakkhikaṇḍakaṁ parisuddhaṁ. Etaṁ kira madhu",
  "atk-vin01a1:297_6": "sabbamadhūhi aggañca seṭṭhañca surasañca ojavantañca. Tenāha – ‘‘seyyathāpi khuddamadhuṁ",
  "atk-vin01a1:297_7": "anīḷakaṁ evamassāda’’nti.",
  "atk-vin01a1:298_0": "Sādhāhaṁ, bhanteti sādhu ahaṁ, bhante. Ettha sādhūti āyācanavacanametaṁ. Pathaviparivattanaṁ",
  "atk-vin01a1:298_1": "āyācanto hi thero bhagavantaṁ evamāha. Parivatteyyanti ukkujjeyyaṁ, heṭṭhimatalaṁ",
  "atk-vin01a1:298_2": "uparimaṁ kareyyaṁ. Kasmā? Evañhi kate sukhena bhikkhū pappaṭakojaṁ pathavimaṇḍaṁ",
  "atk-vin01a1:298_3": "paribhuñjissantīti. Atha bhagavā ananuññātukāmopi theraṁ sīhanādaṁ nadāpetuṁ pucchi",
  "atk-vin01a1:298_4": "– ‘‘ye pana te, moggallāna, pathavinissitā pāṇā te kathaṁ karissasī’’ti. Ye pathavinissitā",
  "atk-vin01a1:298_5": "gāmanigamādīsu pāṇā, te pathaviyā parivattiyamānāya ākāse saṇṭhātuṁ asakkonte kathaṁ",
  "atk-vin01a1:298_6": "karissasi, kattha ṭhapessasīti? Atha thero bhagavatā etadagge ṭhapitabhāvānurūpaṁ",
  "atk-vin01a1:298_7": "attano iddhānubhāvaṁ pakāsento ‘‘ekāhaṁ, bhante’’tiādimāha. Tassattho – ekaṁ ahaṁ",
  "atk-vin01a1:298_8": "bhante hatthaṁ yathā ayaṁ mahāpathavī evaṁ abhinimminissāmi, pathavisadisaṁ karissāmi.",
  "atk-vin01a1:298_9": "Evaṁ katvā ye pathavinissitā pāṇā te ekasmiṁ hatthatale ṭhite pāṇe tato dutiyahatthatale",
  "atk-vin01a1:298_10": "saṅkāmento viya tattha saṅkāmessāmīti.",
  "atk-vin01a1:299_0": "Athassa bhagavā āyācanaṁ paṭikkhipanto ‘‘alaṁ moggallānā’’tiādimāha. Tattha alanti",
  "atk-vin01a1:299_1": "paṭikkhepavacanaṁ. Vipallāsampi sattā paṭilabheyyunti viparītaggāhampi sattā sampāpuṇeyyuṁ.",
  "atk-vin01a1:299_2": "Kathaṁ? Ayaṁ nu kho pathavī , udāhu na ayanti. Atha vā amhākaṁ nu kho ayaṁ gāmo,",
  "atk-vin01a1:299_3": "udāhu aññesa’’nti. Evaṁ nigamajanapadakhettārāmādīsu. Na vā esa vipallāso, acinteyyo",
  "atk-vin01a1:299_4": "hi iddhimato iddhivisayo. Evaṁ pana vipallāsaṁ paṭilabheyyuṁ – idaṁ dubbhikkhaṁ nāma",
  "atk-vin01a1:299_5": "na idāniyeva hoti, anāgatepi bhavissati. Tadā bhikkhū tādisaṁ iddhimantaṁ sabrahmacāriṁ",
  "atk-vin01a1:299_6": "kuto labhissanti? Te sotāpanna-sakadāgāmi-anāgāmi-sukkhavipassaka-jhānalābhi-paṭisambhidāppattakhīṇāsavāpi",
  "atk-vin01a1:299_7": "samānā iddhibalābhāvā parakulāni piṇḍāya upasaṅkamissanti. Tatra manussānaṁ evaṁ",
  "atk-vin01a1:299_8": "bhavissati – ‘‘buddhakāle bhikkhū sikkhāsu paripūrakārino ahesuṁ. Te guṇe nibbattetvā",
  "atk-vin01a1:299_9": "dubbhikkhakāle pathaviṁ parivattetvā pappaṭakojaṁ paribhuñjiṁsu. Idāni pana sikkhāya",
  "atk-vin01a1:299_10": "paripūrakārino natthi. Yadi siyuṁ, tatheva kareyyuṁ. Na amhākaṁ yaṁ kiñci pakkaṁ",
  "atk-vin01a1:299_11": "vā āmaṁ vā khādituṁ dadeyyu’’nti. Evaṁ tesuyeva ariyapuggalesu ‘‘natthi ariyapuggalā’’ti",
  "atk-vin01a1:299_12": "imaṁ vipallāsaṁ paṭilabheyyuṁ. Vipallāsavasena ca ariye garahantā upavadantā apāyupagā",
  "atk-vin01a1:299_13": "bhaveyyuṁ. Tasmā mā te rucci pathaviṁ parivattetunti.",
  "atk-vin01a1:300_0": "Atha thero imaṁ yācanaṁ alabhamāno aññaṁ yācanto ‘‘sādhu, bhante’’tiādimāha. Tampissa",
  "atk-vin01a1:300_1": "bhagavā paṭikkhipanto ‘‘alaṁmoggallānā’’tiādimāha. Tattha kiñcāpi na vuttaṁ ‘‘vipallāsampi",
  "atk-vin01a1:300_2": "sattā paṭilabheyyu’’nti, atha kho pubbe vuttanayeneva gahetabbaṁ; atthopi cassa vuttasadisameva",
  "atk-vin01a1:300_3": "veditabbo. Yadi pana bhagavā anujāneyya, thero kiṁ kareyyāti? Mahāsamuddaṁ ekena",
  "atk-vin01a1:300_4": "padavītihārena atikkamitabbaṁ mātikāmattaṁ adhiṭṭhahitvā naḷerupucimandato uttarakuruabhimukhaṁ",
  "atk-vin01a1:300_5": "maggaṁ nīharitvā uttarakuruṁ gamanāgamanasampanne ṭhāne katvā dasseyya, yathā bhikkhū",
  "atk-vin01a1:300_6": "gocaragāmaṁ viya yathāsukhaṁ piṇḍāya pavisitvā nikkhameyyunti.",
  "atk-vin01a1:301": "Niṭṭhitā mahāmoggallānassa sīhanādakathā.",
  "atk-vin01a1:302": "Vinayapaññattiyācanakathāvaṇṇanā",
  "atk-vin01a1:303_0": "18. Idāni āyasmā upāli vinayapaññattiyā mūlato pabhuti nidānaṁ dassetuṁ sāriputtattherassa",
  "atk-vin01a1:303_1": "sikkhāpadapaṭisaṁyuttaṁ vitakkuppādaṁ dassento ‘‘atha kho āyasmato sāriputtassā’’tiādimāha.",
  "atk-vin01a1:303_2": "Tattha rahogatassāti rahasi gatassa. Paṭisallīnassāti sallīnassa ekībhāvaṁ gatassa.",
  "atk-vin01a1:303_3": "Katamesānanti atītesu vipassīādīsu buddhesu katamesaṁ. Ciraṁ assa ṭhiti, cirā vā",
  "atk-vin01a1:303_4": "assa ṭhitīti ciraṭṭhitikaṁ. Sesamettha uttānapadatthameva.",
  "atk-vin01a1:304_0": "Kiṁ pana thero imaṁ attano parivitakkaṁ sayaṁ vinicchinituṁ na sakkotīti? Vuccate",
  "atk-vin01a1:304_1": "– sakkoti ca na sakkoti ca. Ayañhi imesaṁ nāma buddhānaṁ sāsanaṁ na ciraṭṭhitikaṁ",
  "atk-vin01a1:304_2": "ahosi, imesaṁ ciraṭṭhitikanti ettakaṁ sakkoti vinicchinituṁ. Iminā pana kāraṇena",
  "atk-vin01a1:304_3": "na ciraṭṭhitikaṁ ahosi, iminā ciraṭṭhitikanti etaṁ na sakkoti. Mahāpadumatthero panāha",
  "atk-vin01a1:304_4": "– ‘‘etampi soḷasavidhāya paññāya matthakaṁ pattassa aggasāvakassa na bhāriyaṁ, sammāsambuddhena",
  "atk-vin01a1:304_5": "pana saddhiṁ ekaṭṭhāne vasantassa sayaṁ vinicchayakaraṇaṁ tulaṁ chaḍḍetvā hatthena",
  "atk-vin01a1:304_6": "tulanasadisaṁ hotīti bhagavantaṁyeva upasaṅkamitvā pucchī’’ti. Athassa bhagavā taṁ",
  "atk-vin01a1:304_7": "vissajjento ‘‘bhagavato ca sāriputta vipassissā’’tiādimāha. Taṁ uttānatthameva.",
  "atk-vin01a1:305_0": "19. Puna thero kāraṇaṁ pucchanto ko nu kho, bhante, hetūtiādimāha. Tattha ko nu kho",
  "atk-vin01a1:305_1": "bhanteti kāraṇapucchā , tassa katamo nu kho bhanteti attho. Hetu paccayoti ubhayametaṁ",
  "atk-vin01a1:305_2": "kāraṇādhivacanaṁ; kāraṇañhi yasmā tena tassa phalaṁ hinoti pavattati, tasmā hetūti",
  "atk-vin01a1:305_3": "vuccati. Yasmā taṁ paṭicca eti pavattati, tasmā paccayoti vuccati. Evaṁ atthato ekampi",
  "atk-vin01a1:305_4": "vohāravasena ca vacanasiliṭṭhatāya ca tatra tatra etaṁ ubhayampi vuccati. Sesamettha uttānatthameva.",
  "atk-vin01a1:306_0": "Idāni taṁ hetuñca paccayañca dassetuṁ ‘‘bhagavā ca sāriputta vipassī’’tiādimāha.",
  "atk-vin01a1:306_1": "Tattha kilāsuno ahesunti na ālasiyakilāsuno, na hi buddhānaṁ ālasiyaṁ vā osannavīriyatā",
  "atk-vin01a1:306_2": "vā atthi. Buddhā hi ekassa vā dvinnaṁ vā sakalacakkavāḷassa vā dhammaṁ desentā samakeneva",
  "atk-vin01a1:306_3": "ussāhena dhammaṁ desenti, na parisāya appabhāvaṁ disvā osannavīriyā honti, nāpi mahantabhāvaṁ",
  "atk-vin01a1:306_4": "disvā ussannavīriyā. Yathā hi sīho migarājā sattannaṁ divasānaṁ accayena gocarāya",
  "atk-vin01a1:306_5": "pakkanto khuddake vā mahante vā pāṇe ekasadiseneva vegena dhāvati. Taṁ kissa hetu?",
  "atk-vin01a1:306_6": "‘‘Mā me javo parihāyī’’ti. Evaṁ buddhā appakāya vā mahatiyā vā parisāya samakeneva",
  "atk-vin01a1:306_7": "ussāhena dhammaṁ desenti. Taṁ kissa hetu? ‘‘Mā no dhammagarutā parihāyī’’ti. Dhammagaruno",
  "atk-vin01a1:306_8": "hi buddhā dhammagāravāti.",
  "atk-vin01a1:307_0": "Yathā pana amhākaṁ bhagavā mahāsamuddaṁ pūrayamāno viya vitthārena dhammaṁ desesi,",
  "atk-vin01a1:307_1": "evaṁ te na desesuṁ. Kasmā? Sattānaṁ apparajakkhatāya. Tesaṁ kira kāle dīghāyukā sattā",
  "atk-vin01a1:307_2": "apparajakkhā ahesuṁ. Te catusaccapaṭisaṁyuttaṁ ekagāthampi sutvā dhammaṁ abhisamenti,",
  "atk-vin01a1:307_3": "tasmā na vitthārena dhammaṁ desesuṁ. Teneva kāraṇena appakañca nesaṁ ahosi suttaṁ…pe…",
  "atk-vin01a1:307_4": "vedallanti. Tattha suttādīnaṁ nānattaṁ paṭhamasaṅgītivaṇṇanāyaṁ vuttameva.",
  "atk-vin01a1:308_0": "Apaññattaṁsāvakānaṁ sikkhāpadanti sāvakānaṁ niddosatāya dosānurūpato paññapetabbaṁ",
  "atk-vin01a1:308_1": "sattāpattikkhandhavasena āṇāsikkhāpadaṁ apaññattaṁ. Anuddiṭṭhaṁpātimokkhanti anvaddhamāsaṁ",
  "atk-vin01a1:308_2": "āṇāpātimokkhaṁ anuddiṭṭhaṁ ahosi. Ovādapātimokkhameva te uddisiṁsu; tampi ca no anvaddhamāsaṁ.",
  "atk-vin01a1:308_3": "Tathā hi vipassī bhagavā channaṁ channaṁ vassānaṁ sakiṁ sakiṁ ovādapātimokkhaṁ uddisi;",
  "atk-vin01a1:308_4": "tañca kho sāmaṁyeva. Sāvakā panassa attano attano vasanaṭṭhānesu na uddisiṁsu. Sakalajambudīpe",
  "atk-vin01a1:308_5": "ekasmiṁyeva ṭhāne bandhumatiyā rājadhāniyā kheme migadāye vipassissa bhagavato vasanaṭṭhāne",
  "atk-vin01a1:308_6": "sabbopi bhikkhusaṅgho uposathaṁ akāsi. Tañca kho saṅghuposathameva; na gaṇuposathaṁ,",
  "atk-vin01a1:308_7": "na puggaluposathaṁ, na pārisuddhiuposathaṁ, na adhiṭṭhānuposathaṁ.",
  "atk-vin01a1:309_0": "Tadā kira jambudīpe caturāsītivihārasahassāni honti. Ekamekasmiṁ vihāre abbokiṇṇāni",
  "atk-vin01a1:309_1": "dasapi vīsatipi bhikkhusahassāni vasanti, bhiyyopi vasanti. Uposathārocikā devatā",
  "atk-vin01a1:309_2": "tattha tattha gantvā ārocenti – ‘‘mārisā, ekaṁ vassaṁ atikkantaṁ, dve tīṇi cattāri",
  "atk-vin01a1:309_3": "pañca vassāni atikkantāni, idaṁ chaṭṭhaṁ vassaṁ, āgāminiyā puṇṇamāsiyā buddhadassanatthaṁ",
  "atk-vin01a1:309_4": "uposathakaraṇatthañca gantabbaṁ! Sampatto vo sannipātakālo’’ti. Tato sānubhāvā bhikkhū",
  "atk-vin01a1:309_5": "attano attano ānubhāvena gacchanti, itare devatānubhāvena. Kathaṁ? Te kira bhikkhū",
  "atk-vin01a1:309_6": "pācīnasamuddante vā pacchimauttaradakkhiṇasamuddante vā ṭhitā gamiyavattaṁ pūretvā",
  "atk-vin01a1:309_7": "pattacīvaramādāya ‘‘gacchāmā’’ti cittaṁ uppādenti; saha cittuppādā uposathaggaṁ gatāva",
  "atk-vin01a1:309_8": "honti. Te vipassiṁ sammāsambuddhaṁ abhivādetvā nisīdanti. Bhagavāpi sannisinnāya",
  "atk-vin01a1:309_9": "parisāya imaṁ ovādapātimokkhaṁ uddisati.",
  "atk-vin01a1:310": "‘‘Khantī paramaṁ tapo titikkhā;",
  "atk-vin01a1:311": "Nibbānaṁ paramaṁ vadanti buddhā;",
  "atk-vin01a1:312": "Na hi pabbajito parūpaghātī;",
  "atk-vin01a1:313": "Na samaṇo hoti paraṁ viheṭhayanto.",
  "atk-vin01a1:314": "‘‘Sabbapāpassa akaraṇaṁ, kusalassa upasampadā;",
  "atk-vin01a1:315": "Sacittapariyodapanaṁ, etaṁ buddhāna sāsanaṁ.",
  "atk-vin01a1:316": "‘‘Anupavādo anupaghāto, pātimokkhe ca saṁvaro;",
  "atk-vin01a1:317": "Mattaññutā ca bhattasmiṁ, pantañca sayanāsanaṁ;",
  "atk-vin01a1:318": "Adhicitte ca āyogo, etaṁ buddhāna sāsana’’nti. (dī. ni. 2.90; dha. pa. 183-185);",
  "atk-vin01a1:319_0": "Eteneva upāyena itaresampi buddhānaṁ pātimokkhuddeso veditabbo. Sabbabuddhānañhi",
  "atk-vin01a1:319_1": "imā tissova ovādapātimokkhagāthāyo honti. Tā dīghāyukabuddhānaṁ yāva sāsanapariyantā",
  "atk-vin01a1:319_2": "uddesamāgacchanti; appāyukabuddhānaṁ paṭhamabodhiyaṁyeva. Sikkhāpadapaññattikālato",
  "atk-vin01a1:319_3": "pana pabhuti āṇāpātimokkhameva uddisīyati. Tañca kho bhikkhū eva uddisanti, na buddhā.",
  "atk-vin01a1:319_4": "Tasmā amhākampi bhagavā paṭhamabodhiyaṁ vīsativassamattameva idaṁ ovādapātimokkhaṁ",
  "atk-vin01a1:319_5": "uddisi. Athekadivasaṁ pubbārāme migāramātupāsāde nisinno bhikkhū āmantesi – ‘‘na",
  "atk-vin01a1:319_6": "dānāhaṁ, bhikkhave, ito paraṁ uposathaṁ karissāmi pātimokkhaṁ uddisissāmi, tumheva",
  "atk-vin01a1:319_7": "dāni bhikkhave ito paraṁ uposathaṁ kareyyātha, pātimokkhaṁ uddiseyyātha. Aṭṭhānametaṁ,",
  "atk-vin01a1:319_8": "bhikkhave, anavakāso yaṁ tathāgato aparisuddhāya parisāya uposathaṁ kareyya, pātimokkhaṁ",
  "atk-vin01a1:319_9": "uddiseyyā’’ti (cūḷava. 386). Tato paṭṭhāya bhikkhū āṇāpātimokkhaṁ uddisanti. Idaṁ",
  "atk-vin01a1:319_10": "āṇāpātimokkhaṁ tesaṁ anuddiṭṭhaṁ ahosi. Tena vuttaṁ – ‘‘anuddiṭṭhaṁ pātimokkha’’nti.",
  "atk-vin01a1:320_0": "Tesaṁbuddhānanti tesaṁ vipassīādīnaṁ tiṇṇaṁ buddhānaṁ. Antaradhānenāti khandhantaradhānena;",
  "atk-vin01a1:320_1": "parinibbānenāti vuttaṁ hoti. Buddhānubuddhānanti ye tesaṁ buddhānaṁ anubuddhā sammukhasāvakā",
  "atk-vin01a1:320_2": "tesañca khandhantaradhānena. Ye te pacchimā sāvakāti ye tesaṁ sammukhasāvakānaṁ santike",
  "atk-vin01a1:320_3": "pabbajitā pacchimā sāvakā. Nānānāmāti ‘‘buddharakkhito, dhammarakkhito’’tiādi nāmavasena",
  "atk-vin01a1:320_4": "vividhanāmā. Nānāgottāti ‘‘gotamo, moggallāno’’tiādi gottavasena vividhagottā. Nānājaccāti",
  "atk-vin01a1:320_5": "‘‘khattiyo, brāhmaṇo’’tiādijātivasena nānājaccā. Nānākulā pabbajitāti khattiyakulādivase",
  "atk-vin01a1:320_6": "neva uccanīcauḷāruḷārabhogādikulavasena vā vividhakulā nikkhamma pabbajitā.",
  "atk-vin01a1:321_0": "Tetaṁ brahmacariyanti te pacchimā sāvakā yasmā ekanāmā ekagottā ekajātikā ekakulā",
  "atk-vin01a1:321_1": "pabbajitā ‘‘amhākaṁ sāsanaṁ tanti paveṇī’’ti attano bhāraṁ katvā brahmacariyaṁ rakkhanti,",
  "atk-vin01a1:321_2": "ciraṁ pariyattidhammaṁ pariharanti. Ime ca tādisā na honti. Tasmā aññamaññaṁ viheṭhentā",
  "atk-vin01a1:321_3": "vilomaṁ gaṇhantā ‘‘asuko thero jānissati, asuko thero jānissatī’’ti sithilaṁ karontā",
  "atk-vin01a1:321_4": "taṁ brahmacariyaṁ khippaññeva antaradhāpesuṁ, saṅgahaṁ āropetvā na rakkhiṁsu. Seyyathāpīti",
  "atk-vin01a1:321_5": "tassatthassa opammanidassanaṁ. Vikiratīti vikkhipati. Vidhamatīti ṭhānantaraṁ neti.",
  "atk-vin01a1:321_6": "Viddhaṁsetīti ṭhitaṭṭhānato apaneti. Yathā taṁ suttena asaṅgahitattāti yathā suttena",
  "atk-vin01a1:321_7": "asaṅgahitattā aganthitattā abaddhattā evaṁ vikirati yathā suttena asaṅgahitāni vikiriyanti,",
  "atk-vin01a1:321_8": "evaṁ vikiratīti vuttaṁ hoti. Evameva khoti opammasampaṭipādanaṁ. Antaradhāpesunti",
  "atk-vin01a1:321_9": "vaggasaṅgaha-paṇṇāsasaṅgahādīhi asaṅgaṇhantā yaṁ yaṁ attano ruccati, taṁ tadeva gahetvā",
  "atk-vin01a1:321_10": "sesaṁ vināsesuṁ adassanaṁ nayiṁsu.",
  "atk-vin01a1:322_0": "Akilāsuno ca te bhagavanto ahesuṁ sāvake cetasā ceto paricca ovaditunti apica sāriputta",
  "atk-vin01a1:322_1": "te buddhā attano cetasā sāvakānaṁ ceto paricca paricchinditvā ovadituṁ akilāsuno",
  "atk-vin01a1:322_2": "ahesuṁ, paracittaṁ ñatvā anusāsaniṁ na bhāriyato na papañcato addasaṁsu. Bhūtapubbaṁ",
  "atk-vin01a1:322_3": "sāriputtātiādi tesaṁ akilāsubhāvappakāsanatthaṁ vuttaṁ. Bhiṁsanaketi bhayānake bhayajananake.",
  "atk-vin01a1:322_4": "Evaṁ vitakkethāti nekkhammavitakkādayo tayo vitakke vitakketha. Mā evaṁ vitakkayitthāti",
  "atk-vin01a1:322_5": "kāmavitakkādayo tayo akusalavitakke mā vitakkayittha. Evaṁ manasi karothāti ‘‘aniccaṁ",
  "atk-vin01a1:322_6": "dukkhamanattā asubha’’nti manasi karotha. Mā evaṁ manasā katthāti ‘‘niccaṁ sukhaṁ",
  "atk-vin01a1:322_7": "attā subha’’nti mā manasi akarittha. Idaṁ pajahathāti akusalaṁ pajahatha. Idaṁ upasampajja",
  "atk-vin01a1:322_8": "viharathāti kusalaṁ upasampajja paṭilabhitvā nipphādetvā viharatha.",
  "atk-vin01a1:323_0": "Anupādāyaāsavehi cittāni vimucciṁsūti aggahetvā vimucciṁsu. Tesañhi cittāni yehi",
  "atk-vin01a1:323_1": "āsavehi vimucciṁsu, na te tāni gahetvā vimucciṁsu. Anuppādanirodhena pana nirujjhamānā",
  "atk-vin01a1:323_2": "aggahetvā vimucciṁsu. Tena vuttaṁ – ‘‘anupādāya āsavehi cittāni vimucciṁsū’’ti. Sabbepi",
  "atk-vin01a1:323_3": "te arahattaṁ patvā sūriyarasmisamphuṭṭhamiva padumavanaṁ vikasitacittā ahesuṁ. Tatra",
  "atk-vin01a1:323_4": "sudaṁ sāriputta bhiṁsanakassa vanasaṇḍassa bhiṁsanakatasmiṁ hotīti tatrāti purimavacanāpekkhaṁ;",
  "atk-vin01a1:323_5": "sudanti padapūraṇamatte nipāto; sāriputtāti ālapanaṁ. Ayaṁ panettha atthayojanā –",
  "atk-vin01a1:323_6": "tatrāti yaṁ vuttaṁ ‘‘aññatarasmiṁ bhiṁsanake vanasaṇḍe’’ti, tatra yo so bhiṁsanakoti",
  "atk-vin01a1:323_7": "vanasaṇḍo vutto, tassa bhiṁsanakassa vanasaṇḍassa bhiṁsanakatasmiṁ hoti, bhiṁsanakiriyāya",
  "atk-vin01a1:323_8": "hotīti attho. Kiṁ hoti? Idaṁ hoti – yo koci avītarāgo…pe… lomāni haṁsantīti.",
  "atk-vin01a1:324_0": "Atha vā tatrāti sāmiatthe bhummaṁ. Suiti nipāto; ‘‘kiṁ su nāma te bhonto samaṇabrāhmaṇā’’tiādīsu",
  "atk-vin01a1:324_1": "(ma. ni. 1.469) viya. Idanti adhippetamatthaṁ paccakkhaṁ viya katvā dassanavacanaṁ.",
  "atk-vin01a1:324_2": "Suidanti sudaṁ, sandhivasena ikāralopo veditabbo. ‘‘Cakkhundriyaṁ, itthindriyaṁ,",
  "atk-vin01a1:324_3": "anaññātaññassāmītindriyaṁ (vibha. 219), ‘‘kiṁ sūdha vitta’’ntiādīsu (saṁ. ni. 1.73,",
  "atk-vin01a1:324_4": "246; su. ni. 183) viya. Ayaṁ panettha atthayojanā – tassa sāriputta bhiṁsanakassa",
  "atk-vin01a1:324_5": "vanasaṇḍassa bhiṁsanakatasmiṁ idaṁsu hoti. Bhiṁsanakatasminti bhiṁsanakabhāveti attho.",
  "atk-vin01a1:324_6": "Ekassa takārassa lopo daṭṭhabbo. Bhiṁsanakattasmintiyeva vā pāṭho. ‘‘Bhiṁsanakatāya’’",
  "atk-vin01a1:324_7": "iti vā vattabbe liṅgavipallāso kato. Nimittatthe cetaṁ bhummavacanaṁ, tasmā evaṁ",
  "atk-vin01a1:324_8": "sambandho veditabbo – bhiṁsanakabhāve idaṁsu hoti, bhiṁsanakabhāvanimittaṁ bhiṁsanakabhāvahetu",
  "atk-vin01a1:324_9": "bhiṁsanakabhāvapaccayā idaṁsu hoti. Yo koci avītarāgo taṁ vanasaṇḍaṁ pavisati, yebhuyyena",
  "atk-vin01a1:324_10": "lomāni haṁsantīti bahutarāni lomāni haṁsanti uddhaṁ mukhāni sūcisadisāni kaṇṭakasadisāni",
  "atk-vin01a1:324_11": "ca hutvā tiṭṭhanti, appāni na haṁsanti. Bahutarānaṁ vā sattānaṁ haṁsanti. Appakānaṁ",
  "atk-vin01a1:324_12": "atisūrapurisānaṁ na haṁsanti.",
  "atk-vin01a1:325_0": "Idāni ayaṁ kho, sāriputta, hetūtiādi nigamanaṁ. Yañcettha antarantarā na vuttaṁ,",
  "atk-vin01a1:325_1": "taṁ uttānatthameva. Tasmā pāḷikkameneva veditabbaṁ. Yaṁ pana vuttaṁ na ciraṭṭhitikaṁ",
  "atk-vin01a1:325_2": "ahosīti, taṁ purisayugavasena vuttanti veditabbaṁ. Vassagaṇanāya hi vipassissa bhagavato",
  "atk-vin01a1:325_3": "asītivassasahassāni āyu, sammukhasāvakānampissa tattakameva. Evamassa yvāyaṁ sabbapacchimako",
  "atk-vin01a1:325_4": "sāvako, tena saha ghaṭetvā satasahassaṁ saṭṭhimattāni ca vassasahassāni brahmacariyaṁ",
  "atk-vin01a1:325_5": "aṭṭhāsi. Purisayugavasena pana yugaparamparāya āgantvā dveyeva purisayugāni aṭṭhāsi.",
  "atk-vin01a1:325_6": "Tasmā na ciraṭṭhitikanti vuttaṁ. Sikhissa pana bhagavato sattativassasahassāni āyu.",
  "atk-vin01a1:325_7": "Sammukhasāvakānampissa tattakameva. Vessabhussa bhagavato saṭṭhivassasahassāni āyu.",
  "atk-vin01a1:325_8": "Sammukhasāvakānampissa tattakameva. Evaṁ tesampi ye sabbapacchimakā sāvakā tehi saha",
  "atk-vin01a1:325_9": "ghaṭetvā satasahassato uddhaṁ cattālīsamattāni vīsatimattāni ca vassasahassāni brahmacariyaṁ",
  "atk-vin01a1:325_10": "aṭṭhāsi. Purisayugavasena pana yugaparamparāya āgantvā dve dveyeva purisayugāni aṭṭhāsi.",
  "atk-vin01a1:325_11": "Tasmā na ciraṭṭhitikanti vuttaṁ.",
  "atk-vin01a1:326_0": "20. Evaṁ āyasmā sāriputto tiṇṇaṁ buddhānaṁ brahmacariyassa na ciraṭṭhitikāraṇaṁ sutvā",
  "atk-vin01a1:326_1": "itaresaṁ tiṇṇaṁ brahmacariyassa ciraṭṭhitikāraṇaṁ sotukāmo puna bhagavantaṁ ‘‘ko",
  "atk-vin01a1:326_2": "pana bhante hetū’’ti ādinā nayena pucchi. Bhagavāpissa byākāsi. Taṁ sabbaṁ vuttapaṭipakkhavasena",
  "atk-vin01a1:326_3": "veditabbaṁ. Ciraṭṭhitikabhāvepi cettha tesaṁ buddhānaṁ āyuparimāṇatopi purisayugatopi",
  "atk-vin01a1:326_4": "ubhayathā ciraṭṭhitikatā veditabbā. Kakusandhassa hi bhagavato cattālīsavassasahassāni",
  "atk-vin01a1:326_5": "āyu, koṇāgamanassa bhagavato tiṁsavassasahassāni, kassapassa bhagavato vīsativassasahassāni;",
  "atk-vin01a1:326_6": "sammukhasāvakānampi nesaṁ tattakameva. Bahūni ca nesaṁ sāvakayugāni paramparāya brahmacariyaṁ",
  "atk-vin01a1:326_7": "pavattesuṁ. Evaṁ tesaṁ āyuparimāṇatopi sāvakayugatopi ubhayathā brahmacariyaṁ ciraṭṭhitikaṁ ahosi.",
  "atk-vin01a1:327_0": "Amhākaṁ pana bhagavato kassapassa bhagavato upaḍḍhāyukappamāṇe dasavassasahassāyukakāle",
  "atk-vin01a1:327_1": "uppajjitabbaṁ siyā. Taṁ asambhuṇantena pañcavassasahassāyukakāle, ekavassasahassāyukakāle,",
  "atk-vin01a1:327_2": "pañcavassasatāyukakālepi vā uppajjitabbaṁ siyā. Yasmā panassa buddhattakārake dhamme",
  "atk-vin01a1:327_3": "esantassa pariyesantassa ñāṇaṁ paripācentassa gabbhaṁ gaṇhāpentassa vassasatāyukakāle",
  "atk-vin01a1:327_4": "ñāṇaṁ paripākamagamāsi. Tasmā atiparittāyukakāle uppanno. Tenassa sāvakaparamparāvasena",
  "atk-vin01a1:327_5": "ciraṭṭhitikampi brahmacariyaṁ āyuparimāṇavasena vassagaṇanāya naciraṭṭhitikamevāti vattuṁ vaṭṭati.",
  "atk-vin01a1:328_0": "21.Atha kho āyasmā sāriputtoti ko anusandhi? Evaṁ tiṇṇaṁ buddhānaṁ brahmacariyassa",
  "atk-vin01a1:328_1": "ciraṭṭhitikāraṇaṁ sutvā sikkhāpadapaññattiyeva ciraṭṭhitikabhāvahetūti niṭṭhaṁ gantvā",
  "atk-vin01a1:328_2": "bhagavatopi brahmacariyassa ciraṭṭhitikabhāvaṁ icchanto āyasmā sāriputto bhagavantaṁ",
  "atk-vin01a1:328_3": "sikkhāpadapaññattiṁ yāci. Tassā yācanavidhidassanatthametaṁ vuttaṁ – atha kho āyasmā",
  "atk-vin01a1:328_4": "sāriputto uṭṭhāyāsanā …pe… ciraṭṭhitikanti. Tattha addhaniyanti addhānakkhamaṁ; dīghakālikanti",
  "atk-vin01a1:328_5": "vuttaṁ hoti. Sesaṁ uttānatthameva.",
  "atk-vin01a1:329_0": "Athassa bhagavā ‘‘na tāvāyaṁ sikkhāpadapaññattikālo’’ti pakāsento ‘‘āgamehi tvaṁ",
  "atk-vin01a1:329_1": "sāriputtā’’tiādimāha. Tattha āgamehi tvanti tiṭṭha tāva tvaṁ; adhivāsehi tāva tvanti",
  "atk-vin01a1:329_2": "vuttaṁ hoti. Ādaratthavasenevettha dvikkhattuṁ vuttaṁ. Etena bhagavā sikkhāpadapaññattiyā",
  "atk-vin01a1:329_3": "sāvakānaṁ visayabhāvaṁ paṭikkhipitvā ‘‘buddhavisayova sikkhāpadapaññattī’’ti āvikaronto",
  "atk-vin01a1:329_4": "‘‘tathāgato vā’’tiādimāha. Ettha ca tatthāti sikkhāpadapaññattiyācanāpekkhaṁ bhummavacanaṁ.",
  "atk-vin01a1:329_5": "Tatrāyaṁ yojanā – yaṁ vuttaṁ ‘‘sikkhāpadaṁ paññapeyyā’’ti, tattha tassā sikkhāpadapaññattiyā",
  "atk-vin01a1:329_6": "tathāgatoyeva kālaṁ jānissatīti. Evaṁ vatvā akālaṁ tāva dassetuṁ ‘‘na tāva sāriputtā’’tiādimāha.",
  "atk-vin01a1:330_0": "Tattha āsavā tiṭṭhanti etesūti āsavaṭṭhānīyā. Yesu diṭṭhadhammikasamparāyikā dukkhāsavā",
  "atk-vin01a1:330_1": "kilesāsavā ca parūpavādavippaṭisāravadhabandhanādayo ceva apāyadukkhavisesabhūtā",
  "atk-vin01a1:330_2": "ca āsavā tiṭṭhantiyeva, yasmā nesaṁ te kāraṇaṁ hontīti attho. Te āsavaṭṭhānīyā vītikkamadhammā",
  "atk-vin01a1:330_3": "yāva na saṅghe pātubhavanti, na tāva satthā sāvakānaṁ sikkhāpadaṁ paññapetīti ayamettha",
  "atk-vin01a1:330_4": "yojanā. Yadi hi paññapeyya, parūpavādā parūpārambhā garahadosā na parimucceyya.",
  "atk-vin01a1:331_0": "Kathaṁ? Paññapentena hi ‘‘yo pana bhikkhu methunaṁ dhammaṁ paṭiseveyyā’’tiādi sabbaṁ",
  "atk-vin01a1:331_1": "paññapetabbaṁ bhaveyya. Adisvāva vītikkamadosaṁ imaṁ paññattiṁ ñatvā pare evaṁ upavādañca",
  "atk-vin01a1:331_2": "upārambhañca garahañca pavatteyyuṁ – ‘‘kathañhi nāma samaṇo gotamo bhikkhusaṅgho",
  "atk-vin01a1:331_3": "me anvāyiko vacanakaroti ettāvatā sikkhāpadehi paliveṭhessati, pārājikaṁ paññapessati?",
  "atk-vin01a1:331_4": "Nanu ime kulaputtā mahantaṁ bhogakkhandhaṁ mahantañca ñātiparivaṭṭaṁ hatthagatāni",
  "atk-vin01a1:331_5": "ca rajjānipi pahāya pabbajitā, ghāsacchādanaparamatāya santuṭṭhā, sikkhāya tibbagāravā,",
  "atk-vin01a1:331_6": "kāye ca jīvite ca nirapekkhā viharanti. Tesu nāma ko lokāmisabhūtaṁ methunaṁ vā paṭisevissati,",
  "atk-vin01a1:331_7": "parabhaṇḍaṁ vā harissati, parassa vā iṭṭhaṁ kantaṁ atimadhuraṁ jīvitaṁ upacchindissati,",
  "atk-vin01a1:331_8": "abhūtaguṇakathāya vā jīvitaṁ kappessati! Nanu pārājike apaññattepi pabbajjāsaṅkhepenevetaṁ",
  "atk-vin01a1:331_9": "pākaṭaṁ kata’’nti. Tathāgatassa ca thāmañca balañca sattā na jāneyyuṁ. Paññattampi",
  "atk-vin01a1:331_10": "sikkhāpadaṁ kuppeyya, na yathāṭhāne tiṭṭheyya. Seyyathāpi nāma akusalo vejjo kañci",
  "atk-vin01a1:331_11": "anuppannagaṇḍaṁ purisaṁ pakkosāpetvā ‘‘ehi bho purisa, imasmiṁ te sarīrappadese mahāgaṇḍo",
  "atk-vin01a1:331_12": "uppajjitvā anayabyasanaṁ pāpessati, paṭikacceva naṁ tikicchāpehī’’ti vatvā ‘‘sādhācariya,",
  "atk-vin01a1:331_13": "tvaṁyeva naṁ tikicchassū’’ti vutto tassa arogaṁ sarīrappadesaṁ phāletvā lohitaṁ nīharitvā",
  "atk-vin01a1:331_14": "ālepanabandhanadhovanādīhi taṁ padesaṁ sañchaviṁ katvā taṁ purisaṁ vadeyya – ‘‘mahārogo",
  "atk-vin01a1:331_15": "te mayā tikicchito, dehi me deyyadhamma’’nti. So taṁ ‘‘kimayaṁ bālavejjo vadati?",
  "atk-vin01a1:331_16": "Kataro kira me iminā rogo tikicchito? Nanu me ayaṁ dukkhañca janeti, lohitakkhayañca",
  "atk-vin01a1:331_17": "maṁ pāpetī’’ti evaṁ upavadeyya ceva upārambheyya ca garaheyya ca, na cassa guṇaṁ",
  "atk-vin01a1:331_18": "jāneyya. Evameva yadi anuppanne vītikkamadose satthā sāvakānaṁ sikkhāpadaṁ paññapeyya,",
  "atk-vin01a1:331_19": "parūpavādādīhi ca na parimucceyya, na cassa thāmaṁ vā balaṁ vā sattā jāneyyuṁ, paññattampi",
  "atk-vin01a1:331_20": "sikkhāpadaṁ kuppeyya, na yathāṭhāne tiṭṭheyya. Tasmā vuttaṁ – ‘‘na tāva sāriputta",
  "atk-vin01a1:331_21": "satthā sāvakānaṁ…pe… pātubhavantī’’ti.",
  "atk-vin01a1:332_0": "Evaṁ akālaṁ dassetvā puna kālaṁ dassetuṁ ‘‘yato ca kho sāriputtā’’tiādimāha. Tattha",
  "atk-vin01a1:332_1": "yatoti yadā; yasmiṁ kāleti vuttaṁ hoti. Sesaṁ vuttānusāreneva veditabbaṁ. Ayaṁ vā",
  "atk-vin01a1:332_2": "hettha saṅkhepattho – yasmiṁ samaye ‘‘āsavaṭṭhānīyā dhammā’’ti saṅkhyaṁ gatā vītikkamadosā",
  "atk-vin01a1:332_3": "saṅghe pātubhavanti, tadā satthā sāvakānaṁ sikkhāpadaṁ paññapeti, uddisati pātimokkhaṁ.",
  "atk-vin01a1:332_4": "Kasmā? Tesaṁyeva ‘‘āsavaṭṭhānīyā dhammā’’ti saṅkhyaṁ gatānaṁ vītikkamadosānaṁ paṭighātāya.",
  "atk-vin01a1:332_5": "Evaṁ paññapento yathā nāma kusalo vejjo uppannaṁ gaṇḍaṁ phālanalepanabandhanadhovanādīhi",
  "atk-vin01a1:332_6": "tikicchanto rogaṁ vūpasametvā sañchaviṁ katvā na tveva upavādādiraho hoti, sake ca",
  "atk-vin01a1:332_7": "ācariyake viditānubhāvo hutvā sakkāraṁ pāpuṇāti; evaṁ na ca upavādādiraho hoti, sake",
  "atk-vin01a1:332_8": "ca sabbaññuvisaye viditānubhāvo hutvā sakkāraṁ pāpuṇāti. Tañcassa sikkhāpadaṁ akuppaṁ",
  "atk-vin01a1:332_9": "hoti, yathāṭhāne tiṭṭhatīti.",
  "atk-vin01a1:333_0": "Evaṁ āsavaṭṭhānīyānaṁ dhammānaṁ anuppattiṁ sikkhāpadapaññattiyā akālaṁ uppattiñca",
  "atk-vin01a1:333_1": "kālanti vatvā idāni tesaṁ dhammānaṁ anuppattikālañca uppattikālañca dassetuṁ ‘‘na",
  "atk-vin01a1:333_2": "tāva sāriputta idhekacce’’tiādimāha. Tattha uttānatthāni padāni pāḷivaseneva veditabbāni.",
  "atk-vin01a1:333_3": "Ayaṁ pana anuttānapadavaṇṇanā – rattiyo jānantīti rattaññū, attano pabbajitadivasato",
  "atk-vin01a1:333_4": "paṭṭhāya bahukā rattiyo jānanti, cirapabbajitāti vuttaṁ hoti. Rattaññūhi mahattaṁ",
  "atk-vin01a1:333_5": "rattaññumahattaṁ; cirapabbajitehi mahantabhāvanti attho. Tatra rattaññumahattaṁ patte",
  "atk-vin01a1:333_6": "saṅghe upasenaṁ vaṅgantaputtaṁ ārabbha sikkhāpadaṁ paññattanti veditabbaṁ. So hāyasmā",
  "atk-vin01a1:333_7": "ūnadasavasse bhikkhū upasampādente disvā ekavasso saddhivihārikaṁ upasampādesi. Atha",
  "atk-vin01a1:333_8": "bhagavā sikkhāpadaṁ paññapesi – ‘‘na, bhikkhave , ūnadasavassena upasampādetabbo.",
  "atk-vin01a1:333_9": "Yo upasampādeyya, āpatti dukkaṭassā’’ti (mahāva. 75). Evaṁ paññatte sikkhāpade puna",
  "atk-vin01a1:333_10": "bhikkhū ‘‘dasavassāmha dasavassāmhā’’ti bālā abyattā upasampādenti. Atha bhagavā",
  "atk-vin01a1:333_11": "aparampi sikkhāpadaṁ paññāpesi – ‘‘na, bhikkhave, bālena abyattena upasampādetabbo.",
  "atk-vin01a1:333_12": "Yo upasampādeyya, āpatti dukkaṭassa. Anujānāmi, bhikkhave, byattena bhikkhunā paṭibalena",
  "atk-vin01a1:333_13": "dasavassena vā atirekadasavassena vā upasampādetu’’nti (mahāva. 76) rattaññumahattaṁ",
  "atk-vin01a1:333_14": "pattakāle dve sikkhāpadāni paññattāni.",
  "atk-vin01a1:334_0": "Vepullamahattanti vipulabhāvena mahattaṁ. Saṅgho hi yāva na theranavamajjhimānaṁ",
  "atk-vin01a1:334_1": "vasena vepullamahattaṁ patto hoti, tāva senāsanāni pahonti. Sāsane ekacce āsavaṭṭhānīyā",
  "atk-vin01a1:334_2": "dhammā na uppajjanti. Vepullamahattaṁ pana patte te uppajjanti. Atha satthā sāvakānaṁ",
  "atk-vin01a1:334_3": "sikkhāpadaṁ paññapeti. Tattha vepullamahattaṁ patte saṅghe paññattasikkhāpadāni ‘‘yo",
  "atk-vin01a1:334_4": "pana bhikkhu anupasampannena uttari dirattatirattaṁ sahaseyyaṁ kappeyya, pācittiyaṁ’’",
  "atk-vin01a1:334_5": "(pāci. 51); ‘‘yā pana bhikkhunī anuvassaṁ vuṭṭhāpeyya, pācittiyaṁ’’ (pāci. 1171);",
  "atk-vin01a1:334_6": "‘‘yā pana bhikkhunī ekaṁ vassaṁ dve vuṭṭhāpeyya, pācittiya’’nti (pāci. 1175) iminā nayena veditabbāni.",
  "atk-vin01a1:335_0": "Lābhaggamahattanti lābhassa aggamahattaṁ; yo lābhassa aggo uttamo mahantabhāvo, taṁ",
  "atk-vin01a1:335_1": "patto hotīti attho. Lābhena vā aggamahattampi, lābhena seṭṭhattañca mahantattañca",
  "atk-vin01a1:335_2": "pattoti attho. Saṅgho hi yāva na lābhaggamahattaṁ patto hoti, tāva na lābhaṁ paṭicca",
  "atk-vin01a1:335_3": "āsavaṭṭhānīyā dhammā uppajjanti. Patte pana uppajjanti, atha satthā sāvakānaṁ sikkhāpadaṁ",
  "atk-vin01a1:335_4": "paññapeti – ‘‘yo pana bhikkhu acelakassa vā paribbājakassa vā paribbājikāya vā sahatthā",
  "atk-vin01a1:335_5": "khādanīyaṁ vā bhojanīyaṁ vā dadeyya, pācittiya’’nti (pāci. 270). Idañhi lābhaggamahattaṁ",
  "atk-vin01a1:335_6": "patte saṅghe sikkhāpadaṁ paññattaṁ.",
  "atk-vin01a1:336_0": "Bāhusaccamahattanti bāhusaccassa mahantabhāvaṁ. Saṅgho hi yāva na bāhusaccamahattaṁ",
  "atk-vin01a1:336_1": "patto hoti, tāva na āsavaṭṭhānīyā dhammā uppajjanti. Bāhusaccamahattaṁ patte pana",
  "atk-vin01a1:336_2": "yasmā ekampi nikāyaṁ, dvepi…pe… pañcapi nikāye uggahetvā ayoniso ummujjamānā puggalā",
  "atk-vin01a1:336_3": "rasena rasaṁ saṁsanditvā uddhammaṁ ubbinayaṁ satthusāsanaṁ dīpenti. Atha satthā ‘‘yo",
  "atk-vin01a1:336_4": "pana bhikkhu evaṁ vadeyya – tathāhaṁ bhagavatā dhammaṁ desitaṁ ājānāmi…pe… samaṇuddesopi",
  "atk-vin01a1:336_5": "ce evaṁ vadeyyā’’tiādinā (pāci. 418) nayena sikkhāpadaṁ paññapetīti.",
  "atk-vin01a1:337_0": "Evaṁ bhagavā āsavaṭṭhānīyānaṁ dhammānaṁ anuppattikālañca uppattikālañca dassetvā",
  "atk-vin01a1:337_1": "tasmiṁ samaye sabbasopi tesaṁ abhāvaṁ dassento ‘‘nirabbudo hi sāriputtā’’tiādimāha.",
  "atk-vin01a1:337_2": "Tattha nirabbudoti abbudavirahito; abbudā vuccanti corā, niccoroti attho. Corāti",
  "atk-vin01a1:337_3": "ca imasmiṁ atthe dussīlāva adhippetā. Te hi assamaṇāva hutvā samaṇapaṭiññatāya paresaṁ",
  "atk-vin01a1:337_4": "paccaye corenti. Tasmā nirabbudoti niccoro, niddussīloti vuttaṁ hoti. Nirādīnavoti",
  "atk-vin01a1:337_5": "nirupaddavo nirupasaggo; dussīlādīnavarahitoyevāti vuttaṁ hoti. Apagatakāḷakoti kāḷakā",
  "atk-vin01a1:337_6": "vuccanti dussīlāyeva; te hi suvaṇṇavaṇṇāpi samānā kāḷakadhammayogā kāḷakātveva veditabbā.",
  "atk-vin01a1:337_7": "Tesaṁ abhāvā apagatakāḷako . Apahatakāḷakotipi pāṭho. Suddhoti apagatakāḷakattāyeva",
  "atk-vin01a1:337_8": "suddho pariyodāto pabhassaro. Sāre patiṭṭhitoti sāro vuccanti sīla-samādhi-paññāvimutti-vimuttiñāṇadassanaguṇā,",
  "atk-vin01a1:337_9": "tasmiṁ sāre patiṭṭhitattā sāre patiṭṭhito.",
  "atk-vin01a1:338_0": "Evaṁ sāre patiṭṭhitabhāvaṁ vatvā puna so cassa sāre patiṭṭhitabhāvo evaṁ veditabboti",
  "atk-vin01a1:338_1": "dassento imesañhi sāriputtāti ādimāha. Tatrāyaṁ saṅkhepavaṇṇanā – yānimāni verañjāyaṁ",
  "atk-vin01a1:338_2": "vassāvāsaṁ upagatāni pañca bhikkhusatāni, imesaṁ yo guṇavasena pacchimako sabbaparittaguṇo",
  "atk-vin01a1:338_3": "bhikkhu, so sotāpanno. Sotāpannoti sotaṁ āpanno; sototi ca maggassetaṁ adhivacanaṁ.",
  "atk-vin01a1:338_4": "Sotāpannoti tena samannāgatassa puggalassa. Yathāha –",
  "atk-vin01a1:339_0": "‘‘Soto sototi hidaṁ, sāriputta, vuccati; katamo nu kho, sāriputta, sototi? Ayameva",
  "atk-vin01a1:339_1": "hi, bhante, ariyo aṭṭhaṅgiko maggo, seyyathidaṁ – sammādiṭṭhi…pe… sammāsamādhī’’ti.",
  "atk-vin01a1:339_2": "‘‘Sotāpanno sotāpannoti hidaṁ, sāriputta, vuccati; katamo nu kho, sāriputta, sotāpanno’’ti?",
  "atk-vin01a1:339_3": "‘‘Yo hi, bhante, iminā ariyena aṭṭhaṅgikena maggena samannāgato, ayaṁ vuccati – sotāpanno.",
  "atk-vin01a1:339_4": "Soyamāyasmā evaṁnāmo evaṁgotto’’ti (saṁ. ni. 5.1001). Idha pana maggena phalassa",
  "atk-vin01a1:339_5": "nāmaṁ dinnaṁ. Tasmā phalaṭṭho ‘‘sotāpanno’’ti veditabbo.",
  "atk-vin01a1:340_0": "Avinipātadhammoti vinipātetīti vinipāto; nāssa vinipāto dhammoti avinipātadhammo,",
  "atk-vin01a1:340_1": "na attānaṁ apāyesu vinipātanasabhāvoti vuttaṁ hoti. Kasmā? Ye dhammā apāyagamanīyā,",
  "atk-vin01a1:340_2": "tesaṁ parikkhayā. Vinipatanaṁ vā vinipāto, nāssa vinipāto dhammoti avinipātadhammo,",
  "atk-vin01a1:340_3": "apāyesu vinipātanasabhāvo assa natthīti vuttaṁ hoti. Sammattaniyāmena maggena niyatattā",
  "atk-vin01a1:340_4": "niyato. Sambodhi paraṁ ayanaṁ parā gati assāti sambodhiparāyaṇo. Upari maggattayaṁ",
  "atk-vin01a1:340_5": "avassaṁ sampāpakoti attho. Kasmā? Paṭiladdhapaṭhamamaggattāti.",
  "atk-vin01a1:341": "Vinayapaññattiyācanakathā niṭṭhitā.",
  "atk-vin01a1:342": "Buddhāciṇṇakathā",
  "atk-vin01a1:343_0": "22. Evaṁ dhammasenāpatiṁ saññāpetvā verañjāyaṁ taṁ vassāvāsaṁ vītināmetvā vutthavasso",
  "atk-vin01a1:343_1": "mahāpavāraṇāya pavāretvā atha kho bhagavā āyasmantaṁ ānandaṁ āmantesi. Āmantesīti",
  "atk-vin01a1:343_2": "ālapi abhāsi sambodhesi. Kinti? Āciṇṇaṁ kho panetanti evamādi. Āciṇṇanti caritaṁ",
  "atk-vin01a1:343_3": "vattaṁ anudhammatā. Taṁ kho panetaṁ āciṇṇaṁ duvidhaṁ hoti – buddhāciṇṇaṁ, sāvakāciṇṇanti.",
  "atk-vin01a1:343_4": "Katamaṁ buddhāciṇṇaṁ? Idaṁ tāva ekaṁ – yehi nimantitā vassaṁ vasanti, na te anapaloketvā",
  "atk-vin01a1:343_5": "anāpucchitvā janapadacārikaṁ pakkamanti. Sāvakā pana apaloketvā vā anapaloketvā vā",
  "atk-vin01a1:343_6": "yathāsukhaṁ pakkamanti.",
  "atk-vin01a1:344_0": "Aparampi buddhāciṇṇaṁ – vutthavassā pavāretvā janasaṅgahatthāya janapadacārikaṁ pakkamantiyeva.",
  "atk-vin01a1:344_1": "Janapadacārikaṁ carantā ca mahāmaṇḍalaṁ majjhimamaṇḍalaṁ antimamaṇḍalanti imesaṁ",
  "atk-vin01a1:344_2": "tiṇṇaṁ maṇḍalānaṁ aññatarasmiṁ maṇḍale caranti. Tattha mahāmaṇḍalaṁ navayojanasatikaṁ,",
  "atk-vin01a1:344_3": "majjhimamaṇḍalaṁ chayojanasatikaṁ, antimamaṇḍalaṁ tiyojanasatikaṁ. Yadā mahāmaṇḍale",
  "atk-vin01a1:344_4": "cārikaṁ caritukāmā honti, tadā mahāpavāraṇāya pavāretvā pāṭipadadivase mahābhikkhusaṅghaparivārā",
  "atk-vin01a1:344_5": "nikkhamitvā gāmanigamādīsu mahājanaṁ āmisapaṭiggahena anuggaṇhantā dhammadānena cassa",
  "atk-vin01a1:344_6": "vivaṭṭupanissitaṁ kusalaṁ vaḍḍhentā navahi māsehi janapadacārikaṁ pariyosāpenti.",
  "atk-vin01a1:344_7": "Sace pana antovasse bhikkhūnaṁ samathavipassanā taruṇā honti, mahāpavāraṇāya appavāretvā",
  "atk-vin01a1:344_8": "pavāraṇāsaṅgahaṁ datvā kattikapuṇṇamāyaṁ pavāretvā māgasirassa paṭhamadivase mahābhikkhusaṅghaparivārā",
  "atk-vin01a1:344_9": "nikkhamitvā vuttanayeneva majjhimamaṇḍale aṭṭhahi māsehi cārikaṁ pariyosāpenti. Sace",
  "atk-vin01a1:344_10": "pana nesaṁ vutthavassānaṁ aparipākindriyā veneyyasattā honti, tesaṁ indriyaparipākaṁ",
  "atk-vin01a1:344_11": "āgamentā māgasiramāsampi tattheva vasitvā phussamāsassa paṭhamadivase mahābhikkhusaṅghaparivārā",
  "atk-vin01a1:344_12": "nikkhamitvā vuttanayeneva antimamaṇḍale sattahi māsehi cārikaṁ pariyosāpenti. Tesu",
  "atk-vin01a1:344_13": "ca maṇḍalesu yattha katthaci vicarantāpi te te satte kilesehi viyojentā sotāpattiphalādīhi",
  "atk-vin01a1:344_14": "payojentā veneyyavaseneva nānāvaṇṇāni pupphāni ocinantā viya caranti.",
  "atk-vin01a1:345_0": "Aparampi buddhānaṁ āciṇṇaṁ – devasikaṁ paccūsasamaye santaṁ sukhaṁ nibbānārammaṇaṁ",
  "atk-vin01a1:345_1": "katvā phalasamāpattisamāpajjanaṁ, phalasamāpattiyā vuṭṭhahitvā devasikaṁ mahākaruṇāsamāpattiyā",
  "atk-vin01a1:345_2": "samāpajjanaṁ, tato vuṭṭhahitvā dasasahassacakkavāḷe bodhaneyyasattasamavalokanaṁ.",
  "atk-vin01a1:346": "Aparampi buddhānaṁ āciṇṇaṁ – āgantukehi saddhiṁ paṭhamataraṁ paṭisanthārakaraṇaṁ, aṭṭhuppattivasena dhammadesanā, otiṇṇe dose sikkhāpadapaññāpananti idaṁ buddhāciṇṇaṁ.",
  "atk-vin01a1:347_0": "Katamaṁ sāvakāciṇṇaṁ? Buddhassa bhagavato kāle dvikkhattuṁ sannipāto pure vassūpanāyikāya",
  "atk-vin01a1:347_1": "ca kammaṭṭhānaggahaṇatthaṁ, vutthavassānañca adhigataguṇārocanatthaṁ upari kammaṭṭhānaggahaṇatthañca",
  "atk-vin01a1:347_2": ". Idaṁ sāvakāciṇṇaṁ. Idha pana buddhāciṇṇaṁ dassento āha – ‘‘āciṇṇaṁ kho panetaṁ,",
  "atk-vin01a1:347_3": "ānanda, tathāgatāna’’nti.",
  "atk-vin01a1:348_0": "Āyāmāti āgaccha yāma. Apalokessāmāti cārikaṁ caraṇatthāya āpucchissāma. Evanti sampaṭicchanatthe",
  "atk-vin01a1:348_1": "nipāto. Bhanteti gāravādhivacanametaṁ; satthuno paṭivacanadānantipi vaṭṭati. Bhagavato",
  "atk-vin01a1:348_2": "paccassosīti bhagavato vacanaṁ paṭiassosi, abhimukho hutvā suṇi sampaṭicchi. Evanti",
  "atk-vin01a1:348_3": "iminā vacanena paṭiggahesīti vuttaṁ hoti.",
  "atk-vin01a1:349_0": "Atha kho bhagavā nivāsetvāti idha pubbaṇhasamayanti vā sāyanhasamayanti vā na vuttaṁ.",
  "atk-vin01a1:349_1": "Evaṁ santepi bhagavā katabhattakicco majjhanhikaṁ vītināmetvā āyasmantaṁ ānandaṁ",
  "atk-vin01a1:349_2": "pacchāsamaṇaṁ katvā nagaradvārato paṭṭhāya nagaravīthiyo suvaṇṇarasapiñjarāhi raṁsīhi",
  "atk-vin01a1:349_3": "samujjotayamāno yena verañjassa brāhmaṇassa nivesanaṁ tenupasaṅkami. Gharadvāre ṭhitamattameva",
  "atk-vin01a1:349_4": "cassa bhagavantaṁ disvā parijano ārocesi. Brāhmaṇo satiṁ paṭilabhitvā saṁvegajāto",
  "atk-vin01a1:349_5": "sahasā vuṭṭhāya mahārahaṁ āsanaṁ paññapetvā bhagavantaṁ paccuggamma ‘‘ito, bhagavā,",
  "atk-vin01a1:349_6": "upasaṅkamatū’’ti āha. Bhagavā upasaṅkamitvā paññatte āsane nisīdi. Atha kho verañjo",
  "atk-vin01a1:349_7": "brāhmaṇo bhagavantaṁ upanisīditukāmo attanā ṭhitapadesato yena bhagavā tenupasaṅkami.",
  "atk-vin01a1:349_8": "Ito paraṁ uttānatthameva.",
  "atk-vin01a1:350_0": "Yaṁ pana brāhmaṇo āha – ‘‘apica yo deyyadhammo, so na dinno’’ti. Tatrāyamadhippāyo",
  "atk-vin01a1:350_1": "– mayā nimantitānaṁ vassaṁvutthānaṁ tumhākaṁ temāsaṁ divase divase pāto yāgukhajjakaṁ,",
  "atk-vin01a1:350_2": "majjhanhike khādanīyabhojanīyaṁ, sāyanhe anekavidha pānavikati gandhapupphādīhi pūjāsakkāroti",
  "atk-vin01a1:350_3": "evamādiko yo deyyadhammo dātabbo assa, so na dinnoti. Tañca kho no asantanti ettha",
  "atk-vin01a1:350_4": "pana liṅgavipallāso veditabbo. So ca kho deyyadhammo amhākaṁ no asantoti ayañhettha",
  "atk-vin01a1:350_5": "attho. Atha vā yaṁ dānavatthuṁ mayaṁ tumhākaṁ dadeyyāma, tañca kho no asantanti evamettha attho veditabbo.",
  "atk-vin01a1:351_0": "Nopiadātukamyatāti adātukāmatāpi no natthi, yathā pahūtavittūpakaraṇānaṁ maccharīnaṁ.",
  "atk-vin01a1:351_1": "Taṁ kutettha labbhā bahukiccā gharāvāsāti tatrāyaṁ yojanā – yasmā bahukiccā gharāvāsā,",
  "atk-vin01a1:351_2": "tasmā ettha santepi deyyadhamme dātukamyatāya ca taṁ kuto labbhā kuto taṁ sakkā laddhuṁ,",
  "atk-vin01a1:351_3": "yaṁ mayaṁ tumhākaṁ deyyadhammaṁ dadeyyāmāti gharāvāsaṁ garahanto āha. So kira mārena",
  "atk-vin01a1:351_4": "āvaṭṭitabhāvaṁ na jānāti, ‘‘gharāvāsapalibodhena me satisammoso jāto’’ti maññi, tasmā",
  "atk-vin01a1:351_5": "evamāha. Apica – taṁ kutettha labbhāti imasmiṁ temāsabbhantare yamahaṁ tumhākaṁ dadeyyaṁ,",
  "atk-vin01a1:351_6": "taṁ kuto labbhā? Bahukiccā hi gharāvāsāti evamettha yojanā veditabbā.",
  "atk-vin01a1:352_0": "Atha brāhmaṇo ‘‘yaṁnūnāhaṁ yaṁ me tīhi māsehi dātabbaṁ siyā, taṁ sabbaṁ ekadivaseneva",
  "atk-vin01a1:352_1": "dadeyya’’nti cintetvā adhivāsetu me bhavaṁ gotamotiādimāha. Tattha svātanāyāti yaṁ",
  "atk-vin01a1:352_2": "me tumhesu sakkāraṁ karoto sve bhavissati puññañceva pītipāmojjañca, tadatthāya.",
  "atk-vin01a1:352_3": "Atha tathāgato ‘‘sace ahaṁ nādhivāseyyaṁ, ‘ayaṁ temāsaṁ kiñci aladdhā kupito maññe,",
  "atk-vin01a1:352_4": "tena me yāciyamāno ekabhattampi na paṭiggaṇhāti, natthi imasmiṁ adhivāsanakhanti,",
  "atk-vin01a1:352_5": "asabbaññū aya’nti evaṁ brāhmaṇo ca verañjāvāsino ca garahitvā bahuṁ apuññaṁ pasaveyyuṁ,",
  "atk-vin01a1:352_6": "taṁ tesaṁ mā ahosī’’ti tesaṁ anukampāya adhivāsesi bhagavā tuṇhībhāvena.",
  "atk-vin01a1:353_0": "Adhivāsetvā ca atha kho bhagavā verañjaṁ brāhmaṇaṁ ‘‘alaṁ gharāvāsapalibodhacintāyā’’ti",
  "atk-vin01a1:353_1": "saññāpetvā taṅkhaṇānurūpāya dhammiyā kathāya diṭṭhadhammikasamparāyikaṁ atthaṁ sandassetvā",
  "atk-vin01a1:353_2": "kusale dhamme samādapetvā gaṇhāpetvā tattha ca naṁ samuttejetvā saussāhaṁ katvā tāya",
  "atk-vin01a1:353_3": "saussāhatāya aññehi ca vijjamānaguṇehi sampahaṁsetvā dhammaratanavassaṁ vassetvā",
  "atk-vin01a1:353_4": "uṭṭhāyāsanā pakkāmi. Pakkante ca pana bhagavati verañjo brāhmaṇo puttadāraṁ āmantesi",
  "atk-vin01a1:353_5": "– ‘‘mayaṁ, bhaṇe, bhagavantaṁ temāsaṁ nimantetvā ekadivasaṁ ekabhattampi nādamha.",
  "atk-vin01a1:353_6": "Handa, dāni tathā dānaṁ paṭiyādetha yathā temāsikopi deyyadhammo sve ekadivaseneva",
  "atk-vin01a1:353_7": "dātuṁ sakkā hotī’’ti. Tato paṇītaṁ dānaṁ paṭiyādāpetvā yaṁ divasaṁ bhagavā nimantito,",
  "atk-vin01a1:353_8": "tassā rattiyā accayena āsanaṭṭhānaṁ alaṅkārāpetvā mahārahāni āsanāni paññapetvā gandhadhūmavāsakusumavicitraṁ",
  "atk-vin01a1:353_9": "mahāpūjaṁ sajjetvā bhagavato kālaṁ ārocāpesi. Tena vuttaṁ – ‘‘atha kho verañjo brāhmaṇo",
  "atk-vin01a1:353_10": "tassā rattiyā accayena…pe… niṭṭhitaṁ bhatta’’nti.",
  "atk-vin01a1:354_0": "23. Bhagavā bhikkhusaṅghaparivuto tattha agamāsi. Tena vuttaṁ – ‘‘atha kho bhagavā…pe…",
  "atk-vin01a1:354_1": "nisīdi saddhiṁ bhikkhusaṅghenā’’ti. Atha kho verañjo brāhmaṇo buddhappamukhaṁ bhikkhusaṅghanti",
  "atk-vin01a1:354_2": "buddhappamukhanti buddhapariṇāyakaṁ; buddhaṁ saṅghattheraṁ katvā nisinnanti vuttaṁ",
  "atk-vin01a1:354_3": "hoti. Paṇītenāti uttamena. Sahatthāti sahatthena. Santappetvāti suṭṭhu tappetvā,",
  "atk-vin01a1:354_4": "paripuṇṇaṁ suhitaṁ yāvadatthaṁ katvā. Sampavāretvāti suṭṭhu pavāretvā ‘ala’nti hatthasaññāya",
  "atk-vin01a1:354_5": "mukhasaññāya vacībhedena ca paṭikkhipāpetvā. Bhuttāvinti bhuttavantaṁ. Onītapattapāṇinti",
  "atk-vin01a1:354_6": "pattato onītapāṇiṁ; apanītahatthanti vuttaṁ hoti. Ticīvarena acchādesīti ticīvaraṁ",
  "atk-vin01a1:354_7": "bhagavato adāsi. Idaṁ pana vohāravacanamattaṁ hoti ‘‘ticīvarena acchādesī’’ti, tasmiñca",
  "atk-vin01a1:354_8": "ticīvare ekameko sāṭako sahassaṁ agghati. Iti brāhmaṇo bhagavato tisahassagghanakaṁ",
  "atk-vin01a1:354_9": "ticīvaramadāsi uttamaṁ kāsikavatthasadisaṁ. Ekamekañca bhikkhuṁ ekamekena dussayugenāti",
  "atk-vin01a1:354_10": "ekamekena dussayugaḷena. Tatra ekasāṭako pañcasatāni agghati. Evaṁ pañcannaṁ bhikkhusatānaṁ",
  "atk-vin01a1:354_11": "pañcasatasahassagghanakāni dussāni adāsi. Brāhmaṇo ettakampi datvā atuṭṭho puna sattaṭṭhasahassagghanake",
  "atk-vin01a1:354_12": "anekarattakambale ca paṭṭuṇṇapattapaṭe ca phāletvā phāletvā āyogaaṁsabaddhakakāyabandhanaparissāvanādīnaṁ",
  "atk-vin01a1:354_13": "atthāya adāsi. Satapākasahassapākānañca bhesajjatelānaṁ tumbāni pūretvā ekamekassa",
  "atk-vin01a1:354_14": "bhikkhuno abbhañjanatthāya sahassagghanakaṁ telamadāsi. Kiṁ bahunā, catūsu paccayesu",
  "atk-vin01a1:354_15": "na koci parikkhāro samaṇaparibhogo adinno nāma ahosi. Pāḷiyaṁ pana cīvaramattameva vuttaṁ.",
  "atk-vin01a1:355_0": "Evaṁ mahāyāgaṁ yajitvā saputtadāraṁ vanditvā nisinnaṁ atha kho bhagavā verañjaṁ brāhmaṇaṁ",
  "atk-vin01a1:355_1": "temāsaṁ mārāvaṭṭanena dhammasavanāmatarasaparibhogaparihīnaṁ ekadivaseneva dhammāmatavassaṁ",
  "atk-vin01a1:355_2": "vassetvā puripuṇṇasaṅkappaṁ kurumāno dhammiyākathāya sandassetvā…pe… uṭṭhāyāsanā",
  "atk-vin01a1:355_3": "pakkāmi. Brāhmaṇopi saputtadāro bhagavantañca bhikkhusaṅghañca vanditvā ‘‘punapi,",
  "atk-vin01a1:355_4": "bhante, amhākaṁ anuggahaṁ kareyyāthā’’ti evamādīni vadanto anubandhitvā assūni pavattayamāno nivatti.",
  "atk-vin01a1:356_0": "Atha kho bhagavā verañjāyaṁ yathābhirantaṁ viharitvāti yathājjhāsayaṁ yathārucitaṁ",
  "atk-vin01a1:356_1": "vāsaṁ vasitvā verañjāya nikkhamitvā mahāmaṇḍale cārikāya caraṇakāle gantabbaṁ buddhavīthi",
  "atk-vin01a1:356_2": "pahāya dubbhikkhadosena kilantaṁ bhikkhusaṅghaṁ ujunāva maggena gahetvā gantukāmo",
  "atk-vin01a1:356_3": "soreyyādīni anupagamma payāgapatiṭṭhānaṁ gantvā tattha gaṅgaṁ nadiṁ uttaritvā yena",
  "atk-vin01a1:356_4": "bārāṇasī tadavasari. Tena avasari tadavasari. Tatrāpi yathājjhāsayaṁ viharitvā vesāliṁ",
  "atk-vin01a1:356_5": "agamāsi. Tena vuttaṁ – ‘‘anupagamma soreyyaṁ…pe… vesāliyaṁ viharati mahāvane kūṭāgārasālāya’’nti.",
  "atk-vin01a1:357": "Buddhāciṇṇakathā niṭṭhitā.",
  "atk-vin01a1:358": "Samantapāsādikāya vinayasaṁvaṇṇanāya",
  "atk-vin01a1:359": "Verañjakaṇḍavaṇṇanā niṭṭhitā.",
  "atk-vin01a1:360": "Tatridaṁ samantapāsādikāya samantapāsādikattasmiṁ –",
  "atk-vin01a1:361": "Ācariyaparamparato, nidānavatthuppabhedadīpanato;",
  "atk-vin01a1:362": "Parasamayavivajjanato, sakasamayavisuddhito ceva.",
  "atk-vin01a1:363": "Byañjanaparisodhanato, padatthato pāḷiyojanakkamato;",
  "atk-vin01a1:364": "Sikkhāpadanicchayato, vibhaṅganayabhedadassanato.",
  "atk-vin01a1:365": "Sampassataṁ na dissati, kiñci apāsādikaṁ yato ettha;",
  "atk-vin01a1:366": "Viññūnamayaṁ tasmā, samantapāsādikātveva.",
  "atk-vin01a1:367": "Saṁvaṇṇanā pavattā, vinayassa vineyyadamanakusalena;",
  "atk-vin01a1:368": "Vuttassa lokanāthena, lokamanukampamānenāti.",
  "atk-vin01a1:369": "Verañjakaṇḍavaṇṇanā niṭṭhitā."
}