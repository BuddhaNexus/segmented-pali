{
  "tika-vin05t24:0": "24. Sīmāvinicchayakathā",
  "tika-vin05t24:1_0": "156.Sīmāti ettha (kaṅkhā. aṭṭha. nidānavaṇṇanā) sīmā nāmesā baddhasīmā abaddhasīmāti",
  "tika-vin05t24:1_1": "duvidhā hoti. Tattha ekādasa vipattisīmāyo atikkamitvā tividhasampattiyuttā nimittena",
  "tika-vin05t24:1_2": "nimittaṁ bandhitvā sammatā sīmā baddhasīmā nāma. Atikhuddakā, atimahatī, khaṇḍanimittā,",
  "tika-vin05t24:1_3": "chāyānimittā, animittā, bahisīme ṭhitasammatā, nadiyā sammatā, samudde sammatā, jātassare",
  "tika-vin05t24:1_4": "sammatā, sīmāya sīmaṁ sambhindantena sammatā, sīmāya sīmaṁ ajjhottharantena sammatāti",
  "tika-vin05t24:1_5": "imehi ekādasahi ākārehi sīmato kammāni vipajjantīti vacanato etā vipattisīmāyo nāma.",
  "tika-vin05t24:2_0": "Tattha atikhuddakā nāma yattha ekavīsati bhikkhū nisīdituṁ na sakkonti. Atimahatī",
  "tika-vin05t24:2_1": "nāma yā kesaggamattenapi tiyojanaṁ atikkamitvā sammatā. Khaṇḍanimittā nāma aghaṭitanimittā",
  "tika-vin05t24:2_2": "vuccati. Puratthimāya disāya nimittaṁ kittetvā anukkamena dakkhiṇāya disāya pacchimāya",
  "tika-vin05t24:2_3": "uttarāya disāya kittetvā puna puratthimāya disāya pubbakittitaṁ paṭikittetvā ṭhapetuṁ",
  "tika-vin05t24:2_4": "vaṭṭati, evaṁ akhaṇḍanimittā hoti. Sace pana anukkamena āharitvā uttarāya disāya",
  "tika-vin05t24:2_5": "nimittaṁ kittetvā tattheva ṭhapeti, khaṇḍanimittā hoti. Aparāpi khaṇḍanimittā nāma",
  "tika-vin05t24:2_6": "yā animittupagaṁ tacasārarukkhaṁ vā khāṇukaṁ vā paṁsupuñjaṁ vā vālukapuñjaṁ vā aññataraṁ",
  "tika-vin05t24:2_7": "antarā ekanimittaṁ katvā sammatā. Chāyānimittā nāma pabbatachāyādīnaṁ yaṁ kiñci chāyaṁ",
  "tika-vin05t24:2_8": "nimittaṁ katvā sammatā. Animittā nāma sabbena sabbaṁ nimittāni akittetvā sammatā.",
  "tika-vin05t24:2_9": "Bahisīme ṭhitasammatā nāma nimittāni kittetvā nimittānaṁ bahi ṭhitena sammatā. Nadiyā,",
  "tika-vin05t24:2_10": "samudde, jātassare sammatā nāma etesu nadiādīsu sammatā. Sā hi evaṁ sammatāpi ‘‘sabbā,",
  "tika-vin05t24:2_11": "bhikkhave, nadī asīmā, sabbo samuddo asīmo, sabbo jātassaro asīmo’’ti (mahāva. 147)",
  "tika-vin05t24:2_12": "vacanato asammatāva hoti. Sīmāya sīmaṁ sambhindantena sammatā (mahāva. aṭṭha. 148)",
  "tika-vin05t24:2_13": "nāma attano sīmāya paresaṁ sīmaṁ sambhindantena sammatā. Sace hi porāṇakassa vihārassa",
  "tika-vin05t24:2_14": "puratthimāya disāya ambo ceva jambu cāti dve rukkhā aññamaññaṁ saṁsaṭṭhaviṭapā honti,",
  "tika-vin05t24:2_15": "tesu ambassa pacchimadisābhāge jambu, vihārasīmā ca jambuṁ antokatvā ambaṁ kittetvā",
  "tika-vin05t24:2_16": "baddhā hoti. Atha pacchā tassa vihārassa puratthimāya disāya vihāre kate sīmaṁ bandhantā",
  "tika-vin05t24:2_17": "bhikkhū taṁ ambaṁ antokatvā jambuṁ kittetvā bandhanti , sīmāya sīmaṁ sambhinnā hoti.",
  "tika-vin05t24:2_18": "Tasmā sace paṭhamataraṁ katassa vihārassa sīmā asammatā hoti, sīmāya upacāro ṭhapetabbo.",
  "tika-vin05t24:2_19": "Sace sammatā hoti, pacchimakoṭiyā hatthamattā sīmantarikā ṭhapetabbā. Kurundiyaṁ",
  "tika-vin05t24:2_20": "‘‘vidatthimattampi’’, mahāpaccariyaṁ ‘‘caturaṅgulamattampi vaṭṭatī’’ti vuttaṁ. Ekarukkhopi",
  "tika-vin05t24:2_21": "ca dvinnaṁ sīmānaṁ nimittaṁ hoti. So pana vaḍḍhanto sīmasaṅkaraṁ karoti, tasmā na",
  "tika-vin05t24:2_22": "kātabbo. Sīmāya sīmaṁ ajjhottharantena sammatā nāma attano sīmāya paresaṁ sīmaṁ ajjhottharantena",
  "tika-vin05t24:2_23": "sammatā. Sace hi paresaṁ baddhasīmaṁ sakalaṁ vā tassā padesaṁ vā antokatvā attano",
  "tika-vin05t24:2_24": "sīmaṁ sammannanti, sīmāya sīmaṁ ajjhottharitā nāma hoti. Bhikkhunīnaṁ pana sīmaṁ",
  "tika-vin05t24:2_25": "ajjhottharitvā antopi bhikkhūnaṁ sīmaṁ sammannituṁ vaṭṭati. Bhikkhunīnampi bhikkhūnaṁ",
  "tika-vin05t24:2_26": "sīmāya eseva nayo. Na hi te aññamaññassa kamme gaṇapūrakā honti, na kammavācaṁ vaggaṁ",
  "tika-vin05t24:2_27": "karonti. Iti imā ekādasa vipattisīmāyo atikkamitvā sīmā sammannitabbā.",
  "tika-vin05t24:3_0": "157.Tividhasampattiyuttā nāma nimittasampattiyā parisasampattiyā kammavācāsampattiyā",
  "tika-vin05t24:3_1": "ca yuttā. Tattha nimittasampattiyā yuttā nāma pabbatanimittaṁ pāsāṇanimittaṁ vananimittaṁ",
  "tika-vin05t24:3_2": "rukkhanimittaṁ magganimittaṁ vammikanimittaṁ nadīnimittaṁ udakanimittanti evaṁ vuttesu",
  "tika-vin05t24:3_3": "aṭṭhasu nimittesu tasmiṁ tasmiṁ disābhāge yathāladdhāni nimittupagāni nimittāni ‘‘puratthimāya",
  "tika-vin05t24:3_4": "disāya kiṁ nimittaṁ. Pabbato, bhante. Eso pabbato nimitta’’ntiādinā nayena sammā kittetvā sammatā.",
  "tika-vin05t24:4_0": "Tatrāyaṁ vinicchayo (mahāva. aṭṭha. 138) – vinayadharena pucchitabbaṁ ‘‘puratthimāya",
  "tika-vin05t24:4_1": "disāya kiṁ nimitta’’nti? ‘‘Pabbato, bhante’’ti. Idaṁ pana upasampanno vā ācikkhatu",
  "tika-vin05t24:4_2": "anupasampanno vā, vaṭṭatiyeva. Puna vinayadharena ‘‘eso pabbato nimitta’’nti evaṁ",
  "tika-vin05t24:4_3": "nimittaṁ kittetabbaṁ, ‘‘etaṁ pabbataṁ nimittaṁ karoma, karissāma, nimittaṁ kato,",
  "tika-vin05t24:4_4": "nimittaṁ hotu, hoti, bhavissatī’’ti evaṁ pana kittetuṁ na vaṭṭati. Pāsāṇādīsupi eseva",
  "tika-vin05t24:4_5": "nayo. Puratthimāya disāya, puratthimāya anudisāya, dakkhiṇāya disāya, dakkhiṇāya",
  "tika-vin05t24:4_6": "anudisāya, pacchimāya disāya, pacchimāya anudisāya, uttarāya disāya, uttarāya anudisāya",
  "tika-vin05t24:4_7": "kiṁ nimittaṁ? Udakaṁ, bhante. Etaṁ udakaṁ nimittanti kittetabbaṁ. Ettha pana aṭṭhapetvā",
  "tika-vin05t24:4_8": "puna ‘‘puratthimāya disāya kiṁ nimittaṁ? Pabbato, bhante. Eso pabbato nimitta’’nti",
  "tika-vin05t24:4_9": "evaṁ paṭhamaṁ kittitanimittaṁ kittetvāva ṭhapetabbaṁ. Evañhi nimittena nimittaṁ ghaṭitaṁ",
  "tika-vin05t24:4_10": "hoti, nimittāni sakiṁ kittitānipi kittitāneva honti. Andhakaṭṭhakathāyaṁ pana ‘‘tikkhattuṁ",
  "tika-vin05t24:4_11": "sīmamaṇḍalaṁ bandhantena nimittaṁ kittetabba’’nti vuttaṁ.",
  "tika-vin05t24:5_0": "158. Idāni nimittupagāni pabbatādīni veditabbāni – tividho pabbato suddhapaṁsupabbato",
  "tika-vin05t24:5_1": "suddhapāsāṇapabbato ubhayamissakoti. So tividhopi vaṭṭati, vālikarāsi pana na vaṭṭati.",
  "tika-vin05t24:5_2": "Itaropi hatthippamāṇato omakataro na vaṭṭati, hatthippamāṇato paṭṭhāya sineruppamāṇopi",
  "tika-vin05t24:5_3": "vaṭṭati. Sace catūsu disāsu cattāro tīsu vā tayo pabbatā honti , catūhi vā tīhi vā",
  "tika-vin05t24:5_4": "pabbatanimittehi sammannitumpi vaṭṭati, dvīhi pana nimittehi ekena vā sammannituṁ",
  "tika-vin05t24:5_5": "na vaṭṭati. Ito paresu pāsāṇanimittādīsupi eseva nayo. Tasmā pabbatanimittaṁ karontena",
  "tika-vin05t24:5_6": "pucchitabbaṁ ‘‘ekābaddho, na ekābaddho’’ti. Sace ekābaddho hoti, na kātabbo. Tañhi",
  "tika-vin05t24:5_7": "catūsu vā aṭṭhasu vā disāsu kittentenapi ekameva nimittaṁ kittitaṁ hoti, tasmā yo",
  "tika-vin05t24:5_8": "evaṁ cakkasaṇṭhānena vihārampi parikkhipitvā ṭhito pabbato, taṁ ekadisāya kittetvā",
  "tika-vin05t24:5_9": "aññāsu disāsu taṁ bahiddhā katvā anto aññāni nimittāni kittetabbāni. Sace pabbatassa",
  "tika-vin05t24:5_10": "tatiyabhāgaṁ vā upaḍḍhaṁ vā antosīmāya kattukāmā honti, pabbataṁ akittetvā yattakaṁ",
  "tika-vin05t24:5_11": "padesaṁ anto kattukāmā, tassa parato tasmiṁyeva pabbate jātarukkhavammikādīsu aññataraṁ",
  "tika-vin05t24:5_12": "nimittaṁ kittetabbaṁ. Sace ekayojanadviyojanappamāṇaṁ sabbaṁ pabbataṁ anto kattukāmā",
  "tika-vin05t24:5_13": "honti, pabbatassa parato bhūmiyaṁ jātarukkhavammikādīni nimittāni kittetabbāni.",
  "tika-vin05t24:6_0": "Pāsāṇanimitte ayaguḷopi pāsāṇasaṅkhyameva gacchati, tasmā yo koci pāsāṇo vaṭṭati.",
  "tika-vin05t24:6_1": "Pamāṇato pana hatthippamāṇo pabbatasaṅkhyaṁ gato, tasmā so na vaṭṭati, mahāgoṇamahāmahiṁsappamāṇo",
  "tika-vin05t24:6_2": "pana vaṭṭati. Heṭṭhimaparicchedena dvattiṁsapalaguḷapiṇḍappamāṇo vaṭṭati, tato khuddakataro",
  "tika-vin05t24:6_3": "iṭṭhakā vā mahantīpi na vaṭṭati, animittupagapāsāṇānaṁ rāsipi na vaṭṭati, pageva",
  "tika-vin05t24:6_4": "paṁsuvālukarāsi. Bhūmisamo khalamaṇḍalasadiso piṭṭhipāsāṇo vā bhūmito khāṇuko viya",
  "tika-vin05t24:6_5": "uṭṭhitapāsāṇo vā hoti, sopi pamāṇupago ce, vaṭṭati. Piṭṭhipāsāṇo atimahantopi pāsāṇasaṅkhyameva",
  "tika-vin05t24:6_6": "gacchati, tasmā sace mahato piṭṭhipāsāṇassa ekappadesaṁ antosīmāya kattukāmā honti,",
  "tika-vin05t24:6_7": "taṁ akittetvā tassupari añño pāsāṇo kittetabbo. Sace piṭṭhipāsāṇupari vihāraṁ karonti,",
  "tika-vin05t24:6_8": "vihāramajjhena vā piṭṭhipāsāṇo vinivijjhitvā gacchati, evarūpo piṭṭhipāsāṇo na vaṭṭati.",
  "tika-vin05t24:6_9": "Sace hi taṁ kittenti, nimittassa upari vihāro hoti, nimittañca nāma bahisīmāya hoti,",
  "tika-vin05t24:6_10": "vihāropi bahisīmāyaṁ āpajjati. Vihāraṁ parikkhipitvā ṭhitapiṭṭhipāsāṇo ekattha kittetvā",
  "tika-vin05t24:6_11": "aññattha na kittetabbo.",
  "tika-vin05t24:7_0": "Vananimitte tiṇavanaṁ vā tacasāratālanāḷikerādirukkhavanaṁ vā na vaṭṭati, antosārānaṁ",
  "tika-vin05t24:7_1": "pana sākasālādīnaṁ antosāramissakānaṁ vā rukkhānaṁ vanaṁ vaṭṭati, tañca kho heṭṭhimaparicchedena",
  "tika-vin05t24:7_2": "catupañcarukkhamattampi, tato oraṁ na vaṭṭati, paraṁ yojanasatikampi vaṭṭati. Sace",
  "tika-vin05t24:7_3": "pana vanamajjhe vihāraṁ karonti, vanaṁ na kittetabbaṁ. Ekadesaṁ antosīmāya kātukāmehipi",
  "tika-vin05t24:7_4": "vanaṁ akittetvā tattha rukkhapāsāṇādayo kittetabbā. Vihāraṁ parikkhipitvā ṭhitavanaṁ",
  "tika-vin05t24:7_5": "ekattha kittetvā aññattha na kittetabbaṁ.",
  "tika-vin05t24:8_0": "Rukkhanimitte tacasāro tālanāḷikerādirukkho na vaṭṭati, antosāro jīvamānako antamaso",
  "tika-vin05t24:8_1": "ubbedhato aṭṭhaṅgulo pariṇāhato sūcidaṇḍakappamāṇopi vaṭṭati. Tato oraṁ na vaṭṭati,",
  "tika-vin05t24:8_2": "paraṁ dvādasayojano suppatiṭṭhitanigrodhopi vaṭṭati. Vaṁsanaḷakasarāvādīsu bījaṁ",
  "tika-vin05t24:8_3": "ropetvā vaḍḍhāpito pamāṇupagopi na vaṭṭati, tato apanetvā pana taṁ khaṇampi bhūmiyaṁ",
  "tika-vin05t24:8_4": "ropetvā koṭṭhakaṁ katvā udakaṁ āsiñcitvā kittetuṁ vaṭṭati. Navamūlasākhāniggamanaṁ",
  "tika-vin05t24:8_5": "akāraṇaṁ, khandhaṁ chinditvā ropite pana etaṁ yujjati. Kittentena ca ‘‘rukkho’’tipi",
  "tika-vin05t24:8_6": "vattuṁ vaṭṭati ‘‘sākarukkho’’tipi ‘‘sālarukkho’’tipi. Ekābaddhaṁ pana suppatiṭṭhitanigrodhasadisaṁ",
  "tika-vin05t24:8_7": "ekattha kittetvā aññattha kittetuṁ na vaṭṭati.",
  "tika-vin05t24:9_0": "Magganimitte araññakhettanadītaḷākamaggādayo na vaṭṭanti, jaṅghamaggo vā sakaṭamaggo",
  "tika-vin05t24:9_1": "vā vaṭṭati. Yo nibbijjhitvā dve tīṇi gāmantarāni gacchati, yo pana jaṅghamaggasakaṭamaggato",
  "tika-vin05t24:9_2": "okkamitvā puna sakaṭamaggameva otarati, ye vā jaṅghamaggasakaṭamaggā avaḷañjā, te",
  "tika-vin05t24:9_3": "na vaṭṭanti, jaṅghasatthasakaṭasatthehi vaḷañjiyamānāyeva vaṭṭanti. Sace dve maggā",
  "tika-vin05t24:9_4": "nikkhamitvā pacchā sakaṭadhuramiva ekībhavanti, dvedhā bhinnaṭṭhāne vā sambandhaṭṭhāne",
  "tika-vin05t24:9_5": "vā sakiṁ kittetvā puna na kittetabbā. Ekābaddhanimittañhetaṁ hoti. Sace vihāraṁ parikkhipitvā",
  "tika-vin05t24:9_6": "cattāro maggā catūsu disāsu gacchanti, majjhe ekaṁ kittetvā aparaṁ kittetuṁ na vaṭṭati.",
  "tika-vin05t24:9_7": "Ekābaddhanimittañhetaṁ. Koṇaṁ nibbijjhitvā gataṁ pana parabhāge kittetuṁ vaṭṭati.",
  "tika-vin05t24:9_8": "Vihāramajjhena nibbijjhitvā gatamaggo pana na kittetabbo, kittite nimittassa upari",
  "tika-vin05t24:9_9": "vihāro hoti. Sace sakaṭamaggassa antimacakkamaggaṁ nimittaṁ karonti, maggo bahisīmāya",
  "tika-vin05t24:9_10": "hoti, sace bāhiracakkamaggaṁ nimittaṁ karonti, bāhiracakkamaggo bahisīmāya hoti ,",
  "tika-vin05t24:9_11": "sesaṁ antosīmaṁ bhajati. Maggaṁ kittentena ‘‘maggo pantho patho pajjo’’tiādīsu dasasu",
  "tika-vin05t24:9_12": "yena kenaci nāmena ca kittetuṁ vaṭṭati, parikhāsaṇṭhānena vihāraṁ parikkhipitvā gatamaggo",
  "tika-vin05t24:9_13": "ekattha kittetvā aññattha kittetuṁ na vaṭṭati.",
  "tika-vin05t24:10_0": "Vammikanimitte heṭṭhimaparicchedena taṁ divasaṁ jāto aṭṭhaṅgulubbedho govisāṇappamāṇopi",
  "tika-vin05t24:10_1": "vammiko vaṭṭati, tato oraṁ na vaṭṭati. Paraṁ himavantapabbatasadisopi vaṭṭati, vihāraṁ",
  "tika-vin05t24:10_2": "parikkhipitvā ṭhitaṁ pana ekābaddhaṁ ekattha kittetvā aññattha kittetuṁ na vaṭṭati.",
  "tika-vin05t24:11_0": "Nadīnimitte yassā dhammikānaṁ rājūnaṁ kāle anvaḍḍhamāsaṁ anudasāhaṁ anupañcāhanti",
  "tika-vin05t24:11_1": "evaṁ deve vassante valāhakesu vigatamattesu sotaṁ pacchijjati, ayaṁ nadīsaṅkhyaṁ",
  "tika-vin05t24:11_2": "na gacchati. Yassā pana īdise suvuṭṭhikāle vassānassa cātumāse sotaṁ na pacchijjati,",
  "tika-vin05t24:11_3": "yattha titthena vā atitthena vā sikkhākaraṇīye āgatalakkhaṇena timaṇḍalaṁ paṭicchādetvā",
  "tika-vin05t24:11_4": "antaravāsakaṁ anukkhipitvā uttarantiyā bhikkhuniyā ekaṅguladvaṅgulamattampi antaravāsako",
  "tika-vin05t24:11_5": "temiyati, ayaṁ nadī sīmaṁ bandhantānaṁ nimittaṁ hoti. Bhikkhuniyā nadīpāragamanepi",
  "tika-vin05t24:11_6": "uposathādisaṅghakammakaraṇepi nadīpārasīmāsammannanepi ayameva nadī. Yā pana maggo",
  "tika-vin05t24:11_7": "viya sakaṭadhurasaṇṭhānena vā parikhāsaṇṭhānena vā vihāraṁ parikkhipitvā gatā, taṁ",
  "tika-vin05t24:11_8": "ekattha kittetvā aññattha kittetuṁ na vaṭṭati. Vihārassa catūsu disāsu aññamaññaṁ",
  "tika-vin05t24:11_9": "vinibbijjhitvā gate nadīcatukkepi eseva nayo. Asammissā nadiyo pana catassopi kittetuṁ",
  "tika-vin05t24:11_10": "vaṭṭati. Sace vatiṁ karonto viya rukkhapāde nikhaṇitvā vallipalālādīhi nadīsotaṁ",
  "tika-vin05t24:11_11": "rundhanti, udakaṁ ajjhottharitvā āvaraṇaṁ pavattatiyeva, nimittaṁ kātuṁ vaṭṭati.",
  "tika-vin05t24:11_12": "Yathā pana udakaṁ na pavattati, evaṁ setumhi kate apavattamānā nadīnimittaṁ kātuṁ",
  "tika-vin05t24:11_13": "na vaṭṭati, pavattanaṭṭhāne nadīnimittaṁ, appavattanaṭṭhāne udakanimittaṁ kātuṁ vaṭṭati.",
  "tika-vin05t24:11_14": "Yā pana dubbuṭṭhikāle vā gimhe vā nirudakabhāvena na pavattati, sā vaṭṭati. Mahānadito",
  "tika-vin05t24:11_15": "udakamātikaṁ nīharanti, sā kunnadīsadisā hutvā tīṇi sassāni sampādentī niccaṁ pavattati,",
  "tika-vin05t24:11_16": "kiñcāpi pavattati, nimittaṁ kātuṁ na vaṭṭati. Yā pana mūle mahānadito nīhatāpi kālantarena",
  "tika-vin05t24:11_17": "teneva nīhatamaggena nadiṁ bhinditvā sayaṁ gacchati, gacchantī parato susumārādisamākiṇṇā",
  "tika-vin05t24:11_18": "nāvādīhi sañcaritabbā nadī hoti, taṁ nimittaṁ kātuṁ vaṭṭati.",
  "tika-vin05t24:12_0": "Udakanimitte nirudakaṭṭhāne nāvāya vā cāṭiādīsu vā udakaṁ pūretvā udakanimittaṁ kittetuṁ",
  "tika-vin05t24:12_1": "na vaṭṭati, bhūmigatameva vaṭṭati. Tañca kho appavattanaudakaṁ āvāṭapokkharaṇītaḷaākajātassaraloṇisamuddādīsu",
  "tika-vin05t24:12_2": "ṭhitaṁ, aṭṭhitaṁ pana oghanadīudakavāhakamātikādīsu udakaṁ na vaṭṭati . Andhakaṭṭhakathāyaṁ",
  "tika-vin05t24:12_3": "pana ‘‘gambhīresu āvāṭādīsu ukkhepimaṁ udakaṁ nimittaṁ na kātabba’’nti vuttaṁ, taṁ",
  "tika-vin05t24:12_4": "duvuttaṁ, attanomatimattameva. Ṭhitaṁ pana antamaso sūkarakhatāyapi gāmadārakānaṁ",
  "tika-vin05t24:12_5": "kīḷanavāpiyampi taṁ khaṇaññeva pathaviyaṁ āvāṭaṁ katvā kuṭehi āharitvā pūritaudakampi",
  "tika-vin05t24:12_6": "sace yāva kammavācāpariyosānā tiṭṭhati, appaṁ vā hotu bahuṁ vā, vaṭṭati. Tasmiṁ pana",
  "tika-vin05t24:12_7": "ṭhāne nimittasaññākaraṇatthaṁ pāsāṇavālikāpaṁsuādirāsi vā pāsāṇatthambho vā dārutthambho",
  "tika-vin05t24:12_8": "vā kātabbo. Taṁ kātuṁ kāretuñca bhikkhussa vaṭṭati, lābhasīmāyaṁ pana na vaṭṭati.",
  "tika-vin05t24:12_9": "Samānasaṁvāsakasīmā kassaci pīḷanaṁ na karoti, kevalaṁ bhikkhūnaṁ vinayakammameva",
  "tika-vin05t24:12_10": "sādheti, tasmā ettha vaṭṭati.",
  "tika-vin05t24:13_0": "Imehi ca aṭṭhahi nimittehi asammissehipi aññamaññaṁ sammissehipi sīmā sammannituṁ",
  "tika-vin05t24:13_1": "vaṭṭatiyeva. Sā evaṁ sammannitvā bajjhamānā ekena dvīhi vā nimittehi abaddhā hoti,",
  "tika-vin05t24:13_2": "tīṇi pana ādiṁ katvā vuttappakārānaṁ nimittānaṁ satenapi baddhā hoti. Sā tīhi siṅghāṭakasaṇṭhānā",
  "tika-vin05t24:13_3": "hoti, catūhi caturassā vā siṅghāṭakaaḍḍhacandamudiṅgādisaṇṭhānā vā, tato adhikehi",
  "tika-vin05t24:13_4": "nānāsaṇṭhānā. Evaṁ vuttanayena nimittāni kittetvā sammatā ‘‘nimittasampattiyuttā’’ti veditabbā.",
  "tika-vin05t24:14_0": "159.Parisasampattiyuttā nāma sabbantimena paricchedena catūhi bhikkhūhi sannipatitvā",
  "tika-vin05t24:14_1": "yāvatikā tasmiṁ gāmakhette baddhasīmaṁ vā nadīsamuddajātassare vā anokkamitvā ṭhitā",
  "tika-vin05t24:14_2": "bhikkhū, te sabbe hatthapāse vā katvā chandaṁ vā āharitvā sammatā.",
  "tika-vin05t24:15": "160.Kammavācāsampattiyuttā nāma –",
  "tika-vin05t24:16": "‘‘Suṇātu me, bhante, saṅgho, yāvatā samantā nimittā kittitā, yadi saṅghassa pattakallaṁ, saṅgho etehi nimittehi sīmaṁ sammanneyya samānasaṁvāsaṁ ekūposathaṁ, esā ñatti.",
  "tika-vin05t24:17_0": "‘‘Suṇātu me, bhante, saṅgho, yāvatā samantā nimittā kittitā, saṅgho etehi nimittehi",
  "tika-vin05t24:17_1": "sīmaṁ sammannati samānasaṁvāsaṁ ekūposathaṁ, yassāyasmato khamati etehi nimittehi",
  "tika-vin05t24:17_2": "sīmāya sammuti samānasaṁvāsāya ekūposathāya, so tuṇhassa. Yassa nakkhamati, so bhāseyya.",
  "tika-vin05t24:18": "‘‘Sammatā sīmā saṅghena etehi nimittehi samānasaṁvāsā ekūposathā, khamati saṅghassa, tasmā tuṇhī, evametaṁ dhārayāmī’’ti (mahāva. 139) –",
  "tika-vin05t24:19": "Evaṁ vuttāya parisuddhāya ñattidutiyakammavācāya sammatā. Kammavācāpariyosāne nimittānaṁ anto sīmā hoti, nimittāni sīmato bahi honti.",
  "tika-vin05t24:20": "161. Evaṁ baddhāya ca sīmāya ticīvarena vippavāsasukhatthaṁ daḷhīkammatthañca avippavāsasammuti kātabbā. Sā pana evaṁ kattabbā –",
  "tika-vin05t24:21_0": "‘‘Suṇātu me, bhante, saṅgho, yā sā saṅghena sīmā sammatā samānasaṁvāsā ekūposathā,",
  "tika-vin05t24:21_1": "yadi saṅghassa pattakallaṁ, saṅgho taṁ sīmaṁ ticīvarena avippavāsaṁ sammanneyya ṭhapetvā",
  "tika-vin05t24:21_2": "gāmañca gāmūpacārañca, esā ñatti.",
  "tika-vin05t24:22_0": "‘‘Suṇātu me, bhante, saṅgho, yā sā saṅghena sīmā sammatā samānasaṁvāsā ekūposathā,",
  "tika-vin05t24:22_1": "saṅgho taṁ sīmaṁ ticīvarena avippavāsaṁ sammannati ṭhapetvā gāmañca gāmūpacārañca,",
  "tika-vin05t24:22_2": "yassāyasmato khamati etissā sīmāya ticīvarena avippavāsāya sammuti ṭhapetvā gāmañca",
  "tika-vin05t24:22_3": "gāmūpacārañca, so tuṇhassa. Yassa nakkhamati, so bhāseyya.",
  "tika-vin05t24:23": "‘‘Sammatā sā sīmā saṅghena ticīvarena avippavāsā ṭhapetvā gāmañca gāmūpacārañca, khamati saṅghassa, tasmā tuṇhī, evametaṁ dhārayāmī’’ti (mahāva. 143).",
  "tika-vin05t24:24_0": "Ettha (mahāva. aṭṭha. 144) ca nigamanagarānampi gāmeneva saṅgaho veditabbo. Gāmūpacāroti",
  "tika-vin05t24:24_1": "parikkhittassa parikkhepo, aparikkhittassa parikkhepokāso. Imesu pana gāmagāmūpacāresu",
  "tika-vin05t24:24_2": "adhiṭṭhitatecīvariko bhikkhu parihāraṁ na labhati. Ayañhi avippavāsasīmā ‘‘ṭhapetvā",
  "tika-vin05t24:24_3": "gāmañca gāmūpacārañcā’’ti vuttattā gāmañca gāmūpacārañca na ottharati, samānasaṁvāsakasīmāva",
  "tika-vin05t24:24_4": "ottharati. Samānasaṁvāsakasīmā cettha attano dhammatāya gacchati, avippavāsasīmā",
  "tika-vin05t24:24_5": "pana yattha samānasaṁvāsakasīmā, tattheva gacchati. Na hi tassā visuṁ nimittakittanaṁ",
  "tika-vin05t24:24_6": "atthi, tattha sace avippavāsāya sammutikāle gāmo atthi, taṁ sā na ottharati . Sace",
  "tika-vin05t24:24_7": "pana sammatāya sīmāya pacchā gāmo nivisati, sopi sīmasaṅkhyaṁyeva gacchati. Yathā",
  "tika-vin05t24:24_8": "ca pacchā niviṭṭho, evaṁ paṭhamaṁ niviṭṭhassa pacchā vaḍḍhitappadesopi sīmasaṅkhyameva",
  "tika-vin05t24:24_9": "gacchati. Sace sīmāsammutikāle gehāni katāni, ‘‘pavisissāmā’’ti ālayopi atthi, manussā",
  "tika-vin05t24:24_10": "pana appaviṭṭhā, porāṇakagāmaṁ vā sace gehameva chaḍḍetvā aññattha gatā, agāmoyeva",
  "tika-vin05t24:24_11": "esa, sīmā ottharati. Sace pana ekampi kulaṁ paviṭṭhaṁ vā agataṁ vā atthi, gāmoyeva,",
  "tika-vin05t24:24_12": "sīmā na ottharati. Ayamettha saṅkhepo.",
  "tika-vin05t24:25_0": "162. Ayaṁ pana vitthāro (mahāva. aṭṭha. 138) sīmaṁ bandhitukāmena hi sāmantavihāresu",
  "tika-vin05t24:25_1": "bhikkhū tassa tassa vihārassa sīmāparicchedaṁ pucchitvā baddhasīmavihārānaṁ sīmāya",
  "tika-vin05t24:25_2": "sīmantarikaṁ, abaddhasīmavihārānaṁ sīmāya upacāraṁ ṭhapetvā disācārikabhikkhūnaṁ",
  "tika-vin05t24:25_3": "nissañcārasamaye sace ekasmiṁ gāmakhette sīmaṁ bandhitukāmā, ye tattha baddhasīmavihārā,",
  "tika-vin05t24:25_4": "tesu bhikkhūnaṁ ‘‘mayaṁ ajja sīmaṁ bandhissāma, tumhe sakasīmāya paricchedato mā",
  "tika-vin05t24:25_5": "nikkhamitthā’’ti pesetabbaṁ. Ye abaddhasīmavihārā, tesu bhikkhū ekajjhaṁ sannipātetabbā,",
  "tika-vin05t24:25_6": "chandārahānaṁ chando āharāpetabbo. ‘‘Sace aññānipi gāmakhettāni antokātukāmā, tesu",
  "tika-vin05t24:25_7": "gāmesu ye bhikkhū vasanti, tehipi āgantabbaṁ, anāgacchantānaṁ chando āharitabbo’’ti",
  "tika-vin05t24:25_8": "mahāsumatthero āha. Mahāpadumatthero pana ‘‘nānāgāmakhettāni nāma pāṭiyekkaṁ baddhasīmasadisāni,",
  "tika-vin05t24:25_9": "na tato chandapārisuddhi āgacchati, antonimittagatehi pana bhikkhūhi āgantabba’’nti",
  "tika-vin05t24:25_10": "vatvā puna āha ‘‘samānasaṁvāsakasīmāsammannanakāle āgamanampi anāgamanampi vaṭṭati,",
  "tika-vin05t24:25_11": "avippavāsasīmāsammannanakāle pana antonimittagatehi āgantabbaṁ, anāgacchantānaṁ chando āharitabbo’’ti.",
  "tika-vin05t24:26_0": "Evaṁ sannipatitesu bhikkhūsu chandārahānaṁ chande āhaṭe tesu tesu maggesu nadītitthagāmadvārādīsu",
  "tika-vin05t24:26_1": "ca āgantukabhikkhūnaṁ sīghaṁ sīghaṁ hatthapāsanayanatthañceva bahisīmakaraṇatthañca",
  "tika-vin05t24:26_2": "ārāmike ceva samaṇuddese ca ṭhapetvā bherisaññaṁ vā saṅkhasaññaṁ vā katvā nimittakittanānantaraṁ",
  "tika-vin05t24:26_3": "vuttāya ‘‘suṇātu me bhante saṅgho’’tiādikāya kammavācāya sīmā bandhitabbā. Kammavācāpariyosāneyeva",
  "tika-vin05t24:26_4": "nimittāni bahikatvā heṭṭhā pathavīsandhārakaṁ udakapariyantaṁ katvā sīmā gatā hoti.",
  "tika-vin05t24:27_0": "163. Imaṁ pana samānasaṁvāsakasīmaṁ sammannantehi pabbajjūpasampadādīnaṁ saṅghakammānaṁ",
  "tika-vin05t24:27_1": "sukhakaraṇatthaṁ paṭhamaṁ khaṇḍasīmā bandhitabbā. Taṁ pana bandhantehi vattaṁ jānitabbaṁ.",
  "tika-vin05t24:27_2": "Sace hi bodhicetiyabhattasālādīni sabbavatthūni patiṭṭhāpetvā katavihāre bandhanti,",
  "tika-vin05t24:27_3": "vihāramajjhe bahūnaṁ samosaraṇaṭṭhāne abandhitvā vihārapaccante vivittokāse bandhitabbā.",
  "tika-vin05t24:27_4": "Akatavihāre bandhantehi bodhicetiyādīnaṁ sabbavatthūnaṁ ṭhānaṁ sallakkhetvā yathā",
  "tika-vin05t24:27_5": "patiṭṭhitesu vatthūsu vihārapaccante vivittokāse hoti, evaṁ bandhitabbā. Sā heṭṭhimaparicchedena",
  "tika-vin05t24:27_6": "sace ekavīsati bhikkhū gaṇhāti, vaṭṭati, tato oraṁ na vaṭṭati, paraṁ bhikkhusahassaṁ",
  "tika-vin05t24:27_7": "gaṇhantīpi vaṭṭati. Taṁ bandhantehi sīmamāḷakassa samantā nimittupagā pāsāṇā ṭhapetabbā,",
  "tika-vin05t24:27_8": "na khaṇḍasīmāya ṭhitehi mahāsīmā bandhitabbā, na mahāsīmāya ṭhitehi khaṇḍasīmā, khaṇḍasīmāyameva",
  "tika-vin05t24:27_9": "pana ṭhatvā khaṇḍasīmā bandhitabbā.",
  "tika-vin05t24:28_0": "Tatrāyaṁ bandhanavidhi – samantā ‘‘eso pāsāṇo nimitta’’nti evaṁ nimittāni kittetvā",
  "tika-vin05t24:28_1": "kammavācāya sīmā sammannitabbā. Atha tassā eva daḷhīkammatthaṁ avippavāsakammavācā",
  "tika-vin05t24:28_2": "kātabbā. Evañhi ‘‘sīmaṁ samūhanissāmā’’ti āgatā samūhanituṁ na sakkhissanti. Sīmaṁ",
  "tika-vin05t24:28_3": "sammannitvā bahi sīmantarikapāsāṇā ṭhapetabbā. Sīmantarikā pacchimakoṭiyā ekaratanappamāṇā",
  "tika-vin05t24:28_4": "vaṭṭati. ‘‘Vidatthippamāṇāpi vaṭṭatī’’ti kurundiyaṁ, ‘‘caturaṅgulappamāṇāpi vaṭṭatī’’ti",
  "tika-vin05t24:28_5": "mahāpaccariyaṁ vuttaṁ. Sace pana vihāro mahā hoti, dvepi tissopi tatuttarimpi khaṇḍasīmāyo bandhitabbā.",
  "tika-vin05t24:29_0": "Evaṁ khaṇḍasīmaṁ sammannitvā mahāsīmasammutikāle khaṇḍasīmato nikkhamitvā mahāsīmāyaṁ",
  "tika-vin05t24:29_1": "ṭhatvā samantā anupariyāyantehi sīmantarikapāsāṇā kittetabbā, tato avasesanimittāni",
  "tika-vin05t24:29_2": "kittetvā hatthapāsaṁ avijahantehi kammavācāya samānasaṁvāsakasīmaṁ sammannitvā tassā",
  "tika-vin05t24:29_3": "daḷhīkammatthaṁ avippavāsakammavācāpi kātabbā. Evañhi ‘‘sīmaṁ samūhanissāmā’’ti āgatā",
  "tika-vin05t24:29_4": "samūhanituṁ na sakkhissanti. Sace pana khaṇḍasīmāya nimittāni kittetvā tato sīmantarikāya",
  "tika-vin05t24:29_5": "nimittāni kittetvā mahāsīmāya nimittāni kittenti, evaṁ tīsu ṭhānesu nimittāni kittetvā",
  "tika-vin05t24:29_6": "yaṁ sīmaṁ icchanti, taṁ paṭhamaṁ bandhituṁ vaṭṭati. Evaṁ santepi yathāvuttanayena",
  "tika-vin05t24:29_7": "khaṇḍasīmatova paṭṭhāya bandhitabbā. Evaṁ baddhāsu pana sīmāsu khaṇḍasīmāya ṭhitā",
  "tika-vin05t24:29_8": "bhikkhū mahāsīmāya kammaṁ karontānaṁ na kopenti, mahāsīmāya vā ṭhitā khaṇḍasīmāya",
  "tika-vin05t24:29_9": "karontānaṁ, sīmantarikāya pana ṭhitā ubhinnampi na kopenti. Gāmakhette ṭhatvā kammaṁ",
  "tika-vin05t24:29_10": "karontānaṁ pana sīmantarikāya ṭhitā kopenti. Sīmantarikā hi gāmakhettaṁ bhajati.",
  "tika-vin05t24:30_0": "Sīmā ca nāmesā na kevalā pathavītaleyeva baddhā baddhā nāma hoti, atha kho piṭṭhipāsāṇepi",
  "tika-vin05t24:30_1": "kuṭigehepi leṇepi pāsādepi pabbatamatthakepi baddhā baddhāyeva hoti. Tattha piṭṭhipāsāṇe",
  "tika-vin05t24:30_2": "bandhantehi pāsāṇapiṭṭhiyaṁ rājiṁ vā koṭṭetvā udukkhalaṁ vā khaṇitvā nimittaṁ na",
  "tika-vin05t24:30_3": "kātabbaṁ, nimittupagapāsāṇe ṭhapetvā nimittāni kittetabbāni. Kammavācāpariyosāne",
  "tika-vin05t24:30_4": "sīmā pathavīsandhārakaṁ udakapariyantaṁ katvā otarati. Nimittapāsāṇā yathāṭhāne na",
  "tika-vin05t24:30_5": "tiṭṭhanti, tasmā samantato rāji vā upaṭṭhāpetabbā, catūsu vā koṇesu pāsāṇā vijjhitabbā,",
  "tika-vin05t24:30_6": "‘‘ayaṁ sīmāparicchedo’’ti vatvā akkharāni vā chinditabbāni. Keci usūyakā ‘‘sīmaṁ",
  "tika-vin05t24:30_7": "jhāpessāmā’’ti aggiṁ denti, pāsāṇāva jhāyanti, na sīmā.",
  "tika-vin05t24:31_0": "Kuṭigehepi bhittiṁ akittetvā ekavīsatiyā bhikkhūnaṁ okāsaṭṭhānaṁ antokaritvā pāsāṇanimittāni",
  "tika-vin05t24:31_1": "ṭhapetvā sīmā sammannitabbā, antokuṭṭameva sīmā hoti. Sace antokuṭṭe ekavīsatiyā",
  "tika-vin05t24:31_2": "bhikkhūnaṁ okāso natthi, pamukhe nimittapāsāṇe ṭhapetvā sammannitabbā. Sace evampi",
  "tika-vin05t24:31_3": "nappahoti, bahi nibbodakapatanaṭṭhānepi nimittāni ṭhapetvā sammannitabbā. Evaṁ sammatāya",
  "tika-vin05t24:31_4": "pana sabbaṁ kuṭigehaṁ sīmaṭṭhameva hoti.",
  "tika-vin05t24:32": "Catubhittiyaleṇepi bandhantehi kuṭṭaṁ akittetvā pāsāṇāva kittetabbā, anto okāse asati pamukhepi nimittāni ṭhapetabbāni, evaṁ leṇassa anto ca bahi ca sīmā hoti.",
  "tika-vin05t24:33_0": "Uparipāsādepi bhittiṁ akittetvā antopāsāṇe ṭhapetvā sīmā sammannitabbā. Sace nappahoti,",
  "tika-vin05t24:33_1": "pamukhepi pāsāṇe ṭhapetvā sammannitabbā. Evaṁ sammatā uparipāsādeyeva hoti, heṭṭhā",
  "tika-vin05t24:33_2": "na otarati. Sace pana bahūsu thambhesu tulānaṁ upari katapāsādassa heṭṭhimatale kuṭṭo",
  "tika-vin05t24:33_3": "yathā nimittānaṁ anto hoti, evaṁ uṭṭhahitvā tulārukkhehi ekasambandho ṭhito, heṭṭhāpi",
  "tika-vin05t24:33_4": "otarati, ekathambhapāsādassa pana uparitale baddhā sīmā. Sace thambhamatthake ekavīsatiyā",
  "tika-vin05t24:33_5": "bhikkhūnaṁ okāso hoti, heṭṭhā otarati. Sace pāsādabhittito niggatesu niyyūhakādīsu",
  "tika-vin05t24:33_6": "pāsāṇe ṭhapetvā sīmaṁ bandhanti, pāsādabhitti antosīmāya hoti. Heṭṭhā panassā otaraṇānotaraṇaṁ",
  "tika-vin05t24:33_7": "vuttanayeneva veditabbaṁ.",
  "tika-vin05t24:34_0": "Heṭṭhāpāsāde kittentehipi bhitti ca rukkhatthambhā ca na kittetabbā, bhittilagge",
  "tika-vin05t24:34_1": "pana pāsāṇatthambhe kittetuṁ vaṭṭati. Evaṁ kittitā sīmā heṭṭhāpāsādassa pariyantathambhānaṁ",
  "tika-vin05t24:34_2": "antoyeva hoti. Sace pana heṭṭhāpāsādassa kuṭṭo uparimatalena sambaddho hoti, uparipāsādampi",
  "tika-vin05t24:34_3": "abhiruhati. Sace pāsādassa bahi nibbodakapatanaṭṭhāne nimittāni karonti, sabbo pāsādo sīmaṭṭho hoti.",
  "tika-vin05t24:35_0": "Pabbatamatthake talaṁ hoti ekavīsatiyā bhikkhūnaṁ okāsārahaṁ, tattha piṭṭhipāsāṇe",
  "tika-vin05t24:35_1": "viya sīmaṁ bandhanti, heṭṭhāpabbatepi teneva paricchedena sīmā otarati. Tālamūlakapabbatepi",
  "tika-vin05t24:35_2": "upari sīmā baddhā heṭṭhā otarateva. Yo pana vitānasaṇṭhāno hoti, upari ekavīsatiyā",
  "tika-vin05t24:35_3": "bhikkhūnaṁ okāso atthi, heṭṭhā natthi, tassupari baddhā sīmā heṭṭhā na otarati. Evaṁ",
  "tika-vin05t24:35_4": "mudiṅgasaṇṭhāno vā hotu paṇavasaṇṭhāno vā, yassa heṭṭhā vā majjhe vā sīmappamāṇaṁ",
  "tika-vin05t24:35_5": "natthi, tassa upari baddhā sīmā heṭṭhā na otarati. Yassa pana dve kūṭāni āsanne ṭhitāni,",
  "tika-vin05t24:35_6": "ekassapi upari sīmappamāṇaṁ nappahoti, tassa kūṭantaraṁ cinitvā vā pūretvā vā ekābaddhaṁ",
  "tika-vin05t24:35_7": "katvā upari sīmā sammannitabbā. Eko sappaphaṇasadiso pabbato, tassa upari sīmappamāṇassa",
  "tika-vin05t24:35_8": "atthitāya sīmaṁ bandhanti, tassa ce heṭṭhā ākāsapabbhāraṁ hoti, sīmā na otarati.",
  "tika-vin05t24:35_9": "Sace panassa vemajjhe sīmappamāṇo susirapāsāṇo hoti, otarati, so ca pāsāṇo sīmaṭṭhoyeva",
  "tika-vin05t24:35_10": "hoti. Athāpissa heṭṭhāleṇassa kuṭṭo aggakoṭiṁ āhacca tiṭṭhati , otarati, heṭṭhā ca",
  "tika-vin05t24:35_11": "upari ca sīmāyeva hoti. Sace pana heṭṭhā uparimassa sīmāparicchedassa pārato antoleṇaṁ",
  "tika-vin05t24:35_12": "hoti, bahi sīmā na otarati. Athāpi uparimassa sīmāparicchedassa orato bahi leṇaṁ",
  "tika-vin05t24:35_13": "hoti, anto sīmā na otarati. Athāpi upari sīmāparicchedo khuddako, heṭṭhā leṇaṁ mahantaṁ",
  "tika-vin05t24:35_14": "sīmāparicchedamatikkamitvā ṭhitaṁ, sīmā upariyeva hoti, heṭṭhā na otarati. Yadi pana",
  "tika-vin05t24:35_15": "leṇaṁ khuddakaṁ sabbapacchimasīmāparimāṇaṁ, upari sīmā mahatī naṁ ajjhottharitvā",
  "tika-vin05t24:35_16": "ṭhitā, sīmā otarati. Atha leṇaṁ atikhuddakaṁ sīmappamāṇaṁ na hoti, sīmā upariyeva",
  "tika-vin05t24:35_17": "hoti, heṭṭhā na otarati. Sace tato upaḍḍhaṁ bhijjitvā patati, sīmappamāṇaṁ cepi hoti,",
  "tika-vin05t24:35_18": "bahi patitaṁ asīmā. Apatitaṁ pana yadi sīmappamāṇaṁ, sīmā hotiyeva.",
  "tika-vin05t24:36_0": "Khaṇḍasīmā ca nīcavatthukā hoti, taṁ pūretvā uccavatthukaṁ karonti, sīmāyeva. Sīmāya",
  "tika-vin05t24:36_1": "gehaṁ karonti, sīmaṭṭhakameva hoti. Sīmāya pokkharaṇiṁ khaṇanti, sīmāyeva. Ogho sīmāmaṇḍalaṁ",
  "tika-vin05t24:36_2": "ottharitvā gacchati, sīmāmāḷake aṭṭaṁ bandhitvā kammaṁ kātuṁ vaṭṭati. Sīmāya heṭṭhā",
  "tika-vin05t24:36_3": "umaṅganadī hoti, iddhimā bhikkhu tattha nisīdati. Sace sā nadī paṭhamaṁ gatā, sīmā",
  "tika-vin05t24:36_4": "pacchā baddhā, kammaṁ na kopeti. Atha paṭhamaṁ sīmā baddhā, pacchā nadī gatā, kammaṁ",
  "tika-vin05t24:36_5": "kopeti, heṭṭhāpathavītale ṭhito pana kopetiyeva.",
  "tika-vin05t24:37_0": "Sīmāmāḷake vaṭarukkho hoti, tassa sākhā vā tato niggatapāroho vā mahāsīmāya pathavītalaṁ",
  "tika-vin05t24:37_1": "vā tatthajātarukkhādīni vā āhacca tiṭṭhati, mahāsīmaṁ vā sodhetvā kammaṁ kātabbaṁ,",
  "tika-vin05t24:37_2": "te vā sākhāpārohā chinditvā bahiṭṭhakā kātabbā. Anāhacca ṭhitasākhādīsu āruḷhabhikkhū",
  "tika-vin05t24:37_3": "hatthapāsaṁ ānetabbā. Evaṁ mahāsīmāya jātarukkhassa sākhā vā pāroho vā vuttanayeneva",
  "tika-vin05t24:37_4": "sīmāmāḷake patiṭṭhāti, vuttanayeneva sīmaṁ sodhetvā vā kammaṁ kātabbaṁ, te vā sākhāpārohā",
  "tika-vin05t24:37_5": "chinditvā bahiṭṭhakā kātabbā. Sace māḷake kamme kariyamāne koci bhikkhu māḷakassa",
  "tika-vin05t24:37_6": "anto pavisitvā vehāsaṁ ṭhitasākhāya nisīdati, pādā vāssa bhūmigatā honti, nivāsanapārupanaṁ",
  "tika-vin05t24:37_7": "vā bhūmiṁ phusati, kammaṁ kātuṁ na vaṭṭati. Pāde pana nivāsanapārupanañca ukkhipāpetvā",
  "tika-vin05t24:37_8": "kātuṁ kammaṁ vaṭṭati, idañca lakkhaṇaṁ purimanayepi veditabbaṁ. Ayaṁ pana viseso",
  "tika-vin05t24:37_9": "– tatra ukkhipāpetvā kātuṁ na vaṭṭati, hatthapāsameva ānetabbo. Sace antosīmato pabbato",
  "tika-vin05t24:37_10": "abbhuggacchati, tatraṭṭho bhikkhu hatthapāsaṁ ānetabbo. Iddhiyā antopabbataṁ paviṭṭhepi",
  "tika-vin05t24:37_11": "eseva nayo. Bajjhamānā eva hi sīmā pamāṇarahitaṁ padesaṁ na otarati, baddhāya sīmāya",
  "tika-vin05t24:37_12": "jātaṁ yaṁ kiñci yattha katthaci ekasambandhena gataṁ sīmāsaṅkhyameva gacchatīti.",
  "tika-vin05t24:38_0": "Tiyojanaparamaṁ pana sīmaṁ sammannantena majjhe ṭhatvā yathā catūsupi disāsu diyaḍḍhadiyaḍḍhayojanaṁ",
  "tika-vin05t24:38_1": "hoti, evaṁ sammannitabbā. Sace pana majjhe ṭhatvā ekekadisato tiyojanaṁ karonti,",
  "tika-vin05t24:38_2": "chayojanaṁ hotīti na vaṭṭati. Caturassaṁ vā tikoṇaṁ vā sammannantena yathā koṇato",
  "tika-vin05t24:38_3": "koṇaṁ tiyojanaṁ hoti, evaṁ sammannitabbā. Sace hi yena kenaci pariyantena kesaggamattampi",
  "tika-vin05t24:38_4": "tiyojanaṁ atikkāmeti, āpattiñca āpajjati, sīmā ca asīmā hoti.",
  "tika-vin05t24:39_0": "164. ‘‘Na, bhikkhave, nadīpārasīmā sammannitabbā, yo sammanneyya, āpatti dukkaṭassā’’ti",
  "tika-vin05t24:39_1": "(mahāva. 140) vacanato nadīpārasīmā na sammannitabbā. Yatra pana dhuvanāvā vā dhuvasetu",
  "tika-vin05t24:39_2": "vā abhimukhatittheyeva atthi, evarūpaṁ nadīpārasīmaṁ sammannituṁ vaṭṭati. ‘‘Anujānāmi,",
  "tika-vin05t24:39_3": "bhikkhave, yatthassa dhuvanāvā vā dhuvasetu vā, evarūpaṁ nadīpārasīmaṁ sammannitu’’nti",
  "tika-vin05t24:39_4": "hi vuttaṁ. Sace dhuvanāvā vā dhuvasetu vā abhimukhatitthe natthi, īsakaṁ uddhaṁ abhiruhitvā",
  "tika-vin05t24:39_5": "adho vā orohitvā atthi, evampi vaṭṭati. Karavikatissatthero pana ‘‘gāvutamattabbhantarepi vaṭṭatī’’ti āha.",
  "tika-vin05t24:40_0": "Imañca pana nadīpārasīmaṁ sammannantena ekasmiñca tīre ṭhatvā uparisote nadītīre",
  "tika-vin05t24:40_1": "nimittaṁ kittetvā tato paṭṭhāya attānaṁ parikkhipantena yattakaṁ paricchedaṁ icchati,",
  "tika-vin05t24:40_2": "tassa pariyosāne adhosotepi nadītīre nimittaṁ kittetvā paratīre sammukhaṭṭhāne nadītīre",
  "tika-vin05t24:40_3": "nimittaṁ kittetabbaṁ. Tato paṭṭhāya yattakaṁ paricchedaṁ icchati, tassa vasena yāva",
  "tika-vin05t24:40_4": "uparisote paṭhamaṁ kittitanimittassa sammukhā nadītīre nimittaṁ, tāva kittetvā paccāharitvā",
  "tika-vin05t24:40_5": "paṭhamakittitanimittena saddhiṁ ghaṭetabbaṁ. Atha sabbanimittānaṁ anto ṭhite bhikkhū",
  "tika-vin05t24:40_6": "hatthapāsagate katvā kammavācāya sīmā sammannitabbā. Nadiyā ṭhitā anāgatāpi kammaṁ",
  "tika-vin05t24:40_7": "na kopenti, sammutipariyosāne ṭhapetvā nadiṁ nimittānaṁ anto paratīre ca orimatīre",
  "tika-vin05t24:40_8": "ca ekasīmā hoti, nadī pana baddhasīmāsaṅkhyaṁ na gacchati. Visuṁ nadīsīmā eva hi sā.",
  "tika-vin05t24:41_0": "Sace antonadiyaṁ dīpako hoti, taṁ antosīmāya kātukāmena purimanayeneva attanā ṭhitatīre",
  "tika-vin05t24:41_1": "nimittāni kittetvā dīpakassa orimante ca pārimante ca nimittaṁ kittetabbaṁ. Atha",
  "tika-vin05t24:41_2": "paratīre nadiyā orimatīre nimittassa sammukhaṭṭhāne nimittaṁ kittetvā tato paṭṭhāya",
  "tika-vin05t24:41_3": "purimanayeneva yāva uparisote paṭhamaṁ kittitanimittassa sammukhā nimittaṁ, tāva",
  "tika-vin05t24:41_4": "kittetabbaṁ. Atha dīpakassa pārimante ca orimante ca nimittaṁ kittetvā paccāharitvā",
  "tika-vin05t24:41_5": "paṭhamaṁ kittitanimittena saddhiṁ ghaṭetabbaṁ. Atha dvīsu tīresu dīpakesu ca bhikkhū",
  "tika-vin05t24:41_6": "sabbe hatthapāsagate katvā kammavācāya sīmā sammannitabbā, nadiyaṁ ṭhitā anāgacchantāpi",
  "tika-vin05t24:41_7": "kammaṁ na kopenti, sammutipariyosāne ṭhapetvā nadiṁ nimittānaṁ anto tīradvayañca",
  "tika-vin05t24:41_8": "dīpako ca ekasīmā hoti, nadī pana nadīsīmāyeva.",
  "tika-vin05t24:42_0": "Sace pana dīpako vihārasīmāparicchedato uddhaṁ vā adho vā adhikataro hoti, atha vihārasīmāparicchedanimittassa",
  "tika-vin05t24:42_1": "ujukameva sammukhībhūte dīpakassa orimante nimittaṁ kittetvā tato paṭṭhāya dīpakasikharaṁ",
  "tika-vin05t24:42_2": "parikkhipantena puna dīpakassa orimante nimittasammukhe pārimante nimittaṁ kittetabbaṁ.",
  "tika-vin05t24:42_3": "Tato paraṁ purimanayeneva paratīre sammukhanimittamādiṁ katvā paratīre nimittāni",
  "tika-vin05t24:42_4": "ca dīpakassa pārimantaorimante nimittāni ca kittetvā paṭhamakittitanimittena saddhiṁ",
  "tika-vin05t24:42_5": "ghaṭanā kātabbā. Evaṁ kittetvā sammatā sīmā pabbatasaṇṭhānā hoti. Sace pana dīpako",
  "tika-vin05t24:42_6": "vihārasīmāparicchedato uddhampi adhopi adhikataro hoti, purimanayeneva dīpakassa",
  "tika-vin05t24:42_7": "ubhopi sikharāni parikkhipitvā nimittāni kittentena nimittaghaṭanā kātabbā. Evaṁ",
  "tika-vin05t24:42_8": "kittetvā sammatā sīmā mudiṅgasaṇṭhānā hoti. Sace dīpako vihārasīmāparicchedassa anto",
  "tika-vin05t24:42_9": "khuddako hoti, sabbapaṭhamena nayena dīpake nimittāni kittetabbāni. Evaṁ kittetvā",
  "tika-vin05t24:42_10": "sammatā sīmā paṇavasaṇṭhānā hoti. Evaṁ tāva sīmābandhanaṁ veditabbaṁ.",
  "tika-vin05t24:43_0": "165. Evaṁ baddhā pana sīmā kadā asīmā hotīti? Yadā saṅgho sīmaṁ samūhanati, tadā",
  "tika-vin05t24:43_1": "asīmā hoti. Kathaṁ panesā samūhanitabbāti? ‘‘Sīmaṁ , bhikkhave, sammannantena paṭhamaṁ",
  "tika-vin05t24:43_2": "samānasaṁvāsasīmā sammannitabbā, pacchā ticīvarena avippavāso sammannitabbo. Sīmaṁ,",
  "tika-vin05t24:43_3": "bhikkhave, samūhanantena paṭhamaṁ ticīvarena avippavāso samūhantabbo, pacchā samānasaṁvāsasīmā",
  "tika-vin05t24:43_4": "samūhantabbā’’ti vacanato paṭhamaṁ avippavāso samūhanitabbo, pacchā sīmā samūhanitabbāti.",
  "tika-vin05t24:43_5": "Kathaṁ? Byattena bhikkhunā paṭibalena saṅgho ñāpetabbo –",
  "tika-vin05t24:44": "‘‘Suṇātu me, bhante, saṅgho, yo so saṅghena ticīvarena avippavāso sammato, yadi saṅghassa pattakallaṁ, saṅgho taṁ ticīvarena avippavāsaṁ samūhaneyya, esā ñatti.",
  "tika-vin05t24:45_0": "‘‘Suṇātu me, bhante, saṅgho, yo so saṅghena ticīvarena avippavāso sammato, saṅgho",
  "tika-vin05t24:45_1": "taṁ ticīrena avippavāsaṁ samūhanati. Yassāyasmato khamati etassa ticīvarena avippavāsassa",
  "tika-vin05t24:45_2": "samugghāto, so tuṇhassa. Yassa nakkhamati, so bhāseyya.",
  "tika-vin05t24:46": "‘‘Samūhato so saṅghena ticīvarena avippavāso, khamati saṅghassa, tasmā tuṇhī, evametaṁ dhārayāmī’’ti (mahāva. 145) –",
  "tika-vin05t24:47": "Evaṁ tāva avippavāso samūhanitabbo.",
  "tika-vin05t24:48": "‘‘Suṇātu me, bhante, saṅgho, yā sā saṅghena sīmā sammatā samānasaṁvāsā ekūposathā, yadi saṅghassa pattakallaṁ, saṅgho taṁ sīmaṁ samūhaneyya samānasaṁvāsaṁ ekūposathaṁ, esā ñatti.",
  "tika-vin05t24:49_0": "‘‘Suṇātu me, bhante, saṅgho, yā sā saṅghena sīmā sammatā samānasaṁvāsā ekūposathā,",
  "tika-vin05t24:49_1": "saṅgho taṁ sīmaṁ samūhanati samānasaṁvāsaṁ ekūposathaṁ. Yassāyasmato khamati etissā",
  "tika-vin05t24:49_2": "sīmāya samānasaṁvāsāya ekūposathāya samugghāto, so tuṇhassa. Yassa nakkhamati, so bhāseyya.",
  "tika-vin05t24:50": "‘‘Samūhatā sā sīmā saṅghena samānasaṁvāsā ekūposathā, khamati saṅghassa, tasmā tuṇhī, evametaṁ dhārayāmī’’ti (mahāva. 146) –",
  "tika-vin05t24:51": "Evaṁ sīmā samūhanitabbā.",
  "tika-vin05t24:52_0": "Samūhanantena pana bhikkhunā vattaṁ jānitabbaṁ. Tatridaṁ vattaṁ (mahāva. aṭṭha. 144)",
  "tika-vin05t24:52_1": "– khaṇḍasīmāya ṭhatvā avippavāsasīmā na samūhantabbā, tathā avippavāsasīmāya ṭhatvā",
  "tika-vin05t24:52_2": "khaṇḍasīmāpi. Khaṇḍasīmāya pana ṭhitena khaṇḍasīmāva samūhanitabbā, tathā itarāya",
  "tika-vin05t24:52_3": "ṭhitena itarā. Sīmaṁ nāma dvīhi kāraṇehi samūhananti pakatiyā khuddakaṁ puna āvāsavaḍḍhanatthāya",
  "tika-vin05t24:52_4": "mahatiṁ vā kātuṁ, pakatiyā mahatiṁ puna aññesaṁ vihārokāsadānatthāya khuddakaṁ vā",
  "tika-vin05t24:52_5": "kātuṁ. Tattha sace khaṇḍasīmañca avippavāsasīmañca jānanti, samūhanituñceva bandhituñca",
  "tika-vin05t24:52_6": "sakkhissanti. Khaṇḍasīmaṁ pana jānantā avippavāsaṁ ajānantāpi samūhanituñceva bandhituñca",
  "tika-vin05t24:52_7": "sakkhissanti. Khaṇḍasīmaṁ ajānantā avippavāsaṁyeva jānantā cetiyaṅgaṇabodhiyaṅgaṇaupaosathāgārādīsu",
  "tika-vin05t24:52_8": "nirāsaṅkaṭṭhānesu ṭhatvā appeva nāma samūhanituṁ sakkhissanti, paṭibandhituṁ pana",
  "tika-vin05t24:52_9": "na sakkhissanteva. Sace bandheyyuṁ, sīmāsambhedaṁ katvā vihāraṁ avihāraṁ kareyyuṁ,",
  "tika-vin05t24:52_10": "tasmā na samūhanitabbā. Ye pana ubhopi na jānanti, te neva samūhanituṁ, na bandhituṁ",
  "tika-vin05t24:52_11": "sakkhissanti. Ayañhi sīmā nāma kammavācāya vā asīmā hoti sāsanantaradhānena vā, na",
  "tika-vin05t24:52_12": "ca sakkā sīmaṁ ajānantehi kammavācā kātuṁ, tasmā na samūhanitabbā, sādhukaṁ pana",
  "tika-vin05t24:52_13": "ñatvāyeva samūhanitabbā ceva bandhitabbā cāti. Ayaṁ tāva baddhasīmāya vinicchayo.",
  "tika-vin05t24:53_0": "166.Abaddhasīmā pana gāmasīmā sattabbhantarasīmā udakukkhepasīmāti tividhā. Tattha",
  "tika-vin05t24:53_1": "yāvatā ekaṁ gāmakhettaṁ, ayaṁ gāmasīmā nāma, gāmaggahaṇena cettha (mahāva. aṭṭha.",
  "tika-vin05t24:53_2": "147) nagarampi nigamampi gahitameva hoti. Tattha yattake padese tassa tassa gāmassa",
  "tika-vin05t24:53_3": "gāmabhojakā baliṁ labhanti, so padeso appo vā hotu mahanto vā, gāmasīmātveva saṅkhyaṁ",
  "tika-vin05t24:53_4": "gacchati. Nagaranigamasīmāsupi eseva nayo. Yampi ekasmiṁyeva gāmakhette ekaṁ padesaṁ",
  "tika-vin05t24:53_5": "‘‘ayaṁ visuṁgāmo hotū’’ti paricchinditvā rājā kassaci deti, sopi visuṁgāmasīmā hotiyeva,",
  "tika-vin05t24:53_6": "tasmā sā ca itarā ca pakatigāmanagaranigamasīmā baddhasīmāsadisāyeva honti, kevalaṁ",
  "tika-vin05t24:53_7": "pana ticīvaravippavāsaparihāraṁ na labhanti.",
  "tika-vin05t24:54_0": "Agāmake pana araññe samantā sattabbhantarā sattabbhantarasīmā nāma. Tattha agāmakaṁ",
  "tika-vin05t24:54_1": "nāma araññaṁ viñjhāṭavīādīsu vā samuddamajjhe vā macchabandhānaṁ agamanapathe dīpakesu",
  "tika-vin05t24:54_2": "labbhati. Samantā sattabbhantarāti majjhe ṭhitānaṁ sabbadisāsu sattabbhantarā vinibbedhena",
  "tika-vin05t24:54_3": "cuddasa honti. Tattha ekaṁ abbhantaraṁ aṭṭhavīsatihatthappamāṇaṁ hoti. Ayañca sīmā",
  "tika-vin05t24:54_4": "parisavasena vaḍḍhati , tasmā samantā parisapariyantato paṭṭhāya abbhantaraparicchedo",
  "tika-vin05t24:54_5": "kātabbo. Sace pana dve saṅghā visuṁ uposathaṁ karonti, dvinnaṁ sattabbhantarānaṁ",
  "tika-vin05t24:54_6": "antare aññamekaṁ abbhantaraṁ upacāratthāya ṭhapetabbaṁ.",
  "tika-vin05t24:55_0": "167. Yā panesā ‘‘sabbā, bhikkhave, nadī asīmā, sabbo samuddo asīmo, sabbo jātassaro",
  "tika-vin05t24:55_1": "asīmo’’ti (mahāva. 147) evaṁ nadīādīnaṁ baddhasīmabhāvaṁ paṭikkhipitvā puna ‘‘nadiyā",
  "tika-vin05t24:55_2": "vā, bhikkhave, samudde vā jātassare vā yaṁ majjhimassa purisassa samantā udakukkhepā,",
  "tika-vin05t24:55_3": "ayaṁ tattha samānasaṁvāsā ekūposathā’’ti (mahāva. 147) vuttā, ayaṁ udakukkhepasīmā",
  "tika-vin05t24:55_4": "nāma. Tattha nadī nadīnimitte vuttalakkhaṇāva, samuddopi pākaṭoyeva. Yo pana yena",
  "tika-vin05t24:55_5": "kenaci khaṇitvā akato sayaṁjāto sobbho samantato āgatena udakena pūrito tiṭṭhati,",
  "tika-vin05t24:55_6": "yattha nadiyaṁ vuttappakāre vassakāle udakaṁ santiṭṭhati, ayaṁ jātassaro nāma. Yopi",
  "tika-vin05t24:55_7": "nadiṁ vā samuddaṁ vā bhinditvā nikkhantaudakena khato sobbho etaṁ lakkhaṇaṁ pāpuṇāti,",
  "tika-vin05t24:55_8": "ayampi jātassaroyeva. Etesu nadīādīsu yaṁ ṭhānaṁ thāmamajjhimassa purisassa samantato",
  "tika-vin05t24:55_9": "udakukkhepena paricchinnaṁ, ayaṁ udakukkhepasīmā nāma.",
  "tika-vin05t24:56_0": "Kathaṁ pana udakukkhepo kātabboti? Yathā akkhadhuttā dāruguḷaṁ khipanti, evaṁ udakaṁ",
  "tika-vin05t24:56_1": "vā vālukaṁ vā hatthena gahetvā thāmamajjhimena purisena sabbathāmena khipitabbaṁ.",
  "tika-vin05t24:56_2": "Yattha evaṁ khittaṁ udakaṁ vā vālukā vā patati, ayameko udakukkhepo, tassa antohatthapāsaṁ",
  "tika-vin05t24:56_3": "vijahitvā ṭhito kammaṁ kopeti. Yāva parisā vaḍḍhati, tāva sīmāpi vaḍḍhati, parisapariyantato",
  "tika-vin05t24:56_4": "udakukkhepoyeva pamāṇaṁ, ayaṁ pana etesaṁ nadīādīnaṁ antoyeva labbhati, na bahi.",
  "tika-vin05t24:56_5": "Tasmā nadiyā vā jātassare vā yattakaṁ padesaṁ pakativassakāle catūsu māsesu udakaṁ",
  "tika-vin05t24:56_6": "ottharati, samudde yasmiṁ padese pakativīciyo osaritvā saṇṭhahanti, tato paṭṭhāya",
  "tika-vin05t24:56_7": "kappiyabhūmi, tattha ṭhatvā uposathādikammaṁ kātuṁ vaṭṭati, dubbuṭṭhikāle vā gimhe",
  "tika-vin05t24:56_8": "vā nadījātassaresu sukkhesupi sā eva kappiyabhūmi. Sace pana sukkhe jātassare vāpiṁ",
  "tika-vin05t24:56_9": "vā khaṇanti, vappaṁ vā karonti, taṁ ṭhānaṁ gāmakhettaṁ hoti. Yā panesā ‘‘kappiyabhūmī’’ti",
  "tika-vin05t24:56_10": "vuttā, tato bahi udakukkhepasīmā na gacchati, anto gacchati, tasmā tesaṁ anto parisapariyantato",
  "tika-vin05t24:56_11": "paṭṭhāya samantā udakukkhepaparicchedo kātabbo, ayamettha saṅkhepo.",
  "tika-vin05t24:57_0": "Ayaṁ pana vitthāro – sace nadī nātidīghā hoti, pabhavato paṭṭhāya yāva mukhadvārā",
  "tika-vin05t24:57_1": "sabbattha saṅgho nisīdati, udakukkhepasīmāya kammaṁ natthi, sakalāpi nadī etesaṁyeva",
  "tika-vin05t24:57_2": "bhikkhūnaṁ pahoti . Yaṁ pana mahāsumattherena vuttaṁ ‘‘yojanaṁ pavattamānāyeva nadī,",
  "tika-vin05t24:57_3": "tatrāpi upari aḍḍhayojanaṁ pahāya heṭṭhā aḍḍhayojane kammaṁ kātuṁ vaṭṭatī’’ti, taṁ",
  "tika-vin05t24:57_4": "mahāpadumatthereneva paṭikkhittaṁ. Bhagavatā hi ‘‘timaṇḍalaṁ paṭicchādetvā yattha",
  "tika-vin05t24:57_5": "katthaci uttarantiyā bhikkhuniyā antaravāsako temiyatī’’ti (pāci. 692) idaṁ nadiyā",
  "tika-vin05t24:57_6": "pamāṇaṁ vuttaṁ, na yojanaṁ vā aḍḍhayojanaṁ vā, tasmā yā imassa suttassa vasena pubbe",
  "tika-vin05t24:57_7": "vuttalakkhaṇā nadī, tassā pabhavato paṭṭhāya saṅghakammaṁ kātuṁ vaṭṭati. Sace panettha",
  "tika-vin05t24:57_8": "bahū bhikkhū visuṁ visuṁ kammaṁ karonti, sabbehi attano ca aññesañca udakukkhepaparicchedassa",
  "tika-vin05t24:57_9": "antarā añño udakukkhepo sīmantarikatthāya ṭhapetabbo, tato adhikaṁ vaṭṭatiyeva, ūnaṁ",
  "tika-vin05t24:57_10": "pana na vaṭṭatīti vuttaṁ. Jātassarasamuddepi eseva nayo.",
  "tika-vin05t24:58_0": "Nadiyā pana ‘‘kammaṁ karissāmā’’ti gatehi sace nadī paripuṇṇā hoti samatittikā, udakasāṭikaṁ",
  "tika-vin05t24:58_1": "nivāsetvā antonadiyaṁyeva kammaṁ kātabbaṁ. Sace na sakkonti, nāvāyapi ṭhatvā kātabbaṁ.",
  "tika-vin05t24:58_2": "Gacchantiyā pana nāvāya kātuṁ na vaṭṭati. Kasmā? Udakukkhepamattameva hi sīmā. Taṁ",
  "tika-vin05t24:58_3": "nāvā sīghameva atikkamati, evaṁ sati aññissā sīmāya ñatti, aññissā anusāvanā hoti,",
  "tika-vin05t24:58_4": "tasmā nāvaṁ arittena vā ṭhapetvā pāsāṇe vā lambetvā antonadiyaṁ jātarukkhe vā bandhitvā",
  "tika-vin05t24:58_5": "kammaṁ kātabbaṁ. Antonadiyaṁ baddhaaṭṭakepi antonadiyaṁ jātarukkhepi ṭhitehi kātuṁ",
  "tika-vin05t24:58_6": "vaṭṭati. Sace pana rukkhassa sākhā vā tato nikkhantapāroho vā bahinadītīre vihārasīmāya",
  "tika-vin05t24:58_7": "vā gāmasīmāya vā patiṭṭhito, sīmaṁ vā sodhetvā sākhaṁ vā chinditvā kammaṁ kātabbaṁ.",
  "tika-vin05t24:58_8": "Bahinadītīre jātarukkhassa antonadiyaṁ paviṭṭhasākhāya vā pārohe vā nāvaṁ bandhitvā",
  "tika-vin05t24:58_9": "kammaṁ kātuṁ na vaṭṭati, karontehi sīmā vā sodhetabbā, chinditvā vāssa bahipatiṭṭhitabhāvo",
  "tika-vin05t24:58_10": "nāsetabbo. Nadītīre pana khāṇukaṁ koṭṭetvā tattha baddhanāvāya na vaṭṭatiyeva. Nadiyaṁ",
  "tika-vin05t24:58_11": "setuṁ karonti, sace antonadiyaṁyeva setu ca setupādā ca honti, setumhi ṭhitehi kammaṁ",
  "tika-vin05t24:58_12": "kātuṁ vaṭṭati. Sace pana setu vā setupādā vā bahitīre patiṭṭhitā, kammaṁ kātuṁ na",
  "tika-vin05t24:58_13": "vaṭṭati, sīmaṁ sodhetvā kātabbaṁ. Atha setupādā anto, setu pana ubhinnampi tīrānaṁ",
  "tika-vin05t24:58_14": "upariākāse ṭhito, vaṭṭati.",
  "tika-vin05t24:59_0": "Antonadiyaṁ pāsāṇo vā dīpako vā hoti, tattha yattakaṁ padesaṁ pubbe vuttappakāre",
  "tika-vin05t24:59_1": "pakativassakāle vassānassa catūsu māsesu udakaṁ ottharati, so nadīsaṅkhyameva gacchati.",
  "tika-vin05t24:59_2": "Ativuṭṭhikāle oghena otthatokāso na gahetabbo. So hi gāmasīmāsaṅkhyameva gacchati.",
  "tika-vin05t24:59_3": "Nadito mātikaṁ nīharantā nadiyaṁ āvaraṇaṁ karonti, taṁ ce ottharitvā vā vinibbijjhitvā",
  "tika-vin05t24:59_4": "vā udakaṁ gacchati, sabbattha pavattanaṭṭhāne kammaṁ kātuṁ vaṭṭati. Sace pana āvaraṇena",
  "tika-vin05t24:59_5": "vā koṭṭakabandhanena vā sotaṁ pacchindati, udakaṁ nappavattati, appavattanaṭṭhāne",
  "tika-vin05t24:59_6": "kātuṁ na vaṭṭati, āvaraṇamattakepi kātuṁ na vaṭṭati. Sace koci āvaraṇappadeso pubbe",
  "tika-vin05t24:59_7": "vuttapāsāṇadīpakappadeso viya udakena ajjhottharīyati, tattha vaṭṭati. So hi nadīsaṅkhyameva",
  "tika-vin05t24:59_8": "gacchati. Nadiṁ vināsetvā taḷākaṁ karonti, heṭṭhā pāḷibaddhā udakaṁ āgantvā taḷākaṁ",
  "tika-vin05t24:59_9": "pūretvā tiṭṭhati, ettha kammaṁ kātuṁ na vaṭṭati, upari pavattanaṭṭhāne heṭṭhā ca",
  "tika-vin05t24:59_10": "chaḍḍitodakaṁ nadiṁ otaritvā sandanaṭṭhānato paṭṭhāya vaṭṭati. Deve avassante hemantagimhesu",
  "tika-vin05t24:59_11": "vā sukkhanadiyāpi vaṭṭati, nadito nīhaṭamātikāya na vaṭṭati. Sace sā kālantarena",
  "tika-vin05t24:59_12": "bhijjitvā nadī hoti, vaṭṭati. Kāci nadī uppatitvā gāmanigamasīmaṁ ottharitvā pavattati,",
  "tika-vin05t24:59_13": "nadīyeva hoti, kammaṁ kātuṁ vaṭṭati. Sace pana vihārasīmaṁ ottharati, vihārasīmātveva saṅkhyaṁ gacchati.",
  "tika-vin05t24:60_0": "Samuddepi kammaṁ karontehi yaṁ padesaṁ uddhaṁ vaḍḍhanaudakaṁ vā pakativīci vā vegena",
  "tika-vin05t24:60_1": "āgantvā ottharati, tattha kātuṁ na vaṭṭati. Yasmiṁ pana padese pakativīciyo osaritvā",
  "tika-vin05t24:60_2": "saṇṭhahanti, so udakantato paṭṭhāya anto samuddo nāma, tattha ṭhitehi kammaṁ kātabbaṁ.",
  "tika-vin05t24:60_3": "Sace ūmivego bādhati, nāvāya vā aṭṭake vā ṭhatvā kātabbaṁ. Tesu vinicchayo nadiyaṁ",
  "tika-vin05t24:60_4": "vuttanayeneva veditabbo. Samudde piṭṭhipāsāṇo hoti, taṁ kadāci ūmiyo āgantvā ottharanti,",
  "tika-vin05t24:60_5": "kadāci na ottharanti, tattha kammaṁ kātuṁ na vaṭṭati. So hi gāmasīmāsaṅkhyameva gacchati.",
  "tika-vin05t24:60_6": "Sace pana vīcīsu āgatāsupi anāgatāsupi pakatiudakeneva ottharīyati, vaṭṭati. Dīpako",
  "tika-vin05t24:60_7": "vā pabbato vā hoti, so ce dūre hoti macchabandhānaṁ agamanapathe, araññasīmāsaṅkhyameva",
  "tika-vin05t24:60_8": "gacchati. Tesaṁ gamanapariyantassa orato pana gāmasīmāsaṅkhyaṁ gacchati, tattha gāmasīmaṁ",
  "tika-vin05t24:60_9": "asodhetvā kammaṁ kātuṁ na vaṭṭati. Samuddo gāmasīmaṁ vā nigamasīmaṁ vā ottharitvā",
  "tika-vin05t24:60_10": "tiṭṭhati, samuddova hoti, tattha kammaṁ kātuṁ vaṭṭati. Sace pana vihārasīmaṁ ottharati,",
  "tika-vin05t24:60_11": "vihārasīmātveva saṅkhyaṁ gacchati.",
  "tika-vin05t24:61_0": "Jātassare kammaṁ karontehi yattha pubbe vuttappakāre vassakāle vasse pacchinnamatte",
  "tika-vin05t24:61_1": "pivituṁ vā hatthapāde vā dhovituṁ udakaṁ na hoti, sukkhati, ayaṁ na jātassaro, gāmakhettasaṅkhyameva",
  "tika-vin05t24:61_2": "gacchati, tattha kammaṁ na kātabbaṁ. Yattha pana vuttappakāre vassakāle udakaṁ santiṭṭhati,",
  "tika-vin05t24:61_3": "ayameva jātassaro. Tassa yattake padese vassānaṁ cātumāse udakaṁ tiṭṭhati, tattha",
  "tika-vin05t24:61_4": "kammaṁ kātuṁ vaṭṭati. Sace gambhīraṁ udakaṁ, aṭṭakaṁ bandhitvā tattha ṭhitehipi jātassarassa",
  "tika-vin05t24:61_5": "antojātarukkhamhi baddhaaṭṭakepi kātuṁ vaṭṭati. Piṭṭhipāsāṇadīpakesu panettha nadiyaṁ",
  "tika-vin05t24:61_6": "vuttasadisova vinicchayo. Samavassadevakāle pahonakajātassaro pana cepi dubbuṭṭhikakāle",
  "tika-vin05t24:61_7": "vā gimhahemantesu vā sukkhati, nirudako hoti, tattha saṅghakammaṁ kātuṁ vaṭṭati.",
  "tika-vin05t24:61_8": "Yaṁ andhakaṭṭhakathāyaṁ vuttaṁ ‘‘sabbo jātassaro sukkho anodako gāmakhettaṁyeva bhajatī’’ti,",
  "tika-vin05t24:61_9": "taṁ na gahetabbaṁ. Sace panettha udakatthāya āvāṭaṁ vā pokkharaṇīādīni vā khaṇanti,",
  "tika-vin05t24:61_10": "taṁ ṭhānaṁ ajātassaro hoti, gāmasīmāsaṅkhyaṁ gacchati. Lābutipusakādivappe katepi",
  "tika-vin05t24:61_11": "eseva nayo. Sace pana naṁ pūretvā thalaṁ vā karonti, ekasmiṁ disābhāge pāḷiṁ bandhitvā",
  "tika-vin05t24:61_12": "sabbameva naṁ mahātaḷākaṁ vā karonti, sabbopi ajātassaro hoti, gāmasīmāsaṅkhyaṁ gacchati.",
  "tika-vin05t24:61_13": "Loṇīpi jātassarasaṅkhyameva gacchati. Vassike cattāro māse udakaṭṭhānokāse kammaṁ",
  "tika-vin05t24:61_14": "kātuṁ vaṭṭatīti. Ayaṁ abaddhasīmāya vinicchayo.",
  "tika-vin05t24:62": "Iti pāḷimuttakavinayavinicchayasaṅgahe",
  "tika-vin05t24:63": "Sīmāvinicchayakathā samattā."
}