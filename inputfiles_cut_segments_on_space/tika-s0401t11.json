{
  "tika-s0401t11:0": "14. Etadaggavaggo",
  "tika-s0401t11:1": "(14) 1. Paṭhamaetadaggavaggo",
  "tika-s0401t11:2": "Etadaggapadavaṇṇanā",
  "tika-s0401t11:3_0": "188. Etadaggesu paṭhamavaggassa paṭhame ādimhi dissatīti ettha aggasaddoti ānetvā",
  "tika-s0401t11:3_1": "yojetabbaṁ. Ajjataggeti ajjadivasaṁ ādiṁ katvāti attho. Aṅgulaggenāti aṅgulikoṭiyā.",
  "tika-s0401t11:3_2": "Ambilagganti ambilakoṭṭhāso. Koṭibhūtāti paramakoṭibhūtā tasmiṁ ṭhāne tādisānaṁ aññesaṁ",
  "tika-s0401t11:3_3": "abhāvato. Tato eva seṭṭhabhūtātipi aggā. Etadaggasannikkhepoti etadagge ṭhapanaṁ",
  "tika-s0401t11:3_4": "aṭṭhuppattiādīhi catūhipi kāraṇehi. Mahāpaññatāya therena etadaggaṭṭhānassa laddhabhāvaṁ",
  "tika-s0401t11:3_5": "vitthārato dassetuṁ – ‘‘katha’’ntiādimāha. Dve padantarānīti kaṇḍambamūle yugandharapabbateti",
  "tika-s0401t11:3_6": "dvīsu ṭhānesu dve padāni dassetvā. Muṇḍapīṭhakanti yaṁ sattaṅgaṁ pañcaṅgaṁ vā na",
  "tika-s0401t11:3_7": "hoti, kevalaṁ muṇḍakapīṭhaṁ, taṁ sandhāyetaṁ vuttaṁ. Avattharitvā nisīdīti buddhānubhāvena",
  "tika-s0401t11:3_8": "ajjhottharitvā nisīdi. Tenāha – ‘‘evaṁ nisīdanto’’tiādi. Kāyasakkhiṁ katvāti nāmakāyena",
  "tika-s0401t11:3_9": "desanāya sampaṭicchanavasena sakkhibhūtaṁ katvā. Kusalā dhammā akusalā dhammā abyākatā",
  "tika-s0401t11:3_10": "dhammāti iti-saddo ādyattho, tena sabbaṁ abhidhammadesanaṁ saṅgaṇhāti.",
  "tika-s0401t11:4_0": "Pāṭihāriyaṭṭhāneti yamakapāṭihāriyassa kataṭṭhāne. Passathāti tesaṁ bahubhāvaṁ sandhāya",
  "tika-s0401t11:4_1": "vuttaṁ. Assāti manussasamūhassa ekabhāvaṁ. Ākappanti ākāraṁ. Mahājanoti sadevake",
  "tika-s0401t11:4_2": "loke sabbo mahājano. Yathā nirayadassanaṁ saṁvegajananatthaṁ, evaṁ devalokadassanampi",
  "tika-s0401t11:4_3": "saṁvegajananatthameva ‘‘anupubbikathāyaṁ saggakathā viya evaṁ sabbasampattisamupetopi",
  "tika-s0401t11:4_4": "saggo anicco addhuvo cavanadhammo’’ti. Sajjetvāti samapaṇṇāsāya mucchanāhi yathā",
  "tika-s0401t11:4_5": "kāmena nivādetuṁ sakkā, evaṁ sajjetvā.",
  "tika-s0401t11:5_0": "Puthujjanapañcakaṁ pañhanti puthujjanapañhaṁ ādiṁ katvā pavattitaṁ khīṇāsavapañhapariyantaṁ",
  "tika-s0401t11:5_1": "pañhapañcakaṁ. Paṭhamaṁ…pe… pucchīti puthujjanavisaye pañhaṁ pucchi. Paṭisambhidā",
  "tika-s0401t11:5_2": "yathābhinīhāraṁ yathāsakaṁ vipassanābhinīhārena paṭhamabhūmiyādayo viya pavattitavisayāti",
  "tika-s0401t11:5_3": "vuttaṁ – ‘‘te attano attano paṭisambhidāvisaye ṭhatvā kathayiṁsū’’ti. Buddhavisaye pañhaṁ pucchīti –",
  "tika-s0401t11:6": "‘‘Ye ca saṅkhātadhammāse, ye ca sekhā puthū idha;",
  "tika-s0401t11:7": "Tesaṁ me nipako iriyaṁ, puṭṭho pabrūhi mārisā’’ti. (su. ni. 1044) –",
  "tika-s0401t11:8_0": "Idaṁ pañhaṁ pucchi. Tattha saṅkhātadhammāti saṅkhātā ñātā catusaccadhammā, ye ca",
  "tika-s0401t11:8_1": "saṅkhātadhammā catūhi maggehi paṭividdhacatusaccadhammāti attho. Iminā asekkhā kathitā.",
  "tika-s0401t11:8_2": "Puthu-saddo ubhayatthapi yojetabbo ‘‘ye puthū saṅkhātadhammā, ye ca puthū sekhā’’ti.",
  "tika-s0401t11:8_3": "Tesanti tesaṁ dvinnaṁ sekkhāsekkhapuggalānaṁ me puṭṭhoti yojetabbaṁ, mayā puṭṭhoti",
  "tika-s0401t11:8_4": "attho. Iriyanti sekkhāsekkhabhūmiyā āgamanappaṭipadaṁ. Iriyati gacchati sekkhabhūmiṁ",
  "tika-s0401t11:8_5": "asekkhabhūmiñca etāyāti iriyā, taṁ tesaṁ iriyaṁ āgamanappaṭipadaṁ mayā puṭṭho pabrūhi",
  "tika-s0401t11:8_6": "kathehīti attho. Evaṁ bhagavā buddhavisaye pañhaṁ pucchitvā ‘‘imassa nu kho, sāriputta,",
  "tika-s0401t11:8_7": "saṁkhittena bhāsitassa kathaṁ vitthārena attho daṭṭhabbo’’ti āha. Thero pañhaṁ oloketvā",
  "tika-s0401t11:8_8": "‘‘satthā maṁ sekkhāsekkhānaṁ bhikkhūnaṁ āgamanappaṭipadaṁ pucchatī’’ti pañhe nikkaṅkho",
  "tika-s0401t11:8_9": "hutvā ‘‘āgamanappaṭipadā nāma khandhādivasena bahūhipi mukhehi sakkā kathetuṁ, katarākārena",
  "tika-s0401t11:8_10": "nu kho kathento satthu ajjhāsayaṁ gaṇhituṁ sakkhissāmī’’ti ajjhāsaye kaṅkhi, taṁ",
  "tika-s0401t11:8_11": "sandhāyetaṁ vuttaṁ – ‘‘dhammasenāpati…pe… na sakkotī’’ti. Pucchitapañhaṁ vissajjetuṁ",
  "tika-s0401t11:8_12": "paṭibhāne asati disāvilokanaṁ sattānaṁ sabhāvoti dassento, ‘‘puratthima…pe... nāsakkhī’’ti",
  "tika-s0401t11:8_13": "āha. Tattha pañhuppattiṭṭhānanti pañhuppattikāraṇaṁ.",
  "tika-s0401t11:9_0": "Therassakilamanabhāvaṁ jānitvāti ‘‘sāriputto pañhe nikkaṅkho, ajjhāsaye me kaṅkhamāno",
  "tika-s0401t11:9_1": "kilamatī’’ti therassa kilamanabhāvaṁ ñatvā. Catumahābhūtikakāyapariggahanti etena",
  "tika-s0401t11:9_2": "khandhamukhena nāmarūpapariggaho vutto. ‘‘Bhūtamidanti, sāriputta, samanupassasī’’ti",
  "tika-s0401t11:9_3": "hi vadantena bhagavatā khandhavasena nāmarūpapariggaho dassito. Evaṁ kirassa bhagavato",
  "tika-s0401t11:9_4": "ahosi ‘‘sāriputto mayā naye adinne kathetuṁ na sakkhissati, dinne pana naye mamajjhāsayaṁ",
  "tika-s0401t11:9_5": "gahetvā khandhavasena kathessatī’’ti. Therassa saha nayadānena so pañho nayasatena",
  "tika-s0401t11:9_6": "nayasahassena upaṭṭhāsi. Tenāha – ‘‘aññātaṁ bhagavā, aññātaṁ sugatā’’ti.",
  "tika-s0401t11:10_0": "Arūpāvacare paṭisandhi nāma na hotīti bodhisambhārasambharaṇassa anokāsabhāvato vuttaṁ.",
  "tika-s0401t11:10_1": "Tenāha – ‘‘abhabbaṭṭhānattā’’ti, laddhabyākaraṇānaṁ bodhisattānaṁ uppattiyā abhabbadesattāti",
  "tika-s0401t11:10_2": "attho . Rūpāvacare nibbattīti kammavasitāsambhavato arūpāvacare anibbattitvā rūpāvacare nibbatti.",
  "tika-s0401t11:11_0": "Parosahassantiādinā parosahassajātakaṁ dasseti. Tattha parosahassampīti atirekasahassampi.",
  "tika-s0401t11:11_1": "Samāgatānanti sannipatitānaṁ bhāsitassa atthaṁ jānituṁ asakkontānaṁ bālānaṁ. Kandeyyuṁ",
  "tika-s0401t11:11_2": "te vassasataṁ apaññāti te evaṁ samāgatā apaññā ime bālattā sasā viya vassasatampi",
  "tika-s0401t11:11_3": "vassasahassampi rodeyyuṁ parideveyyuṁ. Rodamānāpi pana atthaṁ vā kāraṇaṁ vā neva",
  "tika-s0401t11:11_4": "jāneyyunti dīpeti. Ekova seyyo puriso sapaññoti evarūpānaṁ bālānaṁ parosahassatopi",
  "tika-s0401t11:11_5": "eko paṇḍitapurisova seyyo varataroti attho. Kīdiso sapaññoti āha – ‘‘yo bhāsitassa",
  "tika-s0401t11:11_6": "vijānāti attha’’nti, ayaṁ jeṭṭhantevāsiko viya yo bhāsitassa atthaṁ jānāti, so tādiso",
  "tika-s0401t11:11_7": "sapañño varataroti attho. Dutiye parosatajātake jhāyeyyunti yāthāvato atthaṁ jānituṁ",
  "tika-s0401t11:11_8": "samāhitā hutvā cinteyyuṁ. Sesamettha vuttanayameva.",
  "tika-s0401t11:12_0": "Tatiyajātake ye saññinoti ṭhapetvā nevasaññānāsaññāyatanalābhino avasesacittakasatte",
  "tika-s0401t11:12_1": "dasseti. Tepi duggatāti tassā nevasaññānāsaññāyatanasamāpattiyā alābhato tepi duggatā",
  "tika-s0401t11:12_2": "dukkhaṁ upagatā saññībhave. ‘‘Saññā rogo saññā gaṇḍo saññā salla’’nti (ma. ni. 3.24)",
  "tika-s0401t11:12_3": "hi te saññāya ādīnavadassino. Yepi asaññinoti asaññībhave nibbatte acittakasatte",
  "tika-s0401t11:12_4": "dasseti. Tepi imissāyeva samāpattiyā alābhato duggatāyeva. Jhānasukhaṁ anaṅgaṇaṁ",
  "tika-s0401t11:12_5": "niddosaṁ yathāvuttadosābhāvato. Balavacittekaggatāsabhāvenapi taṁ anaṅgaṇaṁ nāma",
  "tika-s0401t11:12_6": "jātaṁ. Nevasaññī nāsaññīti āhāti atīte kira bārāṇasiyaṁ brahmadatte rajjaṁ kārente",
  "tika-s0401t11:12_7": "bodhisatto araññāyatane kālaṁ karonto antevāsikehi puṭṭho ‘‘nevasaññī nāsaññī’’ti",
  "tika-s0401t11:12_8": "āha. Purimajātake vuttanayeneva tāpasā jeṭṭhantevāsikassa kathaṁ na gaṇhiṁsu. Bodhisatto",
  "tika-s0401t11:12_9": "ābhassarato āgantvā ākāse ṭhatvā imaṁ gāthamāha. Tena vuttaṁ – ‘‘sesaṁ vuttanayeneva veditabba’’nti.",
  "tika-s0401t11:13_0": "Catutthajātake (jā. 1.1.135) candassa viya ābhā etassāti candābhaṁ, odātakasiṇaṁ.",
  "tika-s0401t11:13_1": "Sūriyābhanti sūriyassa viya ābhā etassāti sūriyābhaṁ, pītakasiṇaṁ. Yodha paññāya",
  "tika-s0401t11:13_2": "gādhatīti yo puggalo idha sattaloke idaṁ kasiṇadvayaṁ paññāya gādhati, ārammaṇaṁ",
  "tika-s0401t11:13_3": "katvā anuppavisati, tattha vā patiṭṭhahati. Avitakkena dutiyajjhānena ābhassarūpago",
  "tika-s0401t11:13_4": "hotīti so puggalo tathā katvā paṭiladdhena dutiyena jhānena ābhassarabrahmalokūpago",
  "tika-s0401t11:13_5": "hoti. Sesaṁ purimanayenevaveditabbanti iminā imaṁ dasseti (jā. aṭṭha. 1.1.135 candābhajātakavaṇṇanā)",
  "tika-s0401t11:13_6": "– atīte bārāṇasiyaṁ brahmadatte rajjaṁ kārente bodhisatto araññāyatane kālaṁ karonto",
  "tika-s0401t11:13_7": "antevāsikehi pucchito ‘‘candābhaṁ sūriyābha’’nti vatvā ābhassare nibbatto. Tāpasā",
  "tika-s0401t11:13_8": "jeṭṭhantevāsikassa na saddahiṁsu. Bodhisatto āgantvā ākāse ṭhito imaṁ gāthaṁ abhāsi.",
  "tika-s0401t11:14_0": "Pañcamajātake āsīsethevāti āsācchedaṁ akatvā attano kammesu āsaṁ kareyyeva. Na nibbindeyyāti",
  "tika-s0401t11:14_1": "na nibbedaṁ uppādeyya, na ukkaṇṭheyyāti attho. Voti nipātamattaṁ. Yathā icchinti",
  "tika-s0401t11:14_2": "ahañhi saṭṭhihatthā narakā uṭṭhānaṁ icchiṁ, somhi tatheva jāto, tato uṭṭhitoyevāti dīpeti.",
  "tika-s0401t11:15_0": "Atīte (jā. aṭṭha. 4.13.sarabhamigajātakavaṇṇanā) kira bārāṇasiyaṁ brahmadatte rajjaṁ",
  "tika-s0401t11:15_1": "kārente bodhisatto sarabhamigayoniyaṁ nibbattitvā araññe paṭivasati. Rājā migavittako",
  "tika-s0401t11:15_2": "ahosi thāmasampanno. Ekadivasaṁ gantvā amacce āha – ‘‘yassa passena migo palāyati,",
  "tika-s0401t11:15_3": "teneva so dātabbo’’ti. Athekadivasaṁ sarabhamigo uṭṭhāya rañño ṭhitaṭṭhānena palāyi.",
  "tika-s0401t11:15_4": "Atha naṁ amaccā uppaṇḍesuṁ. Rājā cintesi – ‘‘ime maṁ parihāsanti, mama pamāṇaṁ na",
  "tika-s0401t11:15_5": "jānantī’’ti gāḷhaṁ nivāsetvā pattikova khaggaṁ ādāya ‘‘sarabhaṁ gaṇhissāmī’’ti vegena",
  "tika-s0401t11:15_6": "pakkhandi. Atha naṁ disvā tīṇi yojanāni anubandhi. Sarabho araññaṁ pāvisi. Rājāpi",
  "tika-s0401t11:15_7": "pāvisiyeva. Tattha sarabhamigassa gamanamagge saṭṭhihatthamatto mahāpūtipātanarakaāvāṭo",
  "tika-s0401t11:15_8": "atthi, so tiṁsahatthamattaṁ udakena puṇṇo tiṇehi ca paṭicchanno. Sarabho udakagandhaṁ",
  "tika-s0401t11:15_9": "ghāyitvāva āvāṭabhāvaṁ ñatvā thokaṁ osakkitvā gato. Rājā pana ujukameva āgacchanto tasmiṁ pati.",
  "tika-s0401t11:16_0": "Sarabho tassa padasaddaṁ asuṇanto nivattitvā taṁ apassanto ‘‘narakaāvāṭe patito bhavissatī’’ti",
  "tika-s0401t11:16_1": "ñatvā āgantvā olokento taṁ gambhīre udake appatiṭṭhe kilamantaṁ disvā tena katāparādhaṁ",
  "tika-s0401t11:16_2": "hadaye akatvā sañjātakāruñño ‘‘mā mayi passante varāko nassatu, imamhā taṁ dukkhā",
  "tika-s0401t11:16_3": "mocessāmī’’ti āvāṭatīre ṭhito ‘‘mā bhāyi, mahārāja, ahaṁ taṁ dukkhā mocessāmī’’ti",
  "tika-s0401t11:16_4": "vatvā attano piyaputtaṁ uddharituṁ ussāhaṁ karonto viya tassuddharaṇatthāya silāya",
  "tika-s0401t11:16_5": "yoggaṁ katvā ‘‘vijjhissāmī’’ti āgataṁ rājānaṁ saṭṭhihatthā narakā uddharitvā assāsetvā",
  "tika-s0401t11:16_6": "piṭṭhiṁ āropetvā araññā nīharitvā senāya avidūre otāretvā ovādamassa datvā pañcasu",
  "tika-s0401t11:16_7": "sīlesu patiṭṭhāpesi. Rājā senaṅgaparivuto nagaraṁ gantvā ‘‘ito paṭṭhāya sakalaraṭṭhavāsino",
  "tika-s0401t11:16_8": "pañca sīlāni rakkhantū’’ti dhammabheriṁ carāpesi. Mahāsattena pana attano kataguṇaṁ",
  "tika-s0401t11:16_9": "kassaci akathetvā sāyaṁ nānaggarasabhojanaṁ bhuñjitvā alaṅkatasayane sayitvā paccūsakāle",
  "tika-s0401t11:16_10": "mahāsattassa guṇaṁ saritvā uṭṭhāya sayanapiṭṭhe pallaṅkena nisīditvā pītipuṇṇena",
  "tika-s0401t11:16_11": "hadayena udānaṁ udānento ‘‘āsīsetheva puriso’’tiādinā imā cha gāthā abhāsi.",
  "tika-s0401t11:17_0": "Tattha ahitā hitā cāti dukkhaphassā sukhaphassā ca, maraṇaphassā, jīvitaphassātipi",
  "tika-s0401t11:17_1": "attho. Sattānañhi maraṇaphasso ahito, jīvitaphasso hito. Tesaṁ acintito maraṇaphasso",
  "tika-s0401t11:17_2": "āgacchatīti dasseti . Acintitampīti mayā ‘‘āvāṭe patissāmī’’ti na cintitaṁ, ‘‘sarabhaṁ",
  "tika-s0401t11:17_3": "māressāmī’’ti cintitaṁ. Idāni pana me cintitaṁ naṭṭhaṁ, acintitameva jātanti udānavasena",
  "tika-s0401t11:17_4": "vadati. Bhogāti yasaparivārā, ete cintāmayā na honti. Tasmā ñāṇavatā vīriyameva kātabbanti",
  "tika-s0401t11:17_5": "vadati. Vīriyavato hi acintitampi hotiyeva.",
  "tika-s0401t11:18_0": "Tassetaṁ udānaṁ udānentasseva aruṇaṁ uṭṭhahi. Purohito pātova sukhaseyyapucchanatthaṁ",
  "tika-s0401t11:18_1": "āgantvā dvāre ṭhito tassa udānagītasaddaṁ sutvā cintesi – ‘‘rājā hiyyo migavaṁ agamāsi,",
  "tika-s0401t11:18_2": "tattha sarabhamigaṁ viddho bhavissati, tena maññe udānaṁ udānetī’’ti. Evaṁ brāhmaṇassa",
  "tika-s0401t11:18_3": "rañño paripuṇṇabyañjanaṁ udānaṁ sutvā sumajjite ādāse mukhaṁ olokentassa chāyā viya",
  "tika-s0401t11:18_4": "raññā ca sarabhena ca katakāraṇaṁ pākaṭaṁ ahosi, so nakhaggena dvāraṁ ākoṭesi. Rājā",
  "tika-s0401t11:18_5": "‘‘ko eso’’ti pucchi. Ahaṁ, deva, purohitoti. Athassa dvāraṁ vivaritvā ‘‘ito ehācariyā’’ti",
  "tika-s0401t11:18_6": "āha. So pavisitvā rājānaṁ jayāpetvā ekamantaṁ ṭhito ‘‘ahaṁ, mahārāja, tayā araññe",
  "tika-s0401t11:18_7": "katakāraṇaṁ jānāmi, tvaṁ ekaṁ sarabhamigaṁ anubandhanto narake patito, atha naṁ so",
  "tika-s0401t11:18_8": "sarabho silāya yoggaṁ katvā narakato uddhari, so tvaṁ tassa guṇaṁ saritvā udānaṁ",
  "tika-s0401t11:18_9": "udānesī’’ti vatvā ‘‘sarabhaṁ giriduggasmi’’ntiādinā dve gāthā abhāsi.",
  "tika-s0401t11:19_0": "Tattha anusarīti anubandhi. Vikkantanti uddharaṇatthāya kataparakkamaṁ. Anujīvasīti",
  "tika-s0401t11:19_1": "upajīvasi, tassānubhāvena tayā jīvitaṁ laddhanti attho. Samuddharīti uddharaṇaṁ akāsi.",
  "tika-s0401t11:19_2": "Silāya yoggaṁ sarabho karitvāti silāya sopānasadisāya narakato uddharaṇayoggataṁ",
  "tika-s0401t11:19_3": "karitvā. Alīnacittanti saṅkocaṁ appattacittaṁ. Ta migaṁ vadesīti suvaṇṇasarabhamigaṁ",
  "tika-s0401t11:19_4": "idha sirisayane nipanno vaṇṇesi. Taṁ sutvā rājā, ‘‘ayaṁ mayā saddhiṁ na migavaṁ āgato,",
  "tika-s0401t11:19_5": "sabbañca pavattiṁ jānāti, kathaṁ nu kho jānāti, pucchissāmi na’’nti cintetvā – ‘‘kiṁ",
  "tika-s0401t11:19_6": "tvaṁ nu tatthevā’’ti navamagāthamāha . Tattha bhiṁsarūpanti kiṁ nu te ñāṇaṁ balavajātikaṁ,",
  "tika-s0401t11:19_7": "tenetaṁ jānāsīti vadati. Brāhmaṇo ‘‘nāhaṁ sabbaññubuddho, byañjanaṁ amakkhetvā tayā",
  "tika-s0401t11:19_8": "kathitagāthāya pana mayhaṁ attho upaṭṭhātī’’ti dīpento ‘‘na cevaha’’nti dasamagāthamāha",
  "tika-s0401t11:19_9": ". Tattha subhāsitānanti byañjanaṁ amakkhetvā suṭṭhu bhāsitānaṁ. Atthaṁ tadānentīti",
  "tika-s0401t11:19_10": "yo tesaṁ attho, taṁ ānenti upadhārentīti attho. Tadā purohito dhammasenāpati ahosi.",
  "tika-s0401t11:19_11": "Tenevāha – ‘‘atītepī’’tiādi. Sesaṁ uttānatthameva.",
  "tika-s0401t11:20": "Aññāsikoṇḍaññattheravatthu",
  "tika-s0401t11:21_0": "Aññāsikoṇḍaññattherādayotiādīsu pana yāthāvasarasaguṇavasenāti yathāsabhāvaguṇavasena.",
  "tika-s0401t11:21_1": "Pabbajjāvasena paṭivedhavasena suciraṁ sunipuṇaṁ rattindivaparicchedajānanavasena",
  "tika-s0401t11:21_2": "ca rattaññutā veditabbāti taṁ dassento ‘‘ṭhapetvā hi sammāsambuddha’’ntiādimāha.",
  "tika-s0401t11:21_3": "Pākaṭova hotīti satipaññāvepullappattiko pākaṭo vibhūto hoti. Aññāsikoṇḍaññoti sāvakesu",
  "tika-s0401t11:21_4": "sabbapaṭhamaṁ cattāri ariyasaccāni ñātakoṇḍañño. Sabbesupi etadaggesūti sabbesupi",
  "tika-s0401t11:21_5": "etadaggasuttesu, sabbesu vā etadaggaṭṭhapanesu.",
  "tika-s0401t11:22_0": "Dhurapattānīti pattānaṁ pamukhabhūtāni bāhirapattāni. Navutihatthānīti majjhimapurisassa",
  "tika-s0401t11:22_1": "hatthena navutiratanāni. Padumeneva taṁ taṁ padesaṁ uttarati atikkamatīti padumuttaro,",
  "tika-s0401t11:22_2": "bhagavā. Gandhadāmamālādāmādīhīti ādisaddena pattadāmādiṁ saṅgaṇhāti. Tattha gandhadāmehi",
  "tika-s0401t11:22_3": "katamālā gandhadāmaṁ. Lavaṅgatakkolajātipupphādīhi katamālā mālādāmaṁ. Tamālapattādīhi",
  "tika-s0401t11:22_4": "katamālā pattadāmaṁ. Vaṅgapaṭṭeti vaṅgadese uppannaghanasukhumavatthe. Uttamasukhumavatthanti kāsikavatthamāha.",
  "tika-s0401t11:23_0": "Teparivaṭṭadhammacakkappavattanasuttantapariyosāneti ettha ‘‘idaṁ dukkhaṁ ariyasacca’’ntiādinā",
  "tika-s0401t11:23_1": "saccavasena, ‘‘dukkhaṁ ariyasaccaṁ pariññeyya’’ntiādinā kiccavasena, ‘‘dukkhaṁ ariyasaccaṁ",
  "tika-s0401t11:23_2": "pariññāta’’ntiādinā katavasena ca tīhi ākārehi parivaṭṭetvā catunnaṁ saccānaṁ desitattā",
  "tika-s0401t11:23_3": "tayo parivaṭṭā etassa atthīti tiparivaṭṭaṁ, tiparivaṭṭameva teparivaṭṭaṁ, teparivaṭṭañca",
  "tika-s0401t11:23_4": "taṁ dhammacakkappavattanañcāti teparivaṭṭadhammacakkappavattanaṁ, tadeva suttantaṁ,",
  "tika-s0401t11:23_5": "tassa pariyosāneti attho.",
  "tika-s0401t11:24_0": "Sāligabbhaṁ phāletvā ādāyāti sāligabbhaṁ phāletvā tattha labbhamānaṁ sālikhīrarasaṁ",
  "tika-s0401t11:24_1": "ādāya. Anucchavikanti buddhānaṁ anucchavikaṁ khīrapāyasaṁ pacāpema. Veṇiyo purisabhāvavasena",
  "tika-s0401t11:24_2": "bandhitvā kalāpakaraṇe kalāpaggaṁ. Khale kalāpānaṁ ṭhapanadivase khalaggaṁ. Madditvā",
  "tika-s0401t11:24_3": "vīhīnaṁ rāsikaraṇadivase khalabhaṇḍaggaṁ. Koṭṭhesu hi dhaññassa pakkhipanadivase koṭṭhaggaṁ.",
  "tika-s0401t11:25_0": "Dve gatiyoti dve eva nipphattiyo, dve niṭṭhāti attho. Tasmiṁ kumāre sabbaññutaṁ patteti",
  "tika-s0401t11:25_1": "koṇḍaññamāṇavasseva laddhiyaṁ ṭhatvā itarepi cha janā putte anusāsiṁsu. Bodhirukkhamūle",
  "tika-s0401t11:25_2": "pācīnapassaṁ acalaṭṭhānaṁ nāma, yaṁ ‘‘vajirāsana’’ntipi vuccati. Mahataṁ mahatiyo",
  "tika-s0401t11:25_3": "vahatīti ‘‘pācīnamukho’’ti avatvā ‘‘pācīnalokadhātuabhimukho’’ti vuttaṁ. Maṁsacakkhupi",
  "tika-s0401t11:25_4": "lokanāthassa appaṭighātaṁ mahāvisayañcāti. Caturaṅgasamannāgatanti ‘‘kāmaṁ taco ca",
  "tika-s0401t11:25_5": "nhāru ca, aṭṭhi ca avasissatū’’tiādinā (ma. ni. 2.184; saṁ. ni. 2.22, 237; a. ni.",
  "tika-s0401t11:25_6": "2.5; mahāni. 196) vuttacaturaṅgasamannāgataṁ.",
  "tika-s0401t11:26_0": "Idaṁ pana sabbamevāti ‘‘kassa nu kho ahaṁ paṭhamaṁ dhammaṁ desessāmī’’tiādinayappavattaṁ",
  "tika-s0401t11:26_1": "(ma. ni. 1.284; 2.341; mahāva. 10) sabbameva. Parivitakkamattameva tathā atthasiddhiyā",
  "tika-s0401t11:26_2": "abhāvato. Pupphitaphalitaṁ katvāti abhiññāpaṭisambhidāhi sabbapāliphullaṁ, maggaphalehi",
  "tika-s0401t11:26_3": "sabbaso phalabhārabharitañca karonto pupphitaṁ phalitaṁ katvā. Apakkamitukāmo hutvāti",
  "tika-s0401t11:26_4": "dvepi aggasāvake attano nipaccakāraṁ karonte disvā tesaṁ guṇātirekataṁ bahu maññanto",
  "tika-s0401t11:26_5": "buddhānaṁ santikā apakkamitukāmo hutvā. Tatthevāti chaddantadahatīreyeva.",
  "tika-s0401t11:27": "Sāriputta-moggallānattheravatthu",
  "tika-s0401t11:28_0": "189-190. Dutiyatatiyesu iddhimantānanti ettha manta-saddo atisayatthavisayoti therassa",
  "tika-s0401t11:28_1": "atisayikaiddhitaṁ dassetuṁ – ‘‘iddhiyā sampannāna’’nti vuttaṁ. Saha paṁsūhi kīḷiṁsūti",
  "tika-s0401t11:28_2": "sahapaṁsukīḷitā. Idhalokattabhāvamevāti diṭṭhadhammikaattabhāvameva. Soḷasa paññā",
  "tika-s0401t11:28_3": "paṭivijjhitvā ṭhitoti majjhimanikāye anupadasuttantadesanāya ‘‘mahāpañño, bhikkhave,",
  "tika-s0401t11:28_4": "sāriputto, puthupañño, bhikkhave, sāriputto, hāsapañño, bhikkhave, sāriputto, javanapañño,",
  "tika-s0401t11:28_5": "bhikkhave, sāriputto, tikkhapañño, bhikkhave, sāriputto, nibbedhikapañño, bhikkhave,",
  "tika-s0401t11:28_6": "sāriputto’’ti (ma. ni. 3.93) evamāgatā mahāpaññādikā cha, tasmiṁyeva sutte āgatā",
  "tika-s0401t11:28_7": "navānupubbavihārasamāpattipaññā, arahattamaggapaññāti imā soḷasavidhā paññā paṭivijjhitvā sacchikatvā ṭhito.",
  "tika-s0401t11:29_0": "Pañhasākacchanti pañhassa pucchanavasena vissajjanavasena ca sākacchaṁ karoti. Atthikehi",
  "tika-s0401t11:29_1": "upaññātaṁ magganti etaṁ anubandhanassa kāraṇavacanaṁ. Idañhi vuttaṁ hoti – yaṁnūnāhaṁ",
  "tika-s0401t11:29_2": "imaṁ bhikkhuṁ piṭṭhito piṭṭhito anubandheyyaṁ. Kasmā? Yasmā idaṁ piṭṭhito piṭṭhito",
  "tika-s0401t11:29_3": "anubandhanaṁ nāma atthikehi upaññātaṁ maggaṁ, ñāto ceva upagato ca maggoti attho.",
  "tika-s0401t11:29_4": "Atha vā atthikehi amhehi maraṇe sati amatenapi bhavitabbanti evaṁ kevalaṁ atthīti",
  "tika-s0401t11:29_5": "upaññātaṁ, anumānañāṇena upagantvā ñātaṁ nibbānaṁ nāma atthi, taṁ magganto pariyesantoti",
  "tika-s0401t11:29_6": "evampettha attho daṭṭhabbo.",
  "tika-s0401t11:30_0": "Nesaṁ parisāyāti dvinnaṁ aggasāvakānaṁ parivārabhūtaparisāya. Dve aggasāvaketi sāriputtamoggallāne",
  "tika-s0401t11:30_1": "dve mahānubhāve sāvake. Ṭhānantareti aggasāvakattasaññite ṭhānantare ṭhapesi. Kasmā",
  "tika-s0401t11:30_2": "panettha ‘‘aggasāvake’’ti avatvā ‘‘mahāsāvake’’ti vuttaṁ. Yadi aññepi mahātherā abhiññātādiguṇavisesayogena",
  "tika-s0401t11:30_3": "‘‘mahāsāvakā’’ti vattabbataṁ labhanti, imeyeva pana sāvakesu anaññasādhāraṇabhūtā",
  "tika-s0401t11:30_4": "visesato ‘‘mahāsāvakā’’ti vattabbāti dassanatthaṁ ‘‘dvepi mahāsāvake’’ti vuttaṁ.",
  "tika-s0401t11:31": "Mahākassapattheravatthu",
  "tika-s0401t11:32_0": "191. Catutthe yasmā dhutavādadhutadhammadhutaṅgāni dhutamūlakāni, tasmā ‘‘dhuto veditabbo’’ti",
  "tika-s0401t11:32_1": "āraddhaṁ, tattha kilese dhuni dhutavāti dhuto, dhutakileso puggalo, kilesadhunano",
  "tika-s0401t11:32_2": "vā dhammo, kilesadhunano dhammoti ca sapubbabhāgo ariyamaggo daṭṭhabbo. Taṁ dhutasaññitaṁ",
  "tika-s0401t11:32_3": "kilesadhunanadhammaṁ vadati, pare tattha patiṭṭhāpetīti dhutavādo. Catukkañcettha",
  "tika-s0401t11:32_4": "sambhavatīti taṁ dassetuṁ – ‘‘ettha panā’’tiādi āraddhaṁ. Tayidanti nipāto, tassa",
  "tika-s0401t11:32_5": "so ayanti attho. Dhutabhūtassa dhutabhūtā dhammā dhutadhammā. Appicchatā santuṭṭhitā",
  "tika-s0401t11:32_6": "heṭṭhā vuttā eva . Kilese sammā likhati tacchatīti sallekho, kilesajegucchī, tassa",
  "tika-s0401t11:32_7": "bhāvo sallekhatā. Dvīhipi kāmehi viviccatīti paviveko, yonisomanasikārabahulo puggalo,",
  "tika-s0401t11:32_8": "tassa bhāvo pavivekatā. Iminā sarīraṭṭhapanamattena atthīti idamaṭṭhi ttha-kārassa",
  "tika-s0401t11:32_9": "ṭṭha-kāraṁ katvā, tassa bhāvo idamaṭṭhitā, imehi vā kusaladhammehi atthi idamaṭṭhi,",
  "tika-s0401t11:32_10": "yena ñāṇena ‘‘pabbajitena nāma paṁsukūlikaṅgādīsu patiṭṭhitena bhavitabba’’nti yathānusiṭṭhaṁ",
  "tika-s0401t11:32_11": "dhutaguṇe samādiyati ceva pariharati ca, taṁ ñāṇaṁ idamaṭṭhitā. Tenāha – ‘‘idamaṭṭhitā",
  "tika-s0401t11:32_12": "ñāṇamevā’’ti. Dhutadhammā nāmāti dhutaṅgasevanāya paṭipakkhabhūtānaṁ pāpadhammānaṁ",
  "tika-s0401t11:32_13": "dhunanavasena pavattiyā dhutoti laddhanāmāya dhutaṅgacetanāya upakārakā dhammāti",
  "tika-s0401t11:32_14": "katvā dhutadhammā nāma . Anupatantīti tadantogadhā tappariyāpannā honti tadubhayasseva",
  "tika-s0401t11:32_15": "pavattivisesabhāvato. Paṭikkhepavatthūsūti dhutaṅgasevanāya paṭikkhipitabbavatthūsu pahātabbavatthūsu.",
  "tika-s0401t11:33_0": "Paṁsukūlikaṅgaṁ…pe… nesajjikaṅganti uddesopi peyyālanayena dassito. Yadettha vattabbaṁ,",
  "tika-s0401t11:33_1": "taṁ sabbaṁ visuddhimagge (visuddhi. 1.22 ādayo) vitthārato vuttaṁ. Dhutavādaggahaṇeneva",
  "tika-s0401t11:33_2": "therassa dhutabhāvopi gahito hotīti ‘‘dhutavādāna’’nteva vuttaṁ. Ayaṁ mahāti abhinīhārādimahantatāyapi",
  "tika-s0401t11:33_3": "sāsanassa upakāritāyapi ayaṁ thero mahā, guṇamahantatāya pasaṁsāvacanameva vā etaṁ",
  "tika-s0401t11:33_4": "therassa yadidaṁ mahākassapoti yathā ‘‘mahāmoggallāno’’ti.",
  "tika-s0401t11:34_0": "Satthu dhammadesanāya vatthuttaye sañjātappasādatāya upāsakabhāve ṭhitattā vuttaṁ",
  "tika-s0401t11:34_1": "– ‘‘uposathaṅgāni adhiṭṭhāyā’’tiādi. Etassa aggabhāvassāti yojetabbaṁ. Saccakāroti",
  "tika-s0401t11:34_2": "saccabhāvāvaho kāro, avisaṁvādanavasena vā tadatthasādhanoti attho. Kolāhalanti kutūhalavipphāro.",
  "tika-s0401t11:34_3": "Satthā sattame sattame saṁvacchare dhammaṁ kathento sattānaṁ savanayoggaṁ kālaṁ sallakkhento",
  "tika-s0401t11:34_4": "divā sāyanhasamayaṁ katheti, rattiyaṁ sakalayāmaṁ. Tenāha – ‘‘brāhmaṇo brāhmaṇe āha",
  "tika-s0401t11:34_5": "– ‘bhoti kiṁ rattiṁ dhammaṁ suṇissasi divā’’’ti. Vissāsikoti vissāsikabhāvo. ‘‘Tato",
  "tika-s0401t11:34_6": "paṭṭhāya so’’ti vā pāṭho.",
  "tika-s0401t11:35_0": "Dveasaṅkhyeyyāni pūritapāramissāti idaṁ sā paramparāya sotapatitaṁ atthaṁ gahetvā",
  "tika-s0401t11:35_1": "āha. Adinnavipākassāti avipakkavipākassa. Bhaddake kāleti yutte kāle. Nakkhattanti",
  "tika-s0401t11:35_2": "nakkhattena lakkhitaṁ chaṇaṁ. Tasmiṁ tasmiñhi nakkhatte anubhavitabbachaṇāni nakkhattāni",
  "tika-s0401t11:35_3": "nāma, itarāni pana chaṇāni nāma. Sammāpatitadukkhato vimocanena tato niyyānāvahatāya",
  "tika-s0401t11:35_4": "icchitatthassa labhāpanato ca niyyānikaṁ. Tesanti suvaṇṇapadumānaṁ. Olambakāti suvaṇṇaratanavicittā",
  "tika-s0401t11:35_5": "ratanadāmā. Puññaniyāmenāti puññānubhāvasiddhena niyāmena. Svassa bārāṇasirajjaṁ",
  "tika-s0401t11:35_6": "dātuṁ katokāso. Phussarathanti maṅgalarathaṁ. Setacchattauṇhīsavālabījanikhaggamaṇipādukāni",
  "tika-s0401t11:35_7": "pañcavidhaṁ rājakakudhabhaṇḍanti vadanti. Idha pana setacchattaṁ visuṁ gahitanti",
  "tika-s0401t11:35_8": "sīhāsanaṁ pañcamaṁ katvā vadanti. Pārupanakaṇṇanti pārupanavatthassa dasantaṁ. Dibbavatthadāyipuññānubhāvacodito",
  "tika-s0401t11:35_9": "‘‘nanu tātā thūla’’nti āha. Aho tapassīti aho kapaṇo ahaṁ rājāti attho. Buddhānaṁ",
  "tika-s0401t11:35_10": "saddahitvāti buddhānaṁ sāsanaṁ saddahitvā. Caṅkamanasatānīti iti-saddo ādyattho.",
  "tika-s0401t11:35_11": "Tena hi aggisālādīni pabbajitasāruppāni ṭhānāni saṅgaṇhāti.",
  "tika-s0401t11:36_0": "Sādhukīḷitanti ariyānaṁ parinibbutaṭṭhāne kātabbasakkāraṁ vadati. Nappamajji, nirogā",
  "tika-s0401t11:36_1": "ayyāti pucchitākāradassanaṁ. Parinibbutā devāti devī paṭivacanaṁ adāsi. Paṭiyādetvāti",
  "tika-s0401t11:36_2": "niyyātetvā. Samaṇakapabbajjanti samitapāpehi ariyehi anuṭṭhātabbapabbajjaṁ. So hi",
  "tika-s0401t11:36_3": "rājā paccekabuddhānaṁ vesassa diṭṭhattā ‘‘idameva bhaddaka’’nti tādisaṁyeva liṅgaṁ",
  "tika-s0401t11:36_4": "gaṇhi. Tatthevāti brahmaloke eva. Vīsatime vasse sampatteti āharitvā sambandho. Brahmalokato",
  "tika-s0401t11:36_5": "cavitvā nibbattattā, brahmacariyādhikārassa ca cirakālasambhūtattā ‘‘evarūpaṁ kathaṁ",
  "tika-s0401t11:36_6": "mā kathethā’’ti āha. Vīsati dharaṇāni nikkhanti vadanti, pañcapalaṁ nikkhanti apare.",
  "tika-s0401t11:36_7": "Itthākaroti itthiratanassa uppattiṭṭhānaṁ. Ayyadhītāti amhākaṁ ayyassa dhītā, bhaddakāpilānīti",
  "tika-s0401t11:36_8": "attho. Samānapaṇṇanti sadisapaṇṇaṁ sadisalekhaṁ kumārassa kumārikāya ca yuttaṁ paṇṇalekhaṁ.",
  "tika-s0401t11:36_9": "Te purisā samāgataṭṭhānato magadharaṭṭhe mahātitthagāmaṁ maddaraṭṭhe sāgalanagarañca",
  "tika-s0401t11:36_10": "uddissa apakkamantā aññamaññaṁ vissajjantā nāma hontīti ‘‘ito ca etto ca pesesu’’nti vuttā.",
  "tika-s0401t11:37_0": "Pupphadāmanti hatthihatthappamāṇaṁ pupphadāmaṁ. Tānīti tāni ubhohi ganthāpitāni dve",
  "tika-s0401t11:37_1": "pupphadāmāni. Teti ubho bhaddā ceva pippalikumāro ca . Lokāmisenāti kāmassādena.",
  "tika-s0401t11:37_2": "Asaṁsaṭṭhāti na saṁyuttā ghaṭe jalantena viya padīpena ajjhāsaye samujjalantena vimokkhabījena",
  "tika-s0401t11:37_3": "samussāhitacittattā. Yantabaddhānīti sassasampādanatthaṁ tattha tattha dvārakavāṭayojanavasena",
  "tika-s0401t11:37_4": "baddhāni nikkhamanatumbāni. Kammantoti kasikammakaraṇaṭṭhānaṁ. Dāsikagāmāti dāsānaṁ",
  "tika-s0401t11:37_5": "vasanagāmā. Osāretvāti pakkhipitvā. Ākappakuttavasenāti ākāravasena kiriyāvasena.",
  "tika-s0401t11:37_6": "Ananucchavikanti pabbajitabhāvassa ananurūpaṁ. Tassa matthaketi dvedhāpathassa dvidhābhūtaṭṭhāne.",
  "tika-s0401t11:37_7": "Etesaṁ saṅgahaṁ kātuṁ vaṭṭatīti nisīdatīti sambandho. Sā pana tattha satthu nisajjā",
  "tika-s0401t11:37_8": "edisīti dassetuṁ – ‘‘nisīdanto panā’’tiādi vuttaṁ. Tattha yā buddhānaṁ aparimitakālasambhūtācinteyyāpariññeyyapuññasambhārūpacayanibbattā",
  "tika-s0401t11:37_9": "rūpappabhāvabuddhaguṇavijjotitā dvattiṁsamahāpurisalakkhaṇaasītianubyañjanasamujjalitā",
  "tika-s0401t11:37_10": "byāmappabhāketumālālaṅkatā sabhāvasiddhitāya akittimā rūpakāyasirī, taṁyeva mahākassapassa",
  "tika-s0401t11:37_11": "adiṭṭhapubbappasādasaṁvaddhanatthaṁ aniggūhitvā nisinno bhagavā ‘‘buddhavesaṁ gahetvā…pe…",
  "tika-s0401t11:37_12": "nisīdī’’ti vutto. Asītihatthappadesaṁ byāpetvā pavattiyā asītihatthāti vuttā. Satasākhoti",
  "tika-s0401t11:37_13": "bahusākho anekasākho. Suvaṇṇavaṇṇova ahosi nirantaraṁ buddharasmīhi samantato samokiṇṇabhāvato.",
  "tika-s0401t11:38_0": "Tīsu ṭhānesūti dūrato nātidūre āsanneti tīsu ṭhānesu. Tīhi ovādehīti ‘‘tasmātiha",
  "tika-s0401t11:38_1": "te, kassapa, evaṁ sikkhitabbaṁ ‘tibbaṁ me hirottappaṁ paccupaṭṭhitaṁ bhavissati theresu",
  "tika-s0401t11:38_2": "navesu majjhimesū’ti. Evañhi te, kassapa, sikkhitabbaṁ. Tasmātiha te, kassapa, evaṁ",
  "tika-s0401t11:38_3": "sikkhitabbaṁ ‘yaṁ kiñci dhammaṁ suṇissāmi kusalūpasaṁhitaṁ, sabbaṁ taṁ aṭṭhiṁ katvā",
  "tika-s0401t11:38_4": "manasi karitvā sabbaṁ cetasā samannāharitvā ohitasoto dhammaṁ suṇissāmī’ti, evañhi",
  "tika-s0401t11:38_5": "te, kassapa, sikkhitabbaṁ. Tasmātiha te, kassapa, evaṁ sikkhitabbaṁ ‘sātasahagatā",
  "tika-s0401t11:38_6": "ca me kāyagatāsati na vijahissatī’ti, evañhi te, kassapa, sikkhitabba’’nti (saṁ.",
  "tika-s0401t11:38_7": "ni. 2.154) imehi tīhi ovādehi. Ettha hi bhagavā paṭhamaṁ ovādaṁ therassa brāhmaṇajātikattā",
  "tika-s0401t11:38_8": "jātimānappahānatthamabhāsi, dutiyaṁ bāhusaccaṁ nissāya uppajjanakaahaṁkārappahānatthaṁ,",
  "tika-s0401t11:38_9": "tatiyaṁ upadhisampattiṁ nissāya uppajjanakaattasinehappahānatthaṁ . Mudukā kho tyāyanti",
  "tika-s0401t11:38_10": "mudukā kho te ayaṁ. Kasmā pana bhagavā evamāha? Therena saha cīvaraṁ parivattetukāmatāya.",
  "tika-s0401t11:38_11": "Kasmā parivattetukāmo jātoti? Theraṁ attano ṭhāne ṭhapetukāmatāya. Kiṁ sāriputtamoggallānā",
  "tika-s0401t11:38_12": "natthīti? Atthi, evaṁ panassa ahosi ‘‘imena ciraṁ ṭhassanti, kassapo pana vīsativassasatāyuko,",
  "tika-s0401t11:38_13": "so mayi parinibbute sattapaṇṇiguhāyaṁ vasitvā dhammavinayasaṅgahaṁ katvā mama sāsanaṁ",
  "tika-s0401t11:38_14": "pañcavassasahassaparimāṇakālappavattanakaṁ karissatīti attano ṭhāne ṭhapesi. Evaṁ",
  "tika-s0401t11:38_15": "bhikkhū kassapassa sussūsitabbaṁ maññissantī’’ti. Tasmā evamāha.",
  "tika-s0401t11:39_0": "Candūpamoti candasadiso hutvā. Kiṁ parimaṇḍalatāya? No, apica kho yathā cando gaganatalaṁ",
  "tika-s0401t11:39_1": "pakkhandamāno na kenaci saddhiṁ santhavaṁ vā sinehaṁ vā ālayaṁ vā karoti, na ca na",
  "tika-s0401t11:39_2": "hoti mahājanassa piyo manāpo, ayampi evaṁ kenaci saddhiṁ santhavādīnaṁ akaraṇena",
  "tika-s0401t11:39_3": "bahujanassa piyo manāpo candūpamo hutvā khattiyakulādīni cattāri kulāni upasaṅkamatīti",
  "tika-s0401t11:39_4": "attho. Apakasseva kāyaṁ apakassa cittanti teneva santhavādīnaṁ akaraṇena kāyañca",
  "tika-s0401t11:39_5": "cittañca apakaḍḍhitvā, apanetvāti attho. Niccaṁ navoti niccanavakova, āgantukasadiso",
  "tika-s0401t11:39_6": "hutvāti attho. Āgantuko hi paṭipāṭiyā sampattagehaṁ pavisitvā sace naṁ gharasāmikā",
  "tika-s0401t11:39_7": "disvā ‘‘amhākampi puttabhātaro vippavāsaṁ gantvā evaṁ vicariṁsū’’ti anukampamānā",
  "tika-s0401t11:39_8": "nisīdāpetvā bhojenti, bhuttamattoyeva ‘‘tumhākaṁ bhājanaṁ gaṇhathā’’ti uṭṭhāya pakkamati,",
  "tika-s0401t11:39_9": "na tehi saddhiṁ santhavaṁ vā karoti, kiccakaraṇīyāni vā saṁvidahati, evamayampi paṭipāṭiyā",
  "tika-s0401t11:39_10": "sampattaṁ gharaṁ pavisitvā yaṁ iriyāpathe pasannā manussā denti, taṁ gahetvā chinnasanthavo",
  "tika-s0401t11:39_11": "tesaṁ kiccakaraṇīye abyāvaṭo hutvā nikkhamatīti dīpeti.",
  "tika-s0401t11:40_0": "Appagabbhoti nappagabbho, aṭṭhaṭṭhānena kāyapāgabbhiyena, catuṭṭhānena vacīpāgabbhiyena,",
  "tika-s0401t11:40_1": "anekaṭṭhānena manopāgabbhiyena ca virahitoti attho. Aṭṭhaṭṭhānaṁ kāyapāgabbhiyaṁ",
  "tika-s0401t11:40_2": "nāma saṅghagaṇapuggalabhojanasālajantāgharanahānatitthabhikkhācāramaggesu antaragharapavesane",
  "tika-s0401t11:40_3": "ca kāyena appatirūpakaraṇaṁ. Catuṭṭhānaṁ vacīpāgabbhiyaṁ nāma saṅghagaṇapuggalaantaragharesu",
  "tika-s0401t11:40_4": "appatirūpavācānicchāraṇaṁ. Anekaṭṭhānaṁ manopāgabbhiyaṁ nāma tesu tesu ṭhānesu kāyavācāhi",
  "tika-s0401t11:40_5": "ajjhācāraṁ anāpajjitvāpi manasā kāmavitakkādīnaṁ vitakkanaṁ. Sabbesampi imesaṁ pāgabbhiyānaṁ",
  "tika-s0401t11:40_6": "abhāvena appagabbho hutvā kulāni upasaṅkamatīti attho. Kassapasaṁyuttena ca candūpamappaṭipadāditherassa",
  "tika-s0401t11:40_7": "dhutavādesu aggabhāvassa bodhitattā vuttaṁ ‘‘etadeva kassapasaṁyuttaṁ aṭṭhuppattiṁ katvā’’ti.",
  "tika-s0401t11:41": "Anuruddhattheravatthu",
  "tika-s0401t11:42_0": "192. Pañcame bhojanapapañcamattanti gocaragāme piṇḍāya caraṇāhāraparibhogasaññitaṁ",
  "tika-s0401t11:42_1": "bhojanapapañcamattaṁ. Dīparukkhānanti lohadantakaṭṭhamayānaṁ mahantānaṁ dīparukkhānaṁ.",
  "tika-s0401t11:42_2": "Lohamayesupi hi tesu dīpādhāresu dīparukkhakāti ruḷhiresā daṭṭhabbā. Olambakadīpamaṇḍaladīpasañcaraṇadīpādikā sesadīpā.",
  "tika-s0401t11:43_0": "Anupariyāyi padakkhiṇakaraṇavasena. Ahaṁ tenāti yena tuyhaṁ attho, ahaṁ tena pavāremi,",
  "tika-s0401t11:43_1": "tasmā taṁ āharāpetvā gaṇhāti attho. Suvaṇṇapātiyaṁyevassa bhattaṁ uppajjīti devatānubhāvena",
  "tika-s0401t11:43_2": "uppajji, na kiñci pacanakiccaṁ atthi. Satta mahāpurisavitakke vitakkesīti ‘‘appicchassāyaṁ",
  "tika-s0401t11:43_3": "dhammo, nāyaṁ dhammo mahicchassā’’tiādike satta mahāpurisavitakke vitakkesi. Aṭṭhameti",
  "tika-s0401t11:43_4": "‘‘nippapañcārāmassāyaṁ dhammo, nāyaṁ dhammo papañcārāmassā’’ti etasmiṁ purisavitakke.",
  "tika-s0401t11:44_0": "Mama saṅkappamaññāyāti ‘‘appicchassāyaṁ dhammo, nāyaṁ dhammo mahicchassā’’tiādinā",
  "tika-s0401t11:44_1": "(dī. ni. 3.358; a. ni. 8.30) mahāpurisavitakkavasena āraddhamattaṁ matthakaṁ pāpetuṁ",
  "tika-s0401t11:44_2": "asamatthabhāvena ṭhitaṁ mama saṅkappaṁ jānitvā. Manomayenāti manomayena viya manasā",
  "tika-s0401t11:44_3": "nimmitasadisena, pariṇāmitenāti attho. Iddhiyāti ‘‘ayaṁ kāyo idaṁ cittaṁ viya hotū’’ti",
  "tika-s0401t11:44_4": "evaṁ pavattāya adhiṭṭhāniddhiyā.",
  "tika-s0401t11:45_0": "Yadā me ahu saṅkappoti yasmiṁ kāle mayhaṁ ‘‘kīdiso nu kho aṭṭhamo mahāpurisavitakko’’ti",
  "tika-s0401t11:45_1": "parivitakko ahosi, yadā me ahu saṅkappo, tato mama saṅkappamaññāya iddhiyā upasaṅkami,",
  "tika-s0401t11:45_2": "uttari desayīti yojanā. Uttari desayīti ‘‘nippapañcārāmassāyaṁ dhammo nippapañcaratino",
  "tika-s0401t11:45_3": ", nāyaṁ dhammo papañcārāmassa papañcaratino’’ti (dī. ni. 3.358; a. ni. 8.30) imaṁ",
  "tika-s0401t11:45_4": "aṭṭhamaṁ mahāpurisavitakkaṁ pūrento upari desayi. Taṁ pana desitaṁ dassento āha –",
  "tika-s0401t11:45_5": "‘‘nippapañcarato buddho, nippapañcamadesayī’’ti, papañcā nāma rāgādayo kilesā, tesaṁ",
  "tika-s0401t11:45_6": "vūpasamanatāya tadabhāvato ca lokuttaradhammā nippapañcā nāma. Yathā taṁ pāpuṇāti,",
  "tika-s0401t11:45_7": "tathā dhammaṁ desesi, sāmukkaṁsikaṁ catusaccadesanaṁ adesayīti attho.",
  "tika-s0401t11:46_0": "Tassāhaṁ dhammamaññāyāti tassa satthu desanādhammaṁ jānitvā. Vihāsinti yathānusiṭṭhaṁ",
  "tika-s0401t11:46_1": "paṭipajjanto vihariṁ. Sāsane ratoti sikkhattayasaṅgahe sāsane abhirato. Tisso vijjā",
  "tika-s0401t11:46_2": "anuppattāti pubbenivāsañāṇaṁ, dibbacakkhuñāṇaṁ, āsavakkhayañāṇanti imā tisso vijjā",
  "tika-s0401t11:46_3": "mayā anuppattā sacchikatā. Tato eva kataṁ buddhassa sāsanaṁ, anusiṭṭhi ovādo anuṭṭhitoti attho.",
  "tika-s0401t11:47": "Bhaddiyattheravatthu",
  "tika-s0401t11:48_0": "193. Chaṭṭhe ucca-saddena samānattho uccā-saddoti āha – ‘‘uccākulikānanti ucce kule",
  "tika-s0401t11:48_1": "jātāna’’nti. Kāḷī sā devīti kāḷavaṇṇatāya kāḷī sā devī. Kulānukkamena rajjānuppatti",
  "tika-s0401t11:48_2": "mahākulinassevāti vuttaṁ – ‘‘soyeva cā’’tiādi.",
  "tika-s0401t11:49": "Lakuṇḍakabhaddiyattheravatthu",
  "tika-s0401t11:50_0": "194. Sattame rittakoti deyyavatthurahito. Guṇe āvajjetvāti bhagavato rūpaguṇe ceva",
  "tika-s0401t11:50_1": "ākappasampadādiguṇe ca attano adhippāyaṁ ñatvā ambapakkassa paṭiggahaṇaṁ paribhuñjananti",
  "tika-s0401t11:50_2": "evamādike yathāupaṭṭhite guṇe āvajjetvā.",
  "tika-s0401t11:51": "Piṇḍolabhāradvājattheravatthu",
  "tika-s0401t11:52_0": "195. Aṭṭhame abhītanādabhāvena sīhassa viya nādo sīhanādo, so etesaṁ atthīti sīhanādikā,",
  "tika-s0401t11:52_1": "tesaṁ sīhanādikānaṁ. Garahitabbapasaṁsitabbadhamme yāthāvato jānantasseva garahā",
  "tika-s0401t11:52_2": "pasaṁsā ca yuttarūpāti āha – ‘‘buddhā ca nāmā’’tiādi. Khīṇā jātītiādīhi paccavekkhaṇañāṇassa",
  "tika-s0401t11:52_3": "bhūmiṁ dasseti. Tena hi ñāṇena ariyasāvako paccavekkhanto ‘‘khīṇā jātī’’tiādiṁ pajānāti.",
  "tika-s0401t11:52_4": "Katamā panassa jāti khīṇā, kathañca pajānātīti? Na tāvassa atītā khīṇā pubbeva khīṇattā,",
  "tika-s0401t11:52_5": "na anāgatā anāgate vāyāmābhāvato, na paccuppannā vijjamānattā. Yā pana maggassa abhāvitattā",
  "tika-s0401t11:52_6": "uppajjeyya ekacatupañcavokārabhavesu ekacatupañcakkhandhappabhedā jāti, sā maggassa",
  "tika-s0401t11:52_7": "bhāvitattā anuppādadhammataṁ āpajjanena khīṇā. Taṁ so maggabhāvanāya pahīnakilese",
  "tika-s0401t11:52_8": "paccavekkhitvā ‘‘kilesābhāve vijjamānampi kammaṁ āyatiṁ appaṭisandhikaṁ hotī’’ti jānanto pajānāti.",
  "tika-s0401t11:53_0": "Vusitanti vuṭṭhaṁ parivuṭṭhaṁ, kataṁ caritaṁ niṭṭhitanti attho. Brahmacariyanti maggabrahmacariyaṁ.",
  "tika-s0401t11:53_1": "Puthujjanakalyāṇakena hi saddhiṁ satta sekkhā maggabrahmacariyaṁ vasanti nāma, khīṇāsavo",
  "tika-s0401t11:53_2": "vuṭṭhavāso. Tasmā ariyasāvako attano brahmacariyavāsaṁ paccavekkhanto ‘‘vusitaṁ brahmacariya’’nti",
  "tika-s0401t11:53_3": "pajānāti. Kataṁ karaṇīyanti catūsu saccesu catūhi maggehi pariññāpahānasacchikiriyābhāvanābhisamayavasena",
  "tika-s0401t11:53_4": "soḷasavidhaṁ kiccaṁ niṭṭhāpitanti attho. Puthujjanakalyāṇakādayo hi taṁ kiccaṁ karonti,",
  "tika-s0401t11:53_5": "khīṇāsavo katakaraṇīyo. Tasmā ariyasāvako attano karaṇīyaṁ paccavekkhanto ‘‘kataṁ",
  "tika-s0401t11:53_6": "karaṇīya’’nti pajānāti. Nāparaṁ itthattāyāti idāni puna itthabhāvāya evaṁ soḷasavidhakiccabhāvāya,",
  "tika-s0401t11:53_7": "kilesakkhayāya vā maggabhāvanāya kiccaṁ me natthīti pajānāti. Atha vā itthattāyāti",
  "tika-s0401t11:53_8": "itthabhāvato imasmā evaṁpakārā idāni vattamānakkhandhasantānā aparaṁ khandhasantānaṁ",
  "tika-s0401t11:53_9": "mayhaṁ natthi, ime pana pañcakkhandhā pariññātā tiṭṭhanti chinnamūlakā rukkhā viya,",
  "tika-s0401t11:53_10": "te carimakaviññāṇanirodhena anupādāno viya jātavedo nibbāyissantīti pajānāti.",
  "tika-s0401t11:54": "Mantāṇiputtapuṇṇattheravatthu",
  "tika-s0401t11:55_0": "196. Navame aṭṭhārasasupi vijjāṭṭhānesu nipphattiṁ gatattā ‘‘sabbasippesu kovido",
  "tika-s0401t11:55_1": "hutvā’’ti vuttaṁ. Abhidayāabbhaññāvahasseva dhammassa tattha upalabbhanato ‘‘mokkhadhammaṁ",
  "tika-s0401t11:55_2": "adisvā’’ti vuttaṁ. Tenāha – ‘‘idaṁ vedattayaṁ nāmā’’tiādi . Tathā hi anena duggatiparimuccanampi",
  "tika-s0401t11:55_3": "dullabhaṁ, abhiññāparivārānaṁ aṭṭhannaṁ samāpattīnaṁ lābhitāya sayaṁ ekadesena upasanto",
  "tika-s0401t11:55_4": "paramukkaṁsagataṁ uttamadamathasamathaṁ anaññasādhāraṇaṁ bhagavantaṁ sambhāvento",
  "tika-s0401t11:55_5": "‘‘ayaṁ puriso’’tiādimāha. Piṭakāni gahetvā āgacchantīti phalabhājanāni gahetvā assāmikāya",
  "tika-s0401t11:55_6": "āgacchanti. Buddhānanti gāravavasena bahuvacananiddeso kato. Paribhuñjīti devatāhi",
  "tika-s0401t11:55_7": "pakkhittadibbojaṁ vanamūlaphalāphalaṁ paribhuñji. Patte patiṭṭhāpitasamanantarameva",
  "tika-s0401t11:55_8": "hi devatā tattha dibbojaṁ pakkhipiṁsu. Sammasitvāti paccavekkhitvā, parivattetvāti",
  "tika-s0401t11:55_9": "ca vadanti. Arahattaṁ pāpuṇiṁsūti mahādevattherassa anumodanakathāya anupubbikathāsakkhikāya",
  "tika-s0401t11:55_10": "suvisodhitacittasantānā arahattaṁ pāpuṇiṁsu.",
  "tika-s0401t11:56_0": "Dasahi kathāvatthūhīti appicchakathā santuṭṭhikathā pavivekakathā asaṁsaggakathā",
  "tika-s0401t11:56_1": "vīriyārambhakathā sīlasampadākathā samādhisampadākathā paññāsampadākathā vimuttisampadākathā",
  "tika-s0401t11:56_2": "vimuttiñāṇadassanasampadākathāti imehi dasahi kathāvatthūhi. Jātibhūmiraṭṭhavāsinoti",
  "tika-s0401t11:56_3": "jātibhūmivantadesavāsino, satthu jātadesavāsinoti attho. Sīsānulokikoti purato gacchantassa",
  "tika-s0401t11:56_4": "sīsaṁ anu anu passanto. Okāsaṁ sallakkhetvāti sākacchāya avasaraṁ sallakkhetvā. Sattavisuddhikkamaṁ",
  "tika-s0401t11:56_5": "pucchīti ‘‘kiṁ nu kho, āvuso, sīlavisuddhatthaṁ bhagavati brahmacariyaṁ vussatī’’tiādinā",
  "tika-s0401t11:56_6": "(ma. ni. 1.257) satta visuddhiyo pucchi. Dhammakathikānaṁ aggaṭṭhāne ṭhapesi savisesena",
  "tika-s0401t11:56_7": "dasakathāvatthulābhitāya.",
  "tika-s0401t11:57": "Mahākaccānattheravatthu",
  "tika-s0401t11:58_0": "197. Dasame saṁkhittena kathitadhammassāti madhupiṇḍikasuttantadesanāsu viya saṅkhepena",
  "tika-s0401t11:58_1": "desitadhammassa. Taṁ desanaṁ vitthāretvāti taṁ saṅkhepadesanaṁ āyatanādivasena vitthāretvā.",
  "tika-s0401t11:58_2": "Atthaṁ vibhajamānānanti tassā saṅkhepadesanāya atthaṁ vibhajitvā kathentānaṁ. Atthavasena",
  "tika-s0401t11:58_3": "vāti ‘‘ettakā etassa atthā’’ti atthavasena vā desanaṁ pūretuṁ sakkonti. Byañjanavasena",
  "tika-s0401t11:58_4": "vāti ‘‘ettakāni ettha byañjanāni desanāvasena vattabbānī’’ti byañjanavasena vā pūretuṁ",
  "tika-s0401t11:58_5": "sakkonti. Ayaṁ pana mahākaccānatthero ubhayavasenapi sakkoti tassa saṅkhepena uddiṭṭhassa",
  "tika-s0401t11:58_6": "vitthārena satthu ajjhāsayānurūpaṁ desanato, tasmā tattha aggoti vutto. Vuttanayenevāti",
  "tika-s0401t11:58_7": "‘‘pātova subhojanaṁ bhuñjitvā uposathaṅgāni adhiṭṭhāyā’’tiādinā heṭṭhā vuttanayeneva.",
  "tika-s0401t11:58_8": "Aññehīti aññāsaṁ itthīnaṁ kesehi ativiya dīghā. Na kevalañca dīghā eva, atha kho",
  "tika-s0401t11:58_9": "siniddhanīlamudukañcikā ca. Nikkesīti appakesī yathā ‘‘anudarā kaññā’’ti.",
  "tika-s0401t11:59_0": "Paṇiyanti vikketabbabhaṇḍaṁ. Āvajjetvāti upanissayaṁ kesānaṁ pakatibhāvāpattiñca",
  "tika-s0401t11:59_1": "āvajjetvā. Gāravenāti muṇḍasīsāpi there gāravena ekavacaneneva āgantvā. Nimantetvāti",
  "tika-s0401t11:59_2": "svātanāya nimantetvā. Imissā itthiyāti yathāvuttaseṭṭhidhītaramāha. Diṭṭhadhammikovāti",
  "tika-s0401t11:59_3": "avadhāraṇaṁ aṭṭhānapayuttaṁ, diṭṭhadhammiko yasapaṭilābhova ahosīti attho. Yasapaṭilābhoti",
  "tika-s0401t11:59_4": "ca bhavasampattipaṭilābho. Sattasu hi javanacetanāsu paṭhamā diṭṭhadhammavedanīyaphalā,",
  "tika-s0401t11:59_5": "pacchimā upapajjavedanīyaphalā, majjhe pañca aparāpariyavedanīyaphalā, tasmā paṭhamaṁ",
  "tika-s0401t11:59_6": "ekaṁ cetanaṁ ṭhapetvā sesā yathāsakaṁ paripuṇṇaphaladāyino honti, paṭhamacetanāya",
  "tika-s0401t11:59_7": "pana diṭṭhadhammiko yasapaṭilābhova ahosi.",
  "tika-s0401t11:60": "Paṭhamaetadaggavaggavaṇṇanā niṭṭhitā.",
  "tika-s0401t11:61": "14. Etadaggavaggo",
  "tika-s0401t11:62": "(14) 2. Dutiyaetadaggavaggavaṇṇanā",
  "tika-s0401t11:63": "Cūḷapanthakattheravatthu",
  "tika-s0401t11:64_0": "198-200. Dutiyassa paṭhame manena nibbattitanti abhiññāmanena uppāditaṁ. Manena katakāyoti",
  "tika-s0401t11:64_1": "abhiññācittena desantaraṁ pattakāyo. Manena nibbattitakāyoti abhiññāmanasā nimmitakāyo",
  "tika-s0401t11:64_2": "‘‘aññaṁ kāyaṁ abhinimminātī’’tiādīsu (dī. ni. 1.236-237; paṭi. ma. 3.14) viya. Ekasadiseyevāti",
  "tika-s0401t11:64_3": "attasadiseyeva. Ekavidhamevāti attanā katappakārameva. Etapparamo hi yebhuyyena sāvakānaṁ",
  "tika-s0401t11:64_4": "iddhinimmānavidhi. Aggo nāma jāto ekadesena satthu iddhinimmānānuvidhānato.",
  "tika-s0401t11:65_0": "Lābhitāyāti ettha lābhīti īkāro atisayattho. Tena therassa catunnaṁ rūpāvacarajjhānānaṁ",
  "tika-s0401t11:65_1": "atisayena savisesalābhitaṁ dasseti. Arūpāvacarajjhānānaṁ lābhitāyāti etthāpi eseva",
  "tika-s0401t11:65_2": "nayo. Na kevalañcetā cetosaññāvivaṭṭakusalatā rūpārūpajjhānalābhitāya eva, atha kho",
  "tika-s0401t11:65_3": "imehipi kāraṇehīti dassetuṁ – ‘‘cūḷapanthako cā’’tiādi vuttaṁ. Cetoti cettha cittasīsena",
  "tika-s0401t11:65_4": "samādhi vutto, tasmā cetaso samādhissa vivaṭṭanaṁ cetovivaṭṭo, ekasmiṁyevārammaṇe",
  "tika-s0401t11:65_5": "samādhicittaṁ vivaṭṭetvā heṭṭhimassa heṭṭhimassa uparūpari hāpanato rūpāvacarajjhānalābhī",
  "tika-s0401t11:65_6": "cetovivaṭṭakusalo nāma. ‘‘Sabbaso rūpasaññāna’’ntiādinā (dha. sa. 265) vuttasaññā",
  "tika-s0401t11:65_7": "atikkamitvā ‘‘ākāsānañcāyatanasaññāsahagataṁ…pe… nevasaññānāsaññāyatanasaññāsahagata’’nti",
  "tika-s0401t11:65_8": "(dha. sa. 265-268) saññāsīsena vuttajjhānānaṁ vivaṭṭakusalo, tathā itthipurisādisaññā",
  "tika-s0401t11:65_9": "niccasaññādito cittaṁ vivaṭṭetvā kevale rūpārūpadhammamatte asaṅkhate nibbāne ca",
  "tika-s0401t11:65_10": "visesato vaṭṭanato ca suññatānupassanābahulo saññāvivaṭṭakusalo. Samādhikusalatāya",
  "tika-s0401t11:65_11": "cetovivaṭṭakusalatā tabbahulavihāritāya. Tathā vipassanākusalatāya saññāvivaṭṭakusalatā.",
  "tika-s0401t11:65_12": "Ekoti cūḷapanthakattheraṁ vadati. Samādhilakkhaṇeti savitakkasavicārādisamādhisabhāve.",
  "tika-s0401t11:65_13": "Puna ekoti mahāpanthakattheramāha. Vipassanālakkhaṇeti sattaanupassanā aṭṭhārasamahāvipassanādivipassanāsabhāve.",
  "tika-s0401t11:65_14": "Samādhigāḷhoti samādhismiṁ ogāḷhacitto subhāvitabhāvanatā. Aṅgasaṁkhitteti caturaṅgikativaṅgikādivasena",
  "tika-s0401t11:65_15": "jhānaṅgānaṁ saṅkhipane. Ārammaṇasaṁkhitteti kasiṇugghāṭimākāsādinibbattanena kasiṇādiārammaṇānaṁ",
  "tika-s0401t11:65_16": "saṁkhipane. Aṅgavavatthāpaneti vitakkādīnaṁ jhānaṅgānaṁ vavatthāpane. Ārammaṇavavatthāpaneti",
  "tika-s0401t11:65_17": "pathavīkasiṇādijjhānārammaṇānaṁ vavatthāpane.",
  "tika-s0401t11:66_0": "Jhānaṅgehīti rūpāvacarajjhānaṅgehi, jhānaṅgāneva jhānaṁ. Puna jhānaṅgehīti arūpāvacarajjhānaṅgehi.",
  "tika-s0401t11:66_1": "Bhātāti jeṭṭhabhātā. Assāti kuṭumbiyassa. Suvaṇṇapūjanti sovaṇṇamayaṁ pupphapūjaṁ",
  "tika-s0401t11:66_2": "katvā. Devapureti tāvatiṁsabhavane sudassanamahānagare. Aggadvārenāti tasmiṁ divase",
  "tika-s0401t11:66_3": "aggaṁ sabbapaṭhamaṁ vivaṭena nagaradvārena nikkhamitvā.",
  "tika-s0401t11:67_0": "Kokanadanti padumavisesanaṁ yathā ‘‘kokāsaka’’nti. Taṁ kira bahupattaṁ vaṇṇasampannaṁ",
  "tika-s0401t11:67_1": "atisugandhañca hoti. ‘‘Kokanadaṁ nāma setapaduma’’ntipi vadanti. Pātoti pageva. Ayañhettha",
  "tika-s0401t11:67_2": "attho – yathā kokanadasaṅkhātaṁ padumaṁ pāto sūriyuggamanavelāyaṁ phullaṁ vikasitaṁ",
  "tika-s0401t11:67_3": "avītagandhaṁ siyā virocamānaṁ, evaṁ sarīragandhena guṇagandhena ca sugandhaṁ saradakāle",
  "tika-s0401t11:67_4": "antalikkhe ādiccamiva attano tejasā tapantaṁ aṅgehi niccharaṇakajutiyā aṅgīrasaṁ",
  "tika-s0401t11:67_5": "sammāsambuddhaṁ passāti.",
  "tika-s0401t11:68_0": "Cūḷapanthako kira kassapasammāsambuddhakāle pabbajitvā paññavā hutvā aññatarassa",
  "tika-s0401t11:68_1": "dandhabhikkhuno uddesagahaṇakāle parihāsakeḷiṁ akāsi. So bhikkhu tena parihāsena",
  "tika-s0401t11:68_2": "lajjito neva uddesaṁ gaṇhi, na sajjhāyamakāsi. Tena kammenāyaṁ pabbajitvāva dandho",
  "tika-s0401t11:68_3": "jāto, tasmā gahitagahitapadaṁ upariuparipadaṁ gaṇhantassa nassati. Iddhiyā abhisaṅkharitvā",
  "tika-s0401t11:68_4": "suddhaṁ coḷakhaṇḍaṁ adāsīti tassa pubbahetuṁ disvā tadanurūpe kammaṭṭhāne niyojento",
  "tika-s0401t11:68_5": "suddhaṁ coḷakhaṇḍaṁ adāsi. So kira pubbe rājā hutvā nagaraṁ padakkhiṇaṁ karonto nalāṭato",
  "tika-s0401t11:68_6": "sede muccante parisuddhena sāṭakena nalāṭaṁ puñchi, sāṭako kiliṭṭho ahosi. So ‘‘imaṁ",
  "tika-s0401t11:68_7": "sarīraṁ nissāya evarūpo parisuddhasāṭako pakatiṁ jahitvā kiliṭṭho jāto, aniccā vata",
  "tika-s0401t11:68_8": "saṅkhārā’’ti aniccasaññaṁ paṭilabhi. Tena kāraṇenassa rajoharaṇameva paccayo jāto.",
  "tika-s0401t11:69_0": "Lomānīti coḷakhaṇḍatantagataaṁsuke vadati. ‘‘Kiliṭṭhadhātukānī’’ti kiliṭṭhasabhāvāni.",
  "tika-s0401t11:69_1": "Evaṁgatikamevāti idaṁ cittampi bhavaṅgavasena pakatiyā paṇḍaraṁ parisuddhaṁ rāgādisampayuttadhammavasena",
  "tika-s0401t11:69_2": "saṁkiliṭṭhaṁ jātanti dasseti. Nakkhattaṁ samānetvāti nakkhattaṁ samannāharitvā, āvajjetvāti",
  "tika-s0401t11:69_3": "attho . Biḷārassatthāyāti biḷārassa gocaratthāya. Jalapathakammikenāti samuddakammikena.",
  "tika-s0401t11:69_4": "Cārinti khāditabbatiṇaṁ. Saccakāranti saccabhāvāvahaṁ kāraṁ, ‘‘attanā gahite bhaṇḍe",
  "tika-s0401t11:69_5": "aññesaṁ na dātabba’’nti vatvā dātabbalañjanti vuttaṁ hoti. Tatiyena paṭihārenāti",
  "tika-s0401t11:69_6": "tatiyena sāsanena. Pattikā hutvāti sāmino hutvā.",
  "tika-s0401t11:70_0": "Appakenapīti thokenapi parittenapi. Medhāvīti paññavā. Pābhatenāti bhaṇḍamūlena.",
  "tika-s0401t11:70_1": "Vicakkhaṇoti vohārakusalo. Samuṭṭhāpeti attānanti mahantaṁ dhanaṁ yasañca uppādetvā",
  "tika-s0401t11:70_2": "tattha attānaṁ saṇṭhapeti patiṭṭhāpeti . Yathā kiṁ? Aṇuṁ aggiṁva sandhamaṁ, yathā",
  "tika-s0401t11:70_3": "paṇḍito puriso parittakaṁ aggiṁ anukkamena gomayacuṇṇādīni pakkhipitvā mukhavātena",
  "tika-s0401t11:70_4": "dhamento samuṭṭhāpeti vaḍḍheti, mahantaṁ aggikkhandhaṁ karoti, evameva paṇḍito thokampi",
  "tika-s0401t11:70_5": "pābhataṁ labhitvā nānāupāyehi payojetvā dhanañca yasañca vaḍḍheti, vaḍḍhetvā puna",
  "tika-s0401t11:70_6": "tattha attānaṁ patiṭṭhāpeti. Tāya eva vā pana dhanassa mahantatāya attānaṁ samuṭṭhāpeti,",
  "tika-s0401t11:70_7": "abhiññātaṁ pākaṭaṁ karotīti attho.",
  "tika-s0401t11:71": "Subhūtittheravatthu",
  "tika-s0401t11:72_0": "201-202. Tatiye raṇāti hi rāgādayo kilesā vuccantīti ‘‘saraṇā dhammā’’tiādīsu (dha.",
  "tika-s0401t11:72_1": "sa. 100 dukamātikā) rāgādayo kilesā ‘‘raṇā’’ti vuccanti. Raṇanti etehīti raṇā. Yehi",
  "tika-s0401t11:72_2": "abhibhūtā sattā nānappakārena kandanti paridevanti, tasmā te rāgādayo ‘‘raṇā’’ti",
  "tika-s0401t11:72_3": "vuttā. Desitaniyāmato anokkamitvāti desitānokkamanato anupagantvā deseti, satthārā",
  "tika-s0401t11:72_4": "desitaniyāmeneva anodissakaṁ katvā dhammaṁ desetīti vuttaṁ hoti. Evanti evaṁ mettājhānato",
  "tika-s0401t11:72_5": "vuṭṭhāya bhikkhāgahaṇe sati. Bhikkhādāyakānaṁ mahapphalaṁ bhavissatīti idaṁ cūḷaccharāsaṅghātasuttena",
  "tika-s0401t11:72_6": "(a. ni. 1.51 ādayo) dīpetabbaṁ. Accharāsaṅghātamattampi hi kālaṁ mettacittaṁ āsevantassa",
  "tika-s0401t11:72_7": "bhikkhuno dinnadānaṁ mahapphalaṁ hoti mahānisaṁsaṁ, tena ca so amoghaṁ raṭṭhapiṇḍaṁ",
  "tika-s0401t11:72_8": "bhuñjatīti ayamattho tattha āgatoyeva. Nimittaṁ gaṇhitvāti ākāraṁ sallakkhetvā.",
  "tika-s0401t11:73": "Khadiravaniyarevatattheravatthu",
  "tika-s0401t11:74_0": "203. Pañcame vanasabhāganti sabhāgaṁ vanaṁ, sabhāganti ca sappāyanti attho. Yañhi",
  "tika-s0401t11:74_1": "pakativiruddhaṁ byādhiviruddhañca na hoti, taṁ ‘‘sabhāga’’nti vuccati. Udakasabhāgantiādīsupi",
  "tika-s0401t11:74_2": "imināva nayena attho veditabbo. Kalyāṇakammāyūhanakkhaṇoti kalyāṇakammūpacayassa",
  "tika-s0401t11:74_3": "okāso. Tiṇṇaṁ bhātikānanti upatisso, cundo, upasenoti imesaṁ tiṇṇaṁ jeṭṭhabhātikānaṁ.",
  "tika-s0401t11:74_4": "Tissannañca bhaginīnanti cālā, upacālā, sīsupacālāti imesaṁ tissannaṁ jeṭṭhabhaginīnaṁ.",
  "tika-s0401t11:74_5": "Ettha ca sāriputtatthero sayaṁ pabbajitvā cālā, upacālā, sīsupacālāti tisso bhaginiyo,",
  "tika-s0401t11:74_6": "cundo upasenoti ime bhātaro pabbājesi, revatakumāro ekova gehe avasissati. Tena vuttaṁ",
  "tika-s0401t11:74_7": "– ‘‘amhākaṁ…pe… pabbājentī’’ti. Mahallakatarāti vuddhatarā. Idañca kumārikāya cirajīvitaṁ",
  "tika-s0401t11:74_8": "abhikaṅkhamānā āhaṁsu. Sā kira tassa ayyikā vīsativassasatikā khaṇḍadantā palitakesā",
  "tika-s0401t11:74_9": "valittacā tilakāhatagattā gopānasivaṅkā ahosi. Vidhāvanikanti vidhāvanakīḷikaṁ. Tissannaṁ",
  "tika-s0401t11:74_10": "sampattīnanti anussavavasena manussadevamokkhasampattiyo sandhāya vadati, manussadevabrahmasampattiyo",
  "tika-s0401t11:74_11": "vā. Sīvalissa puññaṁ vīmaṁsissāmāti ‘‘sīvalinā katapuññassa vipākadānaṭṭhānamida’’nti",
  "tika-s0401t11:74_12": "ñatvā evamāha. Sabhāgaṭṭhānanti samaṁ desaṁ.",
  "tika-s0401t11:75_0": "Taṁ bhūmirāmaṇeyyakanti kiñcāpi arahanto gāmante kāyavivekaṁ na labhanti, cittavivekaṁ",
  "tika-s0401t11:75_1": "pana labhanteva. Tesañhi dibbappaṭibhāgānipi ārammaṇāni cittaṁ cāletuṁ na sakkonti,",
  "tika-s0401t11:75_2": "tasmā gāmo vā hotu araññādīnaṁ vā aññataraṁ, ‘yattha arahanto viharanti, taṁ bhūmirāmaṇeyyakaṁ’,",
  "tika-s0401t11:75_3": "so bhūmippadeso ramaṇīyo evāti attho.",
  "tika-s0401t11:76": "Kaṅkhārevatattheravatthu",
  "tika-s0401t11:77_0": "204. Chaṭṭhe akappiyo, āvuso, guḷoti ekadivasaṁ thero antarāmagge guḷakaraṇaṁ okkamitvā",
  "tika-s0401t11:77_1": "guḷe piṭṭhampi chārikampi pakkhitte disvāna ‘‘akappiyo guḷo, sāmiso na kappati guḷo",
  "tika-s0401t11:77_2": "vikāle paribhuñjitu’’nti kukkuccāyanto evamāha. Akappiyā muggāti ekadivasaṁ antarāmagge",
  "tika-s0401t11:77_3": "vacce muggaṁ jātaṁ disvā ‘‘akappiyā muggā, pakkāpi muggā jāyantī’’ti kukkuccāyanto",
  "tika-s0401t11:77_4": "evamāha. Sesamettha sabbaṁ uttānameva.",
  "tika-s0401t11:78": "Soṇakoḷivisattheravatthu",
  "tika-s0401t11:79_0": "205. Sattame hāpetabbameva ahosi accāraddhavīriyattā. Udakena samupabyūḷheti udakena",
  "tika-s0401t11:79_1": "thalaṁ ussāretvā tattha tattha rāsikate. Haritūpalittāyāti gomayaparibhaṇḍakatāya.",
  "tika-s0401t11:79_2": "Tividhena udakenaposentīti khīrodakaṁ gandhodakaṁ kevalodakanti evaṁ tividhena udakena",
  "tika-s0401t11:79_3": "posenti paripālenti. Parissāvetvāti parisodhetvā gahite taṇḍuleti yojetabbaṁ. Devo",
  "tika-s0401t11:79_4": "maññeti devo viya . Vīṇovādenāti ‘‘taṁ kiṁ maññasi, soṇa, yadā te vīṇāya tantiyo",
  "tika-s0401t11:79_5": "accāyatā honti, api nu te vīṇā tasmiṁ samaye saravatī vā hoti kammaññā vāti? No hetaṁ,",
  "tika-s0401t11:79_6": "bhanteti. Evameva kho, soṇa, accāraddhavīriyaṁ uddhaccāya saṁvattati, atisithilavīriyaṁ",
  "tika-s0401t11:79_7": "kosajjāya saṁvattati. Tasmātiha tvaṁ, soṇa, vīriyasamataṁ adhiṭṭhaha, indriyānañca",
  "tika-s0401t11:79_8": "samataṁ paṭivijjhā’’ti (mahāva. 243) evaṁ vīṇaṁ upamaṁ katvā pavattitena vīṇopamovādena.",
  "tika-s0401t11:79_9": "Vīriyasamathayojanatthāyāti vīriyassa samathena yojanatthāya.",
  "tika-s0401t11:80": "Soṇakuṭikaṇṇattheravatthu",
  "tika-s0401t11:81_0": "206. Aṭṭhame kuṭikaṇṇoti vuccatīti ‘‘koṭikaṇṇo’’ti vattabbe ‘‘kuṭikaṇṇo’’ti voharīyati.",
  "tika-s0401t11:81_1": "Kulaghare bhavā kulagharikā. Sā kira avantiraṭṭhe kulaghare mahāvibhavassa seṭṭhissa",
  "tika-s0401t11:81_2": "bhariyā. Dasabalassa dhammakathaṁ sutvā sotāpattiphale patiṭṭhāya cintesīti idaṁ",
  "tika-s0401t11:81_3": "aṅguttarabhāṇakānaṁ matena vuttaṁ. Suttanipātaṭṭhakathāyaṁ pana ‘‘sapariso bhagavantaṁ",
  "tika-s0401t11:81_4": "upasaṅkamma dhammadesanaṁ assosi, na ca kañci visesaṁ adhigañchi. Kasmā? So hi dhammaṁ",
  "tika-s0401t11:81_5": "suṇanto hemavataṁ anussaritvā ‘āgato nu kho me sahāyako, no’ti disādisaṁ oloketvā",
  "tika-s0401t11:81_6": "taṁ apassanto ‘vañcito me sahāyo, yo evaṁ vicittappaṭibhānaṁ bhagavato desanaṁ na",
  "tika-s0401t11:81_7": "suṇātī’ti vikkhittacitto ahosī’’ti vuttaṁ.",
  "tika-s0401t11:82_0": "Yasmā paṭisandhijātiabhinikkhamanabodhiparinibbānesveva dvattiṁsa pubbanimittāni",
  "tika-s0401t11:82_1": "hutvāva paṭivigacchanti, na ciraṭṭhitikāni honti, dhammacakkappavattane (saṁ. ni.",
  "tika-s0401t11:82_2": "5.1081; paṭi. ma. 2.30) pana tāni savisesāni hutvā cirataraṁ ṭhatvā nirujjhanti,",
  "tika-s0401t11:82_3": "tasmā vuttaṁ – ‘‘tiyojanasahassaṁ himavantaṁ akālapupphitaṁ disvā’’tiādi. Aggabalakāyāti",
  "tika-s0401t11:82_4": "sabbapurato gacchantā balakāyā. Kena pupphitabhāvaṁ jānāsīti kena kāraṇena himavantassa",
  "tika-s0401t11:82_5": "pupphitabhāvaṁ jānāsīti, yena kāraṇena imaṁ akālapupphapāṭihāriyaṁ jātaṁ, taṁ jānāsīti",
  "tika-s0401t11:82_6": "vuttaṁ hoti. Tassa pavattitabhāvanti tassa dhammacakkassa bhagavatā pavattitabhāvaṁ.",
  "tika-s0401t11:82_7": "Sadde nimittaṁ gaṇhīti sadde ākāraṁ sallakkhesi. Tatoti ‘‘ahaṁ ‘etaṁ amatadhammaṁ",
  "tika-s0401t11:82_8": "tampi jānāpessāmī’ti tava santikaṁ āgatosmī’’ti yaṁ vuttaṁ, tadanantaranti attho.",
  "tika-s0401t11:83_0": "Sātāgiro hemavatassa buddhuppādaṁ kathetvā taṁ bhagavato santikaṁ ānetukāmo ‘‘ajja",
  "tika-s0401t11:83_1": "pannaraso’’tiādigāthamāha. Tattha (su. ni. aṭṭha. 1.153) ajjāti ayaṁ rattindivo pakkhagaṇanato",
  "tika-s0401t11:83_2": "pannaraso, upavasitabbato uposatho. Tīsu vā uposathesu ajja pannaraso uposatho, na",
  "tika-s0401t11:83_3": "cātuddasiuposatho, na sāmaggīuposatho. Divi bhavāni dibbāni, dibbāni ettha atthīti",
  "tika-s0401t11:83_4": "dibbāni. Kāni tāni? Rūpāni. Tañhi rattiṁ devānaṁ dasasahassilokadhātuto sannipatitānaṁ",
  "tika-s0401t11:83_5": "sarīravatthābharaṇavimānappabhāhi abbhādiupakkilesavirahitāya candappabhāya ca sakalajambudīpo",
  "tika-s0401t11:83_6": "alaṅkato ahosīti ativiya alaṅkato ca parivisuddhidevassa bhagavato sarīrappabhāya.",
  "tika-s0401t11:83_7": "Tenāha – ‘‘dibbā ratti upaṭṭhitā’’ti.",
  "tika-s0401t11:84_0": "Evaṁ rattiguṇavaṇṇanāpadesenapi sahāyassa cittaṁ pasādaṁ janento buddhuppādaṁ kathetvā",
  "tika-s0401t11:84_1": "āha – ‘‘anomanāmaṁ satthāraṁ, handa passāma gotama’’nti. Tattha anomehi alāmakehi",
  "tika-s0401t11:84_2": "sabbākāraparipūrehi guṇehi nāmaṁ assāti anomanāmo. Tathā hissa ‘‘bujjhitā saccānīti",
  "tika-s0401t11:84_3": "buddho, bodhetā pajāyāti buddho’’tiādinā (mahāni. 192; cūḷani. pārāyanatthutigāthāniddeso",
  "tika-s0401t11:84_4": "97; paṭi. ma. 1.162) nayena buddhoti anomehi guṇehi nāmaṁ. ‘‘Bhaggarāgoti bhagavā,",
  "tika-s0401t11:84_5": "bhaggadosoti bhagavā’’tiādinā (mahāni. 84) nayena bhagavāti anomehi guṇehi nāmaṁ.",
  "tika-s0401t11:84_6": "Esa nayo ‘‘arahaṁ sammāsambuddho vijjācaraṇasampanno’’tiādīsu. Diṭṭhadhammikādiatthehi",
  "tika-s0401t11:84_7": "devamanusse anusāsati ‘‘imaṁ pajahatha, imaṁ samādāya vattathā’’ti satthā. Taṁ anomanāmaṁ",
  "tika-s0401t11:84_8": "satthāraṁ. Handāti vacasāyatthe nipāto. Passāmāti tena attānaṁ saha saṅgahetvā paccuppannabahuvacanaṁ.",
  "tika-s0401t11:84_9": "Gotamanti gotamagottaṁ. Idaṁ vuttaṁ hoti – ‘‘satthā, na satthā’’ti mā vimatiṁ akāsi,",
  "tika-s0401t11:84_10": "ekantabyavasito hutvāva ehi passāma gotamanti.",
  "tika-s0401t11:85_0": "Evaṁ vutte hemavato ‘‘ayaṁ sātāgiro ‘anomanāmaṁ satthāra’nti bhaṇanto tassa sabbaññutaṁ",
  "tika-s0401t11:85_1": "pakāseti, sabbaññuno ca dullabhā loke, sabbaññupaṭiññehi pūraṇādisadiseheva loko",
  "tika-s0401t11:85_2": "upadduto. So pana yadi sabbaññū, addhā tādilakkhaṇaṁ patto bhavissati, tena evaṁ",
  "tika-s0401t11:85_3": "gahessāmī’’ti cintetvā tādilakkhaṇaṁ pucchanto āha – ‘‘kacci mano’’tiādi. Tattha",
  "tika-s0401t11:85_4": "kaccīti pucchā. Manoti cittaṁ. Supaṇihitoti suṭṭhu ṭhapito acalo asampavedhī. Sabbesu",
  "tika-s0401t11:85_5": "bhūtesu sabbabhūtesu. Tādinoti tādilakkhaṇaṁ pattasseva sato. Pucchā eva vā ayaṁ",
  "tika-s0401t11:85_6": "‘‘so tava satthā sabbabhūtesu tādī, udāhu no’’ti. Iṭṭhe aniṭṭhecāti evarūpe ārammaṇe.",
  "tika-s0401t11:85_7": "Saṅkappāti vitakkā. Vasīkatāti vasaṁ gamitā. Idaṁ vuttaṁ hoti – yaṁ taṁ satthāraṁ",
  "tika-s0401t11:85_8": "vadasi, tassa te satthuno kacci tādilakkhaṇaṁ sampattassa sato sabbabhūtesu mano",
  "tika-s0401t11:85_9": "supaṇihito, udāhu yāva paccayaṁ na labhati, tāva supaṇihito viya khāyati. So vā te",
  "tika-s0401t11:85_10": "satthā kacci sabbabhūtesu sattesu tādī, udāhu no, ye ca iṭṭhāniṭṭhesu ārammaṇesu",
  "tika-s0401t11:85_11": "rāgadosavasena saṅkappā uppajjeyyuṁ, tyāssa kacci vasīkatā, udāhu kadāci tesampi vasena vattatīti.",
  "tika-s0401t11:86_0": "Tīṇi vassānīti soṇassa pabbajitadivasato paṭṭhāya tīṇi vassāni. Tadā kira bhikkhū",
  "tika-s0401t11:86_1": "yebhuyyena majjhimadeseyeva vasiṁsu, tasmā tattha katipayā eva ahesuṁ. Te ca ekasmiṁ",
  "tika-s0401t11:86_2": "nigame eko dveti evaṁ visuṁ visuṁ vasiṁsu, therānañca katipaye bhikkhū ānetvā aññesu",
  "tika-s0401t11:86_3": "ānīyamānesu pubbaṁ ānītā kenacideva karaṇīyena pakkamiṁsu, kañci kālaṁ āgametvā puna",
  "tika-s0401t11:86_4": "tesu ānīyamānesu itare pakkamiṁsu, evaṁ punappunaṁ ānayanena sannipāto cireneva ahosi,",
  "tika-s0401t11:86_5": "thero ca tadā ekavihārī ahosi. Tena vuttaṁ – ‘‘tīṇi vassāni gaṇaṁ pariyesitvā’’ti.",
  "tika-s0401t11:86_6": "Tīṇi vassānīti ca accantasaṁyoge upayogavacanaṁ. Satthu adhippāyaṁ ñatvāti attano",
  "tika-s0401t11:86_7": "āṇāpaneneva ‘‘iminā saddhiṁ ekagandhakuṭiyaṁ vasitukāmo bhagavā’’ti satthu adhippāyaṁ",
  "tika-s0401t11:86_8": "jānitvā. Bhagavā kira yena saddhiṁ ekagandhakuṭiyaṁ vasitukāmo, tassa senāsanapaññattiyaṁ",
  "tika-s0401t11:86_9": "ānandattheraṁ āṇāpeti.",
  "tika-s0401t11:87_0": "Ajjhokāse vītināmetvāti ajjhokāse nisajjāya vītināmetvā. Yasmā bhagavā āyasmato soṇassa",
  "tika-s0401t11:87_1": "samāpattisamāpajjanena paṭisanthāraṁ karonto sāvakasādhāraṇā sabbā samāpattiyo anulomappaṭilomaṁ",
  "tika-s0401t11:87_2": "samāpajjanto bahudeva rattiṁ ajjhokāse nisajjāya vītināmetvā pāde pakkhāletvā vihāraṁ",
  "tika-s0401t11:87_3": "pāvisi, tasmā āyasmāpi soṇo bhagavato adhippāyaṁ ñatvā tadanurūpaṁ sabbā tā samāpattiyo",
  "tika-s0401t11:87_4": "samāpajjanto bahudeva rattiṁ ajjhokāse nisajjāya vītināmetvā pāde pakkhāletvā vihāraṁ",
  "tika-s0401t11:87_5": "pāvisīti vadanti. Pavisitvā ca bhagavatā anuññāto cīvaratirokaraṇiyaṁ katvā bhagavato",
  "tika-s0401t11:87_6": "pādapasse nisajjāya vītināmesi. Ajjhesīti āṇāpesi. Paṭibhātu taṁ bhikkhu dhammo bhāsitunti",
  "tika-s0401t11:87_7": "bhikkhu tuyhaṁ dhammo bhāsituṁ upaṭṭhātu, ñāṇamukhaṁ āgacchatu, yathāsutaṁ yathāpariyattaṁ",
  "tika-s0401t11:87_8": "dhammaṁ bhaṇāhīti attho. Aṭṭhakavaggiyānīti aṭṭhakavaggabhūtāni kāmasuttādisoḷasasuttāni",
  "tika-s0401t11:87_9": "(mahāni. 1). Suggahitoti sammā uggahito. Sabbe vare yācīti vinayadharapañcamena gaṇena",
  "tika-s0401t11:87_10": "upasampadā dhuvanhānaṁ cammattharaṇaṁ gaṇaṅgaṇūpāhanaṁ cīvaravippavāsoti ime pañca",
  "tika-s0401t11:87_11": "vare yāci. Sutte āgatamevāti udānapāḷiyaṁ āgatasuttaṁ sandhāya vadati.",
  "tika-s0401t11:88": "Sīvalittheravatthu",
  "tika-s0401t11:89_0": "207. Navame sākacchitvā sākacchitvāti raññā saddhiṁ paṭivirujjhanavasena punappunaṁ",
  "tika-s0401t11:89_1": "sākacchaṁ katvā. Guḷadadhinti patthinnaṁ guḷasadisaṁ kaṭhinadadhiṁ. Atiañchitunti",
  "tika-s0401t11:89_2": "ativiya ākaḍḍhituṁ. Kañjiyaṁ vāhetvāti dadhimatthuṁ pavāhetvā, parissāvetvāti attho.",
  "tika-s0401t11:89_3": "‘‘Dadhito kañjiyaṁ gahetvā’’tipi pāṭho. Nanti suppavāsaṁ. Bījapacchiṁ phusāpentīti",
  "tika-s0401t11:89_4": "iminā sambandho. Yāva na ukkaḍḍhantīti yāva dāne na ukkaḍḍhanti, dātukāmāva hontīti",
  "tika-s0401t11:89_5": "adhippāyo mahādukkhaṁ anubhosīti pasavanibandhanaṁ mahantaṁ dukkhaṁ anubhosi. Sāmikaṁ",
  "tika-s0401t11:89_6": "āmantetvāti sattāhaṁ mūḷhagabbhā tibbāhi kharāhi dukkhavedanāhi phuṭṭhā ‘‘sammāsambuddho",
  "tika-s0401t11:89_7": "vata so bhagavā, yo imassa evarūpassa dukkhassa pahānāya dhammaṁ deseti. Suppaṭipanno",
  "tika-s0401t11:89_8": "vata tassa bhagavato sāvakasaṅgho, yo imassa evarūpassa dukkhassa pahānāya paṭipanno.",
  "tika-s0401t11:89_9": "Susukhaṁ vata nibbānaṁ, yatthidaṁ evarūpaṁ dukkhaṁ na saṁvijjatī’’ti (udā. 18) imehi",
  "tika-s0401t11:89_10": "tīhi vitakkehi taṁ dukkhaṁ adhivāsentī satthu santikaṁ pesetukāmatāya sāmikaṁ āmantetvā.",
  "tika-s0401t11:89_11": "Pure maraṇāti maraṇato puretarameva. Iṅgitanti ākāraṁ. Jīvitabhattanti jīvitasaṁsaye",
  "tika-s0401t11:89_12": "dātabbabhattaṁ. Sabbakammakkhamo ahosīti sattavassikehi dārakehi kātabbaṁ yaṁ kiñci",
  "tika-s0401t11:89_13": "kammaṁ kātuṁ samatthatāya sabbassa kammassa khamo ahosi. Teneva so sattāhaṁ mahādāne",
  "tika-s0401t11:89_14": "dīyamāne jātadivasato paṭṭhāya dhammakaraṇaṁ ādāya saṅghassa udakaṁ parissāvetvā adāsi.",
  "tika-s0401t11:90_0": "Yomantiādigāthāya ‘‘yo bhikkhu imaṁ rāgapalipathañceva kilesaduggañca saṁsāravaṭṭañca",
  "tika-s0401t11:90_1": "catunnaṁ saccānaṁ appaṭivijjhanakamohañca atīto cattāro oghe tiṇṇo hutvā pāraṁ anuppatto,",
  "tika-s0401t11:90_2": "duvidhena jhānena jhāyī, taṇhāya abhāvena anejo, kathaṁkathāya abhāvena akathaṁkathī,",
  "tika-s0401t11:90_3": "upādānānaṁ abhāvena anupādiyitvā kilesanibbānena nibbuto, tamahaṁ brāhmaṇaṁ vadāmī’’ti attho.",
  "tika-s0401t11:91_0": "Sabbesaṁyeva pana kesānaṁ oropanañca arahattasacchikiriyā ca apacchāapurimā ahosīti",
  "tika-s0401t11:91_1": "iminā therassa khuraggeyeva arahattuppatti dīpitā. Ekacce pana ācariyā evaṁ vadanti",
  "tika-s0401t11:91_2": "‘‘heṭṭhā vuttanayena dhammasenāpatinā ovāde dinne ‘yaṁ mayā kātuṁ sakkā, tamahaṁ",
  "tika-s0401t11:91_3": "jānissāmī’ti pabbajitvā vipassanākammaṭṭhānaṁ gahetvā taṁ divasaṁyeva aññataraṁ vicittaṁ",
  "tika-s0401t11:91_4": "kuṭikaṁ disvā pavisitvā mātukucchiyaṁ satta vassāni attanā anubhūtadukkhaṁ anussaritvā",
  "tika-s0401t11:91_5": "tadanusārena atītānāgate ñāṇaṁ nentassa ādittā viya tayo bhavā upaṭṭhahiṁsu. Ñāṇassa",
  "tika-s0401t11:91_6": "paripākaṁ gatattā vipassanāvīthiṁ otaritvā tāvadeva maggappaṭipāṭiyā sabbepi āsave",
  "tika-s0401t11:91_7": "khepento arahattaṁ pāpuṇī’’ti. Ubhayathāpi therassa arahattuppattiyeva pakāsitā,",
  "tika-s0401t11:91_8": "thero pana pabhinnappaṭisambhido chaḷabhiñño ahosi.",
  "tika-s0401t11:92": "Vakkalittheravatthu",
  "tika-s0401t11:93_0": "208. Dasame āhārakaraṇavelanti bhojanakiccavelaṁ. Adhigacche padaṁ santanti saṅkhārūpasamaṁ",
  "tika-s0401t11:93_1": "sukhanti laddhanāmaṁ santaṁ padaṁ nibbānaṁ adhigaccheyya. Paṭhamapādena pabbate ṭhitoyevāti",
  "tika-s0401t11:93_2": "paṭhamena pādena gijjhakūṭe pabbate ṭhitoyeva. Sesamettha suviññeyyameva.",
  "tika-s0401t11:94": "Dutiyaetadaggavaggavaṇṇanā niṭṭhitā.",
  "tika-s0401t11:95": "14. Etadaggavaggo",
  "tika-s0401t11:96": "(14) 3. Tatiyaetadaggavaggavaṇṇanā",
  "tika-s0401t11:97": "Rāhula-raṭṭhapālattheravatthu",
  "tika-s0401t11:98_0": "209-210. Tatiyassa paṭhamadutiyesu tisso sikkhāti adhisīlaadhicittaadhipaññāsaṅkhātā",
  "tika-s0401t11:98_1": "tisso sikkhā. Cuddasa bhattacchede katvāti sattāhaṁ nirāhāratāya ekekasmiṁ divase",
  "tika-s0401t11:98_2": "dvinnaṁ bhattacchedānaṁ vasena cuddasa bhattacchede katvā.",
  "tika-s0401t11:99_0": "Tesanti tesaṁ tāpasānaṁ. Lābubhājanādiparikkhāraṁ saṁvidhāyāti lābubhājanāditāpasaparikkhāraṁ",
  "tika-s0401t11:99_1": "saṁvidahitvā. Sapariḷāhakāyadhātukoti ussannapittatāya sapariḷāhakāyasabhāvo. Satasahassāti",
  "tika-s0401t11:99_2": "satasahassaparimāṇā. Satasahassaṁ parimāṇaṁ etesanti satasahassā uttarapadalopena",
  "tika-s0401t11:99_3": "yathā ‘‘rūpabhavo rūpa’’nti, atthiatthe vā akārapaccayo daṭṭhabbo. Pāṇātipātādiakusaladhammasamudācārasaṅkhāto",
  "tika-s0401t11:99_4": "āmagandho kuṇapagandho natthi etesanti nirāmagandhā, yathāvuttakilesasamudācārarahitāti",
  "tika-s0401t11:99_5": "attho. Kilesasamudācāro hettha ‘‘āmagandho’’ti vutto. Kiṁkāraṇā? Amanuññattā, kilesaasucimissattā,",
  "tika-s0401t11:99_6": "sabbhi jigucchitattā, paramaduggandhabhāvavahattā ca. Tathā hi ye ye ussannakilesā",
  "tika-s0401t11:99_7": "sattā, te te atiduggandhā honti. Teneva nikkilesānaṁ matasarīrampi duggandhaṁ na",
  "tika-s0401t11:99_8": "hoti. Dānaggaparivahanaketi dānaggadhuravahanake. Māpakoti divase divase parimitaparibbayadānavasena dhaññamāpako.",
  "tika-s0401t11:100_0": "Pāḷiyanti vinayapāḷiyaṁ. Migajātakaṁ āharitvā kathesīti atīte kira bodhisatto migayoniyaṁ",
  "tika-s0401t11:100_1": "nibbattitvā migagaṇaparivuto araññe vasati. Athassa bhaginī attano puttakaṁ upanetvā",
  "tika-s0401t11:100_2": "‘‘bhātika imaṁ bhāgineyyaṁ migamāyaṁ sikkhāpehī’’ti āha. Bodhisatto ‘‘sādhū’’ti paṭissuṇitvā",
  "tika-s0401t11:100_3": "‘‘gaccha tāta, asukavelāyaṁ nāma āgantvā sikkheyyāsī’’ti āha. So mātulena vuttavelaṁ",
  "tika-s0401t11:100_4": "anatikkamitvā taṁ upasaṅkamitvā migamāyaṁ sikkhi. So ekadivasaṁ vane vicaranto pāsena",
  "tika-s0401t11:100_5": "baddho baddharavaṁ viravi. Migagaṇo palāyitvā ‘‘putto te pāsena baddho’’ti tassa",
  "tika-s0401t11:100_6": "mātuyā ārocesi. Sā bhātu santikaṁ gantvā ‘‘bhātika bhāgineyyo te migamāyaṁ sikkhāpito’’ti",
  "tika-s0401t11:100_7": "pucchi. Bodhisatto ‘‘mā tvaṁ puttassa kiñci pāpakaṁ āsaṅki, suggahitā tena migamāyā,",
  "tika-s0401t11:100_8": "idāni taṁ hāsayamāno āgacchissatī’’ti vatvā ‘‘migaṁ tipallattha’’ntiādimāha.",
  "tika-s0401t11:101_0": "Tattha miganti bhāgineyyamigaṁ. Tipallatthaṁ vuccati sayanaṁ, ubhohi passehi ujukameva",
  "tika-s0401t11:101_1": "ca nipannakavasena tīhākārehi pallatthaṁ assa, tīṇi vā pallatthāni assāti tipallattho,",
  "tika-s0401t11:101_2": "taṁ tipallatthaṁ. Anekamāyanti bahumāyaṁ bahuvañcanaṁ. Aṭṭhakkhuranti ekekasmiṁ pāde",
  "tika-s0401t11:101_3": "dvinnaṁ dvinnaṁ vasena aṭṭhahi khurehi samannāgataṁ. Aḍḍharattāpapāyinti purimayāmaṁ",
  "tika-s0401t11:101_4": "atikkamitvā majjhimayāme araññato āgamma pānīyassa pivanato aḍḍharatte āpaṁ pivatīti",
  "tika-s0401t11:101_5": "aḍḍharattāpapāyī. ‘‘Aḍḍharatte āpapāyi’’ntipi pāṭho. Mama bhāgineyyaṁ migaṁ ahaṁ",
  "tika-s0401t11:101_6": "sādhukaṁ migamāyaṁ uggaṇhāpesiṁ. Kathaṁ? Yathā ekena sotena chamāyaṁ assasanto chahi",
  "tika-s0401t11:101_7": "kalāhi atibhoti bhāgineyyo. Idaṁ vuttaṁ hoti – ayañhi tava puttaṁ tathā uggaṇhāpesiṁ,",
  "tika-s0401t11:101_8": "yathā ekasmiṁ uparimanāsikāsote vātaṁ sannirumbhitvā pathaviyaṁ allīnena ekena heṭṭhimanāsikāsotena",
  "tika-s0401t11:101_9": "tatheva chamāyaṁ assasanto chahi kalāhi luddakaṁ atibhoti, chahi koṭṭhāsehi ajjhottharati",
  "tika-s0401t11:101_10": "vañcetīti attho. Katamehi chahi? Cattāro pāde pasāretvā ekena passena seyyāya, khurehi",
  "tika-s0401t11:101_11": "tiṇapaṁsukhaṇanena, jivhāninnāmanena, udarassa uddhumātabhāvakaraṇena, uccārapassāvavissajjanena,",
  "tika-s0401t11:101_12": "vātassa nirumbhanenāti. Atha vā tathā naṁ uggaṇhāpesiṁ, yathā ekena sotena chamāyaṁ",
  "tika-s0401t11:101_13": "assasanto. Chahīti heṭṭhā vuttehi chahi kāraṇehi. Kalāhīti kalāyissati, luddakaṁ",
  "tika-s0401t11:101_14": "vañcessatīti attho. Bhotīti bhaginiṁ ālapati. Bhāgineyyoti evaṁ chahi kāraṇehi vañcakaṁ",
  "tika-s0401t11:101_15": "bhāgineyyaṁ niddisati.",
  "tika-s0401t11:102_0": "Evaṁ bodhisatto bhāgineyyassa migamāyaṁ sādhukaṁ uggahitabhāvaṁ vadanto bhaginiṁ",
  "tika-s0401t11:102_1": "samassāsesi. Sopi migapotako pāse baddho anibandhitvāyeva bhūmiyaṁ mahāphāsukapassena",
  "tika-s0401t11:102_2": "pāde pasāretvā nipanno pādānaṁ āsannaṭṭhāne khurehi eva paharitvā paṁsuñca tiṇāni",
  "tika-s0401t11:102_3": "ca uppāṭetvā uccārapassāvaṁ vissajjetvā sīsaṁ pātetvā jivhaṁ ninnāmetvā sarīraṁ kheḷakilinnaṁ",
  "tika-s0401t11:102_4": "katvā vātaggahaṇena udaraṁ uddhumātakaṁ katvā akkhīni parivattetvā heṭṭhānāsikāsotena",
  "tika-s0401t11:102_5": "vātaṁ sañcarāpento uparimanāsikāsotena vātaṁ sannirumbhitvā sakalasarīraṁ thaddhabhāvaṁ",
  "tika-s0401t11:102_6": "gāhāpetvā matakākāraṁ dassesi, nīlamakkhikāpi naṁ samparivāresuṁ, tasmiṁ tasmiṁ ṭhāne",
  "tika-s0401t11:102_7": "kākā nilīyiṁsu. Luddo āgantvā udare hatthena paharitvā ‘‘pātova baddho bhavissati,",
  "tika-s0401t11:102_8": "pūtiko jāto’’ti tassa bandhanarajjuṁ mocetvā ‘‘ettheva dāni naṁ ukkantitvā maṁsaṁ",
  "tika-s0401t11:102_9": "ādāya gamissāmī’’ti nirāsaṅko hutvā sākhāpalāsaṁ gahetuṁ āraddho. Migapotakopi uṭṭhāya",
  "tika-s0401t11:102_10": "catūhi pādehi ṭhatvā kāyaṁ vidhunitvā gīvaṁ pasāretvā mahāvātena chinnavalāhako viya",
  "tika-s0401t11:102_11": "vegena mātu santikaṁ agamāsi. Satthā ‘‘na, bhikkhave, rāhulo idāneva sikkhākāmo,",
  "tika-s0401t11:102_12": "pubbepi sikkhākāmoyevā’’ti evaṁ migajātakaṁ āharitvā kathesi.",
  "tika-s0401t11:103_0": "Ambalaṭṭhiyarāhulovādaṁ desesīti ‘‘passasi no tvaṁ, rāhula, imaṁ parittaṁ udakāvasesaṁ",
  "tika-s0401t11:103_1": "udakādāne ṭhapitanti? Evaṁ, bhante. Evaṁ parittakaṁ kho, rāhula, tesaṁ sāmaññaṁ,",
  "tika-s0401t11:103_2": "yesaṁ natthi sampajānamusāvāde lajjā’’ti evamādinā ambalaṭṭhiyarāhulovādaṁ (ma. ni.",
  "tika-s0401t11:103_3": "2.107 ādayo) kathesi. Gehasitaṁ vitakkaṁ vitakkentassāti āyasmā kira rāhulo bhagavato",
  "tika-s0401t11:103_4": "piṭṭhito piṭṭhito gacchantova pādatalato yāva upari kesantā tathāgataṁ olokesi, so",
  "tika-s0401t11:103_5": "bhagavato buddhavesavilāsaṁ disvā ‘‘sobhati bhagavā dvattiṁsamahāpurisalakkhaṇavicittasarīro",
  "tika-s0401t11:103_6": "byāmappabhāparikkhittatāya vippakiṇṇasuvaṇṇacuṇṇamajjhagato viya vijjulatāparikkhitto",
  "tika-s0401t11:103_7": "kanakapabbato viya yantasamākaḍḍhitaratanavicittasuvaṇṇaagghikaṁ viya paṁsukūlacīvarappaṭicchannopi",
  "tika-s0401t11:103_8": "rattakambalaparikkhittakanakapabbato viya pavāḷalatāpaṭimaṇḍitasuvaṇṇaghaṭikaṁ viya",
  "tika-s0401t11:103_9": "cīnapiṭṭhacuṇṇapūjitasuvaṇṇacetiyaṁ viya lākhārasānulitto kanakathūpo viya rattavalāhakantaragato",
  "tika-s0401t11:103_10": "taṅkhaṇamuggatapuṇṇacando viya aho samatiṁsapāramitānubhāvena sajjitassa attabhāvassa",
  "tika-s0401t11:103_11": "sirisampattī’’ti cintesi. Tato attānampi oloketvā ‘‘ahampi sobhāmi, sace bhagavā",
  "tika-s0401t11:103_12": "catūsu mahādīpesu cakkavattirajjaṁ akarissa, mayhaṁ pariṇāyakaṭṭhānantaramadassa,",
  "tika-s0401t11:103_13": "evaṁ sante ativiya jambudīpatalaṁ atisobhissā’’ti attabhāvaṁ nissāya gehasitaṁ chandarāgaṁ",
  "tika-s0401t11:103_14": "uppādesi. Taṁ sandhāyetaṁ vuttaṁ – ‘‘satthu ceva attano ca rūpasampattiṁ disvā gehasitaṁ",
  "tika-s0401t11:103_15": "vitakkaṁ vitakkentassā’’ti.",
  "tika-s0401t11:104_0": "Bhagavāpi purato gacchantova cintesi – ‘‘paripuṇṇacchavimaṁsalohito dāni rāhulassa",
  "tika-s0401t11:104_1": "attabhāvo, rajanīyesu rūpārammaṇādīsu cittassa pakkhandanakālo jāto, nipphalatāya",
  "tika-s0401t11:104_2": "nu kho rāhulo vītināmetī’’ti. Atha sahāvajjaneneva pasanne udake macchaṁ viya parisuddhe",
  "tika-s0401t11:104_3": "ādāsamaṇḍale mukhanimittaṁ viya ca tassa taṁ cittuppādaṁ addasa, disvā ca ‘‘ayaṁ",
  "tika-s0401t11:104_4": "rāhulo mayhaṁ atrajo hutvā mama pacchato āgacchanto ‘ahaṁ sobhāmi, mayhaṁ vaṇṇāyatanaṁ",
  "tika-s0401t11:104_5": "pasanna’nti attabhāvaṁ nissāya gehasitaṁ chandarāgaṁ uppādeti, atitthe pakkhando,",
  "tika-s0401t11:104_6": "uppathaṁ paṭipanno, agocare carati, disāmūḷhaaddhiko viya agantabbaṁ disaṁ gacchati,",
  "tika-s0401t11:104_7": "ayaṁ kho panassa kileso abbhantare vaḍḍhanto attatthampi yathābhūtaṁ passituṁ na",
  "tika-s0401t11:104_8": "dassissati paratthampi ubhayatthampi, tato nirayepi paṭisandhiṁ gaṇhāpessati, tiracchānayoniyampi",
  "tika-s0401t11:104_9": "pettivisayepi asurakāyepi sambādhepi mātukucchisminti anamatagge saṁsāravaṭṭe paripātessati.",
  "tika-s0401t11:104_10": "Yathā kho pana anekaratanapūrā mahānāvā bhinnaphalakantarena udakaṁ ādiyamānā muhuttampi",
  "tika-s0401t11:104_11": "na ajjhupekkhitabbā hoti, vegena vegenassā vivaraṁ pidahituṁ vaṭṭati, evameva ayampi",
  "tika-s0401t11:104_12": "na ajjhupekkhitabbo. Yāvassa ayaṁ kileso abbhantare sīlaratanādīni na vināseti, tāvadeva",
  "tika-s0401t11:104_13": "naṁ niggaṇhissāmī’’ti ajjhāsayaṁ akāsi. Tato rāhulaṁ āmantetvā ‘‘yaṁ kiñci, rāhula,",
  "tika-s0401t11:104_14": "rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ",
  "tika-s0401t11:104_15": "vā paṇītaṁ vā yaṁ dūre santike vā, sabbaṁ rūpaṁ ‘netaṁ mama, nesohamasmi, na meso",
  "tika-s0401t11:104_16": "attā’ti evametaṁ yathābhūtaṁ sammappaññāya daṭṭhabbanti. Rūpameva nu kho bhagavā",
  "tika-s0401t11:104_17": "rūpameva nu kho sugatāti. Rūpampi rāhula, vedanāpi rāhula, saññāpi rāhula, saṅkhārāpi",
  "tika-s0401t11:104_18": "rāhula, viññāṇampi rāhulā’’ti mahārāhulovādasuttaṁ (ma. ni. 2.113 ādayo) abhāsi.",
  "tika-s0401t11:104_19": "Taṁ dassetuṁ – ‘‘yaṁ kiñci rāhula…pe… kathesī’’ti vuttaṁ.",
  "tika-s0401t11:105_0": "Saṁyuttake pana rāhulovādoti rāhulasaṁyutte vuttarāhulovādaṁ sandhāya vadanti. Tattha",
  "tika-s0401t11:105_1": "‘‘sādhu me, bhante, bhagavā saṁkhittena dhammaṁ desetu, yamahaṁ, bhante, bhagavato",
  "tika-s0401t11:105_2": "dhammaṁ sutvā eko vūpakaṭṭho appamatto ātāpī pahitatto vihareyya’’nti therena yācito",
  "tika-s0401t11:105_3": "‘‘taṁ kiṁ maññasi, rāhula, cakkhu niccaṁ vā aniccaṁ vāti? Aniccaṁ, bhante. Yaṁ panāniccaṁ",
  "tika-s0401t11:105_4": ", dukkhaṁ vā taṁ sukhaṁ vāti? Dukkhaṁ, bhante. Yaṁ panāniccaṁ dukkhaṁ vipariṇāmadhammaṁ,",
  "tika-s0401t11:105_5": "kallaṁ nu taṁ samanupassituṁ ‘etaṁ mama, esohamasmi, eso me attā’’’tiādinā rāhulovādaṁ",
  "tika-s0401t11:105_6": "(saṁ. ni. 2.188 ādayo) ārabhi. Therassa vipassanācāroyeva, na pana mahārāhulovādo",
  "tika-s0401t11:105_7": "viya vitakkūpacchedāya vuttoti adhippāyo.",
  "tika-s0401t11:106_0": "Athassa satthā ñāṇaparipākaṁ ñatvātiādīsu bhagavato kira rahogatassa paṭisallīnassa",
  "tika-s0401t11:106_1": "evaṁ cetaso parivitakko udapādi ‘‘paripakkā kho rāhulassa vimuttiparipācanīyā dhammā,",
  "tika-s0401t11:106_2": "yannūnāhaṁ rāhulaṁ uttari āsavānaṁ khaye vineyya’’nti? Athassa bhagavā pubbaṇhasamayaṁ",
  "tika-s0401t11:106_3": "nivāsetvā pattacīvaramādāya sāvatthiyaṁ piṇḍāya caritvā pacchābhattaṁ piṇḍapātapaṭikkanto",
  "tika-s0401t11:106_4": "āyasmantaṁ rāhulaṁ āmantesi – ‘‘gaṇhāhi, rāhula, nisīdanaṁ, yena andhavanaṁ tenupasaṅkamissāma",
  "tika-s0401t11:106_5": "divāvihārāyā’’ti. ‘‘Evaṁ, bhante’’ti kho āyasmā rāhulo bhagavato paṭissutvā nisīdanaṁ",
  "tika-s0401t11:106_6": "ādāya bhagavato piṭṭhito piṭṭhito anubandhi. Tena kho pana samayena anekāni devatāsahassāni",
  "tika-s0401t11:106_7": "bhagavantaṁ abhivanditvā anubandhitā honti ‘‘ajja bhagavā āyasmantaṁ rāhulaṁ uttari",
  "tika-s0401t11:106_8": "āsavānaṁ khaye vinessatī’’ti. Atha kho bhagavā andhavanaṁ ajjhogāhetvā aññatarasmiṁ",
  "tika-s0401t11:106_9": "rukkhamūle paññatte āsane nisīdi. Āyasmāpi rāhulo bhagavantaṁ abhivādetvā ekamantaṁ",
  "tika-s0401t11:106_10": "nisīdi. Atha āyasmantaṁ rāhulaṁ āmantetvā ‘‘taṁ kiṁ maññasi, rāhula, cakkhu niccaṁ",
  "tika-s0401t11:106_11": "vā aniccaṁ vāti? Aniccaṁ, bhante. Yaṁ panāniccaṁ, dukkhaṁ vā taṁ sukhaṁ vāti? Dukkhaṁ,",
  "tika-s0401t11:106_12": "bhante. Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ ‘etaṁ",
  "tika-s0401t11:106_13": "mama, esohamasmi, eso me attā’’’tiādinā rāhulovādaṁ (saṁ. ni. 4.121) adāsi. Taṁ sandhāyetaṁ",
  "tika-s0401t11:106_14": "vuttaṁ – ‘‘andhavane nisinno cūḷarāhulovādaṁ kathesī’’ti.",
  "tika-s0401t11:107_0": "Koṭisatasahassadevatāhīti āyasmatā rāhulena padumuttarassa bhagavato pādamūle pathavindhararājakāle",
  "tika-s0401t11:107_1": "patthanaṁ ṭhapentena saddhiṁ patthanaṁ ṭhapitadevatāyevetā. Tāsu pana kāci bhūmaṭṭhadevatā,",
  "tika-s0401t11:107_2": "kāci antalikkhaṭṭhakā, kāci cātumahārājikādidevaloke, kāci brahmaloke nibbattā, imasmiṁ",
  "tika-s0401t11:107_3": "pana divase sabbā ekaṭṭhāne andhavanasmiṁyeva sannipatitā.",
  "tika-s0401t11:108_0": "Ābhidosikanti pārivāsikaṁ ekarattātikkantaṁ pūtibhūtaṁ. Ekarattātikkantasseva hi",
  "tika-s0401t11:108_1": "nāmasaññā esā, yadidaṁ ābhidosikoti. Ayaṁ panettha vacanattho – pūtibhāvadosena abhibhūtoti",
  "tika-s0401t11:108_2": "abhidoso, abhidosoyeva ābhidosiko. Kummāsanti yavakummāsaṁ. Adhivāsetvāti ‘‘tena",
  "tika-s0401t11:108_3": "hi, tāta raṭṭhapāla, adhivāsehi svātanāya bhatta’’nti pitarā nimantito svātanāya",
  "tika-s0401t11:108_4": "bhikkhaṁ adhivāsetvā. Ettha ca thero pakatiyā ukkaṭṭhasapadānacāriko svātanāya bhikkhaṁ",
  "tika-s0401t11:108_5": "nāma nādhivāseti, mātu anuggahena pana adhivāseti. Mātu kirassa theraṁ anussaritvā",
  "tika-s0401t11:108_6": "anussaritvā mahāsoko uppajjati, rodaneneva dukkhī viya jātā, tasmā thero ‘‘sacāhaṁ",
  "tika-s0401t11:108_7": "taṁ apassitvā gamissāmi, hadayampissā phaleyyā’’ti anuggahena adhivāsesi. Paṇḍitā",
  "tika-s0401t11:108_8": "hi bhikkhū mātāpitūnaṁ ācariyupajjhāyānaṁ vā kātabbaṁ anuggahaṁ ajjhupekkhitvā dhutaṅgasuddhikā na bhavanti.",
  "tika-s0401t11:109_0": "Alaṅkatapaṭiyatte itthijaneti pitarā uyyojite itthijane. Pitā kirassa dutiyadivase",
  "tika-s0401t11:109_1": "sakanivesane mahantaṁ hiraññasuvaṇṇassa puñjaṁ kārāpetvā kilañjehi paṭicchādāpetvā",
  "tika-s0401t11:109_2": "āyasmato raṭṭhapālassa purāṇadutiyikāyo ‘‘etha tumhe vadhū, yena alaṅkārena alaṅkatā",
  "tika-s0401t11:109_3": "pubbe raṭṭhapālassa kulaputtassa piyā hotha manāpā, tena alaṅkārena alaṅkarothā’’ti",
  "tika-s0401t11:109_4": "āṇāpetvā paṇītaṁ khādanīyaṁ bhojanīyaṁ paṭiyādāpetvā kāle ārocite āgantvā paññatte",
  "tika-s0401t11:109_5": "āsane nisinnaṁ ‘‘idaṁ te, raṭṭhapāla, mattikaṁ dhanaṁ, aññaṁ pettikaṁ, aññaṁ pitāmahaṁ;",
  "tika-s0401t11:109_6": "sakkā, tāta raṭṭhapāla, bhoge ca bhuñjituṁ, puññāni ca kātuṁ? Ehi tvaṁ, tāta raṭṭhapāla,",
  "tika-s0401t11:109_7": "sikkhaṁ paccakkhāya hīnāyāvattitvā bhoge ca bhuñjassu, puññāni ca karohī’’ti yācitvā",
  "tika-s0401t11:109_8": "tena paṭikkhipitvā dhamme desite ‘‘ahaṁ imaṁ uppabbājessāmī’’ti ānayiṁ, so ‘‘dāni",
  "tika-s0401t11:109_9": "me dhammakathaṁ kātuṁ āraddho, alaṁ me vacanaṁ na karissatī’’ti uṭṭhāya gantvā tassa",
  "tika-s0401t11:109_10": "orodhānaṁ dvāraṁ vivarāpetvā ‘‘ayaṁ vo sāmiko, gacchatha, yaṁ kiñci katvāna gaṇhituṁ",
  "tika-s0401t11:109_11": "vāyamathā’’ti uyyojesi. Tīsu vayesu ṭhitā nāṭakitthiyo theraṁ parivārayiṁsu. Tāsu",
  "tika-s0401t11:109_12": "ayaṁ asubhasaññaṁ uppādesi. Tena vuttaṁ – ‘‘alaṅkatapaṭiyatte itthijane asubhasaññaṁ uppādetvā’’ti.",
  "tika-s0401t11:110": "Ṭhitakovadhammaṁ desetvāti –",
  "tika-s0401t11:111": "‘‘Passa cittakataṁ bimbaṁ, arukāyaṁ samussitaṁ;",
  "tika-s0401t11:112": "Āturaṁ bahusaṅkappaṁ, yassa natthi dhuvaṁ ṭhiti.",
  "tika-s0401t11:113": "‘‘Passa cittakataṁ rūpaṁ, maṇinā kuṇḍalena ca;",
  "tika-s0401t11:114": "Aṭṭhiṁ tacena onaddhaṁ, saha vatthehi sobhati.",
  "tika-s0401t11:115": "‘‘Alattakakatā pādā, mukhaṁ cuṇṇakamakkhitaṁ;",
  "tika-s0401t11:116": "Alaṁ bālassa mohāya, no ca pāragavesino.",
  "tika-s0401t11:117": "‘‘Aṭṭhāpadakatā kesā, nettā añjanamakkhitā;",
  "tika-s0401t11:118": "Alaṁ bālassa mohāya, no ca pāragavesino.",
  "tika-s0401t11:119": "‘‘Añjanīvaṇṇavā cittā, pūtikāyo alaṅkato;",
  "tika-s0401t11:120": "Alaṁ bālassa mohāya, no ca pāragavesino.",
  "tika-s0401t11:121": "‘‘Odahi migavo pāsaṁ, nāsadā vāguraṁ migo;",
  "tika-s0401t11:122": "Bhutvā nivāpaṁ gacchāmi, kandante migabandhake’’ti. (ma. ni. 2.302; theragā. 769-774) –",
  "tika-s0401t11:123": "Imāhi gāthāhi dhammaṁ desetvā.",
  "tika-s0401t11:124_0": "Ākāsaṁuppatitvāti ākāsaṁ pakkhanditvā. Kasmā pana thero ākāsena gato? Pitā kirassa",
  "tika-s0401t11:124_1": "seṭṭhi sattasu dvārakoṭṭhakesu aggaḷāni dāpetvā malle āṇāpesi ‘‘sace nikkhamitvā",
  "tika-s0401t11:124_2": "gacchati, hatthapādesu naṁ gahetvā kāsāyāni haritvā gihivesaṁ gaṇhāpethā’’ti. Tasmā",
  "tika-s0401t11:124_3": "thero ‘‘ete mādisaṁ mahākhīṇāsavaṁ hatthe vā pāde vā gahetvā apuññaṁ pasaveyyuṁ,",
  "tika-s0401t11:124_4": "taṁ nesaṁ mā ahosī’’ti cintetvā ākāsena agamāsi. Migacīranti evaṁnāmakaṁ uyyānaṁ.",
  "tika-s0401t11:124_5": "Catupārijuññapaṭimaṇḍitanti jarāpārijuññaṁ, byādhipārijuññaṁ, bhogapārijuññaṁ, ñātipārijuññanti",
  "tika-s0401t11:124_6": "imehi catūhi pārijuññehi paṭimaṇḍitaṁ. Pārijuññanti ca parihānīti attho. Sesamettha suviññeyyameva.",
  "tika-s0401t11:125": "Kuṇḍadhānattheravatthu",
  "tika-s0401t11:126_0": "211. Tatiye salākaṁ gaṇhantīti salākagāhakā. Sunāparantajanapadaṁ gacchantepi paṭhamameva",
  "tika-s0401t11:126_1": "salākaṁ gaṇhīti sambandho. Chabbassantareti channaṁ vassānaṁ abbhantare. Mettīti",
  "tika-s0401t11:126_2": "mittabhāvo. Bhedake satīti bhedakaraṇe sati. Gumbasabhāgatoti gumbasamīpato, ayameva",
  "tika-s0401t11:126_3": "vā pāṭho. Itthī hutvāti itthī viya hutvā, manussitthivaṇṇaṁ māpetvāti attho. Dīgharattānugatoti",
  "tika-s0401t11:126_4": "dīghakālaṁ anubandho. Ettakaṁ addhānanti ettakaṁ kālaṁ. Handāvusoti gaṇhāvuso. Atthaṁ",
  "tika-s0401t11:126_5": "gahetvāti bhūtatthaṁ gahetvā, ayameva vā pāṭho. Koṇḍo jātoti dhutto jāto.",
  "tika-s0401t11:127_0": "Māvoca pharusaṁ kañcīti kañci ekapuggalaṁ pharusaṁ mā avoca. Vuttā paṭivadeyyu tanti",
  "tika-s0401t11:127_1": "tayā pare dussīlāti vuttā tampi tatheva paṭivadeyyuṁ. Dukkhā hi sārambhakathāti esā",
  "tika-s0401t11:127_2": "kāraṇuttarā yugaggāhakathā nāma dukkhā. Paṭidaṇḍā phuseyyu tanti kāyadaṇḍādīhi paraṁ",
  "tika-s0401t11:127_3": "paharantassa tādisāva paṭidaṇḍā tava matthake pateyyuṁ.",
  "tika-s0401t11:128_0": "Sace neresi attānanti sace attānaṁ niccalaṁ kātuṁ sakkhissasi. Kaṁso upahato yathāti",
  "tika-s0401t11:128_1": "mukhavaṭṭiyaṁ chinditvā talamattaṁ katvā ṭhapitaṁ kaṁsatālaṁ viya. Tādisañhi hatthehi",
  "tika-s0401t11:128_2": "pādehi daṇḍena vā pahatampi saddaṁ na karoti. Esa pattosi nibbānanti sace evarūpo",
  "tika-s0401t11:128_3": "bhavituṁ sakkhissasi, imaṁ paṭipadaṁ pūrayamāno eso tvaṁ idāni appattopi nibbānaṁ",
  "tika-s0401t11:128_4": "pattosi nāma. Sārambho te na vijjatīti ‘‘evañca sati tvaṁ dussīlo, ahaṁ susīlo’’ti",
  "tika-s0401t11:128_5": "evamādiko uttarikaraṇavācālakkhaṇo sārambho te na vijjati, na bhavissatiyevāti attho.",
  "tika-s0401t11:128_6": "Parikkilesenāti saṁkilesahetunā.",
  "tika-s0401t11:129": "Vaṅgīsattheravatthu",
  "tika-s0401t11:130_0": "212. Catutthe sampannapaṭibhānānanti paripuṇṇapaṭibhānānaṁ. Cutiṁ yo vedi…pe… sabbasoti",
  "tika-s0401t11:130_1": "yo sattānaṁ cutiñca paṭisandhiñca sabbākārena pākaṭaṁ katvā jānāti, taṁ ahaṁ alagganatāya",
  "tika-s0401t11:130_2": "asattaṁ, paṭipattiyā suṭṭhu gatattā sugataṁ, catunnaṁ saccānaṁ sambuddhattā buddhaṁ",
  "tika-s0401t11:130_3": "brāhmaṇaṁ vadāmīti attho. Yassa gatinti yassete devādayo gatiṁ na jānanti, tamahaṁ",
  "tika-s0401t11:130_4": "āsavānaṁ khīṇatāya khīṇāsavaṁ, kilesehi ārakattā arahantaṁ brāhmaṇaṁ vadāmīti attho.",
  "tika-s0401t11:131": "Upasenavaṅgantaputtattheravatthu",
  "tika-s0401t11:132_0": "213. Pañcame sabbapāsādikānanti sabbaso pasādaṁ janentānaṁ. Kintāyanti kiṁ te ayaṁ.",
  "tika-s0401t11:132_1": "Atilahunti atisīghaṁ. Yassa tasmiṁ attabhāve uppajjanārahānaṁ maggaphalānaṁ upanissayo",
  "tika-s0401t11:132_2": "natthi, taṁ buddhā ‘‘moghapuriso’’ti vadanti ariṭṭhalāḷudāyiādike viya. Upanissaye",
  "tika-s0401t11:132_3": "satipi tasmiṁ khaṇe magge vā phale vā asati ‘‘moghapurisā’’ti vadantiyeva dhaniyattherādike",
  "tika-s0401t11:132_4": "viya. Imassapi tasmiṁ khaṇe maggaphalānaṁ abhāvato ‘‘moghapurisā’’ti āha, tucchamanussāti",
  "tika-s0401t11:132_5": "attho. Bāhullāyāti parisabāhullāya. Anekapariyāyenāti anekakāraṇena.",
  "tika-s0401t11:133_0": "Icchāmahaṁ, bhikkhaveti bhagavā kira taṁ addhamāsaṁ na kañci bodhaneyyasattaṁ addasa,",
  "tika-s0401t11:133_1": "tasmā evamāha, evaṁ santepi tantivasena dhammadesanā kattabbā siyā. Yasmā panassa",
  "tika-s0401t11:133_2": "etadahosi – ‘‘mayi okāsaṁ kāretvā paṭisallīne bhikkhū adhammikaṁ katikavattaṁ karissanti,",
  "tika-s0401t11:133_3": "taṁ upaseno bhindissati, ahaṁ tassa pasīditvā bhikkhūnaṁ dassanaṁ anujānissāmi. Tato",
  "tika-s0401t11:133_4": "maṁ passitukāmā bahū bhikkhū dhutaṅgāni samādiyissanti, ahañca tehi ujjhitasanthatapaccayā",
  "tika-s0401t11:133_5": "sikkhāpadaṁ paññapessāmī’’ti, tasmā evamāha. Therassāti upasenattherassa. Manāpāni",
  "tika-s0401t11:133_6": "te bhikkhu paṁsukūlānīti ‘‘bhikkhu tava imāni paṁsukūlāni manāpāni attano ruciyā",
  "tika-s0401t11:133_7": "khantiyā gahitānī’’ti pucchati. Na kho me, bhante, manāpāni paṁsukūlānīti, bhante,",
  "tika-s0401t11:133_8": "na mayā attano ruciyā khantiyā gahitāni, galaggāhena viya matthakatāḷanena viya ca",
  "tika-s0401t11:133_9": "gāhito mayāti dasseti. Pāḷiyaṁ āgatamevāti vinayapāḷiṁ sandhāya vadati.",
  "tika-s0401t11:134": "Dabbattheravatthu",
  "tika-s0401t11:135_0": "214. Chaṭṭhe aṭṭhārasasu mahāvihāresūti rājagahassa samantato ṭhitesu aṭṭhārasasu",
  "tika-s0401t11:135_1": "mahāvihāresu. Upavijaññāti āsannapasūtikālā. Rahogatoti rahasi gato. Saṅghassa veyyāvaccakaraṇe",
  "tika-s0401t11:135_2": "kāyaṁ yojetukāmo cintesīti thero kira attano katakiccabhāvaṁ disvā ‘‘ahaṁ imaṁ sarīraṁ",
  "tika-s0401t11:135_3": "dhāremi, tañca kho vātamukhe ṭhitapadīpo viya aniccatāmukhe ṭhitaṁ nacirasseva nibbāyanadhammaṁ",
  "tika-s0401t11:135_4": "yāva na nibbāyati, tāva kiṁ nu kho ahaṁ saṅghassa veyyāvaccaṁ kareyya’’nti cintento",
  "tika-s0401t11:135_5": "iti paṭisañcikkhati ‘‘tiroraṭṭhesu bahū kulaputtā bhagavantaṁ adisvāva pabbajanti,",
  "tika-s0401t11:135_6": "te ‘bhagavantaṁ passissāma ceva vandissāmā’ti ca dūratopi āgacchanti, tatra yesaṁ",
  "tika-s0401t11:135_7": "senāsanaṁ nappahoti, te silāpattakepi seyyaṁ kappenti. Pahomi kho panāhaṁ attano",
  "tika-s0401t11:135_8": "ānubhāvena tesaṁ tesaṁ kulaputtānaṁ icchāvasena pāsādavihāraaḍḍhayogādīni mañcapīṭhattharaṇāni",
  "tika-s0401t11:135_9": "nimminitvā dātuṁ? Punadivase cettha ekacce ativiya kilantarūpā honti, te gāravena",
  "tika-s0401t11:135_10": "bhikkhūnaṁ purato ṭhatvā bhattānipi na uddisāpenti, ahaṁ kho pana tesaṁ bhattānipi",
  "tika-s0401t11:135_11": "uddisituṁ pahomī’’ti. Iti paṭisañcikkhanto ‘‘yaṁnūnāhaṁ saṅghassa senāsanañca paññapeyyaṁ,",
  "tika-s0401t11:135_12": "bhattāni ca uddiseyya’’nti cintesi. Sabhāgasabhāgānanti suttantikādiguṇavasena sabhāgānaṁ,",
  "tika-s0401t11:135_13": "na mittasanthavavasena. Thero hi yāvatikā suttantikā honti, te uccinitvā uccinitvā",
  "tika-s0401t11:135_14": "ekato tesaṁ anurūpameva senāsanaṁ paññapeti. Venayikābhidhammikakammaṭṭhānikakāyadaḷhibahulesupi",
  "tika-s0401t11:135_15": "eseva nayo. Teneva pāḷiyaṁ (pārā. 380) vuttaṁ – ‘‘yete bhikkhū suttantikā, tesaṁ",
  "tika-s0401t11:135_16": "ekajjhaṁ senāsanaṁ paññapetī’’tiādi.",
  "tika-s0401t11:136_0": "Aṅguliyā jalamānāyāti tejokasiṇacatutthajjhānaṁ samāpajjitvā vuṭṭhāya abhiññāñāṇena",
  "tika-s0401t11:136_1": "aṅgulijalanaṁ adhiṭṭhahitvā teneva tejodhātusamāpattijanitena aggijālena aṅguliyā",
  "tika-s0401t11:136_2": "jalamānāya. Ayaṁ mañcotiādīsu pana there ‘‘ayaṁ mañco’’tiādiṁ vadante nimmitāpi attano",
  "tika-s0401t11:136_3": "attano gataṭṭhāne ‘‘ayaṁ mañco’’tiādiṁ vadanti. Ayañhi nimmitānaṁ dhammatā.",
  "tika-s0401t11:137": "‘‘Ekasmiṁ bhāsamānasmiṁ, sabbe bhāsanti nimmitā;",
  "tika-s0401t11:138": "Ekasmiṁ tuṇhimāsine, sabbe tuṇhī bhavanti te’’ti. (dī. ni. 2.286);",
  "tika-s0401t11:139_0": "Yasmiṁ pana vihāre mañcapīṭhādīni na paripūrenti, tattha attano ānubhāvena pūrenti,",
  "tika-s0401t11:139_1": "tena nimmitānaṁ avatthukaṁ vacanaṁ na hoti sabbattha mañcapīṭhādīnaṁ sabbhāvato.",
  "tika-s0401t11:139_2": "Sabbavihāresu ca gamanamagge samappamāṇe katvā adhiṭṭhāti. Katikasaṇṭhānādīnaṁ pana",
  "tika-s0401t11:139_3": "nānappakārattā tasmiṁ tasmiṁ vihāre katikavattāni visuṁ visuṁ kathāpetīti veditabbaṁ.",
  "tika-s0401t11:139_4": "Aniyametvā nimmitānañhi ‘‘ekasmiṁ bhāsamānasmi’’ntiādidhammatā vuttā. Tathā hi ye",
  "tika-s0401t11:139_5": "vaṇṇavayasarīrāvayavaparikkhārakiriyāvisesādīhi niyamaṁ akatvā nimmitā honti, te",
  "tika-s0401t11:139_6": "aniyametvā nimmitattā iddhimatā sadisāva honti. Ṭhānanisajjādīsu bhāsitatuṇhībhāvādīsu",
  "tika-s0401t11:139_7": "vā yaṁ yaṁ iddhimā karoti, taṁ tadeva karonti. Sace pana nānappakāre kātukāmo hoti,",
  "tika-s0401t11:139_8": "keci paṭhamavaye, keci majjhimavaye, keci pacchimavaye, tathā dīghakese upaḍḍhamuṇḍe",
  "tika-s0401t11:139_9": "missakakese upaḍḍharattacīvare paṇḍukacīvare, padabhāṇadhammakathāsarabhaññapañhapucchanapañhavissajjanarajanapacanacīvarasibbanadhovanādīni",
  "tika-s0401t11:139_10": "karonte, aparepi vā nānappakāre kātukāmo hoti, tena pādakajjhānato vuṭṭhāya ‘‘ettakā",
  "tika-s0401t11:139_11": "bhikkhū paṭhamavayā hontū’’tiādinā nayena parikammaṁ katvā puna samāpajjitvā vuṭṭhāya",
  "tika-s0401t11:139_12": "adhiṭṭhite adhiṭṭhānacittena saddhiṁ icchiticchitappakārāyeva honti. Puna attano",
  "tika-s0401t11:139_13": "vasanaṭṭhānameva āgacchatīti tehi saddhiṁ janapadakathaṁ kathento anisīditvā attano",
  "tika-s0401t11:139_14": "vasanaṭṭhānaṁ veḷuvanameva paccāgacchati. Pāḷiyanti vinayapāḷiyaṁ.",
  "tika-s0401t11:140": "Pilindavacchattheravatthu",
  "tika-s0401t11:141_0": "215. Sattame piyānanti piyāyitabbānaṁ. Manāpānanti manavaḍḍhanakānaṁ. Pilindoti panassa",
  "tika-s0401t11:141_1": "gottaṁ, vacchoti nāmanti ettha vuttavipariyāyenapi vadanti ‘‘pilindoti nāmaṁ, vacchoti",
  "tika-s0401t11:141_2": "gotta’’nti. Teneva ācariyadhammapālattherena theragāthāsaṁvaṇṇanāya (theragā. aṭṭha.",
  "tika-s0401t11:141_3": "1.8 pilindavacchattheragāthāvaṇṇanā) vuttaṁ – ‘‘pilindotissa nāmaṁ akaṁsu, vacchoti",
  "tika-s0401t11:141_4": "pana gottaṁ. Tena so aparabhāge pilindavacchoti paññāyitthā’’ti. Saṁsandetvāti ekato katvā.",
  "tika-s0401t11:142_0": "Satthu dhammadesanaṁ sutvā paṭiladdhasaddho pabbajitvāti idaṁ aṅguttarabhāṇakānaṁ",
  "tika-s0401t11:142_1": "kathāmaggena vuttaṁ. Apare pana bhaṇanti – anuppanneyeva amhākaṁ bhagavati sāvatthiyaṁ",
  "tika-s0401t11:142_2": "brāhmaṇagehe nibbattitvā pilindavacchoti paññāto saṁsāre saṁvegabahulatāya paribbājakapabbajjaṁ",
  "tika-s0401t11:142_3": "pabbajitvā cūḷagandhāraṁ nāma vijjaṁ sādhetvā ākāsacārī paracittavidū ca hutvā rājagahe",
  "tika-s0401t11:142_4": "lābhaggayasaggappatto paṭivasati. Atha yadā amhākaṁ bhagavā abhisambuddho hutvā anukkamena",
  "tika-s0401t11:142_5": "rājagahaṁ upagato, tato paṭṭhāya buddhānubhāvena tassa sā vijjā na sampajjati, atthakiccaṁ",
  "tika-s0401t11:142_6": "na sādheti. So cintesi – ‘‘sutaṁ kho pana metaṁ ‘ācariyapācariyānaṁ bhāsamānānaṁ",
  "tika-s0401t11:142_7": "yattha mahāgandhāravijjā dharati, tattha cūḷagandhāravijjā na sampajjatī’ti. Samaṇassa",
  "tika-s0401t11:142_8": "pana gotamassa āgatakālato paṭṭhāya nāyaṁ mama vijjā sampajjati, nissaṁsayaṁ samaṇo",
  "tika-s0401t11:142_9": "gotamo mahāgandhāravijjaṁ jānāti, yannūnāhaṁ taṁ payirupāsitvā tassa santike vijjaṁ",
  "tika-s0401t11:142_10": "pariyāpuṇeyya’’nti. So bhagavantaṁ upasaṅkamitvā etadavoca – ‘‘ahaṁ, mahāsamaṇa,",
  "tika-s0401t11:142_11": "tava santike ekaṁ vijjaṁ pariyāpuṇitukāmo, okāsaṁ me karohī’’ti. Bhagavā ‘‘tena hi",
  "tika-s0401t11:142_12": "pabbajā’’ti āha. So ‘‘vijjāya parikammaṁ pabbajjā’’ti maññamāno pabbajīti. Paravambhanavasenāti",
  "tika-s0401t11:142_13": "paresaṁ garahanavasena.",
  "tika-s0401t11:143_0": "Akakkasanti apharusaṁ. Viññāpaninti atthaviññāpaniṁ. Saccanti bhūtatthaṁ. Nābhisajeti",
  "tika-s0401t11:143_1": "yāya girāya aññaṁ kujjhāpanavasena na lagāpeyya, khīṇāsavo nāma evarūpameva giraṁ",
  "tika-s0401t11:143_2": "na bhāseyya, tasmā tamahaṁ brūmi brāhmaṇaṁ vadāmīti attho.",
  "tika-s0401t11:144": "Anuvicinitvāti anuvicāretvā. Caṇḍikataṁ gacchantanti sīghagatiyā gacchantaṁ.",
  "tika-s0401t11:145": "Bāhiyadārucīriyattheravatthu",
  "tika-s0401t11:146_0": "216. Aṭṭhame ekarattivāsena gantvāti devatānubhāvena gantvā. ‘‘Buddhānubhāvenā’’tipi",
  "tika-s0401t11:146_1": "vadanti. Evaṁ gato ca vihāraṁ pavisitvā sambahule bhikkhū bhuttapātarāse kāyālasiyavimocanatthāya",
  "tika-s0401t11:146_2": "abbhokāse caṅkamante disvā ‘‘kahaṁ etarahi satthā’’ti pucchi. Bhikkhū ‘‘sāvatthiyaṁ",
  "tika-s0401t11:146_3": "piṇḍāya paviṭṭho’’ti vatvā taṁ pucchiṁsu – ‘‘tvaṁ pana kuto āgato’’ti? Suppārakā",
  "tika-s0401t11:146_4": "āgatomhīti. Kadā nikkhantosīti? Hiyyo sāyaṁ nikkhantomhīti. Dūrato āgato, tava pāde",
  "tika-s0401t11:146_5": "dhovitvā telena makkhetvā thokaṁ vissamāhi, āgatakāle satthāraṁ dakkhissatīti. Ahaṁ,",
  "tika-s0401t11:146_6": "bhante, satthu vā attano vā jīvitantarāyaṁ na jānāmi, ekarattenevamhi katthaci aṭṭhatvā",
  "tika-s0401t11:146_7": "anisīditvā vīsayojanasatikaṁ maggaṁ āgato, satthāraṁ passitvāva vissamissāmīti. So",
  "tika-s0401t11:146_8": "evaṁ vatvā taramānarūpo sāvatthiṁ pavisitvā bhagavantaṁ anopamāya buddhasiriyā piṇḍāya",
  "tika-s0401t11:146_9": "carantaṁ disvā ‘‘cirassaṁ vata me diṭṭho sammāsambuddho’’ti diṭṭhaṭṭhānato paṭṭhāya",
  "tika-s0401t11:146_10": "oṇatasarīro gantvā antaravīthiyameva pañcapatiṭṭhitena vanditvā gopphakesu daḷhaṁ",
  "tika-s0401t11:146_11": "gahetvā evamāha – ‘‘desetu me, bhante, bhagavā dhammaṁ, desetu me sugato dhammaṁ,",
  "tika-s0401t11:146_12": "yaṁ mamassa dīgharattaṁ hitāya sukhāyā’’ti.",
  "tika-s0401t11:147_0": "Atha naṁ satthā ‘‘akālo kho tāva, bāhiya, antaragharaṁ paviṭṭhomhi piṇḍāyā’’ti paṭikkhipi",
  "tika-s0401t11:147_1": ". Taṁ sutvā bāhiyo, ‘‘bhante, saṁsāre saṁsarantena kabaḷīkārāhāro na no laddhapubbo,",
  "tika-s0401t11:147_2": "tumhākaṁ vā mayhaṁ vā jīvitantarāyaṁ na jānāmi, desetha me dhamma’’nti. Satthā dutiyampi",
  "tika-s0401t11:147_3": "paṭikkhipiyeva. Evaṁ kirassa ahosi ‘‘imassa maṁ diṭṭhakālato paṭṭhāya sakalasarīraṁ",
  "tika-s0401t11:147_4": "pītiyā nirantaraṁ ajjhotthaṭaṁ hoti, balavapītivegena dhammaṁ sutvāpi na sakkhissati",
  "tika-s0401t11:147_5": "paṭivijjhituṁ, majjhattupekkhā tāva tiṭṭhatu, ekaratteneva vīsayojanasataṁ maggaṁ",
  "tika-s0401t11:147_6": "āgatattā darathopissa balavā, sopi tāva paṭippassambhatū’’ti. Tasmā dvikkhattuṁ paṭikkhipitvā",
  "tika-s0401t11:147_7": "tatiyaṁ yācito antaravīthiyaṁ ṭhitova ‘‘tasmātiha te, bāhiya, evaṁ sikkhitabbaṁ diṭṭhe",
  "tika-s0401t11:147_8": "diṭṭhamattaṁ bhavissatī’’tiādinā (udā. 10) nayena dhammaṁ deseti. Imamatthaṁ saṁkhipitvā",
  "tika-s0401t11:147_9": "dassento ‘‘satthāraṁ piṇḍāya paviṭṭha’’ntiādimāha. Tattha antaraghareti antaravīthiyaṁ.",
  "tika-s0401t11:148_0": "Aparipuṇṇapattacīvaratāya pattacīvaraṁ pariyesantoti so kira vīsativassasahassāni",
  "tika-s0401t11:148_1": "samaṇadhammaṁ karonto ‘‘bhikkhunā nāma attano paccaye labhitvā aññaṁ anoloketvā sayameva",
  "tika-s0401t11:148_2": "bhuñjituṁ vaṭṭatī’’ti ekabhikkhussapi pattena vā cīvarena vā saṅgahaṁ nākāsi. Tenassa",
  "tika-s0401t11:148_3": "‘‘iddhimayapattacīvaraṁ na uppajjissatī’’ti ñatvā ehibhikkhubhāvena pabbajjaṁ na",
  "tika-s0401t11:148_4": "adāsi. Tāvadeva ca pabbajjaṁ yācito ‘‘paripuṇṇaṁ te pattacīvara’’nti pucchitvā ‘‘aparipuṇṇa’’nti",
  "tika-s0401t11:148_5": "vutte ‘‘tena hi pattacīvaraṁ pariyesāhī’’ti vatvā pakkāmi. Tasmā so pattacīvaraṁ",
  "tika-s0401t11:148_6": "pariyesanto saṅkāraṭṭhānato coḷakhaṇḍāni saṁkaḍḍhati.",
  "tika-s0401t11:149_0": "Sahassamapīti paricchedavacanaṁ. Ekasahassaṁ dvesahassānīti evaṁ sahassena ce paricchinnā",
  "tika-s0401t11:149_1": "gāthā honti, tā ca anatthapadasaṁhitā ākāsavaṇṇapabbatavaṇṇādīni pakāsakehi anibbānadīpakehi",
  "tika-s0401t11:149_2": "anatthakehi padehi saṁhitā yāva bahukā honti, tāva pāpikā evāti attho . Ekaṁ gāthāpadaṁ",
  "tika-s0401t11:149_3": "seyyoti ‘‘appamādo amatapadaṁ…pe… yathā matā’’ti (dha. pa. 21) evarūpā ekagāthāpi seyyoti attho.",
  "tika-s0401t11:150": "Kumārakassapattheravatthu",
  "tika-s0401t11:151_0": "217. Navame ekaṁ buddhantaraṁ sampattiṁ anubhavamānoti sāvakabodhiyā niyatatāya puññasambhārassa",
  "tika-s0401t11:151_1": "ca sātisayattā vinipātaṁ agantvā ekaṁ buddhantaraṁ devesu ca manussesu ca sampattiṁ",
  "tika-s0401t11:151_2": "anubhavamāno. ‘‘Ekissā kuladārikāya kucchimhi uppanno’’ti vatvā tamevassa uppannabhāvaṁ",
  "tika-s0401t11:151_3": "mūlato paṭṭhāya dassetuṁ – ‘‘sā cā’’tiādi vuttaṁ. Tattha sāti kuladārikā. Ca-saddo",
  "tika-s0401t11:151_4": "byatirekattho. Tena vuccamānaṁ visesaṁ jotayati. Kulagharanti patikulagehaṁ. Gabbhanimittanti",
  "tika-s0401t11:151_5": "gabbhassa saṇṭhitabhāvaviggahaṁ. Satipi visākhāya sāvatthivāsikulapariyāpannatte",
  "tika-s0401t11:151_6": "tassā tattha padhānabhāvadassanatthaṁ ‘‘visākhañcā’’tiādi vuttaṁ yathā ‘‘brāhmaṇā",
  "tika-s0401t11:151_7": "āgatā, vāsiṭṭhopi āgato’’ti. Bhagavatā evaṁ gahitanāmattāti yojanā. Yasmā rājaputtā",
  "tika-s0401t11:151_8": "loke ‘‘kumārā’’ti voharīyanti, ayañca rañño kittimaputto, tasmā āha – ‘‘rañño…pe… sañjāniṁsū’’ti.",
  "tika-s0401t11:152_0": "Pañcadasa pañhe abhisaṅkharitvāti ‘‘bhikkhu, bhikkhu, ayaṁ vammiko rattiṁ dhūpāyati,",
  "tika-s0401t11:152_1": "divā pajjalatī’’tiādinā vammikasutte (ma. ni. 1.249) āgatanayena pañcadasa pañhe",
  "tika-s0401t11:152_2": "abhisaṅkharitvā. Pāyāsiraññoti ‘‘natthi paraloko, natthi sattā opapātikā, natthi",
  "tika-s0401t11:152_3": "sukatadukkaṭānaṁ kammānaṁ phalaṁ vipāko’’ti (dī. ni. 2.410, 412) evaṁladdhikassa",
  "tika-s0401t11:152_4": "pāyāsirājassa. Rājā hi tadā anabhisitto hutvā pasenadinā kosalena dinnasetabyanagaraṁ",
  "tika-s0401t11:152_5": "ajjhāvasanto imaṁ diṭṭhiṁ gaṇhi. Pañcadasahi pañhehi paṭimaṇḍetvāti ‘‘taṁ kiṁ maññasi,",
  "tika-s0401t11:152_6": "rājañña, ime candimasūriyā imasmiṁ vā loke parasmiṁ vā devā vā te manussā’’ti evamādīhi",
  "tika-s0401t11:152_7": "(dī. ni. 2.411) pañcadasahi pañhehi paṭimaṇḍitaṁ katvā. Suttanteti pāyāsisuttante",
  "tika-s0401t11:152_8": "(dī. ni. 2.406 ādayo).",
  "tika-s0401t11:153": "Mahākoṭṭhikattheravatthu",
  "tika-s0401t11:154": "218. Dasamaṁ uttānatthameva.",
  "tika-s0401t11:155": "Tatiyaetadaggavaggavaṇṇanā niṭṭhitā.",
  "tika-s0401t11:156": "14. Etadaggavaggo",
  "tika-s0401t11:157": "(14) 4. Catutthaetadaggavaggavaṇṇanā",
  "tika-s0401t11:158": "Ānandattheravatthu",
  "tika-s0401t11:159_0": "219-223. Catutthavaggassa paṭhame heṭṭhā vuttappamāṇanti heṭṭhā koṇḍaññattherassa",
  "tika-s0401t11:159_1": "vatthumhi ‘‘tassa dhurapattāni navutihatthāni honti, kesaraṁ tiṁsahatthaṁ, kaṇṇikā",
  "tika-s0401t11:159_2": "dvādasahatthā, pādena patiṭṭhitaṭṭhānaṁ ekādasahattha’’nti evaṁ vuttappamāṇaṁ. Rañño",
  "tika-s0401t11:159_3": "pesesīti paccantassa kupitabhāvaṁ ārocetvā pesesi. Theragāthāsaṁvaṇṇanāyaṁ (theragā.",
  "tika-s0401t11:159_4": "aṭṭha. 2.1016 ānandattheragāthāvaṇṇanā) pana ‘‘paccantassa kupitabhāvaṁ rañño anārocetvā",
  "tika-s0401t11:159_5": "sayameva taṁ vūpasamesi, taṁ sutvā rājā tuṭṭhamānaso puttaṁ pakkosāpetvā ‘varaṁ te,",
  "tika-s0401t11:159_6": "sumana, dammi, gaṇhāhī’ti āhā’’ti vuttaṁ. Na metaṁ cittaṁ atthīti mama evarūpaṁ cittaṁ",
  "tika-s0401t11:159_7": "natthi. Avañjhanti atucchaṁ. Aññaṁ varehīti aññaṁ patthehi, aññaṁ gaṇhāhīti vuttaṁ",
  "tika-s0401t11:159_8": "hoti. Udakaṁ adhiṭṭhāyāti ‘‘udakaṁ hotū’’ti adhiṭṭhahitvā. Gatenāti gamanena. Na",
  "tika-s0401t11:159_9": "āmisacakkhukāti cīvarādipaccayasaṅkhātaṁ āmisaṁ na olokenti.",
  "tika-s0401t11:160_0": "Vasanaṭṭhānasabhāgeyevāti vasanaṭṭhānasamīpeyeva. Ekantavallabhoti upaṭṭhākaṭṭhāne",
  "tika-s0401t11:160_1": "ekantena vallabho. Etassevāti etasseva bhikkhussa. Dvejjhakathā na hontīti dvidhābhūtakathā",
  "tika-s0401t11:160_2": "na honti, anekantikakathā na hontīti vuttaṁ hoti. Anibaddhāti aniyatā. Lohitena galantenāti",
  "tika-s0401t11:160_3": "itthambhūtakkhāne karaṇavacanaṁ, galantena lohitena yuttoti attho. Anvāsattoti anugato.",
  "tika-s0401t11:160_4": "Uṭṭhehi, āvuso ānanda, uṭṭhehi, āvuso ānandāti turite idamāmeḍitavacanaṁ. Duvidhena",
  "tika-s0401t11:160_5": "udakenāti sītudakena uṇhudakena ca. Tividhena dantakaṭṭhenāti khuddakaṁ mahantaṁ",
  "tika-s0401t11:160_6": "majjhimanti evaṁ tippakārena dantakaṭṭhena. Nava vāre anupariyāyatīti satthari pakkosante",
  "tika-s0401t11:160_7": "paṭivacanadānāya thinamiddhavinodanatthaṁ navakkhattuṁ anupariyāyati. Tenevāha –",
  "tika-s0401t11:160_8": "‘‘evañhissa ahosī’’tiādi. Sesamettha suviññeyyameva.",
  "tika-s0401t11:161": "Uruvelakassapattheravatthu",
  "tika-s0401t11:162": "224. Dutiye yaṁ vattabbaṁ, taṁ vitthārato vinayapāḷiyaṁ āgatameva.",
  "tika-s0401t11:163": "Kāḷudāyittheravatthu",
  "tika-s0401t11:164": "225. Tatiye gamanākappanti gamanākāraṁ. Sesamettha uttānameva.",
  "tika-s0401t11:165": "Bākulattheravatthu",
  "tika-s0401t11:166_0": "226. Catutthe nirābādhānanti ābādharahitānaṁ. Yathā ‘‘dvāvīsati dvattiṁsā’’tiādimhi",
  "tika-s0401t11:166_1": "vattabbe ‘‘bāvīsati bāttiṁsā’’tiādīni vuccanti, evamevaṁ dve kulāni assāti dvikulo,",
  "tika-s0401t11:166_2": "dvekuloti vā vattabbe bākuloti vuttanti āha – ‘‘bākuloti dvīsu kulesu vaḍḍhitattā",
  "tika-s0401t11:166_3": "evaṁladdhanāmo’’ti. Upayogenāti ānubhāvena. Phāsukakāleti arogakāle. Gadduhanamattampīti",
  "tika-s0401t11:166_4": "goduhanamattampi kālaṁ. Idha pana na sakalo goduhanakkhaṇo adhippeto, atha kho gāviṁ",
  "tika-s0401t11:166_5": "thane gahetvā ekakhīrabinduduhanakālamattaṁ adhippetaṁ. Ārogyasālanti āturānaṁ arogabhāvakaraṇatthāya katasālaṁ.",
  "tika-s0401t11:167_0": "Nimujjanummujjanavasenāti jāṇuppamāṇe udake thokaṁyeva nimujjanummujjanavasena. Chaḍḍetvā",
  "tika-s0401t11:167_1": "palāyīti macchassa mukhasamīpeyeva chaḍḍetvā palāyi. Dārakassa tejenāti dārakassa",
  "tika-s0401t11:167_2": "puññatejena. Māriyamānāva marantīti daṇḍādīhi pothetvā māriyamānāva maranti, na jālena",
  "tika-s0401t11:167_3": "baddhatāmattena amāriyamānā. Nīhaṭamattova matoti nīhaṭakkhaṇeyeva mato. Tenassa",
  "tika-s0401t11:167_4": "māraṇatthaṁ upakkamo na kato, yena upakkamena dārakassa ābādho siyā. Tanti macchaṁ.",
  "tika-s0401t11:167_5": "Sakalamevāti avikalameva paripuṇṇāvayavameva. Na keḷāyatīti na nandati, kismiñci",
  "tika-s0401t11:167_6": "na maññati. Piṭṭhito phālentīti dārakassa puññatejena piṭṭhito phālentī. Bheriṁ carāpetvāti",
  "tika-s0401t11:167_7": "‘‘puttaṁ labhi’’nti ugghosanavasena bheriṁ carāpetvā. Pakatiṁ ācikkhīti attano puttabhāvaṁ",
  "tika-s0401t11:167_8": "kathesi. Kucchiyā dhāritattā amātā kātuṁ na sakkāti jananībhāvato amātā kātuṁ na",
  "tika-s0401t11:167_9": "sakkā. Macchaṁ gaṇhantāpīti macchaṁ vikkiṇitvā gaṇhantāpi. Tathā gaṇhantā ca tappariyāpannaṁ",
  "tika-s0401t11:167_10": "sabbaṁ gaṇhanti nāmāti āha – ‘‘vakkayakanādīni bahi katvā gaṇhantā nāma natthī’’ti.",
  "tika-s0401t11:167_11": "Ayampi amātā kātuṁ na sakkāti dinnaputtabhāvato na sakkā.",
  "tika-s0401t11:168": "Sobhitattheravatthu",
  "tika-s0401t11:169": "227. Pañcamaṁ uttānatthameva.",
  "tika-s0401t11:170": "Upālittheravatthu",
  "tika-s0401t11:171_0": "228. Chaṭṭhe bhārukacchakavatthunti aññataro kira bhārukacchadesavāsī bhikkhu supinante",
  "tika-s0401t11:171_1": "purāṇadutiyikāya methunaṁ dhammaṁ paṭisevitvā ‘‘assamaṇo ahaṁ vibbhamissāmī’’ti bhārukacchaṁ",
  "tika-s0401t11:171_2": "gacchanto antarāmagge āyasmantaṁ upāliṁ passitvā etamatthaṁ ārocesi. Āyasmā upāli,",
  "tika-s0401t11:171_3": "evamāha – ‘‘anāpatti, āvuso, supinantenā’’ti. Yasmā supinante avisayattā evaṁ hoti.",
  "tika-s0401t11:171_4": "Tasmā upālitthero bhagavatā avinicchitapubbampi imaṁ vatthuṁ nayaggāhena evaṁ vinicchini.",
  "tika-s0401t11:171_5": "Gahapatino dve dārakā honti putto ca bhāgineyyo ca. Atha so gahapati gilāno hutvā",
  "tika-s0401t11:171_6": "āyasmantaṁ ajjukaṁ etadavoca – ‘‘imaṁ, bhante, okāsaṁ yo imesaṁ dārakānaṁ saddho",
  "tika-s0401t11:171_7": "hoti pasanno, tassa ācikkheyyāsī’’ti. Tena ca samayena tassa ca gahapatino bhāgineyyo",
  "tika-s0401t11:171_8": "saddho hoti pasanno. Athāyasmā ajjuko taṁ okāsaṁ tassa dārakassa ācikkhi. So tena",
  "tika-s0401t11:171_9": "sāpateyyena kuṭumbañca saṇṭhapesi, dānañca paṭṭhapesi. Atha tassa gahapatino putto",
  "tika-s0401t11:171_10": "āyasmantaṁ ānandaṁ etadavoca – ‘‘ko nu kho, bhante ānanda, pituno dāyajjo putto vā",
  "tika-s0401t11:171_11": "bhāgineyyo vā’’ti. Putto kho, āvuso, pituno dāyajjoti. Āyasmā, bhante, ayyo ajjuko",
  "tika-s0401t11:171_12": "amhākaṁ sāpateyyaṁ amhākaṁ methunakassa ācikkhīti. Assamaṇo, āvuso, so ajjukoti.",
  "tika-s0401t11:171_13": "Athāyasmā ajjuko āyasmantaṁ ānandaṁ etadavoca – ‘‘dehi me, āvuso ānanda, vinicchaya’’nti.",
  "tika-s0401t11:171_14": "Te ubhopi upālittherassa santikaṁ agamaṁsu. Athāyasmā upāli, āyasmantaṁ ānandaṁ etadavoca",
  "tika-s0401t11:171_15": "– ‘‘yo nu kho, āvuso ānanda, sāmikena ‘imaṁ okāsaṁ itthannāmassa ācikkhā’ti vutto,",
  "tika-s0401t11:171_16": "tassa ācikkhati, kiṁ so āpajjatī’’ti? Na, bhante, kiñci āpajjati antamaso dukkaṭamatthampīti.",
  "tika-s0401t11:171_17": "Ayaṁ, āvuso, āyasmā ajjuko sāmikena ‘‘imaṁ okāsaṁ itthannāmassa ācikkhā’’ti vutto",
  "tika-s0401t11:171_18": "tassa ācikkhati, anāpatti, āvuso, āyasmato ajjukassāti. Bhagavā taṁ sutvā ‘‘sukathitaṁ,",
  "tika-s0401t11:171_19": "bhikkhave, upālinā’’ti vatvā sādhukāramadāsi, taṁ sandhāyetaṁ vuttaṁ. Kumārakassapavatthu",
  "tika-s0401t11:171_20": "(a. ni. aṭṭha. 1.1.217) pana heṭṭhā āgatameva.",
  "tika-s0401t11:172_0": "Channaṁ khattiyānanti bhaddiyo sakyarājā anuruddho ānando bhagu kimilo devadattoti",
  "tika-s0401t11:172_1": "imesaṁ channaṁ khattiyānaṁ. Pasādhakoti maṇḍayitā. Pāḷiyanti saṅghabhedakkhandhakapāḷiyanti",
  "tika-s0401t11:172_2": "(cūḷava. 330 ādayo).",
  "tika-s0401t11:173": "Nandakattheravatthu",
  "tika-s0401t11:174": "229. Sattame ekasamodhāneti ekasmiṁ samodhāne, ekasmiṁ sannipāteti attho. Sesaṁ suviññeyyameva.",
  "tika-s0401t11:175": "Nandattheravatthu",
  "tika-s0401t11:176_0": "230. Aṭṭhame na taṁ catusampajaññavasena aparicchinditvā oloketīti sātthakasappāyagocaraasammohasampajaññasaṅkhātānaṁ",
  "tika-s0401t11:176_1": "catunnaṁ sampajaññānaṁ vasena aparicchinditvā taṁ disaṁ na oloketi. So hi āyasmā",
  "tika-s0401t11:176_2": "‘‘yamevāhaṁ indriyesu aguttadvārataṁ nissāya sāsane anabhiratiādivippakārappatto,",
  "tika-s0401t11:176_3": "tameva suṭṭhu niggahessāmī’’ti ussāhajāto balavahirottappo, tattha ca katādhikārattā",
  "tika-s0401t11:176_4": "indriyasaṁvaro ukkaṁsapāramippatto catusampajaññaṁ amuñcitvāva sabbadisaṁ āloketi.",
  "tika-s0401t11:176_5": "Vuttañcetaṁ bhagavatā –",
  "tika-s0401t11:177_0": "‘‘Sace, bhikkhave, nandassa puratthimā disā āloketabbā hoti, sabbaṁ cetaso samannāharitvā",
  "tika-s0401t11:177_1": "nando puratthimaṁ disaṁ āloketi ‘evaṁ me puratthimaṁ disaṁ ālokayato nābhijjhādomanassā",
  "tika-s0401t11:177_2": "pāpakā akusalā dhammā anvāsavissantī’ti. Itiha tattha sampajāno hoti. Sace, bhikkhave,",
  "tika-s0401t11:177_3": "nandassa pacchimā disā, uttarā disā, dakkhiṇā disā, uddhaṁ, adho, anudisā anuviloketabbā",
  "tika-s0401t11:177_4": "hoti, sabbaṁ cetaso samannāharitvā nando anudisaṁ anuviloketi ‘evaṁ me anudisaṁ anuvilokayato…pe…",
  "tika-s0401t11:177_5": "sampajāno hotī’’’ti (a. ni. 8.9).",
  "tika-s0401t11:178_0": "Abhisekagehapavesanaāvāhamaṅgalesuvattamānesūti idha tīṇi maṅgalāni vuttāni, vinayaṭṭhakathāyaṁ",
  "tika-s0401t11:178_1": "pana ‘‘taṁ divasameva nandakumārassa kesavissajjanaṁ, paṭṭabandho, gharamaṅgalaṁ,",
  "tika-s0401t11:178_2": "chattamaṅgalaṁ, āvāhamaṅgalanti pañca maṅgalāni hontī’’ti vuttaṁ. Tattha kulamariyādavasena",
  "tika-s0401t11:178_3": "kesoropanaṁ kesavissajjanaṁ. Yuvarājapaṭṭabandhanaṁ paṭṭabandho. Abhinavagharappavesanamaho",
  "tika-s0401t11:178_4": "gharamaṅgalaṁ. Vivāhakaraṇamaho āvāhamaṅgalaṁ. Yuvarājachattamaho chattamaṅgalaṁ.",
  "tika-s0401t11:179_0": "Nandakumāraṁ abhisekamaṅgalaṁ na tathā pīḷesi, yathā janapadakalyāṇiyā vuttavacananti",
  "tika-s0401t11:179_1": "ajjhāharitabbaṁ. Tadeva pana vacanaṁ sarūpato dassetuṁ – ‘‘pattaṁ ādāya gamanakāle’’tiādi",
  "tika-s0401t11:179_2": "vuttaṁ. Janapadakalyāṇīti janapadamhi kalyāṇī uttamā cha sarīradosarahitā pañca kalyāṇasamannāgatā.",
  "tika-s0401t11:179_3": "Sā hi yasmā nātidīghā nātirassā nātikisā nātithūlā nātikāḷī nāccodātāti atikkantā",
  "tika-s0401t11:179_4": "mānusavaṇṇaṁ, asampattā dibbavaṇṇaṁ, tasmā cha sarīradosarahitā. Chavikalyāṇaṁ maṁsakalyāṇaṁ",
  "tika-s0401t11:179_5": "nhārukalyāṇaṁ aṭṭhikalyāṇaṁ vayakalyāṇanti imehi pana kalyāṇehi samannāgatattā pañca",
  "tika-s0401t11:179_6": "kalyāṇasamannāgatā nāma. Tassā hi āgantukobhāsakiccaṁ natthi, attano sarīrobhāseneva",
  "tika-s0401t11:179_7": "dvādasahatthe ṭhāne ālokaṁ karoti, piyaṅgusāmā vā hoti suvaṇṇasāmā vā, ayamassā chavikalyāṇatā.",
  "tika-s0401t11:179_8": "Cattāro panassā hatthapādā mukhapariyosānañca lākhārasaparikammakataṁ viya rattapavāḷarattakambalasadisaṁ",
  "tika-s0401t11:179_9": "hoti, ayamassā maṁsakalyāṇatā. Vīsati pana nakhapattāni maṁsato amuttaṭṭhāne lākhārasapūritāni",
  "tika-s0401t11:179_10": "viya, muttaṭṭhāne khīradhārāsadisāni honti, ayamassā nhārukalyāṇatā. Dvattiṁsa dantā",
  "tika-s0401t11:179_11": "suphusitā sudhotavajirapanti viya khāyanti, ayamassā aṭṭhikalyāṇatā. Vīsaṁvassasatikāpi",
  "tika-s0401t11:179_12": "samānā soḷasavassuddesikā viya hoti nippalitena, ayamassā vayakalyāṇatā. Iti imehi",
  "tika-s0401t11:179_13": "pañcahi kalyāṇehi samannāgatattā ‘‘janapadakalyāṇī’’ti vuccati. Tuvaṭanti sīghaṁ.",
  "tika-s0401t11:180_0": "Imasmiṁ ṭhāne nivattessati, imasmiṁ ṭhāne nivattessatīti cintentamevāti so kira tathāgate",
  "tika-s0401t11:180_1": "gāravavasena ‘‘pattaṁ vo, bhante, gaṇhathā’’ti vattuṁ avisahanto evaṁ cintesi – ‘‘sopānasīse",
  "tika-s0401t11:180_2": "pattaṁ gaṇhissatī’’ti . Satthā tasmimpi ṭhāne na gaṇhi. Itaro ‘‘sopānapādamūle gaṇhissatī’’ti",
  "tika-s0401t11:180_3": "cintesi. Satthā tatthāpi na gaṇhi. Itaro ‘‘rājaṅgaṇe gaṇhissatī’’ti cintesi. Satthā",
  "tika-s0401t11:180_4": "tatthāpi na gaṇhi. Evaṁ ‘‘idha gaṇhissati, ettha gaṇhissatī’’ti cintentameva satthā",
  "tika-s0401t11:180_5": "vihāraṁ netvā pabbājesi.",
  "tika-s0401t11:181": "Mahākappinattheravatthu",
  "tika-s0401t11:182_0": "231. Navame sutavittakoti dhammassavanapiyo. Paṭihārakassāti dovārikassa. Saccakārenāti",
  "tika-s0401t11:182_1": "saccakiriyāya. Satthā ‘‘uppalavaṇṇā āgacchatū’’ti cintesi. Therī āgantvā sabbā pabbājetvā",
  "tika-s0401t11:182_2": "bhikkhunīupassayaṁ gatāti idaṁ aṅguttarabhāṇakānaṁ kathāmaggaṁ dassentena vuttaṁ.",
  "tika-s0401t11:182_3": "Teneva dhammapadaṭṭhakathāyaṁ (dha. pa. aṭṭha. 1.mahākappinattheravatthu) vuttaṁ –",
  "tika-s0401t11:183_0": "‘‘Tā satthāraṁ vanditvā ekamantaṁ ṭhitā pabbajjaṁ yāciṁsu. Evaṁ kira vutte satthā",
  "tika-s0401t11:183_1": "uppalavaṇṇāya āgamanaṁ cintesīti ekacce vadanti. Satthā pana tā upāsikāyo āha – ‘sāvatthiṁ",
  "tika-s0401t11:183_2": "gantvā bhikkhunīupassaye pabbājethā’ti. Tā anupubbena janapadacārikaṁ caramānā antarāmagge",
  "tika-s0401t11:183_3": "mahājanena abhihaṭasakkārasammānā padasāva vīsayojanasatikaṁ maggaṁ gantvā bhikkhunīupassaye",
  "tika-s0401t11:183_4": "pabbajitvā arahattaṁ pāpuṇiṁsū’’ti.",
  "tika-s0401t11:184_0": "Dhammapītīti dhammapāyako, dhammaṁ pivantoti attho. Dhammo ca nāmesa na sakkā bhājanena",
  "tika-s0401t11:184_1": "yāguādīni viya pātuṁ, navavidhaṁ pana lokuttaradhammaṁ nāmakāyena phusanto ārammaṇato",
  "tika-s0401t11:184_2": "sacchikaronto pariññābhisamayādīhi dukkhādīni ariyasaccāni paṭivijjhanto dhammaṁ",
  "tika-s0401t11:184_3": "pivati nāma. Sukhaṁ setīti desanāmattametaṁ, catūhipi iriyāpathehi sukhaṁ viharatīti",
  "tika-s0401t11:184_4": "attho. Vippasannenāti anāvilena nirupakkilesena. Ariyappavediteti buddhādīhi ariyehi",
  "tika-s0401t11:184_5": "pavedite satipaṭṭhānādibhede bodhipakkhiyadhamme. Sadā ramatīti evarūpo dhammapīti",
  "tika-s0401t11:184_6": "vippasannena cetasā viharanto paṇḍiccena samannāgato sadā ramati abhiramati. Bāhitapāpattā",
  "tika-s0401t11:184_7": "‘‘brāhmaṇā’’ti theraṁ ālapati.",
  "tika-s0401t11:185": "Sāgatattheravatthu",
  "tika-s0401t11:186_0": "232. Dasame chabbaggiyānaṁ vacanenāti kosambikā kira upāsakā āyasmantaṁ sāgataṁ upasaṅkamitvā",
  "tika-s0401t11:186_1": "abhivādetvā ekamantaṁ ṭhitā evamāhaṁsu – ‘‘kiṁ, bhante, ayyānaṁ dullabhañca manāpañca,",
  "tika-s0401t11:186_2": "kiṁ paṭiyādemā’’ti? Evaṁ vutte chabbaggiyā bhikkhū kosambike upāsake etadavocuṁ –",
  "tika-s0401t11:186_3": "‘‘atthāvuso kāpotikā, nāma pasannā bhikkhūnaṁ dullabhā ca manāpā ca, taṁ paṭiyādethā’’ti.",
  "tika-s0401t11:186_4": "Atha kosambikā upāsakā ghare ghare kāpotikaṁ pasannaṁ paṭiyādetvā āyasmantaṁ sāgataṁ",
  "tika-s0401t11:186_5": "piṇḍāya carantaṁ disvā etadavocuṁ – ‘‘pivatu, bhante, ayyo sāgato kāpotikaṁ pasannaṁ,",
  "tika-s0401t11:186_6": "pivatu, bhante, ayyo sāgato kāpotikaṁ pasanna’’nti. Athāyasmā sāgato ghare ghare",
  "tika-s0401t11:186_7": "kāpotikaṁ pasannaṁ pivitvā nagaramhā nikkhamanto nagaradvāre pati. Tena vuttaṁ –",
  "tika-s0401t11:186_8": "‘‘chabbaggiyānaṁ vacanena sabbagehesu kāpotikaṁ pasannaṁ paṭiyādetvā’’tiādi. Tattha",
  "tika-s0401t11:186_9": "kāpotikā nāma kapotapādasamānavaṇṇā rattobhāsā. Pasannāti surāmaṇḍassetaṁ adhivacanaṁ.",
  "tika-s0401t11:186_10": "Vinaye samuṭṭhitanti surāpānasikkhāpade (pāci. 326 ādayo) āgataṁ.",
  "tika-s0401t11:187": "Rādhattheravatthu",
  "tika-s0401t11:188_0": "233. Ekādasame satthā sāriputtattherassa saññaṁ adāsīti brāhmaṇaṁ pabbājetuṁ saññaṁ",
  "tika-s0401t11:188_1": "adāsi, āṇāpesīti vuttaṁ hoti. Bhagavā kira taṁ brāhmaṇaṁ pabbajjaṁ alabhitvā kisaṁ",
  "tika-s0401t11:188_2": "lūkhaṁ dubbaṇṇaṁ uppaṇḍuppaṇḍukajātaṁ disvā bhikkhū āmantesi – ‘‘ko, bhikkhave, tassa",
  "tika-s0401t11:188_3": "brāhmaṇassa adhikāraṁ saratī’’ti. Evaṁ vutte āyasmā sāriputto bhagavantaṁ etadavoca",
  "tika-s0401t11:188_4": "– ‘‘ahaṁ kho, bhante, tassa brāhmaṇassa adhikāraṁ sarāmī’’ti. Kiṁ pana tvaṁ, sāriputta,",
  "tika-s0401t11:188_5": "brāhmaṇassa adhikāraṁ sarasīti. Idha me, bhante, so brāhmaṇo rājagahe piṇḍāya carantassa",
  "tika-s0401t11:188_6": "kaṭacchubhikkhaṁ dāpesi, imaṁ kho ahaṁ, bhante, tassa brāhmaṇassa adhikāraṁ sarāmī’’ti.",
  "tika-s0401t11:188_7": "Sādhu sādhu, sāriputta. Kataññuno hi, sāriputta, sappurisā katavedino, tena hi tvaṁ,",
  "tika-s0401t11:188_8": "sāriputta, taṁ brāhmaṇaṁ pabbājehi upasampādehīti. Aṭṭhuppattiyaṁ āgatoti alīnacittajātakassa",
  "tika-s0401t11:188_9": "(jā. 1.2.11-12) aṭṭhuppattiyaṁ (jā. aṭṭha. 2.2.alīnacittajātakavaṇṇanā) āgato.",
  "tika-s0401t11:189_0": "Nidhīnanti tattha tattha nidahitvā ṭhapitānaṁ hiraññasuvaṇṇādipūrānaṁ nidhikumbhīnaṁ.",
  "tika-s0401t11:189_1": "Pavattāranti kicchajīvike duggatamanusse anukampaṁ katvā ‘‘ehi, te sukhena jīvanupāyaṁ",
  "tika-s0401t11:189_2": "dassessāmī’’ti nidhiṭṭhānaṁ netvā hatthaṁ pasāretvā ‘‘imaṁ gahetvā sukhaṁ jīvā’’ti",
  "tika-s0401t11:189_3": "ācikkhitāraṁ viya. Vajjadassinanti dve vajjadassino ‘‘iminā naṁ asāruppena vā khalitena",
  "tika-s0401t11:189_4": "vā saṅghamajjhe niggaṇhissāmī’’ti randhagavesako ca, anaññātaṁ ñāpanatthāya ñātaṁ",
  "tika-s0401t11:189_5": "anuggaṇhanatthāya sīlādīnamassa vuddhikāmatāya taṁ taṁ vajjaṁ olokanena ullumpanasabhāvasaṇṭhito",
  "tika-s0401t11:189_6": "ca. Ayaṁ idha adhippeto. Yathā hi duggatamanusso ‘‘imaṁ gaṇhāhī’’ti tajjetvāpi pothetvāpi",
  "tika-s0401t11:189_7": "nidhiṁ dassente kopaṁ na karoti, pamuditova hoti, evamevaṁ evarūpe puggale asāruppaṁ",
  "tika-s0401t11:189_8": "vā khalitaṁ vā disvā ācikkhante kopo na kātabbo, tuṭṭheneva bhavitabbaṁ. ‘‘Bhante,",
  "tika-s0401t11:189_9": "mahantaṁ vo kammaṁ kataṁ mayhaṁ ācariyupajjhāyaṭṭhāne ṭhatvā ovadantehi, punapi maṁ",
  "tika-s0401t11:189_10": "vadeyyāthā’’ti pavāretabbameva.",
  "tika-s0401t11:190_0": "Niggayhavādinti ekacco hi saddhivihārikādīnaṁ asāruppaṁ vā khalitaṁ vā disvā ‘‘ayaṁ",
  "tika-s0401t11:190_1": "me mukhodakadānādīhi sakkaccaṁ upaṭṭhahati, sace naṁ vakkhāmi, na maṁ upaṭṭhahissati,",
  "tika-s0401t11:190_2": "evaṁ me parihāni bhavissatī’’ti taṁ vattuṁ avisahanto na niggayhavādī nāma hoti,",
  "tika-s0401t11:190_3": "so imasmiṁ sāsane kacavaraṁ ākirati. Yo pana tathārūpaṁ vajjaṁ disvā vajjānurūpaṁ",
  "tika-s0401t11:190_4": "tajjento paṇāmento daṇḍakammaṁ karonto vihārā nīharanto sikkhāpeti, ayaṁ niggayhavādī",
  "tika-s0401t11:190_5": "nāma seyyathāpi, sammāsambuddho. Vuttañhetaṁ – ‘‘niggayha niggayhāhaṁ, ānanda, vakkhāmi,",
  "tika-s0401t11:190_6": "pavayha pavayha , ānanda, vakkhāmi, yo sāro, so ṭhassatī’’ti (ma. ni. 3.196). Medhāvinti",
  "tika-s0401t11:190_7": "dhammojapaññāya samannāgataṁ. Tādisanti evarūpaṁ paṇḍitaṁ bhajeyya payirupāseyya.",
  "tika-s0401t11:190_8": "Tādisañhi ācariyaṁ bhajamānassa antevāsikassa seyyo hoti na pāpiyo, vaḍḍhiyeva hoti, no parihānīti.",
  "tika-s0401t11:191": "Mogharājattheravatthu",
  "tika-s0401t11:192_0": "234. Dvādasame kaṭṭhavāhananagareti kaṭṭhavāhanena gahitattā evaṁladdhanāmake nagare.",
  "tika-s0401t11:192_1": "Atīte kira bārāṇasivāsī eko rukkhavaḍḍhakī sake ācariyake adutiyo. Tassa soḷasa sissā",
  "tika-s0401t11:192_2": "ekamekassa sahassaṁ antevāsikā. Evaṁ te sattarasādhikā soḷasa sahassā ācariyantevāsikā",
  "tika-s0401t11:192_3": "sabbepi bārāṇasiṁ upanissāya jīvikaṁ kappentā pabbatasamīpaṁ gantvā rukkhe gahetvā",
  "tika-s0401t11:192_4": "tattheva nānāpāsādavikatiyo niṭṭhāpetvā kullaṁ bandhitvā gaṅgāya bārāṇasiṁ ānetvā",
  "tika-s0401t11:192_5": "sace rājā atthiko hoti, rañño ekabhūmakaṁ vā sattabhūmakaṁ vā pāsādaṁ yojetvā denti.",
  "tika-s0401t11:192_6": "No ce, aññesampi vikkiṇitvā puttadāraṁ posenti. Atha nesaṁ ekadivasaṁ ācariyo ‘‘na",
  "tika-s0401t11:192_7": "sakkā vaḍḍhakikammena niccaṁ jīvituṁ, dukkarañhi jarākāle etaṁ kamma’’nti cintetvā",
  "tika-s0401t11:192_8": "antevāsike āmantesi – ‘‘tātā, udumbarādayo appasārarukkhe ānethā’’ti. Te ‘‘sādhū’’ti",
  "tika-s0401t11:192_9": "paṭissuṇitvā ānayiṁsu. So tehi kaṭṭhasakuṇaṁ katvā tassabbhantaraṁ pavisitvā vātena",
  "tika-s0401t11:192_10": "yantaṁ pūresi. Kaṭṭhasakuṇo suvaṇṇahaṁsarājā viya ākāse laṅghitvā vanassa upari caritvā",
  "tika-s0401t11:192_11": "antevāsīnaṁ purato oruhi.",
  "tika-s0401t11:193_0": "Athācariyo sisse āha – ‘‘tātā īdisāni kaṭṭhavāhanāni katvā sakkā sakalajambudīpe",
  "tika-s0401t11:193_1": "rajje gahetuṁ, tumhepi tātā etāni karotha, rajjaṁ gahetvā jīvissāma, dukkaraṁ vaḍḍhakisippena",
  "tika-s0401t11:193_2": "jīvitu’’nti. Te tathā katvā ācariyassa paṭivedesuṁ. Tato ne ācariyo āha – ‘‘katamaṁ",
  "tika-s0401t11:193_3": "tātā rajjaṁ gaṇhāmā’’ti? Bārāṇasirajjaṁ ācariyāti. Alaṁ tātā, mā etaṁ rucittha, mayañhi",
  "tika-s0401t11:193_4": "taṁ gahetvāpi ‘‘vaḍḍhakirājā, vaḍḍhakiyuvarājā’’ti vaḍḍhakivādā na muccissāma, mahanto",
  "tika-s0401t11:193_5": "jambudīpo, aññattha gacchāmāti. Tato saputtadārakā kaṭṭhavāhanāni abhiruhitvā sajjāvudhā",
  "tika-s0401t11:193_6": "hutvā himavantābhimukhā gantvā himavati aññataraṁ nagaraṁ pavisitvā rañño nivesaneyeva",
  "tika-s0401t11:193_7": "paccuṭṭhaṁsu. Te tattha rajjaṁ gahetvā ācariyaṁ rajje abhisiñciṁsu. So ‘‘kaṭṭhavāhano",
  "tika-s0401t11:193_8": "rājā’’ti pākaṭo ahosi, taṁ nagaraṁ tena gahitattā ‘‘kaṭṭhavāhananagara’’nteva nāmaṁ labhi.",
  "tika-s0401t11:194_0": "Tapacāranti tapacaraṇaṁ. Pāsāṇacetiye piṭṭhipāsāṇe nisīdīti pāsāṇakacetiyanti laddhavohāre",
  "tika-s0401t11:194_1": "piṭṭhipāsāṇe sakkena māpite mahāmaṇḍape nisīdi. Tattha kira mahato pāsāṇassa upari",
  "tika-s0401t11:194_2": "pubbe devaṭṭhānaṁ ahosi, uppanne pana bhagavati vihāro jāto, so teneva purimavohārena",
  "tika-s0401t11:194_3": "‘‘pāsāṇacetiya’’nti vuccati.",
  "tika-s0401t11:195": "Tenapucchite dutiyo hutvā satthāraṁ pañhaṁ pucchīti –",
  "tika-s0401t11:196": "‘‘Muddhaṁ muddhādhipātañca, bāvarī paripucchati;",
  "tika-s0401t11:197": "Taṁ byākarohi bhagavā, kaṅkhaṁ vinaya no ise’’ti. (su. ni. 1031) –",
  "tika-s0401t11:198": "Evaṁ tena pañhe pucchite bhagavatā ca –",
  "tika-s0401t11:199": "‘‘Avijjā muddhāti jānāhi, vijjā muddhādhipātinī;",
  "tika-s0401t11:200": "Saddhāsatisamādhīhi, chandavīriyena saṁyutā’’ti. (su. ni. 1032) –",
  "tika-s0401t11:201": "Pañhe vissajjite dutiyo hutvā pañhaṁ pucchi.",
  "tika-s0401t11:202": "Athassa…pe… pañhaṁ kathesīti –",
  "tika-s0401t11:203": "‘‘Kathaṁ lokaṁ avekkhantaṁ, maccurājā na passatī’’ti. (su. ni. 1124) –",
  "tika-s0401t11:204": "Tena pañhe pucchite –",
  "tika-s0401t11:205": "‘‘Suññato lokaṁ avekkhassu, mogharāja sadā sato;",
  "tika-s0401t11:206": "Attānudiṭṭhiṁ ūhacca, evaṁ maccutaro siyā;",
  "tika-s0401t11:207": "Evaṁ lokaṁ avekkhantaṁ, maccurājā na passatī’’ti. (su. ni. 1125) –",
  "tika-s0401t11:208": "Pañhaṁ vissajjesi.",
  "tika-s0401t11:209": "Sesajanāti tasmiṁ samāgame sannipatitā sesajanā. Na kathīyantīti ‘‘ettakā sotāpannā’’tiādinā na vuccanti. Evaṁ pārāyane vatthu samuṭṭhitanti pārāyanavagge idaṁ vatthu samuṭṭhitaṁ.",
  "tika-s0401t11:210": "Catutthaetadaggavaggavaṇṇanā niṭṭhitā.",
  "tika-s0401t11:211": "Therapāḷisaṁvaṇṇanā niṭṭhitā.",
  "tika-s0401t11:212": "14. Etadaggavaggo",
  "tika-s0401t11:213": "(14) 5. Pañcamaetadaggavaggavaṇṇanā",
  "tika-s0401t11:214": "Mahāpajāpatigotamītherīvatthu",
  "tika-s0401t11:215_0": "235. Theripāḷisaṁvaṇṇanāya paṭhame yadidaṁ mahāgotamīti ettha ‘‘yadidaṁ mahāpajāpati",
  "tika-s0401t11:215_1": "gotamī’’ti ca paṭhanti. Tattha gotamīti gottaṁ. Nāmakaraṇadivase panassā laddhasakkārā",
  "tika-s0401t11:215_2": "brāhmaṇā lakkhaṇasampattiṁ disvā ‘‘sace ayaṁ dhītaraṁ labhissati, cakkavattirañño",
  "tika-s0401t11:215_3": "mahesī bhavissati. Sace puttaṁ labhissati, cakkavattirājā bhavissatī’’ti ubhayathāpi",
  "tika-s0401t11:215_4": "‘‘mahatīyevassā pajā bhavissatī’’ti byākariṁsu, tasmā puttapajāya ceva dhītupajāya",
  "tika-s0401t11:215_5": "ca mahantatāya ‘‘mahāpajāpatī’’ti vohariṁsu. Tadubhayaṁ pana saṁsandetvā ‘‘mahāpajāpatigotamī’’ti",
  "tika-s0401t11:215_6": "vuttaṁ. Vārabhikkhanti vārena dātabbaṁ bhikkhaṁ. Nāmaṁ akaṁsūti gottaṁyeva nāmaṁ",
  "tika-s0401t11:215_7": "akaṁsu. Mātucchanti cūḷamātaraṁ. Mātubhaginī hi mātucchāti vuccati. Kalahavivādasuttapariyosāneti",
  "tika-s0401t11:215_8": "‘‘kutopahūtā kalahā vivādā’’tiādinā suttanipāte āgatassa kalahavivādasuttassa (su.",
  "tika-s0401t11:215_9": "ni. 868 ādayo) pariyosāne. Idañca aṅguttarabhāṇakānaṁ kathāmaggānusārena vuttaṁ.",
  "tika-s0401t11:215_10": "Apare pana ‘‘tasmiṁyeva suttanipāte ‘attadaṇḍābhayaṁ jāta’ntiādinā āgatassa attadaṇḍasuttassa",
  "tika-s0401t11:215_11": "(su. ni. 941 ādayo) pariyosāne’’ti vadanti. Nikkhamitvā pabbajitānanti ettha ehibhikkhupabbajjāya",
  "tika-s0401t11:215_12": "ete pabbajitāti vadanti. Teneva suttanipāte attadaṇḍasuttasaṁvaṇṇanāya (su. ni. aṭṭha.",
  "tika-s0401t11:215_13": "2.942 ādayo) vuttaṁ – ‘‘desanāpariyosāne pañcasatā sākiyakumārā koḷiyakumārā ca ehibhikkhupabbajjāya",
  "tika-s0401t11:215_14": "pabbajitā. Te gahetvā bhagavā mahāvanaṁ pāvisī’’ti. Sesamettha suviññeyyameva.",
  "tika-s0401t11:216": "Khemātherīvatthu",
  "tika-s0401t11:217": "236. Dutiye parapariyāpannā hutvāti paresaṁ dāsī hutvā. Suvaṇṇarasapiñjaro ahosīti suvaṇṇarasapiñjaro viya ahosi.",
  "tika-s0401t11:218_0": "Makkaṭakovajālanti yathā nāma makkaṭako suttajālaṁ katvā majjhaṭṭhāne nābhimaṇḍale",
  "tika-s0401t11:218_1": "nipanno pariyante patitaṁ paṭaṅgaṁ vā makkhikaṁ vā vegena gantvā vijjhitvā tassa",
  "tika-s0401t11:218_2": "rasaṁ pivitvā punāgantvā tasmiṁyeva ṭhāne nipajjati, evameva ye sattā rāgarattā dosapaduṭṭhā",
  "tika-s0401t11:218_3": "mohamūḷhā sayaṁkataṁ taṇhāsotaṁ anupatanti, te taṁ samatikkamituṁ na sakkonti, evaṁ",
  "tika-s0401t11:218_4": "duratikkamaṁ. Etampi chetvāna vajanti dhīrāti paṇḍitā etaṁ bandhanaṁ chinditvā anapekkhino",
  "tika-s0401t11:218_5": "nirālayā hutvā arahattamaggena sabbaṁ dukkhaṁ pahāya vajanti gacchantīti attho.",
  "tika-s0401t11:219": "Uppalavaṇṇātherīvatthu",
  "tika-s0401t11:220": "237. Tatiyaṁ uttānatthameva.",
  "tika-s0401t11:221": "Paṭācārātherīvatthu",
  "tika-s0401t11:222": "238. Catutthe paṭihārasatenapīti dvārasatenapi. Paṭihārasaddo hi dvāre dovārike ca dissati. Kulasabhāganti attano gehasamīpaṁ.",
  "tika-s0401t11:223_0": "Tāṇāyāti tāṇabhāvāya patiṭṭhānatthāya. Bandhavāti putte ca pitaro ca ṭhapetvā avasesā",
  "tika-s0401t11:223_1": "ñātisuhajjā. Antakenādhipannassāti maraṇena abhibhūtassa. Pavattiyañhi puttādayo",
  "tika-s0401t11:223_2": "annapānādidānena ceva uppannakiccanittharaṇena ca tāṇā hutvāpi maraṇakāle kenaci",
  "tika-s0401t11:223_3": "upāyena maraṇaṁ paṭibāhituṁ asamatthatāya tāṇatthāya leṇatthāya na santi nāma. Teneva",
  "tika-s0401t11:223_4": "vuttaṁ – ‘‘natthi ñātīsu tāṇatā’’ti.",
  "tika-s0401t11:224_0": "Etamatthavasanti etaṁ tesaṁ aññamaññassa tāṇaṁ bhavituṁ asamatthabhāvasaṅkhātaṁ kāraṇaṁ",
  "tika-s0401t11:224_1": "jānitvā paṇḍito catupārisuddhisīlena saṁvuto rakkhitagopito hutvā nibbānagamanaṁ",
  "tika-s0401t11:224_2": "aṭṭhaṅgikaṁ maggaṁ sīghaṁ sodheyyāti attho.",
  "tika-s0401t11:225": "Dhammadinnātherīvatthu",
  "tika-s0401t11:226_0": "239. Pañcame parāyattaṭṭhāneti paresaṁ dāsiṭṭhāne. Sujātattherassa adhikārakammaṁ",
  "tika-s0401t11:226_1": "katvāti sā kira attano kese vikkiṇitvā sujātattherassa nāma aggasāvakassa dānaṁ datvā",
  "tika-s0401t11:226_2": "patthanaṁ akāsi . Taṁ sandhāyetaṁ vuttaṁ. Hatthe pasāriteti tassa hatthāvalambanatthaṁ",
  "tika-s0401t11:226_3": "pubbāciṇṇavasena hatthe pasārite. So kira anāgāmī hutvā gehaṁ āgacchanto yathā aññesu",
  "tika-s0401t11:226_4": "divasesu ito cito ca olokento sitaṁ kurumāno hasamāno āgacchati, evaṁ anāgantvā santindriyo",
  "tika-s0401t11:226_5": "santamānaso hutvā agamāsi. Dhammadinnā sīhapañjaraṁ ugghāṭetvā vīthiṁ olokayamānā",
  "tika-s0401t11:226_6": "tassa āgamanākāraṁ disvā ‘‘kiṁ nu kho eta’’nti cintetvā tassa paccuggamanaṁ kurumānā",
  "tika-s0401t11:226_7": "sopānasīse ṭhatvā olambanatthaṁ hatthaṁ pasāresi. Upāsako attano hatthaṁ samiñjesi.",
  "tika-s0401t11:226_8": "Sā ‘‘pātarāsabhojanakāle jānissāmī’’ti cintesi. Upāsako pubbe tāya saddhiṁ ekato",
  "tika-s0401t11:226_9": "bhuñjati. Taṁ divasaṁ pana taṁ anapaloketvā yogāvacarabhikkhu viya ekakova bhuñji.",
  "tika-s0401t11:226_10": "Tenāha – ‘‘bhuñjamānopi imaṁ detha, imaṁ harathāti na byāharī’’ti. Tattha imaṁ dethāti",
  "tika-s0401t11:226_11": "imaṁ khādanīyaṁ vā bhojanīyaṁ vā detha. Imaṁ harathāti imaṁ khādanīyaṁ vā bhojanīyaṁ",
  "tika-s0401t11:226_12": "vā apaharatha. Santhavavasenāti kilesasanthavavasena. Cirakālaparibhāvitāya ghaṭadīpajālāya",
  "tika-s0401t11:226_13": "viya abbhantare dibbamānāya hetusampattiyā codiyamānā āha – ‘‘evaṁ sante…pe… mayhaṁ",
  "tika-s0401t11:226_14": "pabbajjaṁ anujānāthā’’ti.",
  "tika-s0401t11:227_0": "Ayaṁ tāva seṭṭhi gharamajjhe ṭhitova dukkhassantaṁ akāsīti sā kira ‘‘dhammadinne",
  "tika-s0401t11:227_1": "tuyhaṁ doso natthi, ahaṁ pana ajja paṭṭhāya santhavavasena…pe… kulagharaṁ gacchā’’ti",
  "tika-s0401t11:227_2": "vutte evaṁ cintesi – ‘‘pakatipuriso evaṁ vattā nāma natthi, addhā etena lokuttaradhammo",
  "tika-s0401t11:227_3": "nāma paṭividdho’’ti. Tenassā ayaṁ saṅkappo ahosi ‘‘ayaṁ tāva seṭṭhi gharamajjhe ṭhitova",
  "tika-s0401t11:227_4": "dukkhassantaṁ akāsī’’ti. Majjhimanikāyaṭṭhakathāyaṁ (ma. ni. aṭṭha. 1.460) pana ‘‘atha",
  "tika-s0401t11:227_5": "kasmā mayā saddhiṁ yathāpakatiyā ālāpasallāpamattampi na karothāti so cintesi – ‘ayaṁ",
  "tika-s0401t11:227_6": "lokuttaradhammo nāma garu bhāriyo na pakāsetabbo; sace kho panāhaṁ na kathessāmi,",
  "tika-s0401t11:227_7": "ayaṁ hadayaṁ phāletvā ettheva kālaṁ kareyyā’ti tassā anuggahatthāya kathesi – ‘dhammadinne",
  "tika-s0401t11:227_8": "ahaṁ satthu dhammadesanaṁ sutvā lokuttaradhammaṁ nāma adhigato, taṁ adhigatassa evarūpā",
  "tika-s0401t11:227_9": "lokiyakiriyā na vaṭṭatī’’’ti vuttaṁ.",
  "tika-s0401t11:228_0": "Pañcakkhandhādivasena pañhe pucchīti ‘‘sakkāyo sakkāyoti ayye vuccati, katamo nu",
  "tika-s0401t11:228_1": "kho ayye sakkāyo vutto bhagavatā’’tiādinā cūḷavedallasutte (ma. ni. 1.460 ādayo)",
  "tika-s0401t11:228_2": "āgatanayena pucchi. Pucchitaṁ pucchitaṁ vissajjesīti ‘‘pañca kho ime, āvuso visākha,",
  "tika-s0401t11:228_3": "upādānakkhandhā sakkāyo vutto bhagavatā’’tiādinā (ma. ni. 1.460 ādayo) tattheva āgatanayena",
  "tika-s0401t11:228_4": "vissajjesi. Sūrabhāvanti tikkhabhāvaṁ. Anadhigataarahattamaggassa uggahena vinā tattha",
  "tika-s0401t11:228_5": "pañho na upaṭṭhātīti āha – ‘‘uggahavasena arahattamaggepi pucchī’’ti. Taṁ nivattentīti",
  "tika-s0401t11:228_6": "‘‘vimuttiyā panāyye kiṁ paṭibhāgo’’ti pucchite ‘‘vimuttiyā kho, āvuso visākha, nibbānaṁ",
  "tika-s0401t11:228_7": "paṭibhāgo’’ti (ma. ni. 1.466) vutte ‘‘nibbānassa, panāyye, kiṁ paṭibhāgo’’ti puna",
  "tika-s0401t11:228_8": "pucchite taṁ nivattentī ‘‘accasarāvusovisākhā’’tiādimāha. Tattha accasarāti apucchitabbaṁ",
  "tika-s0401t11:228_9": "pucchanto pañhaṁ atikkāmitā ahosīti attho. Nāsakkhi pañhānaṁ pariyantaṁ gahetunti",
  "tika-s0401t11:228_10": "pañhānaṁ paricchedappamāṇaṁ gahetuṁ nāsakkhi. Pañhānañhi paricchedaṁ gahetuṁ yuttaṭṭhāne",
  "tika-s0401t11:228_11": "aṭṭhatvā tato paraṁ pucchanto nāsakkhi pañhānaṁ pariyantaṁ gahetuṁ. Appaṭibhāgadhammassa",
  "tika-s0401t11:228_12": "ca paṭibhāgaṁ pucchi. Nibbānaṁ nāmetaṁ appaṭibhāgaṁ, na sakkā nīlaṁ vā pītakaṁ vāti",
  "tika-s0401t11:228_13": "kenaci dhammena saddhiṁ paṭibhāgaṁ katvā dassetuṁ, tañca tvaṁ iminā adhippāyena pucchasīti",
  "tika-s0401t11:228_14": "attho. Nibbānogadhanti nibbānaṁ ogāhetvā ṭhitaṁ, nibbānantogadhaṁ nibbānaṁ anuppaviṭṭhanti",
  "tika-s0401t11:228_15": "attho. Nibbānaparāyaṇanti nibbānaṁ paraṁ ayanamassa parāgati, na tato paraṁ gacchatīti",
  "tika-s0401t11:228_16": "attho. Nibbānaṁ pariyosānaṁ avasānaṁ assāti nibbānapariyosānaṁ.",
  "tika-s0401t11:229_0": "Pureti atītesu khandhesu. Pacchāti anāgatesu khandhesu. Majjheti paccuppannesu khandhesu.",
  "tika-s0401t11:229_1": "Akiñcananti yassa etesu tīsu taṇhāgāhasaṅkhātaṁ kiñcanaṁ natthi, tamahaṁ rāgakiñcanādīhi",
  "tika-s0401t11:229_2": "akiñcanaṁ kassaci gahaṇassa abhāvena anādānaṁ brāhmaṇaṁ vadāmīti attho.",
  "tika-s0401t11:230": "Paṇḍitāti dhātuāyatanādikusalatāsaṅkhātena paṇḍiccena samannāgatā. Vuttañhetaṁ –",
  "tika-s0401t11:231_0": "‘‘Kittāvatā nu kho, bhante, paṇḍito hoti? Yato kho, ānanda, bhikkhu dhātukusalo ca",
  "tika-s0401t11:231_1": "hoti āyatanakusalo ca paṭiccasamuppādakusalo ca ṭhānāṭṭhānakusalo ca, ettāvatā kho,",
  "tika-s0401t11:231_2": "ānanda, bhikkhu paṇḍito hotī’’ti.",
  "tika-s0401t11:232_0": "Mahāpaññāti mahante atthe mahante dhamme mahantā niruttiyo mahantāni paṭibhānāni",
  "tika-s0401t11:232_1": "pariggahaṇe samatthāya paññāya samannāgatā. Imissā hi theriyā asekkhappaṭisambhidāppattatāya",
  "tika-s0401t11:232_2": "paṭisambhidāyo pūretvā ṭhitatāya paññāmahattaṁ. Yathā taṁ dhammadinnāyāti yathā dhammadinnāya",
  "tika-s0401t11:232_3": "bhikkhuniyā byākataṁ, ahaṁ evameva byākareyyanti attho. Tanti nipātamatthaṁ.",
  "tika-s0401t11:233": "Nandātherīvatthu",
  "tika-s0401t11:234": "240. Chaṭṭhe aññaṁ maggaṁ apassantīti aññaṁ upāyaṁ apassantī. Vissatthāti nirāsaṅkā. Itthinimittanti itthiyā subhanimittaṁ, subhākāranti vuttaṁ hoti. Dhammapade gāthaṁ vatvāti –",
  "tika-s0401t11:235": "‘‘Aṭṭhīnaṁ nagaraṁ kataṁ, maṁsalohitalepanaṁ;",
  "tika-s0401t11:236": "Yattha jarā ca maccu ca, māno makkho ca ohito’’ti. (dha. pa. 150) –",
  "tika-s0401t11:237_0": "Imaṁ gāthaṁ vatvā. Tatrāyamadhippāyo – yatheva hi pubbaṇṇāparaṇṇādīnaṁ odahanatthāya",
  "tika-s0401t11:237_1": "kaṭṭhāni ussāpetvā vallīhi bandhitvā mattikāya vilimpitvā nagarasaṅkhātaṁ bahiddhā",
  "tika-s0401t11:237_2": "gehaṁ karonti, evamidaṁ ajjhattikampi tīṇi aṭṭhisatāni ussāpetvā nhāruvinaddhaṁ maṁsalohitalepanaṁ",
  "tika-s0401t11:237_3": "tacapaṭicchannaṁ jīraṇalakkhaṇāya jarāya maraṇalakkhaṇassa maccuno ārogyasampadādīni",
  "tika-s0401t11:237_4": "paṭicca uppajjanalakkhaṇassa mānassa sukatakāraṇavināsanalakkhaṇassa makkhassa ca",
  "tika-s0401t11:237_5": "odahanatthāya nagaraṁ kataṁ. Evarūpo eva hi ettha kāyikacetasiko ābādho ohito, ito",
  "tika-s0401t11:237_6": "uddhaṁ kiñci gayhūpagaṁ natthīti.",
  "tika-s0401t11:238": "Suttaṁ abhāsīti –",
  "tika-s0401t11:239": "‘‘Caraṁ vā yadi vā tiṭṭhaṁ, nisinno uda vā sayaṁ;",
  "tika-s0401t11:240": "Samiñjeti pasāreti, esā kāyassa iñjanā.",
  "tika-s0401t11:241": "‘‘Aṭṭhinahārusaṁyutto, tacamaṁsāvalepano;",
  "tika-s0401t11:242": "Chaviyā kāyo paṭicchanno, yathābhūtaṁ na dissatī’’ti. (su. ni. 195-196) –",
  "tika-s0401t11:243": "Ādinā suttamabhāsi.",
  "tika-s0401t11:244": "Soṇātherīvatthu",
  "tika-s0401t11:245_0": "241. Sattame sabbepi visuṁ visuṁ gharāvāse patiṭṭhāpesīti ettha sabbepi visuṁ visuṁ",
  "tika-s0401t11:245_1": "gharāvāse patiṭṭhāpetvā ‘‘puttāva maṁ paṭijaggissanti, kiṁ me visuṁ kuṭumbenā’’ti",
  "tika-s0401t11:245_2": "sabbaṁ sāpateyyampi vibhajitvā adāsīti veditabbaṁ. Teneva hi tato paṭṭhāya ‘‘ayaṁ",
  "tika-s0401t11:245_3": "amhākaṁ kiṁ karissatī’’ti attano santikaṁ āgataṁ ‘‘mātā’’ti saññampi na kariṁsu.",
  "tika-s0401t11:245_4": "Tathā hi naṁ katipāhaccayena jeṭṭhaputtassa bhariyā ‘‘aho amhākaṁ ayaṁ jeṭṭheputto",
  "tika-s0401t11:245_5": "meti dve koṭṭhāse datvā viya imameva gehaṁ āgacchatī’’ti āha. Sesaputtānaṁ bhariyāyopi",
  "tika-s0401t11:245_6": "evamevaṁ vadiṁsu. Jeṭṭhadhītaraṁ ādiṁ katvā tāsaṁ gehaṁ gatakāle tāpi naṁ evameva",
  "tika-s0401t11:245_7": "vadiṁsu. Sā avamānappattā hutvā ‘‘kiṁ me imesaṁ santike vutthena, bhikkhunī hutvā",
  "tika-s0401t11:245_8": "jīvissāmī’’ti bhikkhunīupassayaṁ gantvā pabbajjaṁ yāci, tā naṁ pabbājesuṁ. Imameva",
  "tika-s0401t11:245_9": "vatthuṁ dassento ‘‘bahuputtikasoṇā tesaṁ attani agāravabhāvaṁ ñatvā ‘gharāvāsena",
  "tika-s0401t11:245_10": "kiṁ karissāmī’ti nikkhamitvā pabbajī’’ti āha.",
  "tika-s0401t11:246_0": "Vihāraṁ gacchantiyoti bhikkhuvihāraṁ gacchantiyo. Dhammamuttamanti navavidhalokuttaradhammaṁ.",
  "tika-s0401t11:246_1": "So hi uttamadhammo nāma yo hi taṁ na passati, tassa vassasatampi jīvanato taṁ dhammaṁ",
  "tika-s0401t11:246_2": "passantassa paṭivijjhantassa ekāhampi ekakkhaṇampi jīvitaṁ seyyo. Āgantukajanoti",
  "tika-s0401t11:246_3": "vihāragataṁ bhikkhunījanaṁ sandhāya vadati. Anupadhāretvāti asallakkhetvā.",
  "tika-s0401t11:247": "Bakulātherīvatthu",
  "tika-s0401t11:248": "242. Aṭṭhamaṁ uttānatthameva.",
  "tika-s0401t11:249": "Kuṇḍalakesātherīvatthu",
  "tika-s0401t11:250": "243. Navame catukketi vīthicatukke. Catunnaṁ samāhāro catukkaṁ. Cārakatoti bandhanāgārato. Ubbaṭṭetvāti uddharitvā.",
  "tika-s0401t11:251_0": "Muhuttamapi cintayeti muhuttaṁ taṅkhaṇampi ṭhānuppattikapaññāya taṅkhaṇānurūpaṁ atthaṁ",
  "tika-s0401t11:251_1": "cintituṁ sakkuṇeyya. Sahassamapi ce gāthā, anatthapadasaṁhitāti ayaṁ gāthā dārucīriyattherassa",
  "tika-s0401t11:251_2": "bhagavatā bhāsitā, idhāpi ca sāyeva gāthā dassitā. Therigāthāsaṁvaṇṇanāyaṁ ācariyadhammapālattherenapi",
  "tika-s0401t11:251_3": "kuṇḍalakesittheriyā vatthumhi ayameva gāthā vuttā. Dhammapadaṭṭhakathāyaṁ pana kuṇḍalakesittheriyā vatthumhi –",
  "tika-s0401t11:252": "‘‘Yo ca gāthāsataṁ bhāse, anatthapadasaṁhitā;",
  "tika-s0401t11:253": "Ekaṁ dhammapadaṁ seyyo, yaṁ sutvā upasammatī’’ti. (dha. pa. aṭṭha. 1.102) –",
  "tika-s0401t11:254": "Ayaṁ gāthā āgatā. Taṁtaṁbhāṇakānaṁ kathāmaggānusārena tattha tattha tathā vuttanti na idha ācariyassa pubbāparavirodho saṅkitabbo.",
  "tika-s0401t11:255": "Bhaddākāpilānītherī-bhaddākaccānātherīvatthu",
  "tika-s0401t11:256": "244-245. Dasamaṁ ekādasamañca uttānatthameva.",
  "tika-s0401t11:257": "Kisāgotamītherīvatthu",
  "tika-s0401t11:258": "246. Dvādasame tīhi lūkhehīti vatthalūkhasuttalūkharajanalūkhasaṅkhātehi tīhi lūkhehi. Siddhatthakanti sāsapabījaṁ.",
  "tika-s0401t11:259_0": "Taṁ puttapasusammattanti taṁ rūpabalādisampanne putte ca pasū ca labhitvā ‘‘mama",
  "tika-s0401t11:259_1": "puttā abhirūpā balasampannā paṇḍitā sabbakiccasamatthā, mama goṇo arogo abhirūpo",
  "tika-s0401t11:259_2": "mahābhāravaho, mama gāvī bahukhīrā’’ti evaṁ puttehi ca pasūhi ca sammattaṁ naraṁ.",
  "tika-s0401t11:259_3": "Byāsattamanasanti cakkhuviññeyyādīsu ārammaṇesu hiraññasuvaṇṇādīsu pattacīvarādīsu",
  "tika-s0401t11:259_4": "vā yaṁ yaṁ laddhaṁ hoti, tattha tattheva lagganāya sattamānasaṁ. Suttaṁ gāmanti niddaṁ",
  "tika-s0401t11:259_5": "upagataṁ sattakāyaṁ. Mahoghovāti yathā evarūpaṁ gāmaṁ gambhīrato vitthārato ca mahanto",
  "tika-s0401t11:259_6": "mahānadiogho antamaso sunakhampi asesetvā sabbaṁ ādāya gacchati, evaṁ vuttappakāraṁ",
  "tika-s0401t11:259_7": "naraṁ maccu ādāya gacchatīti attho. Amataṁ padanti maraṇarahitaṁ koṭṭhāsaṁ, amataṁ",
  "tika-s0401t11:259_8": "mahānibbānanti attho. Sesamettha uttānameva.",
  "tika-s0401t11:260": "Siṅgālakamātātherīvatthu",
  "tika-s0401t11:261": "247. Terasamaṁ uttānatthameva.",
  "tika-s0401t11:262": "(Pañcamaetadaggavaggavaṇṇanā niṭṭhitā.)",
  "tika-s0401t11:263": "Theripāḷisaṁvaṇṇanā niṭṭhitā.",
  "tika-s0401t11:264": "14. Etadaggavaggo",
  "tika-s0401t11:265": "(14) 6. Chaṭṭhaetadaggavaggavaṇṇanā",
  "tika-s0401t11:266": "Tapussa-bhallikavatthu",
  "tika-s0401t11:267_0": "248. Upāsakapāḷisaṁvaṇṇanāya paṭhame sabbapaṭhamaṁ saraṇaṁ gacchantānanti sabbesaṁ",
  "tika-s0401t11:267_1": "paṭhamaṁ hutvā saraṇaṁ gacchantānaṁ. Ito paranti sattasattāhato paraṁ. Gamanūpacchedaṁ",
  "tika-s0401t11:267_2": "akāsīti gamanavicchedaṁ akāsi. Yathā te goṇā dhuraṁ chaḍḍetvā pothiyamānāpi na gacchanti,",
  "tika-s0401t11:267_3": "tathā akāsīti attho. Tesanti tapussabhallikānaṁ. Adhimuccitvāti āvisitvā. Yakkhassa",
  "tika-s0401t11:267_4": "āvaṭṭo yakkhāvaṭṭo. Evaṁ sesesupi. Atītabuddhānaṁ āciṇṇaṁ olokesīti atītabuddhā kena",
  "tika-s0401t11:267_5": "bhājanena paṭiggaṇhiṁsūti buddhāciṇṇaṁ olokesi. Dvevācike saraṇe patiṭṭhāyāti saṅghassa",
  "tika-s0401t11:267_6": "anuppannattā buddhadhammavasena dvevācike saraṇe patiṭṭhahitvā. Cetiyanti pūjanīyavatthuṁ.",
  "tika-s0401t11:267_7": "Jīvakesadhātuyāti jīvamānassa bhagavato kesadhātuyā.",
  "tika-s0401t11:268": "Anāthapiṇḍikaseṭṭhivatthu",
  "tika-s0401t11:269_0": "249. Dutiye teneva guṇenāti teneva dāyakabhāvasaṅkhātena guṇena. So hi sabbakāmasamiddhatāya",
  "tika-s0401t11:269_1": "vigatamaccheratāya karuṇādiguṇasamaṅgitāya ca niccakālaṁ anāthānaṁ piṇḍamadāsi. Tena",
  "tika-s0401t11:269_2": "sabbakālaṁ upaṭṭhito anāthānaṁ piṇḍo etassa atthīti anāthapiṇḍikoti saṅkhaṁ gato.",
  "tika-s0401t11:269_3": "Yojanikavihāre kāretvāti yojane yojane ekamekaṁ vihāraṁ kāretvā. ‘‘Evarūpaṁ dānaṁ",
  "tika-s0401t11:269_4": "pavattesī’’ti vatvā tameva dānaṁ vibhajitvā dassento ‘‘devasikaṁ pañca salākabhattāni",
  "tika-s0401t11:269_5": "hontī’’tiādimāha. Tattha salākāya gāhetabbaṁ bhattaṁ salākabhattaṁ. Ekasmiṁ pakkhe",
  "tika-s0401t11:269_6": "ekadivasaṁ dātabbaṁ bhattaṁ pakkhikabhattaṁ. Dhuragehe ṭhapetvā dātabbaṁ bhattaṁ",
  "tika-s0401t11:269_7": "dhurabhattaṁ. Āgantukānaṁ dātabbaṁ bhattaṁ āgantukabhattaṁ. Evaṁ sesesupi. Pañca",
  "tika-s0401t11:269_8": "āsanasatāni gehe niccapaññattāneva hontīti gehe nisīdāpetvā bhuñjantānaṁ pañcannaṁ",
  "tika-s0401t11:269_9": "bhikkhusatānaṁ pañca āsanasatāni niccapaññattāni honti.",
  "tika-s0401t11:270": "Cittagahapativatthu",
  "tika-s0401t11:271_0": "250. Tatiye migā eva migarūpāni. Bhikkhaṁ samādāpetvāti, ‘‘bhante, mayhaṁ anuggahaṁ",
  "tika-s0401t11:271_1": "karotha, idha nisīditvā bhikkhaṁ gaṇhathā’’ti bhikkhāgahaṇatthaṁ samādāpetvā . Vivaṭṭaṁ",
  "tika-s0401t11:271_2": "uddissa upacitaṁ nibbedhabhāgiyakusalaṁ upanissayo. Saḷāyatanavibhattimeva desesīti",
  "tika-s0401t11:271_3": "saḷāyatanavibhāgappaṭisaṁyuttameva dhammakathaṁ kathesi. Therenāti tattha sannihitānaṁ",
  "tika-s0401t11:271_4": "sabbesaṁ jeṭṭhena mahātherena. Pañhaṁ vissajjetuṁ asakkontenāti cittena gahapatinā",
  "tika-s0401t11:271_5": "‘‘yā imā, bhante thera, anekavihitā diṭṭhiyo loke uppajjanti, ‘sassato loko’ti vā,",
  "tika-s0401t11:271_6": "‘asassato loko’ti vā, ‘antavā loko’ti vā, ‘anantavā loko’ti vā, ‘taṁ jīvaṁ taṁ sarīra’nti",
  "tika-s0401t11:271_7": "vā, ‘aññaṁ jīvaṁ aññaṁ sarīra’nti vā, ‘hoti tathāgato paraṁ maraṇā’ti vā, ‘na hoti",
  "tika-s0401t11:271_8": "tathāgato paraṁ maraṇā’ti vā, ‘hoti ca na hoti ca tathāgato paraṁ maraṇā’ti vā, ‘neva",
  "tika-s0401t11:271_9": "hoti na na hoti tathāgato paraṁ maraṇā’ti vā yāni cimāni dvāsaṭṭhi diṭṭhigatāni brahmajāle",
  "tika-s0401t11:271_10": "gaṇitāni, imā nu kho, bhante, diṭṭhiyo kismiṁ sati honti, kismiṁ asati na hontī’’ti",
  "tika-s0401t11:271_11": "evamādinā (saṁ. ni. 4.345) pañhe puṭṭhe taṁ pañhaṁ vissajjetuṁ asakkontena. Imaṁ",
  "tika-s0401t11:271_12": "kira pañhaṁ yāvatatiyaṁ puṭṭho mahāthero tuṇhī ahosi. Atha isidattatthero cintesi",
  "tika-s0401t11:271_13": "– ‘‘ayaṁ thero neva attanā byākaroti, na aññaṁ ajjhesati, upāsako ca bhikkhusaṅghaṁ",
  "tika-s0401t11:271_14": "vihesati, ahametaṁ byākaritvā phāsuvihāraṁ katvā dassāmī’’ti. Evaṁ cintetvā ca āsanato",
  "tika-s0401t11:271_15": "vuṭṭhāya therassa santikaṁ gantvā ‘‘byākaromahaṁ, bhante, cittassa gahapatino etaṁ",
  "tika-s0401t11:271_16": "pañha’’nti (saṁ. ni. 4.345) āha. Evaṁ vutte thero ‘‘byākarohi tvaṁ, āvuso isidatta,",
  "tika-s0401t11:271_17": "cittassa gahapatino etaṁ pañha’’nti isidattaṁ ajjhesi. Tena vuttaṁ – ‘‘pañhaṁ vissajjetuṁ",
  "tika-s0401t11:271_18": "asakkontena ajjhiṭṭho’’ti.",
  "tika-s0401t11:272_0": "Pañhaṁ vissajjetvāti ‘‘yā imā, gahapati, anekavihitā diṭṭhiyo loke uppajjanti ‘sassato",
  "tika-s0401t11:272_1": "loko’ti vā, ‘asassato loko’ti vā…pe… yāni cimāni dvāsaṭṭhi diṭṭhigatāni brahmajāle",
  "tika-s0401t11:272_2": "gaṇitāni, imā kho, gahapati, diṭṭhiyo sakkāyadiṭṭhiyā sati honti, sakkāyadiṭṭhiyā",
  "tika-s0401t11:272_3": "asati na hontī’’tiādinā nayena pañhaṁ vissajjetvā. Gihisahāyakabhāve ñāteti therassa",
  "tika-s0401t11:272_4": "gihisahāyakabhāve cittena gahapatinā ñāte. Citto kira, gahapati, tassa pañhaveyyākaraṇe",
  "tika-s0401t11:272_5": "tuṭṭho ‘‘kuto, bhante, ayyo isidatto āgacchatī’’ti vatvā ‘‘avantiyā kho ahaṁ, gahapati,",
  "tika-s0401t11:272_6": "āgacchāmī’’ti vutto ‘‘atthi, bhante, avantiyā isidatto nāma kulaputto amhākaṁ adiṭṭhasahāyo",
  "tika-s0401t11:272_7": "pabbajito, diṭṭho so āyasmatā’’ti pucchi. Thero ca ‘‘evaṁ, gahapatī’’ti vatvā ‘‘kahaṁ",
  "tika-s0401t11:272_8": "nu kho, bhante, so āyasmā etarahi viharatī’’ti puna puṭṭho tuṇhī ahosi. Atha citto",
  "tika-s0401t11:272_9": "gahapati ‘‘ayyo no, bhante, isidatto’’ti pucchitvā ‘‘evaṁ, gahapatī’’ti vutte attano",
  "tika-s0401t11:272_10": "gihisahāyabhāvaṁ aññāsi.",
  "tika-s0401t11:273_0": "Tejosamāpattipāṭihāriyaṁ dassetvāti ekasmiṁ kira divase citto gahapati ‘‘sādhu me,",
  "tika-s0401t11:273_1": "bhante, ayyo uttarimanussadhammā iddhipāṭihāriyaṁ dassetū’’ti mahātheraṁ yāci. Thero",
  "tika-s0401t11:273_2": "‘‘tena hi tvaṁ, gahapati, āḷinde uttarāsaṅgaṁ paññāpetvā tattha tiṇakalāpaṁ okirā’’ti",
  "tika-s0401t11:273_3": "vatvā tena ca tathā kate sayaṁ vihāraṁ pavisitvā ca ghaṭikaṁ datvā tathārūpaṁ iddhābhisaṅkhāraṁ",
  "tika-s0401t11:273_4": "abhisaṅkhāresi, yathā tāḷacchiggaḷena ca aggaḷantarikāya ca acci nikkhamitvā tiṇāni",
  "tika-s0401t11:273_5": "jhāpeti, uttarāsaṅgaṁ na jhāpeti. Atha citto gahapati uttarāsaṅgaṁ papphoṭetvā saṁviggo",
  "tika-s0401t11:273_6": "lomahaṭṭhajāto ekamantaṁ ṭhito theraṁ bahi nikkhamantaṁ disvā ‘‘abhiramatu, bhante,",
  "tika-s0401t11:273_7": "ayyo macchikāsaṇḍe, ramaṇīyaṁ ambāṭakavanaṁ, ahaṁ ayyassa ussukkaṁ karissāmi cīvarapiṇḍapātasenāsanagilānapaccayabhesajjaparikkhārāna’’nti",
  "tika-s0401t11:273_8": "āha. Tato thero ‘‘na dāni idha vasituṁ sakkā’’ti tamhā vihārā pakkāmi. Taṁ sandhāyetaṁ",
  "tika-s0401t11:273_9": "vuttaṁ – ‘‘tejosamāpatti pāṭihāriyaṁ dassetvā ‘idāni idha vasituṁ na yutta’nti yathāsukhaṁ",
  "tika-s0401t11:273_10": "pakkāmī’’ti. Dve aggasāvakātiādīsu yaṁ vattabbaṁ, taṁ vitthārato vinayapāḷiyaṁ āgatameva.",
  "tika-s0401t11:274_0": "Saddhoti lokiyalokuttarāya saddhāya samannāgato. Sīlenāti agāriyasīlaṁ anagāriyasīlanti",
  "tika-s0401t11:274_1": "duvidhaṁ sīlaṁ, tesu idha agāriyaṁ sīlaṁ adhippetaṁ, tena samannāgatoti attho. Yasobhogasamappitoti",
  "tika-s0401t11:274_2": "yādiso anāthapiṇḍikādīnaṁ pañcaupāsakasataparivārasaṅkhāto agāriyo yaso, tādiseneva",
  "tika-s0401t11:274_3": "yasena, yo ca dhanadhaññādiko ceva sattavidhaariyadhanasaṅkhāto cāti duvidho bhogo,",
  "tika-s0401t11:274_4": "tena ca samannāgatoti attho. Yaṁ yaṁ padesanti puratthimādīsu disāsu evarūpo kulaputto",
  "tika-s0401t11:274_5": "yaṁ yaṁ padesaṁ bhajati, tattha tattha evarūpena lābhasakkārena pūjitova hotīti attho.",
  "tika-s0401t11:275": "Hatthakaāḷavakavatthu",
  "tika-s0401t11:276_0": "251. Catutthe catubbidhena saṅgahavatthunāti dānapiyavacanaatthacariyāsamānattatāsaṅkhātena",
  "tika-s0401t11:276_1": "catubbidhena saṅgahavatthunā. ‘‘Sve bhattacāṭiyā saddhiṁ āḷavakassa pesetabbo ahosī’’ti",
  "tika-s0401t11:276_2": "vuttamatthaṁ pākaṭaṁ katvā dassetuṁ – ‘‘tatrāyaṁ anupubbikathā’’tiādimāha. Migavatthāya",
  "tika-s0401t11:276_3": "araññaṁ gantvāti āḷavako rājā vividhanāṭakūpabhogaṁ chaḍḍetvā corappaṭibāhanatthañca",
  "tika-s0401t11:276_4": "paṭirājanisedhanatthañca byāyāmakaraṇatthañca sattame sattame divase migavaṁ gacchanto",
  "tika-s0401t11:276_5": "ekadivasaṁ balakāyena saddhiṁ ‘‘yassa passena migo palāyati, tasseva so bhāro’’ti",
  "tika-s0401t11:276_6": "katakatikavatto migavatthāya araññaṁ gantvā. Ekaṁ miganti attano ṭhitaṭṭhānena palātaṁ",
  "tika-s0401t11:276_7": "eṇimigaṁ. Anubandhitvāti tiyojanamaggaṁ ekakova anubandhitvā. Javasampanno hi rājā",
  "tika-s0401t11:276_8": "dhanuṁ gahetvā pattikova tiyojanaṁ taṁ migamanubandhi. Ghātetvāti yasmā eṇimigā tiyojanavegā",
  "tika-s0401t11:276_9": "eva honti, tasmā parikkhiṇajavaṁ taṁ migaṁ udakaṁ pavisitvā ṭhitaṁ ghātetvā. Dvidhā",
  "tika-s0401t11:276_10": "chetvā dhanukoṭiyaṁ lagetvā nivattetvā āgacchantoti anatthikopi maṁsena ‘‘nāsakkhi",
  "tika-s0401t11:276_11": "migaṁ gahetu’’nti apavādamocanatthaṁ dvidhā chinnaṁ dhanukoṭiyaṁ lagetvā āgacchanto.",
  "tika-s0401t11:276_12": "Sandacchāyanti ghanacchāyaṁ bahalapattapalāsaṁ.",
  "tika-s0401t11:277_0": "Rukkhe adhivatthā devatāti āḷavakaṁ yakkhaṁ sandhāya vadati. So hi mahārājūnaṁ santikā",
  "tika-s0401t11:277_1": "varaṁ labhitvā majjhanhikasamaye tassa rukkhassa chāyāya phuṭṭhokāsaṁ paviṭṭhe pāṇino",
  "tika-s0401t11:277_2": "khādanto tattha paṭivasati. Āḷavakassa nisīdanapallaṅke nisīdīti yattha abhilakkhitesu",
  "tika-s0401t11:277_3": "maṅgaladivasādīsu āḷavako nisīditvā siriṁ anubhoti, tasmiṁyeva dibbaratanapallaṅke",
  "tika-s0401t11:277_4": "nisīdi. Attano gamane asampajjamāne ‘‘kiṁ nu kho kāraṇa’’nti āvajjentāti tadā kira",
  "tika-s0401t11:277_5": "sātāgirahemavatā bhagavantaṁ jetavaneyeva vanditvā ‘‘yakkhasamāgamaṁ gamissāmā’’ti",
  "tika-s0401t11:277_6": "saparivārā nānāyānehi ākāsena gacchanti, ākāse ca yakkhānaṁ na sabbattha maggo atthi,",
  "tika-s0401t11:277_7": "ākāsaṭṭhāni vimānāni pariharitvā maggaṭṭhāneneva maggo hoti, āḷavakassa pana vimānaṁ",
  "tika-s0401t11:277_8": "bhūmaṭṭhaṁ suguttaṁ pākāraparikkhittaṁ susaṁvihitadvāraṭṭālakagopuraṁ upari kaṁsajālasañchannamañjūsāsadisaṁ",
  "tika-s0401t11:277_9": "tiyojanaṁ ubbedhena, tassa upari maggo hoti, te taṁ padesamāgamma gantumasamatthā",
  "tika-s0401t11:277_10": "ahesuṁ. Buddhānañhi nisinnokāsassa uparibhāgena yāva bhavaggā koci gantumasamattho,",
  "tika-s0401t11:277_11": "tasmā attano gamane asampajjamāne ‘‘kiṁ nu kho kāraṇa’’nti āvajjesuṁ. Tesaṁ kathaṁ",
  "tika-s0401t11:277_12": "sutvā cintesīti yasmā assaddhassa saddhākathā dukkathā hoti dussīlādīnaṁ sīlakathādayo",
  "tika-s0401t11:277_13": "viya, tasmā tesaṁ yakkhānaṁ santikā bhagavato pasaṁsaṁ sutvā eva aggimhi pakkhittaloṇasakkharā",
  "tika-s0401t11:277_14": "viya abbhantare uppannakopena paṭapaṭāyamānahadayo hutvā cintesi. Pabbatakūṭanti kelāsapabbatakūṭaṁ.",
  "tika-s0401t11:278_0": "Ito paṭṭhāya āḷavakayuddhaṁ vitthāretabbanti so kira manosilātale vāmapādena ṭhatvā",
  "tika-s0401t11:278_1": "‘‘passatha dāni tumhākaṁ vā satthā mahānubhāvo, ahaṁ vā’’ti dakkhiṇapādena saṭṭhiyojanamattaṁ",
  "tika-s0401t11:278_2": "kelāsakūṭapabbataṁ akkami, taṁ ayokūṭappahato viya niddhantaayapiṇḍo papaṭikāyo muñci.",
  "tika-s0401t11:278_3": "So tatra ṭhatvā ‘‘ahaṁ āḷavako’’ti ugghosesi, sakalajambudīpaṁ saddo phari. Tiyojanasahassavitthatahimavāpi",
  "tika-s0401t11:278_4": "sampakampi yakkhassānubhāvena. So vātamaṇḍalaṁ samuṭṭhāpesi ‘‘eteneva samaṇaṁ palāpessāmī’’ti.",
  "tika-s0401t11:278_5": "Te puratthimādibhedā vātā samuṭṭhahitvā aḍḍhayojanayojanadviyojanatiyojanappamāṇāni",
  "tika-s0401t11:278_6": "pabbatakūṭāni padāletvā vanagaccharukkhādīni ummūletvā āḷavinagaraṁ pakkhandā jiṇṇahatthisālādīni",
  "tika-s0401t11:278_7": "cuṇṇentā chadaniṭṭhakā ākāse bhamentā. Bhagavā ‘‘mā kassaci uparodho hotū’’ti adhiṭṭhāsi.",
  "tika-s0401t11:278_8": "Te vātā dasabalaṁ patvā cīvarakaṇṇamattampi cāletuṁ nāsakkhiṁsu. Tato mahāvassaṁ",
  "tika-s0401t11:278_9": "samuṭṭhāpesi ‘‘udakena ajjhottharitvā samaṇaṁ māressāmī’’ti. Tassānubhāvena uparūpari",
  "tika-s0401t11:278_10": "satapaṭalasahassapaṭalādibhedā valāhakā uṭṭhahitvā pavassiṁsu. Vuṭṭhidhārāvegena",
  "tika-s0401t11:278_11": "pathavī chiddā ahosi. Vanarukkhādīnaṁ upari mahogho āgantvā dasabalassa cīvare ussāvabindumattampi",
  "tika-s0401t11:278_12": "temetuṁ nāsakkhi. Tato pāsāṇavassaṁ samuṭṭhāpesi. Mahantāni mahantāni pabbatakūṭāni",
  "tika-s0401t11:278_13": "dhūmāyantāni pajjalantāni ākāsenāgantvā dasabalaṁ patvā dibbamālāguḷāni sampajjiṁsu.",
  "tika-s0401t11:278_14": "Tato paharaṇavassaṁ samuṭṭhāpesi. Ekatodhārā ubhatodhārā asisattikhurappādayo dhūmāyantā",
  "tika-s0401t11:278_15": "pajjalantā ākāsenāgantvā dasabalassa pādamūle dibbapupphāni ahesuṁ.",
  "tika-s0401t11:279_0": "Tato aṅgāravassaṁ samuṭṭhāpesi. Kiṁsukavaṇṇā aṅgārā ākāsenāgantvā dasabalassa pādamūle",
  "tika-s0401t11:279_1": "dibbapupphāni hutvā vikiriṁsu. Tato kukkuḷavassaṁ samuṭṭhāpesi. Accuṇho kukkuḷo ākāsenāgantvā",
  "tika-s0401t11:279_2": "dasabalassa pādamūle candanacuṇṇaṁ hutvā nipati. Tato vālikavassaṁ samuṭṭhāpesi.",
  "tika-s0401t11:279_3": "Atisukhumā vālikā dhūmāyantā pajjalantā ākāsenāgantvā dasabalassa pādamūle dibbapupphāni",
  "tika-s0401t11:279_4": "hutvā nipatiṁsu. Tato kalalavassaṁ samuṭṭhāpesi. Taṁ dhūmāyantaṁ pajjalantaṁ ākāsenāgantvā",
  "tika-s0401t11:279_5": "dasabalassa pādamūle dibbagandhaṁ hutvā nipati. Tato andhakāraṁ samuṭṭhāpesi ‘‘bhiṁsetvā",
  "tika-s0401t11:279_6": "samaṇaṁ palāpessāmī’’ti. Caturaṅgasamannāgataṁ andhakārasadisaṁ hutvā dasabalaṁ patvā",
  "tika-s0401t11:279_7": "sūriyappabhāvihatamivandhakāraṁ antaradhāyi. Evaṁ yakkho imāhi navahi vātavassapāsāṇapaharaṇaṅgārakukkuḷavālikakalalandhakāravuṭṭhīhi",
  "tika-s0401t11:279_8": "bhagavantaṁ palāpetumasakkonto nānāvidhappaharaṇahatthaanekappakārarūpabhūtagaṇasamākulāya",
  "tika-s0401t11:279_9": "caturaṅginiyā senāya sayameva bhagavantaṁ abhigato. Te bhūtagaṇā anekappakāravikāre",
  "tika-s0401t11:279_10": "katvā ‘‘gaṇhatha hanathā’’ti bhagavato upari āgacchantā viya ca honti. Apica kho",
  "tika-s0401t11:279_11": "niddhantalohapiṇḍaṁ viya makkhikā bhagavantaṁ allīyitumasamatthā eva ahesuṁ.",
  "tika-s0401t11:280_0": "Evaṁ sabbarattiṁ anekappakāravibhiṁsākāradassanenapi bhagavantaṁ cāletumasakkonto",
  "tika-s0401t11:280_1": "āḷavako cintesi – ‘‘yaṁnūnāhaṁ kenaci ajeyyaṁ dussāvudhaṁ muñceyya’’nti. Sace hi",
  "tika-s0401t11:280_2": "so duṭṭho ākāse taṁ dussāvudhaṁ muñceyya, dvādasa vassāni devo na vasseyya. Sace",
  "tika-s0401t11:280_3": "pathaviyaṁ muñceyya , sabbarukkhatiṇādīni sussitvā dvādasavassantaraṁ na puna ruheyyuṁ.",
  "tika-s0401t11:280_4": "Sace samudde muñceyya, tattakapāle udakabindu viya sabbaṁ susseyya. Sace sinerupabbate",
  "tika-s0401t11:280_5": "muñceyya, khaṇḍākhaṇḍaṁ hutvā vikireyya. So evaṁmahānubhāvaṁ dussāvudhaṁ uttarisāṭakaṁ",
  "tika-s0401t11:280_6": "muñcitvā aggahesi. Yebhuyyena dasasahassilokadhātudevatā vegena sannipatiṁsu ‘‘ajja",
  "tika-s0401t11:280_7": "bhagavā āḷavakaṁ damessati, tattha dhammaṁ sossāmā’’ti. Yuddhadassanakāmāpi devatā",
  "tika-s0401t11:280_8": "sannipatiṁsu. Evaṁ sakalampi ākāsaṁ devatāhi paripuṇṇaṁ ahosi. Athāḷavako bhagavato",
  "tika-s0401t11:280_9": "samīpe uparūpari vicaritvā vatthāvudhaṁ muñci . Taṁ asanicakkaṁ viya ākāse bheravasaddaṁ",
  "tika-s0401t11:280_10": "karontaṁ dhūmāyantaṁ pajjalantaṁ bhagavantaṁ patvā yakkhassa mānamaddanatthaṁ pādapuñchanacoḷaṁ",
  "tika-s0401t11:280_11": "hutvā pādamūle nipati. Āḷavako taṁ disvā chinnavisāṇo viya usabho, uddhaṭadāṭho viya",
  "tika-s0401t11:280_12": "sappo nittejo nimmado nipātitamānaddhajo ahosi. Evamidaṁ āḷavakayuddhaṁ vitthāretabbaṁ.",
  "tika-s0401t11:281": "Aṭṭha pañhe pucchīti –",
  "tika-s0401t11:282": "‘‘Kiṁ sūdha vittaṁ purisassa seṭṭhaṁ,",
  "tika-s0401t11:283": "Kiṁ su suciṇṇaṁ sukhamāvahāti;",
  "tika-s0401t11:284": "Kiṁ su have sādutaraṁ rasānaṁ,",
  "tika-s0401t11:285": "Kathaṁ jīviṁ jīvitamāhu seṭṭha’’nti. (saṁ. ni. 1.246; su. ni. 183) –",
  "tika-s0401t11:286": "Ādinā aṭṭha pañhe pucchi. Satthā vissajjesīti –",
  "tika-s0401t11:287": "‘‘Saddhīdha vittaṁ purisassa seṭṭhaṁ,",
  "tika-s0401t11:288": "Dhammo suciṇṇo sukhamāvahāti;",
  "tika-s0401t11:289": "Saccaṁ have sādutaraṁ rasānaṁ,",
  "tika-s0401t11:290": "Paññājīviṁ jīvitamāhu seṭṭha’’nti. (saṁ. ni. 1.246; su. ni. 184) –",
  "tika-s0401t11:291": "Ādinā vissajjesi. Vikkandamānāyāti accantaṁ paridevamānāya.",
  "tika-s0401t11:292": "Mahānāmasakkavatthu",
  "tika-s0401t11:293_0": "252. Pañcame satthā tato paraṁ paṭiññaṁ nādāsīti saṁvaccharato paraṁ sikkhāpadapaññattiyā",
  "tika-s0401t11:293_1": "paccayappavāraṇāsādiyanassa vāritattā ‘‘paṭiññaṁ nādāsī’’ti vuttaṁ. Tathā hi bhagavā",
  "tika-s0401t11:293_2": "tatiyavārepi mahānāmena sakkena ‘‘icchāmahaṁ, bhante, saṅghaṁ yāvajīvaṁ bhesajjena",
  "tika-s0401t11:293_3": "pavāretu’’nti (pāci. 304-305) vutte ‘‘sādhu sādhu, mahānāma, tena hi tvaṁ, mahānāma,",
  "tika-s0401t11:293_4": "saṅghaṁ yāvajīvaṁ bhesajjena pavārehī’’ti paṭiññaṁ adāsiyeva. Evaṁ paṭiññaṁ datvā",
  "tika-s0401t11:293_5": "pacchā chabbaggiyehi bhikkhūhi mahānāmassa sakkassa viheṭhitabhāvaṁ sutvā chabbaggiye",
  "tika-s0401t11:293_6": "bhikkhū vigarahitvā sikkhāpadaṁ paññapesi ‘‘agilānena bhikkhunā cātumāsappaccayapavāraṇā",
  "tika-s0401t11:293_7": "sāditabbā aññatra punappavāraṇāya aññatra niccappavāraṇāya. Tato ce uttari sādiyeyya,",
  "tika-s0401t11:293_8": "pācittiya’’nti. Tasmā paṭhamaṁ anujānitvāpi pacchā sikkhāpadabandhanena vāritattā",
  "tika-s0401t11:293_9": "‘‘paṭiññaṁ nādāsī’’ti vuttaṁ.",
  "tika-s0401t11:294": "Uggagahapatyādivatthu",
  "tika-s0401t11:295": "253-256. Chaṭṭhasattamaaṭṭhamanavamāni suviññeyyāneva.",
  "tika-s0401t11:296": "Nakulapitugahapativatthu",
  "tika-s0401t11:297_0": "257. Dasame susumāragirinagareti evaṁnāmake nagare. Tassa kira nagarassa vatthupariggahadivase",
  "tika-s0401t11:297_1": "avidūre udakarahade susumāro saddamakāsi, giraṁ nicchāresi. Atha nagare anantarāyena",
  "tika-s0401t11:297_2": "māpite tameva susumāragirakaraṇaṁ subhanimittaṁ katvā ‘‘susumāragirī’’tvevassa nāmaṁ",
  "tika-s0401t11:297_3": "akaṁsu. Keci pana ‘‘susumārasaṇṭhānattā susumāro nāma eko giri, so tassa nagarassa",
  "tika-s0401t11:297_4": "samīpe, tasmā taṁ susumāragiri etassa atthīti susumāragirīti vuccatī’’ti vadanti.",
  "tika-s0401t11:297_5": "Bhesakaḷāvaneti bhesakaḷānāmake vane. ‘‘Bhesakalāvane’’tipi pāṭho. Kathaṁ pana bhagavati",
  "tika-s0401t11:297_6": "nesaṁ puttasaññā patiṭṭhāsīti āha – ‘‘ayaṁ kirā’’tiādi. Daharasseva daharā ānītāti",
  "tika-s0401t11:297_7": "me daharasseva sato daharā ānītāti attho. Aticaritāti atikkamitvā caranto.",
  "tika-s0401t11:298": "(Chaṭṭhaetadaggavaggavaṇṇanā niṭṭhitā.)",
  "tika-s0401t11:299": "Upāsakapāḷisaṁvaṇṇanā niṭṭhitā.",
  "tika-s0401t11:300": "14. Etadaggavaggo",
  "tika-s0401t11:301": "(14) 7. Sattamaetadaggavaggavaṇṇanā",
  "tika-s0401t11:302": "Sujātāvatthu",
  "tika-s0401t11:303": "258. Upāsikāpāḷisaṁvaṇṇanāya paṭhamaṁ suviññeyyameva.",
  "tika-s0401t11:304": "Visākhāvatthu",
  "tika-s0401t11:305_0": "259. Dutiye mahālatāpasādhanassāti mahālatāpiḷandhanassa. Tasmiñca piḷandhane catasso",
  "tika-s0401t11:305_1": "vajiranāḷiyo upayogaṁ agamaṁsu. Muttānaṁ ekādasa nāḷiyo, pavāḷassa dvāvīsati nāḷiyo,",
  "tika-s0401t11:305_2": "padumarāgamaṇīnaṁ tettiṁsa nāḷiyo. Iti etehi ca aññehi ca indanīlādīhi nīlapītalohitodātamañjiṭṭhasāmakabaravaṇṇavasena",
  "tika-s0401t11:305_3": "sattavaṇṇehi vararatanehi niṭṭhānaṁ agamāsi, taṁ sīse paṭimukkaṁ yāva pādapiṭṭhiyā",
  "tika-s0401t11:305_4": "bhassati, pañcannaṁ hatthīnaṁ balaṁ dhārayamānāva naṁ itthī dhāretuṁ sakkoti. Antoaggi",
  "tika-s0401t11:305_5": "bahi na nīharitabbotiādīnaṁ attho upari āvi bhavissati. Sesamettha suviññeyyameva.",
  "tika-s0401t11:306": "Khujjuttarā-sāmāvatīvatthu",
  "tika-s0401t11:307_0": "260-261. Tatiyacatutthesu pāyāsassāti bahalatarassa pāyāsassa. Taṁ pāyāsaṁ bhuñjantesūti",
  "tika-s0401t11:307_1": "taṁ bahalataraṁ garusiniddhaṁ pāyāsaṁ bhuñjantesu. Jīrāpetuṁ asakkontoti antarāmagge",
  "tika-s0401t11:307_2": "appāhāratāya mandagahaṇikattā jīrāpetuṁ asakkonto. Vāḷamigaṭṭhāneti vāḷamigehi adhiṭṭhitaṭṭhāne.",
  "tika-s0401t11:307_3": "Anuvijjantoti vicārento. Sālāti naḷakārasālā. Mudhā na karissatīti mūlyaṁ vinā na",
  "tika-s0401t11:307_4": "karissati. Ālimpesīti aggiṁ adāsi, aggiṁ jālesīti attho. Pekkhāti āgamehi. Upadhisampadāti",
  "tika-s0401t11:307_5": "sarīrasampatti. Vaṭarukkhaṁ patvāti nigrodharukkhaṁ patvā. Suvaṇṇakaṭaketi suvaṇṇavalaye.",
  "tika-s0401t11:307_6": "Abbhuṁ meti me avaḍḍhīti attho. Anto asodhetvāti paṇṇasālāya anto kassaci atthibhāvaṁ",
  "tika-s0401t11:307_7": "vā natthibhāvaṁ vā anupadhāretvā. Sesaṁ suviññeyyameva.",
  "tika-s0401t11:308": "Uttarānandamātāvatthu",
  "tika-s0401t11:309_0": "262. Pañcame upanissayaṁ disvāti iminā yathā visesādhigamassa satipi paccuppannapaccayasamavāye",
  "tika-s0401t11:309_1": "avassaṁ upanissayasampadā icchitabbā, evaṁ diṭṭhadhammavedanīyabhāvena vipaccanakassa",
  "tika-s0401t11:309_2": "kammassapi paccuppannasamavāyo viya upanissayasampadāpi savisesā icchitabbāti dasseti.",
  "tika-s0401t11:309_3": "Tathā hi ukkaṁsagatasappurisūpanissayayonisomanasikāresu labbhamānesupi upanissayarahitassa",
  "tika-s0401t11:309_4": "visesādhigamo na sampajjatevāti. Kappiyaṁ katvāti yathā kappiyaṁ hoti, tathā katvā.",
  "tika-s0401t11:309_5": "Patte patiṭṭhapeyyāti āhāraṁ dānamukhe vissajjeyya. Tīhi cetanāhīti pubbabhāgamuñcaanumodanācetanāhi. Vuttañhetaṁ –",
  "tika-s0401t11:310": "‘‘Pubbeva dānā sumano, dadaṁ cittaṁ pasādaye;",
  "tika-s0401t11:311": "Datvā attamano hoti, esā puññassa sampadā’’ti. (a. ni. 6.37; pe. va. 305);",
  "tika-s0401t11:312_0": "Tavamanaṁ sandhārehīti ‘‘ajja bhattaṁ cirāyita’’nti kodhato tava cittaṁ sandhārehi,",
  "tika-s0401t11:312_1": "mā kujjhīti attho. Olokitolokitaṭṭhānaṁ…pe… samparikiṇṇaṁ viya ahosīti tena kasitaṭṭhānaṁ",
  "tika-s0401t11:312_2": "sabbaṁ suvaṇṇabhāvāpattiyā mahākosātakipupphehi sañchannaṁ viya ahosi. Tādiseti tayā",
  "tika-s0401t11:312_3": "sadise. Na kopemīti na vināsemi, jātiyā na hīḷemi. Pūjaṁ karotīti sammāsambuddhassa",
  "tika-s0401t11:312_4": "pūjaṁ karoti. Antaravatthunti gehaṅgaṇaṁ. Bhoti sambodhane nipāto. Jeti avaññālapanaṁ.",
  "tika-s0401t11:312_5": "Sayaṁ ariyasāvikābhāvato satthuvasena ‘‘sapitikā dhītā’’ti vatvā satthu sammukhā",
  "tika-s0401t11:312_6": "dhammassavanena tassā visesādhigamaṁ paccāsīsantī ‘‘dasabale khamanteyeva khamissāmī’’ti",
  "tika-s0401t11:312_7": "āha. Kadariyanti thaddhamacchariṁ.",
  "tika-s0401t11:313": "Suppavāsāvatthu",
  "tika-s0401t11:314_0": "263. Chaṭṭhe paṇītadāyikānanti paṇītarasavatthūnaṁ dāyikānaṁ. Āyuno ṭhitihetuṁ bhojanaṁ",
  "tika-s0401t11:314_1": "dentī āyuṁ deti nāma. Esa nayo vaṇṇaṁ detītiādīsu. Tenāha – ‘‘pañca ṭhānānī’’ti.",
  "tika-s0401t11:314_2": "Kammasarikkhakañcetaṁ phalanti dassento ‘‘āyuṁ kho pana datvā’’tiādimāha. Tattha",
  "tika-s0401t11:314_3": "datvāti dānahetu. Bhāginīti bhāgavatī laddhuṁ bhabbā.",
  "tika-s0401t11:315": "Suppiyāvatthu",
  "tika-s0401t11:316_0": "264. Sattame ūrumaṁsaṁ chinditvā dāsiyā adāsīti āgataphalā viññātasāsanā ariyasāvikā",
  "tika-s0401t11:316_1": "attano sarīradukkhaṁ acintetvā tassa bhikkhuno rogavūpasamameva paccāsīsantī attano",
  "tika-s0401t11:316_2": "ūrumaṁsaṁ chinditvā dāsiyā adāsi. Satthāpi tassā tathāpavattaṁ ajjhāsayasampattiṁ",
  "tika-s0401t11:316_3": "disvā ‘‘mama sammukhībhāvūpagamanenevassā vaṇo ruhitvā sañchavi jāyati, phāsubhāvo",
  "tika-s0401t11:316_4": "hotī’’ti ca disvā ‘‘pakkosatha na’’nti āha. Sā cintesīti ‘‘sabbalokassa hitānukampako",
  "tika-s0401t11:316_5": "satthā na maṁ dukkhāpetuṁ pakkosati, atthettha kāraṇa’’nti cintesi. Attanā katakāraṇaṁ",
  "tika-s0401t11:316_6": "sabbaṁ kathesīti buddhānubhāvavibhāvanatthaṁ kathesi, na attano daḷhajjhāsayatāya",
  "tika-s0401t11:316_7": "vibhāvanatthaṁ. Gilānupaṭṭhākīnaṁ aggaṭṭhāne ṭhapesīti agaṇitattadukkhā gilānānaṁ",
  "tika-s0401t11:316_8": "bhikkhūnaṁ gelaññavūpasamane yuttappayuttāti gilānupaṭṭhākīnaṁ aggaṭṭhāne ṭhapesīti.",
  "tika-s0401t11:317": "Kātiyānīvatthu",
  "tika-s0401t11:318_0": "265. Aṭṭhame aveccappasannānanti ratanattayaguṇe yāthāvato ñatvā pasannānaṁ, so panassa",
  "tika-s0401t11:318_1": "pasādo maggenāgatattā kenaci akampanīyo. Adhigatenāti maggādhigameneva adhigatena.",
  "tika-s0401t11:318_2": "‘‘Avigatenā’’ti vā pāṭho, tassattho ‘‘kadāci avigacchantenā’’ti. So appadhaṁsiyo",
  "tika-s0401t11:318_3": "ca hoti, tasmā vuttaṁ – ‘‘adhigatena acalappasādenā’’ti. Tattha kāyasakkhiṁ katvāti",
  "tika-s0401t11:318_4": "pamukhaṁ katvā, vacanatthato pana nāmakāyena desanāya sampaṭicchanavasena sakkhibhūtaṁ",
  "tika-s0401t11:318_5": "katvāti attho. Ummaggaṁ khanitvāti gharasandhicchedanena antopavisanamaggaṁ khanitvā.",
  "tika-s0401t11:318_6": "Dullabhassavananti dullabhasaddhammassavanaṁ. Mahāpathavī pavisitabbā bhaveyyāti",
  "tika-s0401t11:318_7": "avīcippavesanaṁ vadati.",
  "tika-s0401t11:319": "Nakulamātāvatthu",
  "tika-s0401t11:320_0": "266. Navame vissāsakathaneneva nakulamātā nakulapitā ca satthuvissāsikā nāma jātāti",
  "tika-s0401t11:320_1": "vuttaṁ – ‘‘vissāsikānanti vissāsakathaṁ kathentīnaṁ upāsikāna’’nti. Gahapatānīti",
  "tika-s0401t11:320_2": "gehasāminī. Vuttamevāti upāsakapāḷiyaṁ nakulapitukathāyaṁ vuttanayameva.",
  "tika-s0401t11:321": "Kāḷīkuraragharikāvatthu",
  "tika-s0401t11:322_0": "267. Dasame anussavenevāti paccakkhato rūpadassanena satthu sammukhā dhammassavanena",
  "tika-s0401t11:322_1": "ca vinā kevalaṁ anussavaneneva parassa vacanaṁ anugatassavaneneva uppannena pasādena.",
  "tika-s0401t11:322_2": "Anussavikappasādanti anussavato āgatappasādaṁ.",
  "tika-s0401t11:323": "(Sattamaetadaggavaggavaṇṇanā niṭṭhitā.)",
  "tika-s0401t11:324": "Upāsikāpāḷisaṁvaṇṇanā samattā.",
  "tika-s0401t11:325": "Niṭṭhitā ca manorathapūraṇiyā",
  "tika-s0401t11:326": "Aṅguttaranikāya-aṭṭhakathāya",
  "tika-s0401t11:327": "Etadaggavaggavaṇṇanāya anuttānatthadīpanā."
}