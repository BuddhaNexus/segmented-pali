{
  "tika-abh02t0:0": "Namo tassa bhagavato arahato sammāsambuddhassa",
  "tika-abh02t0:1": "Abhidhammapiṭake",
  "tika-abh02t0:2": "Vibhaṅga-mūlaṭīkā",
  "tika-abh02t0:3": "1. Khandhavibhaṅgo",
  "tika-abh02t0:4": "1. Suttantabhājanīyavaṇṇanā",
  "tika-abh02t0:5_0": "Catusaccadasoti cattāri saccāni samāhaṭāni catusaccaṁ, catusaccaṁ passīti catusaccadaso.",
  "tika-abh02t0:5_1": "Satipi sāvakānaṁ paccekabuddhānañca catusaccadassanabhāve anaññapubbakattā bhagavato",
  "tika-abh02t0:5_2": "catusaccadassanassa tattha ca sabbaññutāya dasabalesu ca vasībhāvassa pattito parasantānesu",
  "tika-abh02t0:5_3": "ca pasāritabhāvena supākaṭattā bhagavāva visesena “catusaccadaso”ti thomanaṁ arahatīti.",
  "tika-abh02t0:5_4": "Nāthatīti nātho, veneyyānaṁ hitasukhaṁ āsīsati pattheti, parasantānagataṁ vā kilesabyasanaṁ",
  "tika-abh02t0:5_5": "upatāpeti, “sādhu, bhikkhave, bhikkhu kālena kālaṁ attasampattiṁ paccavekkhitā”tiādinā",
  "tika-abh02t0:5_6": "vā taṁ taṁ hitapaṭipattiṁ yācatīti attho. Paramena cittissariyena samannāgato, sabbasatte",
  "tika-abh02t0:5_7": "vā guṇehi īsati abhibhavatīti paramissaro bhagavā “nātho”ti vuccati. “Saddhamme gāravaṁ",
  "tika-abh02t0:5_8": "katvā karissāmī”ti sotabbabhāve kāraṇaṁ vatvā puna savane niyojento āha “taṁ suṇātha",
  "tika-abh02t0:5_9": "samāhitā”ti. “Porāṇaṭṭhakathānayaṁ vigāhitvā karissāmī”ti vā etena sakkaccasavane",
  "tika-abh02t0:5_10": "ca kāraṇaṁ vatvā tattha niyojento āha “saddhamme gāravaṁ katvā taṁ suṇāthā”ti.",
  "tika-abh02t0:6_0": "Ettha ca “catusaccadaso”ti vacanaṁ thomanameva catuppabhedāya desanāya samānagaṇanadassanaguṇena,",
  "tika-abh02t0:6_1": "“aṭṭhārasahi buddhadhammehi upeto”ti ca aṭṭhārasappabhedāya desanāya samānagaṇanaguṇehīti",
  "tika-abh02t0:6_2": "daṭṭhabbaṁ. Yathāvuttena vā niratisayena catusaccadassanena bhagavā catudhā dhammasaṅgaṇiṁ",
  "tika-abh02t0:6_3": "desetuṁ samattho ahosi, aṭṭhārasabuddhadhammasamannāgamena aṭṭhārasadhā vibhaṅganti",
  "tika-abh02t0:6_4": "yathāvuttadesanāsamatthatāsampādakaguṇanidassanametaṁ “catusaccadaso upeto buddhadhammehi",
  "tika-abh02t0:6_5": "aṭṭhārasahī”ti. Tena yathāvuttāya desanāya sabbaññubhāsitattā aviparītataṁ dassento",
  "tika-abh02t0:6_6": "tattha satte uggahādīsu niyojeti, niṭṭhānagamanañca attano vāyāmaṁ dassento aṭṭhakathāsavane",
  "tika-abh02t0:6_7": "ca ādaraṁ uppādayati, yathāvuttaguṇarahitena asabbaññunā desetuṁ asakkuṇeyyataṁ dhammasaṅgaṇīvibhaṅgappakaraṇānaṁ",
  "tika-abh02t0:6_8": "dassento tattha tadaṭṭhakathāya ca sātisayaṁ gāravaṁ janayati, buddhādīnañca ratanānaṁ",
  "tika-abh02t0:6_9": "sammāsambuddhatādiguṇe vibhāveti.",
  "tika-abh02t0:7_0": "Tattha cattāri saccāni pākaṭāneva, aṭṭhārasa pana buddhadhammā evaṁ veditabbā – “atītaṁse",
  "tika-abh02t0:7_1": "buddhassa bhagavato appaṭihataṁ ñāṇaṁ, anāgataṁse…pe… paccuppannaṁse…pe… imehi tīhi",
  "tika-abh02t0:7_2": "dhammehi samannāgatassa buddhassa bhagavato sabbaṁ kāyakammaṁ ñāṇapubbaṅgamaṁ ñāṇānuparivattaṁ,",
  "tika-abh02t0:7_3": "sabbaṁ vacīkammaṁ…pe. … sabbaṁ manokammaṁ…pe… imehi chahi dhammehi samannāgatassa",
  "tika-abh02t0:7_4": "buddhassa bhagavato natthi chandassa hāni, natthi dhammadesanāya, natthi vīriyassa,",
  "tika-abh02t0:7_5": "natthi samādhissa, natthi paññāya, natthi vimuttiyā hāni. Imehi dvādasahi dhammehi",
  "tika-abh02t0:7_6": "samannāgatassa buddhassa bhagavato natthi davā, natthi ravā, natthi aphuṭaṁ, natthi",
  "tika-abh02t0:7_7": "vegāyitattaṁ, natthi abyāvaṭamano, natthi appaṭisaṅkhānupekkhā”ti.",
  "tika-abh02t0:8_0": "Tattha natthi davāti khiḍḍādhippāyena kiriyā natthi. Natthi ravāti sahasā kiriyā",
  "tika-abh02t0:8_1": "natthi. Natthi aphuṭanti ñāṇena aphusitaṁ natthi. Natthi vegāyitattanti turitakiriyā",
  "tika-abh02t0:8_2": "natthi. Natthi abyāvaṭamanoti niratthako cittasamudācāro natthi. Natthi appaṭisaṅkhānupekkhāti",
  "tika-abh02t0:8_3": "aññāṇupekkhā natthi. Katthaci pana “natthi dhammadesanāya hānī”ti alikhitvā “natthi",
  "tika-abh02t0:8_4": "chandassa hāni, natthi vīriyassa, natthi sattiyā”ti likhanti.",
  "tika-abh02t0:9_0": "1. Dhammasaṅgahe dhamme kusalādike tikadukehi saṅgahetvā te eva dhamme suttante khandhādivasena",
  "tika-abh02t0:9_1": "vutte vibhajituṁ vibhaṅgappakaraṇaṁ vuttaṁ. Tattha saṅkhepena vuttānaṁ khandhādīnaṁ",
  "tika-abh02t0:9_2": "vibhajanaṁ vibhaṅgo. So so vibhaṅgo pakato adhikato yassā pāḷiyā, sā “vibhaṅgappakaraṇa”nti",
  "tika-abh02t0:9_3": "vuccati. Adhikatoti ca vattabbabhāvena pariggahitoti attho. Tattha vibhaṅgappakaraṇassa",
  "tika-abh02t0:9_4": "ādibhūte khandhavibhaṅge “pañcakkhandhā rūpakkhandho…pe… viññāṇakkhandho”ti idaṁ",
  "tika-abh02t0:9_5": "suttantabhājanīyaṁ nāma. Nanu na ettakameva suttantabhājanīyanti? Saccaṁ, iti-saddena",
  "tika-abh02t0:9_6": "pana ādi-saddatthajotakena pakāratthajotakena vā sabbaṁ suttantabhājanīyaṁ saṅgahetvā",
  "tika-abh02t0:9_7": "viññāṇakkhandhoti evamādi evaṁpakāraṁ vā idaṁ suttantabhājanīyanti veditabbaṁ. Atha",
  "tika-abh02t0:9_8": "vā ekadesena samudāyaṁ nidasseti pabbatasamuddādinidassako viya. Tattha nibbānavajjānaṁ",
  "tika-abh02t0:9_9": "sabbadhammānaṁ saṅgāhakattā sabbasaṅgāhakehi ca āyatanādīhi appakatarapadattā khandhānaṁ",
  "tika-abh02t0:9_10": "khandhavibhaṅgo ādimhi vutto.",
  "tika-abh02t0:10_0": "Na tato heṭṭhāti rūpādīnaṁ vedayitādisabhāvattābhāvā yasmiṁ sabhāve atītādayo rāsī",
  "tika-abh02t0:10_1": "katvā vattabbā, tassa ruppanādito aññassābhāvā ca heṭṭhā gaṇanesu saṅkhatadhammānaṁ",
  "tika-abh02t0:10_2": "aniṭṭhānaṁ sāvasesabhāvaṁ, na heṭṭhā gaṇanamattābhāvaṁ sandhāya vuttaṁ. Chaṭṭhassa",
  "tika-abh02t0:10_3": "pana khandhassa abhāvā “na uddha”nti āha. Na hi savibhāgadhammehi nissaṭassa atītādibhāvarahitassa",
  "tika-abh02t0:10_4": "ekassa nibbānassa rāsaṭṭho atthīti. “Rāsimhī”ti saddatthasahitaṁ khandha-saddassa",
  "tika-abh02t0:10_5": "visayaṁ dasseti. “Guṇe paṇṇattiyaṁ ruḷhiya”nti visayameva khandha-saddassa dasseti,",
  "tika-abh02t0:10_6": "na saddatthaṁ. Lokiyalokuttarabhedañhi sīlādiguṇaṁ nippadesena gahetvā pavattamāno",
  "tika-abh02t0:10_7": "khandha-saddo sīlādiguṇavisiṭṭhaṁ rāsaṭṭhaṁ dīpetīti. Keci pana “guṇaṭṭho ettha khandhaṭṭho”ti",
  "tika-abh02t0:10_8": "vadanti. Dārukkhandhoti ettha pana na khandha-saddo paññatti-saddassa atthe vattati,",
  "tika-abh02t0:10_9": "tādise pana puthulāyate dārumhi dārukkhandhoti paññatti hotīti paññattiyaṁ nipatatīti",
  "tika-abh02t0:10_10": "vuttaṁ. Tathā ekasmimpi viññāṇe pavatto viññāṇakkhandhoti khandha-saddo na ruḷhī-saddassa",
  "tika-abh02t0:10_11": "atthaṁ vadati, samudāye pana niruḷho khandha-saddo tadekadese pavattamāno tāya eva",
  "tika-abh02t0:10_12": "ruḷhiyā pavattatīti khandha-saddo ruḷhiyaṁ nipatatīti vuttaṁ.",
  "tika-abh02t0:11_0": "Rāsito guṇatoti sabbattha nissakkavacanaṁ visayasseva khandha-saddappavattiyā kāraṇabhāvaṁ",
  "tika-abh02t0:11_1": "sandhāya katanti veditabbaṁ. “Rāsito”ti imamatthaṁ saddatthavasenapi niyametvā dassetuṁ",
  "tika-abh02t0:11_2": "“ayañhi khandhaṭṭho nāma piṇḍaṭṭho”tiādimāha. Koṭṭhāsaṭṭhe khandhaṭṭhe chaṭṭhenapi",
  "tika-abh02t0:11_3": "khandhena bhavitabbaṁ. Nibbānampi hi chaṭṭho koṭṭhāsoti. Tasmā “khandhaṭṭho nāma",
  "tika-abh02t0:11_4": "rāsaṭṭho”ti yuttaṁ. Yesaṁ vā atītādivasena bhedo atthi, tesaṁ ruppanādilakkhaṇavasena",
  "tika-abh02t0:11_5": "taṁtaṁkoṭṭhāsatā vuccatīti bhedarahitassa nibbānassa koṭṭhāsaṭṭhena ca khandhabhāvo",
  "tika-abh02t0:11_6": "na vuttoti veditabbo.",
  "tika-abh02t0:12_0": "Ettāvatāti uddesamattenāti attho. Cattāro ca mahābhūtā…pe… rūpanti evaṁ vibhatto.",
  "tika-abh02t0:12_1": "Katthāti ce? Ekādasasu okāsesu. Iti-saddena nidassanatthena sabbo vibhajananayo dassito.",
  "tika-abh02t0:12_2": "Idañca vibhajanaṁ oḷārikādīsu cakkhāyatanantiādivibhajanañca yathāsambhavaṁ ekādasasu",
  "tika-abh02t0:12_3": "okāsesu yojetabbaṁ, evaṁ vedanākkhandhādīsupi. Viññāṇakkhandho pana ekādasokāsesu",
  "tika-abh02t0:12_4": "purime okāsapañcake “cakkhuviññāṇaṁ…pe… manoviññāṇa”nti chaviññāṇakāyavisesena vibhatto,",
  "tika-abh02t0:12_5": "na tattha manodhātu manoviññāṇadhātūti vibhajanaṁ atthi. Taṁ pana dvayaṁ manoviññāṇanti",
  "tika-abh02t0:12_6": "vuttanti imamatthaṁ dassetuṁ aṭṭhakathāyaṁ “manodhātu manoviññāṇadhātū”ti vuttanti daṭṭhabbaṁ.",
  "tika-abh02t0:13": "Evaṁ pāḷinayena pañcasu khandhesu dhammaparicchedaṁ dassetvā puna aññena pakārena dassetuṁ “apicā”tiādimāha. Etthāti etasmiṁ khandhaniddese.",
  "tika-abh02t0:14": "1. Rūpakkhandhaniddesavaṇṇanā",
  "tika-abh02t0:15_0": "2.Yaṁ kiñcīti ettha yanti sāmaññena aniyamanidassanaṁ, kiñcīti pakārantarabhedaṁ",
  "tika-abh02t0:15_1": "āmasitvā aniyamanidassanaṁ. Ubhayenapi atītaṁ vā…pe… santike vā appaṁ vā bahuṁ vā",
  "tika-abh02t0:15_2": "yādisaṁ vā tādisaṁ vā yaṁ kiñcīti napuṁsakaniddesārahaṁ sabbaṁ byāpetvā saṅgaṇhātīti",
  "tika-abh02t0:15_3": "aññesupi napuṁsakaniddesārahesu pasaṅgaṁ disvā tassa adhippetatthaṁ aticca pavattito",
  "tika-abh02t0:15_4": "atippasaṅgassa niyamanatthaṁ “rūpa”nti āha. Yaṁkiñcīti sanipātaṁ yaṁ-saddaṁ kiṁ-saddañca",
  "tika-abh02t0:15_5": "aniyamekatthadīpanavasena ekaṁ padanti gahetvā “padadvayenapī”ti vuttaṁ.",
  "tika-abh02t0:16_0": "Kiñca, bhikkhave, rūpaṁ vadethāti tumhepi rūpaṁ rūpanti vadetha, taṁ kena kāraṇena",
  "tika-abh02t0:16_1": "vadethāti attho, atha vā kena kāraṇena rūpaṁ, taṁ kāraṇaṁ vadethāti attho. Athetesu",
  "tika-abh02t0:16_2": "bhikkhūsu tuṇhībhūtesu bhagavā āha “ruppatīti kho”tiādi.",
  "tika-abh02t0:17_0": "Bhijjatīti sītādisannipāte visadisasantānuppattidassanato purimasantānassa bhedaṁ",
  "tika-abh02t0:17_1": "sandhāyāha. Bhedo ca visadisatāvikārāpattīti bhijjatīti vikāraṁ āpajjatīti attho.",
  "tika-abh02t0:17_2": "Vikārāpatti ca sītādisannipāte visadisarūpuppattiyeva. Arūpakkhandhānaṁ pana atilahuparivattito",
  "tika-abh02t0:17_3": "yathā rūpadhammānaṁ ṭhitikkhaṇe sītādīhi samāgamo hoti, yena tattha utuno ṭhitippattassa",
  "tika-abh02t0:17_4": "purimasadisasantānuppādanasamatthatā na hoti āhārādikassa vā, evaṁ aññehi samāgamo",
  "tika-abh02t0:17_5": "natthi. Saṅghaṭṭanena ca vikārāpattiyaṁ ruppana-saddo niruḷho, tasmā arūpadhammānaṁ",
  "tika-abh02t0:17_6": "saṅghaṭṭanavirahitattā rūpadhammānaṁ viya pākaṭassa vikārassa abhāvato ca “ruppantī”ti",
  "tika-abh02t0:17_7": "“ruppanalakkhaṇā”ti ca na vuccanti. Jighacchāpipāsāhi ruppanañca udaraggisannipātena",
  "tika-abh02t0:17_8": "hotīti daṭṭhabbaṁ. Ettha ca kuppatīti etena kattuatthe rūpapadasiddhiṁ dasseti, ghaṭṭīyati",
  "tika-abh02t0:17_9": "pīḷīyatīti etehi kammatthe. Kopādikiriyāyeva hi ruppanakiriyāti. So pana kattubhūto",
  "tika-abh02t0:17_10": "kammabhūto ca attho bhijjamāno hotīti imassatthassa dassanatthaṁ “bhijjatīti attho”ti",
  "tika-abh02t0:17_11": "vuttaṁ. Atha vā ruppatīti rūpanti kammakattutthe rūpapadasiddhi vuttā. Vikāro hi",
  "tika-abh02t0:17_12": "ruppananti. Teneva “bhijjatīti attho”ti kammakattutthena bhijjati-saddena atthaṁ",
  "tika-abh02t0:17_13": "dasseti. Yaṁ pana ruppati bhijjati, taṁ yasmā kuppati ghaṭṭīyati pīḷīyati, tasmā",
  "tika-abh02t0:17_14": "etehi ca padehi padattho pākaṭo katoti. “Kenaṭṭhenā”ti pucchāsabhāgavasena “ruppanaṭṭhenā”ti",
  "tika-abh02t0:17_15": "vuttaṁ. Na kevalaṁ saddatthoyeva ruppanaṁ, tassa panatthassa lakkhaṇañca hotīti atthalakkhaṇavasena",
  "tika-abh02t0:17_16": "“ruppanalakkhaṇena rūpantipi vattuṁ vaṭṭatī”ti āha.",
  "tika-abh02t0:18_0": "Chijjitvāti mucchāpattiyā muccitvā aṅgapaccaṅgānaṁ chedanavasena vā chijjitvā. Accantakhārena",
  "tika-abh02t0:18_1": "sītodakenāti atisītabhāvameva sandhāya accantakhāratā vuttā siyā. Na hi taṁ kappasaṇṭhānaṁ",
  "tika-abh02t0:18_2": "udakaṁ sampattikaraṁ pathavīsandhārakaṁ kappavināsaudakaṁ viya khāraṁ bhavituṁ arahati.",
  "tika-abh02t0:18_3": "Tathā hi sati pathavī vilīyeyyāti. Avīcimahānirayeti saussadaṁ avīcinirayaṁ vuttaṁ.",
  "tika-abh02t0:18_4": "Teneva “tattha hī”tiādi vuttaṁ. Petti…pe… na hontīti evaṁvidhāpi sattā atthīti adhippāyo",
  "tika-abh02t0:18_5": "evaṁvidhāyeva hontīti niyamābhāvato. Evaṁ kālakañjikādīsupīti. Sarantā gacchantīti",
  "tika-abh02t0:18_6": "sarīsapa-saddassa atthaṁ vadati.",
  "tika-abh02t0:19_0": "Abhisaññūhitvāti ettha samūhaṁ katvātipi attho. Etena sabbaṁ rūpaṁ…pe… dassitaṁ hotīti",
  "tika-abh02t0:19_1": "etena rūpakkhandha-saddassa samānādhikaraṇasamāsabhāvaṁ dasseti. Tenevāha “na hi",
  "tika-abh02t0:19_2": "rūpato…pe… atthī”ti.",
  "tika-abh02t0:20": "3.Pakkhipitvāti ettha ekādasokāsesu rūpaṁ pakkhipitvāti attho. Na hi tattha mātikaṁyeva pakkhipitvā mātikā ṭhapitā, atha kho pakaraṇappattaṁ rūpanti.",
  "tika-abh02t0:21_0": "Aparo nayo…pe… ettheva gaṇanaṁ gatanti etena atītaṁsenāti bhummatthe karaṇavacananti",
  "tika-abh02t0:21_1": "dasseti. Yena pakārena gaṇanaṁ gataṁ, taṁ dassetuṁ “cattāro ca mahābhūtā”tiādi vuttanti",
  "tika-abh02t0:21_2": "imasmiṁ atthe sati mahābhūtupādāyarūpabhāvo atītakoṭṭhāse gaṇanassa kāraṇanti āpajjati.",
  "tika-abh02t0:21_3": "Na hi atītaṁsānaṁ vedanādīnaṁ nivattanatthaṁ idaṁ vacanaṁ “yaṁ rūpa”nti eteneva tesaṁ",
  "tika-abh02t0:21_4": "nivattitattā, nāpi rūpassa aññappakāranivattanatthaṁ sabbappakārassa tattha gaṇitattā,",
  "tika-abh02t0:21_5": "na ca anāgatapaccuppannākāranivattanatthaṁ atītaṁsavacanena taṁnivattanatoti. Atha",
  "tika-abh02t0:21_6": "pana yaṁ atītaṁsena gaṇitaṁ, taṁ cattāro ca…pe… rūpanti evaṁ gaṇitanti ayamattho",
  "tika-abh02t0:21_7": "adhippeto, evaṁ sati gaṇanantaradassanaṁ idaṁ siyā, na atītaṁsena gaṇitappakāradassanaṁ,",
  "tika-abh02t0:21_8": "taṁdassane pana sati bhūtupādāyarūpappakārena atītaṁse gaṇitaṁ taṁsabhāvattāti āpannameva",
  "tika-abh02t0:21_9": "hoti, na ca evaṁsabhāvatā atītaṁse gaṇitatāya kāraṇaṁ bhavituṁ arahati evaṁsabhāvasseva",
  "tika-abh02t0:21_10": "paccuppannānāgatesu gaṇitattā sukhādisabhāvassa ca atītaṁse gaṇitattā, tasmā purimanayo",
  "tika-abh02t0:21_11": "eva yutto. Ajjhattabahiddhāniddesesupi tādiso evattho labbhatīti.",
  "tika-abh02t0:22_0": "Suttantapariyāyatoti pariyāyadesanattā suttassa vuttaṁ. Abhidhammaniddesatoti nippariyāyadesanattā",
  "tika-abh02t0:22_1": "abhidhammassa nicchayena deso niddesoti katvā vuttaṁ. Kiñcāpītiādīsu ayamadhippāyo",
  "tika-abh02t0:22_2": "– suttantabhājanīyattā yathā “atītaṁ nanvāgameyyā”tiādīsu addhānavasena atītādibhāvova",
  "tika-abh02t0:22_3": "vutto, tathā idhāpi niddisitabbo siyā. Evaṁ santepi suttantabhājanīyampi abhidhammadesanāyeva",
  "tika-abh02t0:22_4": "suttante vuttadhamme vicinitvā vibhajanavasena pavattāti abhidhammaniddeseneva atītādibhāvo niddiṭṭhoti.",
  "tika-abh02t0:23_0": "Addhāsantatisamayakhaṇavasenāti ettha cutipaṭisandhiparicchinne kāle addhā-saddo",
  "tika-abh02t0:23_1": "vattatīti “ahosiṁ nu kho ahamatītamaddhāna”ntiādisuttavasena viññāyati. “Tayome,",
  "tika-abh02t0:23_2": "bhikkhave, addhā. Katame tayo? Atīto addhā, anāgato addhā, paccuppanno addhā”ti ettha",
  "tika-abh02t0:23_3": "pana paramatthato paricchijjamāno addhā niruttipathasuttavasena khaṇaparicchinno",
  "tika-abh02t0:23_4": "yutto. Tattha hi “yaṁ, bhikkhave, rūpaṁ jātaṁ pātubhūtaṁ, ‘atthī’ti tassa saṅkhā”ti",
  "tika-abh02t0:23_5": "vijjamānassa paccuppannatā tato pubbe pacchā ca atītānāgatatā vuttāti. Yebhuyyena",
  "tika-abh02t0:23_6": "pana cutipaṭisandhiparicchinno suttesu atītādiko addhā vuttoti so eva idhāpi “addhāvasenā”ti",
  "tika-abh02t0:23_7": "vutto. Sītaṁ sītassa sabhāgo, tathā uṇhaṁ uṇhassa. Yaṁ pana sītaṁ uṇhaṁ vā sarīre",
  "tika-abh02t0:23_8": "sannipatitaṁ santānavasena pavattamānaṁ anūnaṁ anadhikaṁ ekākāraṁ, taṁ eko utūti",
  "tika-abh02t0:23_9": "vuccati. Sabhāgautuno anekantasabhāvato ekagahaṇaṁ kataṁ, evaṁ āhārepi. Ekavīthiekajavanasamuṭṭhānanti",
  "tika-abh02t0:23_10": "pañcachaṭṭhadvāravasena vuttaṁ. Santatisamayakathā vipassakānaṁ upakāratthāya aṭṭhakathāsu kathitā.",
  "tika-abh02t0:24_0": "Niṭṭhitahetupaccayakiccaṁ, niṭṭhitahetukiccamaniṭṭhitapaccayakiccaṁ, ubhayakiccamasampattaṁ,",
  "tika-abh02t0:24_1": "sakiccakkhaṇe paccuppannaṁ. Janako hetu, upatthambhako paccayo, tesaṁ uppādanaṁ upatthambhanañca",
  "tika-abh02t0:24_2": "kiccaṁ. Yathā bījassa aṅkuruppādanaṁ pathavīādīnañca tadupatthambhanaṁ kammassa kaṭattārūpavipākuppādanaṁ",
  "tika-abh02t0:24_3": "āhārādīnaṁ tadupatthambhanaṁ, evaṁ ekekassa kalāpassa cittuppādassa ca janakānaṁ",
  "tika-abh02t0:24_4": "kammānantarādipaccayabhūtānaṁ upatthambhakānañca sahajātapurejātapacchājātānaṁ kiccaṁ",
  "tika-abh02t0:24_5": "yathāsambhavaṁ yojetabbaṁ. Tattha uppādakkhaṇe hetukiccaṁ daṭṭhabbaṁ, tīsupi khaṇesu",
  "tika-abh02t0:24_6": "paccayakiccaṁ. Pathavīādīnaṁ sandhāraṇādikaṁ phassādīnaṁ phusanādikañca attano attano",
  "tika-abh02t0:24_7": "kiccaṁ sakiccaṁ, tassa karaṇakkhaṇo sakiccakkhaṇo. Saha vā kiccena sakiccaṁ, yasmiṁ",
  "tika-abh02t0:24_8": "khaṇe sakiccaṁ rūpaṁ vā arūpaṁ vā hoti, so sakiccakkhaṇo, tasmiṁ khaṇe paccuppannaṁ.",
  "tika-abh02t0:25_0": "6.Ettakamevāti “tesaṁ tesa”nti iminā āmeḍitavacanena abhibyāpanatthena vuttatthameva.",
  "tika-abh02t0:25_1": "“Aparassa aparassā”ti dīpanaṁ aparadīpanaṁ. Pariyesatūti etena pariyesanāya aniṭṭhanāmanivattanassa",
  "tika-abh02t0:25_2": "akāraṇabhāvaṁ dasseti. Kammadosena hi cittavipallāsadosena ca gūthabhakkhapāṇādayo",
  "tika-abh02t0:25_3": "ummattakādayo ca pariyeseyyuṁ diṭṭhivipallāsena ca yonakādayo na ārammaṇassa pariyesitabbasabhāvattā,",
  "tika-abh02t0:25_4": "apariyesitabbasabhāvattā pana etassa aniṭṭhamicceva nāmanti attho.",
  "tika-abh02t0:26_0": "Sampattivirahatoti rūpādīnaṁ devamanussasampattibhave kusalakammaphalatā samiddhasobhanatā",
  "tika-abh02t0:26_1": "ca sampatti, tabbirahatoti attho. Tato eva taṁ na pariyesitabbanti. Sobhanāni ca",
  "tika-abh02t0:26_2": "kānici hatthirūpādīni akusalakammanibbattāni na tesaṁyeva hatthiādīnaṁ sukhassa hetubhāvaṁ",
  "tika-abh02t0:26_3": "gacchantīti tesaṁ saṅgaṇhanatthaṁ “akanta”nti vuttaṁ. Tassa tasseva hi sattassa attanā",
  "tika-abh02t0:26_4": "katena kusalena nibbattaṁ sukhassa paccayo hoti, akusalena nibbattaṁ dukkhassa. Tasmā",
  "tika-abh02t0:26_5": "kammajānaṁ iṭṭhāniṭṭhatā kammakārakasattassa vasena yojanārahā siyā. Aṭṭhakathāyaṁ",
  "tika-abh02t0:26_6": "pana “kusalakammajaṁ aniṭṭhaṁ nāma natthī”ti idameva vuttaṁ, na vuttaṁ “akusalakammajaṁ",
  "tika-abh02t0:26_7": "iṭṭhaṁ nāma natthī”ti. Tena akusalakammajampi sobhanaṁ parasattānaṁ iṭṭhanti anuññātaṁ",
  "tika-abh02t0:26_8": "bhavissati. Kusalakammajaṁ pana sabbesaṁ iṭṭhamevāti vadanti. Tiracchānagatānaṁ pana",
  "tika-abh02t0:26_9": "kesañci manussarūpaṁ amanāpaṁ, yato te disvāva palāyanti. Manussā ca devatārūpaṁ",
  "tika-abh02t0:26_10": "disvā bhāyanti, tesampi vipākaviññāṇaṁ taṁ rūpaṁ ārabbha kusalavipākaṁ uppajjati,",
  "tika-abh02t0:26_11": "tādisassa pana puññassa abhāvā na tesaṁ tattha abhirati hotīti adhippāyo. Kusalakammajassa",
  "tika-abh02t0:26_12": "pana aniṭṭhassābhāvo viya akusalakammajassa sobhanassa iṭṭhassa abhāvo vattabbo.",
  "tika-abh02t0:26_13": "Hatthiādīnampi hi akusalakammajaṁ manussānaṁ akusalavipākasseva ārammaṇaṁ, kusalakammajaṁ",
  "tika-abh02t0:26_14": "pana pavatte samuṭṭhitaṁ kusalavipākassa. Iṭṭhārammaṇena pana vomissakattā appakaṁ",
  "tika-abh02t0:26_15": "akusalakammajaṁ bahulaṁ akusalavipākuppattiyā kāraṇaṁ na bhavissatīti sakkā vattunti.",
  "tika-abh02t0:26_16": "Vipākaṁ pana katthaci na sakkā vañcetunti vipākavasena iṭṭhāniṭṭhārammaṇavavatthānaṁ",
  "tika-abh02t0:26_17": "suṭṭhu vuttaṁ. Tasmā taṁ anugantvā sabbattha iṭṭhāniṭṭhatā yojetabbā.",
  "tika-abh02t0:27_0": "Aniṭṭhā pañca kāmaguṇāti kasmā vuttaṁ, nanu “cakkhuviññeyyāni rūpāni iṭṭhānī”ti evamādinā",
  "tika-abh02t0:27_1": "iṭṭhāneva rūpādīni “kāmaguṇā”ti vuttānīti? Kāmaguṇasadisesu kāmaguṇavohārato, sadisatā",
  "tika-abh02t0:27_2": "ca rūpādibhāvoyeva, na iṭṭhatā. “Aniṭṭhā”ti vā vacanena akāmaguṇatā dassitāti kāmaguṇavisabhāgā",
  "tika-abh02t0:27_3": "rūpādayo “kāmaguṇā”ti vuttā asive “sivā”ti vohāro viya. Sabbāni vā iṭṭhāniṭṭhāni",
  "tika-abh02t0:27_4": "rūpādīni taṇhāvatthubhāvato kāmaguṇāyeva. Vuttañhi “rūpā loke piyarūpaṁ sātarūpa”ntiādi.",
  "tika-abh02t0:27_5": "Atisayena pana kāmanīyattā suttesu “kāmaguṇā”ti iṭṭhāni rūpādīni vuttānīti.",
  "tika-abh02t0:28_0": "Dvīsupi hīnapaṇītapadesu “akusalakammajavasena kusalakammajavasenā”ti vacanaṁ “tesaṁ",
  "tika-abh02t0:28_1": "tesaṁ sattāna”nti sattavasena niyametvā vibhajitattā, ayañcattho “tesaṁ tesa”nti",
  "tika-abh02t0:28_2": "avayavayoge sāmivacanaṁ katvā vuttoti veditabbo. Sattasantānapariyāpannesu kammajaṁ",
  "tika-abh02t0:28_3": "visiṭṭhanti “kammajavasenā”ti vuttaṁ. Yadi pana tehi tehīti etasmiṁ atthe tesaṁ tesanti",
  "tika-abh02t0:28_4": "sāmivacanaṁ, visayavisayīsambandhe vā, na kammajavaseneva rūpādīni vibhattāni, sabbesaṁ",
  "tika-abh02t0:28_5": "pana indriyabaddhānaṁ vasena vibhattānīti viññāyanti. Ettha ca pākaṭehi rūpādīhi",
  "tika-abh02t0:28_6": "nayo dassitoti cakkhādīsupi hīnapaṇītatā yojetabbā.",
  "tika-abh02t0:29_0": "Manāpapariyantanti manāpaṁ pariyantaṁ mariyādābhūtaṁ pañcasu kāmaguṇesu vadāmīti",
  "tika-abh02t0:29_1": "attho. Kiṁ kāraṇanti? Yasmā te ekaccassa manāpā honti, ekaccassa amanāpā, yassa yeva",
  "tika-abh02t0:29_2": "manāpā, tassa teva paramā, tasmā tassa tassa ajjhāsayavasena kāmaguṇānaṁ paramatā",
  "tika-abh02t0:29_3": "hoti, na tesaṁyeva sabhāvato.",
  "tika-abh02t0:30_0": "Evanti imasmiṁ sutte vuttanayena. Ekasmiṁyeva assādanakujjhanato ārammaṇasabhāvasseva",
  "tika-abh02t0:30_1": "iṭṭhāniṭṭhābhāvato aniṭṭhaṁ “iṭṭha”nti gahaṇato ca, iṭṭhaṁ “aniṭṭha”nti gahaṇato",
  "tika-abh02t0:30_2": "ca iṭṭhāniṭṭhaṁ nāma pāṭiyekkaṁ paṭivibhattaṁ natthīti attho. Saññāvipallāsena cātiādinā",
  "tika-abh02t0:30_3": "nibbāne viya aññesu ārammaṇesu saññāvipallāsena iṭṭhāniṭṭhaggahaṇaṁ hoti. Pittummattādīnaṁ",
  "tika-abh02t0:30_4": "khīrasakkarādīsu dosussadasamuṭṭhitasaññāvipallāsavasena tittaggahaṇaṁ viyāti imamatthaṁ",
  "tika-abh02t0:30_5": "sandhāya manāpapariyantatā vuttāti dasseti.",
  "tika-abh02t0:31_0": "Vibhattaṁatthīti ca vavatthitaṁ atthīti attho, aṭṭhakathācariyehi vibhattaṁ pakāsitanti",
  "tika-abh02t0:31_1": "vā. Tañca majjhimakasattassa vasena vavatthitaṁ pakāsitañca, aññesañca vipallāsavasena",
  "tika-abh02t0:31_2": "idaṁ iṭṭhaṁ aniṭṭhañca hotīti adhippāyo. Evaṁ vavatthitassa paniṭṭhāniṭṭhassa aniṭṭhaṁ",
  "tika-abh02t0:31_3": "iṭṭhanti ca gahaṇe na kevalaṁ saññāvipallāsova kāraṇaṁ, dhātukkhobhavasena indriyavikārāpattiādinā",
  "tika-abh02t0:31_4": "kusalākusalavipākuppattihetubhāvopīti sakkā vattuṁ. Tathā hi sītudakaṁ ghammābhitattānaṁ",
  "tika-abh02t0:31_5": "kusalavipākassa kāyaviññāṇassa hetu hoti, sītābhibhūtānaṁ akusalavipākassa. Tūlapicusamphasso",
  "tika-abh02t0:31_6": "vaṇe dukkho nivaṇe sukho, mudutaruṇahatthasambāhanañca sukhaṁ uppādeti, teneva hatthena",
  "tika-abh02t0:31_7": "paharaṇaṁ dukkhaṁ, tasmā vipākavasena ārammaṇavavatthānaṁ yuttaṁ.",
  "tika-abh02t0:32_0": "Kiñcāpītiādinā satipi saññāvipallāse buddharūpadassanādīsu kusalavipākasseva gūthadassanādīsu",
  "tika-abh02t0:32_1": "ca akusalavipākassa uppattiṁ dassento tena vipākena ārammaṇassa iṭṭhāniṭṭhataṁ dasseti.",
  "tika-abh02t0:32_2": "Vijjamānepi saññāvipallāse ārammaṇena vipākaniyamadassanaṁ ārammaṇaniyamadassanatthameva katanti.",
  "tika-abh02t0:33_0": "Apica dvāravasenapītiādinā dvārantare dukkhassa sukhassa ca paccayabhūtassa dvārantare",
  "tika-abh02t0:33_1": "sukhadukkhavipākuppādanato vipākena ārammaṇaniyamadassanena ekasmiṁyeva ca dvāre",
  "tika-abh02t0:33_2": "samānasseva maṇiratanādiphoṭṭhabbassa saṇikaṁ phusane pothane ca sukhadukkhuppādanato",
  "tika-abh02t0:33_3": "vipākavasena iṭṭhāniṭṭhatā dassitāti viññāyati.",
  "tika-abh02t0:34_0": "Heṭṭhimanayoti majjhimakasattassa vipākassa ca vasena vavatthitaṁ ārammaṇaṁ gahetvā",
  "tika-abh02t0:34_1": "“tesaṁ tesaṁ sattānaṁ uññāta”nti ca ādinā vuttanayo. Sammutimanāpanti majjhimakasattassa",
  "tika-abh02t0:34_2": "vipākassa ca vasena sammataṁ vavatthitaṁ manāpaṁ, taṁ pana sabhāveneva vavatthitanti",
  "tika-abh02t0:34_3": "abhinditabbatova na bhindatīti adhippāyo. Saññāvipallāsena nerayikādīhipi puggalehi",
  "tika-abh02t0:34_4": "manāpanti gahitaṁ puggalamanāpaṁ “taṁ taṁ vā panā”tiādinā bhindati. Vemānikapetarūpampi",
  "tika-abh02t0:34_5": "akusalakammajattā kammakāraṇādidukkhavatthubhāvato ca “manussarūpato hīna”nti vuttaṁ.",
  "tika-abh02t0:35_0": "7. Oḷārikarūpānaṁ vatthārammaṇapaṭighātavasena supariggahitatā, sukhumānaṁ tathā",
  "tika-abh02t0:35_1": "abhāvato duppariggahitatā ca yojetabbā. Duppariggahaṭṭheneva lakkhaṇaduppaṭivijjhanatā",
  "tika-abh02t0:35_2": "daṭṭhabbā. Dasavidhanti “dūre”ti avuttassa dassanatthaṁ vuttaṁ. Vuttampi pana okāsato dūre hotiyeva.",
  "tika-abh02t0:36_0": "Heṭṭhimanayoti “itthindriyaṁ…pe… idaṁ vuccati rūpaṁ santike”ti evaṁ lakkhaṇato dvādasahatthavasena",
  "tika-abh02t0:36_1": "vavatthitaokāsato ca dassetvā niyyātitanayo. So lakkhaṇokāsavasena dūrasantikena",
  "tika-abh02t0:36_2": "saha gahetvā niyyātitattā bhindamāno missakaṁ karonto gato. Atha vā bhindamānoti",
  "tika-abh02t0:36_3": "sarūpadassanena lakkhaṇato yevāpanakena okāsatoti evaṁ lakkhaṇato okāsato ca visuṁ",
  "tika-abh02t0:36_4": "karonto gatoti attho. Atha vā lakkhaṇato santikadūrānaṁ okāsato dūrasantikabhāvakaraṇena",
  "tika-abh02t0:36_5": "santikabhāvaṁ bhinditvā dūrabhāvaṁ, dūrabhāvañca bhinditvā santikabhāvaṁ karonto",
  "tika-abh02t0:36_6": "pavattoti “bhindamāno gato”ti vuttaṁ. Idha panāti “taṁ taṁ vā pana rūpaṁ upādāya",
  "tika-abh02t0:36_7": "upādāyā”ti idha purimanayena lakkhaṇato dūraṁ okāsato santikabhāvakaraṇena na bhindati",
  "tika-abh02t0:36_8": "bhagavā, na ca okāsadūrato visuṁ karaṇena, nāpi okāsadūrena vomissakakaraṇenāti attho.",
  "tika-abh02t0:36_9": "Kiṁ pana karotīti? Okāsato dūrameva bhindati. Ettha pana na pubbe vuttanayena tidhā",
  "tika-abh02t0:36_10": "attho daṭṭhabbo. Na hi okāsato dūraṁ lakkhaṇato santikaṁ karoti, lakkhaṇato vā visuṁ",
  "tika-abh02t0:36_11": "tena vā vomissakanti. Okāsato dūrassa pana okāsatova santikabhāvakaraṇaṁ idha “bhedana”nti",
  "tika-abh02t0:36_12": "veditabbaṁ. Idha pana na lakkhaṇato dūraṁ bhindatīti etthāpi vā na pubbe vuttanayena",
  "tika-abh02t0:36_13": "tidhā bhedassa akaraṇaṁ vuttaṁ, lakkhaṇato santikadūrānaṁ pana lakkhaṇato upādāyupādāya",
  "tika-abh02t0:36_14": "dūrasantikabhāvo natthīti lakkhaṇato dūrassa lakkhaṇatova santikabhāvākaraṇaṁ lakkhaṇato",
  "tika-abh02t0:36_15": "dūrassa abhedananti daṭṭhabbaṁ. Purimanayo viya ayaṁ nayo na hotīti ettakameva hi",
  "tika-abh02t0:36_16": "ettha dassetīti bhindamānoti ettha ca aññathā bhedanaṁ vuttaṁ, bhedanaṁ idha ca aññathā vuttanti.",
  "tika-abh02t0:37": "Rūpakkhandhaniddesavaṇṇanā niṭṭhitā.",
  "tika-abh02t0:38": "2. Vedanākkhandhaniddesavaṇṇanā",
  "tika-abh02t0:39_0": "8. Cakkhādayo pasādā oḷārikamanomayattabhāvapariyāpannā kāyavohāraṁ arahantīti tabbatthukā",
  "tika-abh02t0:39_1": "adukkhamasukhā “kāyikā”ti pariyāyena vuttā, na kāyapasādavatthukattā. Na hi cakkhādayo",
  "tika-abh02t0:39_2": "kāyapasādā hontīti. Santativasena khaṇādivasena cāti ettha addhāsamayavasena atītādibhāvassa",
  "tika-abh02t0:39_3": "avacanaṁ sukhādivasena bhinnāya atītādibhāvavacanato. Na hi sukhāyeva addhāvasena",
  "tika-abh02t0:39_4": "samayavasena ca atītādikā hoti, tathā dukkhā adukkhamasukhā ca kāyikacetasikādibhāvena",
  "tika-abh02t0:39_5": "bhinnā. Tena vedanāsamudayo addhāsamayavasena atītādibhāvena vattabbataṁ arahati",
  "tika-abh02t0:39_6": "samudāyassa tehi paricchinditabbattā, vedanekadesā pana ettha gahitāti te santatikhaṇehi",
  "tika-abh02t0:39_7": "paricchedaṁ arahanti tattha tathāparicchinditabbānaṁ gahitattāti. Ekasantatiyaṁ pana",
  "tika-abh02t0:39_8": "sukhādianekabhedasabbhāvena tesu yo bhedo paricchinditabbabhāvena gahito, tassa ekappakārassa",
  "tika-abh02t0:39_9": "pākaṭassa paricchedikā taṁsahitadvārālambanappavattā, avicchedena taduppādakekavidhavisayasamāyogappavattā",
  "tika-abh02t0:39_10": "ca santati bhavituṁ arahatīti tassa bhedantaraṁ anāmasitvā paricchedakabhāvena gahaṇaṁ",
  "tika-abh02t0:39_11": "kataṁ. Lahuparivattino vā dhammā parivattaneneva paricchedaṁ arahantīti santatikhaṇavasena",
  "tika-abh02t0:39_12": "paricchedo vutto. Pubbantāparantamajjhagatāti etena hetupaccayakiccavasena vuttanayaṁ dasseti.",
  "tika-abh02t0:40_0": "11. Kilesaggisampayogato sadarathā. Etena sabhāvato oḷārikataṁ dasseti, dukkhavipākaṭṭhenāti",
  "tika-abh02t0:40_1": "etena oḷārikavipākanipphādanena kiccato. Kammavegakkhittā kammapaṭibaddhabhūtā ca",
  "tika-abh02t0:40_2": "kāyakammādibyāpāravirahato nirussāhā vipākā, saussāhā ca kiriyā avipākā. Savipākā",
  "tika-abh02t0:40_3": "ca sagabbhā viya oḷārikāti tabbipakkhato avipākā sukhumāti vuttā.",
  "tika-abh02t0:41_0": "Asātaṭṭhenāti amadhuraṭṭhena. Tena sātapaṭipakkhaṁ aniṭṭhasabhāvaṁ dasseti. Dukkhaṭṭhenāti",
  "tika-abh02t0:41_1": "dukkhamaṭṭhena. Tena dukkhānaṁ santāpanakiccaṁ dasseti. “Yāyaṁ, bhante, adukkhamasukhā",
  "tika-abh02t0:41_2": "vedanā, santasmiṁ esā paṇīte sukhe vuttā bhagavatā”ti vacanato adukkhamasukhā pharaṇasabhāvavirahato",
  "tika-abh02t0:41_3": "asantānaṁ kāmarāgapaṭighānusayānaṁ anusayanassa aṭṭhānattā santā, sukhe nikantiṁ",
  "tika-abh02t0:41_4": "pariyādāya adhigantabbattā padhānabhāvaṁ nītāti paṇītāti. Tathā anadhigantabbā ca",
  "tika-abh02t0:41_5": "kāmāvacarajātiādisaṅkaraṁ akatvā samānajātiyaṁ ñāṇasampayuttavippayuttādike samānabhede",
  "tika-abh02t0:41_6": "sukhato paṇītāti yojetabbā. Upabrūhitānaṁ dhātūnaṁ paccayabhāvena sukhā khobheti",
  "tika-abh02t0:41_7": "vibādhitānaṁ paccayabhāvena dukkhā ca. Ubhayampi kāyaṁ byāpentaṁ viya uppajjatīti",
  "tika-abh02t0:41_8": "pharati. Madayamānanti madaṁ karontaṁ. Chādayamānanti icchaṁ uppādentaṁ, avattharamānaṁ",
  "tika-abh02t0:41_9": "vā. Ghammābhitattassa sītodakaghaṭena āsittassa yathā kāyo upabrūhito hoti, evaṁ",
  "tika-abh02t0:41_10": "sukhasamaṅginopīti katvā “āsiñcamānaṁ viyā”ti vuttaṁ. Ekattanimitteyevāti pathavīkasiṇādike",
  "tika-abh02t0:41_11": "ekasabhāve eva nimitte. Caratīti nānāvajjane javane vedanā viya vipphandanarahitattā sukhumā.",
  "tika-abh02t0:42_0": "Adhippāye akusalatāya akovido. Kusalattike…pe… āgatattāti “kusalākusalā vedanā oḷārikā,",
  "tika-abh02t0:42_1": "abyākatā vedanā sukhumā”ti evaṁ āgatattā. Bhūmantarabhede dassetuṁ “yampī”tiādi āraddhaṁ.",
  "tika-abh02t0:42_2": "Iminā nīhārenāti etena “kāmāvacarasukhato kāmāvacarupekkhā sukhumā”tiādinā sabhāvādibhedena",
  "tika-abh02t0:42_3": "ca oḷārikasukhumabhāvaṁ tatra tatreva kathento na bhindatīti nayaṁ dasseti.",
  "tika-abh02t0:43_0": "Lokiyalokuttaramissakā kathitā, tasmā ekantapaṇīte hīnapaṇītānaṁ uddhaṭattā evameva",
  "tika-abh02t0:43_1": "ekantahīne ca yathāsambhavaṁ hīnapaṇītatā uddharitabbāti anuññātaṁ hotīti ubhayattha",
  "tika-abh02t0:43_2": "taduddharaṇe na kukkuccāyitabbanti attho.",
  "tika-abh02t0:44_0": "Akusalānaṁ kusalādīhi sukhumattābhāvato pāḷiyā āgatassa aparivattanīyabhāvena “heṭṭhimanayo",
  "tika-abh02t0:44_1": "na oloketabbo”ti vuttanti vadanti, taṁtaṁvāpanavasena kathanepi parivattanaṁ natthīti",
  "tika-abh02t0:44_2": "na parivattanaṁ sandhāya “heṭṭhimanayo na oloketabbo”ti vuttaṁ, heṭṭhimanayassa pana",
  "tika-abh02t0:44_3": "vuttattā avuttanayaṁ gahetvā “taṁ taṁ vā panā”ti vattuṁ yuttanti “heṭṭhimanayo na",
  "tika-abh02t0:44_4": "oloketabbo”ti vuttanti veditabbo. Bahuvipākā akusalā dosussannatāya oḷārikā, tathā",
  "tika-abh02t0:44_5": "appavipākā kusalā. Mandadosattā appavipākā akusalā sukhumā, tathā bahuvipākā kusalā",
  "tika-abh02t0:44_6": "ca. Oḷārikasukhumanikantivatthubhāvato kāmāvacarādīnaṁ oḷārikasukhumatā. Sāpīti bhāvanāmayāya",
  "tika-abh02t0:44_7": "bhedanena dānamayasīlamayānañca paccekaṁ bhedanaṁ nayato dassitanti veditabbaṁ. Sāpīti",
  "tika-abh02t0:44_8": "vā tividhāpīti yojetabbaṁ.",
  "tika-abh02t0:45_0": "13. Jātiādivasena asamānakoṭṭhāsatā visabhāgaṭṭho. Dukkhavipākatādivasena asadisakiccatā,",
  "tika-abh02t0:45_1": "asadisasabhāvatā vā visaṁsaṭṭho, na asampayogo. Yadi siyā, dūravipariyāyena santikaṁ",
  "tika-abh02t0:45_2": "hotīti saṁsaṭṭhaṭṭhena santikatā āpajjati, na ca vedanāya vedanāsampayogo atthi.",
  "tika-abh02t0:45_3": "Santikapadavaṇṇanāya ca “sabhāgaṭṭhena sarikkhaṭṭhena cā”ti vakkhatīti vuttanayeneva attho veditabbo.",
  "tika-abh02t0:46_0": "Nadūrato santikaṁ uddharitabbanti kasmā vuttaṁ, kiṁ yathā santikato akusalato akusalā",
  "tika-abh02t0:46_1": "dūreti uddharīyati, tathā tato dūrato kusalato kusalā santiketi uddharituṁ na sakkāti?",
  "tika-abh02t0:46_2": "Na sakkā. Tathā hi sati kusalā kusalāya santiketi katvā santikato santikatā eva uddharitā",
  "tika-abh02t0:46_3": "siyā, tathā ca sati santikasantikataratāvacanameva āpajjati, upādāyupādāya dūrasantikatāva",
  "tika-abh02t0:46_4": "idha vuccati, tasmā dūrato dūruddharaṇaṁ viya santikato santikuddharaṇañca na sakkā",
  "tika-abh02t0:46_5": "kātuṁ dūradūrataratāya viya santikasantikataratāya ca anadhippetattā. Atha pana vadeyya",
  "tika-abh02t0:46_6": "“na kusalā kusalāya eva santiketi uddharitabbā, atha kho yato sā dūre, tassā akusalāyā”ti,",
  "tika-abh02t0:46_7": "tañca natthi. Na hi akusalāya kusalā kadāci santike atthīti. Athāpi vadeyya “yā akusalā",
  "tika-abh02t0:46_8": "kusalāya santike, sā tato dūrato kusalato uddharitabbā”ti, tadapi natthi. Na hi kusale",
  "tika-abh02t0:46_9": "akusalā atthi, yā tato santiketi uddhariyeyya, tasmā idha vuttassa dūrassa dūrato",
  "tika-abh02t0:46_10": "accantavisabhāgattā dūre santikaṁ natthīti na sakkā dūrato santikaṁ uddharituṁ, santike",
  "tika-abh02t0:46_11": "panidha vutte bhinne tattheva dūraṁ labbhatīti āha “santikato pana dūraṁ uddharitabba”nti.",
  "tika-abh02t0:47_0": "Upādāyupādāya dūrato ca santikaṁ na sakkā uddharituṁ. Lobhasahagatāya dosasahagatā",
  "tika-abh02t0:47_1": "dūre lobhasahagatā santiketi hi vuccamāne santikatova santikaṁ uddharitaṁ hoti. Tathā",
  "tika-abh02t0:47_2": "dosasahagatāya lobhasahagatā dūre dosasahagatā santiketi etthāpi sabhāgato sabhāgantarassa",
  "tika-abh02t0:47_3": "uddhaṭattā, na ca sakkā “lobhasahagatāya dosasahagatā dūre sā eva ca santike”ti vattuṁ",
  "tika-abh02t0:47_4": "dosasahagatāya santikabhāvassa akāraṇattā, tasmā visabhāgatā bhedaṁ aggahetvā na",
  "tika-abh02t0:47_5": "pavattatīti sabhāgābyāpakattā dūratāya dūrato santikuddharaṇaṁ na sakkā kātuṁ. Na",
  "tika-abh02t0:47_6": "hi dosasahagatā akusalasabhāgaṁ sabbaṁ byāpetvā pavattatīti. Sabhāgatā pana bhedaṁ",
  "tika-abh02t0:47_7": "antogadhaṁ katvā pavattatīti visabhāgabyāpakattā santikatāya santikato dūruddharaṇaṁ",
  "tika-abh02t0:47_8": "sakkā kātuṁ. Akusalatā hi lobhasahagatādisabbavisabhāgabyāpikāti. Tenāha “na dūrato",
  "tika-abh02t0:47_9": "santikaṁ uddharitabba”ntiādi.",
  "tika-abh02t0:48": "Vedanākkhandhaniddesavaṇṇanā niṭṭhitā.",
  "tika-abh02t0:49": "3. Saññākkhandhaniddesavaṇṇanā",
  "tika-abh02t0:50_0": "17.Cakkhusamphassajāsaññāti ettha yadipi vatthuto phassassa nāmaṁ phassato ca saññāya,",
  "tika-abh02t0:50_1": "vatthuvisiṭṭhaphassena pana visiṭṭhasaññā vatthunā ca visiṭṭhā hoti phassassa viya",
  "tika-abh02t0:50_2": "tassāpi tabbatthukattāti “vatthuto nāma”nti vuttaṁ. Paṭighasamphassajā saññāti etthāpi",
  "tika-abh02t0:50_3": "yathā phasso vatthārammaṇapaṭighaṭṭanena uppanno, tathā tato jātasaññāpīti “vatthārammaṇato",
  "tika-abh02t0:50_4": "nāma”nti vuttaṁ. Ettha ca paṭighajo samphasso, paṭighaviññeyyo vā samphasso paṭighasamphassoti",
  "tika-abh02t0:50_5": "uttarapadalopaṁ katvā vuttanti veditabbaṁ.",
  "tika-abh02t0:51_0": "Viññeyyabhāve vacanaṁ adhikicca pavattā, vacanādhīnā vā arūpakkhandhā, adhivacanaṁ",
  "tika-abh02t0:51_1": "vā etesaṁ pakāsanaṁ atthīti “adhivacanā”ti vuccanti, tatojo samphasso adhivacanasamphasso,",
  "tika-abh02t0:51_2": "samphassoyeva vā yathāvuttehi atthehi adhivacano ca samphasso cāti adhivacanasamphasso,",
  "tika-abh02t0:51_3": "adhivacanaviññeyyo vā samphasso adhivacanasamphasso, tato tasmiṁ vā jātā adhivacanasamphassajā.",
  "tika-abh02t0:51_4": "Pañcadvārikasamphassepi yathāvutto attho sambhavatīti tena pariyāyena tatojāpi saññā",
  "tika-abh02t0:51_5": "“adhivacanasamphassajā”ti vuttā. Yathā pana aññappakārāsambhavato manosamphassajā",
  "tika-abh02t0:51_6": "nippariyāyena “adhivacanasamphassajā”ti vuccati, na evaṁ ayaṁ paṭighasamphassajā",
  "tika-abh02t0:51_7": "āveṇikappakārantarasambhavatoti adhippāyo.",
  "tika-abh02t0:52_0": "Yadi evaṁ cattāro khandhāpi yathāvuttasamphassato jātattā “adhivacanasamphassajā”ti",
  "tika-abh02t0:52_1": "vattuṁ yuttā, saññāva kasmā evaṁ vuttāti? Tiṇṇaṁ khandhānaṁ atthavasena attano pattampi",
  "tika-abh02t0:52_2": "nāmaṁ yattha pavattamāno adhivacanasamphassaja-saddo niruḷhatāya dhammābhilāpo hoti,",
  "tika-abh02t0:52_3": "tassā saññāya eva āropetvā sayaṁ nivattanaṁ hoti. Tenāha “tayo hi arūpino khandhā”tiādi.",
  "tika-abh02t0:52_4": "Atha vā saññāya paṭighasamphassajāti aññampi visiṭṭhaṁ nāmaṁ atthīti adhivacanasamphassajānāmaṁ",
  "tika-abh02t0:52_5": "tiṇṇaṁyeva khandhānaṁ bhavituṁ arahati. Te pana attano nāmaṁ saññāya datvā nivattāti",
  "tika-abh02t0:52_6": "imamatthaṁ sandhāyāha “tayo hi arūpino khandhā”tiādi. Pañcadvārikasaññā oloketvāpi",
  "tika-abh02t0:52_7": "jānituṁ sakkāti idaṁ tena tenādhippāyena hatthavikārādikaraṇe tadadhippāyavijānananimittabhūtā",
  "tika-abh02t0:52_8": "viññatti viya rajjitvā olokanādīsu rattatādivijānananimittaṁ olokanaṁ cakkhuviññāṇavisayasamāgame",
  "tika-abh02t0:52_9": "pākaṭaṁ hotīti taṁsampayuttāya saññāyapi tathāpākaṭabhāvaṁ sandhāya vuttaṁ.",
  "tika-abh02t0:53_0": "Rajjitvā olokanādivasena pākaṭā javanappavattā bhavituṁ arahatīti etissā āsaṅkāya",
  "tika-abh02t0:53_1": "nivattanatthaṁ “pasādavatthukā evā”ti āha. Aññaṁ cintentanti yaṁ pubbe tena cintitaṁ",
  "tika-abh02t0:53_2": "ñātaṁ, tato aññaṁ cintentanti attho.",
  "tika-abh02t0:54": "Saññākkhandhaniddesavaṇṇanā niṭṭhitā.",
  "tika-abh02t0:55": "4. Saṅkhārakkhandhaniddesavaṇṇanā",
  "tika-abh02t0:56_0": "20.Heṭṭhimakoṭiyāti ettha bhummaniddesova. Tattha hi padhānaṁ dassitanti. Yadi evaṁ",
  "tika-abh02t0:56_1": "uparimakoṭiyā taṁ na dassitanti āpajjatīti? Nāpajjati, uparimakoṭigatabhāvena vinā",
  "tika-abh02t0:56_2": "heṭṭhimakoṭigatabhāvābhāvato. Heṭṭhimakoṭi hi sabbabyāpikāti. Dutiye karaṇaniddeso,",
  "tika-abh02t0:56_3": "heṭṭhimakoṭiyā āgatāti sambandho. Purimepi vā “heṭṭhimakoṭiyā”ti yaṁ vuttaṁ, tañca",
  "tika-abh02t0:56_4": "padhānasaṅkhāradassanavasenāti sambandhakaraṇena karaṇaniddesova. Taṁsampayuttā saṅkhārāti",
  "tika-abh02t0:56_5": "ekūnapaññāsappabhede saṅkhāre āha. Gahitāva honti tappaṭibaddhattā.",
  "tika-abh02t0:57": "Saṅkhārakkhandhaniddesavaṇṇanā niṭṭhitā.",
  "tika-abh02t0:58": "Pakiṇṇakakathāvaṇṇanā",
  "tika-abh02t0:59_0": "Samuggama-saddo sañjātiyaṁ ādiuppattiyaṁ niruḷho. Taṁtaṁpaccayasamāyoge hi purimabhavasaṅkhātā",
  "tika-abh02t0:59_1": "purimantato uddhaṅgamanaṁ samuggamo, sandhiyaṁ vā paṭisandhiyaṁ uggamo samuggamo.",
  "tika-abh02t0:59_2": "So pana yattha pañcakkhandhā paripuṇṇā samuggacchanti, tattheva dassito. Etena nayena",
  "tika-abh02t0:59_3": "aparipuṇṇakhandhasamuggamo ekavokāracatuvokāresu sakkā viññātunti. Atha vā yathādhigatānaṁ",
  "tika-abh02t0:59_4": "pañcannampi khandhānaṁ saha uggamo uppatti samuggamo. Etasmiṁ atthe vikaluppatti",
  "tika-abh02t0:59_5": "asaṅgahitā hoti. Himavantappadese jātimantaeḷakalomaṁ jātiuṇṇā. Sappimaṇḍabindūti",
  "tika-abh02t0:59_6": "evaṁ etthāpi bindu-saddo yojetabbo. Evaṁvaṇṇappaṭibhāganti evaṁvaṇṇaṁ evaṁsaṇṭhānañca.",
  "tika-abh02t0:59_7": "Paṭibhajanaṁ vā paṭibhāgo, sadisatābhajanaṁ sadisatāpattīti attho. Evaṁvidho vaṇṇappaṭibhāgo",
  "tika-abh02t0:59_8": "etassāti evaṁvaṇṇappaṭibhāgaṁ.",
  "tika-abh02t0:60_0": "Santatisīsānīti santatimūlāni, santatikoṭṭhāsā vā. Anekindriyasamāhārabhāvato hi",
  "tika-abh02t0:60_1": "padhānaṅgaṁ “sīsa”nti vuccati, evaṁ vatthudasakādikoṭṭhāsā anekarūpasamudāyabhūtā",
  "tika-abh02t0:60_2": "“sīsānī”ti vuttānīti.",
  "tika-abh02t0:61_0": "Pañcakkhandhā paripuṇṇā hontīti gaṇanāpāripūriṁ sandhāya vuttaṁ, na tassa tassa khandhassa",
  "tika-abh02t0:61_1": "paripuṇṇataṁ. Kammasamuṭṭhānapaveṇiyā vuttattā “utucittāhārajapaveṇī ca ettakaṁ kālaṁ",
  "tika-abh02t0:61_2": "atikkamitvā hotī”tiādinā vattabbā siyā, taṁ pana “pubbāparato”ti ettha vakkhatīti",
  "tika-abh02t0:61_3": "akathetvā kammajapaveṇī ca na sabbā vuttāti avuttaṁ dassetuṁ opapātikasamuggamo nāma",
  "tika-abh02t0:61_4": "dassito. Evaṁ…pe… pañcakkhandhā paripuṇṇā hontīti paripuṇṇāyatanānaṁ vasena nayo",
  "tika-abh02t0:61_5": "dassito, aparipuṇṇāyatanānaṁ pana kāmāvacarānaṁ rūpāvacarānaṁ parihīnāyatanassa vasena",
  "tika-abh02t0:61_6": "santatisīsahāni veditabbā.",
  "tika-abh02t0:62_0": "Pubbāparatoti ayaṁ vicāraṇā na pañcannaṁ khandhānaṁ uppattiyaṁ, atha kho tesaṁ rūpasamuṭṭhāpaneti",
  "tika-abh02t0:62_1": "daṭṭhabbā. Taṁ dassento āha “evaṁ panā”tiādi. Apacchāapure uppannesūti etena saṁsayakāraṇaṁ",
  "tika-abh02t0:62_2": "dasseti. Sahuppannesu hi idameva paṭhamaṁ rūpaṁ samuṭṭhāpeti, idaṁ pacchāti adassitaṁ",
  "tika-abh02t0:62_3": "na sakkā viññātuṁ. Ettha ca “pubbāparato”ti etissā vicāraṇāya vatthubhāvena paṭisandhiyaṁ",
  "tika-abh02t0:62_4": "uppannā pavattā pañcakkhandhā gahitā. Tattha ca niddhāraṇe bhummaniddesoti “rūpaṁ",
  "tika-abh02t0:62_5": "paṭhamaṁ rūpaṁ samuṭṭhāpetī”ti āha. Aññathā bhāvenabhāvalakkhaṇatthe bhummaniddese",
  "tika-abh02t0:62_6": "sati rūpassa rūpasamuṭṭhāpanakkhaṇe kammassapi rūpasamuṭṭhānaṁ vadantīti ubhayanti",
  "tika-abh02t0:62_7": "vattabbaṁ siyāti. Rūpārūpasantatiñca gahetvā ayaṁ vicāraṇā pavattāti “rūpaṁ paṭhamaṁ",
  "tika-abh02t0:62_8": "rūpaṁ samuṭṭhāpetī”ti vuttaṁ. Aññathā paṭisandhikkhaṇe eva vijjamāne gahetvā vicāraṇāya",
  "tika-abh02t0:62_9": "kariyamānāya arūpassa rūpasamuṭṭhāpanameva natthīti pubbāparasamuṭṭhāpanavicāraṇāva",
  "tika-abh02t0:62_10": "idha na upapajjatīti vattabbaṁ siyāti. Vatthu uppādakkhaṇe dubbalaṁ hotīti sabbarūpānaṁ",
  "tika-abh02t0:62_11": "uppādakkhaṇe dubbalataṁ sandhāya vuttaṁ. Tadā hi taṁ pacchājātapaccayarahitaṁ āhārādīhi",
  "tika-abh02t0:62_12": "ca anupatthaddhanti “dubbala”nti vuttaṁ. Kammavegakkhittattāti idaṁ satipi bhavaṅgassa",
  "tika-abh02t0:62_13": "kammajabhāve sāyaṁ vipākasantati paṭisandhikkhaṇe purimabhavaṅgasamuṭṭhāpakato aññena",
  "tika-abh02t0:62_14": "kammunā khittā viya appatiṭṭhitā, tato parañca samānasantatiyaṁ anantarapaccayaṁ",
  "tika-abh02t0:62_15": "purejātapaccayañca labhitvā patiṭṭhitāti imamatthaṁ sandhāya vuttaṁ.",
  "tika-abh02t0:63_0": "Paveṇī ghaṭiyatīti cakkhādivatthusantati ekasmiṁ vijjamāne eva aññassa nirodhuppattivasena",
  "tika-abh02t0:63_1": "ghaṭiyati, na cutipaṭisandhinissayavatthūnaṁ viya vicchedappavattīti attho. Aṅgatoti",
  "tika-abh02t0:63_2": "jhānaṅgato. Jhānaṅgāni hi cittena saha rūpasamuṭṭhāpakāni, tesaṁ anubaladāyakāni",
  "tika-abh02t0:63_3": "maggaṅgādīni tesu vijjamānesu visesarūpappavattidassanato. Atha vā yāni cittaṅgāni",
  "tika-abh02t0:63_4": "cetanādīni cittassa rūpasamuṭṭhāpane aṅgabhāvaṁ sahāyabhāvaṁ gacchanti, tesaṁ baladāyakehi",
  "tika-abh02t0:63_5": "jhānaṅgādīhi aparihīnanti attho. Tato parihīnattā hi cakkhuviññāṇādīni rūpaṁ na samuṭṭhāpentīti.",
  "tika-abh02t0:63_6": "Yo pana vadeyya “paṭisandhicittena sahajātavatthu tassa ṭhitikkhaṇe ca bhaṅgakkhaṇe",
  "tika-abh02t0:63_7": "ca purejātanti katvā paccayavekallābhāvato tasmiṁ khaṇadvaye rūpaṁ samuṭṭhāpetū”ti,",
  "tika-abh02t0:63_8": "taṁ nivārento āha “yadi hi citta”ntiādi. Tattha ṭhitibhaṅgakkhaṇesupi tesaṁ dhammānaṁ",
  "tika-abh02t0:63_9": "vatthu purejātaṁ na hotīti na vattabbamevetanti anujāni, tatthāpi dosaṁ dasseti.",
  "tika-abh02t0:63_10": "Yadi tadā rūpaṁ samuṭṭhāpeyya, tava matena paṭisandhicittampi samuṭṭhāpeyya, tadā",
  "tika-abh02t0:63_11": "pana rūpuppādanameva natthi. Yadā ca rūpuppādanaṁ, tadā uppādakkhaṇe tava matenapi",
  "tika-abh02t0:63_12": "paccayavekallameva paṭisandhikkhaṇe purejātanissayābhāvato, tasmā paṭisandhicittaṁ",
  "tika-abh02t0:63_13": "rūpaṁ na samuṭṭhāpetīti ayamettha adhippāyo. Uppādakkhaṇe aṭṭha rūpāni gahetvā uṭṭhahati.",
  "tika-abh02t0:63_14": "Kasmā? Arūpadhammānaṁ anantarādipaccayavasena savegānaṁ paripuṇṇabalānameva uppattito.",
  "tika-abh02t0:64_0": "Avisayatāyāti agatapubbassa gāmassa āgantukassa avisayabhāvato. Appahutatāyāti tattha",
  "tika-abh02t0:64_1": "tassa anissarabhāvato. Cittasamuṭṭhāna…pe… ṭhitānīti idaṁ yehākārehi cittasamuṭṭhānarūpānaṁ",
  "tika-abh02t0:64_2": "cittacetasikā paccayā honti, tehi sabbehi paṭisandhiyaṁ cittacetasikā samatiṁsakammajarūpānaṁ",
  "tika-abh02t0:64_3": "yathāsambhavaṁ paccayā hontīti katvā vuttaṁ.",
  "tika-abh02t0:65": "Vaṭṭamūlanti taṇhā avijjā vuccati. Cuticittena uppajjamānaṁ rūpaṁ tato purimatarehi uppajjamānaṁ viya na bhavantare uppajjatīti vaṭṭamūlassa vūpasantattā anuppatti vicāretabbā.",
  "tika-abh02t0:66_0": "Rūpassanatthitāyāti rūpānaṁ nissaraṇattā arūpassa, virāgavasena pahīnattā uppādetabbassa",
  "tika-abh02t0:66_1": "abhāvaṁ sandhāya vuttaṁ. Rūpokāse vā rūpaṁ atthīti katvā rūpapaccayānaṁ rūpuppādanaṁ",
  "tika-abh02t0:66_2": "hoti, arūpaṁ pana rūpassa okāso na hotīti yasmiṁ rūpe sati cittaṁ aññaṁ rūpaṁ uppādeyya,",
  "tika-abh02t0:66_3": "tadeva tattha natthīti attho. Purimarūpassapi hi paccayabhāvo atthi puttassa pitisadisatādassanatoti.",
  "tika-abh02t0:67_0": "Utu pana paṭhamaṁ rūpaṁ samuṭṭhāpeti paṭisandhicittassa ṭhitikkhaṇe samuṭṭhāpanatoti",
  "tika-abh02t0:67_1": "adhippāyo. Utu nāma cesa dandhanirodhotiādi utussa ṭhānakkhaṇe uppādane kāraṇadassanatthaṁ",
  "tika-abh02t0:67_2": "arūpānaṁ uppādakāladassanatthañca vuttaṁ. Dandhanirodhattā hi so ṭhitikkhaṇe balavāti",
  "tika-abh02t0:67_3": "tadā rūpaṁ samuṭṭhāpeti, tasmiṁ dharante eva khippanirodhattā soḷasasu cittesu uppannesu",
  "tika-abh02t0:67_4": "paṭisandhianantaraṁ cittaṁ utunā samuṭṭhite rūpe puna samuṭṭhāpetīti adhippāyo. Tasmiṁ",
  "tika-abh02t0:67_5": "dharante eva soḷasa cittāni uppajjitvā nirujjhantīti etena pana vacanena yadi uppādanirodhakkhaṇā",
  "tika-abh02t0:67_6": "dharamānakkhaṇe eva gahitā, “soḷasacittakkhaṇāyukaṁ rūpa”nti vuttaṁ hoti, athuppādakkhaṇaṁ",
  "tika-abh02t0:67_7": "aggahetvā nirodhakkhaṇova gahito, “sattarasacittakkhaṇāyuka”nti, sace nirodhakkhaṇaṁ",
  "tika-abh02t0:67_8": "aggahetvā uppādakkhaṇo gahito, “adhikasoḷasacittakkhaṇāyuka”nti, yadi pana uppādanirodhakkhaṇā",
  "tika-abh02t0:67_9": "dharamānakkhaṇe na gahitā, “adhikasattarasacittakkhaṇāyuka”nti. Yasmā pana “tesu",
  "tika-abh02t0:67_10": "paṭisandhianantara”nti paṭisandhipi tassa dharamānakkhaṇe uppannesu gahitā, tasmā",
  "tika-abh02t0:67_11": "uppādakkhaṇo dharamānakkhaṇe gahitoti nirodhakkhaṇe aggahite adhikasoḷasacittakkhaṇāyukatā",
  "tika-abh02t0:67_12": "vakkhamānā, gahite vā soḷasacittakkhaṇāyukatā adhippetāti veditabbā.",
  "tika-abh02t0:68": "Ojā kharāti savatthukaṁ ojaṁ sandhāyāha. Sabhāvato sukhumāya hi ojāya vatthuvasena atthi oḷārikasukhumatāti.",
  "tika-abh02t0:69_0": "Cittañcevāti cittassa pubbaṅgamatāya vuttaṁ, taṁsampayuttakāpi pana rūpasamuṭṭhāpakā",
  "tika-abh02t0:69_1": "hontīti. Yathāha “hetū hetusampayuttakānaṁ dhammānaṁ taṁsamuṭṭhānānañca rūpānaṁ hetupaccayena",
  "tika-abh02t0:69_2": "paccayo”tiādi. Cittanti vā cittuppādaṁ gaṇhāti, na kammacetanaṁ viya ekadhammameva",
  "tika-abh02t0:69_3": "avijjamānaṁ. Kammasamuṭṭhānañca taṁsampayuttehipi samuṭṭhitaṁ hotūti ce? Na, tehi",
  "tika-abh02t0:69_4": "samuṭṭhitabhāvassa avuttattā, avacanañca tesaṁ kenaci paccayena paccayabhāvābhāvato.",
  "tika-abh02t0:70_0": "Addhānaparicchedatoti kālaparicchedato. Tattha “sattarasa cittakkhaṇā rūpassa addhā,",
  "tika-abh02t0:70_1": "rūpassa sattarasamo bhāgo arūpassā”ti eso addhānaparicchedo adhippeto. Paṭisandhikkhaṇeti",
  "tika-abh02t0:70_2": "idaṁ nayadassanamattaṁ daṭṭhabbaṁ tato parampi rūpārūpānaṁ sahuppattisabbhāvato,",
  "tika-abh02t0:70_3": "na panetaṁ paṭisandhikkhaṇe asahuppattiabhāvaṁ sandhāya vuttanti daṭṭhabbaṁ, paṭisandhicittassa",
  "tika-abh02t0:70_4": "ṭhitibhaṅgakkhaṇesupi rūpuppattiṁ sayameva vakkhatīti. Phalappattanidassanena ca",
  "tika-abh02t0:70_5": "rūpārūpānaṁ asamānakālataṁ nidasseti, na sahuppādaṁ tadatthaṁ anāraddhattā. Sahuppādena",
  "tika-abh02t0:70_6": "pana asamānakālatā sukhadīpanā hotīti taṁdīpanatthameva sahuppādaggahaṇaṁ.",
  "tika-abh02t0:71_0": "Yadi evaṁ rūpārūpānaṁ asamānaddhattā arūpaṁ ohāya rūpassa pavatti āpajjatīti etassā",
  "tika-abh02t0:71_1": "nivāraṇatthamāha “tattha kiñcāpī”tiādi. Ekappamāṇāvāti nirantaraṁ pavattamānesu rūpārūpadhammesu",
  "tika-abh02t0:71_2": "nicchiddesu arūparahitaṁ rūpaṁ, rūparahitaṁ vā arūpaṁ natthīti katvā vuttaṁ. Ayañca",
  "tika-abh02t0:71_3": "kathā pañcavokāre kammajarūpappavattiṁ nibbānapaṭibhāganirodhasamāpattirahitaṁ sandhāya",
  "tika-abh02t0:71_4": "katāti daṭṭhabbā. Pade padanti attano pade eva padaṁ nikkhipanto viya lahuṁ lahuṁ",
  "tika-abh02t0:71_5": "akkamitvāti attho. Anohāyāti yāva cuti, tāva avijahitvā, cutikkhaṇe pana saheva nirujjhantīti.",
  "tika-abh02t0:71_6": "Yasmiñcaddhāne aññamaññaṁ anohāya pavatti, so ca paṭisandhicutiparicchinno ukkaṁsato",
  "tika-abh02t0:71_7": "etesaṁ addhāti. Evanti etena pubbe vuttaṁ avakaṁsato addhāpakāraṁ imañca saṅgaṇhātīti daṭṭhabbaṁ.",
  "tika-abh02t0:72_0": "Ekuppādanānānirodhatoti etaṁ dvayamapi saha gahetvā rūpārūpānaṁ “ekuppādanānānirodhato”ti",
  "tika-abh02t0:72_1": "eko daṭṭhabbākāro vuttoti daṭṭhabbo. Evaṁ ito paresupi. Pacchimakammajaṁ ṭhapetvāti",
  "tika-abh02t0:72_2": "tassa cuticittena saha nirujjhanato nānānirodho natthīti katvā vuttanti vadanti.",
  "tika-abh02t0:72_3": "Tassa pana ekuppādopi natthi heṭṭhā soḷasake pacchimassa bhaṅgakkhaṇe uppattivacanato.",
  "tika-abh02t0:72_4": "Yadi pana yassa ekuppādanānānirodhā dvepi na santi, taṁ ṭhapetabbaṁ. Sabbampi cittassa",
  "tika-abh02t0:72_5": "bhaṅgakkhaṇe uppannaṁ ṭhapetabbaṁ siyā, pacchimakammajassa pana uppattito parato",
  "tika-abh02t0:72_6": "cittesu pavattamānesu kammajarūpassa anuppattito vajjetabbaṁ gahetabbañca tadā natthīti",
  "tika-abh02t0:72_7": "“pacchimakammajaṁ ṭhapetvā”ti vuttanti veditabbaṁ. Tato pubbe pana aṭṭhacattālīsakammajarūpapaveṇī",
  "tika-abh02t0:72_8": "atthīti tattha yaṁ cittassa uppādakkhaṇe uppannaṁ, taṁ aññassa uppādakkhaṇe nirujjhatīti",
  "tika-abh02t0:72_9": "“ekuppādanānānirodha”nti gahetvā ṭhitibhaṅgakkhaṇesu uppannarūpāni vajjetvā evaṁ",
  "tika-abh02t0:72_10": "ekuppādanānānirodhato veditabbāti yojanā katāti daṭṭhabbā. Tañhi rūpaṁ arūpena, arūpañca",
  "tika-abh02t0:72_11": "tena ekuppādanānānirodhanti. Tattha saṅkhalikassa viya sambandho paveṇīti katvā aṭṭhacattālīsakammajiyavacanaṁ",
  "tika-abh02t0:72_12": "kataṁ, aññathā ekūnapaññāsakammajiyavacanaṁ kattabbaṁ siyā.",
  "tika-abh02t0:73_0": "Nānuppāda…pe… pacchimakammajena dīpetabbāti tena sudīpanattā vuttaṁ. Etena hi nayena",
  "tika-abh02t0:73_1": "sakkā tato pubbepi ekassa cittassa bhaṅgakkhaṇe uppannarūpaṁ aññassapi bhaṅgakkhaṇe",
  "tika-abh02t0:73_2": "eva nirujjhatīti taṁ arūpena, arūpañca tena nānuppādaṁ ekanirodhanti viññātunti.",
  "tika-abh02t0:73_3": "Ubhayatthāpi pana aññassa cittassa ṭhitikkhaṇe uppannaṁ rūpaṁ aññassa ṭhitikkhaṇe,",
  "tika-abh02t0:73_4": "tassa ṭhitikkhaṇe uppajjitvā ṭhitikkhaṇe eva nirujjhanakaṁ arūpañca na saṅgahitaṁ,",
  "tika-abh02t0:73_5": "taṁ “nānuppādato nānānirodhato”ti ettheva saṅgahaṁ gacchatīti veditabbaṁ. Catusantatikarūpena",
  "tika-abh02t0:73_6": "hi nānuppādanānānirodhatādīpanā ettha ṭhitikkhaṇe uppannassa dassitattā adassitassa",
  "tika-abh02t0:73_7": "vasena nayadassanaṁ hotīti. Samatiṁsakammajarūpesu eva ṭhitassapi gabbhe gatassa",
  "tika-abh02t0:73_8": "maraṇaṁ atthīti tesaṁ eva vasena pacchimakampi yojitaṁ. Amarā nāma bhaveyyuṁ, kasmā?",
  "tika-abh02t0:73_9": "Yathā channaṁ vatthūnaṁ pavatti, evaṁ taduppādakakammeneva bhavaṅgādīnañca tabbatthukānaṁ",
  "tika-abh02t0:73_10": "pavattiyā bhavitabbanti. Na hi taṁ kāraṇaṁ atthi, yena taṁ kammajesu ekaccaṁ pavatteyya,",
  "tika-abh02t0:73_11": "ekaccaṁ na pavatteyyāti. Tasmā āyuusmāviññāṇādīnaṁ jīvitasaṅkhārānaṁ anūnattā vuttaṁ",
  "tika-abh02t0:73_12": "“amarā nāma bhaveyyu”nti.",
  "tika-abh02t0:74_0": "“Uppādakkhaṇe uppannaṁ aññassa uppādakkhaṇe nirujjhati, ṭhitikkhaṇe uppannaṁ aññassa",
  "tika-abh02t0:74_1": "ṭhitikkhaṇe, bhaṅgakkhaṇe uppannaṁ aññassa bhaṅgakkhaṇe nirujjhatī”ti idaṁ aṭṭhakathāyaṁ",
  "tika-abh02t0:74_2": "āgatattā vuttanti adhippāyo. Attano panādhippāyaṁ uppādakkhaṇe uppannaṁ nirodhakkhaṇe,",
  "tika-abh02t0:74_3": "ṭhitikkhaṇe uppannañca uppādakkhaṇe, bhaṅgakkhaṇe uppannaṁ ṭhitikkhaṇe nirujjhatīti",
  "tika-abh02t0:74_4": "dīpetiyeva. Evañca katvā addhānaparicchede “taṁ pana sattarasamena cittena saddhiṁ",
  "tika-abh02t0:74_5": "nirujjhatī”ti vuttaṁ. Imāya pāḷiyā virujjhati, kasmā? Catusamuṭṭhānikarūpassapi samānāyukatāya",
  "tika-abh02t0:74_6": "bhavitabbattāti adhippāyo. Yathā pana etehi yojitaṁ, tathā rūpassa ekuppādanānānirodhatā",
  "tika-abh02t0:74_7": "nānuppādekanirodhatā ca natthiyeva.",
  "tika-abh02t0:75_0": "Yā pana etehi rūpassa sattarasacittakkhaṇāyukatā vuttā, yā ca aṭṭhakathāyaṁ tatiyabhāgādhikasoḷasacittakkhaṇāyukatā,",
  "tika-abh02t0:75_1": "sā paṭiccasamuppādavibhaṅgaṭṭhakathāyaṁ atītārammaṇāya cutiyā anantarā paccuppannārammaṇaṁ",
  "tika-abh02t0:75_2": "paṭisandhiṁ dassetuṁ “ettāvatā ekādasa cittakkhaṇā atītā honti, tathā pañcadasa cittakkhaṇā",
  "tika-abh02t0:75_3": "atītā honti, athāvasesapañcacittaekacittakkhaṇāyuke tasmiṁ yevārammaṇe paṭisandhicittaṁ",
  "tika-abh02t0:75_4": "uppajjatī”ti dassitena soḷasacittakkhaṇāyukabhāvena virujjhati. Na hi sakkā “ṭhitikkhaṇe",
  "tika-abh02t0:75_5": "eva rūpaṁ āpāthamāgacchatī”ti vattuṁ. Tathā hi sati na rūpassa ekādasa vā pañcadaseva",
  "tika-abh02t0:75_6": "vā cittakkhaṇā atītā, atha kho atirekaekādasapañcadasacittakkhaṇā. Tasmā yadipi pañcadvāre",
  "tika-abh02t0:75_7": "ṭhitippattameva rūpaṁ pasādaṁ ghaṭṭetīti yujjeyya, manodvāre pana uppādakkhaṇepi",
  "tika-abh02t0:75_8": "āpāthamāgacchatīti icchitabbametaṁ. Na hi manodvāre atītādīsu kiñci āpāthaṁ nāgacchatīti.",
  "tika-abh02t0:75_9": "Manodvāre ca evaṁ vuttaṁ “ekādasa cittakkhaṇā atītā, athāvasesapañcacittakkhaṇāyuke”ti.",
  "tika-abh02t0:76_0": "Yo cettha cittassa ṭhitikkhaṇo vutto, so ca atthi natthīti vicāretabbo. Cittayamake",
  "tika-abh02t0:76_1": "hi “uppannaṁ uppajjamānanti? Bhaṅgakkhaṇe uppannaṁ, no ca uppajjamāna”nti ettakameva",
  "tika-abh02t0:76_2": "vuttaṁ, na vuttaṁ “ṭhitikkhaṇe bhaṅgakkhaṇe cā”ti. Tathā “nuppajjamānaṁ nuppannanti?",
  "tika-abh02t0:76_3": "Bhaṅgakkhaṇe nuppajjamānaṁ, no ca nuppanna”nti ettakameva vuttaṁ, na vuttaṁ “ṭhitikkhaṇe",
  "tika-abh02t0:76_4": "bhaṅgakkhaṇe cā”ti. Evaṁ “na niruddhaṁ na nirujjhamānaṁ, na nirujjhamānaṁ na niruddha”nti",
  "tika-abh02t0:76_5": "etesaṁ paripuṇṇavissajjane “uppādakkhaṇe anāgatañcā”ti vatvā “ṭhitikkhaṇe”ti avacanaṁ,",
  "tika-abh02t0:76_6": "atikkantakālavāre ca “bhaṅgakkhaṇe cittaṁ uppādakkhaṇaṁ vītikkanta”nti vatvā “ṭhitikkhaṇe”ti",
  "tika-abh02t0:76_7": "avacanaṁ ṭhitikkhaṇābhāvaṁ cittassa dīpeti. Suttesupi hi “ṭhitassa aññathattaṁ paññāyatī”ti",
  "tika-abh02t0:76_8": "tasseva ekassa aññathattābhāvato “yassā aññathattaṁ paññāyati, sā santatiṭhitī”ti",
  "tika-abh02t0:76_9": "na na sakkā vattunti, vijjamānaṁ vā khaṇadvayasamaṅgiṁ ṭhitanti.",
  "tika-abh02t0:77_0": "Yo cettha cittanirodhakkhaṇe rūpuppādo vutto, so ca vicāretabbo “yassa vā pana samudayasaccaṁ",
  "tika-abh02t0:77_1": "nirujjhati, tassa dukkhasaccaṁ uppajjatīti? Noti vutta”nti. Yo ca cittassa uppādakkhaṇe",
  "tika-abh02t0:77_2": "rūpanirodho vutto, so ca vicāretabbo “yassa kusalā dhammā uppajjanti, tassa abyākatā",
  "tika-abh02t0:77_3": "dhammā nirujjhantīti? Notiādi vutta”nti. Na ca cittasamuṭṭhānarūpameva sandhāya paṭikkhepo",
  "tika-abh02t0:77_4": "katoti sakkā vattuṁ cittasamuṭṭhānarūpādhikārassa abhāvā, abyākatasaddassa ca cittasamuṭṭhānarūpesveva",
  "tika-abh02t0:77_5": "appavattito. Yadi saṅkhārayamake kāyasaṅkhārassa cittasaṅkhārena sahuppādekanirodhavacanato",
  "tika-abh02t0:77_6": "abyākata-saddena cittasamuṭṭhānamevettha gahitanti kāraṇaṁ vadeyya, tampi akāraṇaṁ.",
  "tika-abh02t0:77_7": "Na hi tena vacanena aññarūpānaṁ cittena sahuppādasahanirodhapaṭikkhepo kato, nāpi",
  "tika-abh02t0:77_8": "nānuppādanānānirodhānujānanaṁ, neva cittasamuṭṭhānato aññassa abyākatabhāvanivāraṇañca",
  "tika-abh02t0:77_9": "kataṁ, tasmā tathā appaṭikkhittānānuññātānivāritābyākatabhāvānaṁ sahuppādasahanirodhādikānaṁ",
  "tika-abh02t0:77_10": "kammajādīnaṁ etena cittassa uppādakkhaṇe nirodho paṭikkhittoti na sakkā kammajādīnaṁ",
  "tika-abh02t0:77_11": "cittassa uppādakkhaṇe nirodhaṁ vattuṁ. Yamakapāḷianussaraṇe ca sati uppādānantaraṁ",
  "tika-abh02t0:77_12": "cittassa bhijjamānatāti tasmiṁ khaṇe cittaṁ na ca rūpaṁ samuṭṭhāpeti vinassamānattā,",
  "tika-abh02t0:77_13": "nāpi ca aññassa rūpasamuṭṭhāpakassa sahāyabhāvaṁ gacchatīti paṭisandhicittena sahuppanno",
  "tika-abh02t0:77_14": "utu tadanantarassa cittassa uppādakkhaṇe rūpaṁ samuṭṭhāpeyya. Evañca sati rūpārūpānaṁ",
  "tika-abh02t0:77_15": "ādimhi saha rūpasamuṭṭhāpanato pubbāparatoti idampi natthi, atilahuparivattañca cittanti",
  "tika-abh02t0:77_16": "yena sahuppajjati, taṁ cittakkhaṇe rūpaṁ uppajjamānamevāti sakkā vattuṁ. Teneva hi",
  "tika-abh02t0:77_17": "taṁ paṭisandhito uddhaṁ acittasamuṭṭhānānaṁ attanā saha uppajjamānānaṁ na kenaci",
  "tika-abh02t0:77_18": "paccayena paccayo hoti, tadanantarañca taṁ ṭhitippattanti tadanantaraṁ cittaṁ tassa",
  "tika-abh02t0:77_19": "pacchājātapaccayo hoti, na sahajātapaccayoti. Yadi evaṁ “yassa kāyasaṅkhāro uppajjati,",
  "tika-abh02t0:77_20": "tassa vacīsaṅkhāro nirujjhatīti? No”ti, vattabbanti ce? Na, cittanirodhakkhaṇe rūpuppādārambhābhāvatoti.",
  "tika-abh02t0:77_21": "Nippariyāyena hi cittassa uppādakkhaṇe eva rūpaṁ uppajjamānaṁ hoti, cittakkhaṇe pana",
  "tika-abh02t0:77_22": "avītivatte taṁ attano rūpasamuṭṭhāpanapurejātapaccayakiccaṁ na karoti, arūpañca tassa",
  "tika-abh02t0:77_23": "pacchājātapaccayo na hotīti ṭhitippattivisesālābhaṁ sandhāya pariyāyena idaṁ vuttanti.",
  "tika-abh02t0:78_0": "Tato paraṁ panāti etassa “ettha pana yadeta”ntiādikāyapi saṅgahakathāya niṭṭhitāya",
  "tika-abh02t0:78_1": "purimakathāya sanniṭṭhānato “tato paṭṭhāya kammajarūpapaveṇī na pavattatī”ti etena",
  "tika-abh02t0:78_2": "saha sambandhoti cutito paranti attho.",
  "tika-abh02t0:79": "Rūpaṁ pana rūpena sahātiādinā yathā aṭṭhakathāyaṁ vuttaṁ, tathā ekuppādekanirodhatā rūpānaṁ arūpehi, arūpānaṁ rūpehi ca natthīti katvā rūpānaṁ rūpeheva, arūpānañca arūpehi yojitā.",
  "tika-abh02t0:80_0": "Sarīrassarūpaṁ avayavabhūtanti attho, ghanabhūto puñjabhāvo ghanapuñjabhāvo, na tilamuggādipuñjā",
  "tika-abh02t0:80_1": "viya sithilasambandhanānaṁ puñjoti attho. Ekuppādāditāti yathāvutte tayo pakāre āha.",
  "tika-abh02t0:81_0": "Heṭṭhāti rūpakaṇḍavaṇṇanāyaṁ. Parinipphannāva hontīti vikārarūpādīnañca rūpakaṇḍavaṇṇanāyaṁ",
  "tika-abh02t0:81_1": "parinipphannatāpariyāyo vuttoti katvā vuttaṁ. Parinipphannanipphannānaṁ ko visesoti?",
  "tika-abh02t0:81_2": "Pubbantāparantaparicchinno paccayehi nipphādito tilakkhaṇāhato sabhāvadhammo parinipphanno,",
  "tika-abh02t0:81_3": "nipphanno pana asabhāvadhammopi hoti nāmaggahaṇasamāpajjanādivasena nipphādiyamānoti.",
  "tika-abh02t0:81_4": "Nirodhasamāpatti panāti etena sabbampi upādāpaññattiṁ tadekadesena dassetīti veditabbaṁ.",
  "tika-abh02t0:82": "Pakiṇṇakakathāvaṇṇanā niṭṭhitā.",
  "tika-abh02t0:83": "Kamādivinicchayakathāvaṇṇanā",
  "tika-abh02t0:84_0": "Dassanenapahātabbātiādinā paṭhamaṁ pahātabbā paṭhamaṁ vuttā, dutiyaṁ pahātabbā dutiyanti",
  "tika-abh02t0:84_1": "ayaṁ pahānakkamo. Anupubbapaṇītā bhūmiyo anupubbena vavatthitāti tāsaṁ vasena desanāya",
  "tika-abh02t0:84_2": "bhūmikkamo. “Cattāro satipaṭṭhānā”tiādiko ekakkhaṇepi satipaṭṭhānādisambhavato desanākkamova.",
  "tika-abh02t0:84_3": "Dānakathādayo anupubbukkaṁsato kathitā, uppattiādivavatthānābhāvato pana dānādīnaṁ",
  "tika-abh02t0:84_4": "idha desanākkamavacanaṁ. Desanākkamoti ca yathāvuttavavatthānābhāvato anekesaṁ vacanānaṁ",
  "tika-abh02t0:84_5": "saha pavattiyā asambhavato yena kenaci pubbāpariyena desetabbattā tena tenādhippāyena",
  "tika-abh02t0:84_6": "desanāmattasseva kamo vuccati. Abhedena hīti rūpādīnaṁ bhedaṁ akatvā piṇḍaggahaṇenāti",
  "tika-abh02t0:84_7": "attho. Cakkhuādīnampi visayabhūtanti ekadesena rūpakkhandhaṁ samudāyabhūtaṁ vadati.",
  "tika-abh02t0:84_8": "Evanti ettha vuttanayenāti adhippāyo. “Chadvārādhipati rājā”ti “manopubbaṅgamā dhammā”ti",
  "tika-abh02t0:84_9": "ca vacanato viññāṇaṁ adhipati.",
  "tika-abh02t0:85_0": "Rūpakkhandhe “sāsavaṁ upādāniya”nti vacanaṁ anāsavānaṁ dhammānaṁ sabbhāvato rūpakkhandhassa",
  "tika-abh02t0:85_1": "taṁsabhāvatānivattanatthaṁ, na anāsavarūpanivattanatthanti. Anāsavāva khandhesu vuttāti",
  "tika-abh02t0:85_2": "ettha aṭṭhānappayutto eva-saddo daṭṭhabbo, anāsavā khandhesveva vuttāti attho.",
  "tika-abh02t0:86_0": "Sabbasaṅkhatānaṁ sabhāgena ekajjhaṁ saṅgaho sabbasaṅkhatasabhāgekasaṅgaho. Sabhāgasabhāgena",
  "tika-abh02t0:86_1": "hi saṅgayhamānā sabbasaṅkhatā phassādayo pañcakkhandhā honti. Tattha ruppanādisāmaññena",
  "tika-abh02t0:86_2": "samānakoṭṭhāsā “sabhāgā”ti veditabbā. Tesu saṅkhatābhisaṅkharaṇakiccaṁ āyūhanarasāya",
  "tika-abh02t0:86_3": "cetanāya balavanti sā “saṅkhārakkhandho”ti vuttā, aññe ca ruppanādivisesalakkhaṇarahitā",
  "tika-abh02t0:86_4": "phassādayo saṅkhatābhisaṅkharaṇasāmaññenāti daṭṭhabbā. Phusanādayo pana sabhāvā visuṁ",
  "tika-abh02t0:86_5": "khandha-saddavacanīyā na hontīti dhammasabhāvaviññunā tathāgatena phassakhandhādayo",
  "tika-abh02t0:86_6": "na vuttāti daṭṭhabbāti. “Ye keci, bhikkhave, samaṇā vā brāhmaṇā vā sassatavādā sassataṁ",
  "tika-abh02t0:86_7": "lokañca paññapenti attānañca, sabbe te imeyeva pañcupādānakkhandhe nissāya paṭicca,",
  "tika-abh02t0:86_8": "etesaṁ vā aññatara”ntiādīnañca suttānaṁ vasena attattaniyagāhavatthussa etaparamatā",
  "tika-abh02t0:86_9": "daṭṭhabbā, etena ca vakkhamānasuttavasena ca khandhe eva nissāya parittārammaṇādivasena",
  "tika-abh02t0:86_10": "na vattabbā ca diṭṭhi uppajjati, khandhanibbānavajjassa sabhāvadhammassa abhāvatoti",
  "tika-abh02t0:86_11": "vuttaṁ hoti. Aññesañca khandha-saddavacanīyānaṁ sīlakkhandhādīnaṁ sabbhāvato na pañcevāti",
  "tika-abh02t0:86_12": "etaṁ codanaṁ nivattetumāha “aññesañca tadavarodhato”ti.",
  "tika-abh02t0:87_0": "Dukkhadukkhavipariṇāmadukkhasaṅkhāradukkhatāvasena vedanāya ābādhakattaṁ daṭṭhabbaṁ.",
  "tika-abh02t0:87_1": "Rāgādisampayuttassa vipariṇāmādidukkhassa itthipurisādiākāraggāhikā taṁtaṁsaṅkappamūlabhūtā",
  "tika-abh02t0:87_2": "saññā samuṭṭhānaṁ. Rogassa pittādīni viya āsannakāraṇaṁ samuṭṭhānaṁ, utubhojanavesamādīni",
  "tika-abh02t0:87_3": "viya mūlakāraṇaṁ nidānaṁ. “Cittassaṅgabhūtā cetasikā”ti cittaṁ gilānūpamaṁ vuttaṁ,",
  "tika-abh02t0:87_4": "sukhasaññādivasena vedanākāraṇāya hetubhāvato vedanābhojanassa chādāpanato ca saññā",
  "tika-abh02t0:87_5": "aparādhūpamā byañjanūpamā ca, “pañca vadhakā paccatthikāti kho, bhikkhave, pañcannetaṁ",
  "tika-abh02t0:87_6": "upādānakkhandhānaṁ adhivacana”nti āsivisūpame vadhakāti vuttā, “bhāroti kho, bhikkhave,",
  "tika-abh02t0:87_7": "pañcannetaṁ upādānakkhandhānaṁ adhivacana”nti bhārasutte bhārāti, “atītaṁpāhaṁ addhānaṁ",
  "tika-abh02t0:87_8": "rūpena khajjiṁ, seyyathāpāhaṁ etarahi paccuppannena rūpena khajjāmi, ahañceva kho",
  "tika-abh02t0:87_9": "pana anāgataṁ rūpaṁ abhinandeyyaṁ, anāgatenapāhaṁ rūpena khajjeyyaṁ. Seyyathāpetarahi",
  "tika-abh02t0:87_10": "khajjāmī”tiādinā khajjanīyapariyāyena khādakāti, “so aniccaṁ rūpaṁ ‘aniccaṁ rūpa’nti",
  "tika-abh02t0:87_11": "yathābhūtaṁ nappajānātī”tiādinā yamakasutte aniccādikāti. Yadipi imasmiṁ vibhaṅge",
  "tika-abh02t0:87_12": "avisesena khandhā vuttā, bāhullena pana upādānakkhandhānaṁ tadantogadhānaṁ daṭṭhabbatā",
  "tika-abh02t0:87_13": "vuttāti veditabbāti.",
  "tika-abh02t0:88": "Desitādiccabandhunāti desitaṁ ādiccabandhunā, desitāni vā. Gāthāsukhatthaṁ anunāsikalopo, nikāralopo vā kato.",
  "tika-abh02t0:89": "Gahetuṁ na sakkāti niccādivasena gahetuṁ na yuttanti attho.",
  "tika-abh02t0:90_0": "Rūpena saṇṭhānena phalakasadiso dissamāno kharabhāvābhāvā phalakakiccaṁ na karotīti",
  "tika-abh02t0:90_1": "“na sakkā taṁ gahetvā phalakaṁ vā āsanaṁ vā kātu”nti āha. Na tathā tiṭṭhatīti niccādikā",
  "tika-abh02t0:90_2": "na hotīti attho, taṇhādiṭṭhīhi vā niccādiggahaṇavasena uppādādianantaraṁ bhijjanato",
  "tika-abh02t0:90_3": "gahitākārā hutvā na tiṭṭhatīti attho. Koṭisatasahassasaṅkhyāti idaṁ na gaṇanaparicchedadassanaṁ,",
  "tika-abh02t0:90_4": "bahubhāvadassanameva panetaṁ daṭṭhabbaṁ. Udakajallakanti udakalasikaṁ. Yathā udakatale",
  "tika-abh02t0:90_5": "bindunipātajanito vāto udakajallakaṁ saṅkaḍḍhitvā puṭaṁ katvā pupphuḷaṁ nāma karoti,",
  "tika-abh02t0:90_6": "evaṁ vatthumhi ārammaṇāpāthagamanajanito phasso anupacchinnaṁ kilesajallaṁ sahakārīpaccayantarabhāvena",
  "tika-abh02t0:90_7": "saṅkaḍḍhitvā vedanaṁ nāma karoti. Idañca kilesehi mūlakāraṇabhūtehi ārammaṇassādanabhūtehi",
  "tika-abh02t0:90_8": "ca nibbattaṁ vaṭṭagatavedanaṁ sandhāya vuttanti veditabbaṁ. Ukkaṭṭhaparicchedena",
  "tika-abh02t0:90_9": "vā cattāro paccayā vuttā, ūnehipi pana uppajjateva.",
  "tika-abh02t0:91_0": "Nānālakkhaṇoti vaṇṇagandharasaphassādīhi nānāsabhāvo. Māyāya dassitaṁ rūpaṁ “māyā”ti",
  "tika-abh02t0:91_1": "āha. Pañcapi upādānakkhandhā asubhādisabhāvā eva kilesāsucivatthubhāvāditoti asubhādito",
  "tika-abh02t0:91_2": "daṭṭhabbā eva. Tathāpi katthaci koci viseso sukhaggahaṇīyo hotīti āha “visesato cā”tiādi.",
  "tika-abh02t0:91_3": "Tattha cattāro satipaṭṭhānā catuvipallāsappahānakarāti tesaṁ gocarabhāvena rūpakkhandhādīsu",
  "tika-abh02t0:91_4": "asubhādivasena daṭṭhabbatā vuttā.",
  "tika-abh02t0:92_0": "Khandhehi na vihaññati parividitasabhāvattā. Vipassakopi hi tesaṁ vipattiyaṁ na dukkhamāpajjati,",
  "tika-abh02t0:92_1": "khīṇāsavesu pana vattabbameva natthi. Te hi āyatimpi khandhehi na bādhīyantīti. Kabaḷīkārāhāraṁ",
  "tika-abh02t0:92_2": "parijānātīti “āhārasamudayā rūpasamudayo”ti vuttattā ajjhattikarūpe chandarāgaṁ pajahanto",
  "tika-abh02t0:92_3": "tassa samudayabhūte kabaḷīkārāhārepi chandarāgaṁ pajahatīti attho, ayaṁ pahānapariññā.",
  "tika-abh02t0:92_4": "Ajjhattikarūpaṁ pana pariggaṇhanto tassa paccayabhūtaṁ kabaḷīkārāhārampi pariggaṇhātīti",
  "tika-abh02t0:92_5": "ñātapariññā. Tassa ca udayavayānupassī hotīti tīraṇapariññā ca yojetabbā. Kāmarāgabhūtaṁ",
  "tika-abh02t0:92_6": "abhijjhaṁ sandhāya “abhijjhākāyagantha”nti āha. Asubhānupassanāya hi kāmarāgappahānaṁ",
  "tika-abh02t0:92_7": "hotīti. Kāmarāgamukhena vā sabbalobhappahānaṁ vadati. “Phassapaccayā vedanā”ti vuttattā",
  "tika-abh02t0:92_8": "āhāraparijānane vuttanayena phassaparijānanañca yojetabbaṁ.",
  "tika-abh02t0:93_0": "Sukhatthameva bhavapatthanā hotīti vedanāya taṇhaṁ pajahanto bhavoghaṁ uttarati.",
  "tika-abh02t0:93_1": "Sabbaṁ vedanaṁ dukkhato passanto attano parena apubbaṁ dukkhaṁ uppāditaṁ, sukhaṁ",
  "tika-abh02t0:93_2": "vā vināsitaṁ na passati, tato “anatthaṁ me acarī”tiādiāghātavatthuppahānato byāpādakāyaganthaṁ",
  "tika-abh02t0:93_3": "bhindati. “Sukhabahule sugatibhave suddhī”ti gahetvā gosīlagovatādīhi suddhiṁ parāmasanto",
  "tika-abh02t0:93_4": "sukhapatthanāvaseneva parāmasatīti vedanāya taṇhaṁ pajahanto sīlabbatupādānaṁ na",
  "tika-abh02t0:93_5": "upādiyati. Manosañcetanā saṅkhārakkhandhova, saññā pana taṁsampayuttāti saññāsaṅkhāre",
  "tika-abh02t0:93_6": "anattato passanto manosañcetanāya chandarāgaṁ pajahati eva, tañca pariggaṇhāti tīreti",
  "tika-abh02t0:93_7": "cāti “saññaṁ saṅkhāre…pe… parijānātī”ti vuttaṁ.",
  "tika-abh02t0:94_0": "Avijjāya viññāṇe ghanaggahaṇaṁ hotīti ghanavinibbhogaṁ katvā taṁ aniccato passanto",
  "tika-abh02t0:94_1": "avijjoghaṁ uttarati. Mohabaleneva sīlabbataparāmāsaṁ hotīti taṁ pajahanto sīlabbataparāmāsakāyaganthaṁ bhindati.",
  "tika-abh02t0:95_0": "“Yañca kho etaṁ, bhikkhave, vuccati cittaṁ itipi mano itipi viññāṇaṁ itipi, tatrāssutavā",
  "tika-abh02t0:95_1": "puthujjano nālaṁ nibbindituṁ, nālaṁ virajjituṁ, nālaṁ vimuccituṁ. Taṁ kissa hetu?",
  "tika-abh02t0:95_2": "Dīgharattaṁhetaṁ, bhikkhave, assutavato puthujjanassa ajjhositaṁ mamāyitaṁ parāmaṭṭhaṁ",
  "tika-abh02t0:95_3": "‘etaṁ mama, esohamasmi, eso me attā”ti –",
  "tika-abh02t0:96": "Vacanato viññāṇaṁ niccato passanto diṭṭhupādānaṁ upādiyatīti aniccato passanto taṁ na upādiyatīti.",
  "tika-abh02t0:97": "Kamādivinicchayakathāvaṇṇanā niṭṭhitā.",
  "tika-abh02t0:98": "Suttantabhājanīyavaṇṇanā niṭṭhitā.",
  "tika-abh02t0:99": "2. Abhidhammabhājanīyavaṇṇanā",
  "tika-abh02t0:100_0": "34. Evaṁ yā ekavidhādinā vuttavedanānaṁ bhūmivasena jānitabbatā, taṁ vatvā puna sampayuttato",
  "tika-abh02t0:100_1": "dassitatādijānitabbappakāraṁ vattumāha “apicā”tiādi. Aṭṭhavidhena tatthāti tattha-saddassa",
  "tika-abh02t0:100_2": "sattavidhabhedeneva yojanā chabbidhabhedena yojanāya sati aṭṭhavidhattābhāvato.",
  "tika-abh02t0:101_0": "Pūraṇatthameva vuttoti dasavidhatāpūraṇatthameva vutto, na navavidhabhede viya nayadānatthaṁ.",
  "tika-abh02t0:101_1": "Kasmā? Tattha nayassa dinnattā. Bhinditabbassa hi bhedanaṁ nayadānaṁ, tañca tattha",
  "tika-abh02t0:101_2": "katanti. Yathā ca kusalattiko, evaṁ “kāyasamphassajā vedanā atthi sukhā, atthi dukkhā”ti",
  "tika-abh02t0:101_3": "idampi pūraṇatthamevāti dīpitaṁ hoti aṭṭhavidhabhede nayassa dinnattā.",
  "tika-abh02t0:102_0": "Pubbe gahitato aññassa gahaṇaṁ vaḍḍhanaṁ gahaṇavaḍḍhanavasena, na purimagahite ṭhite",
  "tika-abh02t0:102_1": "aññupacayavasena. Vaḍḍhana-saddo vā chedanattho kesavaḍḍhanādīsu viyāti pubbe gahitassa",
  "tika-abh02t0:102_2": "aggahaṇaṁ chindanaṁ vaḍḍhanaṁ, dukatikānaṁ ubhayesaṁ vaḍḍhanaṁ ubhayavaḍḍhanaṁ, ubhayato",
  "tika-abh02t0:102_3": "vā pavattaṁ vaḍḍhanaṁ ubhayavaḍḍhanaṁ, tadeva ubhatovaḍḍhanakaṁ, tena nayanīharaṇaṁ",
  "tika-abh02t0:102_4": "ubhatovaḍḍhanakanīhāro. Vaḍḍhanakanayo vā vaḍḍhanakanīhāro, ubhayato pavatto vaḍḍhanakanīhāro",
  "tika-abh02t0:102_5": "ubhatovaḍḍhanakanīhāro. Tattha dukamūlakatikamūlakaubhatovaḍḍhanakesu duvidhatividhabhedānaṁyeva",
  "tika-abh02t0:102_6": "hi viseso. Aññe bhedā avisiṭṭhā, tathāpi paññāppabhedajananatthaṁ dhammavitakkena",
  "tika-abh02t0:102_7": "ñātivitakkādiniratthakavitakkanivāraṇatthaṁ imañca pāḷiṁ vitakkentassa dhammupasaṁhitapāmojjajananatthaṁ",
  "tika-abh02t0:102_8": "ekekassa vārassa gahitassa niyyānamukhabhāvato ca duvidhatividhabhedanānattavasena",
  "tika-abh02t0:102_9": "itarepi bhedā vuttāti veditabbā aññamaññāpekkhesu ekassa visesena itaresampi visiṭṭhabhāvato.",
  "tika-abh02t0:102_10": "Na kevalaṁ ekavidhova, atha kho duvidho ca. Na ca ekaduvidhova, atha kho tividhopi.",
  "tika-abh02t0:102_11": "Nāpi eka…pe… navavidhova, atha kho dasavidhopīti hi evañca te bhedā aññamaññāpekkhā,",
  "tika-abh02t0:102_12": "tasmā eko bhedo visiṭṭho attanā apekkhiyamāne, attānañca apekkhamāne aññabhede visesetīti",
  "tika-abh02t0:102_13": "tassa vasena tepi vattabbataṁ arahantīti vuttāti daṭṭhabbā.",
  "tika-abh02t0:103_0": "Sattavidhenātiādayo aññappabhedanirapekkhā kevalaṁ bahuppakāratādassanatthaṁ vuttāti",
  "tika-abh02t0:103_1": "sabbehi tehi pakārehi “bahuvidhena vedanākkhandhaṁ dassesī”ti vuttaṁ. Mahāvisayo",
  "tika-abh02t0:103_2": "rājā viya savisaye bhagavāpi mahāvisayatāya appaṭihato yathā yathā icchati, tathā",
  "tika-abh02t0:103_3": "tathā desetuṁ sakkoti sabbaññutānāvaraṇañāṇayogatoti attho. Duke vatvā tikā vuttāti",
  "tika-abh02t0:103_4": "tikā dukesu pakkhittāti yuttaṁ, dukā pana kathaṁ tikesu pakkhittāti? Parato vuttepi",
  "tika-abh02t0:103_5": "tasmiṁ tasmiṁ tike apekkhakāpekkhitabbavasena dukānaṁ yojitattā.",
  "tika-abh02t0:104_0": "Kiriyamanodhātu āvajjanavasena labbhatīti vuttaṁ, āvajjanā pana cakkhusamphassapaccayā",
  "tika-abh02t0:104_1": "na hoti. Na hi samānavīthiyaṁ pacchimo dhammo purimassa koci paccayo hoti. Ye ca",
  "tika-abh02t0:104_2": "vadanti “āvajjanavedanāva cakkhusaṅghaṭṭanāya uppannattā evaṁ vuttā”ti, tañca na",
  "tika-abh02t0:104_3": "yuttaṁ. Na hi “cakkhurūpapaṭighāto cakkhusamphasso”ti katthaci sutte vā aṭṭhakathāyaṁ",
  "tika-abh02t0:104_4": "vā vuttaṁ. Yadi so ca cakkhusamphasso siyā, cakkhuviññāṇasahajātāpi vedanā cakkhusamphassapaccayāti",
  "tika-abh02t0:104_5": "sā idha aṭṭhakathāyaṁ na vajjetabbā siyā. Pāḷiyañca “cakkhusamphassapaccayā vedanā",
  "tika-abh02t0:104_6": "atthi abyākatā”ti ettha saṅgahitattā puna “cakkhusamphassajā vedanā”ti na vattabbaṁ",
  "tika-abh02t0:104_7": "siyāti. Ayaṁ panetthādhippāyo – āvajjanavedanaṁ vinā cakkhusamphassassa uppatti natthīti",
  "tika-abh02t0:104_8": "taduppādikā sā tappayojanattā pariyāyena cakkhusamphassapaccayāti vattuṁ yuttāti,",
  "tika-abh02t0:104_9": "nippariyāyena pana cakkhusamphassassa paratova vedanā labbhanti.",
  "tika-abh02t0:105_0": "Catuttiṁsacittuppādavasenāti ettha rūpārūpāvacarānaṁ aggahaṇaṁ tesaṁ sayameva manodvārabhūtattā.",
  "tika-abh02t0:105_1": "Sabbabhavaṅgamano hi manodvāraṁ, cutipaṭisandhiyo ca tato anaññāti. Imasmiṁ pana",
  "tika-abh02t0:105_2": "catuvīsatividhabhede cakkhusamphassapaccayādikusalādīnaṁ samānavīthiyaṁ labbhamānatā",
  "tika-abh02t0:105_3": "aṭṭhakathāyaṁ vuttā, pāḷiyaṁ pana ekūnavīsaticatuvīsatikā saṅkhipitvā āgatāti “cakkhusamphassapaccayā",
  "tika-abh02t0:105_4": "vedanākkhandho atthi anupādinnaanupādāniyo asaṁkiliṭṭhaasaṁkilesiko avitakkaavicāro”tiādinā",
  "tika-abh02t0:105_5": "nānāvīthigatānaṁ labbhamānatāya vuttattā kusalattikassapi nānāvīthiyaṁ labbhamānatā",
  "tika-abh02t0:105_6": "yojetabbā. Aṭṭhakathāyaṁ pana samānavīthiyaṁ cakkhusamphassapaccayādikatā ekantikāti",
  "tika-abh02t0:105_7": "katvā ettha labbhamānatā dassitā, na pana asamānavīthiyaṁ labbhamānatā paṭikkhittā.",
  "tika-abh02t0:105_8": "Teneva “tāni sattavidhādīsu yattha katthaci ṭhatvā kathetuṁ vaṭṭantī”ti āha. Na hi",
  "tika-abh02t0:105_9": "samānavīthiyaṁyeva upanissayakoṭisamatikkamabhāvanāhi labbhamānatā hoti. Tidhāpi",
  "tika-abh02t0:105_10": "ca labbhamānataṁ sandhāya “yattha katthaci ṭhatvā kathetuṁ vaṭṭantī”ti vuccati.",
  "tika-abh02t0:106_0": "Etānīti yathādassitāni kusalādīni cittāni vadati, vedanāniddesepi ca etasmiṁ pubbaṅgamassa",
  "tika-abh02t0:106_1": "cittassa vasena kathetuṁ sukhanti cittasambandho kato. Teneva pana cittāni sattavidhabhede",
  "tika-abh02t0:106_2": "tikabhūmivasena, catuvīsatividhabhede dvāratikavasena, tiṁsavidhabhede dvārabhūmivasena,",
  "tika-abh02t0:106_3": "bahuvidhabhede dvāratikabhūmivasena dīpitānīti “tesu yatthakatthaci ṭhatvā kathetuṁ",
  "tika-abh02t0:106_4": "vaṭṭantī”ti vuttaṁ. Kusalādīnaṁ dīpanā kāmāvacarādibhūmivasena kātabbā, tā ca bhūmiyo",
  "tika-abh02t0:106_5": "tiṁsavidhabhede sayamevāgatā, na ca sattavidhabhede viya dvāraṁ anāmaṭṭhaṁ, atibyattā",
  "tika-abh02t0:106_6": "ca ettha samānāsamānavīthīsu labbhamānatāti tiṁsavidhe…pe… sukhadīpanāni hontī”ti",
  "tika-abh02t0:106_7": "vuttaṁ. Kasmā pana tiṁsavidhasmiṁyeva ṭhatvā dīpayiṁsu, nanu dvāratikabhūmīnaṁ āmaṭṭhattā",
  "tika-abh02t0:106_8": "bahuvidhabhede ṭhatvā dīpetabbānīti? Na, dīpetabbaṭṭhānātikkamato. Sattavidhabhedo",
  "tika-abh02t0:106_9": "hi dvārassa anāmaṭṭhattā dīpanāya aṭṭhānaṁ, catuvīsatividhabhede āmaṭṭhadvāratikā",
  "tika-abh02t0:106_10": "na bhūmiyo apekkhitvā ṭhapitā, tiṁsavidhabhede āmaṭṭhadvārabhūmiyo vuttā. Ye ca ṭhapitā,",
  "tika-abh02t0:106_11": "te cettha tikā apekkhitabbarahitā kevalaṁ bhūmīhi saha dīpetabbāva. Tenedaṁ dīpanāya",
  "tika-abh02t0:106_12": "ṭhānaṁ, tadatikkame pana ṭhānātikkamo hotīti.",
  "tika-abh02t0:107_0": "Upanissayakoṭiyāti ettha “saddhaṁ upanissāya dānaṁ detī”tiādinā nānāvīthiyaṁ pakatūpanissayo",
  "tika-abh02t0:107_1": "vuttoti ekavīthiyaṁ kusalādīnaṁ cakkhusamphassādayo tadabhāve abhāvato jāti viya",
  "tika-abh02t0:107_2": "jarāmaraṇassa upanissayalesena paccayoti vattuṁ yujjeyya, idha pana “kasiṇarūpadassanahetuuppannā",
  "tika-abh02t0:107_3": "parikammādivedanā cakkhusamphassapaccayā”ti vakkhati, tasmā nānāvīthiyaṁ gatāni etāni",
  "tika-abh02t0:107_4": "cittāni cakkhusamphassapaccayā labbhamānānīti na upanissayaleso upanissayakoṭi, balavabalavānaṁ",
  "tika-abh02t0:107_5": "pana parikammādīnaṁ upanissayānaṁ sabbesaṁ ādibhūto upanissayo upanissayakoṭi. “Vālakoṭi",
  "tika-abh02t0:107_6": "na paññāyatī”tiādīsu viya hi ādi, avayavo vā koṭi. Kasiṇarūpadassanato pabhuti ca",
  "tika-abh02t0:107_7": "kāmāvacarakusalādīnaṁ vedanānaṁ upanissayo pavattoti taṁ dassanaṁ upanissayakoṭi.",
  "tika-abh02t0:107_8": "Parikammādīni viya vā na balavaupanissayo dassananti tassa upanissayantabhāvena upanissayakoṭitā",
  "tika-abh02t0:107_9": "vuttā. Ghānādidvāresu tīsu upanissayakoṭiyā labbhamānattābhāvaṁ vadanto idha samānavīthi",
  "tika-abh02t0:107_10": "na gahitāti dīpeti. Dassanasavanāni viya hi kasiṇaparikammādīnaṁ ghāyanādīni upanissayā",
  "tika-abh02t0:107_11": "na hontīti tadalābho dīpitoti. Yadipi vāyokasiṇaṁ phusitvāpi gahetabbaṁ, purimena",
  "tika-abh02t0:107_12": "pana savanena vinā taṁ phusanaṁ sayameva mūlupanissayo yebhuyyena na hotīti tassa",
  "tika-abh02t0:107_13": "upanissayakoṭitā na vuttā.",
  "tika-abh02t0:108_0": "Ajjhāsayena sampattigato ajjhāsayasampanno, sampannajjhāsayoti vuttaṁ hoti. Vattappaṭivattanti",
  "tika-abh02t0:108_1": "khuddakañceva mahantañca vattaṁ, pubbe vā kataṁ vattaṁ, pacchā kataṁ paṭivattaṁ.",
  "tika-abh02t0:108_2": "Evaṁ cakkhuviññāṇanti ādimhi uppannaṁ āha, tato paraṁ uppannānipi pana kasiṇarūpadassanakalyāṇamittadassanasaṁvegavatthudassanādīni",
  "tika-abh02t0:108_3": "upanissayapaccayā hontiyevāti. Tena tadupanissayaṁ cakkhuviññāṇaṁ dassetīti veditabbaṁ.",
  "tika-abh02t0:109_0": "Yathābhūtasabhāvādassanaṁ asamapekkhanā. “Asmī”ti rūpādīsu vinibandhassa. Sabhāvantarāmasanavasena",
  "tika-abh02t0:109_1": "parāmaṭṭhassa, parāmaṭṭhavatoti attho. Ārammaṇādhigahaṇavasena anu anu uppajjanadhammatāya",
  "tika-abh02t0:109_2": "thirabhāvakilesassa thāmagatassa, appahīnakāmarāgādikassa vā. Pariggahe ṭhitoti vīmaṁsāya",
  "tika-abh02t0:109_3": "ṭhito. Ettha ca asamapekkhanāyātiādinā mohādīnaṁ kiccena pākaṭena tesaṁ uppattivasena",
  "tika-abh02t0:109_4": "vicāraṇā daṭṭhabbā. Rūpadassanena uppannakilesasamatikkamavasena pavattā rūpadassanahetukā",
  "tika-abh02t0:109_5": "hotīti “cakkhusamphassapaccayā nāma jātā”ti āha. Ettha ca cakkhusamphassassa catubhūmikavedanāya",
  "tika-abh02t0:109_6": "upanissayabhāvo eva pakārantarena kathito, tathā “bhāvanāvasenā”ti ettha ca.",
  "tika-abh02t0:110_0": "Kalāpasammasanena tīṇi lakkhaṇāni āropetvā udayabbayānupassanādikāya vipassanāpaṭipāṭiyā",
  "tika-abh02t0:110_1": "ādimhi rūpārammaṇapariggahena rūpārammaṇaṁ sammasitvā, taṁmūlakaṁ vā sabbaṁ sammasanaṁ",
  "tika-abh02t0:110_2": "ādibhūte rūpārammaṇe pavattatīti katvā āha “rūpārammaṇaṁ sammasitvā”ti. Ettha ca",
  "tika-abh02t0:110_3": "nāmarūpapariggahādi sabbaṁ sammasanaṁ bhāvanāti veditabbā. Rūpārammaṇaṁ sammasitvāti",
  "tika-abh02t0:110_4": "ca yathāvuttacakkhuviññāṇassa ārammaṇabhūtaṁ rūpārammaṇaṁ vuttaṁ, na yaṁ kiñci. Ārammaṇena",
  "tika-abh02t0:110_5": "hi cakkhusamphassaṁ dassetīti. Evaṁ “rūpārammaṇe uppannaṁ kilesa”nti etthāpi veditabbaṁ.",
  "tika-abh02t0:111": "Idaṁ phoṭṭhabbaṁ kiṁnissitanti cakkhudvāre viya yojanāya yathāsambhavaṁ āpodhātuyā aññamaññassa ca vasena mahābhūtanissitatā yojetabbā.",
  "tika-abh02t0:112_0": "Jāti…pe… balavapaccayo hotīti yathāvuttānaṁ bhayato dissamānānaṁ jātiādīnaṁ balavapaccayabhāvena",
  "tika-abh02t0:112_1": "tesaṁ bhayato dassanena sahajātassa manosamphassassa, tassa vā dassanassa dvārabhūtassa",
  "tika-abh02t0:112_2": "bhavaṅgamanosamphassassa balavapaccayabhāvaṁ dasseti.",
  "tika-abh02t0:113_0": "Dhammārammaṇeti na pubbe vutte jātiādiārammaṇeva, atha kho sabbasmiṁ rāgādivatthubhūte",
  "tika-abh02t0:113_1": "dhammārammaṇe. Vatthunissitanti ettha vedanādisaṅkhātassa dhammārammaṇekadesassa",
  "tika-abh02t0:113_2": "pariggahamukhena dhammārammaṇapariggahaṁ dasseti.",
  "tika-abh02t0:114_0": "Manosamphassoti viññāṇaṁ samphassassa kāraṇabhāvena gahitaṁ, tadeva attano phalasseva",
  "tika-abh02t0:114_1": "phalabhāvena vattuṁ na yuttaṁ kāraṇaphalasaṅkarabhāvena sotūnaṁ sammohajanakattāti",
  "tika-abh02t0:114_2": "āha “na hi sakkā viññāṇaṁ manosamphassajanti niddisitu”nti, na pana viññāṇassa manosamphassena",
  "tika-abh02t0:114_3": "sahajātabhāvassa abhāvā. Yasmā vā yathā “tiṇṇaṁ saṅgati phasso”ti vacanato indriyavisayā",
  "tika-abh02t0:114_4": "viya viññāṇampi phassassa visesapaccayo, na tathā phasso viññāṇassa, tasmā indriyavisayā",
  "tika-abh02t0:114_5": "viya viññāṇampi cakkhusamphassajādivacanaṁ na arahatīti cakkhusamphassajādibhāvo",
  "tika-abh02t0:114_6": "na katoti veditabbo.",
  "tika-abh02t0:115": "Abhidhammabhājanīyavaṇṇanā niṭṭhitā.",
  "tika-abh02t0:116": "3. Pañhapucchakavaṇṇanā",
  "tika-abh02t0:117_0": "150. Cittuppādarūpavasena taṁ taṁ samudāyaṁ ekekaṁ dhammaṁ katvā “pañcapaṇṇāsa kāmāvacaradhamme”ti",
  "tika-abh02t0:117_1": "āha. Rajjantassātiādīsu rāgādayo chasu dvāresu sīlādayo ca pañca saṁvarā yathāsambhavaṁ",
  "tika-abh02t0:117_2": "yojetabbā, sammasanaṁ pana manodvāre eva. Rūpārūpāvacaradhammesu abhijjhādomanassādiuppatti",
  "tika-abh02t0:117_3": "atthīti tato satisaṁvaro ñāṇavīriyasaṁvarā ca yathāyogaṁ yojetabbā. Pariggahavacanena",
  "tika-abh02t0:117_4": "sammasanapaccavekkhaṇāni saṅgaṇhāti. Teyevāti cattāro khandhā vuttā.",
  "tika-abh02t0:118": "Samāne desitabbe desanāmattassa parivaṭṭanaṁ parivaṭṭo. Tīsupi parivaṭṭesu katthaci kiñci ūnaṁ adhikaṁ vā natthīti katvā āha “ekova paricchedo”ti.",
  "tika-abh02t0:119": "Pañhapucchakavaṇṇanā niṭṭhitā.",
  "tika-abh02t0:120": "Khandhavibhaṅgavaṇṇanā niṭṭhitā."
}