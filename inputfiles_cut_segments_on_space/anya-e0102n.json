{
  "anya-e0102n:6": "Namo tassa bhagavato arahato sammāsambuddhassa",
  "anya-e0102n:7": "Visuddhimaggo",
  "anya-e0102n:8": "(Dutiyo bhāgo)",
  "anya-e0102n:9": "12. Iddhividhaniddeso",
  "anya-e0102n:10": "Abhiññākathā",
  "anya-e0102n:11_0": "365. Idāni yāsaṃ lokikābhiññānaṃ vasena ayaṃ samādhibhāvanā abhiññānisaṃsāti vuttā,",
  "anya-e0102n:11_1": "tā abhiññā sampādetuṃ yasmā pathavīkasiṇādīsu adhigatacatutthajjhānena yoginā yogo",
  "anya-e0102n:11_2": "kātabbo. Evañhissa sā samādhibhāvanā adhigatānisaṃsā ceva bhavissati thiratarā ca,",
  "anya-e0102n:11_3": "so adhigatānisaṃsāya thiratarāya samādhibhāvanāya samannāgato sukheneva paññābhāvanaṃ",
  "anya-e0102n:11_4": "sampādessati. Tasmā abhiññākathaṃ tāva ārabhissāma.",
  "anya-e0102n:12_0": "Bhagavatā hi adhigatacatutthajjhānasamādhīnaṃ kulaputtānaṃ samādhibhāvanānisaṃsadassanatthañceva",
  "anya-e0102n:12_1": "uttaruttari paṇītapaṇītadhammadesanatthañca “so evaṃ samāhite citte parisuddhe pariyodāte",
  "anya-e0102n:12_2": "anaṅgaṇe vigatūpakkilese mudubhūte kammaniye ṭhite āneñjappatte iddhividhāya cittaṃ",
  "anya-e0102n:12_3": "abhinīharati abhininnāmeti. So anekavihitaṃ iddhividhaṃ paccanubhoti ekopi hutvā",
  "anya-e0102n:12_4": "bahudhā hotī”tiādinā nayena iddhividhaṃ, dibbasotadhātuñāṇaṃ, cetopariyañāṇaṃ, pubbenivāsānussatiñāṇaṃ,",
  "anya-e0102n:12_5": "sattānaṃ cutūpapāte ñāṇanti pañca lokikābhiññā vuttā.",
  "anya-e0102n:13": "Tattha ekopi hutvā bahudhā hotītiādikaṃ iddhivikubbanaṃ kātukāmena ādikammikena yoginā odātakasiṇapariyantesu aṭṭhasu kasiṇesu aṭṭha aṭṭha samāpattiyo nibbattetvā –",
  "anya-e0102n:14_0": "Kasiṇānulomato, kasiṇapaṭilomato, kasiṇānulomapaṭilomato, jhānānulomato, jhānapaṭilomato,",
  "anya-e0102n:14_1": "jhānānulomapaṭilomato, jhānukkantikato, kasiṇukkantikato, jhānakasiṇukkantikato,",
  "anya-e0102n:14_2": "aṅgasaṅkantito, ārammaṇasaṅkantito, aṅgārammaṇasaṅkantito, aṅgavavatthāpanato, ārammaṇavavatthāpanatoti.",
  "anya-e0102n:15": "Imehi cuddasahi ākārehi cittaṃ paridametabbaṃ.",
  "anya-e0102n:16_0": "366. Katamaṃ panettha kasiṇānulomaṃ…pe… katamaṃ ārammaṇavavatthāpananti. Idha bhikkhu",
  "anya-e0102n:16_1": "pathavīkasiṇe jhānaṃ samāpajjati, tato āpokasiṇeti evaṃ paṭipāṭiyā aṭṭhasu kasiṇesu",
  "anya-e0102n:16_2": "satakkhattumpi sahassakkhattumpi samāpajjati, idaṃ kasiṇānulomaṃ nāma.",
  "anya-e0102n:17": "Odātakasiṇato pana paṭṭhāya tatheva paṭilomakkamena samāpajjanaṃ kasiṇapaṭilomaṃ nāma.",
  "anya-e0102n:18": "Pathavīkasiṇato paṭṭhāya yāva odātakasiṇaṃ, odātakasiṇatopi paṭṭhāya yāva pathavīkasiṇanti evaṃ anulomapaṭilomavasena punappunaṃ samāpajjanaṃ kasiṇānulomapaṭilomaṃ nāma.",
  "anya-e0102n:19": "Paṭhamajjhānato pana paṭṭhāya paṭipāṭiyā yāva nevasaññānāsaññāyatanaṃ, tāva punappunaṃ samāpajjanaṃ jhānānulomaṃ nāma.",
  "anya-e0102n:20": "Nevasaññānāsaññāyatanato paṭṭhāya yāva paṭhamajjhānaṃ, tāva punappunaṃ samāpajjanaṃ jhānapaṭilomaṃ nāma.",
  "anya-e0102n:21_0": "Paṭhamajjhānato paṭṭhāya yāva nevasaññānāsaññāyatanaṃ, nevasaññānāsaññāyatanato paṭṭhāya",
  "anya-e0102n:21_1": "yāva paṭhamajjhānanti evaṃ anulomapaṭilomavasena punappunaṃ samāpajjanaṃ jhānānulomapaṭilomaṃ nāma.",
  "anya-e0102n:22_0": "Pathavīkasiṇe pana paṭhamaṃ jhānaṃ samāpajjitvā tattheva tatiyaṃ samāpajjati, tato",
  "anya-e0102n:22_1": "tadeva ugghāṭetvā ākāsānañcāyatanaṃ, tato ākiñcaññāyatananti evaṃ kasiṇaṃ anukkamitvā",
  "anya-e0102n:22_2": "jhānasseva ekantarikabhāvena ukkamanaṃ jhānukkantikaṃ nāma. Evaṃ āpokasiṇādimūlikāpi yojanā kātabbā.",
  "anya-e0102n:23_0": "Pathavīkasiṇe paṭhamaṃ jhānaṃ samāpajjitvā puna tadeva tejokasiṇe, tato nīlakasiṇe,",
  "anya-e0102n:23_1": "tato lohitakasiṇeti iminā nayena jhānaṃ anukkamitvā kasiṇasseva ekantarikabhāvena",
  "anya-e0102n:23_2": "ukkamanaṃ kasiṇukkantikaṃ nāma.",
  "anya-e0102n:24_0": "Pathavīkasiṇe paṭhamaṃ jhānaṃ samāpajjitvā tato tejokasiṇe tatiyaṃ, nīlakasiṇaṃ ugghāṭetvā",
  "anya-e0102n:24_1": "ākāsānañcāyatanaṃ, lohitakasiṇato ākiñcaññāyatananti iminā nayena jhānassa ceva kasiṇassa",
  "anya-e0102n:24_2": "ca ukkamanaṃ jhānakasiṇukkantikaṃ nāma.",
  "anya-e0102n:25": "Pathavīkasiṇe pana paṭhamaṃ jhānaṃ samāpajjitvā tattheva itaresampi samāpajjanaṃ aṅgasaṅkantikaṃ nāma.",
  "anya-e0102n:26": "Pathavīkasiṇe paṭhamaṃ jhānaṃ samāpajjitvā tadeva āpokasiṇe…pe… tadeva odātakasiṇeti evaṃ sabbakasiṇesu ekasseva jhānassa samāpajjanaṃ ārammaṇasaṅkantikaṃ nāma.",
  "anya-e0102n:27_0": "Pathavīkasiṇe paṭhamaṃ jhānaṃ samāpajjitvā āpokasiṇe dutiyaṃ, tejokasiṇe tatiyaṃ,",
  "anya-e0102n:27_1": "vāyokasiṇe catutthaṃ, nīlakasiṇaṃ ugghāṭetvā ākāsānañcāyatanaṃ, pītakasiṇato viññāṇañcāyatanaṃ,",
  "anya-e0102n:27_2": "lohitakasiṇato ākiñcaññāyatanaṃ, odātakasiṇato nevasaññānāsaññāyatananti evaṃ ekantarikavasena",
  "anya-e0102n:27_3": "aṅgānañca ārammaṇānañca saṅkamanaṃ aṅgārammaṇasaṅkantikaṃ nāma.",
  "anya-e0102n:28_0": "Paṭhamaṃ jhānaṃ pana pañcaṅgikanti vavatthapetvā dutiyaṃ tivaṅgikaṃ, tatiyaṃ duvaṅgikaṃ,",
  "anya-e0102n:28_1": "tathā catutthaṃ ākāsānañcāyatanaṃ…pe… nevasaññānāsaññāyatananti evaṃ jhānaṅgamattasseva",
  "anya-e0102n:28_2": "vavatthāpanaṃ aṅgavavatthāpanaṃ nāma.",
  "anya-e0102n:29_0": "Tathā idaṃ pathavīkasiṇanti vavatthapetvā idaṃ āpokasiṇaṃ…pe… idaṃ odātakasiṇanti",
  "anya-e0102n:29_1": "evaṃ ārammaṇamattasseva vavatthāpanaṃ ārammaṇavavatthāpanaṃ nāma. Aṅgārammaṇavavatthāpanampi",
  "anya-e0102n:29_2": "eke icchanti. Aṭṭhakathāsu pana anāgatattā addhā taṃ bhāvanāmukhaṃ na hoti.",
  "anya-e0102n:30_0": "367. Imehi pana cuddasahi ākārehi cittaṃ aparidametvā pubbe abhāvitabhāvano ādikammiko",
  "anya-e0102n:30_1": "yogāvacaro iddhivikubbanaṃ sampādessatīti netaṃ ṭhānaṃ vijjati. Ādikammikassa hi",
  "anya-e0102n:30_2": "kasiṇaparikammampi bhāro, satesu sahassesu vā ekova sakkoti. Katakasiṇaparikammassa",
  "anya-e0102n:30_3": "nimittuppādanaṃ bhāro, satesu sahassesu vā ekova sakkoti. Uppanne nimitte taṃ vaḍḍhetvā",
  "anya-e0102n:30_4": "appanādhigamo bhāro, satesu sahassesu vā ekova sakkoti. Adhigatappanassa cuddasahākārehi",
  "anya-e0102n:30_5": "cittaparidamanaṃ bhāro, satesu sahassesu vā ekova sakkoti. Cuddasahākārehi paridamitacittassāpi",
  "anya-e0102n:30_6": "iddhivikubbanaṃ nāma bhāro, satesu sahassesu vā ekova sakkoti. Vikubbanappattassāpi",
  "anya-e0102n:30_7": "khippanisantibhāvo nāma bhāro, satesu sahassesu vā ekova khippanisantī hoti. Therambatthale",
  "anya-e0102n:30_8": "mahārohaṇaguttattherassa gilānupaṭṭhānaṃ āgatesu tiṃsamattesu iddhimantasahassesu",
  "anya-e0102n:30_9": "upasampadāya aṭṭhavassiko rakkhitatthero viya. Tassānubhāvo pathavīkasiṇaniddese",
  "anya-e0102n:30_10": "vuttoyeva. Taṃ panassānubhāvaṃ disvā thero āha “āvuso, sace rakkhito nābhavissa sabbe",
  "anya-e0102n:30_11": "garahappattā assāma ‘nāgarājānaṃ rakkhituṃ nāsakkhiṃsū’ti. Tasmā attanā gahetvā vicaritabbaṃ",
  "anya-e0102n:30_12": "āvudhaṃ nāma malaṃ sodhetvāva gahetvā vicarituṃ vaṭṭatī”ti. Te therassa ovāde ṭhatvā",
  "anya-e0102n:30_13": "tiṃsasahassāpi bhikkhū khippanisantino ahesuṃ.",
  "anya-e0102n:31_0": "Khippanisantiyāpi ca sati parassa patiṭṭhābhāvo bhāro, satesu sahassesu vā ekova",
  "anya-e0102n:31_1": "hoti, giribhaṇḍavāhanapūjāya mārena aṅgāravasse pavattite ākāse pathaviṃ māpetvā",
  "anya-e0102n:31_2": "aṅgāravassaparittārako thero viya.",
  "anya-e0102n:32_0": "Balavapubbayogānaṃ pana buddhapaccekabuddhaaggasāvakādīnaṃ vināpi iminā vuttappakārena",
  "anya-e0102n:32_1": "bhāvanānukkamena arahattapaṭilābheneva idañca iddhivikubbanaṃ aññe ca paṭisambhidādibhedā",
  "anya-e0102n:32_2": "guṇā ijjhanti. Tasmā yathā piḷandhanavikatiṃ kattukāmo suvaṇṇakāro aggidhamanādīhi",
  "anya-e0102n:32_3": "suvaṇṇaṃ muduṃ kammaññaṃ katvāva karoti, yathā ca bhājanavikatiṃ kattukāmo kumbhakāro",
  "anya-e0102n:32_4": "mattikaṃ suparimadditaṃ muduṃ katvā karoti, evameva ādikammikena imehi cuddasahākārehi",
  "anya-e0102n:32_5": "cittaṃ paridametvā chandasīsacittasīsavīriyasīsavīmaṃsāsīsasamāpajjanavasena ceva",
  "anya-e0102n:32_6": "āvajjanādivasībhāvavasena ca muduṃ kammaññaṃ katvā iddhividhāya yogo karaṇīyo. Pubbahetusampannena",
  "anya-e0102n:32_7": "pana kasiṇesu catutthajjhānamatte ciṇṇavasināpi kātuṃ vaṭṭati. Yathā panettha yogo",
  "anya-e0102n:32_8": "kātabbo, taṃ vidhiṃ dassento bhagavā “so evaṃ samāhite citte”tiādimāha.",
  "anya-e0102n:33_0": "368. Tatrāyaṃ pāḷinayānusāreneva vinicchayakathā. Tattha soti so adhigatacatutthajjhāno",
  "anya-e0102n:33_1": "yogī. Evanti catutthajjhānakkamanidassanametaṃ. Iminā paṭhamajjhānādhigamādinā kamena",
  "anya-e0102n:33_2": "catutthajjhānaṃ paṭilabhitvāti vuttaṃ hoti. Samāhiteti iminā catutthajjhānasamādhinā",
  "anya-e0102n:33_3": "samāhite. Citteti rūpāvacaracitte. Parisuddhetiādīsu pana upekkhāsatipārisuddhibhāvena",
  "anya-e0102n:33_4": "parisuddhe. Parisuddhattāyeva pariyodāte, pabhassareti vuttaṃ hoti. Sukhādīnaṃ paccayānaṃ",
  "anya-e0102n:33_5": "ghātena vihatarāgādiaṅgaṇattā anaṅgaṇe. Anaṅgaṇattāyeva vigatūpakkilese. Aṅgaṇena",
  "anya-e0102n:33_6": "hi taṃ cittaṃ upakkilissati. Subhāvitattā mudubhūte, vasībhāvappatteti vuttaṃ hoti.",
  "anya-e0102n:33_7": "Vase vattamānaṃ hi cittaṃ mudunti vuccati. Muduttāyeva ca kammaniye, kammakkhame",
  "anya-e0102n:33_8": "kammayoggeti vuttaṃ hoti. Muduṃ hi cittaṃ kammaniyaṃ hoti sudantamiva suvaṇṇaṃ, tañca",
  "anya-e0102n:33_9": "ubhayampi subhāvitattāyevāti. Yathāha “nāhaṃ, bhikkhave, aññaṃ ekadhammampi samanupassāmi,",
  "anya-e0102n:33_10": "yaṃ evaṃ bhāvitaṃ bahulīkataṃ muduñca hoti kammaniyañca, yathayidaṃ, bhikkhave, citta”nti.",
  "anya-e0102n:34_0": "Etesu parisuddhabhāvādīsu ṭhitattā ṭhite. Ṭhitattāyeva āneñjappatte, acale niriñjaneti",
  "anya-e0102n:34_1": "vuttaṃ hoti. Mudukammaññabhāvena vā attano vase ṭhitattā ṭhite. Saddhādīhi pariggahitattā",
  "anya-e0102n:34_2": "āneñjappatte. Saddhāpariggahitaṃ hi cittaṃ assaddhiyena na iñjati. Vīriyapariggahitaṃ",
  "anya-e0102n:34_3": "kosajjena na iñjati. Satipariggahitaṃ pamādena na iñjati. Samādhipariggahitaṃ uddhaccena",
  "anya-e0102n:34_4": "na iñjati. Paññāpariggahitaṃ avijjāya na iñjati. Obhāsagataṃ kilesandhakārena na",
  "anya-e0102n:34_5": "iñjati. Imehi chahi dhammehi pariggahitaṃ āneñjappattaṃ hoti. Evaṃ aṭṭhaṅgasamannāgataṃ",
  "anya-e0102n:34_6": "cittaṃ abhinīhārakkhamaṃ hoti abhiññāsacchikaraṇīyānaṃ dhammānaṃ abhiññāsacchikiriyāya.",
  "anya-e0102n:35_0": "Aparo nayo, catutthajjhānasamādhinā samāhite. Nīvaraṇadūrabhāvena parisuddhe. Vitakkādisamatikkamena",
  "anya-e0102n:35_1": "pariyodāte. Jhānapaṭilābhapaccayānaṃ icchāvacarānaṃ abhāvena anaṅgaṇe. Abhijjhādīnaṃ",
  "anya-e0102n:35_2": "cittassa upakkilesānaṃ vigamena vigatūpakkilese. Ubhayampi cetaṃ anaṅgaṇasuttavatthasuttānusārena",
  "anya-e0102n:35_3": "veditabbaṃ. Vasippattiyā mudubhūte. Iddhipādabhāvūpagamena kammaniye. Bhāvanāpāripūriyā",
  "anya-e0102n:35_4": "paṇītabhāvūpagamena ṭhite āneñjappatte. Yathā āneñjappattaṃ hoti, evaṃ ṭhiteti attho.",
  "anya-e0102n:35_5": "Evampi aṭṭhaṅgasamannāgataṃ cittaṃ abhinīhārakkhamaṃ hoti abhiññāsacchikaraṇīyānaṃ",
  "anya-e0102n:35_6": "dhammānaṃ abhiññāsacchikiriyāya pādakaṃ padaṭṭhānabhūtanti.",
  "anya-e0102n:36": "Dasaiddhikathā",
  "anya-e0102n:37_0": "369. Iddhividhāya cittaṃ abhinīharati abhininnāmetīti ettha ijjhanaṭṭhena iddhi,",
  "anya-e0102n:37_1": "nipphattiatthena paṭilābhaṭṭhena cāti vuttaṃ hoti. Yañhi nipphajjati paṭilabbhati",
  "anya-e0102n:37_2": "ca, taṃ ijjhatīti vuccati. Yathāha “kāmaṃ kāmayamānassa, tassa cetaṃ samijjhatī”ti.",
  "anya-e0102n:37_3": "Tathā “nekkhammaṃ ijjhatīti iddhi, paṭiharatīti pāṭihāriyaṃ. Arahattamaggo ijjhatīti",
  "anya-e0102n:37_4": "iddhi, paṭiharatīti pāṭihāriya”nti.",
  "anya-e0102n:38_0": "Aparo nayo, ijjhanaṭṭhena iddhi. Upāyasampadāyetamadhivacanaṃ. Upāyasampadā hi ijjhati",
  "anya-e0102n:38_1": "adhippetaphalappasavanato. Yathāha – “ayaṃ kho citto gahapati sīlavā kalyāṇadhammo,",
  "anya-e0102n:38_2": "sace paṇidahissati ‘anāgatamaddhānaṃ rājā assaṃ cakkavattī’ti, tassa kho ayaṃ ijjhissati",
  "anya-e0102n:38_3": "sīlavato cetopaṇidhi visuddhattā”ti.",
  "anya-e0102n:39_0": "Aparo nayo, etāya sattā ijjhantīti iddhi. Ijjhantīti iddhā vuddhā ukkaṃsagatā hontīti",
  "anya-e0102n:39_1": "vuttaṃ hoti. Sā dasavidhā. Yathāha “kati iddhiyoti dasa iddhiyo”. Puna caparaṃ āha",
  "anya-e0102n:39_2": "“katamā dasa iddhiyo? Adhiṭṭhānā iddhi, vikubbanā iddhi, manomayā iddhi, ñāṇavipphārā",
  "anya-e0102n:39_3": "iddhi, samādhivipphārā iddhi, ariyā iddhi, kammavipākajā iddhi, puññavato iddhi,",
  "anya-e0102n:39_4": "vijjāmayā iddhi, tattha tattha sammāpayogapaccayā ijjhanaṭṭhena iddhī”ti.",
  "anya-e0102n:40_0": "370. Tattha “pakatiyā eko bahukaṃ āvajjati. Sataṃ vā sahassaṃ vā satasahassaṃ vā",
  "anya-e0102n:40_1": "āvajjitvā ñāṇena adhiṭṭhāti ‘bahuko homī”’ti evaṃ vibhajitvā dassitā iddhi adhiṭṭhānavasena",
  "anya-e0102n:40_2": "nipphannattā adhiṭṭhānā iddhi nāma.",
  "anya-e0102n:41_0": "371. “So pakativaṇṇaṃ vijahitvā kumārakavaṇṇaṃ vā dasseti nāgavaṇṇaṃ vā…pe… vividhampi",
  "anya-e0102n:41_1": "senābyūhaṃ dassetī”ti evaṃ āgatā iddhi pakativaṇṇavijahanavikāravasena pavattattā",
  "anya-e0102n:41_2": "vikubbanā iddhi nāma.",
  "anya-e0102n:42_0": "372. “Idha bhikkhu imamhā kāyā aññaṃ kāyaṃ abhinimmināti rūpiṃ manomaya”nti iminā",
  "anya-e0102n:42_1": "nayena āgatā iddhi sarīrabbhantare aññasseva manomayassa sarīrassa nipphattivasena",
  "anya-e0102n:42_2": "pavattattā manomayā iddhi nāma.",
  "anya-e0102n:43_0": "373. Ñāṇuppattito pana pubbe vā pacchā vā taṃkhaṇe vā ñāṇānubhāvanibbatto viseso",
  "anya-e0102n:43_1": "ñāṇavipphārā iddhi nāma. Vuttañhetaṃ – “aniccānupassanāya niccasaññāya pahānaṭṭho",
  "anya-e0102n:43_2": "ijjhatīti ñāṇavipphārā iddhi…pe… arahattamaggena sabbakilesānaṃ pahānaṭṭho ijjhatīti",
  "anya-e0102n:43_3": "ñāṇavipphārā iddhi. Āyasmato bākkulassa ñāṇavipphārā iddhi. Āyasmato saṃkiccassa",
  "anya-e0102n:43_4": "ñāṇavipphārā iddhi. Āyasmato bhūtapālassa ñāṇavipphārā iddhī”ti.",
  "anya-e0102n:44_0": "Tattha āyasmā bākkulo daharova maṅgaladivase nadiyā nhāpiyamāno dhātiyā pamādena",
  "anya-e0102n:44_1": "sote patito. Tamenaṃ maccho gilitvā bārāṇasītitthaṃ agamāsi. Tatra taṃ macchabandho",
  "anya-e0102n:44_2": "gahetvā seṭṭhibhariyāya vikkiṇi. Sā macche sinehaṃ uppādetvā ahameva naṃ pacissāmīti",
  "anya-e0102n:44_3": "phālentī macchakucchiyaṃ suvaṇṇabimbaṃ viya dārakaṃ disvā putto me laddhoti somanassajātā",
  "anya-e0102n:44_4": "ahosi. Iti macchakucchiyaṃ arogabhāvo āyasmato bākkulassa pacchimabhavikassa tena",
  "anya-e0102n:44_5": "attabhāvena paṭilabhitabbaarahattamaggañāṇānubhāvena nibbattattā ñāṇavipphārā iddhi",
  "anya-e0102n:44_6": "nāma. Vatthu pana vitthārena kathetabbaṃ.",
  "anya-e0102n:45_0": "Saṃkiccattherassa pana gabbhagatasseva mātā kālamakāsi. Tassā citakaṃ āropetvā sūlehi",
  "anya-e0102n:45_1": "vijjhitvā jhāpiyamānāya dārako sūlakoṭiyā akkhikūṭe pahāraṃ labhitvā saddaṃ akāsi.",
  "anya-e0102n:45_2": "Tato dārako jīvatīti otāretvā kucchiṃ phāletvā dārakaṃ ayyikāya adaṃsu. So tāya paṭijaggito",
  "anya-e0102n:45_3": "vuddhimanvāya pabbajitvā saha paṭisambhidāhi arahattaṃ pāpuṇi. Iti vuttanayeneva",
  "anya-e0102n:45_4": "dārucitakāya arogabhāvo āyasmato saṃkiccassa ñāṇavipphārā iddhi nāma.",
  "anya-e0102n:46_0": "Bhūtapāladārakassa pana pitā rājagahe daliddamanusso. So dārūnaṃ atthāya sakaṭena",
  "anya-e0102n:46_1": "aṭaviṃ gantvā dārubhāraṃ katvā sāyaṃ nagaradvārasamīpaṃ patto. Athassa goṇā yugaṃ",
  "anya-e0102n:46_2": "ossajjitvā nagaraṃ pavisiṃsu. So sakaṭamūle puttakaṃ nisīdāpetvā goṇānaṃ anupadaṃ",
  "anya-e0102n:46_3": "gacchanto nagarameva pāvisi. Tassa anikkhantasseva dvāraṃ pihitaṃ. Dārakassa vāḷayakkhānucaritepi",
  "anya-e0102n:46_4": "bahinagare tiyāmarattiṃ arogabhāvo vuttanayeneva ñāṇavipphārā iddhi nāma. Vatthu",
  "anya-e0102n:46_5": "pana vitthāretabbaṃ.",
  "anya-e0102n:47_0": "374. Samādhito pubbe vā pacchā vā taṃkhaṇe vā samathānubhāvanibbatto viseso samādhivipphārā",
  "anya-e0102n:47_1": "iddhi. Vuttañhetaṃ “paṭhamajjhānena nīvaraṇānaṃ pahānaṭṭho ijjhatīti samādhivipphārā",
  "anya-e0102n:47_2": "iddhi…pe… nevasaññānāsaññāyatanasamāpattiyā ākiñcaññāyatanasaññāya pahānaṭṭho ijjhatīti",
  "anya-e0102n:47_3": "samādhivipphārā iddhi. Āyasmato sāriputtassa samādhivipphārā iddhi, āyasmato sañjīvassa,",
  "anya-e0102n:47_4": "āyasmato khāṇukoṇḍaññassa, uttarāya upāsikāya, sāmāvatiyā upāsikāya samādhivipphārā iddhī”ti.",
  "anya-e0102n:48_0": "Tattha yadā āyasmato sāriputtassa mahāmoggallānattherena saddhiṃ kapotakandarāyaṃ",
  "anya-e0102n:48_1": "viharato juṇhāya rattiyā navoropitehi kesehi ajjhokāse nisinnassa eko duṭṭhayakkho",
  "anya-e0102n:48_2": "sahāyakena yakkhena vāriyamānopi sīse pahāramadāsi. Yassa meghassa viya gajjato saddo",
  "anya-e0102n:48_3": "ahosi. Tadā thero tassa paharaṇasamaye samāpattiṃ appesi. Athassa tena pahārena na",
  "anya-e0102n:48_4": "koci ābādho ahosi. Ayaṃ tassāyasmato samādhivipphārā iddhi. Vatthu pana udāne āgatameva.",
  "anya-e0102n:49_0": "Sañjīvattheraṃ pana nirodhasamāpannaṃ kālakatoti sallakkhetvā gopālakādayo tiṇakaṭṭhagomayāni",
  "anya-e0102n:49_1": "saṅkaḍḍhetvā aggiṃ adaṃsu. Therassa cīvare aṃsumattampi najjhāyittha. Ayamassa anupubbasamāpattivasena",
  "anya-e0102n:49_2": "pavattasamathānubhāvanibbattattā samādhivipphārā iddhi. Vatthu pana sutte āgatameva.",
  "anya-e0102n:50_0": "Khāṇukoṇḍaññatthero pana pakatiyāva samāpattibahulo. So aññatarasmiṃ araññe rattiṃ",
  "anya-e0102n:50_1": "samāpattiṃ appetvā nisīdi. Pañcasatā corā bhaṇḍakaṃ thenetvā gacchantā “idāni amhākaṃ",
  "anya-e0102n:50_2": "anupathaṃ āgacchantā natthī”ti vissamitukāmā bhaṇḍakaṃ oropayamānā “khāṇuko aya”nti",
  "anya-e0102n:50_3": "maññamānā therasseva upari sabbabhaṇḍakāni ṭhapesuṃ. Tesaṃ vissamitvā gacchantānaṃ",
  "anya-e0102n:50_4": "paṭhamaṃ ṭhapitabhaṇḍakassa gahaṇakāle kālaparicchedavasena thero vuṭṭhāsi. Te therassa",
  "anya-e0102n:50_5": "calanākāraṃ disvā bhītā viraviṃsu. Thero “mā bhāyittha upāsakā, bhikkhu aha”nti āha.",
  "anya-e0102n:50_6": "Te āgantvā vanditvā theragatena pasādena pabbajitvā saha paṭisambhidāhi arahattaṃ",
  "anya-e0102n:50_7": "pāpuṇiṃsu. Ayamettha pañcahi bhaṇḍakasatehi ajjhotthaṭassa therassa ābādhābhāvo samādhivipphārā iddhi.",
  "anya-e0102n:51_0": "Uttarā pana upāsikā puṇṇaseṭṭhissa dhītā. Tassā sirimā nāma gaṇikā issāpakatā tattatelakaṭāhaṃ",
  "anya-e0102n:51_1": "sīse āsiñci. Uttarā taṃkhaṇaññeva mettaṃ samāpajji. Telaṃ pokkharapattato udakabindu",
  "anya-e0102n:51_2": "viya vivaṭṭamānaṃ agamāsi. Ayamassā samādhivipphārā iddhi. Vatthu pana vitthāretabbaṃ.",
  "anya-e0102n:52_0": "Sāmāvatī nāma udenassa rañño aggamahesī. Māgaṇḍiyabrāhmaṇo attano dhītāya aggamahesiṭṭhānaṃ",
  "anya-e0102n:52_1": "patthayamāno tassā vīṇāya āsīvisaṃ pakkhipāpetvā rājānaṃ āha “mahārāja, sāmāvatī",
  "anya-e0102n:52_2": "taṃ māretukāmā vīṇāya āsīvisaṃ gahetvā pariharatī”ti. Rājā taṃ disvā kupito sāmāvatiṃ",
  "anya-e0102n:52_3": "vadhissāmīti dhanuṃ āropetvā visapītaṃ khurappaṃ sannayhi. Sāmāvatī saparivārā rājānaṃ",
  "anya-e0102n:52_4": "mettāya phari. Rājā neva saraṃ khipituṃ na oropetuṃ sakkonto vedhamāno aṭṭhāsi. Tato",
  "anya-e0102n:52_5": "naṃ devī āha “kiṃ, mahārāja, kilamasī”ti? “Āma kilamāmī”ti. “Tena hi dhanuṃ oropehī”ti.",
  "anya-e0102n:52_6": "Saro rañño pādamūleyeva pati. Tato naṃ devī “mahārāja, appaduṭṭhassa nappadussitabba”nti",
  "anya-e0102n:52_7": "ovadi. Iti rañño saraṃ muñcituṃ avisahanabhāvo sāmāvatiyā upāsikāya samādhivipphārā iddhīti.",
  "anya-e0102n:53_0": "375. Paṭikkūlādīsu appaṭikkūlasaññivihārādikā pana ariyā iddhi nāma. Yathāha – “katamā",
  "anya-e0102n:53_1": "ariyā iddhi? Idha – bhikkhu sace ākaṅkhati ‘paṭikkūle appaṭikkūlasaññī vihareyya’nti,",
  "anya-e0102n:53_2": "appaṭikkūlasaññī tattha viharati…pe… upekkhako tattha viharati sato sampajāno”ti.",
  "anya-e0102n:53_3": "Ayañhi cetovasippattānaṃ ariyānaṃyeva sambhavato ariyā iddhīti vuccati.",
  "anya-e0102n:54_0": "Etāya hi samannāgato khīṇāsavo bhikkhu paṭikkūle aniṭṭhe vatthusmiṃ mettāpharaṇaṃ",
  "anya-e0102n:54_1": "vā dhātumanasikāraṃ vā karonto appaṭikkūlasaññī viharati. Appaṭikkūle iṭṭhe vatthusmiṃ",
  "anya-e0102n:54_2": "asubhapharaṇaṃ vā aniccanti manasikāraṃ vā karonto paṭikkūlasaññī viharati. Tathā",
  "anya-e0102n:54_3": "paṭikkūlāpaṭikkūlesu tadeva mettāpharaṇaṃ vā dhātumanasikāraṃ vā karonto appaṭikkūlasaññī",
  "anya-e0102n:54_4": "viharati. Appaṭikkūlapaṭikkūlesu ca tadeva asubhapharaṇaṃ vā aniccanti manasikāraṃ",
  "anya-e0102n:54_5": "vā karonto paṭikkūlasaññī viharati. Cakkhunā rūpaṃ disvā neva sumano hotītiādinā",
  "anya-e0102n:54_6": "nayena vuttaṃ pana chaḷaṅgupekkhaṃ pavattayamāno paṭikkūle ca appaṭikkūle ca tadubhayaṃ",
  "anya-e0102n:54_7": "abhinivajjitvā upekkhako viharati sato sampajāno. Paṭisambhidāyañhi “kathaṃ paṭikkūle",
  "anya-e0102n:54_8": "appaṭikkūlasaññī viharati? Aniṭṭhasmiṃ vatthusmiṃ mettāya vā pharati dhātuso vā upasaṃharatī”tiādinā",
  "anya-e0102n:54_9": "nayena ayameva attho vibhatto. Ayaṃ cetovasippattānaṃ ariyānaṃyeva sambhavato ariyā iddhīti vuccati.",
  "anya-e0102n:55_0": "376. Pakkhīādīnaṃ pana vehāsagamanādikā kammavipākajā iddhi nāma. Yathāha – “katamā",
  "anya-e0102n:55_1": "kammavipākajā iddhi? Sabbesaṃ pakkhīnaṃ sabbesaṃ devānaṃ ekaccānaṃ manussānaṃ ekaccānañca",
  "anya-e0102n:55_2": "vinipātikānaṃ ayaṃ kammavipākajā iddhī”ti. Ettha hi sabbesaṃ pakkhīnaṃ jhānaṃ vā",
  "anya-e0102n:55_3": "vipassanaṃ vā vināyeva ākāsena gamanaṃ. Tathā sabbesaṃ devānaṃ paṭhamakappikānañca",
  "anya-e0102n:55_4": "ekaccānaṃ manussānaṃ. Tathā piyaṅkaramātā yakkhinī uttaramātā phussamittā dhammaguttāti",
  "anya-e0102n:55_5": "evamādīnaṃ ekaccānaṃ vinipātikānaṃ ākāsena gamanaṃ kammavipākajā iddhīti.",
  "anya-e0102n:56_0": "377. Cakkavattiādīnaṃ vehāsagamanādikā pana puññavato iddhi nāma. Yathāha “katamā",
  "anya-e0102n:56_1": "puññavato iddhi? Rājā cakkavattī vehāsaṃ gacchati saddhiṃ caturaṅginiyā senāya antamaso",
  "anya-e0102n:56_2": "assabandhagobandhapurise upādāya. Jotikassa gahapatissa puññavato iddhi. Jaṭilakassa",
  "anya-e0102n:56_3": "gahapatissa puññavato iddhi. Ghositassa gahapatissa puññavato iddhi. Meṇḍakassa gahapatissa",
  "anya-e0102n:56_4": "puññavato iddhi. Pañcannaṃ mahāpuññānaṃ puññavato iddhī”ti. Saṅkhepato pana paripākaṃ",
  "anya-e0102n:56_5": "gate puññasambhāre ijjhanakaviseso puññavato iddhi.",
  "anya-e0102n:57_0": "Ettha ca jotikassa gahapatissa pathaviṃ bhinditvā maṇipāsādo uṭṭhahi. Catusaṭṭhi",
  "anya-e0102n:57_1": "ca kapparukkhāti ayamassa puññavato iddhi. Jaṭilakassa asītihattho suvaṇṇapabbato",
  "anya-e0102n:57_2": "nibbatti. Ghositassa sattasu ṭhānesu māraṇatthāya upakkame katepi arogabhāvo puññavato",
  "anya-e0102n:57_3": "iddhi. Meṇḍakassa ekakarīsamatte padese sattaratanamayānaṃ meṇḍakānaṃ pātubhāvo puññavato",
  "anya-e0102n:57_4": "iddhi. Pañca mahāpuññā nāma meṇḍakaseṭṭhi, tassa bhariyā candapadumasirī, putto dhanañcayaseṭṭhi,",
  "anya-e0102n:57_5": "suṇisā sumanadevī, dāso puṇṇo nāmāti. Tesu seṭṭhissa sīsaṃ nhātassa ākāsaṃ ullokanakāle",
  "anya-e0102n:57_6": "aḍḍhateḷasakoṭṭhasahassāni ākāsato rattasālīnaṃ pūrenti. Bhariyāya nāḷikodanamattampi",
  "anya-e0102n:57_7": "gahetvā sakalajambudīpavāsike parivisamānāya bhattaṃ na khīyati. Puttassa sahassatthavikaṃ",
  "anya-e0102n:57_8": "gahetvā sakalajambudīpavāsikānampi dentassa kahāpaṇā na khīyanti. Suṇisāya ekaṃ vīhitumbaṃ",
  "anya-e0102n:57_9": "gahetvā sakalajambudīpavāsikānampi bhājayamānāya dhaññaṃ na khīyati. Dāsassa ekena",
  "anya-e0102n:57_10": "naṅgalena kasato ito satta ito sattāti cuddasa maggā honti. Ayaṃ nesaṃ puññavato iddhi.",
  "anya-e0102n:58_0": "378. Vijjādharādīnaṃ vehāsagamanādikā pana vijjāmayā iddhi. Yathāha “katamā vijjāmayā",
  "anya-e0102n:58_1": "iddhi? Vijjādharā vijjaṃ parijapitvā vehāsaṃ gacchanti. Ākāse antalikkhe hatthimpi",
  "anya-e0102n:58_2": "dassenti…pe… vividhampi senābyūhaṃ dassentī”ti.",
  "anya-e0102n:59_0": "379. Tena tena pana sammāpayogena tassa tassa kammassa ijjhanaṃ tattha tattha sammāpayogapaccayā",
  "anya-e0102n:59_1": "ijjhanaṭṭhena iddhi. Yathāha – “nekkhammena kāmacchandassa pahānaṭṭho ijjhatīti tattha",
  "anya-e0102n:59_2": "tattha sammāpayogapaccayā ijjhanaṭṭhena iddhi…pe… arahattamaggena sabbakilesānaṃ",
  "anya-e0102n:59_3": "pahānaṭṭho ijjhatīti tattha tattha sammāpayogapaccayā ijjhanaṭṭhena iddhī”ti. Ettha",
  "anya-e0102n:59_4": "ca paṭipattisaṅkhātasseva sammāpayogassa dīpanavasena purimapāḷisadisāva pāḷi āgatā.",
  "anya-e0102n:59_5": "Aṭṭhakathāyaṃ pana sakaṭabyūhādikaraṇavasena yaṃkiñci sippakammaṃ yaṃkiñci vejjakammaṃ",
  "anya-e0102n:59_6": "tiṇṇaṃ bedānaṃ uggahaṇaṃ tiṇṇaṃ piṭakānaṃ uggahaṇaṃ antamaso kasanavapanādīni upādāya",
  "anya-e0102n:59_7": "taṃ taṃ kammaṃ katvā nibbattaviseso tattha tattha sammāpayogapaccayā ijjhanaṭṭhena iddhīti āgatā. (10)",
  "anya-e0102n:60": "Iti imāsu dasasu iddhīsu iddhividhāyāti imasmiṃ pade adhiṭṭhānā iddhiyeva āgatā. Imasmiṃ panatthe vikubbanāmanomayāiddhiyopi icchitabbā eva.",
  "anya-e0102n:61_0": "380. Iddhividhāyāti iddhikoṭṭhāsāya, iddhivikappāya vā. Cittaṃ abhinīharati abhininnāmetīti",
  "anya-e0102n:61_1": "so bhikkhu vuttappakāravasena tasmiṃ citte abhiññāpādake jāte iddhividhādhigamatthāya",
  "anya-e0102n:61_2": "parikammacittaṃ abhinīharati kasiṇārammaṇato apanetvā iddhividhābhimukhaṃ peseti.",
  "anya-e0102n:61_3": "Abhininnāmetīti adhigantabbaiddhipoṇaṃ iddhipabbhāraṃ karoti. Soti so evaṃ katacittābhinīhāro",
  "anya-e0102n:61_4": "bhikkhu. Anekavihitanti anekavidhaṃ nānappakārakaṃ. Iddhividhanti iddhikoṭṭhāsaṃ.",
  "anya-e0102n:61_5": "Paccanubhotīti paccanubhavati, phusati sacchikaroti pāpuṇātīti attho. Idānissa anekavihitabhāvaṃ",
  "anya-e0102n:61_6": "dassento “ekopi hutvā”tiādimāha. Tattha ekopi hutvāti iddhikaraṇato pubbe pakatiyā",
  "anya-e0102n:61_7": "ekopi hutvā. Bahudhā hotīti bahūnaṃ santike caṅkamitukāmo vā sajjhāyaṃ vā kattukāmo",
  "anya-e0102n:61_8": "pañhaṃ vā pucchitukāmo hutvā satampi sahassampi hoti. Kathaṃ panāyamevaṃ hoti? Iddhiyā",
  "anya-e0102n:61_9": "catasso bhūmiyo cattāro pādā aṭṭha padāni soḷasa ca mūlāni sampādetvā ñāṇena adhiṭṭhahanto.",
  "anya-e0102n:62_0": "381. Tattha catasso bhūmiyoti cattāri jhānāni veditabbāni. Vuttañhetaṃ dhammasenāpatinā",
  "anya-e0102n:62_1": "“iddhiyā katamā catasso bhūmiyo? Vivekajabhūmi paṭhamaṃ jhānaṃ, pītisukhabhūmi dutiyaṃ",
  "anya-e0102n:62_2": "jhānaṃ, upekkhāsukhabhūmi tatiyaṃ jhānaṃ, adukkhamasukhabhūmi catutthaṃ jhānaṃ. Iddhiyā",
  "anya-e0102n:62_3": "imā catasso bhūmiyo iddhilābhāya iddhipaṭilābhāya iddhivikubbanatāya iddhivisavitāya",
  "anya-e0102n:62_4": "iddhivasitāya iddhivesārajjāya saṃvattantī”ti. Ettha ca purimāni tīṇi jhānāni yasmā",
  "anya-e0102n:62_5": "pītipharaṇena ca sukhapharaṇena ca sukhasaññañca lahusaññañca okkamitvā lahumudukammaññakāyo",
  "anya-e0102n:62_6": "iddhiṃ pāpuṇāti, tasmā iminā pariyāyena iddhilābhāya saṃvattanato sambhārabhūmiyoti",
  "anya-e0102n:62_7": "veditabbāni. Catutthajjhānaṃ pana iddhilābhāya pakatibhūmiyeva.",
  "anya-e0102n:63_0": "382. Cattāro pādāti cattāro iddhipādā veditabbā. Vuttañhetaṃ “iddhiyā katame cattāro",
  "anya-e0102n:63_1": "pādā? Idha bhikkhu chandasamādhipadhānasaṅkhārasamannāgataṃ iddhipādaṃ bhāveti. Vīriya…",
  "anya-e0102n:63_2": "citta… vīmaṃsāsamādhipadhānasaṅkhārasamannāgataṃ iddhipādaṃ bhāveti. Iddhiyā ime",
  "anya-e0102n:63_3": "cattāro pādā iddhilābhāya…pe… iddhivesārajjāya saṃvattantī”ti. Ettha ca chandahetuko",
  "anya-e0102n:63_4": "chandādhiko vā samādhi chandasamādhi. Kattukamyatāchandaṃ adhipatiṃ karitvā paṭiladdhasamādhissetaṃ",
  "anya-e0102n:63_5": "adhivacanaṃ. Padhānabhūtā saṅkhārā padhānasaṅkhārā. Catukiccasādhakassa sammappadhānavīriyassetaṃ",
  "anya-e0102n:63_6": "adhivacanaṃ. Samannāgatanti chandasamādhinā ca padhānasaṅkhārehi ca upetaṃ. Iddhipādanti",
  "anya-e0102n:63_7": "nipphattipariyāyena vā ijjhanaṭṭhena, ijjhanti etāya sattā iddhā vuddhā ukkaṃsagatā",
  "anya-e0102n:63_8": "hontīti iminā vā pariyāyena iddhīti saṅkhaṃ gatānaṃ abhiññācittasampayuttānaṃ chandasamādhipadhānasaṅkhārānaṃ",
  "anya-e0102n:63_9": "adhiṭṭhānaṭṭhena pādabhūtaṃ sesacittacetasikarāsinti attho. Vuttañhetaṃ “iddhipādoti",
  "anya-e0102n:63_10": "tathābhūtassa vedanākkhandho…pe… viññāṇakkhandho”ti.",
  "anya-e0102n:64_0": "Atha vā pajjate anenāti pādo. Pāpuṇīyatīti attho. Iddhiyā pādo iddhipādo. Chandādīnametaṃ",
  "anya-e0102n:64_1": "adhivacanaṃ. Yathāha – “chandañce, bhikkhave, bhikkhu nissāya labhati samādhiṃ, labhati",
  "anya-e0102n:64_2": "cittassekaggataṃ, ayaṃ vuccati chandasamādhi. So anuppannānaṃ pāpakānaṃ…pe… padahati,",
  "anya-e0102n:64_3": "ime vuccanti padhānasaṅkhārā. Iti ayañca chando ayañca chandasamādhi ime ca padhānasaṅkhārā,",
  "anya-e0102n:64_4": "ayaṃ vuccati, bhikkhave, chandasamādhipadhānasaṅkhārasamannāgato iddhipādo”ti. Evaṃ",
  "anya-e0102n:64_5": "sesiddhipādesupi attho veditabbo.",
  "anya-e0102n:65_0": "383. Aṭṭha padānīti chandādīni aṭṭha veditabbāni. Vuttañhetaṃ “iddhiyā katamāni aṭṭha",
  "anya-e0102n:65_1": "padāni? Chandañce bhikkhu nissāya labhati samādhiṃ, labhati cittassekaggataṃ. Chando",
  "anya-e0102n:65_2": "na samādhi, samādhi na chando. Añño chando, añño samādhi. Vīriyañce bhikkhu… cittañce",
  "anya-e0102n:65_3": "bhikkhu… vīmaṃsañce bhikkhu nissāya labhati samādhiṃ, labhati cittassekaggataṃ. Vīmaṃsā",
  "anya-e0102n:65_4": "na samādhi, samādhi na vīmaṃsā. Aññā vīmaṃsā, añño samādhi. Iddhiyā imāni aṭṭha padāni",
  "anya-e0102n:65_5": "iddhilābhāya…pe… iddhivesārajjāya saṃvattantī”ti. Ettha hi iddhimuppādetukāmatāchando",
  "anya-e0102n:65_6": "samādhinā ekato niyuttova iddhilābhāya saṃvattati; tathā vīriyādayo. Tasmā imāni",
  "anya-e0102n:65_7": "aṭṭha padāni vuttānīti veditabbāni.",
  "anya-e0102n:66_0": "384. Soḷasa mūlānīti soḷasahi ākārehi āneñjatā cittassa veditabbā. Vuttañhetaṃ –",
  "anya-e0102n:66_1": "“iddhiyā kati mūlāni? Soḷasa mūlāni – anonataṃ cittaṃ kosajje na iñjatīti āneñjaṃ,",
  "anya-e0102n:66_2": "anunnataṃ cittaṃ uddhacce na iñjatīti āneñjaṃ, anabhinataṃ cittaṃ rāge na iñjatīti",
  "anya-e0102n:66_3": "āneñjaṃ, anapanataṃ cittaṃ byāpāde na iñjatīti āneñjaṃ, anissitaṃ cittaṃ diṭṭhiyā",
  "anya-e0102n:66_4": "na iñjatīti āneñjaṃ, appaṭibaddhaṃ cittaṃ chandarāge na iñjatīti āneñjaṃ, vippamuttaṃ",
  "anya-e0102n:66_5": "cittaṃ kāmarāge na iñjatīti āneñjaṃ, visaṃyuttaṃ cittaṃ kilese na iñjatīti āneñjaṃ,",
  "anya-e0102n:66_6": "vimariyādikataṃ cittaṃ kilesamariyāde na iñjatīti āneñjaṃ, ekattagataṃ cittaṃ nānattakilese",
  "anya-e0102n:66_7": "na iñjatīti āneñjaṃ, saddhāya pariggahitaṃ cittaṃ assaddhiye na iñjatīti āneñjaṃ,",
  "anya-e0102n:66_8": "vīriyena pariggahitaṃ cittaṃ kosajje na iñjatīti āneñjaṃ, satiyā pariggahitaṃ cittaṃ",
  "anya-e0102n:66_9": "pamāde na iñjatīti āneñjaṃ, samādhinā pariggahitaṃ cittaṃ uddhacce na iñjatīti āneñjaṃ,",
  "anya-e0102n:66_10": "paññāya pariggahitaṃ cittaṃ avijjāya na iñjatīti āneñjaṃ, obhāsagataṃ cittaṃ avijjandhakāre",
  "anya-e0102n:66_11": "na iñjatīti āneñjaṃ. Iddhiyā imāni soḷasa mūlāni iddhilābhāya…pe… iddhivesārajjāya saṃvattantī”ti.",
  "anya-e0102n:67_0": "Kāmañca esa attho evaṃ samāhite cittetiādināpi siddhoyeva, paṭhamajjhānādīnaṃ pana",
  "anya-e0102n:67_1": "iddhiyā bhūmipādapadamūlabhāvadassanatthaṃ puna vutto. Purimo ca suttesu āgatanayo.",
  "anya-e0102n:67_2": "Ayaṃ paṭisambhidāyaṃ. Iti ubhayattha asammohatthampi puna vutto.",
  "anya-e0102n:68_0": "385. Ñāṇena adhiṭṭhahantoti svāyamete iddhiyā bhūmipādapadabhūte dhamme sampādetvā",
  "anya-e0102n:68_1": "abhiññāpādakaṃ jhānaṃ samāpajjitvā vuṭṭhāya sace sataṃ icchati “sataṃ homi sataṃ",
  "anya-e0102n:68_2": "homī”ti parikammaṃ katvā puna abhiññāpādakaṃ jhānaṃ samāpajjitvā vuṭṭhāya adhiṭṭhāti,",
  "anya-e0102n:68_3": "adhiṭṭhānacittena saheva sataṃ hoti. Sahassādīsupi eseva nayo. Sace evaṃ na ijjhati",
  "anya-e0102n:68_4": "puna parikammaṃ katvā dutiyampi samāpajjitvā vuṭṭhāya adhiṭṭhātabbaṃ. Saṃyuttaṭṭhakathāyaṃ",
  "anya-e0102n:68_5": "hi ekavāraṃ dvevāraṃ samāpajjituṃ vaṭṭatīti vuttaṃ. Tattha pādakajjhānacittaṃ nimittārammaṇaṃ.",
  "anya-e0102n:68_6": "Parikammacittāni satārammaṇāni vā sahassārammaṇāni vā, tāni ca kho vaṇṇavasena, no",
  "anya-e0102n:68_7": "paṇṇattivasena. Adhiṭṭhānacittampi tatheva satārammaṇaṃ vā sahassārammaṇaṃ vā. Taṃ",
  "anya-e0102n:68_8": "pubbe vuttaṃ appanācittamiva gotrabhuanantaraṃ ekameva uppajjati rūpāvacaracatutthajjhānikaṃ.",
  "anya-e0102n:69_0": "386. Yampi paṭisambhidāyaṃ vuttaṃ “pakatiyā eko bahukaṃ āvajjati sataṃ vā sahassaṃ",
  "anya-e0102n:69_1": "vā satasahassaṃ vā, āvajjitvā ñāṇena adhiṭṭhāti ‘bahuko homī’ti, bahuko hoti, yathā",
  "anya-e0102n:69_2": "āyasmā cūḷapanthako”ti. Tatrāpi āvajjatīti parikammavaseneva vuttaṃ. Āvajjitvā ñāṇena",
  "anya-e0102n:69_3": "adhiṭṭhātīti abhiññāñāṇavasena vuttaṃ. Tasmā bahukaṃ āvajjati, tato tesampi parikammacittānaṃ",
  "anya-e0102n:69_4": "avasāne samāpajjati, samāpattito vuṭṭhahitvā puna bahuko homīti āvajjitvā tato paraṃ",
  "anya-e0102n:69_5": "pavattānaṃ tiṇṇaṃ catunnaṃ vā pubbabhāgacittānaṃ anantarā uppannena sanniṭṭhāpanavasena",
  "anya-e0102n:69_6": "adhiṭṭhānanti laddhanāmena ekeneva abhiññāñāṇena adhiṭṭhātīti evamettha attho daṭṭhabbo.",
  "anya-e0102n:70_0": "Yaṃ pana vuttaṃ “yathā āyasmā cūḷapanthako”ti, taṃ bahudhābhāvassa kāyasakkhidassanatthaṃ",
  "anya-e0102n:70_1": "vuttaṃ. Taṃ pana vatthunā dīpetabbaṃ. Te kira dvebhātaro panthe jātattā panthakāti",
  "anya-e0102n:70_2": "nāmaṃ labhiṃsu. Tesaṃ jeṭṭho mahāpanthako, so pabbajitvā saha paṭisambhidāhi arahattaṃ",
  "anya-e0102n:70_3": "pāpuṇi. Arahā hutvā cūḷapanthakaṃ pabbājetvā –",
  "anya-e0102n:71": "Padumaṃ yathā kokanadaṃ sugandhaṃ, pāto siyā phullamavītagandhaṃ;",
  "anya-e0102n:72": "Aṅgīrasaṃ passa virocamānaṃ, tapantamādiccamivantalikkheti. –",
  "anya-e0102n:73_0": "Imaṃ gāthaṃ adāsi. So taṃ catūhi māsehi paguṇaṃ kātuṃ nāsakkhi. Atha naṃ thero abhabbo",
  "anya-e0102n:73_1": "tvaṃ sāsaneti vihārato nīhari. Tasmiñca kāle thero bhattuddesako hoti. Jīvako theraṃ",
  "anya-e0102n:73_2": "upasaṅkamitvā “sve, bhante, bhagavatā saddhiṃ pañcabhikkhusatāni gahetvā amhākaṃ",
  "anya-e0102n:73_3": "gehe bhikkhaṃ gaṇhathā”ti āha. Theropi ṭhapetvā cūḷapanthakaṃ sesānaṃ adhivāsemīti adhivāsesi.",
  "anya-e0102n:74_0": "Cūḷapanthako dvārakoṭṭhake ṭhatvā rodati. Bhagavā dibbacakkhunā disvā taṃ upasaṅkamitvā",
  "anya-e0102n:74_1": "kasmā rodasīti āha. So taṃ pavattimācikkhi. Bhagavā na sajjhāyaṃ kātuṃ asakkonto",
  "anya-e0102n:74_2": "mama sāsane abhabbo nāma hoti, mā soci bhikkhūti taṃ bāhāyaṃ gahetvā vihāraṃ pavisitvā",
  "anya-e0102n:74_3": "iddhiyā pilotikakhaṇḍaṃ abhinimminitvā adāsi, handa bhikkhu imaṃ parimajjanto rajoharaṇaṃ",
  "anya-e0102n:74_4": "rajoharaṇanti punappunaṃ sajjhāyaṃ karohīti. Tassa tathā karoto taṃ kāḷavaṇṇaṃ ahosi.",
  "anya-e0102n:74_5": "So parisuddhaṃ vatthaṃ, natthettha doso, attabhāvassa panāyaṃ dosoti saññaṃ paṭilabhitvā",
  "anya-e0102n:74_6": "pañcasu khandhesu ñāṇaṃ otāretvā vipassanaṃ vaḍḍhetvā anulomato gotrabhusamīpaṃ pāpesi.",
  "anya-e0102n:74_7": "Athassa bhagavā obhāsagāthā abhāsi –",
  "anya-e0102n:75": "“Rāgo rajo na ca pana reṇu vuccati,",
  "anya-e0102n:76": "Rāgassetaṃ adhivacanaṃ rajoti;",
  "anya-e0102n:77": "Etaṃ rajaṃ vippajahitvā paṇḍitā,",
  "anya-e0102n:78": "Viharanti te vigatarajassa sāsane.",
  "anya-e0102n:79": "“Doso …pe….",
  "anya-e0102n:80": "“Moho rajo na ca pana reṇu vuccati,",
  "anya-e0102n:81": "Mohassetaṃ adhivacanaṃ rajoti;",
  "anya-e0102n:82": "Etaṃ rajaṃ vippajahitvā paṇḍitā,",
  "anya-e0102n:83": "Viharanti te vigatarajassa sāsane”ti. ;",
  "anya-e0102n:84": "Tassa gāthāpariyosāne catupaṭisambhidāchaḷabhiññāparivārā nava lokuttaradhammā hatthagatāva ahesuṃ.",
  "anya-e0102n:85_0": "Satthā dutiyadivase jīvakassa gehaṃ agamāsi saddhiṃ bhikkhusaṅghena. Atha dakkhiṇodakāvasāne",
  "anya-e0102n:85_1": "yāguyā diyyamānāya hatthena pattaṃ pidahi. Jīvako kiṃ bhanteti pucchi. Vihāre eko",
  "anya-e0102n:85_2": "bhikkhu atthīti. So purisaṃ pesesi “gaccha, ayyaṃ gahetvā sīghaṃ ehī”ti. Vihārato",
  "anya-e0102n:85_3": "nikkhante pana bhagavati,",
  "anya-e0102n:86": "Sahassakkhattumattānaṃ, nimminitvāna panthako;",
  "anya-e0102n:87": "Nisīdambavane ramme, yāva kālappavedanāti. ;",
  "anya-e0102n:88_0": "Atha so puriso gantvā kāsāvehi ekapajjotaṃ ārāmaṃ disvā āgantvā bhikkhūhi bharito",
  "anya-e0102n:88_1": "bhante ārāmo, nāhaṃ jānāmi katamo so ayyoti āha. Tato naṃ bhagavā āha “gaccha yaṃ",
  "anya-e0102n:88_2": "paṭhamaṃ passasi, taṃ cīvarakaṇṇe gahetvā ‘satthā taṃ āmantetī’ti vatvā ānehī”ti.",
  "anya-e0102n:88_3": "So taṃ gantvā therasseva cīvarakaṇṇe aggahesi. Tāvadeva sabbepi nimmitā antaradhāyiṃsu.",
  "anya-e0102n:88_4": "Thero “gaccha tva”nti taṃ uyyojetvā mukhadhovanādisarīrakiccaṃ niṭṭhapetvā paṭhamataraṃ",
  "anya-e0102n:88_5": "gantvā pattāsane nisīdi. Idaṃ sandhāya vuttaṃ “yathā āyasmā cūḷapanthako”ti.",
  "anya-e0102n:89_0": "Tatra ye te bahū nimmitā te aniyametvā nimmitattā iddhimatā sadisāva honti. Ṭhānanisajjādīsu",
  "anya-e0102n:89_1": "vā bhāsitatuṇhībhāvādīsu vā yaṃ yaṃ iddhimā karoti, taṃ tadeva karonti. Sace pana",
  "anya-e0102n:89_2": "nānāvaṇṇe kātukāmo hoti, keci paṭhamavaye, keci majjhimavaye, keci pacchimavaye,",
  "anya-e0102n:89_3": "tathā dīghakese, upaḍḍhamuṇḍe, muṇḍe, missakese, upaḍḍharattacīvare, paṇḍukacīvare,",
  "anya-e0102n:89_4": "padabhāṇadhammakathāsarabhaññapañhapucchanapañhavissajjanarajanapacanacīvarasibbanadhovanādīni",
  "anya-e0102n:89_5": "karonte aparepi vā nānappakārake kātukāmo hoti, tena pādakajjhānato vuṭṭhāya ettakā",
  "anya-e0102n:89_6": "bhikkhū paṭhamavayā hontūtiādinā nayena parikammaṃ katvā puna samāpajjitvā vuṭṭhāya",
  "anya-e0102n:89_7": "adhiṭṭhātabbaṃ. Adhiṭṭhānacittena saddhiṃ icchiticchitappakārāyeva hontīti. Esa nayo",
  "anya-e0102n:89_8": "bahudhāpi hutvā eko hotītiādīsu.",
  "anya-e0102n:90_0": "Ayaṃ pana viseso, iminā bhikkhunā evaṃ bahubhāvaṃ nimminitvā puna “ekova hutvā caṅkamissāmi,",
  "anya-e0102n:90_1": "sajjhāyaṃ karissāmi, pañhaṃ pucchissāmī”ti cintetvā vā, “ayaṃ vihāro appabhikkhuko,",
  "anya-e0102n:90_2": "sace keci āgamissanti ‘kuto ime ettakā ekasadisā bhikkhū, addhā therassa esa ānubhāvo’ti",
  "anya-e0102n:90_3": "maṃ jānissantī”ti appicchatāya vā antarāva “eko homī”ti icchantena pādakajjhānaṃ",
  "anya-e0102n:90_4": "samāpajjitvā vuṭṭhāya “eko homī”ti parikammaṃ katvā puna samāpajjitvā vuṭṭhāya “eko",
  "anya-e0102n:90_5": "homī”ti adhiṭṭhātabbaṃ. Adhiṭṭhānacittena saddhiṃyeva eko hoti. Evaṃ akaronto pana",
  "anya-e0102n:90_6": "yathā paricchinnakālavasena sayameva eko hoti.",
  "anya-e0102n:91_0": "387. Āvibhāvaṃ tirobhāvanti ettha āvibhāvaṃ karoti tirobhāvaṃ karotīti ayamattho.",
  "anya-e0102n:91_1": "Idameva hi sandhāya paṭisambhidāyaṃ vuttaṃ “āvibhāvanti kenaci anāvaṭaṃ hoti appaṭicchannaṃ",
  "anya-e0102n:91_2": "vivaṭaṃ pākaṭaṃ. Tirobhāvanti kenaci āvaṭaṃ hoti paṭicchannaṃ pihitaṃ paṭikujjita”nti.",
  "anya-e0102n:91_3": "Tatrāyaṃ iddhimā āvibhāvaṃ kātukāmo andhakāraṃ vā ālokaṃ karoti, paṭicchannaṃ vā",
  "anya-e0102n:91_4": "vivaṭaṃ, anāpāthaṃ vā āpāthaṃ karoti. Kathaṃ? Ayañhi yathā paṭicchannopi dūre ṭhitopi",
  "anya-e0102n:91_5": "vā dissati, evaṃ attānaṃ vā paraṃ vā kātukāmo pādakajjhānato vuṭṭhāya idaṃ andhakāraṭṭhānaṃ",
  "anya-e0102n:91_6": "ālokajātaṃ hotūti vā, idaṃ paṭicchannaṃ vivaṭaṃ hotūti vā, idaṃ anāpāthaṃ āpāthaṃ",
  "anya-e0102n:91_7": "hotūti vā āvajjitvā parikammaṃ katvā vuttanayeneva adhiṭṭhāti, saha adhiṭṭhānacittena",
  "anya-e0102n:91_8": "yathādhiṭṭhitameva hoti. Pare dūre ṭhitāpi passanti. Sayampi passitukāmo passati.",
  "anya-e0102n:92_0": "388. Etaṃ pana pāṭihāriyaṃ kena katapubbanti? Bhagavatā. Bhagavā hi cūḷasubhaddāya",
  "anya-e0102n:92_1": "nimantito vissakammunā nimmitehi pañcahi kūṭāgārasatehi sāvatthito sattayojanabbhantaraṃ",
  "anya-e0102n:92_2": "sāketaṃ gacchanto yathā sāketanagaravāsino sāvatthivāsike, sāvatthivāsino ca sāketavāsike",
  "anya-e0102n:92_3": "passanti, evaṃ adhiṭṭhāsi. Nagaramajjhe ca otaritvā pathaviṃ dvidhā bhinditvā yāva",
  "anya-e0102n:92_4": "avīciṃ ākāsañca dvidhā viyūhitvā yāva brahmalokaṃ dassesi.",
  "anya-e0102n:93_0": "Devorohaṇenapi ca ayamattho vibhāvetabbo. Bhagavā kira yamakapāṭihāriyaṃ katvā caturāsītipāṇasahassāni",
  "anya-e0102n:93_1": "bandhanā pamocetvā atītā buddhā yamakapāṭihāriyāvasāne kuhiṃ gatāti āvajjitvā tāvatiṃsabhavanaṃ",
  "anya-e0102n:93_2": "gatāti addasa. Athekena pādena pathavītalaṃ akkamitvā dutiyaṃ yugandharapabbate patiṭṭhapetvā",
  "anya-e0102n:93_3": "puna purimapādaṃ uddharitvā sinerumatthakaṃ akkamitvā tattha paṇḍukambalasilātale",
  "anya-e0102n:93_4": "vassaṃ upagantvā sannipatitānaṃ dasasahassacakkavāḷadevatānaṃ ādito paṭṭhāya abhidhammakathaṃ",
  "anya-e0102n:93_5": "ārabhi. Bhikkhācāravelāya nimmitabuddhaṃ māpesi. So dhammaṃ deseti. Bhagavā nāgalatādantakaṭṭhaṃ",
  "anya-e0102n:93_6": "khāditvā anotattadahe mukhaṃ dhovitvā uttarakurūsu piṇḍapātaṃ gahetvā anotattadahatīre",
  "anya-e0102n:93_7": "paribhuñjati. Sāriputtatthero tattha gantvā bhagavantaṃ vandati. Bhagavā ajja ettakaṃ",
  "anya-e0102n:93_8": "dhammaṃ desesinti therassa nayaṃ deti. Evaṃ tayo māse abbocchinnaṃ abhidhammakathaṃ",
  "anya-e0102n:93_9": "kathesi. Taṃ sutvā asītikoṭidevatānaṃ dhammābhisamayo ahosi.",
  "anya-e0102n:94_0": "Yamakapāṭihāriye sannipatitāpi dvādasayojanā parisā bhagavantaṃ passitvāva gamissāmāti",
  "anya-e0102n:94_1": "khandhāvāraṃ bandhitvā aṭṭhāsi. Taṃ cūḷaanāthapiṇḍikaseṭṭhiyeva sabbapaccayehi upaṭṭhāsi.",
  "anya-e0102n:94_2": "Manussā kuhiṃ bhagavāti jānanatthāya anuruddhattheraṃ yāciṃsu. Thero ālokaṃ vaḍḍhetvā",
  "anya-e0102n:94_3": "addasa dibbena cakkhunā tattha vassūpagataṃ bhagavantaṃ disvā ārocesi.",
  "anya-e0102n:95_0": "Te bhagavato vandanatthāya mahāmoggallānattheraṃ yāciṃsu. Thero parisamajjheyeva",
  "anya-e0102n:95_1": "mahāpathaviyaṃ nimujjitvā sinerupabbataṃ nibbijjhitvā tathāgatapādamūle bhagavato",
  "anya-e0102n:95_2": "pāde vandamānova ummujjitvā bhagavantaṃ etadavoca “jambudīpavāsino, bhante, bhagavato",
  "anya-e0102n:95_3": "pāde vanditvā passitvāva gamissāmāti vadantī”ti. Bhagavā āha “kuhiṃ pana te, moggallāna,",
  "anya-e0102n:95_4": "etarahi jeṭṭhabhātā dhammasenāpatī”ti? “Saṅkassanagare bhante”ti. “Moggallāna, maṃ",
  "anya-e0102n:95_5": "daṭṭhukāmā sve saṅkassanagaraṃ āgacchantu, ahaṃ sve mahāpavāraṇapuṇṇamāsīuposathadivase",
  "anya-e0102n:95_6": "saṅkassanagare otarissāmī”ti. “Sādhu, bhante”ti thero dasabalaṃ vanditvā āgatamaggeneva",
  "anya-e0102n:95_7": "oruyha manussānaṃ santikaṃ sampāpuṇi. Gamanāgamanakāle ca yathā naṃ manussā passanti,",
  "anya-e0102n:95_8": "evaṃ adhiṭṭhāsi. Idaṃ tāvettha mahāmoggallānatthero āvibhāvapāṭihāriyaṃ akāsi.",
  "anya-e0102n:96_0": "So evaṃ āgato taṃ pavattiṃ ārocetvā “dūranti saññaṃ akatvā katapātarāsāva nikkhamathā”ti",
  "anya-e0102n:96_1": "āha. Bhagavā sakkassa devarañño ārocesi “mahārāja, sve manussalokaṃ gacchāmī”ti.",
  "anya-e0102n:96_2": "Devarājā vissakammaṃ āṇāpesi “tāta, sve bhagavā manussalokaṃ gantukāmo, tisso sopānapantiyo",
  "anya-e0102n:96_3": "māpehi ekaṃ kanakamayaṃ, ekaṃ rajatamayaṃ, ekaṃ maṇimaya”nti. So tathā akāsi. Bhagavā",
  "anya-e0102n:96_4": "dutiyadivase sinerumuddhani ṭhatvā puratthimalokadhātuṃ olokesi, anekāni cakkavāḷasahassāni",
  "anya-e0102n:96_5": "vivaṭāni hutvā ekaṅgaṇaṃ viya pakāsiṃsu. Yathā ca puratthimena, evaṃ pacchimenapi",
  "anya-e0102n:96_6": "uttarenapi dakkhiṇenapi sabbaṃ vivaṭamaddasa. Heṭṭhāpi yāva avīci, upari yāva akaniṭṭhabhavanaṃ, tāva addasa.",
  "anya-e0102n:97_0": "Taṃ divasaṃ kira lokavivaraṇaṃ nāma ahosi. Manussāpi deve passanti, devāpi manusse.",
  "anya-e0102n:97_1": "Tattha neva manussā uddhaṃ ullokenti, na devā adho olokenti, sabbe sammukhāva aññamaññaṃ",
  "anya-e0102n:97_2": "passanti. Bhagavā majjhe maṇimayena sopānena otarati, chakāmāvacaradevā vāmapasse",
  "anya-e0102n:97_3": "kanakamayena, suddhāvāsā ca mahābrahmā ca dakkhiṇapasse rajatamayena. Devarājā pattacīvaraṃ",
  "anya-e0102n:97_4": "aggahesi, mahābrahmā tiyojanikaṃ setacchattaṃ, suyāmo vāḷabījaniṃ, pañcasikho gandhabbaputto",
  "anya-e0102n:97_5": "tigāvutamattaṃ beḷuvapaṇḍuvīṇaṃ gahetvā tathāgatassa pūjaṃ karonto otarati. Taṃdivasaṃ",
  "anya-e0102n:97_6": "bhagavantaṃ disvā buddhabhāvāya pihaṃ anuppādetvā ṭhitasatto nāma natthi. Idamettha",
  "anya-e0102n:97_7": "bhagavā āvibhāvapāṭihāriyaṃ akāsi.",
  "anya-e0102n:98_0": "Apica tambapaṇṇidīpe talaṅgaravāsī dhammadinnattheropi tissamahāvihāre cetiyaṅgaṇasmiṃ",
  "anya-e0102n:98_1": "nisīditvā “tīhi, bhikkhave, dhammehi samannāgato bhikkhu apaṇṇakapaṭipadaṃ paṭipanno",
  "anya-e0102n:98_2": "hotī”ti apaṇṇakasuttaṃ kathento heṭṭhāmukhaṃ bījaniṃ akāsi, yāva avīcito ekaṅgaṇaṃ",
  "anya-e0102n:98_3": "ahosi. Tato uparimukhaṃ akāsi, yāva brahmalokā ekaṅgaṇaṃ ahosi. Thero nirayabhayena",
  "anya-e0102n:98_4": "tajjetvā saggasukhena ca palobhetvā dhammaṃ desesi. Keci sotāpannā ahesuṃ, keci sakadāgāmī anāgāmī arahantoti.",
  "anya-e0102n:99_0": "389. Tirobhāvaṃ kātukāmo pana ālokaṃ vā andhakāraṃ karoti, appaṭicchannaṃ vā paṭicchannaṃ,",
  "anya-e0102n:99_1": "āpāthaṃ vā anāpāthaṃ karoti. Kathaṃ? Ayañhi yathā appaṭicchannopi samīpe ṭhitopi",
  "anya-e0102n:99_2": "vā na dissati, evaṃ attānaṃ vā paraṃ vā kātukāmo pādakajjhānato vuṭṭhāya “idaṃ ālokaṭṭhānaṃ",
  "anya-e0102n:99_3": "andhakāraṃ hotū”ti vā, “idaṃ appaṭicchannaṃ paṭicchannaṃ hotū”ti vā, “idaṃ āpāthaṃ",
  "anya-e0102n:99_4": "anāpāthaṃ hotū”ti vā āvajjitvā parikammaṃ katvā vuttanayeneva adhiṭṭhāti. Saha adhiṭṭhānacittena",
  "anya-e0102n:99_5": "yathādhiṭṭhitameva hoti. Pare samīpe ṭhitāpi na passanti. Sayampi apassitukāmo na passati.",
  "anya-e0102n:100_0": "390. Etaṃ pana pāṭihāriyaṃ kena katapubbanti? Bhagavatā. Bhagavā hi yasaṃ kulaputtaṃ",
  "anya-e0102n:100_1": "samīpe nisinnaṃyeva yathā naṃ pitā na passati, evamakāsi. Tathā vīsayojanasataṃ mahākappinassa",
  "anya-e0102n:100_2": "paccuggamanaṃ katvā taṃ anāgāmiphale, amaccasahassañcassa sotāpattiphale patiṭṭhāpetvā,",
  "anya-e0102n:100_3": "tassa anumaggaṃ āgatā sahassitthiparivārā anojādevī āgantvā samīpe nisinnāpi yathā",
  "anya-e0102n:100_4": "saparisaṃ rājānaṃ na passati, tathā katvā “api, bhante, rājānaṃ passathā”ti vutte",
  "anya-e0102n:100_5": "“kiṃ pana te rājānaṃ gavesituṃ varaṃ, udāhu attāna”nti? “Attānaṃ, bhante”ti vatvā",
  "anya-e0102n:100_6": "nisinnāya tassā tathā dhammaṃ desesi, yathā sā saddhiṃ itthisahassena sotāpattiphale",
  "anya-e0102n:100_7": "patiṭṭhāsi, amaccā anāgāmiphale, rājā arahatteti. Apica tambapaṇṇidīpaṃ āgatadivase",
  "anya-e0102n:100_8": "yathā attanā saddhiṃ āgate avasese rājā na passati, evaṃ karontena mahindattherenāpi idaṃ katameva.",
  "anya-e0102n:101_0": "391. Apica sabbampi pākaṭaṃ pāṭihāriyaṃ āvibhāvaṃ nāma. Apākaṭapāṭihāriyaṃ tirobhāvaṃ",
  "anya-e0102n:101_1": "nāma. Tattha pākaṭapāṭihāriye iddhipi paññāyati iddhimāpi. Taṃ yamakapāṭihāriyena",
  "anya-e0102n:101_2": "dīpetabbaṃ. Tatra hi “idha tathāgato yamakapāṭihāriyaṃ karoti asādhāraṇaṃ sāvakehi.",
  "anya-e0102n:101_3": "Uparimakāyato aggikkhandho pavattati, heṭṭhimakāyato udakadhārā pavattatī”ti evaṃ",
  "anya-e0102n:101_4": "ubhayaṃ paññāyittha. Apākaṭapāṭihāriye iddhiyeva paññāyati, na iddhimā. Taṃ mahakasuttena",
  "anya-e0102n:101_5": "ca brahmanimantanikasuttena ca dīpetabbaṃ. Tatra hi āyasmato ca mahakassa, bhagavato",
  "anya-e0102n:101_6": "ca iddhiyeva paññāyittha, na iddhimā.",
  "anya-e0102n:102": "Yathāha –",
  "anya-e0102n:103_0": "“Ekamantaṃ nisinno kho citto gahapati āyasmantaṃ mahakaṃ etadavoca ‘sādhu me, bhante,",
  "anya-e0102n:103_1": "ayyo mahako uttarimanussadhammā iddhipāṭihāriyaṃ dassetū’ti. Tena hi tvaṃ gahapati",
  "anya-e0102n:103_2": "āḷinde uttarāsaṅgaṃ paññāpetvā tiṇakalāpaṃ okāsehīti. ‘Evaṃ, bhante’ti kho citto",
  "anya-e0102n:103_3": "gahapati āyasmato mahakassa paṭissutvā āḷinde uttarāsaṅgaṃ paññāpetvā tiṇakalāpaṃ",
  "anya-e0102n:103_4": "okāsesi. Atha kho āyasmā mahako vihāraṃ pavisitvā tathārūpaṃ iddhābhisaṅkhāraṃ abhisaṅkhāsi,",
  "anya-e0102n:103_5": "yathā tālacchiggaḷena ca aggaḷantarikāya ca acci nikkhamitvā tiṇāni jhāpesi, uttarāsaṅgaṃ na jhāpesī”ti.",
  "anya-e0102n:104": "Yathā cāha –",
  "anya-e0102n:105_0": "“Atha khvāhaṃ, bhikkhave, tathārūpaṃ iddhābhisaṅkhāraṃ abhisaṅkhāsiṃ ‘ettāvatā brahmā",
  "anya-e0102n:105_1": "ca brahmaparisā ca brahmapārisajjā ca saddañca me sossanti, na ca maṃ dakkhissantī’ti",
  "anya-e0102n:105_2": "antarahito imaṃ gāthaṃ abhāsiṃ –",
  "anya-e0102n:106": "‘Bhave vāhaṃ bhayaṃ disvā, bhavañca vibhavesinaṃ;",
  "anya-e0102n:107": "Bhavaṃ nābhivadiṃ kiñci, nandiñca na upādiyi”’nti. ;",
  "anya-e0102n:108_0": "392. Tirokuṭṭaṃ tiropākāraṃ tiropabbataṃ asajjamāno gacchati seyyathāpi ākāseti ettha",
  "anya-e0102n:108_1": "tirokuṭṭanti parakuṭṭaṃ, kuṭṭassa parabhāganti vuttaṃ hoti. Esa nayo itaresu. Kuṭṭoti",
  "anya-e0102n:108_2": "ca gehabhittiyā etamadhivacanaṃ. Pākāroti gehavihāragāmādīnaṃ parikkhepapākāro. Pabbatoti",
  "anya-e0102n:108_3": "paṃsupabbato vā pāsāṇapabbato vā. Asajjamānoti alaggamāno. Seyyathāpi ākāseti ākāse",
  "anya-e0102n:108_4": "viya. Evaṃ gantukāmena pana ākāsakasiṇaṃ samāpajjitvā vuṭṭhāya kuṭṭaṃ vā pākāraṃ",
  "anya-e0102n:108_5": "vā sinerucakkavāḷesupi aññataraṃ pabbataṃ vā āvajjitvā kataparikammena ākāso hotūti",
  "anya-e0102n:108_6": "adhiṭṭhātabbo. Ākāsoyeva hoti. Adho otaritukāmassa, uddhaṃ vā ārohitukāmassa susiro",
  "anya-e0102n:108_7": "hoti, vinivijjhitvā gantukāmassa chiddo. So tattha asajjamāno gacchati.",
  "anya-e0102n:109_0": "Tipiṭakacūḷābhayatthero panetthāha – “ākāsakasiṇasamāpajjanaṃ, āvuso, kimatthiyaṃ,",
  "anya-e0102n:109_1": "kiṃ hatthiassādīni abhinimminitukāmo hatthiassādi kasiṇāni samāpajjati, nanu yattha",
  "anya-e0102n:109_2": "katthaci kasiṇe parikammaṃ katvā aṭṭhasamāpattivasībhāvoyeva pamāṇaṃ. Yaṃ yaṃ icchati,",
  "anya-e0102n:109_3": "taṃ tadeva hotī”ti. Bhikkhū āhaṃsu – “pāḷiyā, bhante, ākāsakasiṇaṃyeva āgataṃ, tasmā",
  "anya-e0102n:109_4": "avassametaṃ vattabba”nti. Tatrāyaṃ pāḷi –",
  "anya-e0102n:110_0": "“Pakatiyā ākāsakasiṇasamāpattiyā lābhī hoti. Tirokuṭṭaṃ tiropākāraṃ tiropabbataṃ",
  "anya-e0102n:110_1": "āvajjati. Āvajjitvā ñāṇena adhiṭṭhāti – ‘ākāso hotū’ti. Ākāso hoti. Tirokuṭṭaṃ tiropākāraṃ",
  "anya-e0102n:110_2": "tiropabbataṃ asajjamāno gacchati. Yathā manussā pakatiyā aniddhimanto kenaci anāvaṭe",
  "anya-e0102n:110_3": "aparikkhitte asajjamānā gacchanti, evameva so iddhimā cetovasippatto tirokuṭṭaṃ tiropākāraṃ",
  "anya-e0102n:110_4": "tiropabbataṃ asajjamāno gacchati, seyyathāpi ākāse”ti.",
  "anya-e0102n:111_0": "Sace panassa bhikkhuno adhiṭṭhahitvā gacchantassa antarā pabbato vā rukkho vā uṭṭheti,",
  "anya-e0102n:111_1": "kiṃ puna samāpajjitvā adhiṭṭhātabbanti? Doso natthi. Puna samāpajjitvā adhiṭṭhānaṃ",
  "anya-e0102n:111_2": "hi upajjhāyassa santike nissayaggahaṇasadisaṃ hoti. Iminā ca pana bhikkhunā ākāso",
  "anya-e0102n:111_3": "hotūti adhiṭṭhitattā ākāso hotiyeva. Purimādhiṭṭhānabaleneva cassa antarā añño pabbato",
  "anya-e0102n:111_4": "vā rukkho vā utumayo uṭṭhahissatīti aṭṭhānamevetaṃ. Aññena iddhimatā nimmite pana",
  "anya-e0102n:111_5": "paṭhamanimmānaṃ balavaṃ hoti. Itarena tassa uddhaṃ vā adho vā gantabbaṃ.",
  "anya-e0102n:112_0": "393. Pathaviyāpi ummujjanimujjanti ettha ummujjanti uṭṭhānaṃ vuccati. Nimujjanti",
  "anya-e0102n:112_1": "saṃsīdanaṃ. Ummujjañca nimujjañca ummujjanimujjaṃ. Evaṃ kātukāmena āpokasiṇaṃ samāpajjitvā",
  "anya-e0102n:112_2": "uṭṭhāya ettake ṭhāne pathavī udakaṃ hotūti paricchinditvā parikammaṃ katvā vuttanayeneva",
  "anya-e0102n:112_3": "adhiṭṭhātabbaṃ. Saha adhiṭṭhānena yathā paricchinne ṭhāne pathavī udakameva hoti.",
  "anya-e0102n:112_4": "So tattha ummujjanimujjaṃ karoti. Tatrāyaṃ pāḷi –",
  "anya-e0102n:113_0": "“Pakatiyā āpokasiṇasamāpattiyā lābhī hoti. Pathaviṃ āvajjati. Āvajjitvā ñāṇena adhiṭṭhāti",
  "anya-e0102n:113_1": "– ‘udakaṃ hotū’ti. Udakaṃ hoti. So pathaviyā ummujjanimujjaṃ karoti. Yathā manussā",
  "anya-e0102n:113_2": "pakatiyā aniddhimanto udake ummujjanimujjaṃ karonti, evameva so iddhimā cetovasippatto",
  "anya-e0102n:113_3": "pathaviyā ummujjanimujjaṃ karoti, seyyathāpi udake”ti.",
  "anya-e0102n:114_0": "Na kevalañca ummujjanimujjameva, nhānapānamukhadhovanabhaṇḍakadhovanādīsu yaṃ yaṃ",
  "anya-e0102n:114_1": "icchati, taṃ taṃ karoti. Na kevalañca udakameva, sappitelamadhuphāṇitādīsupi yaṃ",
  "anya-e0102n:114_2": "yaṃ icchati, taṃ taṃ idañcidañca ettakaṃ hotūti āvajjitvā parikammaṃ katvā adhiṭṭhahantassa",
  "anya-e0102n:114_3": "yathādhiṭṭhitameva hoti. Uddharitvā bhājanagataṃ karontassa sappi sappimeva hoti.",
  "anya-e0102n:114_4": "Telādīni telādīniyeva. Udakaṃ udakameva. So tattha temitukāmova temeti, na temitukāmo",
  "anya-e0102n:114_5": "na temeti. Tasseva ca sā pathavī udakaṃ hoti sesajanassa pathavīyeva. Tattha manussā",
  "anya-e0102n:114_6": "pattikāpi gacchanti, yānādīhipi gacchanti, kasikammādīnipi karontiyeva. Sace panāyaṃ",
  "anya-e0102n:114_7": "tesampi udakaṃ hotūti icchati, hotiyeva. Paricchinnakālaṃ pana atikkamitvā yaṃ pakatiyā",
  "anya-e0102n:114_8": "ghaṭataḷākādīsu udakaṃ, taṃ ṭhapetvā avasesaṃ paricchinnaṭṭhānaṃ pathavīyeva hoti.",
  "anya-e0102n:115_0": "394. Udakepi abhijjamāneti ettha yaṃ udakaṃ akkamitvā saṃsīdati, taṃ bhijjamānanti",
  "anya-e0102n:115_1": "vuccati. Viparītaṃ abhijjamānaṃ. Evaṃ gantukāmena pana pathavīkasiṇaṃ samāpajjitvā",
  "anya-e0102n:115_2": "vuṭṭhāya ettake ṭhāne udakaṃ pathavī hotūti paricchinditvā parikammaṃ katvā vuttanayeneva",
  "anya-e0102n:115_3": "adhiṭṭhātabbaṃ. Saha adhiṭṭhānena yathā paricchinnaṭṭhāne udakaṃ pathavīyeva hoti.",
  "anya-e0102n:115_4": "So tattha gacchati, tatrāyaṃ pāḷi –",
  "anya-e0102n:116_0": "“Pakatiyā pathavīkasiṇasamāpattiyā lābhī hoti. Udakaṃ āvajjati. Āvajjitvā ñāṇena",
  "anya-e0102n:116_1": "adhiṭṭhāti – ‘pathavī hotū’ti. Pathavī hoti. So abhijjamāne udake gacchati. Yathā",
  "anya-e0102n:116_2": "manussā pakatiyā aniddhimanto abhijjamānāya pathaviyā gacchanti, evameva so iddhimā",
  "anya-e0102n:116_3": "cetovasippatto abhijjamāne udake gacchati, seyyathāpi pathaviya”nti.",
  "anya-e0102n:117_0": "Na kevalañca gacchati, yaṃ yaṃ iriyāpathaṃ icchati, taṃ taṃ karoti. Na kevalañca",
  "anya-e0102n:117_1": "pathavimeva karoti, maṇisuvaṇṇapabbatarukkhādīsupi yaṃ yaṃ icchati, taṃ taṃ vuttanayeneva",
  "anya-e0102n:117_2": "āvajjitvā adhiṭṭhāti, yathādhiṭṭhitameva hoti. Tasseva ca taṃ udakaṃ pathavī hoti,",
  "anya-e0102n:117_3": "sesajanassa udakameva, macchakacchapā ca udakakākādayo ca yathāruci vicaranti. Sace",
  "anya-e0102n:117_4": "panāyaṃ aññesampi manussānaṃ taṃ pathaviṃ kātuṃ icchati, karotiyeva. Paricchinnakālātikkamena",
  "anya-e0102n:117_5": "pana udakameva hoti.",
  "anya-e0102n:118_0": "395. Pallaṅkena kamatīti pallaṅkena gacchati. Pakkhī sakuṇoti pakkhehi yuttasakuṇo.",
  "anya-e0102n:118_1": "Evaṃ kātukāmena pana pathavīkasiṇaṃ samāpajjitvā vuṭṭhāya sace nisinno gantumicchati,",
  "anya-e0102n:118_2": "pallaṅkappamāṇaṃ ṭhānaṃ paricchinditvā parikammaṃ katvā vuttanayeneva adhiṭṭhātabbaṃ.",
  "anya-e0102n:118_3": "Sace nipanno gantukāmo hoti mañcappamāṇaṃ, sace padasā gantukāmo hoti maggappamāṇanti",
  "anya-e0102n:118_4": "evaṃ yathānurūpaṃ ṭhānaṃ paricchinditvā vuttanayeneva pathavī hotūti adhiṭṭhātabbaṃ,",
  "anya-e0102n:118_5": "saha adhiṭṭhānena pathavīyeva hoti. Tatrāyaṃ pāḷi –",
  "anya-e0102n:119_0": "“Ākāsepi pallaṅkena kamati, seyyathāpi pakkhī sakuṇoti. Pakatiyā pathavīkasiṇasamāpattiyā",
  "anya-e0102n:119_1": "lābhī hoti, ākāsaṃ āvajjati. Āvajjitvā ñāṇena adhiṭṭhāti – ‘pathavī hotū’ti. Pathavī",
  "anya-e0102n:119_2": "hoti. So ākāse antalikkhe caṅkamatipi tiṭṭhatipi nisīdatipi seyyampi kappeti. Yathā",
  "anya-e0102n:119_3": "manussā pakatiyā aniddhimanto pathaviyaṃ caṅkamantipi…pe… seyyampi kappenti, evameva",
  "anya-e0102n:119_4": "so iddhimā cetovasippatto ākāse antalikkhe caṅkamatipi…pe… seyyampi kappetī”ti.",
  "anya-e0102n:120_0": "Ākāse gantukāmena ca bhikkhunā dibbacakkhulābhināpi bhavitabbaṃ. Kasmā? Antare utusamuṭṭhānā",
  "anya-e0102n:120_1": "vā pabbatarukkhādayo honti, nāgasupaṇṇādayo vā usūyantā māpenti, nesaṃ dassanatthaṃ.",
  "anya-e0102n:120_2": "Te pana disvā kiṃ kātabbanti? Pādakajjhānaṃ samāpajjitvā vuṭṭhāya ākāso hotūti parikammaṃ",
  "anya-e0102n:120_3": "katvā adhiṭṭhātabbaṃ. Thero panāha “samāpattisamāpajjanaṃ, āvuso, kimatthiyaṃ, nanu",
  "anya-e0102n:120_4": "samāhitamevassa cittaṃ, tena yaṃ yaṃ ṭhānaṃ ākāso hotūti adhiṭṭhāti, ākāsoyeva hotī”ti.",
  "anya-e0102n:120_5": "Kiñcāpi evamāha, atha kho tirokuṭṭapārihāriye vuttanayeneva paṭipajjitabbaṃ.",
  "anya-e0102n:121_0": "Apica okāse orohaṇatthampi iminā dibbacakkhulābhinā bhavitabbaṃ, ayañhi sace anokāse",
  "anya-e0102n:121_1": "nhānatitthe vā gāmadvāre vā orohati. Mahājanassa pākaṭo hoti. Tasmā dibbacakkhunā",
  "anya-e0102n:121_2": "passitvā anokāsaṃ vajjetvā okāse otaratīti.",
  "anya-e0102n:122_0": "396. Imepi candimasūriye evaṃmahiddhike evaṃmahānubhāve pāṇinā parāmasati parimajjatīti",
  "anya-e0102n:122_1": "ettha candimasūriyānaṃ dvācattālīsayojanasahassassa upari caraṇena mahiddhikatā,",
  "anya-e0102n:122_2": "tīsu dīpesu ekakkhaṇe ālokakaraṇena mahānubhāvatā veditabbā. Evaṃ upari caraṇaālokakaraṇehi",
  "anya-e0102n:122_3": "vā mahiddhike teneva mahānubhāve. Parāmasatīti pariggaṇhati ekadese vā chupati. Parimajjatīti",
  "anya-e0102n:122_4": "samantato ādāsatalaṃ viya parimajjati. Ayaṃ panassa iddhi abhiññāpādakajjhānavaseneva",
  "anya-e0102n:122_5": "ijjhati, natthettha kasiṇasamāpattiniyamo. Vuttañhetaṃ paṭisambhidāyaṃ –",
  "anya-e0102n:123_0": "“Imepi candimasūriye…pe… parimajjatīti idha so iddhimā cetovasippatto candimasūriye",
  "anya-e0102n:123_1": "āvajjati, āvajjitvā ñāṇena adhiṭṭhāti – ‘hatthapāse hotū’ti. Hatthapāse hoti. So",
  "anya-e0102n:123_2": "nisinnako vā nipannako vā candimasūriye pāṇinā āmasati parāmasati parimajjati. Yathā",
  "anya-e0102n:123_3": "manussā pakatiyā aniddhimanto kiñcideva rūpagataṃ hatthapāse āmasanti parāmasanti",
  "anya-e0102n:123_4": "parimajjanti, evameva so iddhimā…pe… parimajjatī”ti.",
  "anya-e0102n:124_0": "Svāyaṃ yadi icchati gantvā parāmasituṃ, gantvā parāmasati, yadi pana idheva nisinnako",
  "anya-e0102n:124_1": "vā nipannako vā parāmasitukāmo hoti, hatthapāse hotūti adhiṭṭhāti, adhiṭṭhānabalena",
  "anya-e0102n:124_2": "vaṇṭā muttatālaphalaṃ viya āgantvā hatthapāse ṭhite vā parāmasati, hatthaṃ vā vaḍḍhetvā.",
  "anya-e0102n:124_3": "Vaḍḍhentassa pana kiṃ upādiṇṇakaṃ vaḍḍhati, anupādiṇṇakanti? Upādiṇṇakaṃ nissāya",
  "anya-e0102n:124_4": "anupādiṇṇakaṃ vaḍḍhati.",
  "anya-e0102n:125_0": "Tattha tipiṭakacūḷanāgatthero āha “kiṃ panāvuso, upādiṇṇakaṃ khuddakampi mahantampi",
  "anya-e0102n:125_1": "na hoti, nanu yadā bhikkhu tālacchiddādīhi nikkhamati, tadā upādiṇṇakaṃ khuddakaṃ",
  "anya-e0102n:125_2": "hoti. Yadā mahantaṃ attabhāvaṃ karoti, tadā mahantaṃ hoti mahāmoggallānattherassa viyā”ti.",
  "anya-e0102n:126": "Nandopanandanāgadamanakathā",
  "anya-e0102n:127_0": "Ekasmiṃ kira samaye anāthapiṇḍiko gahapati bhagavato dhammadesanaṃ sutvā “sve, bhante,",
  "anya-e0102n:127_1": "pañcahi bhikkhusatehi saddhiṃ amhākaṃ gehe bhikkhaṃ gaṇhathā”ti nimantetvā pakkami.",
  "anya-e0102n:127_2": "Bhagavā adhivāsetvā taṃdivasāvasesaṃ rattibhāgañca vītināmetvā paccūsasamaye dasasahassilokadhātuṃ",
  "anya-e0102n:127_3": "olokesi. Athassa nandopanando nāma nāgarājā ñāṇamukhe āpāthamāgacchi. Bhagavā “ayaṃ",
  "anya-e0102n:127_4": "nāgarājā mayhaṃ ñāṇamukhe āpāthamāgacchi, atthi nu kho assa upanissayo”ti āvajjento",
  "anya-e0102n:127_5": "“ayaṃ micchādiṭṭhiko tīsu ratanesu appasannoti disvā ko nu kho imaṃ micchādiṭṭhito",
  "anya-e0102n:127_6": "viveceyyā”ti āvajjento mahāmoggallānattheraṃ addasa.",
  "anya-e0102n:128_0": "Tato pabhātāya rattiyā sarīrapaṭijagganaṃ katvā āyasmantaṃ ānandaṃ āmantesi – “ānanda,",
  "anya-e0102n:128_1": "pañcannaṃ bhikkhusatānaṃ ārocehi tathāgato devacārikaṃ gacchatī”ti. Taṃ divasañca",
  "anya-e0102n:128_2": "nandopanandassa āpānabhūmiṃ sajjayiṃsu. So dibbaratanapallaṅke dibbena setacchattena",
  "anya-e0102n:128_3": "dhāriyamānena tividhanāṭakehi ceva nāgaparisāya ca parivuto dibbabhājanesu upaṭṭhāpitaṃ",
  "anya-e0102n:128_4": "annapānavidhiṃ olokayamāno nisinno hoti. Atha bhagavā yathā nāgarājā passati, tathā",
  "anya-e0102n:128_5": "katvā tassa vitānamatthakeneva pañcahi bhikkhusatehi saddhiṃ tāvatiṃsadevalokābhimukho pāyāsi.",
  "anya-e0102n:129_0": "Tena kho pana samayena nandopanandassa nāgarājassa evarūpaṃ pāpakaṃ diṭṭhigataṃ uppannaṃ",
  "anya-e0102n:129_1": "hoti – “ime hi nāma muṇḍakā samaṇakā amhākaṃ uparūparibhavanena devānaṃ tāvatiṃsānaṃ",
  "anya-e0102n:129_2": "bhavanaṃ pavisantipi nikkhamantipi, na dāni ito paṭṭhāya imesaṃ amhākaṃ matthake",
  "anya-e0102n:129_3": "pādapaṃsuṃ okirantānaṃ gantuṃ dassāmī”ti uṭṭhāya sinerupādaṃ gantvā taṃ attabhāvaṃ",
  "anya-e0102n:129_4": "vijahitvā sineruṃ sattakkhattuṃ bhogehi parikkhipitvā upari phaṇaṃ katvā tāvatiṃsabhavanaṃ",
  "anya-e0102n:129_5": "avakujjena phaṇena gahetvā adassanaṃ gamesi.",
  "anya-e0102n:130_0": "Atha kho āyasmā raṭṭhapālo bhagavantaṃ etadavoca “pubbe, bhante, imasmiṃ padese ṭhito",
  "anya-e0102n:130_1": "sineruṃ passāmi, sineruparibhaṇḍaṃ passāmi, tāvatiṃsaṃ passāmi, vejayantaṃ passāmi,",
  "anya-e0102n:130_2": "vejayantassa pāsādassa upari dhajaṃ passāmi. Ko nu kho, bhante, hetu ko paccayo,",
  "anya-e0102n:130_3": "yaṃ etarahi neva sineruṃ passāmi…pe… na vejayantassa pāsādassa upari dhajaṃ passāmī”ti.",
  "anya-e0102n:130_4": "“Ayaṃ, raṭṭhapāla, nandopanando nāma nāgarājā tumhākaṃ kupito sineruṃ sattakkhattuṃ",
  "anya-e0102n:130_5": "bhogehi parikkhipitvā upari phaṇena paṭicchādetvā andhakāraṃ katvā ṭhito”ti. “Damemi",
  "anya-e0102n:130_6": "naṃ, bhante”ti. Na bhagavā anujāni. Atha kho āyasmā bhaddiyo āyasmā rāhuloti anukkamena",
  "anya-e0102n:130_7": "sabbepi bhikkhū uṭṭhahiṃsu. Na bhagavā anujāni.",
  "anya-e0102n:131_0": "Avasāne mahāmoggallānatthero “ahaṃ, bhante, damemi na”nti āha. “Damehi moggallānā”ti",
  "anya-e0102n:131_1": "bhagavā anujāni. Thero attabhāvaṃ vijahitvā mahantaṃ nāgarājavaṇṇaṃ abhinimminitvā",
  "anya-e0102n:131_2": "nandopanandaṃ cuddasakkhattuṃ bhogehi parikkhipitvā tassa phaṇamatthake attano phaṇaṃ",
  "anya-e0102n:131_3": "ṭhapetvā sinerunā saddhiṃ abhinippīḷesi. Nāgarājā padhūmāyi. Theropi na tuyhaṃyeva",
  "anya-e0102n:131_4": "sarīre dhūmo atthi, mayhampi atthīti padhūmāyi. Nāgarājassa dhūmo theraṃ na bādhati.",
  "anya-e0102n:131_5": "Therassa pana dhūmo nāgarājānaṃ bādhati. Tato nāgarājā pajjali. Theropi na tuyhaṃyeva",
  "anya-e0102n:131_6": "sarīre aggi atthi, mayhampi atthīti pajjali. Nāgarājassa tejo theraṃ na bādhati.",
  "anya-e0102n:131_7": "Therassa pana tejo nāgarājānaṃ bādhati. Nāgarājā ayaṃ maṃ sinerunā abhinippīḷetvā",
  "anya-e0102n:131_8": "dhūmāyati ceva pajjalati cāti cintetvā “bho tvaṃ kosī”ti paṭipucchi. “Ahaṃ kho, nanda,",
  "anya-e0102n:131_9": "moggallāno”ti. “Bhante, attano bhikkhubhāvena tiṭṭhāhī”ti.",
  "anya-e0102n:132_0": "Thero taṃ attabhāvaṃ vijahitvā tassa dakkhiṇakaṇṇasotena pavisitvā vāmakaṇṇasotena",
  "anya-e0102n:132_1": "nikkhami, vāmakaṇṇasotena pavisitvā dakkhiṇakaṇṇasotena nikkhami, tathā dakkhiṇanāsasotena",
  "anya-e0102n:132_2": "pavisitvā vāmanāsasotena nikkhami, vāmanāsasotena pavisitvā dakkhiṇanāsasotena nikkhami.",
  "anya-e0102n:132_3": "Tato nāgarājā mukhaṃ vivari. Thero mukhena pavisitvā antokucchiyaṃ pācīnena ca pacchimena",
  "anya-e0102n:132_4": "ca caṅkamati. Bhagavā “moggallāna, manasikarohi mahiddhiko esa nāgo”ti āha. Thero",
  "anya-e0102n:132_5": "“mayhaṃ kho, bhante, cattāro iddhipādā bhāvitā bahulīkatā yānīkatā vatthukatā anuṭṭhitā",
  "anya-e0102n:132_6": "paricitā susamāraddhā, tiṭṭhatu, bhante, nandopanando, ahaṃ nandopanandasadisānaṃ",
  "anya-e0102n:132_7": "nāgarājānaṃ satampi sahassampi satasahassampi dameyya”nti āha.",
  "anya-e0102n:133_0": "Nāgarājā cintesi “pavisanto tāva me na diṭṭho, nikkhamanakāle dāni naṃ dāṭhantare",
  "anya-e0102n:133_1": "pakkhipitvā saṅkhādissāmī”ti cintetvā nikkhama bhante, mā maṃ antokucchiyaṃ aparāparaṃ",
  "anya-e0102n:133_2": "caṅkamanto bādhayitthāti āha. Thero nikkhamitvā bahi aṭṭhāsi. Nāgarājā ayaṃ soti",
  "anya-e0102n:133_3": "disvā nāsavātaṃ vissajji. Thero catutthaṃ jhānaṃ samāpajji. Lomakūpampissa vāto cāletuṃ",
  "anya-e0102n:133_4": "nāsakkhi. Avasesā bhikkhū kira ādito paṭṭhāya sabbapāṭihāriyāni kātuṃ sakkuṇeyyuṃ,",
  "anya-e0102n:133_5": "imaṃ pana ṭhānaṃ patvā evaṃ khippanisantino hutvā samāpajjituṃ na sakkhissantīti",
  "anya-e0102n:133_6": "tesaṃ bhagavā nāgarājadamanaṃ nānujāni.",
  "anya-e0102n:134_0": "Nāgarājā “ahaṃ imassa samaṇassa nāsavātena lomakūpampi cāletuṃ nāsakkhiṃ, mahiddhiko",
  "anya-e0102n:134_1": "samaṇo”ti cintesi. Thero attabhāvaṃ vijahitvā supaṇṇarūpaṃ abhinimminitvā supaṇṇavātaṃ",
  "anya-e0102n:134_2": "dassento nāgarājānaṃ anubandhi. Nāgarājā taṃ attabhāvaṃ vijahitvā māṇavakavaṇṇaṃ",
  "anya-e0102n:134_3": "abhinimminitvā “bhante, tumhākaṃ saraṇaṃ gacchāmī”ti vadanto therassa pāde vandi.",
  "anya-e0102n:134_4": "Thero “satthā, nanda, āgato, ehi gamissāmā”ti nāgarājānaṃ damayitvā nibbisaṃ katvā",
  "anya-e0102n:134_5": "gahetvā bhagavato santikaṃ agamāsi. Nāgarājā bhagavantaṃ vanditvā “bhante, tumhākaṃ",
  "anya-e0102n:134_6": "saraṇaṃ gacchāmī”ti āha. Bhagavā “sukhī hohi, nāgarājā”ti vatvā bhikkhusaṅghaparivuto",
  "anya-e0102n:134_7": "anāthapiṇḍikassa nivesanaṃ agamāsi.",
  "anya-e0102n:135_0": "Anāthapiṇḍiko “kiṃ, bhante, atidivā āgatatthā”ti āha. Moggallānassa ca nandopanandassa",
  "anya-e0102n:135_1": "ca saṅgāmo ahosīti. Kassa, bhante, jayo, kassa parājayoti. Moggallānassa jayo, nandassa",
  "anya-e0102n:135_2": "parājayoti. Anāthapiṇḍiko “adhivāsetu me, bhante, bhagavā sattāhaṃ ekapaṭipāṭiyā",
  "anya-e0102n:135_3": "bhattaṃ, sattāhaṃ therassa sakkāraṃ karissāmī”ti vatvā sattāhaṃ buddhapamukhānaṃ",
  "anya-e0102n:135_4": "pañcannaṃ bhikkhusatānaṃ mahāsakkāraṃ akāsi. Iti imaṃ imasmiṃ nandopanandadamane",
  "anya-e0102n:135_5": "kataṃ mahantaṃ attabhāvaṃ sandhāyetaṃ vuttaṃ “yadā mahantaṃ attabhāvaṃ karoti, tadā",
  "anya-e0102n:135_6": "mahantaṃ hoti mahāmoggallānattherassa viyā”ti. Evaṃ vuttepi bhikkhū upādiṇṇakaṃ nissāya",
  "anya-e0102n:135_7": "anupādiṇṇakameva vaḍḍhatīti āhaṃsu. Ayameva cettha yutti.",
  "anya-e0102n:136_0": "So evaṃ katvā na kevalaṃ candimasūriye parāmasati. Sace icchati pādakathalikaṃ katvā",
  "anya-e0102n:136_1": "pāde ṭhapeti, pīṭhaṃ katvā nisīdati, mañcaṃ katvā nipajjati, apassenaphalakaṃ katvā",
  "anya-e0102n:136_2": "apassayati. Yathā ca eko, evaṃ aparopi. Anekesupi hi bhikkhusatasahassesu evaṃ karontesu",
  "anya-e0102n:136_3": "tesañca ekamekassa tatheva ijjhati. Candimasūriyānañca gamanampi ālokakaraṇampi tatheva",
  "anya-e0102n:136_4": "hoti. Yathā hi pātisahassesu udakapūresu sabbapātīsu ca candamaṇḍalāni dissanti.",
  "anya-e0102n:136_5": "Pākatikameva ca candassa gamanaṃ ālokakaraṇañca hoti. Tathūpamametaṃ pāṭihāriyaṃ.",
  "anya-e0102n:137_0": "397. Yāva brahmalokāpīti brahmalokampi paricchedaṃ katvā. Kāyena vasaṃ vattetīti",
  "anya-e0102n:137_1": "tattha brahmaloke kāyena attano vasaṃ vatteti. Tassattho pāḷiṃ anugantvā veditabbo. Ayañhettha pāḷi –",
  "anya-e0102n:138_0": "“Yāva brahmalokāpi kāyena vasaṃ vattetīti. Sace so iddhimā cetovasippatto brahmalokaṃ",
  "anya-e0102n:138_1": "gantukāmo hoti, dūrepi santike adhiṭṭhāti santike hotūti, santike hoti. Santikepi",
  "anya-e0102n:138_2": "dūre adhiṭṭhāti dūre hotūti, dūre hoti. Bahukampi thokanti adhiṭṭhāti thokaṃ hotūti,",
  "anya-e0102n:138_3": "thokaṃ hoti. Thokampi bahukanti adhiṭṭhāti bahukaṃ hotūti, bahukaṃ hoti. Dibbena",
  "anya-e0102n:138_4": "cakkhunā tassa brahmuno rūpaṃ passati. Dibbāya sotadhātuyā tassa brahmuno saddaṃ",
  "anya-e0102n:138_5": "suṇāti. Cetopariyañāṇena tassa brahmuno cittaṃ pajānāti. Sace so iddhimā cetovasippatto",
  "anya-e0102n:138_6": "dissamānena kāyena brahmalokaṃ gantukāmo hoti, kāyavasena cittaṃ pariṇāmeti, kāyavasena",
  "anya-e0102n:138_7": "cittaṃ adhiṭṭhāti, kāyavasena cittaṃ pariṇāmetvā kāyavasena cittaṃ adhiṭṭhahitvā",
  "anya-e0102n:138_8": "sukhasaññañca lahusaññañca okkamitvā dissamānena kāyena brahmalokaṃ gacchati. Sace",
  "anya-e0102n:138_9": "so iddhimā cetovasippatto adissamānena kāyena brahmalokaṃ gantukāmo hoti, cittavasena",
  "anya-e0102n:138_10": "kāyaṃ pariṇāmeti, cittavasena kāyaṃ adhiṭṭhāti. Cittavasena kāyaṃ pariṇāmetvā cittavasena",
  "anya-e0102n:138_11": "kāyaṃ adhiṭṭhahitvā sukhasaññañca lahusaññañca okkamitvā adissamānena kāyena brahmalokaṃ",
  "anya-e0102n:138_12": "gacchati. So tassa brahmuno purato rūpaṃ abhinimmināti manomayaṃ sabbaṅgapañcaṅgiṃ",
  "anya-e0102n:138_13": "ahīnindriyaṃ. Sace so iddhimā caṅkamati, nimmitopi tattha caṅkamati. Sace so iddhimā",
  "anya-e0102n:138_14": "tiṭṭhati, nisīdati, seyyaṃ kappeti, nimmitopi tattha seyyaṃ kappeti. Sace so iddhimā",
  "anya-e0102n:138_15": "dhūmāyati, pajjalati, dhammaṃ bhāsati, pañhaṃ pucchati, pañhaṃ puṭṭho vissajjeti,",
  "anya-e0102n:138_16": "nimmitopi tattha pañhaṃ puṭṭho vissajjeti. Sace so iddhimā tena brahmunā saddhiṃ",
  "anya-e0102n:138_17": "santiṭṭhati, sallapati, sākacchaṃ samāpajjati, nimmitopi tattha tena brahmunā saddhiṃ",
  "anya-e0102n:138_18": "santiṭṭhati, sallapati, sākacchaṃ samāpajjati. Yaṃ yadeva hi so iddhimā karoti, taṃ",
  "anya-e0102n:138_19": "tadeva nimmito karotī”ti.",
  "anya-e0102n:139_0": "Tattha dūrepi santike adhiṭṭhātīti pādakajjhānato vuṭṭhāya dūre devalokaṃ vā brahmalokaṃ",
  "anya-e0102n:139_1": "vā āvajjati santike hotūti. Āvajjitvā parikammaṃ katvā puna samāpajjitvā ñāṇena adhiṭṭhāti",
  "anya-e0102n:139_2": "santike hotūti, santike hoti. Esa nayo sesapadesupi.",
  "anya-e0102n:140_0": "Tattha ko dūraṃ gahetvā santikaṃ akāsīti? Bhagavā. Bhagavā hi yamakapāṭihāriyāvasāne",
  "anya-e0102n:140_1": "devalokaṃ gacchanto yugandharañca sineruñca santike katvā pathavītalato ekapādaṃ",
  "anya-e0102n:140_2": "yugandhare patiṭṭhapetvā dutiyaṃ sinerumatthake ṭhapesi. Añño ko akāsi? Mahāmoggallānatthero.",
  "anya-e0102n:140_3": "Thero hi sāvatthito bhattakiccaṃ katvā nikkhantaṃ dvādasayojanikaṃ parisaṃ tiṃsayojanaṃ",
  "anya-e0102n:140_4": "saṅkassanagaramaggaṃ saṅkhipitvā taṅkhaṇaññeva sampāpesi.",
  "anya-e0102n:141_0": "Apica tambapaṇṇidīpe cūḷasamuddattheropi akāsi. Dubbhikkhasamaye kira therassa santikaṃ",
  "anya-e0102n:141_1": "pātova satta bhikkhusatāni āgamaṃsu. Thero “mahā bhikkhusaṅgho kuhiṃ bhikkhācāro",
  "anya-e0102n:141_2": "bhavissatī”ti cintento sakalatambapaṇṇidīpe adisvā “paratīre pāṭaliputte bhavissatī”ti",
  "anya-e0102n:141_3": "disvā bhikkhū pattacīvaraṃ gāhāpetvā “ethāvuso, bhikkhācāraṃ gamissāmā”ti pathaviṃ",
  "anya-e0102n:141_4": "saṅkhipitvā pāṭaliputtaṃ gato. Bhikkhū “kataraṃ, bhante, imaṃ nagara”nti pucchiṃsu.",
  "anya-e0102n:141_5": "Pāṭaliputtaṃ, āvusoti. Pāṭaliputtaṃ nāma dūre bhanteti. Āvuso, mahallakattherā nāma",
  "anya-e0102n:141_6": "dūrepi gahetvā santike karontīti. Mahāsamuddo kuhiṃ, bhanteti? Nanu, āvuso, antarā",
  "anya-e0102n:141_7": "ekaṃ nīlamātikaṃ atikkamitvā āgatatthāti? Āma, bhante. Mahāsamuddo pana mahantoti.",
  "anya-e0102n:141_8": "Āvuso, mahallakattherā nāma mahantampi khuddakaṃ karontīti.",
  "anya-e0102n:142": "Yathā cāyaṃ, evaṃ tissadattattheropi sāyanhasamaye nhāyitvā katuttarāsaṅgo mahābodhiṃ vandissāmīti citte uppanne santike akāsi.",
  "anya-e0102n:143": "Santikaṃ pana gahetvā ko dūramakāsīti? Bhagavā. Bhagavā hi attano ca aṅgulimālassa ca antaraṃ santikampi dūramakāsīti.",
  "anya-e0102n:144_0": "Atha ko bahukaṃ thokaṃ akāsīti? Mahākassapatthero. Rājagahe kira nakkhattadivase",
  "anya-e0102n:144_1": "pañcasatā kumāriyo candapūve gahetvā nakkhattakīḷanatthāya gacchantiyo bhagavantaṃ",
  "anya-e0102n:144_2": "disvā kiñci nādaṃsu. Pacchato āgacchantaṃ pana theraṃ disvā amhākaṃ thero eti pūvaṃ",
  "anya-e0102n:144_3": "dassāmāti sabbā pūve gahetvā theraṃ upasaṅkamiṃsu. Thero pattaṃ nīharitvā sabbaṃ",
  "anya-e0102n:144_4": "ekapattapūramattamakāsi. Bhagavā theraṃ āgamayamāno purato nisīdi. Thero āharitvā bhagavato adāsi.",
  "anya-e0102n:145_0": "Illisaseṭṭhivatthusmiṃ pana mahāmoggallānatthero thokaṃ bahukamakāsi, kākavaliyavatthusmiñca",
  "anya-e0102n:145_1": "bhagavā. Mahākassapatthero kira sattāhaṃ samāpattiyā vītināmetvā daliddasaṅgahaṃ",
  "anya-e0102n:145_2": "karonto kākavaliyassa nāma duggatamanussassa gharadvāre aṭṭhāsi. Tassa jāyā theraṃ",
  "anya-e0102n:145_3": "disvā patino pakkaṃ aloṇambilayāguṃ patte ākiri. Thero taṃ gahetvā bhagavato hatthe",
  "anya-e0102n:145_4": "ṭhapesi. Bhagavā mahābhikkhusaṅghassa pahonakaṃ katvā adhiṭṭhāsi. Ekapattena ābhatā",
  "anya-e0102n:145_5": "sabbesaṃ pahosi. Kākavaliyopi sattame divase seṭṭhiṭṭhānaṃ alatthāti.",
  "anya-e0102n:146_0": "Na kevalañca thokassa bahukaraṇaṃ, madhuraṃ amadhuraṃ, amadhuraṃ madhurantiādīsupi",
  "anya-e0102n:146_1": "yaṃ yaṃ icchati, sabbaṃ iddhimato ijjhati. Tathā hi mahāanuḷatthero nāma sambahule",
  "anya-e0102n:146_2": "bhikkhū piṇḍāya caritvā sukkhabhattameva labhitvā gaṅgātīre nisīditvā paribhuñjamāne",
  "anya-e0102n:146_3": "disvā gaṅgāya udakaṃ sappimaṇḍanti adhiṭṭhahitvā sāmaṇerānaṃ saññaṃ adāsi. Te thālakehi",
  "anya-e0102n:146_4": "āharitvā bhikkhusaṅghassa adaṃsu. Sabbe madhurena sappimaṇḍena bhuñjiṃsūti.",
  "anya-e0102n:147_0": "Dibbena cakkhunāti idheva ṭhito ālokaṃ vaḍḍhetvā tassa brahmuno rūpaṃ passati. Idheva",
  "anya-e0102n:147_1": "ca ṭhito sabbaṃ tassa bhāsato saddaṃ suṇāti. Cittaṃ pajānāti. Kāyavasena cittaṃ pariṇāmetīti",
  "anya-e0102n:147_2": "karajakāyassa vasena cittaṃ pariṇāmeti. Pādakajjhānacittaṃ gahetvā kāye āropeti.",
  "anya-e0102n:147_3": "Kāyānugatikaṃ karoti dandhagamanaṃ. Kāyagamanaṃ hi dandhaṃ hoti. Sukhasaññañca lahusaññañca",
  "anya-e0102n:147_4": "okkamatīti pādakajjhānārammaṇena iddhicittena sahajātaṃ sukhasaññañca lahusaññañca",
  "anya-e0102n:147_5": "okkamati pavisati phasseti sampāpuṇāti. Sukhasaññā nāma upekkhāsampayuttasaññā. Upekkhā",
  "anya-e0102n:147_6": "hi santaṃ sukhanti vuttā. Sāyeva ca saññā nīvaraṇehi ceva vitakkādīhi paccanīkehi",
  "anya-e0102n:147_7": "ca vimuttattā lahusaññātipi veditabbā. Taṃ okkantassa panassa karajakāyopi tūlapicu",
  "anya-e0102n:147_8": "viya sallahuko hoti. So evaṃ vāyukkhittatūlapicunā viya sallahukena dissamānena kāyena",
  "anya-e0102n:147_9": "brahmalokaṃ gacchati. Evaṃ gacchanto ca sace icchati pathavīkasiṇavasena ākāse maggaṃ",
  "anya-e0102n:147_10": "nimminitvā padasā gacchati. Sace icchati vāyokasiṇavasena vāyuṃ adhiṭṭhahitvā tūlapicu",
  "anya-e0102n:147_11": "viya vāyunā gacchati. Apica gantukāmatā eva ettha pamāṇaṃ. “Sati hi gantukāmatāya”",
  "anya-e0102n:147_12": "evaṃ katacittādhiṭṭhāno adhiṭṭhānavegukkhittova so issāsakhittasaro viya dissamāno gacchati.",
  "anya-e0102n:148_0": "Cittavasena kāyaṃ pariṇāmetīti kāyaṃ gahetvā citte āropeti. Cittānugatikaṃ karoti",
  "anya-e0102n:148_1": "sīghagamanaṃ. Cittagamanaṃ hi sīghaṃ hoti. Sukhasaññañca lahusaññañca okkamatīti",
  "anya-e0102n:148_2": "rūpakāyārammaṇena iddhicittena sahajātaṃ sukhasaññañca lahusaññañca okkamatīti. Sesaṃ",
  "anya-e0102n:148_3": "vuttanayeneva veditabbaṃ. Idaṃ pana cittagamanameva hoti. Evaṃ adissamānena kāyena",
  "anya-e0102n:148_4": "gacchanto panāyaṃ kiṃ tassa adhiṭṭhānacittassa uppādakkhaṇe gacchati, udāhu ṭhitikkhaṇe",
  "anya-e0102n:148_5": "bhaṅgakkhaṇe vāti vutte tīsupi khaṇesu gacchatīti thero āha. Kiṃ pana so sayaṃ gacchati",
  "anya-e0102n:148_6": "nimmitaṃ pesetīti. Yathāruci karoti. Idha panassa sayaṃ gamanameva āgataṃ.",
  "anya-e0102n:149_0": "Manomayanti adhiṭṭhānamanena nimmitattā manomayaṃ. Ahīnindriyanti idaṃ cakkhusotādīnaṃ",
  "anya-e0102n:149_1": "saṇṭhānavasena vuttaṃ. Nimmitarūpe pana pasādo nāma natthi. Sace iddhimā caṅkamati",
  "anya-e0102n:149_2": "nimmitopi tattha caṅkamatītiādi sabbaṃ sāvakanimmitaṃ sandhāya vuttaṃ. Buddhanimmito",
  "anya-e0102n:149_3": "pana yaṃ yaṃ bhagavā karoti, taṃ tampi karoti. Bhagavato rucivasena aññampi karotīti.",
  "anya-e0102n:149_4": "Ettha ca yaṃ so iddhimā idheva ṭhito dibbena cakkhunā rūpaṃ passati, dibbāya sotadhātuyā",
  "anya-e0102n:149_5": "saddaṃ suṇāti, cetopariyañāṇena cittaṃ pajānāti, na ettāvatā kāyena vasaṃ vatteti.",
  "anya-e0102n:149_6": "Yampi so idheva ṭhito tena brahmunā saddhiṃ santiṭṭhati sallapati sākacchaṃ samāpajjati,",
  "anya-e0102n:149_7": "ettāvatāpi na kāyena vasaṃ vatteti. Yampissa dūrepi santike adhiṭṭhātītiādikaṃ adhiṭṭhānaṃ,",
  "anya-e0102n:149_8": "ettāvatāpi na kāyena vasaṃ vatteti. Yampi so dissamānena vā adissamānena vā kāyena",
  "anya-e0102n:149_9": "brahmalokaṃ gacchati, ettāvatāpi na kāyena vasaṃ vatteti. Yañca kho so tassa brahmuno",
  "anya-e0102n:149_10": "purato rūpaṃ abhinimminātītiādinā nayena vuttavidhānaṃ āpajjati, ettāvatā kāyena",
  "anya-e0102n:149_11": "vasaṃ vatteti nāmaṃ. Sesaṃ panettha kāyena vasaṃ vattanāya pubbabhāgadassanatthaṃ",
  "anya-e0102n:149_12": "vuttanti ayaṃ tāva adhiṭṭhānā iddhi.",
  "anya-e0102n:150_0": "398. Vikubbanāya pana manomayāya ca idaṃ nānākaraṇaṃ. Vikubbanaṃ tāva karontena “so",
  "anya-e0102n:150_1": "pakativaṇṇaṃ vijahitvā kumārakavaṇṇaṃ vā dasseti, nāgavaṇṇaṃ vā dasseti, supaṇṇavaṇṇaṃ",
  "anya-e0102n:150_2": "vā dasseti, asuravaṇṇaṃ vā dasseti, indavaṇṇaṃ vā dasseti, devavaṇṇaṃ vā dasseti,",
  "anya-e0102n:150_3": "brahmavaṇṇaṃ vā dasseti, samuddavaṇṇaṃ vā dasseti, pabbatavaṇṇaṃ vā dasseti, sīhavaṇṇaṃ",
  "anya-e0102n:150_4": "vā dasseti, byagghavaṇṇaṃ vā dasseti, dīpivaṇṇaṃ vā dasseti, hatthimpi dasseti, assampi",
  "anya-e0102n:150_5": "dasseti, rathampi dasseti, pattimpi dasseti, vividhampi senābyūhaṃ dassetī”ti evaṃ",
  "anya-e0102n:150_6": "vuttesu kumārakavaṇṇādīsu yaṃ yaṃ ākaṅkhati, taṃ taṃ adhiṭṭhātabbaṃ. Adhiṭṭhahantena",
  "anya-e0102n:150_7": "ca pathavīkasiṇādīsu aññatarārammaṇato abhiññāpādakajjhānato vuṭṭhāya attano kumārakavaṇṇo",
  "anya-e0102n:150_8": "āvajjitabbo. Āvajjitvā parikammāvasāne puna samāpajjitvā vuṭṭhāya evarūpo nāma kumārako",
  "anya-e0102n:150_9": "homīti adhiṭṭhātabbaṃ. Saha adhiṭṭhānacittena kumārako hoti devadatto viya. Esa nayo sabbattha.",
  "anya-e0102n:151_0": "Hatthimpi dassetītiādi panettha bahiddhāpi hatthiādidassanavasena vuttaṃ. Tattha",
  "anya-e0102n:151_1": "hatthī homīti anadhiṭṭhahitvā hatthī hotūti adhiṭṭhātabbaṃ, assādīsupi eseva nayoti.",
  "anya-e0102n:151_2": "Ayaṃ vikubbanā iddhi.",
  "anya-e0102n:152_0": "399. Manomayaṃ kātukāmo pana pādakajjhānato vuṭṭhāya kāyaṃ tāva āvajjitvā vuttanayeneva",
  "anya-e0102n:152_1": "susiro hotūti adhiṭṭhāti, susiro hoti. Athassa abbhantare aññaṃ kāyaṃ āvajjitvā parikammaṃ",
  "anya-e0102n:152_2": "katvā vuttanayeneva adhiṭṭhāti, tassa abbhantare añño kāyo hotūti. So taṃ muñjamhā",
  "anya-e0102n:152_3": "īsikaṃ viya kosiyā asiṃ viya karaṇḍāya ahiṃ viya ca abbāhati. Tena vuttaṃ “idha bhikkhu",
  "anya-e0102n:152_4": "imamhā kāyā aññaṃ kāyaṃ abhinimmināti rūpiṃ manomayaṃ sabbaṅgapaccaṅgiṃ ahīnindriyaṃ.",
  "anya-e0102n:152_5": "Seyyathāpi puriso muñjamhā īsikaṃ pavāheyya, tassa evamassa ayaṃ muñjo ayaṃ īsikā,",
  "anya-e0102n:152_6": "añño muñjo aññā īsikā, muñjamhātveva īsikā pavāḷhā”tiādi. Ettha ca yathā īsikādayo",
  "anya-e0102n:152_7": "muñjādīhi sadisā honti, evaṃ manomayarūpaṃ iddhimatāsadisameva hotīti dassanatthaṃ",
  "anya-e0102n:152_8": "etā upamā vuttāti. Ayaṃ manomayā iddhi.",
  "anya-e0102n:153": "Iti sādhujanapāmojjatthāya kate visuddhimagge",
  "anya-e0102n:154": "Iddhividhaniddeso nāma",
  "anya-e0102n:155": "Dvādasamo paricchedo.",
  "anya-e0102n:156": "13. Abhiññāniddeso",
  "anya-e0102n:157": "Dibbasotadhātukathā",
  "anya-e0102n:158_0": "400. Idāni dibbasotadhātuyā niddesakkamo anuppatto. Tattha tato parāsu ca tīsu abhiññāsu",
  "anya-e0102n:158_1": "so evaṃ samāhite cittetiādīnaṃ attho vuttanayeneva veditabbo. Sabbattha pana visesamattameva",
  "anya-e0102n:158_2": "vaṇṇayissāma. Tatra dibbāya sotadhātuyāti ettha dibbasadisattā dibbā. Devānaṃ hi",
  "anya-e0102n:158_3": "sucaritakammanibbattā pittasemharuhirādīhi apalibuddhā upakkilesavimuttatāya dūrepi",
  "anya-e0102n:158_4": "ārammaṇaṃ sampaṭicchanasamatthā dibbapasādasotadhātu hoti. Ayañcāpi imassa bhikkhuno",
  "anya-e0102n:158_5": "vīriyabhāvanābalanibbattā ñāṇasotadhātu tādisāyevāti dibbasadisattā dibbā. Apica",
  "anya-e0102n:158_6": "dibbavihāravasena paṭiladdhattā attanā ca dibbavihārasannissitattāpi dibbā. Savanaṭṭhena",
  "anya-e0102n:158_7": "nijjīvaṭṭhena ca sotadhātu. Sotadhātukiccakaraṇena ca sotadhātu viyātipi sotadhātu.",
  "anya-e0102n:158_8": "Tāya dibbāya sotadhātuyā.",
  "anya-e0102n:159_0": "Visuddhāyāti parisuddhāya nirupakkilesāya. Atikkantamānusikāyāti manussūpacāraṃ atikkamitvā",
  "anya-e0102n:159_1": "saddasavanena mānusikaṃ maṃsasotadhātuṃ atikkantāya vītivattitvā ṭhitāya. Ubho sadde",
  "anya-e0102n:159_2": "suṇātīti dve sadde suṇāti. Katame dve? Dibbe ca mānuse ca, devānañca manussānañca",
  "anya-e0102n:159_3": "saddeti vuttaṃ hoti. Etena padesapariyādānaṃ veditabbaṃ. Ye dūre santike cāti ye",
  "anya-e0102n:159_4": "saddā dūre paracakkavāḷepi ye ca santike antamaso sadehasannissitapāṇakasaddāpi,",
  "anya-e0102n:159_5": "te suṇātīti vuttaṃ hoti. Etena nippadesapariyādānaṃ veditabbaṃ.",
  "anya-e0102n:160_0": "Kathaṃ panāyaṃ uppādetabbāti? Tena bhikkhunā abhiññāpādakajjhānaṃ samāpajjitvā vuṭṭhāya",
  "anya-e0102n:160_1": "parikammasamādhicittena paṭhamataraṃ pakatisotapathe dūre oḷāriko araññe sīhādīnaṃ",
  "anya-e0102n:160_2": "saddo āvajjitabbo. Vihāre ghaṇḍisaddo, bherisaddo, saṅkhasaddo, sāmaṇeradaharabhikkhūnaṃ",
  "anya-e0102n:160_3": "sabbathāmena sajjhāyantānaṃ sajjhāyanasaddo, pakatikathaṃ kathentānaṃ “kiṃ bhante,",
  "anya-e0102n:160_4": "kimāvuso”tiādisaddo, sakuṇasaddo, vātasaddo, padasaddo, pakkuthitaudakassa cicciṭāyanasaddo,",
  "anya-e0102n:160_5": "ātape sussamānatālapaṇṇasaddo, kunthakipillikādisaddoti evaṃ sabboḷārikato pabhuti",
  "anya-e0102n:160_6": "yathākkamena sukhumasaddā āvajjitabbā. Tena puratthimāya disāya saddānaṃ saddanimittaṃ",
  "anya-e0102n:160_7": "manasikātabbaṃ. Pacchimāya, uttarāya, dakkhiṇāya, heṭṭhimāya, uparimāya disāya, puratthimāya",
  "anya-e0102n:160_8": "anudisāya, pacchimāya, uttarāya, dakkhiṇāya anudisāya saddānaṃ saddanimittaṃ manasikātabbaṃ.",
  "anya-e0102n:160_9": "Oḷārikānampi sukhumānampi saddānaṃ saddanimittaṃ manasikātabbaṃ. Tassa te saddā pākatikacittassāpi",
  "anya-e0102n:160_10": "pākaṭā honti. Parikammasamādhicittassa pana ativiya pākaṭā.",
  "anya-e0102n:161_0": "Tassevaṃ saddanimittaṃ manasikaroto idāni dibbasotadhātu uppajjissatīti tesu saddesu",
  "anya-e0102n:161_1": "aññataraṃ ārammaṇaṃ katvā manodvārāvajjanaṃ uppajjati. Tasmiṃ niruddhe cattāri pañca",
  "anya-e0102n:161_2": "vā javanāni javanti, yesaṃ purimāni tīṇi cattāri vā parikammaupacārānulomagotrabhunāmakāni",
  "anya-e0102n:161_3": "kāmāvacarāni, catutthaṃ pañcamaṃ vā appanācittaṃ rūpāvacaraṃ catutthajjhānikaṃ. Tattha",
  "anya-e0102n:161_4": "yaṃ tena appanācittena saddhiṃ uppannaṃ ñāṇaṃ, ayaṃ dibbasotadhātūti veditabbā. Tato",
  "anya-e0102n:161_5": "paraṃ tasmiṃ sote patito hoti. Taṃ thāmajātaṃ karontena “etthantare saddaṃ suṇāmī”ti",
  "anya-e0102n:161_6": "ekaṅgulamattaṃ paricchinditvā vaḍḍhetabbaṃ. Tato dvaṅgulacaturaṅgulaaṭṭhaṅgulavidatthiratanaantogabbhapamukhapāsādapariveṇasaṅghārāmagocaragāmajanapadādivasena",
  "anya-e0102n:161_7": "yāva cakkavāḷaṃ tato vā bhiyyopi paricchinditvā paricchinditvā vaḍḍhetabbaṃ.",
  "anya-e0102n:162_0": "Evaṃ adhigatābhiñño esa pādakajjhānārammaṇena phuṭṭhokāsabbhantaragatepi sadde puna",
  "anya-e0102n:162_1": "pādakajjhānaṃ asamāpajjitvāpi abhiññāñāṇena suṇātiyeva. Evaṃ suṇanto ca sacepi yāva",
  "anya-e0102n:162_2": "brahmalokā saṅkhabheripaṇavādisaddehi ekakolāhalaṃ hoti, pāṭiyekkaṃ vavatthapetukāmatāya",
  "anya-e0102n:162_3": "sati ayaṃ saṅkhasaddo ayaṃ bherisaddoti vavatthapetuṃ sakkotiyevāti.",
  "anya-e0102n:163": "Dibbasotadhātukathā niṭṭhitā.",
  "anya-e0102n:164": "Cetopariyañāṇakathā",
  "anya-e0102n:165_0": "401. Cetopariyañāṇakathāya cetopariyañāṇāyāti ettha pariyātīti pariyaṃ, paricchindatīti",
  "anya-e0102n:165_1": "attho. Cetaso pariyaṃ cetopariyaṃ. Cetopariyañca taṃ ñāṇañcāti cetopariyañāṇaṃ. Tadatthāyāti",
  "anya-e0102n:165_2": "vuttaṃ hoti. Parasattānanti attānaṃ ṭhapetvā sesasattānaṃ. Parapuggalānanti idampi",
  "anya-e0102n:165_3": "iminā ekatthameva. Veneyyavasena pana desanāvilāsena ca byañjananānattaṃ kataṃ. Cetasā",
  "anya-e0102n:165_4": "cetoti attano cittena tesaṃ cittaṃ. Paricca pajānātīti paricchinditvā sarāgādivasena",
  "anya-e0102n:165_5": "nānappakārato jānāti.",
  "anya-e0102n:166_0": "Kathaṃ panetaṃ ñāṇaṃ uppādetabbanti? Etañhi dibbacakkhuvasena ijjhati, taṃ etassa",
  "anya-e0102n:166_1": "parikammaṃ. Tasmā tena bhikkhunā ālokaṃ vaḍḍhetvā dibbena cakkhunā parassa hadayarūpaṃ",
  "anya-e0102n:166_2": "nissāya vattamānassa lohitassa vaṇṇaṃ passitvā cittaṃ pariyesitabbaṃ. Yadā hi somanassacittaṃ",
  "anya-e0102n:166_3": "vattati, tadā rattaṃ nigrodhapakkasadisaṃ hoti. Yadā domanassacittaṃ vattati, tadā",
  "anya-e0102n:166_4": "kāḷakaṃ jambupakkasadisaṃ. Yadā upekkhācittaṃ vattati, tadā pasannatilatelasadisaṃ.",
  "anya-e0102n:166_5": "Tasmā tena “idaṃ rūpaṃ somanassindriyasamuṭṭhānaṃ, idaṃ domanassindriyasamuṭṭhānaṃ,",
  "anya-e0102n:166_6": "idaṃ upekkhindriyasamuṭṭhāna”nti parassa hadayalohitavaṇṇaṃ passitvā cittaṃ pariyesantena",
  "anya-e0102n:166_7": "cetopariyañāṇaṃ thāmagataṃ kātabbaṃ. Evaṃ thāmagate hi tasmiṃ anukkamena sabbampi",
  "anya-e0102n:166_8": "kāmāvacaracittaṃ rūpāvacarārūpāvacaracittañca pajānāti cittā cittameva saṅkamanto",
  "anya-e0102n:166_9": "vināpi hadayarūpadassanena. Vuttampi cetaṃ aṭṭhakathāyaṃ “āruppe parassa cittaṃ jānitukāmo",
  "anya-e0102n:166_10": "kassa hadayarūpaṃ passati, kassindriyavikāraṃ oloketīti? Na kassaci. Iddhimato visayo",
  "anya-e0102n:166_11": "esa yadidaṃ yattha katthaci cittaṃ āvajjanto soḷasappabhedaṃ cittaṃ jānāti. Akatābhinivesassa",
  "anya-e0102n:166_12": "pana vasena ayaṃ kathā”ti.",
  "anya-e0102n:167_0": "Sarāgaṃ vā cittantiādīsu pana aṭṭhavidhaṃ lobhasahagataṃ cittaṃ sarāgaṃ cittanti",
  "anya-e0102n:167_1": "veditabbaṃ. Avasesaṃ catubhūmakaṃ kusalābyākataṃ cittaṃ vītarāgaṃ. Dve domanassacittāni",
  "anya-e0102n:167_2": "dve vicikicchuddhaccacittānīti imāni pana cattāri cittāni imasmiṃ duke saṅgahaṃ na",
  "anya-e0102n:167_3": "gacchanti. Keci pana therā tānipi saṅgaṇhanti. Duvidhaṃ pana domanassacittaṃ sadosaṃ",
  "anya-e0102n:167_4": "cittaṃ nāma. Sabbampi catubhūmakaṃ kusalābyākataṃ vītadosaṃ. Sesāni dasākusalacittāni",
  "anya-e0102n:167_5": "imasmiṃ duke saṅgahaṃ na gacchanti. Keci pana therā tānipi saṅgaṇhanti.",
  "anya-e0102n:168_0": "Samohaṃ vītamohanti ettha pana pāṭipuggalikanayena vicikicchuddhaccasahagatadvayameva",
  "anya-e0102n:168_1": "samohaṃ, mohassa pana sabbākusalesu sambhavato dvādasavidhampi akusalacittaṃ samohaṃ",
  "anya-e0102n:168_2": "cittanti veditabbaṃ. Avasesaṃ vītamohaṃ. Thinamiddhānugataṃ pana saṃkhittaṃ. Uddhaccānugataṃ",
  "anya-e0102n:168_3": "vikkhittaṃ. Rūpāvacarārūpāvacaraṃ mahaggataṃ. Avasesaṃ amahaggataṃ. Sabbampi tebhūmakaṃ",
  "anya-e0102n:168_4": "sauttaraṃ. Lokuttaraṃ anuttaraṃ. Upacārappattaṃ appanāppattañca samāhitaṃ. Ubhayamappattaṃ",
  "anya-e0102n:168_5": "asamāhitaṃ. Tadaṅgavikkhambhanasamucchedapaṭipassaddhinissaraṇavimuttippattaṃ vimuttaṃ.",
  "anya-e0102n:168_6": "Pañcavidhampi etaṃ vimuttimappattaṃ avimuttanti veditabbaṃ. Iti cetopariyañāṇalābhī",
  "anya-e0102n:168_7": "bhikkhu sabbappakārampi idaṃ sarāgaṃ vā cittaṃ…pe… avimuttaṃ vā cittaṃ avimuttaṃ",
  "anya-e0102n:168_8": "cittanti pajānātīti.",
  "anya-e0102n:169": "Cetopariyañāṇakathā niṭṭhitā.",
  "anya-e0102n:170": "Pubbenivāsānussatiñāṇakathā",
  "anya-e0102n:171_0": "402. Pubbenivāsānussatiñāṇakathāyaṃ pubbenivāsānussatiñāṇāyāti pubbenivāsānussatimhi",
  "anya-e0102n:171_1": "yaṃ ñāṇaṃ, tadatthāya. Pubbenivāsoti pubbe atītajātīsu nivutthakkhandhā. Nivutthāti",
  "anya-e0102n:171_2": "ajjhāvutthā anubhūtā attano santāne uppajjitvā niruddhā. Nivutthadhammā vā. Nivutthāti",
  "anya-e0102n:171_3": "gocaranivāsena nivutthā attano viññāṇena viññātā paricchinnā, paraviññāṇaviññātāpi",
  "anya-e0102n:171_4": "vā chinnavaṭumakānussaraṇādīsu, te buddhānaṃyeva labbhanti. Pubbenivāsānussatīti",
  "anya-e0102n:171_5": "yāya satiyā pubbenivāsaṃ anussarati, sā pubbenivāsānussati. Ñāṇanti tāya satiyā sampayuttañāṇaṃ.",
  "anya-e0102n:171_6": "Evamimassa pubbenivāsānussatiñāṇassa atthāya pubbenivāsānussatiñāṇāya etassa ñāṇassa",
  "anya-e0102n:171_7": "adhigamāya pattiyāti vuttaṃ hoti.",
  "anya-e0102n:172_0": "Anekavihitanti anekavidhaṃ, anekehi vā pakārehi pavattitaṃ, saṃvaṇṇitanti attho.",
  "anya-e0102n:172_1": "Pubbenivāsanti samanantarātītabhavaṃ ādiṃ katvā tattha tattha nivutthasantānaṃ. Anussaratīti",
  "anya-e0102n:172_2": "khandhapaṭipāṭivasena cutipaṭisandhivasena vā anugantvā anugantvā sarati. Imañhi",
  "anya-e0102n:172_3": "pubbenivāsaṃ cha janā anussaranti – titthiyā, pakatisāvakā, mahāsāvakā, aggasāvakā,",
  "anya-e0102n:172_4": "paccekabuddhā, buddhāti.",
  "anya-e0102n:173_0": "Tattha titthiyā cattālīsaṃyeva kappe anussaranti, na tato paraṃ. Kasmā, dubbalapaññattā.",
  "anya-e0102n:173_1": "Tesañhi nāmarūpaparicchedavirahitattā dubbalā paññā hoti. Pakatisāvakā kappasatampi",
  "anya-e0102n:173_2": "kappasahassampi anussarantiyeva, balavapaññattā. Asītimahāsāvakā satasahassakappe",
  "anya-e0102n:173_3": "anussaranti. Dve aggasāvakā ekaṃ asaṅkhyeyyaṃ satasahassañca. Paccekabuddhā dve asaṅkhyeyyāni",
  "anya-e0102n:173_4": "satasahassañca. Ettako hi etesaṃ abhinīhāro. Buddhānaṃ pana paricchedo nāma natthi.",
  "anya-e0102n:174_0": "Titthiyā ca khandhapaṭipāṭimeva saranti, paṭipāṭiṃ muñcitvā cutipaṭisandhivasena",
  "anya-e0102n:174_1": "sarituṃ na sakkonti. Tesañhi andhānaṃ viya icchitapadesokkamanaṃ natthi. Yathā pana",
  "anya-e0102n:174_2": "andhā yaṭṭhiṃ amuñcitvāva gacchanti, evaṃ te khandhānaṃ paṭipāṭiṃ amuñcitvāva saranti.",
  "anya-e0102n:174_3": "Pakatisāvakā khandhapaṭipāṭiyāpi anussaranti cutipaṭisandhivasenapi saṅkamanti. Tathā",
  "anya-e0102n:174_4": "asītimahāsāvakā. Dvinnaṃ pana aggasāvakānaṃ khandhapaṭipāṭikiccaṃ natthi. Ekassa",
  "anya-e0102n:174_5": "attabhāvassa cutiṃ disvā paṭisandhiṃ passanti, puna aparassa cutiṃ disvā paṭisandhinti",
  "anya-e0102n:174_6": "evaṃ cutipaṭisandhivaseneva saṅkamantā gacchanti. Tathā paccekabuddhā.",
  "anya-e0102n:175_0": "Buddhānaṃ pana neva khandhapaṭipāṭikiccaṃ, na cutipaṭisandhivasena saṅkamanakiccaṃ",
  "anya-e0102n:175_1": "atthi. Tesañhi anekāsu kappakoṭīsu heṭṭhā vā upari vā yaṃ yaṃ ṭhānaṃ icchanti, taṃ",
  "anya-e0102n:175_2": "taṃ pākaṭameva hoti. Tasmā anekāpi kappakoṭiyo peyyālapāḷiṃ viya saṃkhipitvā yaṃ",
  "anya-e0102n:175_3": "yaṃ icchanti, tatra tatreva okkamantā sīhokkantavasena gacchanti. Evaṃ gacchantānañca",
  "anya-e0102n:175_4": "nesaṃ ñāṇaṃ yathā nāma katavālavedhaparicayassa sarabhaṅgasadisassa dhanuggahassa",
  "anya-e0102n:175_5": "khitto saro antarā rukkhalatādīsu asajjamāno lakkheyeva patati, na sajjati, na virajjhati,",
  "anya-e0102n:175_6": "evaṃ antarantarāsu jātīsu na sajjati, na virajjhati, asajjamānaṃ avirajjhamānaṃ icchiticchitaṭṭhānaṃyeva gaṇhāti.",
  "anya-e0102n:176_0": "Imesu ca pana pubbenivāsaṃ anussaraṇasattesu titthiyānaṃ pubbenivāsadassanaṃ khajjupanakapabhāsadisaṃ",
  "anya-e0102n:176_1": "hutvā upaṭṭhāti. Pakatisāvakānaṃ dīpappabhāsadisaṃ. Mahāsāvakānaṃ ukkāpabhāsadisaṃ.",
  "anya-e0102n:176_2": "Aggasāvakānaṃ osadhitārakappabhāsadisaṃ. Paccekabuddhānaṃ candappabhāsadisaṃ. Buddhānaṃ",
  "anya-e0102n:176_3": "rasmisahassapaṭimaṇḍitasaradasūriyamaṇḍalasadisaṃ hutvā upaṭṭhāti.",
  "anya-e0102n:177_0": "Titthiyānañca pubbenivāsānussaraṇaṃ andhānaṃ yaṭṭhikoṭigamanaṃ viya hoti. Pakatisāvakānaṃ",
  "anya-e0102n:177_1": "daṇḍakasetugamanaṃ viya. Mahāsāvakānaṃ jaṅghasetugamanaṃ viya. Aggasāvakānaṃ sakaṭasetugamanaṃ",
  "anya-e0102n:177_2": "viya. Paccekabuddhānaṃ mahājaṅghamaggagamanaṃ viya. Buddhānaṃ mahāsakaṭamaggagamanaṃ viya.",
  "anya-e0102n:178": "Imasmiṃ pana adhikāre sāvakānaṃ pubbenivāsānussaraṇaṃ adhippetaṃ. Tena vuttaṃ “anussaratīti khandhapaṭipāṭivasena cutipaṭisandhivasena vā anugantvā anugantvā saratī”ti.",
  "anya-e0102n:179_0": "403. Tasmā evamanussaritukāmena ādikammikena bhikkhunā pacchābhattaṃ piṇḍapātapaṭikkantena",
  "anya-e0102n:179_1": "rahogatena paṭisallinena paṭipāṭiyā cattāri jhānāni samāpajjitvā abhiññāpādakacatutthajjhānato",
  "anya-e0102n:179_2": "vuṭṭhāya sabbapacchimā nisajjā āvajjitabbā. Tato āsanapaññāpanaṃ, senāsanappavesanaṃ,",
  "anya-e0102n:179_3": "pattacīvarapaṭisāmanaṃ, bhojanakālo, gāmato āgamanakālo, gāme piṇḍāya caritakālo,",
  "anya-e0102n:179_4": "gāmaṃ piṇḍāya paviṭṭhakālo, vihārato nikkhamanakālo, cetiyaṅgaṇabodhiyaṅgaṇavandanakālo,",
  "anya-e0102n:179_5": "pattadhovanakālo, pattapaṭiggahaṇakālo, pattapaṭiggahaṇato yāva mukhadhovanā katakiccaṃ,",
  "anya-e0102n:179_6": "paccūsakāle katakiccaṃ, majjhimayāme katakiccaṃ, paṭhamayāme katakiccanti evaṃ paṭilomakkamena",
  "anya-e0102n:179_7": "sakalaṃ rattindivaṃ katakiccaṃ āvajjitabbaṃ. Ettakaṃ pana pakaticittassapi pākaṭaṃ",
  "anya-e0102n:179_8": "hoti. Parikammasamādhicittassa pana atipākaṭameva.",
  "anya-e0102n:180_0": "Sace panettha kiñci na pākaṭaṃ hoti, puna pādakajjhānaṃ samāpajjitvā vuṭṭhāya āvajjitabbaṃ.",
  "anya-e0102n:180_1": "Ettakena dīpe jalite viya pākaṭaṃ hoti. Evaṃ paṭilomakkameneva dutiyadivasepi tatiyacatutthapañcamadivasepi",
  "anya-e0102n:180_2": "dasāhepi aḍḍhamāsepi māsepi yāva saṃvaccharāpi katakiccaṃ āvajjitabbaṃ. Eteneva upāyena",
  "anya-e0102n:180_3": "dasavassāni vīsativassānīti yāva imasmiṃ bhave attano paṭisandhi, tāva āvajjantena",
  "anya-e0102n:180_4": "purimabhave cutikkhaṇe pavattitanāmarūpaṃ āvajjitabbaṃ. Pahoti hi paṇḍito bhikkhu",
  "anya-e0102n:180_5": "paṭhamavāreneva paṭisandhiṃ ugghāṭetvā cutikkhaṇe nāmarūpamārammaṇaṃ kātuṃ.",
  "anya-e0102n:181_0": "Yasmā pana purimabhave nāmarūpaṃ asesaṃ niruddhaṃ aññaṃ uppannaṃ, tasmā taṃ ṭhānaṃ",
  "anya-e0102n:181_1": "āhundarikaṃ andhatamamiva hoti duddasaṃ duppaññena. Tenāpi “na sakkomahaṃ paṭisandhiṃ",
  "anya-e0102n:181_2": "ugghāṭetvā cutikkhaṇe pavattitanāmarūpamārammaṇaṃ kātu”nti dhuranikkhepo na kātabbo.",
  "anya-e0102n:181_3": "Tadeva pana pādakajjhānaṃ punappunaṃ samāpajjitabbaṃ. Tato ca vuṭṭhāya vuṭṭhāya taṃ",
  "anya-e0102n:181_4": "ṭhānaṃ āvajjitabbaṃ.",
  "anya-e0102n:182_0": "Evaṃ karonto hi seyyathāpi nāma balavā puriso kūṭāgārakaṇṇikatthāya mahārukkhaṃ chindanto",
  "anya-e0102n:182_1": "sākhāpalāsacchedanamatteneva pharasudhārāya vipannāya mahārukkhaṃ chindituṃ asakkontopi",
  "anya-e0102n:182_2": "dhuranikkhepaṃ akatvāva kammārasālaṃ gantvā tikhiṇaṃ pharasuṃ kārāpetvā puna āgantvā",
  "anya-e0102n:182_3": "chindeyya, puna vipannāya ca punapi tatheva kāretvā chindeyya. So evaṃ chindanto",
  "anya-e0102n:182_4": "chinnassa chinnassa puna chetabbābhāvato acchinnassa ca chedanato nacirasseva mahārukkhaṃ",
  "anya-e0102n:182_5": "pāteyya, evamevaṃ pādakajjhānā vuṭṭhāya pubbe āvajjitaṃ anāvajjitvā paṭisandhimeva",
  "anya-e0102n:182_6": "āvajjanto nacirasseva paṭisandhiṃ ugghāṭetvā cutikkhaṇe pavattitanāmarūpaṃ ārammaṇaṃ",
  "anya-e0102n:182_7": "kareyyāti. Kaṭṭhaphālakakesohārakādīhipi ayamattho dīpetabbo.",
  "anya-e0102n:183_0": "Tattha pacchimanisajjato pabhuti yāva paṭisandhito ārammaṇaṃ katvā pavattaṃ ñāṇaṃ",
  "anya-e0102n:183_1": "pubbenivāsañāṇaṃ nāma na hoti. Taṃ pana parikammasamādhiñāṇaṃ nāma hoti. Atītaṃsañāṇantipi",
  "anya-e0102n:183_2": "eke vadanti. Taṃ rūpāvacaraṃ sandhāya na yujjati. Yadā panassa bhikkhuno paṭisandhiṃ",
  "anya-e0102n:183_3": "atikkamma cutikkhaṇe pavattitanāmarūpaṃ ārammaṇaṃ katvā manodvārāvajjanaṃ uppajjati,",
  "anya-e0102n:183_4": "tasmiñca niruddhe tadevārammaṇaṃ katvā cattāri pañca vā javanāni javanti. Sesaṃ pubbe",
  "anya-e0102n:183_5": "vuttanayeneva purimāni parikammādināmakāni kāmāvacarāni honti. Pacchimaṃ rūpāvacaraṃ",
  "anya-e0102n:183_6": "catutthajjhānikaṃ appanācittaṃ. Tadāssa yaṃ tena cittena saha ñāṇaṃ uppajjati, idaṃ",
  "anya-e0102n:183_7": "pubbenivāsānussatiñāṇaṃ nāma. Tena ñāṇena sampayuttāya satiyā anekavihitaṃ pubbenivāsaṃ",
  "anya-e0102n:183_8": "anussarati. Seyyathidaṃ, ekampi jātiṃ dvepi jātiyo…pe… iti sākāraṃ sauddesaṃ anekavihitaṃ",
  "anya-e0102n:183_9": "pubbenivāsaṃ anussaratīti.",
  "anya-e0102n:184_0": "404. Tattha ekampi jātinti ekampi paṭisandhimūlaṃ cutipariyosānaṃ ekabhavapariyāpannaṃ",
  "anya-e0102n:184_1": "khandhasantānaṃ. Esa nayo dvepi jātiyotiādīsupi. Anekepi saṃvaṭṭakappetiādīsu pana",
  "anya-e0102n:184_2": "parihāyamāno kappo saṃvaṭṭakappo, vaḍḍhamāno vivaṭṭakappoti veditabbo. Tattha saṃvaṭṭena",
  "anya-e0102n:184_3": "saṃvaṭṭaṭṭhāyī gahito hoti, taṃmūlakattā. Vivaṭṭena ca vivaṭṭaṭṭhāyī, evañhi sati",
  "anya-e0102n:184_4": "yāni tāni “cattārimāni, bhikkhave, kappassa asaṅkhyeyyāni. Katamāni cattāri? Saṃvaṭṭo,",
  "anya-e0102n:184_5": "saṃvaṭṭaṭṭhāyī, vivaṭṭo, vivaṭṭaṭṭhāyīti vuttāni, tāni pariggahitāni honti.",
  "anya-e0102n:185": "Tattha tayo saṃvaṭṭā – āposaṃvaṭṭo, tejosaṃvaṭṭo, vāyosaṃvaṭṭoti. Tisso saṃvaṭṭasīmā – ābhassarā, subhakiṇhā, vehapphalāti.",
  "anya-e0102n:186_0": "Yadā kappo tejena saṃvaṭṭati, ābhassarato heṭṭhā agginā ḍayhati. Yadā āpena saṃvaṭṭati,",
  "anya-e0102n:186_1": "subhakiṇhato heṭṭhā udakena vilīyati. Yadā vāyunā saṃvaṭṭati, vehapphalato heṭṭhā",
  "anya-e0102n:186_2": "vātena viddhaṃsati. Vitthārato pana sadāpi ekaṃ buddhakhettaṃ vinassati.",
  "anya-e0102n:187_0": "Buddhakhettaṃ nāma tividhaṃ hoti – jātikhettaṃ, āṇākhettaṃ, visayakhettañca. Tattha",
  "anya-e0102n:187_1": "jātikhettaṃ dasasahassacakkavāḷapariyantaṃ hoti. Yaṃ tathāgatassa paṭisandhigahaṇādīsu",
  "anya-e0102n:187_2": "kampati. Āṇākhettaṃ koṭisatasahassacakkavāḷapariyantaṃ, yattha ratanasuttaṃ khandhaparittaṃ",
  "anya-e0102n:187_3": "dhajaggaparittaṃ āṭānāṭiyaparittaṃ moraparittanti imesaṃ parittānaṃ ānubhāvo vattati.",
  "anya-e0102n:187_4": "Visayakhettaṃ anantamaparimāṇaṃ. Yaṃ “yāvatā vā pana ākaṅkheyyā”ti vuttaṃ, yattha",
  "anya-e0102n:187_5": "yaṃ yaṃ tathāgato ākaṅkhati, taṃ taṃ jānāti. Evametesu tīsu buddhakhettesu ekaṃ āṇākhettaṃ",
  "anya-e0102n:187_6": "vinassati. Tasmiṃ pana vinassante jātikhettampi vinaṭṭhameva hoti. Vinassantañca",
  "anya-e0102n:187_7": "ekatova vinassati, saṇṭhahantampi ekato saṇṭhahati. Tassevaṃ vināso ca saṇṭhahanañca veditabbaṃ.",
  "anya-e0102n:188_0": "405. Yasmiṃ hi samaye kappo agginā nassati, āditova kappavināsakamahāmegho vuṭṭhahitvā",
  "anya-e0102n:188_1": "koṭisatasahassacakkavāḷe ekaṃ mahāvassaṃ vassati. Manussā tuṭṭhahaṭṭhā sabbabījāni",
  "anya-e0102n:188_2": "nīharitvā vapanti. Sassesu pana gokhāyitakamattesu jātesu gadrabharavaṃ ravanto ekabindumpi",
  "anya-e0102n:188_3": "na vassati, tadā pacchinnaṃ pacchinnameva vassaṃ hoti. Idaṃ sandhāya hi bhagavatā",
  "anya-e0102n:188_4": "“hoti kho so, bhikkhave, samayo yaṃ bahūni vassāni bahūni vassasatāni bahūni vassasahassāni",
  "anya-e0102n:188_5": "bahūni vassasatasahassāni devo na vassatī”ti vuttaṃ. Vassūpajīvino sattā kālaṅkatvā",
  "anya-e0102n:188_6": "brahmaloke nibbattanti, pupphaphalūpajīviniyo ca devatā. Evaṃ dīghe addhāne vītivatte",
  "anya-e0102n:188_7": "tattha tattha udakaṃ parikkhayaṃ gacchati, athānupubbena macchakacchapāpi kālaṅkatvā",
  "anya-e0102n:188_8": "brahmaloke nibbattanti, nerayikasattāpi. Tattha nerayikā sattamasūriyapātubhāve vinassantīti eke.",
  "anya-e0102n:189_0": "Jhānaṃ vinā natthi brahmaloke nibbatti, etesañca keci dubbhikkhapīḷitā keci abhabbā",
  "anya-e0102n:189_1": "jhānādhigamāya, te kathaṃ tattha nibbattantīti. Devaloke paṭiladdhajjhānavasena.",
  "anya-e0102n:189_2": "Tadā hi “vassasatasahassassaccayena kappuṭṭhānaṃ bhavissatī”ti lokabyūhā nāma kāmāvacaradevā",
  "anya-e0102n:189_3": "muttasirā vikiṇṇakesā rudamukhā assūni hatthehi puñchamānā rattavatthanivatthā ativiya",
  "anya-e0102n:189_4": "virūpavesadhārino hutvā manussapathe vicarantā evaṃ ārocenti “mārisā ito vassasatasahassassaccayena",
  "anya-e0102n:189_5": "kappavuṭṭhānaṃ bhavissati, ayaṃ loko vinassissati, mahāsamuddopi ussussissati, ayañca",
  "anya-e0102n:189_6": "mahāpathavī sineru ca pabbatarājā uddayhissanti vinassissanti. Yāva brahmalokā lokavināso",
  "anya-e0102n:189_7": "bhavissati. Mettaṃ mārisā bhāvetha, karuṇaṃ, muditaṃ, upekkhaṃ mārisā bhāvetha, mātaraṃ",
  "anya-e0102n:189_8": "upaṭṭhahatha, pitaraṃ upaṭṭhahatha, kule jeṭṭhāpacāyino hothā”ti.",
  "anya-e0102n:190_0": "Tesaṃ vacanaṃ sutvā yebhuyyena manussā ca bhummadevatā ca saṃvegajātā aññamaññaṃ",
  "anya-e0102n:190_1": "muducittā hutvā mettādīni puññāni karitvā devaloke nibbattanti. Tattha dibbasudhābhojanaṃ",
  "anya-e0102n:190_2": "bhuñjitvā vāyokasiṇe parikammaṃ katvā jhānaṃ paṭilabhanti. Tadaññe pana aparāpariyavedanīyena",
  "anya-e0102n:190_3": "kammena devaloke nibbattanti. Aparāpariyavedanīyakammarahito hi saṃsāre saṃsaramāno",
  "anya-e0102n:190_4": "satto nāma natthi. Tepi tattha tatheva jhānaṃ paṭilabhanti. Evaṃ devaloke paṭiladdhajjhānavasena",
  "anya-e0102n:190_5": "sabbepi brahmaloke nibbattantīti.",
  "anya-e0102n:191_0": "Vassūpacchedato pana uddhaṃ dīghassa addhuno accayena dutiyo sūriyo pātubhavati.",
  "anya-e0102n:191_1": "Vuttampi cetaṃ bhagavatā “hoti kho so, bhikkhave, samayo”ti sattasūriyaṃ vitthāretabbaṃ.",
  "anya-e0102n:191_2": "Pātubhūte ca pana tasmiṃ neva rattiparicchedo, na divāparicchedo paññāyati. Eko sūriyo",
  "anya-e0102n:191_3": "uṭṭheti, eko atthaṃ gacchati. Avicchinnasūriyasantāpova loko hoti. Yathā ca pakatisūriye",
  "anya-e0102n:191_4": "sūriyadevaputto hoti, evaṃ kappavināsakasūriye natthi. Tattha pakatisūriye vattamāne",
  "anya-e0102n:191_5": "ākāse valāhakāpi dhūmasikhāpi caranti. Kappavināsakasūriye vattamāne vigatadhūmavalāhakaṃ",
  "anya-e0102n:191_6": "ādāsamaṇḍalaṃ viya nimmalaṃ nabhaṃ hoti. Ṭhapetvā pañca mahānadiyo sesakunnadīādīsu udakaṃ sussati.",
  "anya-e0102n:192": "Tatopi dīghassa addhuno accayena tatiyo sūriyo pātubhavati. Yassa pātubhāvā mahānadiyopi sussanti.",
  "anya-e0102n:193_0": "Tatopi dīghassa addhuno accayena catuttho sūriyo pātubhavati. Yassa pātubhāvā himavati",
  "anya-e0102n:193_1": "mahānadīnaṃ pabhavā “sīhapapāto haṃsapātano kaṇṇamuṇḍako rathakāradaho anotattadaho",
  "anya-e0102n:193_2": "chaddantadaho kuṇāladaho”ti ime satta mahāsarā sussanti.",
  "anya-e0102n:194": "Tatopi dīghassa addhuno accayena pañcamo sūriyo pātubhavati. Yassa pātubhāvā anupubbena mahāsamudde aṅgulipabbatemanamattampi udakaṃ na saṇṭhāti.",
  "anya-e0102n:195_0": "Tatopi dīghassa addhuno accayena chaṭṭho sūriyo pātubhavati. Yassa pātubhāvā sakalacakkavāḷaṃ",
  "anya-e0102n:195_1": "ekadhūmaṃ hoti. Pariyādiṇṇasinehaṃ dhūmena. Yathā cidaṃ, evaṃ koṭisatasahassacakkavāḷānipi.",
  "anya-e0102n:196_0": "Tatopi dīghassa addhuno accayena sattamo sūriyo pātubhavati. Yassa pātubhāvā sakalacakkavāḷaṃ",
  "anya-e0102n:196_1": "ekajālaṃ hoti saddhiṃ koṭisatasahassacakkavāḷehi. Yojanasatikādibhedāni sinerukūṭānipi",
  "anya-e0102n:196_2": "palujjitvā ākāseyeva antaradhāyanti. Sā aggijālā uṭṭhahitvā cātumahārājike gaṇhāti.",
  "anya-e0102n:196_3": "Tattha kanakavimānaratanavimānamaṇivimānāni jhāpetvā tāvatiṃsabhavanaṃ gaṇhāti. Eteneva",
  "anya-e0102n:196_4": "upāyena yāva paṭhamajjhānabhūmiṃ gaṇhāti. Tattha tayopi brahmaloke jhāpetvā ābhassare",
  "anya-e0102n:196_5": "āhacca tiṭṭhati. Sā yāva aṇumattampi saṅkhāragataṃ atthi, tāva na nibbāyati. Sabbasaṅkhāraparikkhayā",
  "anya-e0102n:196_6": "pana sappitelajhāpanaggisikhā viya chārikampi anavasesetvā nibbāyati. Heṭṭhāākāsena",
  "anya-e0102n:196_7": "saha upariākāso eko hoti mahandhakāro.",
  "anya-e0102n:197_0": "406. Atha dīghassa addhuno accayena mahāmegho uṭṭhahitvā paṭhamaṃ sukhumaṃ sukhumaṃ",
  "anya-e0102n:197_1": "vassati. Anupubbena kumudanāḷayaṭṭhimusalatālakkhandhādippamāṇāhi dhārāhi vassanto",
  "anya-e0102n:197_2": "koṭisatasahassacakkavāḷesu sabbaṃ daḍḍhaṭṭhānaṃ pūretvā antaradhāyati. Taṃ udakaṃ",
  "anya-e0102n:197_3": "heṭṭhā ca tiriyañca vāto samuṭṭhahitvā ghanaṃ karoti parivaṭumaṃ paduminipatte udakabindusadisaṃ.",
  "anya-e0102n:197_4": "Kathaṃ tāva mahantaṃ udakarāsiṃ ghanaṃ karotīti ce? Vivarasampadānato. Tañhissa tamhi",
  "anya-e0102n:197_5": "tamhi vivaraṃ deti. Taṃ evaṃ vātena sampiṇḍiyamānaṃ ghanaṃ kariyamānaṃ parikkhayamānaṃ",
  "anya-e0102n:197_6": "anupubbena heṭṭhā otarati. Otiṇṇe otiṇṇe udake brahmalokaṭṭhāne brahmalokā, upari",
  "anya-e0102n:197_7": "catukāmāvacaradevalokaṭṭhāne ca devalokā pātubhavanti.",
  "anya-e0102n:198_0": "Purimapathaviṭṭhānaṃ otiṇṇe pana balavavātā uppajjanti. Te taṃ pihitadvāre dhamakaraṇe",
  "anya-e0102n:198_1": "ṭhitaudakamiva nirassāsaṃ katvā rundhanti. Madhurodakaṃ parikkhayaṃ gacchamānaṃ upari",
  "anya-e0102n:198_2": "rasapathaviṃ samuṭṭhāpeti. Sā vaṇṇasampannā ceva hoti gandharasasampannā ca nirudakapāyāsassa upari paṭalaṃ viya.",
  "anya-e0102n:199_0": "Tadā ca ābhassarabrahmaloke paṭhamatarābhinibbattā sattā āyukkhayā vā puññakkhayā",
  "anya-e0102n:199_1": "vā tato cavitvā idhūpapajjanti. Te honti sayaṃpabhā antalikkhacarā. Te aggaññasutte",
  "anya-e0102n:199_2": "vuttanayena taṃ rasapathaviṃ sāyitvā taṇhābhibhūtā āluppakārakaṃ paribhuñjituṃ upakkamanti.",
  "anya-e0102n:199_3": "Atha nesaṃ sayaṃpabhā antaradhāyati, andhakāro hoti. Te andhakāraṃ disvā bhāyanti.",
  "anya-e0102n:200_0": "Tato nesaṃ bhayaṃ nāsetvā sūrabhāvaṃ janayantaṃ paripuṇṇapaṇṇāsayojanaṃ sūriyamaṇḍalaṃ",
  "anya-e0102n:200_1": "pātubhavati, te taṃ disvā “ālokaṃ paṭilabhimhā”ti haṭṭhatuṭṭhā hutvā “amhākaṃ bhītānaṃ",
  "anya-e0102n:200_2": "bhayaṃ nāsetvā sūrabhāvaṃ janayanto uṭṭhito, tasmā “sūriyo hotū”ti sūriyotvevassa nāmaṃ karonti.",
  "anya-e0102n:201_0": "Atha sūriye divasaṃ ālokaṃ katvā atthaṅgate yampi ālokaṃ labhimhā, sopi no naṭṭhoti",
  "anya-e0102n:201_1": "puna bhītā honti. Tesaṃ evaṃ hoti “sādhu vatassa sace aññaṃ ālokaṃ labheyyāmā”ti.",
  "anya-e0102n:201_2": "Tesaṃ cittaṃ ñatvā viya ekūnapaṇṇāsayojanaṃ candamaṇḍalaṃ pātubhavati. Te taṃ disvā",
  "anya-e0102n:201_3": "bhiyyoso mattāya haṭṭhatuṭṭhā hutvā “amhākaṃ chandaṃ ñatvā viya uṭṭhito, tasmā cando",
  "anya-e0102n:201_4": "hotū”ti candotvevassa nāmaṃ karonti. Evaṃ candimasūriyesu pātubhūtesu nakkhattāni",
  "anya-e0102n:201_5": "tārakarūpāni pātubhavanti.",
  "anya-e0102n:202_0": "Tato pabhuti rattindivā paññāyanti, anukkamena ca māsaddhamāsautusaṃvaccharā. Candimasūriyānaṃ",
  "anya-e0102n:202_1": "pana pātubhūtadivaseyeva sinerucakkavāḷahimavantapabbatā pātubhavanti. Te ca kho",
  "anya-e0102n:202_2": "apubbaṃ acarimaṃ phagguṇapuṇṇamadivaseyeva pātubhavanti. Kathaṃ? Yathā nāma kaṅgubhatte",
  "anya-e0102n:202_3": "paccamāne ekappahāreneva pupphuḷakāni uṭṭhahanti. Eke padesā thūpathūpā honti, eke",
  "anya-e0102n:202_4": "ninnaninnā, eke samasamā. Evamevaṃ thūpathūpaṭṭhāne pabbatā honti, ninnaninnaṭṭhāne",
  "anya-e0102n:202_5": "samuddā, samasamaṭṭhāne dīpāti.",
  "anya-e0102n:203_0": "Atha tesaṃ sattānaṃ rasapathaviṃ paribhuñjantānaṃ kamena ekacce vaṇṇavanto, ekacce",
  "anya-e0102n:203_1": "dubbaṇṇā honti. Tattha vaṇṇavanto dubbaṇṇe atimaññanti. Tesaṃ atimānapaccayā sāpi",
  "anya-e0102n:203_2": "rasapathavī antaradhāyati. Bhūmipappaṭako pātubhavati. Atha nesaṃ teneva nayena sopi",
  "anya-e0102n:203_3": "antaradhāyati. Padālatā pātubhavati. Teneva nayena sāpi antaradhāyati. Akaṭṭhapāko",
  "anya-e0102n:203_4": "sāli pātubhavati akaṇo athuso suddho sugandho taṇḍulapphalo.",
  "anya-e0102n:204_0": "Tato nesaṃ bhājanāni uppajjanti. Te sāliṃ bhājane ṭhapetvā pāsāṇapiṭṭhiyā ṭhapenti,",
  "anya-e0102n:204_1": "sayameva jālasikhā uṭṭhahitvā taṃ pacati. So hoti odano sumanajātipupphasadiso, na",
  "anya-e0102n:204_2": "tassa sūpena vā byañjanena vā karaṇīyaṃ atthi. Yaṃ yaṃ rasaṃ bhuñjitukāmā honti,",
  "anya-e0102n:204_3": "taṃ taṃ rasova hoti. Tesaṃ taṃ oḷārikaṃ āhāraṃ āharayataṃ tato pabhuti muttakarīsaṃ",
  "anya-e0102n:204_4": "sañjāyati. Atha nesaṃ tassa nikkhamanatthāya vaṇamukhāni pabhijjanti, purisassa purisabhāvo,",
  "anya-e0102n:204_5": "itthiyāpi itthibhāvo pātubhavati.",
  "anya-e0102n:205_0": "Tatra sudaṃ itthī purisaṃ, puriso ca itthiṃ ativelaṃ upanijjhāyati. Tesaṃ ativelaṃ",
  "anya-e0102n:205_1": "upanijjhāyanapaccayā kāmapariḷāho uppajjati. Tato methunadhammaṃ paṭisevanti. Te",
  "anya-e0102n:205_2": "asaddhammapaṭisevanapaccayā viññūhi garahiyamānā viheṭhiyamānā tassa asaddhammassa",
  "anya-e0102n:205_3": "paṭicchādanahetu agārāni karonti. Te agāraṃ ajjhāvasamānā anukkamena aññatarassa",
  "anya-e0102n:205_4": "alasajātikassa sattassa diṭṭhānugatiṃ āpajjantā sannidhiṃ karonti. Tato pabhuti kaṇopi",
  "anya-e0102n:205_5": "thusopi taṇḍulaṃ pariyonandhati, lāyitaṭṭhānampi na paṭivirūhati.",
  "anya-e0102n:206_0": "Te sannipatitvā anutthunanti “pāpakā vata bho dhammā sattesu pātubhūtā, mayaṃ hi",
  "anya-e0102n:206_1": "pubbe manomayā ahumhā”ti aggaññasutte vuttanayena vitthāretabbaṃ. Tato mariyādaṃ",
  "anya-e0102n:206_2": "ṭhapenti. Atha aññataro satto aññassa bhāgaṃ adinnaṃ ādiyati. Taṃ dvikkhattuṃ paribhāsetvā",
  "anya-e0102n:206_3": "tatiyavāre pāṇileṭṭudaṇḍehi paharanti. Te evaṃ adinnādānagarahamusāvādadaṇḍādānesu",
  "anya-e0102n:206_4": "uppannesu sannipatitvā cintayanti “yaṃnūna mayaṃ ekaṃ sattaṃ sammanneyyāma, yo no",
  "anya-e0102n:206_5": "sammā khīyitabbaṃ khīyeyya, garahitabbaṃ garaheyya, pabbājetabbaṃ pabbājeyya, mayaṃ",
  "anya-e0102n:206_6": "panassa sālīnaṃ bhāgaṃ anuppadassāmā”ti.",
  "anya-e0102n:207_0": "Evaṃ katasanniṭṭhānesu pana sattesu imasmiṃ tāva kappe ayameva bhagavā bodhisattabhūto",
  "anya-e0102n:207_1": "tena samayena tesu sattesu abhirūpataro ca dassanīyataro ca mahesakkhataro ca buddhisampanno",
  "anya-e0102n:207_2": "paṭibalo niggahapaggahaṃ kātuṃ. Te taṃ upasaṅkamitvā yācitvā sammanniṃsu. So tena",
  "anya-e0102n:207_3": "mahājanena sammatoti mahāsammato, khettānaṃ adhipatīti khattiyo, dhammena samena",
  "anya-e0102n:207_4": "pare rañjetīti rājāti tīhi nāmehi paññāyittha. Yañhi loke acchariyaṭṭhānaṃ, bodhisattova",
  "anya-e0102n:207_5": "tattha ādipurisoti evaṃ bodhisattaṃ ādiṃ katvā khattiyamaṇḍale saṇṭhite anupubbena",
  "anya-e0102n:207_6": "brāhmaṇādayopi vaṇṇā saṇṭhahiṃsu.",
  "anya-e0102n:208": "Tattha kappavināsakamahāmeghato yāva jālupacchedo, idamekaṃ asaṅkhyeyyaṃ saṃvaṭṭoti vuccati.",
  "anya-e0102n:209": "Kappavināsakajālupacchedato yāva koṭisatasahassacakkavāḷaparipūrako sampattimahāmegho, idaṃ dutiyaṃ asaṅkhyeyyaṃ saṃvaṭṭaṭṭhāyīti vuccati.",
  "anya-e0102n:210": "Sampattimahāmeghato yāva candimasūriyapātubhāvo, idaṃ tatiyaṃ asaṅkhyeyyaṃ vivaṭṭoti vuccati.",
  "anya-e0102n:211_0": "Candimasūriyapātubhāvato yāva puna kappavināsakamahāmegho, idaṃ catutthaṃ asaṅkhyeyyaṃ",
  "anya-e0102n:211_1": "vivaṭṭaṭṭhāyīti vuccati. Imāni cattāri asaṅkhyeyyāni eko mahākappo hoti. Evaṃ tāva",
  "anya-e0102n:211_2": "agginā vināso ca saṇṭhahanañca veditabbaṃ.",
  "anya-e0102n:212_0": "407. Yasmiṃ pana samaye kappo udakena nassati, āditova kappavināsakamahāmegho uṭṭhahitvāti",
  "anya-e0102n:212_1": "pubbe vuttanayeneva vitthāretabbaṃ. Ayaṃ pana viseso, yathā tattha dutiyasūriyo,",
  "anya-e0102n:212_2": "evamidha kappavināsako khārudakamahāmegho vuṭṭhāti. So ādito sukhumaṃ sukhumaṃ vassanto",
  "anya-e0102n:212_3": "anukkamena mahādhārāhi koṭisatasahassacakkavāḷānaṃ pūrento vassati. Khārudakena phuṭṭhaphuṭṭhā",
  "anya-e0102n:212_4": "pathavīpabbatādayo vilīyanti, udakaṃ samantato vātehi dhāriyati. Pathavito yāva dutiyajjhānabhūmiṃ",
  "anya-e0102n:212_5": "udakaṃ gaṇhāti. Tattha tayopi brahmaloke vilīyāpetvā subhakiṇhe āhacca tiṭṭhati.",
  "anya-e0102n:212_6": "Taṃ yāva aṇumattampi saṅkhāragataṃ atthi, tāva na vūpasammati. Udakānugataṃ pana",
  "anya-e0102n:212_7": "sabbasaṅkhāragataṃ abhibhavitvā sahasā vūpasammati antaradhānaṃ gacchati. Heṭṭhāākāsena",
  "anya-e0102n:212_8": "saha upariākāso eko hoti mahandhakāroti sabbaṃ vuttasadisaṃ. Kevalaṃ panidha ābhassarabrahmalokaṃ",
  "anya-e0102n:212_9": "ādiṃ katvā loko pātubhavati. Subhakiṇhato ca cavitvā ābhassaraṭṭhānādīsu sattā nibbattanti.",
  "anya-e0102n:213_0": "Tattha kappavināsakamahāmeghato yāva kappavināsakudakūpacchedo, idamekaṃ asaṅkhyeyyaṃ.",
  "anya-e0102n:213_1": "Udakūpacchedato yāva sampattimahāmegho, idaṃ dutiyaṃ asaṅkhyeyyaṃ. Sampattimahāmeghato…pe…",
  "anya-e0102n:213_2": "imāni cattāri asaṅkhyeyyāni eko mahākappo hoti. Evaṃ udakena vināso ca saṇṭhahanañca veditabbaṃ.",
  "anya-e0102n:214_0": "408. Yasmiṃ samaye kappo vātena vinassati, āditova kappavināsakamahāmegho uṭṭhahitvāti",
  "anya-e0102n:214_1": "pubbe vuttanayeneva vitthāretabbaṃ. Ayaṃ pana viseso, yathā tattha dutiyasūriyo,",
  "anya-e0102n:214_2": "evamidha kappavināsanatthaṃ vāto samuṭṭhāti. So paṭhamaṃ thūlarajaṃ uṭṭhāpeti. Tato",
  "anya-e0102n:214_3": "saṇharajaṃ sukhumavālikaṃ thūlavālikaṃ sakkharapāsāṇādayoti yāva kūṭāgāramatte pāsāṇe",
  "anya-e0102n:214_4": "visamaṭṭhāne ṭhitamahārukkhe ca uṭṭhāpeti. Te pathavito nabhamuggatā na ca puna patanti.",
  "anya-e0102n:214_5": "Tattheva cuṇṇavicuṇṇā hutvā abhāvaṃ gacchanti.",
  "anya-e0102n:215_0": "Athānukkamena heṭṭhā mahāpathaviyā vāto samuṭṭhahitvā pathaviṃ parivattetvā uddhaṃmūlaṃ",
  "anya-e0102n:215_1": "katvā ākāse khipati. Yojanasatappamāṇāpi pathavippadesā dviyojanatiyojanacatuyojanapañcayojanasatappamāṇāpi",
  "anya-e0102n:215_2": "bhijjitvā vātavegena khittā ākāseyeva cuṇṇavicuṇṇā hutvā abhāvaṃ gacchanti. Cakkavāḷapabbatampi",
  "anya-e0102n:215_3": "sinerupabbatampi vāto ukkhipitvā ākāse khipati. Te aññamaññaṃ abhihantvā cuṇṇavicuṇṇā",
  "anya-e0102n:215_4": "hutvā vinassanti. Eteneva upāyena bhummaṭṭhakavimānāni ca ākāsaṭṭhakavimānāni ca",
  "anya-e0102n:215_5": "vināsento chakāmāvacaradevaloke vināsetvā koṭisatasahassacakkavāḷāni vināseti. Tattha",
  "anya-e0102n:215_6": "cakkavāḷā cakkavāḷehi himavantā himavantehi sinerū sinerūhi aññamaññaṃ samāgantvā",
  "anya-e0102n:215_7": "cuṇṇavicuṇṇā hutvā vinassanti. Pathavito yāva tatiyajjhānabhūmiṃ vāto gaṇhāti. Tattha",
  "anya-e0102n:215_8": "tayopi brahmaloke vināsetvā vehapphalaṃ āhacca tiṭṭhati. Evaṃ sabbasaṅkhāragataṃ",
  "anya-e0102n:215_9": "vināsetvā sayampi vinassati. Heṭṭhāākāsena saha upariākāso eko hoti mahandhakāroti",
  "anya-e0102n:215_10": "sabbaṃ vuttasadisaṃ. Idha pana subhakiṇhabrahmalokaṃ ādiṃ katvā loko pātubhavati.",
  "anya-e0102n:215_11": "Vehapphalato ca cavitvā subhakiṇhaṭṭhānādīsu sattā nibbattanti.",
  "anya-e0102n:216_0": "Tattha kappavināsakamahāmeghato yāva kappavināsakavātūpacchedo, idamekaṃ asaṅkhyeyyaṃ.",
  "anya-e0102n:216_1": "Vātūpacchedato yāva sampattimahāmegho, idaṃ dutiyaṃ asaṅkhyeyyaṃ…pe… imāni cattāri",
  "anya-e0102n:216_2": "asaṅkhyeyyāni eko mahākappo hoti. Evaṃ vātena vināso ca saṇṭhahanañca veditabbaṃ.",
  "anya-e0102n:217_0": "409. Kiṃkāraṇā evaṃ loko vinassati? Akusalamūlakāraṇā. Akusalamūlesu hi ussannesu",
  "anya-e0102n:217_1": "evaṃ loko vinassati. So ca kho rāge ussannatare agginā vinassati. Dose ussannatare",
  "anya-e0102n:217_2": "udakena vinassati. Keci pana dose ussannatare agginā. Rāge ussannatare udakenāti",
  "anya-e0102n:217_3": "vadanti. Mohe ussannatare vātena vinassati. Evaṃ vinassantopi ca nirantarameva sattavāre",
  "anya-e0102n:217_4": "agginā vinassati. Aṭṭhame vāre udakena. Puna sattavāre agginā. Aṭṭhame vāre udakenāti",
  "anya-e0102n:217_5": "evaṃ aṭṭhame aṭṭhame vāre vinassanto sattakkhattuṃ udakena vinassitvā puna sattavāre",
  "anya-e0102n:217_6": "agginā nassati. Ettāvatā tesaṭṭhi kappā atītā honti. Etthantare udakena nassanavāraṃ",
  "anya-e0102n:217_7": "sampattampi paṭibāhitvā laddhokāso vāto paripuṇṇacatusaṭṭhikappāyuke subhakiṇhe viddhaṃsento lokaṃ vināseti.",
  "anya-e0102n:218_0": "410. Pubbenivāsaṃ anussarantopi ca kappānussaraṇako bhikkhu etesu kappesu anekepi",
  "anya-e0102n:218_1": "saṃvaṭṭakappe anekepi vivaṭṭakappe anekepi saṃvaṭṭavivaṭṭakappe anussarati. Kathaṃ?",
  "anya-e0102n:218_2": "“Amutrāsi”ntiādinā nayena.",
  "anya-e0102n:219_0": "Tattha amutrāsinti amumhi saṃvaṭṭakappe ahaṃ amumhi bhave vā yoniyā vā gatiyā vā",
  "anya-e0102n:219_1": "viññāṇaṭṭhitiyā vā sattāvāse vā sattanikāye vā āsiṃ. Evaṃnāmoti tisso vā phusso vā.",
  "anya-e0102n:219_2": "Evaṃgottoti kaccāno vā kassapo vā. Idamassa atītabhave attano nāmagottānussaraṇavasena",
  "anya-e0102n:219_3": "vuttaṃ. Sace pana tasmiṃ kāle attano vaṇṇasampattiṃ vā lūkhapaṇītajīvikabhāvaṃ vā",
  "anya-e0102n:219_4": "sukhadukkhabahulataṃ vā appāyukadīghāyukabhāvaṃ vā anussaritukāmo hoti, tampi anussaratiyeva.",
  "anya-e0102n:219_5": "Tenāha “evaṃvaṇṇo…pe… evamāyupariyanto”ti.",
  "anya-e0102n:220_0": "Tattha evaṃvaṇṇoti odāto vā sāmo vā. Evamāhāroti sālimaṃsodanāhāro vā pavattaphalabhojano",
  "anya-e0102n:220_1": "vā. Evaṃ sukhadukkhapaṭisaṃvedīti anekappakārena kāyikacetasikānaṃ sāmisanirāmisādippabhedānaṃ",
  "anya-e0102n:220_2": "vā sukhadukkhānaṃ paṭisaṃvedī. Evamāyupariyantoti evaṃ vassasataparimāṇāyupariyanto",
  "anya-e0102n:220_3": "vā caturāsītikappasatasahassāyupariyanto vā. So tato cuto amutra udapādinti sohaṃ",
  "anya-e0102n:220_4": "tato bhavato yonito gatito viññāṇaṭṭhitito sattāvāsato sattanikāyato vā cuto puna",
  "anya-e0102n:220_5": "amukasmiṃ nāma bhave yoniyā gatiyā viññāṇaṭṭhitiyā sattāvāse sattanikāye vā udapādiṃ.",
  "anya-e0102n:220_6": "Tatrāpāsinti atha tatrāpi bhave yoniyā gatiyā viññāṇaṭṭhitiyā sattāvāse sattanikāye",
  "anya-e0102n:220_7": "vā puna ahosiṃ. Evaṃnāmotiādi vuttanayameva.",
  "anya-e0102n:221_0": "Apica yasmā amutrāsinti idaṃ anupubbena ārohantassa yāvadicchakaṃ anussaraṇaṃ. So",
  "anya-e0102n:221_1": "tato cutoti paṭinivattantassa paccavekkhaṇaṃ, tasmā “idhūpapanno”ti imissā idhūpapattiyā",
  "anya-e0102n:221_2": "anantaramevassa upapattiṭṭhānaṃ sandhāya “amutra udapādi”nti idaṃ vuttanti veditabbaṃ.",
  "anya-e0102n:221_3": "Tatrāpāsinti evamādi panassa tatra imissā upapattiyā anantare upapattiṭṭhāne nāmagottādīnaṃ",
  "anya-e0102n:221_4": "anussaraṇadassanatthaṃ vuttaṃ. So tato cuto idhūpapannoti svāhaṃ tato anantarūpapattiṭṭhānato",
  "anya-e0102n:221_5": "cuto idha asukasmiṃ nāma khattiyakule vā brāhmaṇakule vā nibbattoti. Itīti evaṃ.",
  "anya-e0102n:221_6": "Sākāraṃ sauddesanti nāmagottavasena sauddesaṃ, vaṇṇādivasena sākāraṃ. Nāmagottena",
  "anya-e0102n:221_7": "hi satto tisso kassapoti uddisīyati. Vaṇṇādīhi sāmo odātoti nānattato paññāyati.",
  "anya-e0102n:221_8": "Tasmā nāmagottaṃ uddeso, itare ākārā. Anekavihitaṃ pubbenivāsamanussaratīti idaṃ uttānatthamevāti.",
  "anya-e0102n:222": "Pubbenivāsānussatiñāṇakathā niṭṭhitā.",
  "anya-e0102n:223": "Cutūpapātañāṇakathā",
  "anya-e0102n:224_0": "411. Sattānaṃ cutūpapātañāṇakathāya cutūpapātañāṇāyāti cutiyā ca upapāte ca ñāṇāya.",
  "anya-e0102n:224_1": "Yena ñāṇena sattānaṃ cuti ca upapāto ca ñāyati, tadatthaṃ dibbacakkhuñāṇatthanti",
  "anya-e0102n:224_2": "vuttaṃ hoti. Cittaṃ abhinīharati abhininnāmetīti parikammacittaṃ abhinīharati ceva",
  "anya-e0102n:224_3": "abhininnāmeti ca. Soti so katacittābhinīhāro bhikkhu. Dibbenātiādīsu pana dibbasadisattā",
  "anya-e0102n:224_4": "dibbaṃ. Devatānañhi sucaritakammanibbattaṃ pittasemharuhirādīhi apalibuddhaṃ upakkilesavimuttatāya",
  "anya-e0102n:224_5": "dūrepi ārammaṇaṃ sampaṭicchanasamatthaṃ dibbaṃ pasādacakkhu hoti. Idañcāpi vīriyabhāvanābalanibbattaṃ",
  "anya-e0102n:224_6": "ñāṇacakkhu tādisamevāti dibbasadisattā dibbaṃ. Dibbavihāravasena paṭiladdhattā attanā",
  "anya-e0102n:224_7": "ca dibbavihārasannissitattāpi dibbaṃ. Ālokapariggahena mahājutikattāpi dibbaṃ. Tirokuṭṭādigatarūpadassanena",
  "anya-e0102n:224_8": "mahāgatikattāpi dibbaṃ. Taṃ sabbaṃ saddasatthānusāreneva veditabbaṃ.",
  "anya-e0102n:225_0": "Dassanaṭṭhena cakkhu. Cakkhukiccakaraṇena cakkhumivātipi cakkhu. Cutūpapātadassanena",
  "anya-e0102n:225_1": "diṭṭhivisuddhihetuttā visuddhaṃ. Yo hi cutimattameva passati, na upapātaṃ. So ucchedadiṭṭhiṃ",
  "anya-e0102n:225_2": "gaṇhāti. Yo upapātamattameva passati, na cutiṃ, so navasattapātubhāvadiṭṭhiṃ gaṇhāti.",
  "anya-e0102n:225_3": "Yo pana tadubhayaṃ passati, so yasmā duvidhampi taṃ diṭṭhigataṃ ativattati. Tasmāssa",
  "anya-e0102n:225_4": "taṃdassanaṃ diṭṭhivisuddhihetu hoti. Ubhayampi cetaṃ buddhaputtā passanti. Tena vuttaṃ",
  "anya-e0102n:225_5": "“cutūpapātadassanena diṭṭhivisuddhihetuttā visuddha”nti.",
  "anya-e0102n:226_0": "Manussūpacāraṃ atikkamitvā rūpadassanena atikkantamānusakaṃ, mānusakaṃ vā maṃsacakkhuṃ",
  "anya-e0102n:226_1": "atikkantattā atikkantamānusakanti veditabbaṃ. Tena dibbena cakkhunā visuddhena atikkantamānusakena.",
  "anya-e0102n:226_2": "Satte passatīti manussānaṃ maṃsacakkhunā viya satte oloketi.",
  "anya-e0102n:227_0": "Cavamāne upapajjamāneti ettha cutikkhaṇe upapattikkhaṇe vā dibbacakkhunā daṭṭhuṃ",
  "anya-e0102n:227_1": "na sakkā. Ye pana āsannacutikā idāni cavissanti, te cavamānā. Ye ca gahitapaṭisandhikā",
  "anya-e0102n:227_2": "sampatinibbattāva, te upapajjamānāti adhippetā. Te evarūpe cavamāne ca upapajjamāne",
  "anya-e0102n:227_3": "ca passatīti dasseti.",
  "anya-e0102n:228_0": "Hīneti mohanissandayuttattā hīnānaṃ jātikulabhogādīnaṃ vasena hīḷite ohīḷite oññāte",
  "anya-e0102n:228_1": "avaññāte. Paṇīteti amohanissandayuttattā tabbiparīte. Suvaṇṇeti adosanissandayuttattā",
  "anya-e0102n:228_2": "iṭṭhakantamanāpavaṇṇayutte. Dubbaṇṇeti dosanissandayuttattā aniṭṭhākantaamanāpavaṇṇayutte.",
  "anya-e0102n:228_3": "Anabhirūpe virūpetipi attho. Sugateti sugatigate. Alobhanissandayuttattā vā aḍḍhe",
  "anya-e0102n:228_4": "mahaddhane. Duggateti duggatigate. Lobhanissandayuttattā vā dalidde appannapāne.",
  "anya-e0102n:229_0": "Yathākammupageti yaṃ yaṃ kammaṃ upacitaṃ, tena tena upagate. Tattha purimehi cavamānetiādīhi",
  "anya-e0102n:229_1": "dibbacakkhukiccaṃ vuttaṃ. Iminā pana padena yathākammupagañāṇakiccaṃ. Tassa ca ñāṇassa",
  "anya-e0102n:229_2": "ayamuppattikkamo, idha bhikkhu heṭṭhā nirayābhimukhaṃ ālokaṃ vaḍḍhetvā nerayike satte",
  "anya-e0102n:229_3": "passati mahādukkhamanubhavamāne. Taṃ dassanaṃ dibbacakkhukiccameva. So evaṃ manasikaroti",
  "anya-e0102n:229_4": "“kiṃ nu kho kammaṃ katvā ime sattā etaṃ dukkhaṃ anubhavantī”ti. Athassa idaṃ nāma",
  "anya-e0102n:229_5": "katvāti taṃkammārammaṇaṃ ñāṇaṃ uppajjati. Tathā uparidevalokābhimukhaṃ ālokaṃ vaḍḍhetvā",
  "anya-e0102n:229_6": "nandanavanamissakavanaphārusakavanādīsu satte passati mahāsampattiṃ anubhavamāne.",
  "anya-e0102n:229_7": "Tampi dassanaṃ dibbacakkhukiccameva. So evaṃ manasikaroti “kiṃ nu kho kammaṃ katvā",
  "anya-e0102n:229_8": "ime sattā etaṃ sampattiṃ anubhavantī”ti. Athassa idaṃ nāma katvāti taṃkammārammaṇaṃ",
  "anya-e0102n:229_9": "ñāṇaṃ uppajjati. Idaṃ yathākammupagañāṇaṃ nāma. Imassa visuṃ parikammaṃ nāma natthi,",
  "anya-e0102n:229_10": "yathā cimassa, evaṃ anāgataṃsañāṇassāpi. Dibbacakkhupādakāneva hi imāni dibbacakkhunā saheva ijjhanti.",
  "anya-e0102n:230_0": "Kāyaduccaritenātiādīsu duṭṭhu caritaṃ, duṭṭhaṃ vā caritaṃ kilesapūtikattāti duccaritaṃ.",
  "anya-e0102n:230_1": "Kāyena duccaritaṃ, kāyato vā uppannaṃ duccaritanti kāyaduccaritaṃ, itaresupi eseva",
  "anya-e0102n:230_2": "nayo. Samannāgatāti samaṅgībhūtā. Ariyānaṃ upavādakāti buddhapaccekabuddhasāvakānaṃ",
  "anya-e0102n:230_3": "ariyānaṃ antamaso gihisotāpannānampi anatthakāmā hutvā antimavatthunā vā guṇaparidhaṃsanena",
  "anya-e0102n:230_4": "vā upavādakā akkosakā garahakāti vuttaṃ hoti. Tattha natthi imesaṃ samaṇadhammo,",
  "anya-e0102n:230_5": "assamaṇā eteti vadanto antimavatthunā upavadati. Natthi imesaṃ jhānaṃ vā vimokkho",
  "anya-e0102n:230_6": "vā maggo vā phalaṃ vātiādīni vadanto guṇaparidhaṃsanavasena upavadatīti veditabbo.",
  "anya-e0102n:230_7": "So ca jānaṃ vā upavadeyya ajānaṃ vā, ubhayathāpi ariyūpavādova hoti. Bhāriyaṃ kammaṃ",
  "anya-e0102n:230_8": "ānantariyasadisaṃ saggāvaraṇañca maggāvaraṇañca, satekicchaṃ pana hoti. Tassa āvibhāvatthaṃ",
  "anya-e0102n:230_9": "idaṃ vatthu veditabbaṃ.",
  "anya-e0102n:231_0": "Aññatarasmiṃ kira gāme eko thero ca daharabhikkhu ca piṇḍāya caranti. Te paṭhamaghareyeva",
  "anya-e0102n:231_1": "uḷuṅkamattaṃ uṇhayāguṃ labhiṃsu. Therassa ca kucchivāto rujjhati. So cintesi “ayaṃ",
  "anya-e0102n:231_2": "yāgu mayhaṃ sappāyā, yāva na sītalā hoti, tāva naṃ pivāmī”ti. So manussehi ummāratthāya",
  "anya-e0102n:231_3": "āhaṭe dārukhaṇḍe nisīditvā pivi. Itaro taṃ jigucchanto “atikhuddābhibhūto mahallako,",
  "anya-e0102n:231_4": "amhākaṃ lajjitabbakaṃ akāsī”ti āha. Thero gāme caritvā vihāraṃ gantvā daharabhikkhuṃ",
  "anya-e0102n:231_5": "āha “atthi te, āvuso, imasmiṃ sāsane patiṭṭhā”ti? Āma, bhante, sotāpanno ahanti.",
  "anya-e0102n:231_6": "Tena hāvuso, uparimaggatthāya vāyāmaṃ mā akāsi. Khīṇāsavo tayā upavaditoti. So taṃ",
  "anya-e0102n:231_7": "khamāpesi. Tenassa taṃ kammaṃ pākatikaṃ ahosi.",
  "anya-e0102n:232_0": "Tasmā yo aññopi ariyaṃ upavadati, tena gantvā sace attanā vuḍḍhataro hoti, ukkuṭikaṃ",
  "anya-e0102n:232_1": "nisīditvā “ahaṃ āyasmantaṃ idañcidañca avacaṃ, taṃ me khamāhī”ti khamāpetabbo. Sace",
  "anya-e0102n:232_2": "navakataro hoti, vanditvā ukkuṭikaṃ nisīditvā añjaliṃ paggahetvā “ahaṃ, bhante, tumhe",
  "anya-e0102n:232_3": "idañcidañca avacaṃ, taṃ me khamathā”ti khamāpetabbo. Sace disāpakkanto hoti, sayaṃ",
  "anya-e0102n:232_4": "vā gantvā saddhivihārikādike vā pesetvā khamāpetabbo.",
  "anya-e0102n:233_0": "Sace ca nāpi gantuṃ, na pesetuṃ sakkā hoti, ye tasmiṃ vihāre bhikkhū vasanti, tesaṃ",
  "anya-e0102n:233_1": "santikaṃ gantvā sace navakatarā honti, ukkuṭikaṃ nisīditvā, sace vuḍḍhatarā, vuḍḍhe",
  "anya-e0102n:233_2": "vuttanayeneva paṭipajjitvā “ahaṃ, bhante, asukaṃ nāma āyasmantaṃ idañcidañca avacaṃ,",
  "anya-e0102n:233_3": "khamatu me so āyasmā”ti vatvā khamāpetabbaṃ. Sammukhā akhamantepi etadeva kattabbaṃ.",
  "anya-e0102n:234_0": "Sace ekacārikabhikkhu hoti, nevassa vasanaṭṭhānaṃ, na gataṭṭhānaṃ paññāyati, ekassa",
  "anya-e0102n:234_1": "paṇḍitassa bhikkhuno santikaṃ gantvā “ahaṃ, bhante, asukaṃ nāma āyasmantaṃ idañcidañca",
  "anya-e0102n:234_2": "avacaṃ, taṃ me anussarato vippaṭisāro hoti, kiṃ karomī”ti vattabbaṃ. So vakkhati",
  "anya-e0102n:234_3": "“tumhe mā cintayittha, thero tumhākaṃ khamati, cittaṃ vūpasamethā”ti. Tenāpi ariyassa",
  "anya-e0102n:234_4": "gatadisābhimukhena añjaliṃ paggahetvā khamatūti vattabbaṃ. Sace so parinibbuto hoti,",
  "anya-e0102n:234_5": "parinibbutamañcaṭṭhānaṃ gantvā yāvasivathikaṃ gantvāpi khamāpetabbaṃ. Evaṃ kate neva",
  "anya-e0102n:234_6": "saggāvaraṇaṃ, na maggāvaraṇaṃ hoti, pākatikameva hotīti.",
  "anya-e0102n:235_0": "Micchādiṭṭhikāti viparītadassanā. Micchādiṭṭhikammasamādānāti micchādiṭṭhivasena",
  "anya-e0102n:235_1": "samādinnanānāvidhakammā, ye ca micchādiṭṭhimūlakesu kāyakammādīsu aññepi samādapenti.",
  "anya-e0102n:235_2": "Ettha ca vacīduccaritaggahaṇeneva ariyūpavāde manoduccaritaggahaṇena ca micchādiṭṭhiyā",
  "anya-e0102n:235_3": "saṅgahitāyapi imesaṃ dvinnaṃ puna vacanaṃ mahāsāvajjabhāvadassanatthanti veditabbaṃ.",
  "anya-e0102n:235_4": "Mahāsāvajjo hi ariyūpavādo, ānantariyasadisattā. Vuttampi cetaṃ “seyyathāpi, sāriputta,",
  "anya-e0102n:235_5": "bhikkhu sīlasampanno samādhisampanno paññāsampanno diṭṭheva dhamme aññaṃ ārādheyya,",
  "anya-e0102n:235_6": "evaṃsampadamidaṃ, sāriputta, vadāmi taṃ vācaṃ appahāya taṃ cittaṃ appahāya taṃ diṭṭhiṃ",
  "anya-e0102n:235_7": "appaṭinissajjitvā yathābhataṃ nikkhitto, evaṃ niraye”ti. Micchādiṭṭhito ca mahāsāvajjataraṃ",
  "anya-e0102n:235_8": "nāma aññaṃ natthi. Yathāha “nāhaṃ, bhikkhave, aññaṃ ekadhammampi samanupassāmi, yaṃ",
  "anya-e0102n:235_9": "evaṃ mahāsāvajjaṃ, yathayidaṃ, bhikkhave, micchādiṭṭhi. Micchādiṭṭhiparamāni, bhikkhave, vajjānī”ti.",
  "anya-e0102n:236_0": "Kāyassa bhedāti upādiṇṇakkhandhapariccāgā. Parammaraṇāti tadanantaraṃ abhinibbattikkhandhaggahaṇe.",
  "anya-e0102n:236_1": "Atha vā kāyassa bhedāti jīvitindriyassa upacchedā. Parammaraṇāti cuticittato uddhaṃ.",
  "anya-e0102n:236_2": "Apāyanti evamādi sabbaṃ nirayavevacanameva.",
  "anya-e0102n:237_0": "Nirayo hi saggamokkhahetubhūtā puññasammatā ayā apetattā, sukhānaṃ vā āyassa abhāvā",
  "anya-e0102n:237_1": "apāyo. Dukkhassa gati paṭisaraṇanti duggati, dosabahulatāya vā duṭṭhena kammunā nibbattā",
  "anya-e0102n:237_2": "gatīti duggati. Vivasā nipatanti ettha dukkaṭakārinoti vinipāto. Vinassantā vā ettha",
  "anya-e0102n:237_3": "patanti saṃbhijjamānaṅgapaccaṅgātipi vinipāto. Natthi ettha assādasaññito ayoti nirayo.",
  "anya-e0102n:238_0": "Atha vā apāyaggahaṇena tiracchānayoniṃ dīpeti. Tiracchānayoni hi apāyo sugatito apetattā,",
  "anya-e0102n:238_1": "na duggati mahesakkhānaṃ nāgarājādīnaṃ sambhavato. Duggatiggahaṇena pettivisayaṃ.",
  "anya-e0102n:238_2": "So hi apāyo ceva duggati ca, sugatito apetattā dukkhassa ca gatibhūtattā. Na tu vinipāto",
  "anya-e0102n:238_3": "asurasadisaṃ avinipatitattā. Vinipātaggahaṇena asurakāyaṃ. So hi yathāvuttena atthena",
  "anya-e0102n:238_4": "apāyo ceva duggati ca sabbasamussayehi ca vinipatitattā vinipātoti vuccati. Nirayaggahaṇena",
  "anya-e0102n:238_5": "avīciādianekappakāraṃ nirayamevāti. Upapannāti upagatā, tattha abhinibbattāti adhippāyo.",
  "anya-e0102n:238_6": "Vuttavipariyāyena sukkapakkho veditabbo.",
  "anya-e0102n:239_0": "Ayaṃ pana viseso, tattha sugatiggahaṇena manussagatipi saṅgayhati. Saggaggahaṇena",
  "anya-e0102n:239_1": "devagatiyeva. Tattha sundarā gatīti sugati. Rūpādīhi visayehi suṭṭhu aggoti saggo.",
  "anya-e0102n:239_2": "So sabbopi lujjanapalujjanaṭṭhena lokoti ayaṃ vacanattho.",
  "anya-e0102n:240": "“Iti dibbena cakkhunā”tiādi sabbaṃ nigamanavacanaṃ. Evaṃ dibbena cakkhunā…pe… passatīti ayamettha saṅkhepattho.",
  "anya-e0102n:241_0": "412. Evaṃ passitukāmena pana ādikammikena kulaputtena kasiṇārammaṇaṃ abhiññāpādakajjhānaṃ",
  "anya-e0102n:241_1": "sabbākārena abhinīhārakkhamaṃ katvā “tejokasiṇaṃ, odātakasiṇaṃ, ālokakasiṇa”nti imesu",
  "anya-e0102n:241_2": "tīsu kasiṇesu aññataraṃ āsannaṃ kātabbaṃ. Upacārajjhānagocaraṃ katvā vaḍḍhetvā ṭhapetabbaṃ.",
  "anya-e0102n:241_3": "Na tattha appanā uppādetabbāti adhippāyo. Sace hi uppādeti, pādakajjhānanissayaṃ",
  "anya-e0102n:241_4": "hoti, na parikammanissayaṃ. Imesu ca pana tīsu ālokakasiṇaṃyeva seṭṭhataraṃ. Tasmā",
  "anya-e0102n:241_5": "taṃ vā itaresaṃ vā aññataraṃ kasiṇaniddese vuttanayena uppādetvā upacārabhūmiyaṃyeva",
  "anya-e0102n:241_6": "ṭhatvā vaḍḍhetabbaṃ. Vaḍḍhanānayopi cassa tattha vuttanayeneva veditabbo.",
  "anya-e0102n:242_0": "Vaḍḍhitaṭṭhānassa antoyeva rūpagataṃ passitabbaṃ. Rūpagataṃ passato panassa parikammassa",
  "anya-e0102n:242_1": "vāro atikkamati. Tato āloko antaradhāyati. Tasmiṃ antarahite rūpagatampi na dissati.",
  "anya-e0102n:242_2": "Athānena punappunaṃ pādakajjhānameva pavisitvā tato vuṭṭhāya āloko pharitabbo. Evaṃ",
  "anya-e0102n:242_3": "anukkamena āloko thāmagato hotīti ettha āloko hotūti yattakaṃ ṭhānaṃ paricchindati,",
  "anya-e0102n:242_4": "tattha āloko tiṭṭhatiyeva. Divasampi nisīditvā passato rūpadassanaṃ hoti. Rattiṃ",
  "anya-e0102n:242_5": "tiṇukkāya maggapaṭipanno cettha puriso opammaṃ.",
  "anya-e0102n:243_0": "Eko kira rattiṃ tiṇukkāya maggaṃ paṭipajji. Tassa sā tiṇukkā vijjhāyi. Athassa samavisamāni",
  "anya-e0102n:243_1": "na paññāyiṃsu. So taṃ tiṇukkaṃ bhūmiyaṃ ghaṃsitvā tiṇukkā puna ujjālesi. Sā pajjalitvā",
  "anya-e0102n:243_2": "purimālokato mahantataraṃ ālokaṃ akāsi. Evaṃ punappunaṃ vijjhātaṃ ujjālayato kamena",
  "anya-e0102n:243_3": "sūriyo uṭṭhāsi. Sūriye uṭṭhite ukkāya kammaṃ natthīti taṃ chaḍḍetvā divasampi agamāsi.",
  "anya-e0102n:243_4": "Tattha ukkāloko viya parikammakāle kasiṇāloko. Ukkāya vijjhātāya samavisamānaṃ adassanaṃ",
  "anya-e0102n:243_5": "viya rūpagataṃ passato parikammassa vārātikkamena āloke antarahite rūpagatānaṃ adassanaṃ.",
  "anya-e0102n:243_6": "Ukkāya ghaṃsanaṃ viya punappunaṃ pavesanaṃ. Ukkāya purimālokato mahantatarālokakaraṇaṃ",
  "anya-e0102n:243_7": "viya puna parikammaṃ karoto balavatarālokapharaṇaṃ. Sūriyuṭṭhānaṃ viya thāmagatālokassa",
  "anya-e0102n:243_8": "yathāparicchedena ṭhānaṃ. Tiṇukkaṃ chaḍḍetvā divasampi gamanaṃ viya parittālokaṃ",
  "anya-e0102n:243_9": "chaḍḍetvā thāmagatenālokena divasampi rūpadassanaṃ.",
  "anya-e0102n:244_0": "Tattha yadā tassa bhikkhuno maṃsacakkhussa anāpāthagataṃ antokucchigataṃ hadayavatthunissitaṃ",
  "anya-e0102n:244_1": "heṭṭhāpathavītalanissitaṃ tirokuṭṭapabbatapākāragataṃ paracakkavāḷagatanti idaṃ rūpaṃ",
  "anya-e0102n:244_2": "ñāṇacakkhussa āpāthaṃ āgacchati, maṃsacakkhunā dissamānaṃ viya hoti, tadā dibbacakkhu",
  "anya-e0102n:244_3": "uppannaṃ hotīti veditabbaṃ. Tadeva cettha rūpadassanasamatthaṃ, na pubbabhāgacittāni.",
  "anya-e0102n:245_0": "Taṃ panetaṃ puthujjanassa paribandho hoti. Kasmā? So hi yasmā yattha yattha āloko",
  "anya-e0102n:245_1": "hotūti adhiṭṭhāti, taṃ taṃ pathavīsamuddapabbate vinivijjhitvāpi ekālokaṃ hoti, athassa",
  "anya-e0102n:245_2": "tattha bhayānakāni yakkharakkhasādirūpāni passato bhayaṃ uppajjati. Yena cittavikkhepaṃ",
  "anya-e0102n:245_3": "patvā jhānavibbhantako hoti, tasmā rūpadassane appamattena bhavitabbaṃ.",
  "anya-e0102n:246_0": "Tatrāyaṃ dibbacakkhuno uppattikkamo. Vuttappakārametaṃ rūpamārammaṇaṃ katvā manodvārāvajjane",
  "anya-e0102n:246_1": "uppajjitvā niruddhe tadeva rūpaṃ ārammaṇaṃ katvā cattāri pañca vā javanāni uppajjantīti",
  "anya-e0102n:246_2": "sabbaṃ purimanayeneva veditabbaṃ. Idhāpi pubbabhāgacittāni savitakkasavicārāni kāmāvacarāni.",
  "anya-e0102n:246_3": "Pariyosāne atthasādhakacittaṃ catutthajjhānikaṃ rūpāvacaraṃ. Tena sahajātaṃ ñāṇaṃ",
  "anya-e0102n:246_4": "sattānaṃ cutūpapāte ñāṇantipi dibbacakkhuñāṇantipi vuccatīti.",
  "anya-e0102n:247": "Cutūpapātañāṇakathā niṭṭhitā.",
  "anya-e0102n:248": "Pakiṇṇakakathā",
  "anya-e0102n:249": "413.",
  "anya-e0102n:250": "Iti pañcakkhandhavidū, pañca abhiññā avoca yā nātho;",
  "anya-e0102n:251": "Tā ñatvā tāsu ayaṃ, pakiṇṇakakathāpi viññeyyā.",
  "anya-e0102n:252_0": "Etāsu hi yadetaṃ cutūpapātañāṇasaṅkhātaṃ dibbacakkhu, tassa anāgataṃsañāṇañca yathākammupagañāṇañcāti",
  "anya-e0102n:252_1": "dvepi paribhaṇḍañāṇāni honti. Iti imāni ca dve iddhividhādīni ca pañcāti satta abhiññāñāṇāni",
  "anya-e0102n:252_2": "idhāgatāni. Idāni tesaṃ ārammaṇavibhāge asammohatthaṃ –",
  "anya-e0102n:253": "Ārammaṇattikā vuttā, ye cattāro mahesinā;",
  "anya-e0102n:254": "Sattannamapi ñāṇānaṃ, pavattiṃ tesu dīpaye.",
  "anya-e0102n:255": "Tatrāyaṃ dīpanā. Cattāro hi ārammaṇattikā mahesinā vuttā. Katame cattāro? Parittārammaṇattiko, maggārammaṇattiko, atītārammaṇattiko, ajjhattārammaṇattikoti.",
  "anya-e0102n:256_0": "414. Tattha iddhividhañāṇaṃ parittamahaggataatītānāgatapaccuppannaajjhattabahiddhārammaṇavasena",
  "anya-e0102n:256_1": "sattasu ārammaṇesu pavattati. Kathaṃ? Tañhi yadā kāyaṃ cittasannissitaṃ katvā adissamānena",
  "anya-e0102n:256_2": "kāyena gantukāmo cittavasena kāyaṃ pariṇāmeti, mahaggatacitte samodahati samāropeti,",
  "anya-e0102n:256_3": "tadā upayogaladdhaṃ ārammaṇaṃ hotīti katvā rūpakāyārammaṇato parittārammaṇaṃ hoti.",
  "anya-e0102n:256_4": "Yadā cittaṃ kāyasannissitaṃ katvā dissamānena kāyena gantukāmo kāyavasena cittaṃ",
  "anya-e0102n:256_5": "pariṇāmeti, pādakajjhānacittaṃ rūpakāye samodahati samāropeti, tadā upayogaladdhaṃ",
  "anya-e0102n:256_6": "ārammaṇaṃ hotīti katvā mahaggatacittārammaṇato mahaggatārammaṇaṃ hoti.",
  "anya-e0102n:257_0": "Yasmā pana tadeva cittaṃ atītaṃ niruddhaṃ ārammaṇaṃ karoti, tasmā atītārammaṇaṃ hoti.",
  "anya-e0102n:257_1": "Mahādhātunidhāne mahākassapattherādīnaṃ viya anāgataṃ adhiṭṭhahantānaṃ anāgatārammaṇaṃ",
  "anya-e0102n:257_2": "hoti. Mahākassapatthero kira mahādhātunidhānaṃ karonto “anāgate aṭṭhārasavassādhikāni",
  "anya-e0102n:257_3": "dvevassasatāni ime gandhā mā sussiṃsu, pupphāni mā milāyiṃsu, dīpā mā nibbāyiṃsū”ti",
  "anya-e0102n:257_4": "adhiṭṭhahi. Sabbaṃ tatheva ahosi. Assaguttatthero vattaniyasenāsane bhikkhusaṅghaṃ",
  "anya-e0102n:257_5": "sukkhabhattaṃ bhuñjamānaṃ disvā udakasoṇḍiṃ divase divase purebhatte dadhirasaṃ hotūti",
  "anya-e0102n:257_6": "adhiṭṭhāsi. Purebhatte gahitaṃ dadhirasaṃ hoti. Pacchābhatte pākatikaudakameva. Kāyaṃ",
  "anya-e0102n:257_7": "pana cittasannissitaṃ katvā adissamānena kāyena gamanakāle paccuppannārammaṇaṃ hoti.",
  "anya-e0102n:258_0": "Kāyavasena cittaṃ, cittavasena vā kāyaṃ pariṇāmanakāle attano kumārakavaṇṇādinimmānakāle",
  "anya-e0102n:258_1": "ca sakāyacittānaṃ ārammaṇakaraṇato ajjhattārammaṇaṃ hoti. Bahiddhā hatthiassādidassanakāle",
  "anya-e0102n:258_2": "pana bahiddhārammaṇanti evaṃ tāva iddhividhañāṇassa sattasu ārammaṇesu pavatti veditabbā.",
  "anya-e0102n:259_0": "415. Dibbasotadhātuñāṇaṃ parittapaccuppannaajjhattabahiddhārammaṇavasena catūsu ārammaṇesu",
  "anya-e0102n:259_1": "pavattati. Kathaṃ? Tañhi yasmā saddaṃ ārammaṇaṃ karoti, saddo ca paritto, tasmā parittārammaṇaṃ",
  "anya-e0102n:259_2": "hoti. Vijjamānaṃyeva pana saddaṃ ārammaṇaṃ katvā pavattanato paccuppannārammaṇaṃ",
  "anya-e0102n:259_3": "hoti. Taṃ attano kucchisaddasavanakāle ajjhattārammaṇaṃ. Paresaṃ saddasavanakāle",
  "anya-e0102n:259_4": "bahiddhārammaṇanti evaṃ dibbasotadhātuñāṇassa catūsu ārammaṇesu pavatti veditabbā.",
  "anya-e0102n:260_0": "416. Cetopariyañāṇaṃ parittamahaggataappamāṇamaggaatītānāgatapaccuppannabahiddhārammaṇavasena",
  "anya-e0102n:260_1": "aṭṭhasu ārammaṇesu pavattati. Kathaṃ? Tañhi paresaṃ kāmāvacaracittajānanakāle parittārammaṇaṃ",
  "anya-e0102n:260_2": "hoti. Rūpāvacaraarūpāvacaracittajānanakāle mahaggatārammaṇaṃ hoti. Maggaphalajānanakāle",
  "anya-e0102n:260_3": "appamāṇārammaṇaṃ hoti.",
  "anya-e0102n:261_0": "Ettha ca puthujjano sotāpannassa cittaṃ na jānāti. Sotāpanno vā sakadāgāmissāti evaṃ",
  "anya-e0102n:261_1": "yāva arahato netabbaṃ. Arahā pana sabbesaṃ cittaṃ jānāti. Aññopi ca uparimo heṭṭhimassāti",
  "anya-e0102n:261_2": "ayaṃ viseso veditabbo. Maggacittārammaṇakāle maggārammaṇaṃ hoti. Yadā pana atīte",
  "anya-e0102n:261_3": "sattadivasabbhantare ca anāgate sattadivasabbhantare ca paresaṃ cittaṃ jānāti, tadā",
  "anya-e0102n:261_4": "atītārammaṇaṃ anāgatārammaṇañca hoti.",
  "anya-e0102n:262_0": "Kathaṃ paccuppannārammaṇaṃ hoti. Paccuppannaṃ nāma tividhaṃ – khaṇapaccuppannaṃ,",
  "anya-e0102n:262_1": "santatipaccuppannaṃ, addhāpaccuppannañca. Tattha uppādaṭṭhitibhaṅgappattaṃ khaṇapaccuppannaṃ.",
  "anya-e0102n:262_2": "Ekadvesantativārapariyāpannaṃ santatipaccuppannaṃ. Tattha andhakāre nisīditvā ālokaṭṭhānaṃ",
  "anya-e0102n:262_3": "gatassa na tāva ārammaṇaṃ pākaṭaṃ hoti, yāva pana taṃ pākaṭaṃ hoti, etthantare ekadvesantativārā",
  "anya-e0102n:262_4": "veditabbā. Ālokaṭṭhāne vicaritvā ovarakaṃ paviṭṭhassāpi na tāva sahasā rūpaṃ pākaṭaṃ",
  "anya-e0102n:262_5": "hoti, yāva pana taṃ pākaṭaṃ hoti, etthantare ekadvesantativārā veditabbā. Dūre ṭhatvā",
  "anya-e0102n:262_6": "pana rajakānaṃ hatthavikāraṃ, ghaṇḍibherīākoṭanavikārañca disvāpi na tāva saddaṃ",
  "anya-e0102n:262_7": "suṇāti, yāva pana taṃ suṇāti, etasmimpi antare ekadvesantativārā veditabbā. Evaṃ",
  "anya-e0102n:262_8": "tāva majjhimabhāṇakā.",
  "anya-e0102n:263_0": "Saṃyuttabhāṇakā pana rūpasantati arūpasantatīti dve santatiyo vatvā udakaṃ akkamitvā",
  "anya-e0102n:263_1": "gatassa yāva tīre akkantaudakalekhā na vippasīdati, addhānato āgatassa yāva kāye",
  "anya-e0102n:263_2": "usumabhāvo na vūpasammati, ātapā āgantvā gabbhaṃ paviṭṭhassa yāva andhakārabhāvo",
  "anya-e0102n:263_3": "na vigacchati, antogabbhe kammaṭṭhānaṃ manasi karitvā divā vātapānaṃ vivaritvā olokentassa",
  "anya-e0102n:263_4": "yāva akkhīnaṃ phandanabhāvo na vūpasammati, ayaṃ rūpasantati nāma. Dve tayo javanavārā",
  "anya-e0102n:263_5": "arūpasantati nāmāti vatvā tadubhayampi santatipaccuppannaṃ nāmāti vadanti.",
  "anya-e0102n:264_0": "Ekabhavaparicchinnaṃ pana addhāpaccuppannaṃ nāma. Yaṃ sandhāya bhaddekarattasutte",
  "anya-e0102n:264_1": "“yo cāvuso, mano ye ca dhammā ubhayametaṃ paccuppannaṃ, tasmiṃ ce paccuppanne chandarāgappaṭibaddhaṃ",
  "anya-e0102n:264_2": "hoti viññāṇaṃ, chandarāgappaṭibaddhattā viññāṇassa tadabhinandati, tadabhinandanto",
  "anya-e0102n:264_3": "paccuppannesu dhammesu saṃhīratī”ti vuttaṃ. Santatipaccuppannañcettha aṭṭhakathāsu",
  "anya-e0102n:264_4": "āgataṃ. Addhāpaccuppannaṃ sutte.",
  "anya-e0102n:265_0": "Tattha keci khaṇapaccuppannaṃ cittaṃ cetopariyañāṇassa ārammaṇaṃ hotīti vadanti.",
  "anya-e0102n:265_1": "Kiṃ kāraṇā? Yasmā iddhimato ca parassa ca ekakkhaṇe cittaṃ uppajjatīti. Idañca nesaṃ",
  "anya-e0102n:265_2": "opammaṃ, yathā ākāse khitte pupphamuṭṭhimhi avassaṃ ekaṃ pupphaṃ ekassa vaṇṭena vaṇṭaṃ",
  "anya-e0102n:265_3": "paṭivijjhati, evaṃ parassa cittaṃ jānissāmīti rāsivasena mahājanassa citte āvajjite",
  "anya-e0102n:265_4": "avassaṃ ekassa cittaṃ ekena cittena uppādakkhaṇe vā ṭhitikkhaṇe vā bhaṅgakkhaṇe vā",
  "anya-e0102n:265_5": "paṭivijjhatīti. Taṃ pana vassasatampi vassasahassampi āvajjanto yena ca cittena āvajjati,",
  "anya-e0102n:265_6": "yena ca jānāti. Tesaṃ dvinnaṃ sahaṭhānābhāvato āvajjanajavanānañca aniṭṭhaṭṭhāne",
  "anya-e0102n:265_7": "nānārammaṇabhāvappattidosato ayuttanti aṭṭhakathāsu paṭikkhittaṃ.",
  "anya-e0102n:266_0": "Santatipaccuppannaṃ pana addhāpaccuppannañca ārammaṇaṃ hotīti veditabbaṃ. Tattha",
  "anya-e0102n:266_1": "yaṃ vattamānajavanavīthito atītānāgatavasena dvittijavanavīthiparimāṇe kāle parassa",
  "anya-e0102n:266_2": "cittaṃ, taṃ sabbampi santatipaccuppannaṃ nāma. “Addhāpaccuppannaṃ pana javanavārena",
  "anya-e0102n:266_3": "dīpetabba”nti saṃyuttaṭṭhakathāyaṃ vuttaṃ. Taṃ suṭṭhu vuttaṃ.",
  "anya-e0102n:267_0": "Tatrāyaṃ dīpanā, iddhimā parassa cittaṃ jānitukāmo āvajjati, āvajjanaṃ khaṇapaccuppannaṃ",
  "anya-e0102n:267_1": "ārammaṇaṃ katvā teneva saha nirujjhati. Tato cattāri pañca vā javanāni. Yesaṃ pacchimaṃ",
  "anya-e0102n:267_2": "iddhicittaṃ, sesāni kāmāvacarāni, tesaṃ sabbesampi tadeva niruddhaṃ cittamārammaṇaṃ",
  "anya-e0102n:267_3": "hoti, na ca tāni nānārammaṇāni honti, addhāvasena paccuppannārammaṇattā. Ekārammaṇattepi",
  "anya-e0102n:267_4": "ca iddhicittameva parassa cittaṃ jānāti, na itarāni. Yathā cakkhudvāre cakkhuviññāṇameva",
  "anya-e0102n:267_5": "rūpaṃ passati, na itarānīti. Iti idaṃ santatipaccuppannassa ceva addhāpaccuppannassa",
  "anya-e0102n:267_6": "ca vasena paccuppannārammaṇaṃ hoti. Yasmā vā santatipaccuppannampi addhāpaccuppanneyeva",
  "anya-e0102n:267_7": "patati, tasmā addhāpaccuppannavasenevetaṃ paccuppannārammaṇanti veditabbaṃ. Parassa",
  "anya-e0102n:267_8": "cittārammaṇattāyeva pana bahiddhārammaṇaṃ hotīti evaṃ cetopariyañāṇassa aṭṭhasu ārammaṇesu pavatti veditabbā.",
  "anya-e0102n:268_0": "417. Pubbenivāsañāṇaṃ parittamahaggataappamāṇamaggaatītaajjhattabahiddhānavattabbārammaṇavasena",
  "anya-e0102n:268_1": "aṭṭhasu ārammaṇesu pavattati. Kathaṃ? Tañhi kāmāvacarakkhandhānussaraṇakāle parittārammaṇaṃ",
  "anya-e0102n:268_2": "hoti. Rūpāvacarārūpāvacarakkhandhānussaraṇakāle mahaggatārammaṇaṃ. Atīte attanā parehi",
  "anya-e0102n:268_3": "vā bhāvitamaggaṃ sacchikataphalañca anussaraṇakāle appamāṇārammaṇaṃ. Bhāvitamaggameva",
  "anya-e0102n:268_4": "anussaraṇakāle maggārammaṇaṃ. Niyamato panetaṃ atītārammaṇameva.",
  "anya-e0102n:269_0": "Tattha kiñcāpi cetopariyañāṇayathākammupagañāṇānipi atītārammaṇāni honti, atha kho",
  "anya-e0102n:269_1": "tesaṃ cetopariyañāṇassa sattadivasabbhantarātītaṃ cittameva ārammaṇaṃ. Tañhi aññaṃ",
  "anya-e0102n:269_2": "khandhaṃ vā khandhapaṭibaddhaṃ vā na jānāti. Maggasampayuttacittārammaṇattā pana",
  "anya-e0102n:269_3": "pariyāyato maggārammaṇanti vuttaṃ. Yathākammupagañāṇassa ca atītaṃ cetanāmattameva",
  "anya-e0102n:269_4": "ārammaṇaṃ. Pubbenivāsañāṇassa pana atītā khandhā khandhapaṭibaddhañca kiñci anārammaṇaṃ",
  "anya-e0102n:269_5": "nāma natthi. Tañhi atītakkhandhakhandhapaṭibaddhesu dhammesu sabbaññutaññāṇagatikaṃ",
  "anya-e0102n:269_6": "hotīti ayaṃ viseso veditabbo. Ayamettha aṭṭhakathānayo. Yasmā pana “kusalā khandhā",
  "anya-e0102n:269_7": "iddhividhañāṇassa cetopariyañāṇassa pubbenivāsānussatiñāṇassa yathākammupagañāṇassa",
  "anya-e0102n:269_8": "anāgataṃsañāṇassa ārammaṇapaccayena paccayo”ti paṭṭhāne vuttaṃ. Tasmā cattāropi khandhā",
  "anya-e0102n:269_9": "cetopariyañāṇayathākammupagañāṇānaṃ ārammaṇā honti. Tatrāpi yathākammupagañāṇassa kusalākusalā evāti.",
  "anya-e0102n:270_0": "Attano khandhānussaraṇakāle panetaṃ ajjhattārammaṇaṃ. Parassa khandhānussaraṇakāle",
  "anya-e0102n:270_1": "bahiddhārammaṇaṃ. “Atīte vipassī bhagavā ahosi. Tassa mātā bandhumatī, pitā bandhumā”tiādinā",
  "anya-e0102n:270_2": "nayena nāmagottapathavīnimittādianussaraṇakāle navattabbārammaṇaṃ hoti. Nāmagottanti",
  "anya-e0102n:270_3": "cettha khandhūpanibandho sammutisiddho byañjanattho daṭṭhabbo, na byañjanaṃ. Byañjanañhi",
  "anya-e0102n:270_4": "saddāyatanasaṅgahitattā parittaṃ hoti. Yathāha “niruttipaṭisambhidā parittārammaṇā”ti.",
  "anya-e0102n:270_5": "Ayamettha amhākaṃ khanti. Evaṃ pubbenivāsañāṇassa aṭṭhasu ārammaṇesu pavatti veditabbā.",
  "anya-e0102n:271_0": "418. Dibbacakkhuñāṇaṃ parittapaccuppannaajjhattabahiddhārammaṇavasena catūsu ārammaṇesu",
  "anya-e0102n:271_1": "pavattati. Kathaṃ? Tañhi yasmā rūpaṃ ārammaṇaṃ karoti, rūpañca parittaṃ, tasmā parittārammaṇaṃ",
  "anya-e0102n:271_2": "hoti. Vijjamāneyeva ca rūpe pavattattā paccuppannārammaṇaṃ. Attano kucchigatādirūpadassanakāle",
  "anya-e0102n:271_3": "ajjhattārammaṇaṃ. Parassa rūpadassanakāle bahiddhārammaṇanti evaṃ dibbacakkhuñāṇassa",
  "anya-e0102n:271_4": "catūsu ārammaṇesu pavatti veditabbā.",
  "anya-e0102n:272_0": "419. Anāgataṃsañāṇaṃ parittamahaggataappamāṇamaggaanāgataajjhattabahiddhānavattabbārammaṇavasena",
  "anya-e0102n:272_1": "aṭṭhasu ārammaṇesu pavattati. Kathaṃ? Tañhi “ayaṃ anāgate kāmāvacare nibbattissatī”ti",
  "anya-e0102n:272_2": "jānanakāle parittārammaṇaṃ hoti. “Rūpāvacare arūpāvacare vā nibbattissatī”ti jānanakāle",
  "anya-e0102n:272_3": "mahaggatārammaṇaṃ. “Maggaṃ bhāvessati, phalaṃ sacchikarissatī”ti jānanakāle appamāṇārammaṇaṃ.",
  "anya-e0102n:272_4": "“Maggaṃ bhāvessati”cceva jānanakāle maggārammaṇaṃ. Niyamato pana taṃ anāgatārammaṇameva.",
  "anya-e0102n:273_0": "Tattha kiñcāpi cetopariyañāṇampi anāgatārammaṇaṃ hoti, atha kho tassa sattadivasabbhantarānāgataṃ",
  "anya-e0102n:273_1": "cittameva ārammaṇaṃ. Tañhi aññaṃ khandhaṃ vā khandhapaṭibaddhaṃ vā na jānāti. Anāgataṃsañāṇassa",
  "anya-e0102n:273_2": "pubbenivāsañāṇe vuttanayena anāgate anārammaṇaṃ nāma natthi. “Ahaṃ amutra nibbattissāmī”ti",
  "anya-e0102n:273_3": "jānanakāle ajjhattārammaṇaṃ. “Asuko amutra nibbattissatī”ti jānanakāle bahiddhārammaṇaṃ.",
  "anya-e0102n:273_4": "“Anāgate metteyyo bhagavā uppajjissati. Subrahmā nāmassa brāhmaṇo pitā bhavissati.",
  "anya-e0102n:273_5": "Brahmavatī nāma brāhmaṇī mātā”tiādinā pana nayena nāmagottajānanakāle pubbenivāsañāṇe",
  "anya-e0102n:273_6": "vuttanayeneva na vattabbārammaṇaṃ hotīti evaṃ anāgataṃsañāṇassa aṭṭhasu ārammaṇesu pavatti veditabbā.",
  "anya-e0102n:274_0": "420. Yathākammupagañāṇaṃ parittamahaggataatītaajjhattabahiddhārammaṇavasena pañcasu",
  "anya-e0102n:274_1": "ārammaṇesu pavattati. Kathaṃ? Tañhi kāmāvacarakammajānanakāle parittārammaṇaṃ hoti.",
  "anya-e0102n:274_2": "Rūpāvacarārūpāvacarakammajānanakāle mahaggatārammaṇaṃ. Atītameva jānātīti atītārammaṇaṃ.",
  "anya-e0102n:274_3": "Attano kammaṃ jānanakāle ajjhattārammaṇaṃ. Parassa kammaṃ jānanakāle bahiddhārammaṇaṃ",
  "anya-e0102n:274_4": "hoti. Evaṃ yathākammupagañāṇassa pañcasu ārammaṇesu pavatti veditabbā. Yañcettha",
  "anya-e0102n:274_5": "ajjhattārammaṇañceva bahiddhārammaṇañcāti vuttaṃ, taṃ kālena ajjhattaṃ kālena bahiddhā",
  "anya-e0102n:274_6": "jānanakāle ajjhattabahiddhārammaṇampi hotiyevāti.",
  "anya-e0102n:275": "Iti sādhujanapāmojjatthāya kate visuddhimagge",
  "anya-e0102n:276": "Abhiññāniddeso nāma",
  "anya-e0102n:277": "Terasamo paricchedo.",
  "anya-e0102n:278": "14. Khandhaniddeso",
  "anya-e0102n:279": "Paññākathā",
  "anya-e0102n:280_0": "421. Idāni yasmā evaṃ abhiññāvasena adhigatānisaṃsāya thiratarāya samādhibhāvanāya",
  "anya-e0102n:280_1": "samannāgatena bhikkhunā sīle patiṭṭhāya naro sapañño, cittaṃ paññañca bhāvayanti",
  "anya-e0102n:280_2": "ettha cittasīsena niddiṭṭho samādhi sabbākārena bhāvito hoti.",
  "anya-e0102n:281": "Tadanantarā pana paññā bhāvetabbā. Sā ca atisaṅkhepadesitattā viññātumpi tāva na sukarā, pageva bhāvetuṃ. Tasmā tassā vitthāraṃ bhāvanānayañca dassetuṃ idaṃ pañhākammaṃ hoti.",
  "anya-e0102n:282": "Kā paññā, kenaṭṭhena paññā, kānassā lakkhaṇarasapaccupaṭṭhānapadaṭṭhānāni, katividhā paññā, kathaṃ bhāvetabbā, paññābhāvanāya ko ānisaṃsoti?",
  "anya-e0102n:283_0": "422. Tatridaṃ vissajjanaṃ, kā paññāti paññā bahuvidhā nānappakārā. Taṃ sabbaṃ vibhāvayituṃ",
  "anya-e0102n:283_1": "ārabbhamānaṃ vissajjanaṃ adhippetañceva atthaṃ na sādheyya, uttari ca vikkhepāya",
  "anya-e0102n:283_2": "saṃvatteyya, tasmā idha adhippetameva sandhāya vadāma. Kusalacittasampayuttaṃ vipassanāñāṇaṃ paññā.",
  "anya-e0102n:284_0": "423. Kenaṭṭhena paññāti pajānanaṭṭhena paññā. Kimidaṃ pajānanaṃ nāma? Sañjānanavijānanākāravisiṭṭhaṃ",
  "anya-e0102n:284_1": "nānappakārato jānanaṃ. Saññāviññāṇapaññānaṃ hi samānepi jānanabhāve, saññā “nīlaṃ",
  "anya-e0102n:284_2": "pītaka”nti ārammaṇasañjānanamattameva hoti. “Aniccaṃ dukkhamanattā”ti lakkhaṇapaṭivedhaṃ",
  "anya-e0102n:284_3": "pāpetuṃ na sakkoti. Viññāṇaṃ “nīlaṃ pītaka”nti ārammaṇañca jānāti, lakkhaṇapaṭivedhañca",
  "anya-e0102n:284_4": "pāpeti. Ussakkitvā pana maggapātubhāvaṃ pāpetuṃ na sakkoti. Paññā vuttanayavasena",
  "anya-e0102n:284_5": "ārammaṇañca jānāti, lakkhaṇapaṭivedhañca pāpeti, ussakkitvā maggapātubhāvañca pāpeti.",
  "anya-e0102n:285_0": "Yathā hi heraññikaphalake ṭhapitaṃ kahāpaṇarāsiṃ eko ajātabuddhidārako, eko gāmikapuriso,",
  "anya-e0102n:285_1": "eko heraññikoti tīsu janesu passamānesu ajātabuddhidārako kahāpaṇānaṃ cittavicittadīghacaturassaparimaṇḍalabhāvamattameva",
  "anya-e0102n:285_2": "jānāti, “idaṃ manussānaṃ upabhogaparibhogaṃ ratanasammata”nti na jānāti. Gāmikapuriso",
  "anya-e0102n:285_3": "cittavicittādibhāvaṃ jānāti, “idaṃ manussānaṃ upabhogaparibhogaṃ ratanasammata”nti",
  "anya-e0102n:285_4": "ca. “Ayaṃ cheko, ayaṃ kūṭo, ayaṃ addhasāro”ti imaṃ pana vibhāgaṃ na jānāti. Heraññiko",
  "anya-e0102n:285_5": "sabbepi te pakāre jānāti, jānanto ca kahāpaṇaṃ oloketvāpi jānāti, ākoṭitassa saddaṃ",
  "anya-e0102n:285_6": "sutvāpi, gandhaṃ ghāyitvāpi, rasaṃ sāyitvāpi, hatthena dhārayitvāpi, asukasmiṃ nāma",
  "anya-e0102n:285_7": "gāme vā nigame vā nagare vā pabbate vā nadītīre vā katotipi, asukācariyena katotipi",
  "anya-e0102n:285_8": "jānāti, evaṃsampadamidaṃ veditabbaṃ.",
  "anya-e0102n:286_0": "Saññā hi ajātabuddhino dārakassa kahāpaṇadassanaṃ viya hoti, nīlādivasena ārammaṇassa",
  "anya-e0102n:286_1": "upaṭṭhānākāramattagahaṇato. Viññāṇaṃ gāmikassa purisassa kahāpaṇadassanamiva hoti,",
  "anya-e0102n:286_2": "nīlādivasena ārammaṇākāragahaṇato, uddhaṃpi ca lakkhaṇapaṭivedhasampāpanato. Paññā",
  "anya-e0102n:286_3": "heraññikassa kahāpaṇadassanamiva hoti, nīlādivasena ārammaṇākāraṃ gahetvā, lakkhaṇapaṭivedhañca",
  "anya-e0102n:286_4": "pāpetvā, tato uddhampi maggapātubhāvapāpanato. Tasmā yadetaṃ sañjānanavijānanākāravisiṭṭhaṃ",
  "anya-e0102n:286_5": "nānappakārato jānanaṃ. Idaṃ pajānananti veditabbaṃ. Idaṃ sandhāya hi etaṃ vuttaṃ",
  "anya-e0102n:286_6": "“pajānanaṭṭhena paññā”ti.",
  "anya-e0102n:287_0": "Sā panesā yattha saññāviññāṇāni, na tattha ekaṃsena hoti. Yadā pana hoti, tadā avinibbhuttā",
  "anya-e0102n:287_1": "tehi dhammehi “ayaṃ saññā, idaṃ viññāṇaṃ, ayaṃ paññā”ti vinibbhujjitvā alabbhaneyyanānattā",
  "anya-e0102n:287_2": "sukhumā duddasā. Tenāha āyasmā nāgaseno “dukkaraṃ, mahārāja, bhagavatā kata”nti.",
  "anya-e0102n:287_3": "Kiṃ, bhante, nāgasena bhagavatā dukkaraṃ katanti? ‘Dukkaraṃ, mahārāja, bhagavatā",
  "anya-e0102n:287_4": "kataṃ yaṃ arūpīnaṃ cittacetasikānaṃ dhammānaṃ ekārammaṇe pavattamānānaṃ vavatthānaṃ",
  "anya-e0102n:287_5": "akkhātaṃ ayaṃ phasso, ayaṃ vedanā, ayaṃ saññā, ayaṃ cetanā, idaṃ citta”’nti.",
  "anya-e0102n:288_0": "424. Kānassā lakkhaṇarasapaccupaṭṭhānapadaṭṭhānānīti ettha pana dhammasabhāvapaṭivedhalakkhaṇā",
  "anya-e0102n:288_1": "paññā, dhammānaṃ sabhāvapaṭicchādakamohandhakāraviddhaṃsanarasā, asammohapaccupaṭṭhānā.",
  "anya-e0102n:288_2": "“Samāhito yathābhūtaṃ jānāti passatī”ti vacanato pana samādhi tassā padaṭṭhānaṃ.",
  "anya-e0102n:289": "Paññāpabhedakathā",
  "anya-e0102n:290_0": "425. Katividhā paññāti dhammasabhāvapaṭivedhalakkhaṇena tāva ekavidhā. Lokiyalokuttaravasena",
  "anya-e0102n:290_1": "duvidhā. Tathā sāsavānāsavādivasena, nāmarūpavavatthāpanavasena, somanassupekkhāsahagatavasena,",
  "anya-e0102n:290_2": "dassanabhāvanābhūmivasena ca. Tividhā cintāsutabhāvanāmayavasena. Tathā parittamahaggataappamāṇārammaṇavasena,",
  "anya-e0102n:290_3": "āyāpāyaupāyakosallavasena, ajjhattābhinivesādivasena ca. Catubbidhā catūsu saccesu",
  "anya-e0102n:290_4": "ñāṇavasena catupaṭisambhidāvasena cāti.",
  "anya-e0102n:291": "426. Tattha ekavidhakoṭṭhāso uttānatthoyeva. Duvidhakoṭṭhāse lokiyamaggasampayuttā lokiyā. Lokuttaramaggasampayuttā lokuttarāti evaṃ lokiyalokuttaravasena duvidhā.",
  "anya-e0102n:292_0": "Dutiyaduke āsavānaṃ ārammaṇabhūtā sāsavā. Tesaṃ anārammaṇā anāsavā. Atthato panesā",
  "anya-e0102n:292_1": "lokiyalokuttarāva hoti. Āsavasampayuttā sāsavā. Āsavavippayuttā anāsavātiādīsupi",
  "anya-e0102n:292_2": "eseva nayo. Evaṃ sāsavānāsavādivasena duvidhā.",
  "anya-e0102n:293_0": "Tatiyaduke yā vipassanaṃ ārabhitukāmassa catunnaṃ arūpakkhandhānaṃ vavatthāpane paññā,",
  "anya-e0102n:293_1": "ayaṃ nāmavavatthāpanapaññā. Yā rūpakkhandhassa vavatthāpane paññā, ayaṃ rūpavavatthāpanapaññāti",
  "anya-e0102n:293_2": "evaṃ nāmarūpavavatthāpanavasena duvidhā.",
  "anya-e0102n:294_0": "Catutthaduke dvīsu kāmāvacarakusalacittesu soḷasasu ca pañcakanayena catukkajjhānikesu",
  "anya-e0102n:294_1": "maggacittesu paññā somanassasahagatā. Dvīsu kāmāvacarakusalacittesu catūsu ca pañcamajjhānikesu",
  "anya-e0102n:294_2": "maggacittesu paññā upekkhāsahagatāti evaṃ somanassupekkhāsahagatavasena duvidhā.",
  "anya-e0102n:295": "Pañcamaduke paṭhamamaggapaññā dassanabhūmi. Avasesamaggattayapaññā bhāvanābhūmīti evaṃ dassanabhāvanābhūmivasena duvidhā.",
  "anya-e0102n:296_0": "427. Tikesu paṭhamattike parato assutvā paṭiladdhapaññā attano cintāvasena nipphannattā",
  "anya-e0102n:296_1": "cintāmayā. Parato sutvā paṭiladdhapaññā sutavasena nipphannattā sutamayā. Yathā tathā",
  "anya-e0102n:296_2": "vā bhāvanāvasena nipphannā appanāppattā paññā bhāvanāmayā. Vuttañhetaṃ –",
  "anya-e0102n:297_0": "“Tattha katamā cintāmayā paññā? Yogavihitesu vā kammāyatanesu yogavihitesu vā sippāyatanesu",
  "anya-e0102n:297_1": "yogavihitesu vā vijjāṭṭhānesu kammassakataṃ vā saccānulomikaṃ vā rūpaṃ aniccanti",
  "anya-e0102n:297_2": "vā vedanā…pe… saññā… saṅkhārā… viññāṇaṃ aniccanti vā, yaṃ evarūpiṃ anulomikaṃ khantiṃ",
  "anya-e0102n:297_3": "diṭṭhiṃ ruciṃ mutiṃ pekkhaṃ dhammanijjhānakhantiṃ parato assutvā paṭilabhati, ayaṃ",
  "anya-e0102n:297_4": "vuccati cintāmayā paññā…pe… sutvā paṭilabhati, ayaṃ vuccati sutamayā paññā. Sabbāpi",
  "anya-e0102n:297_5": "samāpannassa paññā bhāvanāmayā paññā”ti.",
  "anya-e0102n:298": "Evaṃ cintāsutabhāvanāmayavasena tividhā.",
  "anya-e0102n:299_0": "Dutiyattike kāmāvacaradhamme ārabbha pavattā paññā parittārammaṇā. Rūpāvacarārūpāvacare",
  "anya-e0102n:299_1": "ārabbha pavattā mahaggatārammaṇā. Sā lokiyavipassanā. Nibbānaṃ ārabbha pavattā appamāṇārammaṇā.",
  "anya-e0102n:299_2": "Sā lokuttaravipassanāti evaṃ parittamahaggatāppamāṇārammaṇavasena tividhā.",
  "anya-e0102n:300": "Tatiyattike āyo nāma vuddhi, sā duvidhā anatthahānito atthuppattito ca. Tattha kosallaṃ āyakosallaṃ. Yathāha –",
  "anya-e0102n:301_0": "“Tattha katamaṃ āyakosallaṃ? Ime me dhamme manasikaroto anuppannā ceva akusalā dhammā",
  "anya-e0102n:301_1": "na uppajjanti, uppannā ca akusalā dhammā pahīyanti, ime vā panime dhamme manasikaroto",
  "anya-e0102n:301_2": "anuppannā ceva kusalā dhammā uppajjanti. Uppannā ca kusalā dhammā bhiyyobhāvāya vepullāya",
  "anya-e0102n:301_3": "bhāvanāya pāripūriyā saṃvattantīti, yā tattha paññā pajānanā…pe… amoho dhammavicayo",
  "anya-e0102n:301_4": "sammādiṭṭhi, idaṃ vuccati āyakosalla”nti.",
  "anya-e0102n:302_0": "Apāyoti pana avuddhi, sāpi duvidhā atthahānito ca anatthuppattito ca. Tattha kosallaṃ",
  "anya-e0102n:302_1": "apāyakosallaṃ. Yathāha “tattha katamaṃ apāyakosallaṃ? Ime dhamme manasikaroto anuppannā",
  "anya-e0102n:302_2": "ceva kusalā dhammā na uppajjantī”tiādi.",
  "anya-e0102n:303_0": "Sabbattha pana tesaṃ tesaṃ dhammānaṃ upāyesu nibbattikāraṇesu taṃkhaṇappavattaṃ ṭhānuppattikaṃ",
  "anya-e0102n:303_1": "kosallaṃ upāyakosallaṃ nāma. Yathāha – “sabbāpi tatrupāyā paññā upāyakosalla”nti.",
  "anya-e0102n:303_2": "Evaṃ āyāpāyaupāyakosallavasena tividhā.",
  "anya-e0102n:304_0": "Catutthattike attano khandhe gahetvā āraddhā vipassanā paññā ajjhattābhinivesā. Parassa",
  "anya-e0102n:304_1": "khandhe bāhiraṃ vā anindriyabaddharūpaṃ gahetvā āraddhā bahiddhābhinivesā. Ubhayaṃ",
  "anya-e0102n:304_2": "gahetvā āraddhā ajjhattabahiddhābhinivesāti evaṃ ajjhattābhinivesādivasena tividhā.",
  "anya-e0102n:305_0": "428. Catukkesu paṭhamacatukke dukkhasaccaṃ ārabbha pavattaṃ ñāṇaṃ dukkhe ñāṇaṃ. Dukkhasamudayaṃ",
  "anya-e0102n:305_1": "ārabbha pavattaṃ ñāṇaṃ dukkhasamudaye ñāṇaṃ. Dukkhanirodhaṃ ārabbha pavattaṃ ñāṇaṃ",
  "anya-e0102n:305_2": "dukkhanirodhe ñāṇaṃ. Dukkhanirodhagāminiṃ paṭipadaṃ ārabbha pavattaṃ ñāṇaṃ dukkhanirodhagāminiyā",
  "anya-e0102n:305_3": "paṭipadāya ñāṇanti evaṃ catūsu saccesu ñāṇavasena catubbidhā.",
  "anya-e0102n:306_0": "Dutiyacatukke catasso paṭisambhidā nāma atthādīsu pabhedagatāni cattāri ñāṇāni. Vuttañhetaṃ",
  "anya-e0102n:306_1": "– “atthe ñāṇaṃ atthapaṭisambhidā. Dhamme ñāṇaṃ dhammapaṭisambhidā. Tatradhammaniruttābhilāpe",
  "anya-e0102n:306_2": "ñāṇaṃ niruttipaṭisambhidā. Ñāṇesu ñāṇaṃ paṭibhānapaṭisambhidā”ti.",
  "anya-e0102n:307_0": "Tattha atthoti saṅkhepato hetuphalassetaṃ adhivacanaṃ. Hetuphalaṃ hi yasmā hetuanusārena",
  "anya-e0102n:307_1": "ariyati adhigamiyati sampāpuṇiyati, tasmā atthoti vuccati. Pabhedato pana yaṃ kiñci",
  "anya-e0102n:307_2": "paccayasambhūtaṃ, nibbānaṃ, bhāsitattho, vipāko, kiriyāti ime pañca dhammā atthoti",
  "anya-e0102n:307_3": "veditabbā. Taṃ atthaṃ paccavekkhantassa tasmiṃ atthe pabhedagataṃ ñāṇaṃ atthapaṭisambhidā.",
  "anya-e0102n:307_4": "Dhammotipi saṅkhepato paccayassetaṃ adhivacanaṃ. Paccayo hi yasmā taṃ taṃ dahati",
  "anya-e0102n:307_5": "pavatteti vā sampāpuṇituṃ vā deti, tasmā dhammoti vuccati. Pabhedato pana yo koci",
  "anya-e0102n:307_6": "phalanibbattako hetu, ariyamaggo, bhāsitaṃ, kusalaṃ, akusalanti ime pañca dhammā",
  "anya-e0102n:307_7": "dhammoti veditabbā. Taṃ dhammaṃ paccavekkhantassa tasmiṃ dhamme pabhedagataṃ ñāṇaṃ dhammapaṭisambhidā.",
  "anya-e0102n:308": "Ayameva hi attho abhidhamme –",
  "anya-e0102n:309_0": "“Dukkhe ñāṇaṃ atthapaṭisambhidā. Dukkhasamudaye ñāṇaṃ dhammapaṭisambhidā. Hetumhi",
  "anya-e0102n:309_1": "ñāṇaṃ dhammapaṭisambhidā. Hetuphale ñāṇaṃ atthapaṭisambhidā. Ye dhammā jātā bhūtā",
  "anya-e0102n:309_2": "sañjātā nibbattā abhinibbattā pātubhūtā. Imesu dhammesu ñāṇaṃ atthapaṭisambhidā.",
  "anya-e0102n:309_3": "Yamhā dhammā te dhammā jātā bhūtā sañjātā nibbattā abhinibbattā pātubhūtā, tesu dhammesu",
  "anya-e0102n:309_4": "ñāṇaṃ dhammapaṭisambhidā. Jarāmaraṇe ñāṇaṃ atthapaṭisambhidā. Jarāmaraṇasamudaye",
  "anya-e0102n:309_5": "ñāṇaṃ dhammapaṭisambhidā…pe… saṅkhāranirodhe ñāṇaṃ atthapaṭisambhidā. Saṅkhāranirodhagāminiyā",
  "anya-e0102n:309_6": "paṭipadāya ñāṇaṃ dhammapaṭisambhidā. Idha bhikkhu dhammaṃ jānāti suttaṃ geyyaṃ…pe…",
  "anya-e0102n:309_7": "vedallaṃ. Ayaṃ vuccati dhammapaṭisambhidā. So tassa tasseva bhāsitassa atthaṃ jānāti",
  "anya-e0102n:309_8": "‘ayaṃ imassa bhāsitassa attho, ayaṃ imassa bhāsitassa attho’ti. Ayaṃ vuccati atthapaṭisambhidā.",
  "anya-e0102n:309_9": "Katame dhammā kusalā? Yasmiṃ samaye kāmāvacaraṃ kusalaṃ cittaṃ uppannaṃ hoti…pe…",
  "anya-e0102n:309_10": "ime dhammā kusalā. Imesu dhammesu ñāṇaṃ dhammapaṭisambhidā. Tesaṃ vipāke ñāṇaṃ atthapaṭisambhidā”tiādinā",
  "anya-e0102n:309_11": "nayena vibhajitvā dassito.",
  "anya-e0102n:310_0": "Tatradhammaniruttābhilāpe ñāṇanti tasmiṃ atthe ca dhamme ca yā sabhāvanirutti abyabhicārī",
  "anya-e0102n:310_1": "vohāro. Tadabhilāpe tassa bhāsane udīraṇe taṃ bhāsitaṃ lapitaṃ udīritaṃ sutvāva ayaṃ",
  "anya-e0102n:310_2": "sabhāvanirutti, ayaṃ na sabhāvaniruttīti evaṃ tassā dhammaniruttisaññitāya sabhāvaniruttiyā",
  "anya-e0102n:310_3": "māgadhikāya sabbasattānaṃ mūlabhāsāya pabhedagataṃ ñāṇaṃ niruttipaṭisambhidā. Niruttipaṭisambhidāppatto",
  "anya-e0102n:310_4": "hi phasso vedanāti evamādivacanaṃ sutvāva ayaṃ sabhāvaniruttīti jānāti. Phassā vedanoti",
  "anya-e0102n:310_5": "evamādikaṃ pana ayaṃ na sabhāvaniruttīti.",
  "anya-e0102n:311_0": "Ñāṇesu ñāṇanti sabbattha ñāṇamārammaṇaṃ katvā paccavekkhantassa ñāṇārammaṇaṃ ñāṇaṃ,",
  "anya-e0102n:311_1": "yathāvuttesu vā tesu ñāṇesu sagocarakiccādivasena vitthārato ñāṇaṃ paṭibhānapaṭisambhidāti attho.",
  "anya-e0102n:312": "429. Catassopi cetā paṭisambhidā dvīsu ṭhānesu pabhedaṃ gacchanti sekkhabhūmiyañca asekkhabhūmiyañca.",
  "anya-e0102n:313_0": "Tattha aggasāvakānaṃ mahāsāvakānañca asekkhabhūmiyaṃ pabhedagatā. Ānandattheracittagahapatidhammikaupāsakaupāligahapatikhujjuttarāupāsikādīnaṃ",
  "anya-e0102n:313_1": "sekkhabhūmiyaṃ. Evaṃ dvīsu bhūmīsu pabhedaṃ gacchantiyopi cetā adhigamena pariyattiyā",
  "anya-e0102n:313_2": "savanena paripucchāya pubbayogena cāti imehi pañcahākārehi visadā honti.",
  "anya-e0102n:314_0": "Tattha adhigamo nāma arahattappatti. Pariyatti nāma buddhavacanassa pariyāpuṇanaṃ.",
  "anya-e0102n:314_1": "Savanaṃ nāma sakkaccaṃ atthiṃ katvā dhammassavanaṃ. Paripucchā nāma pāḷiaṭṭhakathādīsu",
  "anya-e0102n:314_2": "gaṇṭhipadaatthapadavinicchayakathā, pubbayogo nāma pubbabuddhānaṃ sāsane gatapaccāgatikabhāvena",
  "anya-e0102n:314_3": "yāva anulomaṃ gotrabhusamīpaṃ, tāva vipassanānuyogo.",
  "anya-e0102n:315": "Apare āhu –",
  "anya-e0102n:316": "“Pubbayogo bāhusaccaṃ, desabhāsā ca āgamo;",
  "anya-e0102n:317": "Paripucchā adhigamo, garusannissayo tathā;",
  "anya-e0102n:318": "Mittasampatti cevāti, paṭisambhidapaccayā”ti.",
  "anya-e0102n:319_0": "Tattha pubbayogo vuttanayova. Bāhusaccaṃ nāma tesu tesu satthesu ca sippāyatanesu",
  "anya-e0102n:319_1": "ca kusalatā. Desabhāsā nāma ekasatavohārakusalatā. Visesena pana māgadhike kosallaṃ.",
  "anya-e0102n:319_2": "Āgamo nāma antamaso opammavaggamattassapi buddhavacanassa pariyāpuṇanaṃ. Paripucchā",
  "anya-e0102n:319_3": "nāma ekagāthāyapi atthavinicchayapucchanaṃ. Adhigamo nāma sotāpannatā vā…pe… arahattaṃ",
  "anya-e0102n:319_4": "vā. Garusannissayo nāma sutapaṭibhānabahulānaṃ garūnaṃ santike vāso. Mittasampatti",
  "anya-e0102n:319_5": "nāma tathārūpānaṃyeva mittānaṃ paṭilābhoti.",
  "anya-e0102n:320_0": "Tattha buddhā ca paccekabuddhā ca pubbayogañceva adhigamañca nissāya paṭisambhidā",
  "anya-e0102n:320_1": "pāpuṇanti. Sāvakā sabbānipi etāni kāraṇāni. Paṭisambhidāppattiyā ca pāṭiyekko kammaṭṭhānabhāvanānuyogo",
  "anya-e0102n:320_2": "nāma natthi. Sekkhānaṃ pana sekkhaphalavimokkhantikā. Asekkhānaṃ asekkhaphalavimokkhantikāva",
  "anya-e0102n:320_3": "paṭisambhidāppatti hoti. Tathāgatānaṃ hi dasabalāni viya ariyānaṃ ariyaphaleneva",
  "anya-e0102n:320_4": "paṭisambhidā ijjhantīti imā paṭisambhidā sandhāya vuttaṃ catupaṭisambhidāvasena catubbidhāti.",
  "anya-e0102n:321": "Paññābhūmi-mūla-sarīravavatthānaṃ",
  "anya-e0102n:322_0": "430. Kathaṃ bhāvetabbāti ettha pana yasmā imāya paññāya khandhāyatanadhātuindriyasaccapaṭiccasamuppādādibhedā",
  "anya-e0102n:322_1": "dhammā bhūmi. Sīlavisuddhi ceva cittavisuddhi cāti imā dve visuddhiyo mūlaṃ. Diṭṭhivisuddhi,",
  "anya-e0102n:322_2": "kaṅkhāvitaraṇavisuddhi, maggāmaggañāṇadassanavisuddhi, paṭipadāñāṇadassanavisuddhi,",
  "anya-e0102n:322_3": "ñāṇadassanavisuddhīti imā pañca visuddhiyo sarīraṃ. Tasmā tesu bhūmibhūtesu dhammesu",
  "anya-e0102n:322_4": "uggahaparipucchāvasena ñāṇaparicayaṃ katvā mūlabhūtā dve visuddhiyo sampādetvā sarīrabhūtā",
  "anya-e0102n:322_5": "pañca visuddhiyo sampādentena bhāvetabbā. Ayamettha saṅkhepo.",
  "anya-e0102n:323_0": "431. Ayaṃ pana vitthāro, yaṃ tāva vuttaṃ “khandhāyatanadhātuindriyasaccapaṭiccasamuppādādibhedā",
  "anya-e0102n:323_1": "dhammā bhūmī”ti, ettha khandhāti pañca khandhā rūpakkhandho vedanākkhandho saññākkhandho",
  "anya-e0102n:323_2": "saṅkhārakkhandho viññāṇakkhandhoti.",
  "anya-e0102n:324": "Rūpakkhandhakathā",
  "anya-e0102n:325": "432. Tattha yaṃ kiñci sītādīhi ruppanalakkhaṇaṃ dhammajātaṃ, sabbaṃ taṃ ekato katvā rūpakkhandhoti veditabbaṃ.",
  "anya-e0102n:326": "Tadetaṃ ruppanalakkhaṇena ekavidhampi bhūtopādāyabhedato duvidhaṃ.",
  "anya-e0102n:327_0": "Tattha bhūtarūpaṃ catubbidhaṃ – pathavīdhātu āpodhātu tejodhātu vāyodhātūti. Tāsaṃ",
  "anya-e0102n:327_1": "lakkhaṇarasapaccupaṭṭhānāni catudhātuvavatthāne vuttāni. Padaṭṭhānato pana tā sabbāpi",
  "anya-e0102n:327_2": "avasesadhātuttayapadaṭṭhānā.",
  "anya-e0102n:328_0": "Upādārūpaṃ catuvīsatividhaṃ – cakkhu, sotaṃ, ghānaṃ, jivhā, kāyo, rūpaṃ, saddo, gandho,",
  "anya-e0102n:328_1": "raso, itthindriyaṃ, purisindriyaṃ, jīvitindriyaṃ, hadayavatthu, kāyaviññatti, vacīviññatti,",
  "anya-e0102n:328_2": "ākāsadhātu, rūpassa lahutā, rūpassa mudutā, rūpassa kammaññatā, rūpassa upacayo,",
  "anya-e0102n:328_3": "rūpassa santati, rūpassa jaratā, rūpassa aniccatā, kabaḷīkāro āhāroti.",
  "anya-e0102n:329_0": "433. Tattha rūpābhighātārahatappasādalakkhaṇaṃ daṭṭhukāmatānidānakammasamuṭṭhānabhūtappasādalakkhaṇaṃ",
  "anya-e0102n:329_1": "vā cakkhu, rūpesu āviñchanarasaṃ, cakkhuviññāṇassa ādhārabhāvapaccupaṭṭhānaṃ, daṭṭhukāmatānidānakammajabhūtapadaṭṭhānaṃ.",
  "anya-e0102n:330_0": "Saddābhighātārahabhūtappasādalakkhaṇaṃ, sotukāmatānidānakammasamuṭṭhānabhūtappasādalakkhaṇaṃ",
  "anya-e0102n:330_1": "vā sotaṃ, saddesu āviñchanarasaṃ, sotaviññāṇassa ādhārabhāvapaccupaṭṭhānaṃ, sotukāmatānidānakammajabhūtapadaṭṭhānaṃ.",
  "anya-e0102n:331_0": "Gandhābhighātārahabhūtappasādalakkhaṇaṃ, ghāyitukāmatānidānakammasamuṭṭhānabhūtappasādalakkhaṇaṃ",
  "anya-e0102n:331_1": "vā ghānaṃ, gandhesu āviñchanarasaṃ, ghānaviññāṇassa ādhārabhāvapaccupaṭṭhānaṃ, ghāyitukāmatānidānakammajabhūtapadaṭṭhānaṃ.",
  "anya-e0102n:332_0": "Rasābhighātārahabhūtappasādalakkhaṇā, sāyitukāmatānidānakammasamuṭṭhānabhūtappasādalakkhaṇā",
  "anya-e0102n:332_1": "vā jivhā, rasesu āviñchanarasā, jivhāviññāṇassa ādhārabhāvapaccupaṭṭhānā, sāyitukāmatānidānakammajabhūtapadaṭṭhānā.",
  "anya-e0102n:333_0": "Phoṭṭhabbābhighātārahabhūtappasādalakkhaṇo, phusitukāmatānidānakammasamuṭṭhānabhūtappasādalakkhaṇo",
  "anya-e0102n:333_1": "vā kāyo, phoṭṭhabbesu āviñchanaraso, kāyaviññāṇassa ādhārabhāvapaccupaṭṭhāno, phusitukāmatānidānakammajabhūtapadaṭṭhāno.",
  "anya-e0102n:334_0": "434. Keci pana “tejādhikānaṃ bhūtānaṃ pasādo cakkhu, vāyupathavīāpādhikānaṃ bhūtānaṃ",
  "anya-e0102n:334_1": "pasādā sotaghānajivhā, kāyo sabbesampī”ti vadanti. Apare “tejādhikānaṃ pasādo cakkhu,",
  "anya-e0102n:334_2": "vivaravāyuāpapathavādhikānaṃ sotaghānajivhākāyā”ti vadanti. Te vattabbā “suttaṃ āharathā”ti.",
  "anya-e0102n:334_3": "Addhā suttameva na dakkhissanti. Keci panettha “tejādīnaṃ guṇehi rūpādīhi anugayhabhāvato”ti",
  "anya-e0102n:334_4": "kāraṇaṃ dassenti. Te vattabbā “ko panevamāharūpādayo tejādīnaṃ guṇā’ti. Avinibbhogavuttīsu",
  "anya-e0102n:334_5": "hi bhūtesu ayaṃ imassa guṇo ayaṃ imassa guṇoti na labbhā vattu”nti. Athāpi vadeyyuṃ",
  "anya-e0102n:334_6": "“yathā tesu tesu sambhāresu tassa tassa bhūtassa adhikatāya pathavīādīnaṃ sandhāraṇādīni",
  "anya-e0102n:334_7": "kiccāni icchatha, evaṃ tejādiadhikesu sambhāresu rūpādīnaṃ adhikabhāvadassanato icchitabbametaṃ",
  "anya-e0102n:334_8": "rūpādayo tesaṃ guṇā”ti. Te vattabbā “iccheyyāma, yadi āpādhikassa āsavassa gandhato",
  "anya-e0102n:334_9": "pathavīadhike kappāse gandho adhikataro siyā, tejādhikassa ca uṇhodakassa vaṇṇato",
  "anya-e0102n:334_10": "sītudakassa vaṇṇo parihāyetha”. Yasmā panetaṃ ubhayampi natthi, tasmā pahāyetaṃ etesaṃ",
  "anya-e0102n:334_11": "nissayabhūtānaṃ visesakappanaṃ, “yathā avisesepi ekakalāpe bhūtānaṃ rūparasādayo",
  "anya-e0102n:334_12": "aññamaññaṃ visadisā honti, evaṃ cakkhupasādādayo avijjamānepi aññasmiṃ visesakāraṇe”ti gahetabbametaṃ.",
  "anya-e0102n:335_0": "Kiṃ pana taṃ yaṃ aññamaññassa asādhāraṇaṃ? Kammameva nesaṃ visesakāraṇaṃ. Tasmā kammavisesato",
  "anya-e0102n:335_1": "etesaṃ viseso, na bhūtavisesato. Bhūtavisese hi sati pasādova na uppajjati. Samānānañhi",
  "anya-e0102n:335_2": "pasādo, na visamānānanti porāṇā.",
  "anya-e0102n:336_0": "435. Evaṃ kammavisesato visesavantesu ca etesu cakkhusotāni asampattavisayagāhakāni,",
  "anya-e0102n:336_1": "attano nissayaṃ anallīnanissaye eva visaye viññāṇahetuttā. Ghānajivhākāyā sampattavisayagāhakā,",
  "anya-e0102n:336_2": "nissayavasena ceva, sayañca, attano nissayaṃ allīneyeva visaye viññāṇahetuttā.",
  "anya-e0102n:337_0": "436. Cakkhu cettha yadetaṃ loke nīlapakhumasamākiṇṇakaṇhasukkamaṇḍalavicittaṃ nīluppaladalasannibhaṃ",
  "anya-e0102n:337_1": "cakkhūti vuccati. Tassa sasambhāracakkhuno setamaṇḍalaparikkhittassa kaṇhamaṇḍalassa",
  "anya-e0102n:337_2": "majjhe abhimukhe ṭhitānaṃ sarīrasaṇṭhānuppattipadese sattasu picupaṭalesu āsittatelaṃ",
  "anya-e0102n:337_3": "picupaṭalāni viya satta akkhipaṭalānibyāpetvā dhāraṇanhāpanamaṇḍanabījanakiccāhi",
  "anya-e0102n:337_4": "catūhi dhātīhi khattiyakumāro viya sandhāraṇabandhanaparipācanasamudīraṇakiccāhi",
  "anya-e0102n:337_5": "catūhi dhātūhi katūpakāraṃ utucittāhārehi upatthambhiyamānaṃ āyunā anupāliyamānaṃ",
  "anya-e0102n:337_6": "vaṇṇagandharasādīhi parivutaṃ pamāṇato ūkāsiramattaṃ cakkhuviññāṇādīnaṃ yathārahaṃ",
  "anya-e0102n:337_7": "vatthudvārabhāvaṃ sādhayamānaṃ tiṭṭhati. Vuttampi cetaṃ dhammasenāpatinā –",
  "anya-e0102n:338": "“Yena cakkhupasādena, rūpāni manupassati;",
  "anya-e0102n:339": "Parittaṃ sukhumaṃ etaṃ, ūkāsirasamūpama”nti.",
  "anya-e0102n:340_0": "Sasambhārasotabilassa anto tanutambalomācite aṅgulivedhakasaṇṭhāne padese sotaṃ vuttappakārāhi",
  "anya-e0102n:340_1": "dhātūhi katūpakāraṃ utucittāhārehi upatthambhiyamānaṃ āyunā anupāliyamānaṃ vaṇṇādīhi",
  "anya-e0102n:340_2": "parivutaṃ sotaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.",
  "anya-e0102n:341": "Sasambhāraghānabilassa anto ajapadasaṇṭhāne padese ghānaṃ yathāvuttappakārupakārupatthambhanānupālanaparivāraṃ ghānaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.",
  "anya-e0102n:342_0": "Sasambhārajivhāmajjhassa upari uppaladalaggasaṇṭhāne padese jivhā yathāvuttappakārupakārupatthambhanānupālanaparivārā",
  "anya-e0102n:342_1": "jivhāviññāṇādīnaṃ yathārahaṃ vatthudvārabhāvaṃ sādhayamānā tiṭṭhati.",
  "anya-e0102n:343_0": "Yāvatā pana imasmiṃ kāye upādiṇṇarūpaṃ nāma atthi. Sabbattha kāyo kappāsapaṭale sneho",
  "anya-e0102n:343_1": "viya vuttappakārupakārupatthambhanānupālanaparivārova hutvā kāyaviññāṇādīnaṃ yathārahaṃ",
  "anya-e0102n:343_2": "vatthudvārabhāvaṃ sādhayamāno tiṭṭhati.",
  "anya-e0102n:344": "Vammikaudakākāsagāmasivathikasaṅkhātasagocaraninnā viya ca ahisusumārapakkhīkukkurasiṅgālārūpādisagocaraninnāva ete cakkhādayoti daṭṭhabbā.",
  "anya-e0102n:345_0": "437. Tato paresu pana rūpādīsu cakkhupaṭihananalakkhaṇaṃ rūpaṃ, cakkhuviññāṇassa",
  "anya-e0102n:345_1": "visayabhāvarasaṃ, tasseva gocarapaccupaṭṭhānaṃ, catumahābhūtapadaṭṭhānaṃ. Yathā cetaṃ",
  "anya-e0102n:345_2": "tathā sabbānipi upādārūpāni. Yattha pana viseso atthi, tattha vakkhāma. Tayidaṃ nīlaṃ",
  "anya-e0102n:345_3": "pītakantiādivasena anekavidhaṃ.",
  "anya-e0102n:346": "Sotapaṭihananalakkhaṇo saddo, sotaviññāṇassa visayabhāvaraso, tasseva gocarapaccupaṭṭhāno. Bherisaddo mudiṅgasaddotiādinā nayena anekavidho.",
  "anya-e0102n:347": "Ghānapaṭihananalakkhaṇo gandho, ghānaviññāṇassa visayabhāvaraso, tasseva gocarapaccupaṭṭhāno. Mūlagandho sāragandhotiādinā nayena anekavidho.",
  "anya-e0102n:348": "Jivhāpaṭihananalakkhaṇo raso, jivhāviññāṇassa visayabhāvaraso, tasseva gocarapaccupaṭṭhāno. Mūlaraso khandharasotiādinā nayena anekavidho.",
  "anya-e0102n:349_0": "438. Itthibhāvalakkhaṇaṃ itthindriyaṃ, itthīti pakāsanarasaṃ, itthiliṅganimittakuttākappānaṃ",
  "anya-e0102n:349_1": "kāraṇabhāvapaccupaṭṭhānaṃ. Purisabhāvalakkhaṇaṃ purisindriyaṃ, purisoti pakāsanarasaṃ,",
  "anya-e0102n:349_2": "purisaliṅganimittakuttākappānaṃ kāraṇabhāvapaccupaṭṭhānaṃ. Tadubhayampi kāyappasādo",
  "anya-e0102n:349_3": "viya sakalasarīraṃ byāpakameva, na ca kāyapasādena ṭhitokāse ṭhitanti vā aṭṭhitokāse",
  "anya-e0102n:349_4": "ṭhitanti vāti vattabbataṃ āpajjati, rūparasādayo viya aññamaññaṃ saṅkaro natthi.",
  "anya-e0102n:350_0": "439. Sahajarūpānupālanalakkhaṇaṃ jīvitindriyaṃ, tesaṃ pavattanarasaṃ, tesaññeva ṭhapanapaccupaṭṭhānaṃ,",
  "anya-e0102n:350_1": "yāpayitabbabhūtapadaṭṭhānaṃ. Santepi ca anupālanalakkhaṇādimhi vidhāne atthikkhaṇeyeva",
  "anya-e0102n:350_2": "taṃ sahajarūpāni anupāleti udakaṃ viya uppalādīni. Yathāsakaṃ paccayuppannepi ca",
  "anya-e0102n:350_3": "dhamme pāleti dhāti viya kumāraṃ. Sayaṃ pavattitadhammasambandheneva ca pavattati",
  "anya-e0102n:350_4": "niyāmako viya. Na bhaṅgato uddhaṃ pavattati, attano ca pavattayitabbānañca abhāvā.",
  "anya-e0102n:350_5": "Na bhaṅgakkhaṇe ṭhapeti, sayaṃ bhijjamānattā. Khīyamāno viya vaṭṭisneho dīpasikhaṃ.",
  "anya-e0102n:350_6": "Na ca anupālanapavattanaṭṭhapanānubhāvavirahitaṃ, yathāvuttakkhaṇe tassa tassa sādhanatoti daṭṭhabbaṃ.",
  "anya-e0102n:351_0": "440. Manodhātumanoviññāṇadhātūnaṃ nissayalakkhaṇaṃ hadayavatthu, tāsaññeva dhātūnaṃ",
  "anya-e0102n:351_1": "ādhāraṇarasaṃ, ubbahanapaccupaṭṭhānaṃ. Hadayassa anto kāyagatāsatikathāyaṃ vuttappakāraṃ",
  "anya-e0102n:351_2": "lohitaṃ nissāya sandhāraṇādikiccehi bhūtehi katūpakāraṃ utucittāhārehi upatthambhiyamānaṃ",
  "anya-e0102n:351_3": "āyunā anupāliyamānaṃ manodhātumanoviññāṇadhātūnañceva taṃsampayuttadhammānañca vatthubhāvaṃ",
  "anya-e0102n:351_4": "sādhayamānaṃ tiṭṭhati.",
  "anya-e0102n:352_0": "441. Abhikkamādipavattakacittasamuṭṭhānavāyodhātuyā sahajarūpakāyathambhanasandhāraṇacalanassa",
  "anya-e0102n:352_1": "paccayo ākāravikāro kāyaviññatti, adhippāyapakāsanarasā, kāyavipphandanahetubhāvapaccupaṭṭhānā,",
  "anya-e0102n:352_2": "cittasamuṭṭhānavāyodhātupadaṭṭhānā. Sā panesā kāyavipphandanena adhippāyaviññāpanahetuttā,",
  "anya-e0102n:352_3": "sayañca tena kāyavipphandanasaṅkhātena kāyena viññeyyattā “kāyaviññattī”ti vuccati.",
  "anya-e0102n:352_4": "Tāya ca pana calitehi cittajarūpehi abhisambandhānaṃ utujādīnampi calanato abhikkamādayo",
  "anya-e0102n:352_5": "pavattantīti veditabbā.",
  "anya-e0102n:353_0": "Vacībhedapavattakacittasamuṭṭhānapathavīdhātuyā upādiṇṇaghaṭṭanassa paccayo ākāravikāro",
  "anya-e0102n:353_1": "vacīviññatti, adhippāyappakāsanarasā, vacīghosahetubhāvapaccupaṭṭhānā, cittasamuṭṭhānapathavīdhātupadaṭṭhānā.",
  "anya-e0102n:353_2": "Sā panesā vacīghosena adhippāyaviññāpanahetuttā, sayañca tāya vacīghosasaṅkhātāya",
  "anya-e0102n:353_3": "vācāya viññeyyattā “vacīviññattī”ti vuccati. Yathā hi araññe ussāpetvā bandhagosīsādiudakanimittaṃ",
  "anya-e0102n:353_4": "disvā udakamettha atthīti viññāyati, evaṃ kāyavipphandanañceva vacīghosañca gahetvā",
  "anya-e0102n:353_5": "kāyavacīviññattiyopi viññāyanti.",
  "anya-e0102n:354_0": "442. Rūpaparicchedalakkhaṇā ākāsadhātu, rūpapariyantappakāsanarasā, rūpamariyādāpaccupaṭṭhānā,",
  "anya-e0102n:354_1": "asamphuṭṭhabhāvacchiddavivarabhāvapaccupaṭṭhānā vā, paricchinnarūpapadaṭṭhānā. Yāya",
  "anya-e0102n:354_2": "paricchinnesu rūpesu idamito uddhamadho tiriyanti ca hoti.",
  "anya-e0102n:355_0": "443. Adandhatālakkhaṇā rūpassa lahutā, rūpānaṃ garubhāvavinodanarasā, lahuparivattitāpaccupaṭṭhānā,",
  "anya-e0102n:355_1": "lahurūpapadaṭṭhānā. Athaddhatālakkhaṇā rūpassa mudutā, rūpānaṃ thaddhabhāvavinodanarasā,",
  "anya-e0102n:355_2": "sabbakiriyāsu avirodhitāpaccupaṭṭhānā, mudurūpapadaṭṭhānā. Sarīrakiriyānukūlakammaññabhāvalakkhaṇā",
  "anya-e0102n:355_3": "rūpassa kammaññatā, akammaññatāvinodanarasā, adubbalabhāvapaccupaṭṭhānā, kammaññarūpapadaṭṭhānā.",
  "anya-e0102n:356_0": "Etā pana tisso na aññamaññaṃ vijahanti, evaṃ santepi yo arogino viya rūpānaṃ lahubhāvo",
  "anya-e0102n:356_1": "adandhatā lahuparivattippakāro rūpadandhattakaradhātukkhobhapaṭipakkhapaccayasamuṭṭhāno,",
  "anya-e0102n:356_2": "so rūpavikāro rūpassa lahutā. Yo pana suparimadditacammasseva rūpānaṃ mudubhāvo sabbakiriyāvisesesu",
  "anya-e0102n:356_3": "vasavattanabhāvamaddavappakāro rūpatthaddhattakaradhātukkhobhapaṭipakkhapaccayasamuṭṭhāno,",
  "anya-e0102n:356_4": "so rūpavikāro rūpassa mudutā. Yo pana sudantasuvaṇṇasseva rūpānaṃ kammaññabhāvo sarīrakiriyānukūlabhāvappakāro",
  "anya-e0102n:356_5": "sarīrakiriyānaṃ ananukūlakaradhātukkhobhapaṭipakkhapaccayasamuṭṭhāno, so rūpavikāro",
  "anya-e0102n:356_6": "rūpassa kammaññatāti evametāsaṃ viseso veditabbo.",
  "anya-e0102n:357_0": "444. Ācayalakkhaṇo rūpassa upacayo, pubbantato rūpānaṃ ummujjāpanaraso, niyyātanapaccupaṭṭhāno,",
  "anya-e0102n:357_1": "paripuṇṇabhāvapaccupaṭṭhāno vā, upacitarūpapadaṭṭhāno. Pavattilakkhaṇā rūpassa santati,",
  "anya-e0102n:357_2": "anuppabandhanarasā, anupacchedapaccupaṭṭhānā, anuppabandhakarūpapadaṭṭhānā. Ubhayampetaṃ",
  "anya-e0102n:357_3": "jātirūpassevādhivacanaṃ, ākāranānattato pana veneyyavasena ca “upacayo santatī”ti",
  "anya-e0102n:357_4": "uddesadesanā katā. Yasmā panettha atthato nānattaṃ natthi, tasmā imesaṃ padānaṃ niddese",
  "anya-e0102n:357_5": "“yo āyatanānaṃ ācayo, so rūpassa upacayo. Yo rūpassa upacayo, sā rūpassa santatī”ti",
  "anya-e0102n:357_6": "vuttaṃ. Aṭṭhakathāyampi “ācayo nāma nibbatti, upacayo nāma vaḍḍhi, santati nāma pavattī”ti",
  "anya-e0102n:357_7": "vatvā “nadītīre khatakūpakamhi udakuggamanakālo viya ācayo nibbatti, paripuṇṇakālo",
  "anya-e0102n:357_8": "viya upacayo vaḍḍhi, ajjhottharitvā gamanakālo viya santati pavattī”ti upamā katā.",
  "anya-e0102n:358_0": "Upamāvasāne ca “evaṃ kiṃ kathitaṃ hoti? Āyatanena ācayo kathito, ācayena āyatanaṃ",
  "anya-e0102n:358_1": "kathita”nti vuttaṃ. Tasmā yā rūpānaṃ paṭhamābhinibbatti, sā ācayo. Yā tesaṃ upari",
  "anya-e0102n:358_2": "aññesampi nibbattamānānaṃ nibbatti, sā vaḍḍhiākārena upaṭṭhānato upacayo. Yā tesampi",
  "anya-e0102n:358_3": "upari punappunaṃ aññesaṃ nibbattamānānaṃ nibbatti, sā anupabandhākārena upaṭṭhānato",
  "anya-e0102n:358_4": "santatīti ca pavuccatīti veditabbā.",
  "anya-e0102n:359_0": "Rūpaparipākalakkhaṇā jaratā, upanayanarasā, sabhāvānapagamepi navabhāvāpagamapaccupaṭṭhānā",
  "anya-e0102n:359_1": "vīhipurāṇabhāvo viya, paripaccamānarūpapadaṭṭhānā. Khaṇḍiccādibhāvena dantādīsu vikāradassanato",
  "anya-e0102n:359_2": "idaṃ pākaṭajaraṃ sandhāya vuttaṃ. Arūpadhammānaṃ pana paṭicchannajarā nāma hoti,",
  "anya-e0102n:359_3": "tassā esa vikāro natthi, yā ca pathavī udakapabbatacandimasūriyādīsu avīcijarā nāma.",
  "anya-e0102n:360": "Paribhedalakkhaṇā rūpassa aniccatā, saṃsīdanarasā, khayavayapaccupaṭṭhānā, paribhijjamānarūpapadaṭṭhānā.",
  "anya-e0102n:361": "445. Ojālakkhaṇo kabaḷīkāro āhāro, rūpāharaṇaraso, upatthambhanapaccupaṭṭhāno, kabaḷaṃ katvā āharitabbavatthupadaṭṭhāno. Yāya ojāya sattā yāpenti, tassā etaṃ adhivacanaṃ.",
  "anya-e0102n:362_0": "446. Imāni tāva pāḷiyaṃ āgatarūpāneva. Aṭṭhakathāyaṃ pana balarūpaṃ sambhavarūpaṃ",
  "anya-e0102n:362_1": "jātirūpaṃ rogarūpaṃ ekaccānaṃ matena middharūpanti evaṃ aññānipi rūpāni āharitvā",
  "anya-e0102n:362_2": "“addhā munīsi sambuddho, natthi nīvaraṇā tavā”tiādīni vatvā middharūpaṃ tāva natthiyevāti",
  "anya-e0102n:362_3": "paṭikkhittaṃ. Itaresu rogarūpaṃ jaratāaniccatāggahaṇena gahitameva, jātirūpaṃ upacayasantatiggahaṇena,",
  "anya-e0102n:362_4": "sambhavarūpaṃ āpodhātuggahaṇena, balarūpaṃ vāyodhātuggahaṇena gahitameva. Tasmā tesu",
  "anya-e0102n:362_5": "ekampi visuṃ natthīti sanniṭṭhānaṃ kataṃ.",
  "anya-e0102n:363": "Iti idaṃ catuvīsatividhaṃ upādārūpaṃ pubbe vuttaṃ catubbidhaṃ bhūtarūpañcāti aṭṭhavīsatividhaṃ rūpaṃ hoti anūnamanadhikaṃ.",
  "anya-e0102n:364": "447. Taṃ sabbampi na hetu ahetukaṃ hetuvippayuttaṃ sappaccayaṃ lokiyaṃ sāsavamevātiādinā nayena ekavidhaṃ.",
  "anya-e0102n:365": "Ajjhattikaṃ bāhiraṃ, oḷārikaṃ sukhumaṃ, dūre santike, nipphannaṃ anipphannaṃ, pasādarūpaṃ napasādarūpaṃ, indriyaṃ anindriyaṃ, upādiṇṇaṃ anupādiṇṇantiādivasena duvidhaṃ.",
  "anya-e0102n:366_0": "Tattha cakkhādipañcavidhaṃ attabhāvaṃ adhikicca pavattattā ajjhattikaṃ, sesaṃ tato",
  "anya-e0102n:366_1": "bāhirattā bāhiraṃ. Cakkhādīni nava āpodhātuvajjitā tisso dhātuyo cāti dvādasavidhaṃ",
  "anya-e0102n:366_2": "ghaṭṭanavasena gahetabbato oḷārikaṃ, sesaṃ tato viparītattā sukhumaṃ. Yaṃ sukhumaṃ",
  "anya-e0102n:366_3": "tadeva duppaṭivijjhasabhāvattā dūre, itaraṃ suppaṭivijjhasabhāvattā santike. Catasso",
  "anya-e0102n:366_4": "dhātuyo, cakkhādīni terasa, kabaḷīkārāhāro cāti aṭṭhārasavidhaṃ rūpaṃ paricchedavikāralakkhaṇabhāvaṃ",
  "anya-e0102n:366_5": "atikkamitvā sabhāveneva pariggahetabbato nipphannaṃ, sesaṃ tabbiparītatāya anipphannaṃ.",
  "anya-e0102n:366_6": "Cakkhādipañcavidhaṃ rūpādīnaṃ gahaṇapaccayabhāvena ādāsatalaṃ viya vippasannattā",
  "anya-e0102n:366_7": "pasādarūpaṃ, itaraṃ tato viparītattā napasādarūpaṃ. Pasādarūpameva itthindriyādittayena",
  "anya-e0102n:366_8": "saddhiṃ adhipatiyaṭṭhena indriyaṃ, sesaṃ tato viparītattā anindriyaṃ. Yaṃ kammajanti",
  "anya-e0102n:366_9": "parato vakkhāma, taṃ kammena upādiṇṇattā upādiṇṇaṃ, sesaṃ tato viparītattā anupādiṇṇaṃ.",
  "anya-e0102n:367_0": "448. Puna sabbameva rūpaṃ sanidassanakammajādīnaṃ tikānaṃ vasena tividhaṃ hoti. Tattha",
  "anya-e0102n:367_1": "oḷārike rūpaṃ sanidassanasappaṭighaṃ, sesaṃ anidassanasappaṭighaṃ. Sabbampi sukhumaṃ",
  "anya-e0102n:367_2": "anidassanaappaṭighaṃ. Evaṃ tāva sanidassanattikavasena tividhaṃ. Kammajādittikavasena",
  "anya-e0102n:367_3": "pana kammato jātaṃ kammajaṃ, tadaññapaccayajātaṃ akammajaṃ, nakutocijātaṃ neva kammajaṃ",
  "anya-e0102n:367_4": "nākammajaṃ. Cittato jātaṃ cittajaṃ, tadaññapaccayajātaṃ acittajaṃ, nakutocijātaṃ",
  "anya-e0102n:367_5": "neva cittajaṃ nācittajaṃ, āhārato jātaṃ āhārajaṃ, tadaññapaccayajātaṃ anāhārajaṃ,",
  "anya-e0102n:367_6": "nakutocijātaṃ neva āhārajaṃ naanāhārajaṃ. Ututo jātaṃ utujaṃ, tadaññapaccayajātaṃ",
  "anya-e0102n:367_7": "anutujaṃ, nakutocijātaṃ neva utujaṃ naanutujanti evaṃ kammajādittikavasena tividhaṃ.",
  "anya-e0102n:368_0": "449. Puna diṭṭhādirūparūpādivatthādicatukkavasena catubbidhaṃ. Tattha rūpāyatanaṃ",
  "anya-e0102n:368_1": "diṭṭhaṃ nāma dassanavisayattā, saddāyatanaṃ sutaṃ nāma savanavisayattā, gandharasaphoṭṭhabbattayaṃ",
  "anya-e0102n:368_2": "mutaṃ nāma sampattagāhakaindriyavisayattā, sesaṃ viññātaṃ nāma viññāṇasseva visayattāti",
  "anya-e0102n:368_3": "evaṃ tāva diṭṭhādicatukkavasena catubbidhaṃ.",
  "anya-e0102n:369_0": "Nipphannarūpaṃ panettha rūparūpaṃ nāma, ākāsadhātu paricchedarūpaṃ nāma, kāyaviññattiādi",
  "anya-e0102n:369_1": "kammaññatāpariyantaṃ vikārarūpaṃ nāma, jātijarābhaṅgaṃ lakkhaṇarūpaṃ nāmāti evaṃ",
  "anya-e0102n:369_2": "rūparūpādicatukkavasena catubbidhaṃ.",
  "anya-e0102n:370_0": "Yaṃ panettha hadayarūpaṃ nāma, taṃ vatthu na dvāraṃ. Viññattidvayaṃ dvāraṃ na vatthu.",
  "anya-e0102n:370_1": "Pasādarūpaṃ vatthu ceva dvārañca. Sesaṃ neva vatthu na dvāranti evaṃ vatthādicatukkavasena catubbidhaṃ.",
  "anya-e0102n:371_0": "450. Puna ekajaṃ, dvijaṃ, tijaṃ, catujaṃ, nakutocijātanti imesaṃ vasena pañcavidhaṃ.",
  "anya-e0102n:371_1": "Tattha kammajameva cittajameva ca ekajaṃ nāma. Tesu saddhiṃ hadayavatthunā indriyarūpaṃ",
  "anya-e0102n:371_2": "kammajameva. Viññattidvayaṃ cittajameva. Yaṃ pana cittato ca ututo ca jātaṃ, taṃ",
  "anya-e0102n:371_3": "dvijaṃ nāma, taṃ saddāyatanameva. Yaṃ utucittāhārehi jātaṃ, taṃ tijaṃ nāma, taṃ pana",
  "anya-e0102n:371_4": "lahutādittayameva. Yaṃ catūhipi kammādīhi jātaṃ, taṃ catujaṃ nāma, taṃ lakkhaṇarūpavajjaṃ",
  "anya-e0102n:371_5": "avasesaṃ hoti. Lakkhaṇarūpaṃ pana nakutocijātaṃ. Kasmā? Na hi uppādassa uppādo atthi,",
  "anya-e0102n:371_6": "uppannassa ca paripākabhedamattaṃ itaradvayaṃ. Yampi “rūpāyatanaṃ saddāyatanaṃ gandhāyatanaṃ",
  "anya-e0102n:371_7": "rasāyatanaṃ phoṭṭhabbāyatanaṃ ākāsadhātu āpodhātu rūpassa lahutā, rūpassa mudutā,",
  "anya-e0102n:371_8": "rūpassa kammaññatā, rūpassa upacayo, rūpassa santati, kabaḷīkāro āhāro, ime dhammā",
  "anya-e0102n:371_9": "cittasamuṭṭhānā”tiādīsu jātiyā kutocijātattaṃ anuññātaṃ, taṃ pana rūpajanakapaccayānaṃ",
  "anya-e0102n:371_10": "kiccānubhāvakkhaṇe diṭṭhattāti veditabbaṃ.",
  "anya-e0102n:372": "Idaṃ tāva rūpakkhandhe vitthārakathāmukhaṃ.",
  "anya-e0102n:373": "Viññāṇakkhandhakathā",
  "anya-e0102n:374_0": "451. Itaresu pana yaṃkiñci vedayitalakkhaṇaṃ, sabbaṃ taṃ ekato katvā vedanākkhandho;",
  "anya-e0102n:374_1": "yaṃkiñci sañjānanalakkhaṇaṃ, sabbaṃ taṃ ekato katvā saññākkhandho; yaṃkiñci abhisaṅkharaṇalakkhaṇaṃ,",
  "anya-e0102n:374_2": "sabbaṃ taṃ ekato katvā saṅkhārakkhandho; yaṃkiñci vijānanalakkhaṇaṃ, sabbaṃ taṃ ekato",
  "anya-e0102n:374_3": "katvā viññāṇakkhandho veditabbo. Tattha yasmā viññāṇakkhandhe viññāte itare suviññeyyā",
  "anya-e0102n:374_4": "honti, tasmā viññāṇakkhandhaṃ ādiṃ katvā vaṇṇanaṃ karissāma.",
  "anya-e0102n:375_0": "Yaṃkiñci vijānanalakkhaṇaṃ, sabbaṃ taṃ ekato katvā viññāṇakkhandho veditabboti hi",
  "anya-e0102n:375_1": "vuttaṃ. Kiñca vijānanalakkhaṇaṃ viññāṇaṃ? Yathāha “vijānāti vijānātīti kho, āvuso,",
  "anya-e0102n:375_2": "tasmā viññāṇanti vuccatī”ti. Viññāṇaṃ cittaṃ manoti atthato ekaṃ. Tadetaṃ vijānanalakkhaṇena",
  "anya-e0102n:375_3": "sabhāvato ekavidhampi jātivasena tividhaṃ kusalaṃ, akusalaṃ, abyākatañca.",
  "anya-e0102n:376_0": "452. Tattha kusalaṃ bhūmibhedato catubbidhaṃ kāmāvacaraṃ rūpāvacaraṃ arūpāvacaraṃ",
  "anya-e0102n:376_1": "lokuttarañca. Tattha kāmāvacaraṃ somanassupekkhāñāṇasaṅkhārabhedato aṭṭhavidhaṃ.",
  "anya-e0102n:376_2": "Seyyathidaṃ – somanassasahagataṃ ñāṇasampayuttaṃ asaṅkhāraṃ sasaṅkhārañca, tathā",
  "anya-e0102n:376_3": "ñāṇavippayuttaṃ. Upekkhāsahagataṃ ñāṇasampayuttaṃ asaṅkhāraṃ sasaṅkhārañca, tathā ñāṇavippayuttaṃ.",
  "anya-e0102n:377_0": "Yadā hi deyyadhammapaṭiggāhakādisampattiṃ aññaṃ vā somanassahetuṃ āgamma haṭṭhapahaṭṭho",
  "anya-e0102n:377_1": "“atthi dinna”ntiādinayappavattaṃ sammādiṭṭhiṃ purakkhatvā asaṃsīdanto anussāhito",
  "anya-e0102n:377_2": "parehi dānādīni puññāni karoti, tadāssa somanassasahagataṃ ñāṇasampayuttaṃ cittaṃ",
  "anya-e0102n:377_3": "asaṅkhāraṃ hoti. Yadā pana vuttanayena haṭṭhatuṭṭho sammādiṭṭhiṃ purakkhatvā amuttacāgatādivasena",
  "anya-e0102n:377_4": "saṃsīdamāno vā parehi vā ussāhito karoti, tadāssa tadeva cittaṃ sasaṅkhāraṃ hoti.",
  "anya-e0102n:377_5": "Imasmiñhi atthe saṅkhāroti etaṃ attano vā paresaṃ vā vasena pavattassa pubbapayogassādhivacanaṃ.",
  "anya-e0102n:377_6": "Yadā pana ñātijanassa paṭipattidassanena jātaparicayā bāladārakā bhikkhū disvā somanassajātā",
  "anya-e0102n:377_7": "sahasā kiñcideva hatthagataṃ dadanti vā vandanti vā, tadā tatiyaṃ cittaṃ uppajjati.",
  "anya-e0102n:377_8": "Yadā pana “detha vandathāti” ñātīhi ussāhitā evaṃ paṭipajjanti, tadā catutthaṃ cittaṃ",
  "anya-e0102n:377_9": "uppajjati. Yadā pana deyyadhammapaṭiggāhakādīnaṃ asampattiṃ aññesaṃ vā somanassahetūnaṃ",
  "anya-e0102n:377_10": "abhāvaṃ āgamma catūsupi vikappesu somanassarahitā honti, tadā sesāni cattāri upekkhāsahagatāni",
  "anya-e0102n:377_11": "uppajjantīti. Evaṃ somanassupekkhāñāṇasaṅkhārabhedato aṭṭhavidhaṃ kāmāvacarakusalaṃ veditabbaṃ.",
  "anya-e0102n:378_0": "Rūpāvacaraṃ pana jhānaṅgayogabhedato pañcavidhaṃ hoti. Seyyathidaṃ, vitakkavicārapītisukhasamādhiyuttaṃ",
  "anya-e0102n:378_1": "paṭhamaṃ, atikkantavitakkaṃ dutiyaṃ, tato atikkantavicāraṃ tatiyaṃ, tato virattapītikaṃ",
  "anya-e0102n:378_2": "catutthaṃ, atthaṅgatasukhaṃ upekkhāsamādhiyuttaṃ pañcamanti.",
  "anya-e0102n:379_0": "Arūpāvacaraṃ catunnaṃ āruppānaṃ yogavasena catubbidhaṃ. Vuttappakārena hi ākāsānañcāyatanajjhānena",
  "anya-e0102n:379_1": "sampayuttaṃ paṭhamaṃ, viññāṇañcāyatanādīhi dutiyatatiyacatutthāni. Lokuttaraṃ catumaggasampayogato",
  "anya-e0102n:379_2": "catubbidhanti evaṃ tāva kusalaviññāṇameva ekavīsatividhaṃ hoti.",
  "anya-e0102n:380": "453. Akusalaṃ pana bhūmito ekavidhaṃ kāmāvacarameva, mūlato tividhaṃ lobhamūlaṃ dosamūlaṃ mohamūlañca.",
  "anya-e0102n:381_0": "Tattha lobhamūlaṃ somanassupekkhādiṭṭhigatasaṅkhārabhedato aṭṭhavidhaṃ. Seyyathidaṃ,",
  "anya-e0102n:381_1": "somanassasahagataṃ diṭṭhigatasampayuttaṃ asaṅkhāraṃ sasaṅkhārañca, tathā diṭṭhigatavippayuttaṃ.",
  "anya-e0102n:381_2": "Upekkhāsahagataṃ diṭṭhigatasampayuttaṃ asaṅkhāraṃ sasaṅkhārañca, tathā diṭṭhigatavippayuttaṃ.",
  "anya-e0102n:382_0": "Yadā hi “natthi kāmesu ādīnavo”ti ādinā nayena micchādiṭṭhiṃ purakkhatvā haṭṭhatuṭṭho",
  "anya-e0102n:382_1": "kāme vā paribhuñjati, diṭṭhamaṅgalādīni vā sārato pacceti sabhāvatikkheneva anussāhitena",
  "anya-e0102n:382_2": "cittena, tadā paṭhamaṃ akusalacittaṃ uppajjati. Yadā mandena samussāhitena cittena,",
  "anya-e0102n:382_3": "tadā dutiyaṃ. Yadā micchādiṭṭhiṃ apurakkhatvā kevalaṃ haṭṭhatuṭṭho methunaṃ vā sevati,",
  "anya-e0102n:382_4": "parasampattiṃ vā abhijjhāyati, parabhaṇḍaṃ vā harati sabhāvatikkheneva anussāhitena",
  "anya-e0102n:382_5": "cittena, tadā tatiyaṃ. Yadā mandena samussāhitena cittena, tadā catutthaṃ. Yadā pana",
  "anya-e0102n:382_6": "kāmānaṃ vā asampattiṃ āgamma aññesaṃ vā somanassahetūnaṃ abhāvena catūsupi vikappesu",
  "anya-e0102n:382_7": "somanassarahitā honti, tadā sesāni cattāri upekkhāsahagatāni uppajjantīti evaṃ somanassupekkhādiṭṭhigatasaṅkhārabhedato",
  "anya-e0102n:382_8": "aṭṭhavidhaṃ lobhamūlaṃ veditabbaṃ.",
  "anya-e0102n:383": "Dosamūlaṃ pana domanassasahagataṃ paṭighasampayuttaṃ asaṅkhāraṃ sasaṅkhāranti duvidhameva hoti, tassa pāṇātipātādīsu tikkhamandappavattikāle pavatti veditabbā.",
  "anya-e0102n:384": "Mohamūlaṃ upekkhāsahagataṃ vicikicchāsampayuttaṃ uddhaccasampayuttañcāti duvidhaṃ. Tassa sanniṭṭhānavikkhepakāle pavatti veditabbāti evaṃ akusalaviññāṇaṃ dvādasavidhaṃ hoti.",
  "anya-e0102n:385_0": "454. Abyākataṃ jātibhedato duvidhaṃ vipākaṃ kiriyañca. Tattha vipākaṃ bhūmito catubbidhaṃ",
  "anya-e0102n:385_1": "kāmāvacaraṃ rūpāvacaraṃ arūpāvacaraṃ lokuttarañca. Tattha kāmāvacaraṃ duvidhaṃ kusalavipākaṃ",
  "anya-e0102n:385_2": "akusalavipākañca. Kusalavipākampi duvidhaṃ ahetukaṃ sahetukañca.",
  "anya-e0102n:386": "Tattha alobhādivipākahetuvirahitaṃ ahetukaṃ, taṃ cakkhuviññāṇaṃ, sotaghānajivhākāyaviññāṇaṃ, sampaṭicchanakiccā manodhātu, santīraṇādikiccā dve manoviññāṇadhātuyo cāti aṭṭhavidhaṃ.",
  "anya-e0102n:387_0": "Tattha cakkhusannissitarūpavijānanalakkhaṇaṃ cakkhuviññāṇaṃ, rūpamattārammaṇarasaṃ,",
  "anya-e0102n:387_1": "rūpābhimukhabhāvapaccupaṭṭhānaṃ, rūpārammaṇāya kiriyamanodhātuyā apagamapadaṭṭhānaṃ.",
  "anya-e0102n:387_2": "Sotādisannissitasaddādivijānanalakkhaṇāni sotaghānajivhākāyaviññāṇāni, saddādimattārammaṇarasāni,",
  "anya-e0102n:387_3": "saddādiabhimukhabhāvapaccupaṭṭhānāni, saddārammaṇādīnaṃ kiriyamanodhātūnaṃ apagamapadaṭṭhānāni.",
  "anya-e0102n:388": "Cakkhuviññāṇādīnaṃ anantaraṃ rūpādivijānanalakkhaṇā manodhātu, rūpādisampaṭicchanarasā, tathābhāvapaccupaṭṭhānā, cakkhuviññāṇādiapagamapadaṭṭhānā.",
  "anya-e0102n:389_0": "Ahetukavipākā saḷārammaṇavijānanalakkhaṇā duvidhāpi santīraṇādikiccā manoviññāṇadhātu,",
  "anya-e0102n:389_1": "santīraṇādirasā, tathābhāvapaccupaṭṭhānā, hadayavatthupadaṭṭhānā. Somanassupekkhāyogato",
  "anya-e0102n:389_2": "pana dvipañcaṭṭhānabhedato ca tassā bhedo. Etāsu hi ekā ekantamiṭṭhārammaṇe pavattisabbhāvato",
  "anya-e0102n:389_3": "somanassasampayuttā hutvā santīraṇatadārammaṇavasena pañcadvāre ceva javanāvasāne",
  "anya-e0102n:389_4": "ca pavattanato dviṭṭhānā hoti. Ekā iṭṭhamajjhattārammaṇe pavattisabbhāvato upekkhāsampayuttā",
  "anya-e0102n:389_5": "hutvā santīraṇatadārammaṇapaṭisandhibhavaṅgacutivasena pavattanato pañcaṭṭhānā hoti.",
  "anya-e0102n:390_0": "Aṭṭhavidhampi cetaṃ ahetukavipākaviññāṇaṃ niyatāniyatārammaṇattā duvidhaṃ. Upekkhāsukhasomanassabhedato",
  "anya-e0102n:390_1": "tividhaṃ. Viññāṇapañcakaṃ hettha niyatārammaṇaṃ yathākkamaṃ rūpādīsuyeva pavattito,",
  "anya-e0102n:390_2": "sesaṃ aniyatārammaṇaṃ. Tatra hi manodhātu pañcasupi rūpādīsu pavattati, manoviññāṇadhātudvayaṃ",
  "anya-e0102n:390_3": "chasūti. Kāyaviññāṇaṃ panettha sukhayuttaṃ, dviṭṭhānā manoviññāṇadhātu somanassayuttā,",
  "anya-e0102n:390_4": "sesaṃ upekkhāyuttanti. Evaṃ tāva kusalavipākāhetukaṃ aṭṭhavidhaṃ veditabbaṃ.",
  "anya-e0102n:391_0": "Alobhādivipākahetusampayuttaṃ pana sahetukaṃ, taṃ kāmāvacarakusalaṃ viya somanassādi",
  "anya-e0102n:391_1": "bhedato aṭṭhavidhaṃ. Yathā pana kusalaṃ dānādivasena chasu ārammaṇesu pavattati,",
  "anya-e0102n:391_2": "na idaṃ tathā. Idañhi paṭisandhibhavaṅgacutitadārammaṇavasena parittadhammapariyāpannesuyeva",
  "anya-e0102n:391_3": "chasu ārammaṇesu pavattati. Saṅkhārāsaṅkhārabhāvo panettha āgamanādivasena veditabbo.",
  "anya-e0102n:391_4": "Sampayuttadhammānañca visese asatipi ādāsatalādīsu mukhanimittaṃ viya nirussāhaṃ",
  "anya-e0102n:391_5": "vipākaṃ, mukhaṃ viya saussāhaṃ kusalanti veditabbaṃ.",
  "anya-e0102n:392_0": "Kevalaṃ hi akusalavipākaṃ ahetukameva, taṃ cakkhuviññāṇaṃ, sotaghānajivhākāyaviññāṇaṃ,",
  "anya-e0102n:392_1": "sampaṭicchanakiccā manodhātu, santīraṇādikiccā pañcaṭṭhānā manoviññāṇadhātūti sattavidhaṃ.",
  "anya-e0102n:392_2": "Taṃ lakkhaṇādito kusalāhetukavipāke vuttanayeneva veditabbaṃ.",
  "anya-e0102n:393_0": "Kevalañhi kusalavipākāni iṭṭhaiṭṭhamajjhattārammaṇāni, imāni aniṭṭhaaniṭṭhamajjhattārammaṇāni.",
  "anya-e0102n:393_1": "Tāni ca upekkhāsukhasomanassabhedato tividhāni, imāni dukkhaupekkhāvasena duvidhāni.",
  "anya-e0102n:393_2": "Ettha hi kāyaviññāṇaṃ dukkhasahagatameva, sesāni upekkhāsahagatāni. Sā ca tesu upekkhā",
  "anya-e0102n:393_3": "hīnā dukkhaṃ viya nātitikhiṇā, itaresu upekkhā paṇītā sukhaṃ viya nātitikhiṇā. Iti",
  "anya-e0102n:393_4": "imesaṃ sattannaṃ akusalavipākānaṃ purimānañca soḷasannaṃ kusalavipākānaṃ vasena kāmāvacaraṃ",
  "anya-e0102n:393_5": "vipākaviññāṇaṃ tevīsatividhaṃ.",
  "anya-e0102n:394_0": "Rūpāvacaraṃ pana kusalaṃ viya pañcavidhaṃ. Kusalaṃ pana samāpattivasena javanavīthiyaṃ",
  "anya-e0102n:394_1": "pavattati. Idaṃ upapattiyaṃ paṭisandhibhavaṅgacutivasena. Yathā ca rūpāvacaraṃ, evaṃ",
  "anya-e0102n:394_2": "arūpāvacarampi kusalaṃ viya catubbidhaṃ. Pavattibhedopissa rūpāvacare vuttanayo eva.",
  "anya-e0102n:394_3": "Lokuttaravipākaṃ catumaggayuttacittaphalattā catubbidhaṃ, taṃ maggavīthivasena ceva",
  "anya-e0102n:394_4": "samāpattivasena ca dvidhā pavattati. Evaṃ sabbampi catūsu bhūmīsu chattiṃsavidhaṃ",
  "anya-e0102n:394_5": "vipākaviññāṇaṃ hoti.",
  "anya-e0102n:395_0": "Kiriyaṃ pana bhūmibhedato tividhaṃ kāmāvacaraṃ rūpāvacaraṃ arūpāvacarañca. Tattha",
  "anya-e0102n:395_1": "kāmāvacaraṃ duvidhaṃ ahetukaṃ sahetukañca. Tattha alobhādikiriyahetuvirahitaṃ ahetukaṃ,",
  "anya-e0102n:395_2": "taṃ manodhātumanoviññāṇadhātubhedato duvidhaṃ.",
  "anya-e0102n:396": "Tattha cakkhuviññāṇādipurecararūpādivijānanalakkhaṇā manodhātu, āvajjanarasā, rūpādiabhimukhabhāvapaccupaṭṭhānā, bhavaṅgavicchedapadaṭṭhānā, sā upekkhāyuttāva hoti.",
  "anya-e0102n:397_0": "Manoviññāṇadhātu pana duvidhā sādhāraṇā asādhāraṇā ca. Tattha sādhāraṇā upekkhāsahagatāhetukakiriyā",
  "anya-e0102n:397_1": "saḷārammaṇavijānanalakkhaṇā, kiccavasena pañcadvāramanodvāresu voṭṭhabbanāvajjanarasā,",
  "anya-e0102n:397_2": "tathābhāvapaccupaṭṭhānā, ahetukavipākamanoviññāṇadhātu bhavaṅgānaṃ aññatarāpagamapadaṭṭhānā.",
  "anya-e0102n:398_0": "Asādhāraṇā somanassasahagatāhetukakiriyā saḷārammaṇavijānanalakkhaṇā, kiccavasena",
  "anya-e0102n:398_1": "arahataṃ anuḷāresu vatthūsu hasituppādanarasā, tathābhāvapaccupaṭṭhānā, ekantato",
  "anya-e0102n:398_2": "hadayavatthupadaṭṭhānāti. Iti kāmāvacarakiriyaṃ ahetukaṃ tividhaṃ.",
  "anya-e0102n:399_0": "Sahetukaṃ pana somanassādibhedato kusalaṃ viya aṭṭhavidhaṃ. Kevalañhi kusalaṃ sekkhaputhujjanānaṃ",
  "anya-e0102n:399_1": "uppajjati, idaṃ arahataṃyevāti ayamettha viseso. Evaṃ tāva kāmāvacaraṃ ekādasavidhaṃ.",
  "anya-e0102n:400_0": "Rūpāvacaraṃ pana arūpāvacarañca kusalaṃ viya pañcavidhaṃ catubbidhañca hoti. Arahataṃ",
  "anya-e0102n:400_1": "uppattivaseneva cassa kusalato viseso veditabboti. Evaṃ sabbampi tīsu bhūmīsu vīsatividhaṃ",
  "anya-e0102n:400_2": "kiriyaviññāṇaṃ hoti.",
  "anya-e0102n:401_0": "455. Iti ekavīsati kusalāni dvādasākusalāni chattiṃsa vipākāni vīsati kiriyānīti",
  "anya-e0102n:401_1": "sabbānipi ekūnanavuti viññāṇāni honti. Yāni paṭisandhibhavaṅgāvajjanadassanasavanaghāyanasāyanaphusanasampaṭicchanasantīraṇavoṭṭhabbanajavanatadārammaṇacutivasena",
  "anya-e0102n:401_2": "cuddasahi ākārehi pavattanti.",
  "anya-e0102n:402_0": "Kathaṃ? Yadā hi aṭṭhannaṃ kāmāvacarakusalānaṃ ānubhāvena devamanussesu sattā nibbattanti,",
  "anya-e0102n:402_1": "tadā nesaṃ maraṇakāle paccupaṭṭhitaṃ kammakammanimittagatinimittānaṃ aññataraṃ ārammaṇaṃ",
  "anya-e0102n:402_2": "katvā aṭṭha sahetukakāmāvacaravipākāni, manussesu paṇḍakādibhāvaṃ āpajjamānānaṃ dubbaladvihetukakusalavipākaupekkhāsahagatāhetukavipākamanoviññāṇadhātu",
  "anya-e0102n:402_3": "cāti paṭisandhivasena nava vipākacittāni pavattanti. Yadā rūpāvacarārūpāvacarakusalānubhāvena",
  "anya-e0102n:402_4": "rūpārūpabhavesu nibbattanti, tadā nesaṃ maraṇakāle paccupaṭṭhitaṃ kammanimittameva",
  "anya-e0102n:402_5": "ārammaṇaṃ katvā nava rūpārūpāvacaravipākāni paṭisandhivasena pavattanti.",
  "anya-e0102n:403_0": "Yadā pana akusalānubhāvena apāye nibbattanti, tadā nesaṃ maraṇakāle paccupaṭṭhitaṃ",
  "anya-e0102n:403_1": "kammakammanimittagatinimittānaṃ aññataraṃ ārammaṇaṃ katvā ekā akusalavipākāhetukamanoviññāṇadhātu",
  "anya-e0102n:403_2": "paṭisandhivasena pavattatīti evaṃ tāvettha ekūnavīsatiyā vipākaviññāṇānaṃ paṭisandhivasena pavatti veditabbā.",
  "anya-e0102n:404_0": "Paṭisandhiviññāṇe pana niruddhe taṃ taṃ paṭisandhiviññāṇamanubandhamānaṃ tassa tasseva",
  "anya-e0102n:404_1": "kammassa vipākabhūtaṃ tasmiññeva ārammaṇe tādisameva bhavaṅgaviññāṇaṃ nāma pavattati,",
  "anya-e0102n:404_2": "punapi tādisanti evaṃ asati santānavinivattake aññasmiṃ cittuppāde nadīsotaṃ viya",
  "anya-e0102n:404_3": "supinaṃ apassato niddokkamanakālādīsu aparimāṇasaṅkhyampi pavattatiyevāti evaṃ tesaññeva",
  "anya-e0102n:404_4": "viññāṇānaṃ bhavaṅgavasenāpi pavatti veditabbā.",
  "anya-e0102n:405_0": "Evaṃ pavatte pana bhavaṅgasantāne yadā sattānaṃ indriyāni ārammaṇagahaṇakkhamāni",
  "anya-e0102n:405_1": "honti, tadā cakkhussāpāthagate rūpe rūpaṃ paṭicca cakkhupasādassa ghaṭṭanā hoti,",
  "anya-e0102n:405_2": "tato ghaṭṭanānubhāvena bhavaṅgacalanaṃ hoti, atha niruddhe bhavaṅge tadeva rūpaṃ",
  "anya-e0102n:405_3": "ārammaṇaṃ katvā bhavaṅgaṃ vicchindamānā viya āvajjanakiccaṃ sādhayamānā kiriyamanodhātu",
  "anya-e0102n:405_4": "uppajjati. Sotadvārādīsupi eseva nayo. Manodvāre pana chabbidhepi ārammaṇe āpāthagate",
  "anya-e0102n:405_5": "bhavaṅgacalanānantaraṃ bhavaṅgaṃ vicchindamānā viya āvajjanakiccaṃ sādhayamānā ahetukakiriyamanoviññāṇadhātu",
  "anya-e0102n:405_6": "uppajjati upekkhāsahagatāti evaṃ dvinnaṃ kiriyaviññāṇānaṃ āvajjanavasena pavatti veditabbā.",
  "anya-e0102n:406_0": "Āvajjanānantaraṃ pana cakkhudvāre tāva dassanakiccaṃ sādhayamānaṃ cakkhupasādavatthukaṃ",
  "anya-e0102n:406_1": "cakkhuviññāṇaṃ, sotadvārādīsu savanādikiccaṃ sādhayamānāni sotaghānajivhākāyaviññāṇāni",
  "anya-e0102n:406_2": "pavattanti. Tāni iṭṭhaiṭṭhamajjhattesu visayesu kusalavipākāni, aniṭṭhaaniṭṭhamajjhattesu",
  "anya-e0102n:406_3": "visayesu akusalavipākānīti evaṃ dasannaṃ vipākaviññāṇānaṃ dassanasavanaghāyanasāyanaphusanavasena pavatti veditabbā.",
  "anya-e0102n:407_0": "“Cakkhuviññāṇadhātuyā uppajjitvā niruddhasamanantarā uppajjati cittaṃ mano mānasaṃ",
  "anya-e0102n:407_1": "tajjā manodhātū”tiādivacanato pana cakkhuviññāṇādīnaṃ anantarā tesaññeva visayaṃ",
  "anya-e0102n:407_2": "sampaṭicchamānā kusalavipākānantaraṃ kusalavipākā, akusalavipākānantaraṃ akusalavipākā",
  "anya-e0102n:407_3": "manodhātu uppajjati. Evaṃ dvinnaṃ vipākaviññāṇānaṃ sampaṭicchanavasena pavatti veditabbā.",
  "anya-e0102n:408_0": "“Manodhātuyāpi uppajjitvā niruddhasamanantarā uppajjati cittaṃ mano mānasaṃ tajjāmanoviññāṇadhātū”ti",
  "anya-e0102n:408_1": "vacanato pana manodhātuyā sampaṭicchitameva visayaṃ santīrayamānā akusalavipākamanodhātuyā",
  "anya-e0102n:408_2": "anantarā akusalavipākā, kusalavipākāya anantarā iṭṭhārammaṇe somanassasahagatā, iṭṭhamajjhatte",
  "anya-e0102n:408_3": "upekkhāsahagatā uppajjati vipākāhetukamanoviññāṇadhātūti evaṃ tiṇṇaṃ vipākaviññāṇānaṃ",
  "anya-e0102n:408_4": "santīraṇavasena pavatti veditabbā.",
  "anya-e0102n:409": "Santīraṇānantaraṃ pana tameva visayaṃ vavatthāpayamānā uppajjati kiriyāhetukamanoviññāṇadhātu upekkhāsahagatāti evaṃ ekasseva kiriyaviññāṇassa voṭṭhabbanavasena pavatti veditabbā.",
  "anya-e0102n:410_0": "Voṭṭhabbanānantaraṃ pana sace mahantaṃ hoti rūpādiārammaṇaṃ, atha yathāvavatthāpite",
  "anya-e0102n:410_1": "visaye aṭṭhannaṃ vā kāmāvacarakusalānaṃ dvādasannaṃ vā akusalānaṃ navannaṃ vā avasesakāmāvacarakiriyānaṃ",
  "anya-e0102n:410_2": "aññataravasena cha satta vā javanāni javanti, eso tāva pañcadvāre nayo.",
  "anya-e0102n:411_0": "Manodvāre pana manodvārāvajjanānantaraṃ tāniyeva. Gotrabhuto uddhaṃ rūpāvacarato",
  "anya-e0102n:411_1": "pañca kusalāni pañca kiriyāni, arūpāvacarato cattāri kusalāni cattāri kiriyāni, lokuttarato",
  "anya-e0102n:411_2": "cattāri maggacittāni cattāri phalacittānīti imesu yaṃ yaṃ laddhapaccayaṃ hoti, taṃ",
  "anya-e0102n:411_3": "taṃ javatīti evaṃ pañcapaññāsāya kusalākusalakiriyavipākaviññāṇānaṃ javanavasena pavatti veditabbā.",
  "anya-e0102n:412_0": "Javanāvasāne pana sace pañcadvāre atimahantaṃ, manodvāre ca vibhūtamārammaṇaṃ hoti,",
  "anya-e0102n:412_1": "atha kāmāvacarasattānaṃ kāmāvacarajavanāvasāne iṭṭhārammaṇādīnaṃ purimakammajavanacittādīnañca",
  "anya-e0102n:412_2": "vasena yo yo paccayo laddho hoti, tassa tassa vasena aṭṭhasu sahetukakāmāvacaravipākesu",
  "anya-e0102n:412_3": "tīsu vipākāhetukamanoviññāṇadhātūsu ca aññataraṃ paṭisotagataṃ nāvaṃ anubandhamānaṃ",
  "anya-e0102n:412_4": "kiñci antaraṃ udakamiva bhavaṅgassārammaṇato aññasmiṃ ārammaṇe javitaṃ javanamanubandhaṃ",
  "anya-e0102n:412_5": "dvikkhattuṃ sakiṃ vā vipākaviññāṇaṃ uppajjati. Tadetaṃ javanāvasāne bhavaṅgassa ārammaṇe",
  "anya-e0102n:412_6": "pavattanārahaṃ samānaṃ tassa javanassa ārammaṇaṃ ārammaṇaṃ katvā pavattattā tadārammaṇanti",
  "anya-e0102n:412_7": "vuccati. Evaṃ ekādasannaṃ vipākaviññāṇānaṃ tadārammaṇavasena pavatti veditabbā.",
  "anya-e0102n:413_0": "Tadārammaṇāvasāne pana puna bhavaṅgameva pavattati, bhavaṅge vicchinne puna āvajjanādīnīti",
  "anya-e0102n:413_1": "evaṃ laddhapaccayacittasantānaṃ bhavaṅgānantaraṃ āvajjanaṃ āvajjanānantaraṃ dassanādīnīti",
  "anya-e0102n:413_2": "cittaniyamavaseneva punappunaṃ tāva pavattati, yāva ekasmiṃ bhave bhavaṅgassa parikkhayo.",
  "anya-e0102n:413_3": "Ekasmiṃ hi bhave yaṃ sabbapacchimaṃ bhavaṅgacittaṃ, taṃ tato cavanattā cutīti vuccati.",
  "anya-e0102n:413_4": "Tasmā tampi ekūnavīsatividhameva hoti. Evaṃ ekūnavīsatiyā vipākaviññāṇānaṃ cutivasena pavatti veditabbā.",
  "anya-e0102n:414_0": "Cutito pana puna paṭisandhi, paṭisandhito puna bhavaṅganti evaṃ bhavagatiṭhitinivāsesu",
  "anya-e0102n:414_1": "saṃsaramānānaṃ sattānaṃ avicchinnaṃ cittasantānaṃ pavattatiyeva. Yo panettha arahattaṃ",
  "anya-e0102n:414_2": "pāpuṇāti, tassa cuticitte niruddhe niruddhameva hotīti.",
  "anya-e0102n:415": "Idaṃ viññāṇakkhandhe vitthārakathāmukhaṃ.",
  "anya-e0102n:416": "Vedanākkhandhakathā",
  "anya-e0102n:417_0": "456. Idāni yaṃ vuttaṃ “yaṃkiñci vedayitalakkhaṇaṃ, sabbaṃ taṃ ekato katvā vedanākkhandho",
  "anya-e0102n:417_1": "veditabbo”ti, etthāpi vedayitalakkhaṇaṃ nāma vedanāva. Yathāha – “vedayati vedayatīti",
  "anya-e0102n:417_2": "kho āvuso, tasmā vedanāti vuccatī”ti. Sā pana vedayitalakkhaṇena sabhāvato ekavidhāpi",
  "anya-e0102n:417_3": "jātivasena tividhā hoti kusalā, akusalā, abyākatā cāti.",
  "anya-e0102n:418_0": "Tattha kāmāvacaraṃ somanassupekkhāñāṇasaṅkhārabhedato aṭṭhavidhantiādinā nayena vuttena",
  "anya-e0102n:418_1": "kusalaviññāṇena sampayuttā kusalā, akusalena sampayuttā akusalā, abyākatena sampayuttā",
  "anya-e0102n:418_2": "abyākatāti veditabbā. Sā sabhāvabhedato pañcavidhā hoti – sukhaṃ dukkhaṃ somanassaṃ",
  "anya-e0102n:418_3": "domanassaṃ upekkhāti.",
  "anya-e0102n:419_0": "Tattha kusalavipākena kāyaviññāṇena sampayuttaṃ sukhaṃ. Akusalavipākena dukkhaṃ.",
  "anya-e0102n:419_1": "Kāmāvacarato catūhi kusalehi, catūhi sahetukavipākehi, ekena ahetukavipākena, catūhi",
  "anya-e0102n:419_2": "sahetukakiriyehi, ekena ahetukakiriyena, catūhi akusalehi, rūpāvacarato ṭhapetvā",
  "anya-e0102n:419_3": "pañcamajjhānaviññāṇaṃ catūhi kusalehi, catūhi vipākehi, catūhi kiriyehi, lokuttaraṃ",
  "anya-e0102n:419_4": "pana yasmā ajhānikaṃ nāma natthi, tasmā aṭṭha lokuttarāni pañcannaṃ jhānānaṃ vasena",
  "anya-e0102n:419_5": "cattālīsaṃ honti. Tesu ṭhapetvā aṭṭha pañcamajjhānikāni sesehi dvattiṃsāya kusalavipākehīti",
  "anya-e0102n:419_6": "evaṃ somanassaṃ dvāsaṭṭhiyā viññāṇehi sampayuttaṃ. Domanassaṃ dvīhi akusalehi. Upekkhā",
  "anya-e0102n:419_7": "avasesapañcapaññāsāya viññāṇehi sampayuttā.",
  "anya-e0102n:420": "Tattha iṭṭhaphoṭṭhabbānubhavanalakkhaṇaṃ sukhaṃ, sampayuttānaṃ upabrūhanarasaṃ, kāyikaassādapaccupaṭṭhānaṃ, kāyindriyapadaṭṭhānaṃ.",
  "anya-e0102n:421": "Aniṭṭhaphoṭṭhabbānubhavanalakkhaṇaṃ dukkhaṃ, sampayuttānaṃ milāpanarasaṃ, kāyikābādhapaccupaṭṭhānaṃ, kāyindriyapadaṭṭhānaṃ.",
  "anya-e0102n:422": "Iṭṭhārammaṇānubhavanalakkhaṇaṃ somanassaṃ, yathā tathā vā iṭṭhākārasambhogarasaṃ, cetasikaassādapaccupaṭṭhānaṃ, passaddhipadaṭṭhānaṃ.",
  "anya-e0102n:423": "Aniṭṭhārammaṇānubhavanalakkhaṇaṃ domanassaṃ, yathā tathā vā aniṭṭhākārasambhogarasaṃ, cetasikābādhapaccupaṭṭhānaṃ, ekanteneva hadayavatthupadaṭṭhānaṃ.",
  "anya-e0102n:424": "Majjhattavedayitalakkhaṇā upekkhā, sampayuttānaṃ nātiupabrūhanamilāpanarasā, santabhāvapaccupaṭṭhānā, nippītikacittapadaṭṭhānāti.",
  "anya-e0102n:425": "Idaṃ vedanākkhandhe vitthārakathāmukhaṃ.",
  "anya-e0102n:426": "Saññākkhandhakathā",
  "anya-e0102n:427_0": "457. Idāni yaṃ vuttaṃ “yaṃkiñci sañjānanalakkhaṇaṃ, sabbaṃ taṃ ekato katvā saññākkhandho",
  "anya-e0102n:427_1": "veditabbo”ti, etthāpi sañjānanalakkhaṇaṃ nāma saññāva. Yathāha – “sañjānāti sañjānātīti",
  "anya-e0102n:427_2": "kho, āvuso, tasmā saññāti vuccatī”ti. Sā panesā sañjānanalakkhaṇena sabhāvato ekavidhāpi",
  "anya-e0102n:427_3": "jātivasena tividhā hoti kusalā, akusalā, abyākatā ca.",
  "anya-e0102n:428_0": "Tattha kusalaviññāṇasampayuttā kusalā, akusalasampayuttā akusalā, abyākatasampayuttā",
  "anya-e0102n:428_1": "abyākatā. Na hi taṃ viññāṇaṃ atthi, yaṃ saññāya vippayuttaṃ, tasmā yattako viññāṇassa",
  "anya-e0102n:428_2": "bhedo, tattako saññāyāti.",
  "anya-e0102n:429_0": "Sā panesā evaṃ viññāṇena samappabhedāpi lakkhaṇādito sabbāva sañjānanalakkhaṇā, tadevetanti",
  "anya-e0102n:429_1": "puna sañjānanapaccayanimittakaraṇarasā dāruādīsu tacchakādayo viya, yathāgahitanimittavasena",
  "anya-e0102n:429_2": "abhinivesakaraṇapaccupaṭṭhānā hatthidassakaandhā viya, yathāupaṭṭhitavisayapadaṭṭhānā",
  "anya-e0102n:429_3": "tiṇapurisakesu migapotakānaṃ purisāti uppannasaññā viyāti.",
  "anya-e0102n:430": "Idaṃ saññākkhandhe vitthārakathāmukhaṃ.",
  "anya-e0102n:431": "Saṅkhārakkhandhakathā",
  "anya-e0102n:432_0": "458. Yaṃ pana vuttaṃ “yaṃkiñci abhisaṅkharaṇalakkhaṇaṃ, sabbaṃ taṃ ekato katvā saṅkhārakkhandho",
  "anya-e0102n:432_1": "veditabbo”ti, ettha abhisaṅkharaṇalakkhaṇaṃ nāma rāsikaraṇalakkhaṇaṃ. Kiṃ pana tanti,",
  "anya-e0102n:432_2": "saṅkhārāyeva. Yathāha – “saṅkhatamabhisaṅkharontīti kho, bhikkhave, tasmā saṅkhārāti",
  "anya-e0102n:432_3": "vuccantī”ti. Te abhisaṅkharaṇalakkhaṇā, āyūhanarasā, vipphārapaccupaṭṭhānā, sesakhandhattayapadaṭṭhānā.",
  "anya-e0102n:433": "Evaṃ lakkhaṇādito ekavidhāpi ca jātivasena tividhā kusalā, akusalā, abyākatāti. Tesu kusalaviññāṇasampayuttā kusalā. Akusalasampayuttā akusalā. Abyākatasampayuttā abyākatā.",
  "anya-e0102n:434_0": "Tattha kāmāvacarapaṭhamakusalaviññāṇasampayuttā tāva niyatā sarūpena āgatā sattavīsati,",
  "anya-e0102n:434_1": "yevāpanakā cattāro, aniyatā pañcāti chattiṃsa. Tattha phasso, cetanā, vitakko, vicāro,",
  "anya-e0102n:434_2": "pīti, vīriyaṃ, jīvitaṃ, samādhi, saddhā, sati, hirī, ottappaṃ, alobho, adoso, amoho,",
  "anya-e0102n:434_3": "kāyapassaddhi, cittapassaddhi, kāyalahutā, cittalahutā, kāyamudutā, cittamudutā,",
  "anya-e0102n:434_4": "kāyakammaññatā, cittakammaññatā, kāyapāguññatā, cittapāguññatā, kāyujukatā, cittujukatāti",
  "anya-e0102n:434_5": "ime sarūpena āgatā sattavīsati. Chando, adhimokkho, manasikāro, tatramajjhattatāti",
  "anya-e0102n:434_6": "ime yevāpanakā cattāro. Karuṇā, muditā, kāyaduccaritavirati, vacīduccaritavirati,",
  "anya-e0102n:434_7": "micchājīvaviratīti ime aniyatā pañca. Ete hi kadāci uppajjanti, uppajjamānāpi ca",
  "anya-e0102n:434_8": "na ekato uppajjanti.",
  "anya-e0102n:435_0": "459. Tattha phusatīti phasso. Svāyaṃ phusanalakkhaṇo. Saṅghaṭṭanaraso, sannipātapaccupaṭṭhāno,",
  "anya-e0102n:435_1": "āpāthagatavisayapadaṭṭhāno. Ayañhi arūpadhammopi samāno ārammaṇe phusanākāreneva",
  "anya-e0102n:435_2": "pavattati. Ekadesena ca analliyamānopi rūpaṃ viya cakkhu, saddo viya ca sotaṃ cittaṃ",
  "anya-e0102n:435_3": "ārammaṇañca saṅghaṭṭeti, tikasannipātasaṅkhātassa attano kāraṇassa vasena paveditattā",
  "anya-e0102n:435_4": "sannipātapaccupaṭṭhāno. Tajjāsamannāhārena ceva indriyena ca parikkhate visaye anantarāyeneva",
  "anya-e0102n:435_5": "uppajjanato āpāthagatavisayapadaṭṭhānoti vuccati. Vedanādhiṭṭhānabhāvato pana niccammagāvī viya daṭṭhabbo.",
  "anya-e0102n:436_0": "460. Cetayatīti cetanā. Abhisandahatīti attho. Sā cetanābhāvalakkhaṇā, āyūhanarasā,",
  "anya-e0102n:436_1": "saṃvidahanapaccupaṭṭhānā sakiccaparakiccasādhikā jeṭṭhasissamahāvaḍḍhakīādayo viya.",
  "anya-e0102n:436_2": "Accāyikakammānussaraṇādīsu ca panāyaṃ sampayuttānaṃ ussahanabhāvena pavattamānā pākaṭā hoti.",
  "anya-e0102n:437": "Vitakkavicārapītīsu yaṃ vattabbaṃ siyā, taṃ sabbaṃ pathavīkasiṇaniddese paṭhamajjhānavaṇṇanāyaṃ vuttameva.",
  "anya-e0102n:438_0": "461. Vīrabhāvo vīriyaṃ. Taṃ ussahanalakkhaṇaṃ, sahajātānaṃ upatthambhanarasaṃ, asaṃsīdanabhāvapaccupaṭṭhānaṃ.",
  "anya-e0102n:438_1": "“Saṃviggo yoniso padahatī”ti vacanato saṃvegapadaṭṭhānaṃ, vīriyārambhavatthupadaṭṭhānaṃ",
  "anya-e0102n:438_2": "vā, sammā āraddhaṃ sabbasampattīnaṃ mūlaṃ hotīti daṭṭhabbaṃ.",
  "anya-e0102n:439_0": "462. Jīvanti tena, sayaṃ vā jīvati, jīvanamattameva vā tanti jīvitaṃ. Lakkhaṇādīni",
  "anya-e0102n:439_1": "panassa rūpajīvite vuttanayeneva veditabbāni. Tañhi rūpadhammānaṃ jīvitaṃ, idaṃ arūpadhammānanti",
  "anya-e0102n:439_2": "idamevettha nānākaraṇaṃ.",
  "anya-e0102n:440_0": "463. Ārammaṇe cittaṃ samaṃ ādhiyati, sammā vā ādhiyati, samādhānamattameva vā etaṃ",
  "anya-e0102n:440_1": "cittassāti samādhi. So avisāralakkhaṇo, avikkhepalakkhaṇo vā, sahajātānaṃ sampiṇḍanaraso",
  "anya-e0102n:440_2": "nhāniyacuṇṇānaṃ udakaṃ viya, upasamapaccupaṭṭhāno, visesato sukhapadaṭṭhāno, nivāte",
  "anya-e0102n:440_3": "dīpaccīnaṃ ṭhiti viya cetaso ṭhitīti daṭṭhabbo.",
  "anya-e0102n:441_0": "464. Saddahanti etāya, sayaṃ vā saddahati, saddahanamattameva vā esāti saddhā. Sā",
  "anya-e0102n:441_1": "saddahanalakkhaṇā, okappanalakkhaṇā vā, pasādanarasā udakappasādakamaṇi viya, pakkhandanarasā",
  "anya-e0102n:441_2": "vā oghuttaraṇo viya. Akālussiyapaccupaṭṭhānā, adhimuttipaccupaṭṭhānā vā, saddheyyavatthupadaṭṭhānā,",
  "anya-e0102n:441_3": "saddhammassavanādisotāpattiyaṅga padaṭṭhānā vā, hatthavittabījāni viya daṭṭhabbā.",
  "anya-e0102n:442_0": "465. Saranti tāya, sayaṃ vā sarati saraṇamattameva vā esāti sati. Sā apilāpanalakkhaṇā,",
  "anya-e0102n:442_1": "asammosarasā, ārakkhapaccupaṭṭhānā, visayābhimukhabhāvapaccupaṭṭhānā vā, thirasaññāpadaṭṭhānā,",
  "anya-e0102n:442_2": "kāyādisatipaṭṭhānapadaṭṭhānā vā. Ārammaṇe daḷhapatiṭṭhitattā pana esikā viya, cakkhudvārādirakkhaṇato",
  "anya-e0102n:442_3": "dovāriko viya ca daṭṭhabbā.",
  "anya-e0102n:443_0": "466. Kāyaduccaritādīhi hiriyatīti hirī. Lajjāyetaṃ adhivacanaṃ. Tehiyeva ottappatīti",
  "anya-e0102n:443_1": "ottappaṃ. Pāpato ubbegassetaṃ adhivacanaṃ. Tattha pāpato jigucchanalakkhaṇā hirī.",
  "anya-e0102n:443_2": "Uttāsanalakkhaṇaṃ ottappaṃ. Lajjākārena pāpānaṃ akaraṇarasā hirī. Uttāsākārena ottappaṃ.",
  "anya-e0102n:443_3": "Vuttappakāreneva ca pāpato saṅkocanapaccupaṭṭhānā etā, attagāravaparagāravapadaṭṭhānā.",
  "anya-e0102n:443_4": "Attānaṃ garuṃ katvā hiriyā pāpaṃ jahāti kulavadhū viya. Paraṃ garuṃ katvā ottappena",
  "anya-e0102n:443_5": "pāpaṃ jahāti vesiyā viya. Ime ca pana dve dhammā lokapālakāti daṭṭhabbā.",
  "anya-e0102n:444_0": "467. Na lubbhanti tena, sayaṃ vā na lubbhati, alubbhanamattameva vā tanti alobho.",
  "anya-e0102n:444_1": "Adosāmohesupi eseva nayo. Tesu alobho ārammaṇe cittassa agedhalakkhaṇo, alaggabhāvalakkhaṇo",
  "anya-e0102n:444_2": "vā kamaladale jalabindu viya. Apariggaharaso muttabhikkhu viya, anallīnabhāvapaccupaṭṭhāno",
  "anya-e0102n:444_3": "asucimhi patitapuriso viya.",
  "anya-e0102n:445": "468. Adoso acaṇḍikkalakkhaṇo, avirodhalakkhaṇo vā anukūlamitto viya, āghātavinayaraso, pariḷāhavinayaraso vā candanaṃ viya, sommabhāvapaccupaṭṭhāno puṇṇacando viya.",
  "anya-e0102n:446_0": "469. Amoho yathāsabhāvapaṭivedhalakkhaṇo, akkhalitapaṭivedhalakkhaṇo vā kusalissāsakhittausupaṭivedho",
  "anya-e0102n:446_1": "viya, visayobhāsanaraso padīpo viya. Asammohapaccupaṭṭhāno araññagatasudesako viya.",
  "anya-e0102n:446_2": "Tayopi cete sabbakusalānaṃ mūlabhūtāti daṭṭhabbā.",
  "anya-e0102n:447_0": "470. Kāyassa passambhanaṃ kāyapassaddhi. Cittassa passambhanaṃ cittapassaddhi. Kāyoti",
  "anya-e0102n:447_1": "cettha vedanādayo tayo khandhā. Ubhopi panetā ekato katvā kāyacittadarathavūpasamalakkhaṇā",
  "anya-e0102n:447_2": "kāyacittapassaddhiyo, kāyacittadarathanimaddanarasā, kāyacittānaṃ aparipphandanasītibhāvapaccupaṭṭhānā,",
  "anya-e0102n:447_3": "kāyacittapadaṭṭhānā. Kāyacittānaṃ avūpasamakarauddhaccādikilesapaṭipakkhabhūtāti daṭṭhabbā.",
  "anya-e0102n:448_0": "Kāyassa lahubhāvo kāyalahutā. Cittassa lahubhāvo cittalahutā. Tā kāyacittagarubhāvavūpasamalakkhaṇā,",
  "anya-e0102n:448_1": "kāyacittagarubhāvanimaddanarasā, kāyacittānaṃ adandhatāpaccupaṭṭhānā, kāyacittapadaṭṭhānā.",
  "anya-e0102n:448_2": "Kāyacittānaṃ garubhāvakarathinamiddhādikilesapaṭipakkhabhūtāti daṭṭhabbā.",
  "anya-e0102n:449_0": "Kāyassa mudubhāvo kāyamudutā. Cittassa mudubhāvo cittamudutā. Tā kāyacittatthambhavūpasamalakkhaṇā,",
  "anya-e0102n:449_1": "kāyacittathaddhabhāvanimaddanarasā, appaṭighātapaccupaṭṭhānā, kāyacittapadaṭṭhānā.",
  "anya-e0102n:449_2": "Kāyacittānaṃ thaddhabhāvakaradiṭṭhimānādikilesapaṭipakkhabhūtāti daṭṭhabbā.",
  "anya-e0102n:450_0": "Kāyassa kammaññabhāvo kāyakammaññatā. Cittassa kammaññabhāvo cittakammaññatā. Tā",
  "anya-e0102n:450_1": "kāyacittākammaññabhāvavūpasamalakkhaṇā, kāyacittākammaññabhāvanimaddanarasā, kāyacittānaṃ",
  "anya-e0102n:450_2": "ārammaṇakaraṇasampattipaccupaṭṭhānā, kāyacittapadaṭṭhānā. Kāyacittānaṃ akammaññabhāvakarāvasesanīvaraṇādipaṭipakkhabhūtā,",
  "anya-e0102n:450_3": "pasādanīyavatthūsu pasādāvahā, hitakiriyāsu viniyogakkhamabhāvāvahā suvaṇṇavisuddhi viyāti daṭṭhabbā.",
  "anya-e0102n:451_0": "Kāyassa pāguññabhāvo kāyapāguññatā. Cittassa pāguññabhāvo cittapāguññatā. Tā kāyacittānaṃ",
  "anya-e0102n:451_1": "agelaññabhāvalakkhaṇā, kāyacittagelaññanimaddanarasā, nirādīnavapaccupaṭṭhānā, kāyacittapadaṭṭhānā.",
  "anya-e0102n:451_2": "Kāyacittānaṃ gelaññakaraasaddhiyādipaṭipakkhabhūtāti daṭṭhabbā.",
  "anya-e0102n:452_0": "Kāyassa ujukabhāvo kāyujukatā. Cittassa ujukabhāvo cittujukatā. Tā kāyacittaajjavalakkhaṇā,",
  "anya-e0102n:452_1": "kāyacittakuṭilabhāvanimaddanarasā, ajimhatāpaccupaṭṭhānā, kāyacittapadaṭṭhānā. Kāyacittānaṃ",
  "anya-e0102n:452_2": "kuṭilabhāvakaramāyāsāṭheyyādipaṭipakkhabhūtāti daṭṭhabbā.",
  "anya-e0102n:453_0": "471. Chandoti kattukāmatāyetaṃ adhivacanaṃ. Tasmā so kattukāmatālakkhaṇo chando,",
  "anya-e0102n:453_1": "ārammaṇapariyesanaraso, ārammaṇena atthikatāpaccupaṭṭhāno, tadevassa padaṭṭhānaṃ.",
  "anya-e0102n:453_2": "Ārammaṇaggahaṇe ayaṃ cetaso hatthappasāraṇaṃ viya daṭṭhabbo.",
  "anya-e0102n:454": "472. Adhimuccanaṃ adhimokkho. So sanniṭṭhānalakkhaṇo, asaṃsappanaraso, nicchayapaccupaṭṭhāno, sanniṭṭheyyadhammapadaṭṭhāno, ārammaṇe niccalabhāvena indakhīlo viya daṭṭhabbo.",
  "anya-e0102n:455": "473. Kiriyā kāro. Manamhi kāro manasikāro. Purimamanato visadisamanaṃ karotītipi manasikāro. Svāyaṃ ārammaṇapaṭipādako, vīthipaṭipādako, javanapaṭipādakoti tippakāro.",
  "anya-e0102n:456_0": "Tattha ārammaṇapaṭipādako manamhi kāroti manasikāro. So sāraṇalakkhaṇo, sampayuttānaṃ",
  "anya-e0102n:456_1": "ārammaṇe saṃyojanaraso, ārammaṇābhimukhabhāvapaccupaṭṭhāno, ārammaṇapadaṭṭhāno. Saṅkhārakkhandhapariyāpanno,",
  "anya-e0102n:456_2": "ārammaṇapaṭipādakattena sampayuttānaṃ sārathi viya daṭṭhabbo. Vīthipaṭipādakoti pana",
  "anya-e0102n:456_3": "pañcadvārāvajjanassetaṃ adhivacanaṃ. Javanapaṭipādakoti manodvārāvajjanassetaṃ adhivacanaṃ.",
  "anya-e0102n:456_4": "Na te idha adhippetā.",
  "anya-e0102n:457_0": "474. Tesu dhammesu majjhattatā tatramajjhattatā. Sā cittacetasikānaṃ samavāhitalakkhaṇā,",
  "anya-e0102n:457_1": "ūnādhikatānivāraṇarasā, pakkhapātupacchedanarasā vā, majjhattabhāvapaccupaṭṭhānā,",
  "anya-e0102n:457_2": "cittacetasikānaṃ ajjhupekkhanabhāvena samappavattānaṃ ājānīyānaṃ ajjhupekkhakasārathi viya daṭṭhabbā.",
  "anya-e0102n:458": "Karuṇāmuditā ca brahmavihāraniddese vuttanayeneva veditabbā. Kevalañhi tā appanāppattā rūpāvacarā, imā kāmāvacarāti ayameva viseso.",
  "anya-e0102n:459": "Keci pana mettupekkhāyopi aniyatesu icchanti, taṃ na gahetabbaṃ. Atthato hi adosoyeva mettā, tatramajjhattupekkhāyeva upekkhāti.",
  "anya-e0102n:460_0": "475. Kāyaduccaritato virati kāyaduccaritavirati. Esa nayo sesāsupi. Lakkhaṇādito",
  "anya-e0102n:460_1": "panetā tissopi kāyaduccaritādivatthūnaṃ avītikkamalakkhaṇā, amaddanalakkhaṇāti vuttaṃ",
  "anya-e0102n:460_2": "hoti. Kāyaduccaritādivatthuto saṅkocanarasā, akiriyapaccupaṭṭhānā, saddhāhirottappaappicchatādiguṇapadaṭṭhānā,",
  "anya-e0102n:460_3": "pāpakiriyato cittassa vimukhabhāvabhūtāti daṭṭhabbā.",
  "anya-e0102n:461": "476. Iti imeva chattiṃsa saṅkhārā paṭhamena kāmāvacarakusalaviññāṇena sampayogaṃ gacchantīti veditabbā. Yathā ca paṭhamena, evaṃ dutiyenāpi. Sasaṅkhārabhāvamattameva hettha viseso.",
  "anya-e0102n:462": "Tatiyena pana ṭhapetvā amohaṃ avasesā veditabbā. Tathā catutthena. Sasaṅkhārabhāvamattameva hettha viseso.",
  "anya-e0102n:463_0": "Paṭhame vuttesu pana ṭhapetvā pītiṃ avasesā pañcamena sampayogaṃ gacchanti. Yathā",
  "anya-e0102n:463_1": "ca pañcamena, evaṃ chaṭṭhenāpi. Sasaṅkhārabhāvamattameva hettha viseso. Sattamena",
  "anya-e0102n:463_2": "ca pana ṭhapetvā amohaṃ avasesā veditabbā. Tathā aṭṭhamena. Sasaṅkhārabhāvamattameva hettha viseso.",
  "anya-e0102n:464_0": "Paṭhame vuttesu ṭhapetvā viratittayaṃ sesā rūpāvacarakusalesu paṭhamena sampayogaṃ",
  "anya-e0102n:464_1": "gacchanti. Dutiyena tato vitakkavajjā. Tatiyena tato vicāravajjā. Catutthena tato",
  "anya-e0102n:464_2": "pītivajjā. Pañcamena tato aniyatesu karuṇāmuditāvajjā. Teyeva catūsu āruppakusalesu.",
  "anya-e0102n:464_3": "Arūpāvacarabhāvoyeva hi ettha viseso.",
  "anya-e0102n:465_0": "Lokuttaresu paṭhamajjhānike tāva maggaviññāṇe paṭhamarūpāvacaraviññāṇe vuttanayena,",
  "anya-e0102n:465_1": "dutiyajjhānikādibhede dutiyarūpāvacaraviññāṇādīsu vuttanayeneva veditabbā. Karuṇāmuditānaṃ",
  "anya-e0102n:465_2": "pana abhāvo, niyataviratitā, lokuttaratā cāti ayamettha viseso. Evaṃ tāva kusalāyeva saṅkhārā veditabbā.",
  "anya-e0102n:466_0": "477. Akusalesu lobhamūle paṭhamākusalasampayuttā tāva niyatā sarūpena āgatā terasa,",
  "anya-e0102n:466_1": "yevāpanakā cattāroti sattarasa. Tattha phasso, cetanā, vitakko, vicāro, pīti, vīriyaṃ,",
  "anya-e0102n:466_2": "jīvitaṃ, samādhi, ahirikaṃ, anottappaṃ, lobho, moho, micchādiṭṭhīti ime sarūpena",
  "anya-e0102n:466_3": "āgatā terasa. Chando, adhimokkho, uddhaccaṃ, manasikāroti ime yevāpanakā cattāro.",
  "anya-e0102n:467_0": "478. Tattha na hiriyatīti ahiriko. Ahirikassa bhāvo ahirikaṃ. Na otappatīti anottappaṃ.",
  "anya-e0102n:467_1": "Tesu ahirikaṃ kāyaduccaritādīhi ajigucchanalakkhaṇaṃ, alajjālakkhaṇaṃ vā. Anottappaṃ",
  "anya-e0102n:467_2": "teheva asārajjalakkhaṇaṃ, anuttāsalakkhaṇaṃ vā. Ayamettha saṅkhepo. Vitthāro pana",
  "anya-e0102n:467_3": "hirottappānaṃ vuttapaṭipakkhavasena veditabbo.",
  "anya-e0102n:468_0": "479. Lubbhanti tena, sayaṃ vā lubbhati, lubbhanamattameva vā tanti lobho. Muyhanti",
  "anya-e0102n:468_1": "tena, sayaṃ vā muyhati, muyhanamattameva vā tanti moho. Tesu lobho ārammaṇaggahaṇalakkhaṇo",
  "anya-e0102n:468_2": "makkaṭālepo viya, abhisaṅgaraso tattakapāle khittamaṃsapesi viya. Apariccāgapaccupaṭṭhāno",
  "anya-e0102n:468_3": "telañjanarāgo viya. Saṃyojaniyadhammesu assādadassanapadaṭṭhāno. Taṇhānadībhāvena",
  "anya-e0102n:468_4": "vaḍḍhamāno sīghasotā nadī iva mahāsamuddaṃ apāyameva gahetvā gacchatīti daṭṭhabbo.",
  "anya-e0102n:469_0": "480. Moho cittassa andhabhāvalakkhaṇo, aññāṇalakkhaṇo vā, asampaṭivedharaso, ārammaṇasabhāvacchādanaraso",
  "anya-e0102n:469_1": "vā, asammāpaṭipattipaccupaṭṭhāno, andhakārapaccupaṭṭhāno vā, ayonisomanasikārapadaṭṭhāno,",
  "anya-e0102n:469_2": "sabbākusalānaṃ mūlanti daṭṭhabbo.",
  "anya-e0102n:470_0": "481. Micchā passanti tāya, sayaṃ vā micchā passati, micchādassanamattaṃ vā esāti",
  "anya-e0102n:470_1": "micchādiṭṭhi. Sā ayoniso abhinivesalakkhaṇā, parāmāsarasā, micchābhinivesapaccupaṭṭhānā,",
  "anya-e0102n:470_2": "ariyānaṃ adassanakāmatādipadaṭṭhānā, paramaṃ vajjanti daṭṭhabbā.",
  "anya-e0102n:471_0": "482. Uddhatabhāvo uddhaccaṃ. Taṃ avūpasamalakkhaṇaṃ vātābhighātacalajalaṃ viya, anavaṭṭhānarasaṃ",
  "anya-e0102n:471_1": "vātābhighātacaladhajapaṭākā viya, bhantattapaccupaṭṭhānaṃ pāsāṇābhighātasamuddhatabhasmaṃ",
  "anya-e0102n:471_2": "viya, cetaso avūpasame ayonisomanasikārapadaṭṭhānaṃ, cittavikkhepoti daṭṭhabbaṃ.",
  "anya-e0102n:471_3": "Sesā kusale vuttanayeneva veditabbā. Akusalabhāvoyeva hi akusalabhāvena ca lāmakattaṃ etesaṃ tehi viseso.",
  "anya-e0102n:472_0": "483. Iti ime sattarasa saṅkhārā paṭhamena akusalaviññāṇena sampayogaṃ gacchantīti",
  "anya-e0102n:472_1": "veditabbā. Yathā ca paṭhamena, evaṃ dutiyenāpi. Sasaṅkhāratā panettha thinamiddhassa",
  "anya-e0102n:472_2": "ca aniyatatā viseso.",
  "anya-e0102n:473_0": "Tattha thinanatā thinaṃ. Middhanatā middhaṃ. Anussāhasaṃhananatā asattivighāto cāti",
  "anya-e0102n:473_1": "attho. Thinañca middhañca thinamiddhaṃ. Tattha thinaṃ anussāhalakkhaṇaṃ, vīriyavinodanarasaṃ,",
  "anya-e0102n:473_2": "saṃsīdanapaccupaṭṭhānaṃ. Middhaṃ akammaññatālakkhaṇaṃ, onahanarasaṃ, līnatāpaccupaṭṭhānaṃ,",
  "anya-e0102n:473_3": "pacalāyikāniddāpaccupaṭṭhānaṃ vā. Ubhayampi arativijambhikādīsu ayonisomanasikārapadaṭṭhānaṃ.",
  "anya-e0102n:474_0": "Tatiyena paṭhame vuttesu ṭhapetvā micchādiṭṭhiṃ avasesā veditabbā. Māno panettha",
  "anya-e0102n:474_1": "aniyato hoti. Ayaṃ viseso, so uṇṇatilakkhaṇo, sampaggaharaso, ketukamyatāpaccupaṭṭhāno,",
  "anya-e0102n:474_2": "diṭṭhivippayuttalobhapadaṭṭhāno, ummādo viya daṭṭhabbo.",
  "anya-e0102n:475_0": "Catutthena dutiye vuttesu ṭhapetvā micchādiṭṭhiṃ avasesā veditabbā. Etthāpi ca māno",
  "anya-e0102n:475_1": "aniyatesu hotiyeva. Paṭhame vuttesu pana ṭhapetvā pītiṃ avasesā pañcamena sampayogaṃ",
  "anya-e0102n:475_2": "gacchanti. Yathā ca pañcamena, evaṃ chaṭṭhenāpi. Sasaṅkhāratā panettha thinamiddhassa",
  "anya-e0102n:475_3": "ca aniyatabhāvo viseso. Sattamena pañcame vuttesu ṭhapetvā diṭṭhiṃ avasesā veditabbā.",
  "anya-e0102n:475_4": "Māno panettha aniyato hoti. Aṭṭhamena chaṭṭhe vuttesu ṭhapetvā diṭṭhiṃ avasesā veditabbā.",
  "anya-e0102n:475_5": "Etthāpi ca māno aniyatesu hotiyevāti.",
  "anya-e0102n:476_0": "484. Dosamūlesu pana dvīsu paṭhamasampayuttā tāva niyatā sarūpena āgatā ekādasa,",
  "anya-e0102n:476_1": "yevāpanakā cattāro, aniyatā tayoti aṭṭhārasa. Tattha phasso, cetanā, vitakko, vicāro,",
  "anya-e0102n:476_2": "vīriyaṃ, jīvitaṃ, samādhi, ahirikaṃ, anoppattaṃ, doso, mohoti ime sarūpena āgatā",
  "anya-e0102n:476_3": "ekādasa. Chando, adhimokkho, uddhaccaṃ, manasikāroti ime yevāpanakā cattāro. Issā,",
  "anya-e0102n:476_4": "macchariyaṃ, kukkuccanti ime aniyatā tayo.",
  "anya-e0102n:477_0": "485. Tattha dussanti tena, sayaṃ vā dussati, dussanamattameva vā tanti doso. So caṇḍikkalakkhaṇo",
  "anya-e0102n:477_1": "pahaṭāsīviso viya, visappanaraso visanipāto viya, attano nissayadahanaraso vā dāvaggi",
  "anya-e0102n:477_2": "viya. Dūsanapaccupaṭṭhāno laddhokāso viya sapatto, āghātavatthupadaṭṭhāno, visasaṃsaṭṭhapūtimuttaṃ viya daṭṭhabbo.",
  "anya-e0102n:478": "486. Issāyanā issā. Sā parasampattīnaṃ usūyanalakkhaṇā. Tattheva anabhiratirasā, tato vimukhabhāvapaccupaṭṭhānā, parasampattipadaṭṭhānā, saṃyojananti daṭṭhabbā.",
  "anya-e0102n:479_0": "487. Maccharabhāvo macchariyaṃ. Taṃ laddhānaṃ vā labhitabbānaṃ vā attano sampattīnaṃ",
  "anya-e0102n:479_1": "nigūhanalakkhaṇaṃ, tāsaṃyeva parehi sādhāraṇabhāvaakkhamanarasaṃ, saṅkocanapaccupaṭṭhānaṃ,",
  "anya-e0102n:479_2": "kaṭukañcukatāpaccupaṭṭhānaṃ vā, attasampattipadaṭṭhānaṃ, cetaso virūpabhāvoti daṭṭhabbaṃ.",
  "anya-e0102n:480_0": "488. Kucchitaṃ kataṃ kukataṃ. Tassa bhāvo kukkuccaṃ. Taṃ pacchānutāpalakkhaṇaṃ, katākatānusocanarasaṃ,",
  "anya-e0102n:480_1": "vippaṭisārapaccupaṭṭhānaṃ, katākatapadaṭṭhānaṃ, dāsabyamiva daṭṭhabbaṃ. Sesā vuttappakārāyevāti.",
  "anya-e0102n:481": "Iti ime aṭṭhārasa saṅkhārā paṭhamena dosamūlena sampayogaṃ gacchantīti veditabbā. Yathā ca paṭhamena, evaṃ dutiyenāpi. Sasaṅkhāratā pana aniyatesu ca thinamiddhasambhavova viseso.",
  "anya-e0102n:482_0": "489. Mohamūlesu dvīsu vicikicchāsampayuttena tāva phasso, cetanā, vitakko, vicāro,",
  "anya-e0102n:482_1": "vīriyaṃ, jīvitaṃ, cittaṭṭhiti, ahirikaṃ, anottappaṃ, moho, vicikicchāti sarūpena",
  "anya-e0102n:482_2": "āgatā ekādasa, uddhaccaṃ, manasikāroti yevāpanakā dve cāti terasa.",
  "anya-e0102n:483_0": "490. Tattha cittaṭṭhitīti pavattiṭṭhitimatto dubbalo samādhi. Vigatā cikicchāti vicikicchā.",
  "anya-e0102n:483_1": "Sā saṃsayalakkhaṇā, kampanarasā, anicchayapaccupaṭṭhānā, anekaṃsagāhapaccupaṭṭhānā",
  "anya-e0102n:483_2": "vā, vicikicchāyaṃ ayonisomanasikārapadaṭṭhānā, paṭipattiantarāyakarāti daṭṭhabbā.",
  "anya-e0102n:483_3": "Sesā vuttappakārāyeva.",
  "anya-e0102n:484_0": "Uddhaccasampayuttena vicikicchāsampayutte vuttesu ṭhapetvā vicikicchaṃ sesā dvādasa.",
  "anya-e0102n:484_1": "Vicikicchāya abhāvena panettha adhimokkho uppajjati. Tena saddhiṃ teraseva, adhimokkhasabbhāvato",
  "anya-e0102n:484_2": "ca balavataro samādhi hoti. Yañcettha uddhaccaṃ, taṃ sarūpeneva āgataṃ. Adhimokkhamanasikārā",
  "anya-e0102n:484_3": "yevāpanakavasenāti evaṃ akusalasaṅkhārā veditabbā.",
  "anya-e0102n:485_0": "491. Abyākatesu vipākābyākatā tāva ahetukasahetukabhedato duvidhā. Tesu ahetukavipākaviññāṇasampayuttā",
  "anya-e0102n:485_1": "ahetukā. Tattha kusalākusalavipākacakkhuviññāṇasampayuttā tāva phasso, cetanā, jīvitaṃ,",
  "anya-e0102n:485_2": "cittaṭṭhitīti sarūpena āgatā cattāro, yevāpanako manasikāroyevāti pañca. Sotaghānajivhākāyaviññāṇasampayuttāpi",
  "anya-e0102n:485_3": "eteyeva. Ubhayavipākamanodhātuyā ete ceva vitakkavicārādhimokkhā cāti aṭṭha, tathā",
  "anya-e0102n:485_4": "tividhāyapi ahetukamanoviññāṇadhātuyā. Yā panettha somanassasahagatā, tāya saddhiṃ",
  "anya-e0102n:485_5": "pīti adhikā hotīti veditabbā.",
  "anya-e0102n:486_0": "Sahetukavipākaviññāṇasampayuttā pana sahetukā. Tesu aṭṭhakāmāvacaravipākasampayuttā",
  "anya-e0102n:486_1": "tāva aṭṭhahi kāmāvacarakusalehi sampayuttasaṅkhārasadisāyeva. Yā pana tā aniyatesu",
  "anya-e0102n:486_2": "karuṇāmuditā, tā sattārammaṇattā vipākesu na santi. Ekantaparittārammaṇā hi kāmāvacaravipākā.",
  "anya-e0102n:486_3": "Na kevalañca karuṇāmuditā, viratiyopi vipākesu na santi. “Pañca sikkhāpadā kusalāyevā”ti hi vuttaṃ.",
  "anya-e0102n:487": "Rūpāvacarārūpāvacaralokuttaravipākaviññāṇasampayuttā pana tesaṃ kusalaviññāṇasampayuttasaṅkhārehi sadisā eva.",
  "anya-e0102n:488_0": "492. Kiriyābyākatāpi ahetukasahetukabhedato duvidhā. Tesu ahetukakiriyaviññāṇasampayuttā",
  "anya-e0102n:488_1": "ahetukā. Te ca kusalavipākamanodhātuahetukamanoviññāṇadhātudvayayuttehi samānā. Manoviññāṇadhātudvaye",
  "anya-e0102n:488_2": "pana vīriyaṃ adhikaṃ. Vīriyasabbhāvato balappatto samādhi hoti. Ayamettha viseso.",
  "anya-e0102n:489_0": "Sahetukakiriyaviññāṇasampayuttā pana sahetukā. Tesu aṭṭhakāmāvacarakiriyaviññāṇasampayuttā",
  "anya-e0102n:489_1": "tāva ṭhapetvā viratiyo aṭṭhahi kāmāvacarakusalehi sampayuttasaṅkhārasadisā. Rūpāvacarārūpāvacarakiriyasampayuttā",
  "anya-e0102n:489_2": "pana sabbākārenapi tesaṃ kusalaviññāṇasampayuttasadisāyevāti evaṃ abyākatāpi saṅkhārā veditabbāti.",
  "anya-e0102n:490": "Idaṃ saṅkhārakkhandhe vitthārakathāmukhaṃ.",
  "anya-e0102n:491": "Idaṃ tāva abhidhamme padabhājanīyanayena khandhesu vitthārakathāmukhaṃ.",
  "anya-e0102n:492": "Atītādivibhāgakathā",
  "anya-e0102n:493": "493. Bhagavatā pana –",
  "anya-e0102n:494_0": "“Yaṃkiñci rūpaṃ atītānāgatapaccuppannaṃ ajjhattaṃ vā bahiddhā vā oḷārikaṃ vā sukhumaṃ",
  "anya-e0102n:494_1": "vā hīnaṃ vā paṇītaṃ vā yaṃ dūre santike vā, tadekajjhaṃ abhisaṃyūhitvā abhisaṅkhipitvā",
  "anya-e0102n:494_2": "ayaṃ vuccati rūpakkhandho. Yā kāci vedanā… yā kāci saññā… ye keci saṅkhārā… yaṃkiñci",
  "anya-e0102n:494_3": "viññāṇaṃ atītānāgatapaccuppannaṃ…pe… abhisaṅkhipitvā ayaṃ vuccati viññāṇakkhandho”ti –",
  "anya-e0102n:495": "Evaṃ khandhā vitthāritā.",
  "anya-e0102n:496_0": "Tattha yaṃkiñcīti anavasesapariyādānaṃ. Rūpanti atippasaṅganiyamanaṃ. Evaṃ padadvayenāpi",
  "anya-e0102n:496_1": "rūpassa anavasesapariggaho kato hoti. Athassa atītādinā vibhāgaṃ ārabhati. Tañhi",
  "anya-e0102n:496_2": "kiñci atītaṃ, kiñci anāgatādibhedanti. Esa nayo vedanādīsu.",
  "anya-e0102n:497": "494. Tattha rūpaṃ tāva addhāsantatisamayakhaṇavasena catudhā atītaṃ nāma hoti. Tathā anāgatapaccuppannaṃ.",
  "anya-e0102n:498": "Tattha addhāvasena tāva ekassa ekasmiṃ bhave paṭisandhito pubbe atītaṃ, cutito uddhaṃ anāgataṃ, ubhinnamantare paccuppannaṃ.",
  "anya-e0102n:499_0": "Santativasena sabhāgaekautusamuṭṭhānaṃ ekāhārasamuṭṭhānañca pubbāpariyavasena vattamānampi",
  "anya-e0102n:499_1": "paccuppannaṃ, tato pubbe visabhāgautuāhārasamuṭṭhānaṃ atītaṃ, pacchā anāgataṃ. Cittajaṃ",
  "anya-e0102n:499_2": "ekavīthiekajavanaekasamāpattisamuṭṭhānaṃ paccuppannaṃ, tato pubbe atītaṃ, pacchā",
  "anya-e0102n:499_3": "anāgataṃ. Kammasamuṭṭhānassa pāṭiyekkaṃ santativasena atītādibhedo natthi, tesaññeva",
  "anya-e0102n:499_4": "pana utuāhāracittasamuṭṭhānānaṃ upatthambhakavasena tassa atītādibhāvo veditabbo.",
  "anya-e0102n:500": "Samayavasena ekamuhuttapubbaṇhasāyanharattindivādīsu samayesu santānavasena pavattamānaṃ taṃ taṃ samayaṃ paccuppannaṃ nāma, tato pubbe atītaṃ, pacchā anāgataṃ.",
  "anya-e0102n:501_0": "Khaṇavasena uppādādikhaṇattayapariyāpannaṃ paccuppannaṃ, tato pubbe anāgataṃ, pacchā",
  "anya-e0102n:501_1": "atītaṃ. Apica atikkantahetupaccayakiccaṃ atītaṃ, niṭṭhitahetukiccaṃ aniṭṭhitapaccayakiccaṃ",
  "anya-e0102n:501_2": "paccuppannaṃ, ubhayakiccaṃ asampattaṃ anāgataṃ. Sakiccakkhaṇe vā paccuppannaṃ, tato",
  "anya-e0102n:501_3": "pubbe anāgataṃ, pacchā atītaṃ. Ettha ca khaṇādikathāva nippariyāyā. Sesā sapariyāyā.",
  "anya-e0102n:502": "495. Ajjhattabahiddhābhedo vuttanayo eva. Apica idha niyakajjhattampi ajjhattaṃ parapuggalikampi ca bahiddhāti veditabbaṃ. Oḷārikasukhumabhedo vuttanayova.",
  "anya-e0102n:503_0": "496. Hīnapaṇītabhedo duvidho pariyāyato nippariyāyato ca. Tattha akaniṭṭhānaṃ rūpato",
  "anya-e0102n:503_1": "sudassīnaṃ rūpaṃ hīnaṃ. Tadeva sudassānaṃ rūpato paṇītaṃ. Evaṃ yāva narakasattānaṃ",
  "anya-e0102n:503_2": "rūpaṃ, tāva pariyāyato hīnapaṇītatā veditabbā. Nippariyāyato pana yattha akusalavipākaṃ",
  "anya-e0102n:503_3": "uppajjati, taṃ hīnaṃ. Yattha kusalavipākaṃ, taṃ paṇītaṃ.",
  "anya-e0102n:504": "Dūre santiketi idampi vuttanayameva. Apica okāsatopettha upādāyupādāya dūrasantikatā veditabbā.",
  "anya-e0102n:505_0": "497. Tadekajjhaṃ abhisaṃyūhitvā abhisaṅkhipitvāti taṃ atītādīhi padehi visuṃ visuṃ",
  "anya-e0102n:505_1": "niddiṭṭhaṃ rūpaṃ sabbaṃ ruppanalakkhaṇasaṅkhāte ekavidhabhāve paññāya rāsiṃ katvā",
  "anya-e0102n:505_2": "rūpakkhandhoti vuccatīti ayamettha attho. Etena sabbampi rūpaṃ ruppanalakkhaṇe rāsibhāvūpagamanena",
  "anya-e0102n:505_3": "rūpakkhandhoti dassitaṃ hoti. Na hi rūpato añño rūpakkhandho nāma atthi.",
  "anya-e0102n:506": "498. Yathā ca rūpaṃ, evaṃ vedanādayopi vedayitalakkhaṇādīsu rāsibhāvūpagamanena. Na hi vedanādīhi aññe vedanākkhandhādayo nāma atthi.",
  "anya-e0102n:507_0": "Atītādivibhāge panettha santativasena khaṇādivasena ca vedanāya atītānāgatapaccuppannabhāvo",
  "anya-e0102n:507_1": "veditabbo. Tattha santativasena ekavīthiekajavanaekasamāpattipariyāpannā ekavīthivisayasamāyogappavattā",
  "anya-e0102n:507_2": "ca paccuppannā, tato pubbe atītā, pacchā anāgatā. Khaṇādivasena khaṇattayapariyāpannā",
  "anya-e0102n:507_3": "pubbantāparantamajjhattagatā sakiccañca kurumānā vedanā paccuppannā, tato pubbe atītā,",
  "anya-e0102n:507_4": "pacchā anāgatā. Ajjhattabahiddhābhedo niyakajjhattavasena veditabbo.",
  "anya-e0102n:508_0": "499. Oḷārikasukhumabhedo “akusalā vedanā oḷārikā, kusalābyākatā vedanā sukhumā”tiādinā",
  "anya-e0102n:508_1": "nayena vibhaṅge vuttena jātisabhāvapuggalalokiyalokuttaravasena veditabbo. Jātivasena",
  "anya-e0102n:508_2": "tāva akusalā vedanā sāvajjakiriyahetuto, kilesasantāpabhāvato ca avūpasantavuttīti",
  "anya-e0102n:508_3": "kusalavedanāya oḷārikā, sabyāpārato, saussāhato, savipākato, kilesasantāpabhāvato,",
  "anya-e0102n:508_4": "sāvajjato ca vipākābyākatāya oḷārikā, savipākato, kilesasantāpabhāvato, sabyābajjhato,",
  "anya-e0102n:508_5": "sāvajjato ca kiriyābyākatāya oḷārikā. Kusalābyākatā pana vuttavipariyāyato akusalāya",
  "anya-e0102n:508_6": "sukhumā. Dvepi kusalākusalavedanā sabyāpārato, saussāhato, savipākato ca yathāyogaṃ",
  "anya-e0102n:508_7": "duvidhāyapi abyākatāya oḷārikā, vuttavipariyāyena duvidhāpi abyākatā tāhi sukhumā.",
  "anya-e0102n:508_8": "Evaṃ tāva jātivasena oḷārikasukhumatā veditabbā.",
  "anya-e0102n:509_0": "500. Sabhāvavasena pana dukkhā vedanā nirassādato, savipphārato, khobhakaraṇato,",
  "anya-e0102n:509_1": "ubbejanīyato, abhibhavanato ca itarāhi dvīhi oḷārikā, itarā pana dve sātato, santato,",
  "anya-e0102n:509_2": "paṇītato, manāpato, majjhattato ca yathāyogaṃ dukkhāya sukhumā. Ubho pana sukhadukkhā",
  "anya-e0102n:509_3": "savipphārato, khobhakaraṇato, pākaṭato ca adukkhamasukhāya oḷārikā, sā vuttavipariyāyena",
  "anya-e0102n:509_4": "tadubhayato sukhumā. Evaṃ sabhāvavasena oḷārikasukhumatā veditabbā.",
  "anya-e0102n:510": "501. Puggalavasena pana asamāpannassa vedanā nānārammaṇe vikkhittabhāvato samāpannassa vedanāya oḷārikā, vipariyāyena itarā sukhumā. Evaṃ puggalavasena oḷārikasukhumatā veditabbā.",
  "anya-e0102n:511_0": "Lokiyalokuttaravasena pana sāsavā vedanā lokiyā, sā āsavuppattihetuto, oghaniyato,",
  "anya-e0102n:511_1": "yoganiyato, ganthaniyato, nīvaraṇiyato, upādāniyato, saṃkilesikato, puthujjanasādhāraṇato",
  "anya-e0102n:511_2": "ca anāsavāya oḷārikā. Sā vipariyāyena sāsavāya sukhumā. Evaṃ lokiyalokuttaravasena",
  "anya-e0102n:511_3": "oḷārikasukhumatā veditabbā.",
  "anya-e0102n:512_0": "502. Tattha jātiādivasena sambhedo pariharitabbo. Akusalavipākakaāyaviññāṇasampayuttā",
  "anya-e0102n:512_1": "hi vedanā jātivasena abyākatattā sukhumāpi samānā sabhāvādivasena oḷārikā hoti. Vuttañhetaṃ",
  "anya-e0102n:512_2": "“abyākatā vedanā sukhumā. Dukkhā vedanā oḷārikā. Samāpannassa vedanā sukhumā. Asamāpannassa",
  "anya-e0102n:512_3": "vedanā oḷārikā. Sāsavā vedanā oḷārikā. Anāsavā vedanā sukhumā”ti. Yathā ca dukkhā",
  "anya-e0102n:512_4": "vedanā, evaṃ sukhādayopi jātivasena oḷārikā sabhāvādivasena sukhumā honti. Tasmā",
  "anya-e0102n:512_5": "yathā jātiādivasena sambhedo na hoti, tathā vedanānaṃ oḷārikasukhumatā veditabbā.",
  "anya-e0102n:512_6": "Seyyathidaṃ – abyākatā jātivasena kusalākusalāhi sukhumā. Tattha katamā abyākatā?",
  "anya-e0102n:512_7": "Kiṃ dukkhā? Kiṃ sukhā? Kiṃ samāpannassa? Kiṃ asamāpannassa? Kiṃ sāsavā? Kiṃ anāsavāti?",
  "anya-e0102n:512_8": "Evaṃ sabhāvādibhedo na parāmasitabbo. Esa nayo sabbattha.",
  "anya-e0102n:513_0": "Apica taṃ taṃ vā pana vedanaṃ upādāyupādāya vedanā oḷārikasukhumā daṭṭhabbāti vacanato",
  "anya-e0102n:513_1": "akusalādīsupi lobhasahagatāya dosasahagatā vedanā aggi viya attano nissayadahanato",
  "anya-e0102n:513_2": "oḷārikā, lobhasahagatā sukhumā. Dosasahagatāpi niyatā oḷārikā, aniyatā sukhumā. Niyatāpi",
  "anya-e0102n:513_3": "kappaṭṭhitikā oḷārikā, itarā sukhumā. Kappaṭṭhitikāsupi asaṅkhārikā oḷārikā, itarā",
  "anya-e0102n:513_4": "sukhumā. Lobhasahagatā pana diṭṭhisampayuttā oḷārikā, itarā sukhumā. Sāpi niyatā",
  "anya-e0102n:513_5": "kappaṭṭhitikā asaṅkhārikā oḷārikā, itarā sukhumā. Avisesena ca akusalā bahuvipākā",
  "anya-e0102n:513_6": "oḷārikā, appavipākā sukhumā. Kusalā pana appavipākā oḷārikā, bahuvipākā sukhumā.",
  "anya-e0102n:514_0": "Apica kāmāvacarakusalā oḷārikā. Rūpāvacarā sukhumā. Tato arūpāvacarā. Tato lokuttarā.",
  "anya-e0102n:514_1": "Kāmāvacarā dānamayā oḷārikā. Sīlamayā sukhumā. Tato bhāvanāmayā. Bhāvanāmayāpi duhetukā",
  "anya-e0102n:514_2": "oḷārikā. Tihetukā sukhumā. Tihetukāpi sasaṅkhārikā oḷārikā. Asaṅkhārikā sukhumā.",
  "anya-e0102n:514_3": "Rūpāvacarā ca paṭhamajjhānikā oḷārikā…pe… pañcamajjhānikā sukhumā. Arūpāvacarā ca",
  "anya-e0102n:514_4": "ākāsānañcāyatanasampayuttā oḷārikā…pe… nevasaññānāsaññāyatanasampayuttā sukhumāva.",
  "anya-e0102n:514_5": "Lokuttarā ca sotāpattimaggasampayuttā oḷārikā…pe… arahattamaggasampayuttā sukhumāva.",
  "anya-e0102n:514_6": "Esa nayo taṃ taṃ bhūmivipākakiriyavedanāsu ca dukkhādiasamāpannādisāsavādivasena vuttavedanāsu ca.",
  "anya-e0102n:515_0": "Okāsavasena cāpi niraye dukkhā oḷārikā. Tiracchānayoniyaṃ sukhumā…pe… paranimmitavasavattīsu",
  "anya-e0102n:515_1": "sukhumāva. Yathā ca dukkhā, evaṃ sukhāpi sabbattha yathānurūpaṃ yojetabbā. Vatthuvasena",
  "anya-e0102n:515_2": "cāpi hīnavatthukā yā kāci vedanā oḷārikā, paṇītavatthukā sukhumā.",
  "anya-e0102n:516": "Hīnapaṇītabhede yā oḷārikā, sā hīnā. Yā ca sukhumā, sā paṇītāti daṭṭhabbā.",
  "anya-e0102n:517_0": "503. Dūrapadaṃ pana “akusalā vedanā kusalābyākatāhi vedanāhi dūre”. Santikepadaṃ",
  "anya-e0102n:517_1": "“akusalā vedanā akusalāya vedanāya santike”tiādinā nayena vibhaṅge vibhattaṃ. Tasmā",
  "anya-e0102n:517_2": "akusalā vedanā visabhāgato, asaṃsaṭṭhato, asarikkhato ca kusalābyākatāhi dūre, tathā",
  "anya-e0102n:517_3": "kusalābyākatā akusalāya. Esa nayo sabbavāresu. Akusalā pana vedanā sabhāgato, sarikkhato",
  "anya-e0102n:517_4": "ca akusalāya santiketi. Idaṃ vedanākkhandhassa atītādivibhāge vitthārakathāmukhaṃ.",
  "anya-e0102n:517_5": "Taṃtaṃvedanāsampayuttānaṃ pana saññādīnampi evameva veditabbaṃ.",
  "anya-e0102n:518": "Kamādivinicchayakathā",
  "anya-e0102n:519": "504. Evaṃ viditvā ca puna etesveva –",
  "anya-e0102n:520": "Khandhesu ñāṇabhedatthaṃ, kamatotha visesato;",
  "anya-e0102n:521": "Anūnādhikato ceva, upamāto tatheva ca.",
  "anya-e0102n:522": "Daṭṭhabbato dvidhā evaṃ, passantassatthasiddhito;",
  "anya-e0102n:523": "Vinicchayanayo sammā, viññātabbo vibhāvinā.",
  "anya-e0102n:524": "Tattha kamatoti idha uppattikkamo, pahānakkamo, paṭipattikkamo, bhūmikkamo, desanākkamoti bahuvidho kamo.",
  "anya-e0102n:525_0": "Tattha “paṭhamaṃ kalalaṃ hoti, kalalā hoti abbuda”nti evamādi uppattikkamo. “Dassanena",
  "anya-e0102n:525_1": "pahātabbā dhammā, bhāvanāya pahātabbā dhammā”ti evamādi pahānakkamo. “Sīlavisuddhi,",
  "anya-e0102n:525_2": "cittavisuddhī”ti evamādi paṭipattikkamo. “Kāmāvacarā, rūpāvacarā”ti evamādi bhūmikkamo.",
  "anya-e0102n:525_3": "“Cattāro satipaṭṭhānā, cattāro sammappadhānā”ti vā, “dānakathaṃ, sīlakatha”nti vā",
  "anya-e0102n:525_4": "evamādi desanākkamo. Tesu idha uppattikkamo tāva na yujjati, kalalādīnaṃ viya khandhānaṃ",
  "anya-e0102n:525_5": "pubbāpariyavavatthānena anuppattito. Na pahānakkamo, kusalābyākatānaṃ appahātabbato.",
  "anya-e0102n:525_6": "Napaṭipattikkamo, akusalānaṃ appaṭipajjanīyato. Na bhūmikkamo, vedanādīnaṃ catubhūmipariyāpannattā.",
  "anya-e0102n:525_7": "Desanākkamo pana yujjati.",
  "anya-e0102n:526_0": "Abhedena hi pañcasu khandhesu attagāhapatitaṃ veneyyajanaṃ samūhaghanavinibbhogadassanena",
  "anya-e0102n:526_1": "attagāhato mocetukāmo bhagavā hitakāmo tassa tassa janassa sukhagahaṇatthaṃ cakkhuādīnampi",
  "anya-e0102n:526_2": "visayabhūtaṃ oḷārikaṃ paṭhamaṃ rūpakkhandhaṃ desesi. Tato iṭṭhāniṭṭharūpasaṃvedanikaṃ",
  "anya-e0102n:526_3": "vedanaṃ. “Yaṃ vedayati, taṃ sañjānātī”ti evaṃ vedanāvisayassa ākāragāhikaṃ saññaṃ.",
  "anya-e0102n:526_4": "Saññāvasena abhisaṅkhārake saṅkhāre. Tesaṃ vedanādīnaṃ nissayaṃ adhipatibhūtañca",
  "anya-e0102n:526_5": "nesaṃ viññāṇanti evaṃ tāva kamato vinicchayanayo viññātabbo.",
  "anya-e0102n:527": "505. Visesatoti khandhānañca upādānakkhandhānañca visesato. Ko pana nesaṃ viseso, khandhā tāva avisesato vuttā. Upādānakkhandhā sāsavaupādāniyabhāvena visesetvā. Yathāha –",
  "anya-e0102n:528_0": "“Pañca ceva vo, bhikkhave, khandhe desessāmi pañcupādānakkhandhe ca, taṃ suṇātha.",
  "anya-e0102n:528_1": "Katame ca, bhikkhave, pañcakkhandhā, yaṃkiñci, bhikkhave, rūpaṃ atītānāgatapaccuppannaṃ…pe…",
  "anya-e0102n:528_2": "santike vā, ayaṃ vuccati, bhikkhave, rūpakkhandho. Yā kāci vedanā…pe… yaṃkiñci viññāṇaṃ…pe…",
  "anya-e0102n:528_3": "santike vā, ayaṃ vuccati, bhikkhave, viññāṇakkhandho. Ime vuccanti, bhikkhave, pañcakkhandhā.",
  "anya-e0102n:528_4": "Katame ca, bhikkhave, pañcupādānakkhandhā. Yaṃkiñci, bhikkhave, rūpaṃ…pe… santike",
  "anya-e0102n:528_5": "vā sāsavaṃ upādāniyaṃ, ayaṃ vuccati, bhikkhave, rūpupādānakkhandho. Yā kāci vedanā…pe…",
  "anya-e0102n:528_6": "yaṃkiñci viññāṇaṃ…pe… santike vā sāsavaṃ upādāniyaṃ, ayaṃ vuccati, bhikkhave, viññāṇupādānakkhandho.",
  "anya-e0102n:528_7": "Ime vuccanti, bhikkhave, pañcupādānakkhandhā”ti.",
  "anya-e0102n:529_0": "Ettha ca yathā vedanādayo anāsavāpi atthi, na evaṃ rūpaṃ. Yasmā panassa rāsaṭṭhena",
  "anya-e0102n:529_1": "khandhabhāvo yujjati, tasmā khandhesu vuttaṃ. Yasmā rāsaṭṭhena ca sāsavaṭṭhena ca",
  "anya-e0102n:529_2": "upādānakkhandhabhāvo yujjati, tasmā upādānakkhandhesu vuttaṃ. Vedanādayo pana anāsavāva",
  "anya-e0102n:529_3": "khandhesu vuttā. Sāsavā upādānakkhandhesu. Upādānakkhandhāti cettha upādānagocarā",
  "anya-e0102n:529_4": "khandhā upādānakkhandhāti evamattho daṭṭhabbo. Idha pana sabbepete ekajjhaṃ katvā",
  "anya-e0102n:529_5": "khandhāti adhippetā.",
  "anya-e0102n:530_0": "506. Anūnādhikatoti kasmā pana bhagavatā pañceva khandhā vuttā anūnā anadhikāti.",
  "anya-e0102n:530_1": "Sabbasaṅkhatasabhāgekasaṅgahato attattaniyagāhavatthussa etaparamato aññesañca tadavarodhato.",
  "anya-e0102n:530_2": "Anekappabhedesu hi saṅkhatadhammesu sabhāgavasena saṅgayhamānesu rūpampi rūpasabhāgekasaṅgahavasena",
  "anya-e0102n:530_3": "eko khandho hoti. Vedanā vedanāsabhāgekasaṅgahavasena eko khandho hoti. Esa nayo",
  "anya-e0102n:530_4": "saññādīsu. Tasmā sabbasaṅkhatasabhāgekasaṅgahato pañceva vuttā. Etaparamañcetaṃ attattaniyagāhavatthu",
  "anya-e0102n:530_5": "yadidaṃ rūpādayo pañca. Vuttañhetaṃ “rūpe kho, bhikkhave, sati rūpaṃ upādāya rūpaṃ",
  "anya-e0102n:530_6": "abhinivissa evaṃ diṭṭhi uppajjati ‘etaṃ mama, esohamasmi, eso me attā’ti. Vedanāya,",
  "anya-e0102n:530_7": "saññāya, saṅkhāresu, viññāṇe sati viññāṇaṃ upādāya viññāṇaṃ abhinivissa evaṃ diṭṭhi",
  "anya-e0102n:530_8": "uppajjati ‘etaṃ mama, esohamasmi, eso me attā”ti. Tasmā attattaniyagāhavatthussa",
  "anya-e0102n:530_9": "etaparamatopi pañceva vuttā. Yepi caññe sīlādayo pañca dhammakkhandhā vuttā, tepi",
  "anya-e0102n:530_10": "saṅkhārakkhandhe pariyāpannattā ettheva avarodhaṃ gacchanti. Tasmā aññesaṃ tadavarodhatopi",
  "anya-e0102n:530_11": "pañceva vuttāti evaṃ anūnādhikato vinicchayanayo viññātabbo.",
  "anya-e0102n:531_0": "507. Upamātoti ettha hi gilānasālupamo rūpupādānakkhandho, gilānupamassa viññāṇupādānakkhandhassa",
  "anya-e0102n:531_1": "vatthudvārārammaṇavasena nivāsaṭṭhānato. Gelaññupamo vedanupādānakkhandho, ābādhakattā.",
  "anya-e0102n:531_2": "Gelaññasamuṭṭhānupamo saññupādānakkhandho, kāmasaññādivasena rāgādisampayuttavedanāsabbhāvā.",
  "anya-e0102n:531_3": "Asappāyasevanupamo saṅkhārupādānakkhandho, vedanāgelaññassa nidānattā. “Vedanaṃ vedanatthāya",
  "anya-e0102n:531_4": "abhisaṅkharontī”ti hi vuttaṃ. Tathā “akusalassa kammassa katattā upacitattā vipākaṃ",
  "anya-e0102n:531_5": "kāyaviññāṇaṃ uppannaṃ hoti dukkhasahagata”nti. Gilānupamo viññāṇupādānakkhandho,",
  "anya-e0102n:531_6": "vedanāgelaññena aparimuttattā. Apica cārakakāraṇaaparādhakāraṇakārakaaparādhikupamā",
  "anya-e0102n:531_7": "ete bhājanabhojanabyañjanaparivesakabhuñjakūpamā cāti evaṃ upamāto vinicchayanayo viññātabbo.",
  "anya-e0102n:532_0": "508. Daṭṭhabbato dvidhāti saṅkhepato vitthārato cāti evaṃ dvidhā daṭṭhabbatopettha",
  "anya-e0102n:532_1": "vinicchayanayo viññātabbo. Saṅkhepato hi pañcupādānakkhandhā āsīvisūpame vuttanayena",
  "anya-e0102n:532_2": "ukkhittāsikapaccatthikato, bhārasuttavasena bhārato, khajjanīyapariyāyavasena khādakato,",
  "anya-e0102n:532_3": "yamakasuttavasena aniccadukkhānattasaṅkhatavadhakato daṭṭhabbā. Vitthārato panettha",
  "anya-e0102n:532_4": "pheṇapiṇḍo viya rūpaṃ daṭṭhabbaṃ, parimaddanāsahanato. Udakapubbuḷaṃ viya vedanā,",
  "anya-e0102n:532_5": "muhuttaramaṇīyato. Marīcikā viya saññā, vippalambhanato. Kadalikkhandho viya saṅkhārā,",
  "anya-e0102n:532_6": "asārakato. Māyā viya viññāṇaṃ, vañcakato. Visesato ca suḷārampi ajjhattikaṃ rūpaṃ",
  "anya-e0102n:532_7": "asubhanti daṭṭhabbaṃ. Vedanā tīhi dukkhatāhi avinimuttato dukkhāti. Saññāsaṅkhārā",
  "anya-e0102n:532_8": "avidheyyato anattāti. Viññāṇaṃ udayabbayadhammato aniccanti daṭṭhabbaṃ.",
  "anya-e0102n:533_0": "509. Evaṃ passantassatthasiddhitoti evañca saṅkhepavitthāravasena dvidhā passato",
  "anya-e0102n:533_1": "yā atthasiddhi hoti, tatopi vinicchayanayo viññātabbo. Seyyathidaṃ – saṅkhepato tāva",
  "anya-e0102n:533_2": "pañcupādānakkhandhe ukkhittāsikapaccatthikādibhāvena passanto khandhehi na vihaññati.",
  "anya-e0102n:533_3": "Vitthārato pana rūpādīni pheṇapiṇḍādisadisabhāvena passanto na asāresu sāradassī hoti.",
  "anya-e0102n:534_0": "Visesato ca ajjhattikarūpaṃ asubhato passanto kabaḷīkārāhāraṃ parijānāti, asubhe",
  "anya-e0102n:534_1": "subhanti vipallāsaṃ pajahati. Kāmoghaṃ uttarati, kāmayogena visaṃyujjati, kāmāsavena",
  "anya-e0102n:534_2": "anāsavo hoti, abhijjhākāyaganthaṃ bhindati, kāmupādānaṃ na upādiyati.",
  "anya-e0102n:535_0": "Vedanaṃ dukkhato passanto phassāhāraṃ parijānāti, dukkhe sukhanti vipallāsaṃ pajahati,",
  "anya-e0102n:535_1": "bhavoghaṃ uttarati, bhavayogena visaṃyujjati, bhavāsavena anāsavo hoti, byāpādakāyaganthaṃ",
  "anya-e0102n:535_2": "bhindati, sīlabbatupādānaṃ na upādiyati.",
  "anya-e0102n:536_0": "Saññaṃ saṅkhāre ca anattato passanto manosañcetanāhāraṃ parijānāti, anattani attāti",
  "anya-e0102n:536_1": "vipallāsaṃ pajahati, diṭṭhoghaṃ uttarati, diṭṭhiyogena visaṃyujjati, diṭṭhāsavena",
  "anya-e0102n:536_2": "anāsavo hoti. Idaṃsaccābhinivesakāyaganthaṃ bhindati, attavādupādānaṃ na upādiyati.",
  "anya-e0102n:537_0": "Viññāṇaṃ aniccato passanto viññāṇāhāraṃ parijānāti, anicce niccanti vipallāsaṃ pajahati,",
  "anya-e0102n:537_1": "avijjoghaṃ uttarati, avijjāyogena visaṃyujjati, avijjāsavena anāsavo hoti, sīlabbataparāmāsakāyaganthaṃ",
  "anya-e0102n:537_2": "bhindati, diṭṭhupādānaṃ na upādiyati.",
  "anya-e0102n:538": "Evaṃ mahānisaṃsaṃ, vadhakādivasena dassanaṃ yasmā;",
  "anya-e0102n:539": "Tasmā khandhe dhīro, vadhakādivasena passeyyāti.",
  "anya-e0102n:540": "Iti sādhujanapāmojjatthāya kate visuddhimagge",
  "anya-e0102n:541": "Paññābhāvanādhikāre",
  "anya-e0102n:542": "Khandhaniddeso nāma",
  "anya-e0102n:543": "Cuddasamo paricchedo.",
  "anya-e0102n:544": "15. Āyatanadhātuniddeso",
  "anya-e0102n:545": "Āyatanavitthārakathā",
  "anya-e0102n:546_0": "510. Āyatanānīti dvādasāyatanāni – cakkhāyatanaṃ, rūpāyatanaṃ, sotāyatanaṃ, saddāyatanaṃ,",
  "anya-e0102n:546_1": "ghānāyatanaṃ, gandhāyatanaṃ, jivhāyatanaṃ, rasāyatanaṃ, kāyāyatanaṃ, phoṭṭhabbāyatanaṃ,",
  "anya-e0102n:546_2": "manāyatanaṃ, dhammāyatananti. Tattha –",
  "anya-e0102n:547": "Attha lakkhaṇa tāvatva, kama saṅkhepa vitthārā;",
  "anya-e0102n:548": "Tathā daṭṭhabbato ceva, viññātabbo vinicchayo.",
  "anya-e0102n:549_0": "Tattha visesato tāva cakkhatīti cakkhu, rūpaṃ assādeti vibhāveti cāti attho. Rūpayatīti",
  "anya-e0102n:549_1": "rūpaṃ, vaṇṇavikāraṃ āpajjamānaṃ hadayaṅgatabhāvaṃ pakāsetīti attho. Suṇātīti sotaṃ.",
  "anya-e0102n:549_2": "Sappatīti saddo, udāhariyatīti attho. Ghāyatīti ghānaṃ. Gandhayatīti gandho. Attano",
  "anya-e0102n:549_3": "vatthuṃ sūcayatīti attho. Jīvitaṃ avhayatīti jivhā. Rasanti taṃ sattāti raso, assādentīti",
  "anya-e0102n:549_4": "attho. Kucchitānaṃ sāsavadhammānaṃ āyoti kāyo. Āyoti uppattideso. Phusiyatīti phoṭṭhabbaṃ.",
  "anya-e0102n:549_5": "Munātīti mano. Attano lakkhaṇaṃ dhārentīti dhammā.",
  "anya-e0102n:550_0": "511. Avisesato pana āyatanato, āyānaṃ tananato, āyatassa ca nayanato āyatananti veditabbaṃ.",
  "anya-e0102n:550_1": "Cakkhurūpādīsu hi taṃtaṃdvārārammaṇā cittacetasikā dhammā sena sena anubhavanādinā",
  "anya-e0102n:550_2": "kiccena āyatanti uṭṭhahanti ghaṭanti, vāyamantīti vuttaṃ hoti. Te ca āyabhūte dhamme",
  "anya-e0102n:550_3": "etāni tanonti, vitthārentīti vuttaṃ hoti, idañca anamatagge saṃsāre pavattaṃ atīva",
  "anya-e0102n:550_4": "āyataṃ saṃsāradukkhaṃ yāva na nivattati, tāva nayanteva, pavattayantīti vuttaṃ hoti.",
  "anya-e0102n:550_5": "Iti sabbepime dhammā āyatanato, āyānaṃ tananato, āyatassa ca nayanato āyatanaṃ āyatananti vuccanti.",
  "anya-e0102n:551_0": "512. Apica nivāsaṭṭhānaṭṭhena ākaraṭṭhena samosaraṇaṭṭhānaṭṭhena sañjātidesaṭṭhena",
  "anya-e0102n:551_1": "kāraṇaṭṭhena ca āyatanaṃ veditabbaṃ. Tathā hi loke “issarāyatanaṃ vāsudevāyatana”ntiādīsu",
  "anya-e0102n:551_2": "nivāsaṭṭhānaṃ āyatananti vuccati. “Suvaṇṇāyatanaṃ rajatāyatana”ntiādīsu ākaro. Sāsane",
  "anya-e0102n:551_3": "pana “manoramme āyatane sevanti naṃ vihaṅgamā”tiādīsu samosaraṇaṭṭhānaṃ. “Dakkhiṇāpatho",
  "anya-e0102n:551_4": "gunnaṃ āyatana”ntiādīsu sañjātideso. “Tatra tatreva sakkhibhabbataṃ pāpuṇāti sati",
  "anya-e0102n:551_5": "satiāyatane”tiādīsu kāraṇaṃ.",
  "anya-e0102n:552_0": "Cakkhuādīsu cāpi te te cittacetasikā dhammā nivasanti tadāyattavuttitāyāti cakkhādayo",
  "anya-e0102n:552_1": "ca nesaṃ nivāsaṭṭhānaṃ. Cakkhādīsu ca te ākiṇṇā tannissitattā tadārammaṇattā cāti",
  "anya-e0102n:552_2": "cakkhādayo nesaṃ ākaro. Cakkhādayo ca nesaṃ samosaraṇaṭṭhānaṃ, tattha tattha vatthudvārārammaṇavasena",
  "anya-e0102n:552_3": "samosaraṇato. Cakkhādayo ca nesaṃ sañjātideso, tannissayārammaṇabhāvena tattheva",
  "anya-e0102n:552_4": "uppattito. Cakkhādayo ca nesaṃ kāraṇaṃ, tesaṃ abhāve abhāvatoti. Iti nivāsaṭṭhānaṭṭhena,",
  "anya-e0102n:552_5": "ākaraṭṭhena, samosaraṇaṭṭhānaṭṭhena, sañjātidesaṭṭhena, kāraṇaṭṭhenacāti imehipi",
  "anya-e0102n:552_6": "kāraṇehi ete dhammā āyatanaṃ āyatananti vuccanti.",
  "anya-e0102n:553": "Tasmā yathāvuttena atthena cakkhu ca taṃ āyatanañcāti cakkhāyatanaṃ…pe… dhammā ca te āyatanañcāti dhammāyatananti evaṃ tāvettha atthato viññātabbo vinicchayo.",
  "anya-e0102n:554": "513. Lakkhaṇāti cakkhādīnaṃ lakkhaṇatopettha viññātabbo vinicchayo. Tāni ca pana tesaṃ lakkhaṇāni khandhaniddese vuttanayeneva veditabbāni.",
  "anya-e0102n:555_0": "Tāvatvatoti tāvabhāvato. Idaṃ vuttaṃ hoti – cakkhādayopi hi dhammā eva, evaṃ sati",
  "anya-e0102n:555_1": "dhammāyatanamicceva avatvā kasmā dvādasāyatanānīti vuttānīti ce. Chaviññāṇakāyuppattidvārārammaṇavavatthānato",
  "anya-e0102n:555_2": "idha channaṃ viññāṇakāyānaṃ dvārabhāvena ārammaṇabhāvena ca vavatthānato ayametesaṃ",
  "anya-e0102n:555_3": "bhedo hotīti dvādasa vuttāni, cakkhuviññāṇavīthipariyāpannassa hi viññāṇakāyassa",
  "anya-e0102n:555_4": "cakkhāyatanameva uppattidvāraṃ, rūpāyatanameva cārammaṇaṃ, tathā itarāni itaresaṃ.",
  "anya-e0102n:555_5": "Chaṭṭhassa pana bhavaṅgamanasaṅkhāto manāyatanekadesova uppattidvāraṃ, asādhāraṇameva",
  "anya-e0102n:555_6": "ca dhammāyatanaṃ ārammaṇanti. Iti channaṃ viññāṇakāyānaṃ uppattidvārārammaṇavavatthānato",
  "anya-e0102n:555_7": "dvādasa vuttānīti evamettha tāvatvato viññātabbo vinicchayo.",
  "anya-e0102n:556_0": "514. Kamatoti idhāpi pubbe vuttesu uppattikkamādīsu desanākkamova yujjati. Ajjhattikesu",
  "anya-e0102n:556_1": "hi āyatanesu sanidassanasappaṭighavisayattā cakkhāyatanaṃ pākaṭanti paṭhamaṃ desitaṃ,",
  "anya-e0102n:556_2": "tato anidassanasappaṭighavisayāni sotāyatanādīni. Atha vā dassanānuttariyasavanānuttariyahetubhāvena",
  "anya-e0102n:556_3": "bahūpakārattā ajjhattikesu cakkhāyatanasotāyatanāni paṭhamaṃ desitāni, tato ghānāyatanādīni",
  "anya-e0102n:556_4": "tīṇi, pañcannampi gocaravisayattā ante manāyatanaṃ, cakkhāyatanādīnaṃ pana gocarattā",
  "anya-e0102n:556_5": "tassa tassa antarantarāni bāhiresu rūpāyatanādīni. Apica viññāṇuppattikāraṇavavatthānatopi",
  "anya-e0102n:556_6": "ayametesaṃ kamo veditabbo. Vuttañhetaṃ “cakkhuñca paṭicca rūpe ca uppajjati cakkhuviññāṇaṃ…pe…",
  "anya-e0102n:556_7": "manañca paṭicca dhamme ca uppajjati manoviññāṇa”nti. Evaṃ kamatopettha viññātabbo vinicchayo.",
  "anya-e0102n:557_0": "515. Saṅkhepavitthārāti saṅkhepato hi manāyatanassa ceva dhammāyatanekadesassa ca",
  "anya-e0102n:557_1": "nāmena tadavasesānañca āyatanānaṃ rūpena saṅgahitattā dvādasāpi āyatanāni nāmarūpamattameva",
  "anya-e0102n:557_2": "honti. Vitthārato pana ajjhattikesu tāva cakkhāyatanaṃ jātivasena cakkhupasādamattameva,",
  "anya-e0102n:557_3": "paccayagatinikāyapuggalabhedato pana anantappabhedaṃ. Tathā sotāyatanādīni cattāri.",
  "anya-e0102n:557_4": "Manāyatanaṃ kusalākusalavipākakiriyaviññāṇabhedena ekūnanavutippabhedaṃ ekavīsuttarasatappabhedañca.",
  "anya-e0102n:557_5": "Vatthupaṭipadādibhedato pana anantappabhedaṃ. Rūpasaddagandharasāyatanāni visabhāgapaccayādibhedato",
  "anya-e0102n:557_6": "anantappabhedāni. Phoṭṭhabbāyatanaṃ pathavīdhātutejodhātuvāyodhātuvasena tippabhedaṃ.",
  "anya-e0102n:557_7": "Paccayādibhedato anekappabhedaṃ. Dhammāyatanaṃ vedanāsaññāsaṅkhārakkhandhasukhumarūpanibbānānaṃ",
  "anya-e0102n:557_8": "sabhāvanānattabhedato anekappabhedanti. Evaṃ saṅkhepavitthārā viññātabbo vinicchayo.",
  "anya-e0102n:558_0": "516. Daṭṭhabbatoti ettha pana sabbāneva saṅkhatāni āyatanāni anāgamanato aniggamanato",
  "anya-e0102n:558_1": "ca daṭṭhabbāni. Na hi tāni pubbe udayā kutoci āgacchanti, napi uddhaṃ vayā kuhiñci",
  "anya-e0102n:558_2": "gacchanti, atha kho pubbe udayā appaṭiladdhasabhāvāni, uddhaṃ vayā paribhinnasabhāvāni,",
  "anya-e0102n:558_3": "pubbantāparantavemajjhe paccayāyattavuttitāya avasāni pavattanti. Tasmā anāgamanato",
  "anya-e0102n:558_4": "aniggamanato ca daṭṭhabbāni. Tathā nirīhakato abyāpārato ca. Na hi cakkhurūpādīnaṃ",
  "anya-e0102n:558_5": "evaṃ hoti “aho vata amhākaṃ sāmaggiyaṃ viññāṇaṃ nāma uppajjeyyā”ti, na ca tāni viññāṇuppādanatthaṃ",
  "anya-e0102n:558_6": "dvārabhāvena vatthubhāvena ārammaṇabhāvena vā īhanti, na byāpāramāpajjanti, atha",
  "anya-e0102n:558_7": "kho dhammatāvesā, yaṃ cakkhurūpādisāmaggiyaṃ cakkhuviññāṇādīni sambhavantīti. Tasmā",
  "anya-e0102n:558_8": "nirīhakato abyāpārato ca daṭṭhabbāni. Apica ajjhattikāni suññagāmo viya daṭṭhabbāni,",
  "anya-e0102n:558_9": "dhuvasubhasukhattabhāvavirahitattā. Bāhirāni gāmaghātakacorā viya, ajjhattikānaṃ",
  "anya-e0102n:558_10": "abhighātakattā. Vuttañhetaṃ “cakkhu, bhikkhave, haññati manāpāmanāpehi rūpehī”ti",
  "anya-e0102n:558_11": "vitthāro. Apica ajjhattikāni cha pāṇakā viya daṭṭhabbāni, bāhirāni tesaṃ gocarā viyāti.",
  "anya-e0102n:558_12": "Evamettha daṭṭhabbato viññātabbo vinicchayo.",
  "anya-e0102n:559": "Idaṃ tāva āyatanānaṃ vitthārakathāmukhaṃ.",
  "anya-e0102n:560": "Dhātuvitthārakathā",
  "anya-e0102n:561_0": "517. Tadanantarā pana dhātuyoti aṭṭhārasa dhātuyo – cakkhudhātu, rūpadhātu, cakkhuviññāṇadhātu,",
  "anya-e0102n:561_1": "sotadhātu, saddadhātu, sotaviññāṇadhātu, ghānadhātu, gandhadhātu, ghānaviññāṇadhātu,",
  "anya-e0102n:561_2": "jivhādhātu, rasadhātu, jivhāviññāṇadhātu, kāyadhātu, phoṭṭhabbadhātu, kāyaviññāṇadhātu,",
  "anya-e0102n:561_3": "manodhātu, dhammadhātu, manoviññāṇadhātūti. Tattha –",
  "anya-e0102n:562": "Atthato lakkhaṇādīhi, kama tāvatvasaṅkhato;",
  "anya-e0102n:563": "Paccayā atha daṭṭhabbā, veditabbo vinicchayo.",
  "anya-e0102n:564_0": "Tattha atthatoti cakkhatīti cakkhu. Rūpayatīti rūpaṃ. Cakkhussa viññāṇaṃ cakkhuviññāṇanti",
  "anya-e0102n:564_1": "evamādinā tāva nayena cakkhādīnaṃ visesatthato veditabbo vinicchayo. Avisesena pana",
  "anya-e0102n:564_2": "vidahati, dhīyate, vidhānaṃ, vidhīyate etāya, ettha vā dhīyatīti dhātu. Lokiyā hi",
  "anya-e0102n:564_3": "dhātuyo kāraṇabhāvena vavatthitā hutvā suvaṇṇarajatādidhātuyo viya suvaṇṇarajatādiṃ,",
  "anya-e0102n:564_4": "anekappakāraṃ saṃsāradukkhaṃ vidahanti. Bhārahārehi ca bhāro viya, sattehi dhīyante,",
  "anya-e0102n:564_5": "dhāriyantīti attho. Dukkhavidhānamattameva cesā, avasavattanato. Etāhi ca karaṇabhūtāhi",
  "anya-e0102n:564_6": "saṃsāradukkhaṃ sattehi anuvidhīyati. Tathāvihitañca taṃ etāsveva dhīyati, ṭhapiyatīti",
  "anya-e0102n:564_7": "attho. Iti cakkhādīsu ekeko dhammo yathāsambhavaṃ vidahati, dhīyatītiādinā atthavasena dhātūti vuccati.",
  "anya-e0102n:565_0": "518. Apica yathā titthiyānaṃ attā nāma sabhāvato natthi, na evametā, etā pana attano",
  "anya-e0102n:565_1": "sabhāvaṃ dhārentīti dhātuyo. Yathā loke vicittā haritālamanosilādayo selāvayavā dhātuyoti",
  "anya-e0102n:565_2": "vuccanti, evametāpi dhātuyo viya dhātuyo. Vicittā hete ñāṇañeyyāvayavāti. Yathā vā",
  "anya-e0102n:565_3": "sarīrasaṅkhātassa samudāyassa avayavabhūtesu rasasoṇitādīsu aññamaññavisabhāgalakkhaṇaparicchinnesu",
  "anya-e0102n:565_4": "dhātusamaññā, evametesupi pañcakkhandhasaṅkhātassa attabhāvassa avayavesu dhātusamaññā",
  "anya-e0102n:565_5": "veditabbā. Aññamaññavisabhāgalakkhaṇaparicchinnā hete cakkhādayoti. Apica dhātūti",
  "anya-e0102n:565_6": "nijjīvamattassevetaṃ adhivacanaṃ. Tathā hi bhagavā “cha dhāturo ayaṃ bhikkhu puriso”tiādīsu",
  "anya-e0102n:565_7": "jīvasaññāsamūhananatthaṃ dhātudesanaṃ akāsīti.",
  "anya-e0102n:566": "Tasmā yathāvuttena atthena cakkhu ca taṃ dhātu ca cakkhudhātu…pe… manoviññāṇañca taṃ dhātu ca manoviññāṇadhātūti. Evaṃ tāvettha atthato veditabbo vinicchayo.",
  "anya-e0102n:567": "519. Lakkhaṇāditoti cakkhādīnaṃ lakkhaṇāditopettha veditabbo vinicchayo. Tāni ca pana nesaṃ lakkhaṇādīni khandhaniddese vuttanayeneva veditabbāni.",
  "anya-e0102n:568_0": "Kamatoti idhāpi pubbe vuttesu uppattikkamādīsu desanākkamova yujjati. So ca panāyaṃ",
  "anya-e0102n:568_1": "hetuphalānupubbavavatthānavasena vutto. Cakkhudhātu rūpadhātūti idañhi dvayaṃ hetu,",
  "anya-e0102n:568_2": "cakkhuviññāṇadhātūti phalaṃ. Evaṃ sabbattha.",
  "anya-e0102n:569_0": "520. Tāvatvatoti tāvabhāvato. Idaṃ vuttaṃ hoti – tesu tesu hi suttābhidhammappadesesu",
  "anya-e0102n:569_1": "“ābhādhātu, subhadhātu, ākāsānañcāyatanadhātu, viññāṇañcāyatanadhātu, ākiñcaññāyatanadhātu,",
  "anya-e0102n:569_2": "nevasaññānāsaññāyatanadhātu, saññāvedayitanirodhadhātu”, “kāmadhātu, byāpādadhātu,",
  "anya-e0102n:569_3": "vihiṃsādhātu, nekkhammadhātu, abyāpādadhātu, avihiṃsādhātu”, “sukhadhātu, dukkhadhātu,",
  "anya-e0102n:569_4": "somanassadhātu, domanassadhātu, upekkhādhātu, avijjādhātu”, “ārambhadhātu, nikkamadhātu,",
  "anya-e0102n:569_5": "parakkamadhātu”, “hīnadhātu, majjhimadhātu, paṇītadhātu”, “pathavīdhātu, āpodhātu,",
  "anya-e0102n:569_6": "tejodhātu, vāyodhātu, ākāsadhātu, viññāṇadhātu”, “saṅkhatadhātu, asaṅkhatadhātu”,",
  "anya-e0102n:569_7": "“anekadhātu nānādhātu loko”ti evamādayo aññāpi dhātuyo dissanti. Evaṃ sati sabbāsaṃ",
  "anya-e0102n:569_8": "vasena paricchedaṃ akatvā kasmā aṭṭhārasāti ayameva paricchedo katoti ce. Sabhāvato",
  "anya-e0102n:569_9": "vijjamānānaṃ sabbadhātūnaṃ tadantogadhattā.",
  "anya-e0102n:570_0": "Rūpadhātuyeva hi ābhādhātu, subhadhātu pana rūpādipaṭibaddhā. Kasmā, subhanimittattā.",
  "anya-e0102n:570_1": "Subhanimittañhi subhadhātu. Tañca rūpādivinimuttaṃ na vijjati. Kusalavipākārammaṇā",
  "anya-e0102n:570_2": "vā rūpādayo eva subhadhātūti rūpādimattamevesā. Ākāsānañcāyatanadhātuādīsu cittaṃ",
  "anya-e0102n:570_3": "manoviññāṇadhātuyeva, sesā dhammadhātu. Saññāvedayitanirodhadhātu pana sabhāvato",
  "anya-e0102n:570_4": "natthi. Dhātudvayanirodhamattameva hi sā.",
  "anya-e0102n:571_0": "Kāmadhātu dhammadhātumattaṃ vā hoti. Yathāha – “tattha katamā kāmadhātu? Kāmapaṭisaṃyutto",
  "anya-e0102n:571_1": "takko vitakko micchāsaṅkappo”ti. Aṭṭhārasāpi vā dhātuyo. Yathāha – “heṭṭhato avīcinirayaṃ",
  "anya-e0102n:571_2": "pariyantaṃ karitvā uparito paranimmitavasavattī deve antokaritvā yaṃ etasmiṃ antare",
  "anya-e0102n:571_3": "etthāvacarā ettha pariyāpannā khandhadhātuāyatanā rūpā vedanā saññā saṅkhārā viññāṇaṃ,",
  "anya-e0102n:571_4": "ayaṃ vuccati kāmadhātū”ti.",
  "anya-e0102n:572_0": "Nekkhammadhātu dhammadhātu eva, “sabbepi kusalā dhammā nekkhammadhātū”ti vacanato",
  "anya-e0102n:572_1": "manoviññāṇadhātupi hotiyeva. Byāpādavihiṃsā-abyāpāda-avihiṃsāsukha-dukkha-somanassa-domanassupekkhā-avijjāārambha-nikkama-parakkamadhātuyo dhammadhātuyeva.",
  "anya-e0102n:573_0": "Hīnamajjhimapaṇītadhātuyo aṭṭhārasa dhātumattameva. Hīnā hi cakkhādayo hīnā dhātu,",
  "anya-e0102n:573_1": "majjhimapaṇītā majjhimā ceva paṇītā ca. Nippariyāyena pana akusalā dhammadhātumanoviññāṇadhātuyo",
  "anya-e0102n:573_2": "hīnadhātu, lokiyā kusalābyākatā ubhopi cakkhudhātuādayo ca majjhimadhātu, lokuttarā",
  "anya-e0102n:573_3": "pana dhammadhātumanoviññāṇadhātuyo paṇītadhātu.",
  "anya-e0102n:574": "Pathavītejovāyodhātuyo phoṭṭhabbadhātuyeva, āpodhātu ākāsadhātu ca dhammadhātuyeva. Viññāṇadhātu cakkhuviññāṇādisattaviññāṇadhātusaṅkhepoyeva.",
  "anya-e0102n:575_0": "Sattarasa dhātuyo dhammadhātuekadeso ca saṅkhatadhātu, asaṅkhatā pana dhātu dhammadhātuekadesova.",
  "anya-e0102n:575_1": "Anekadhātunānādhātuloko pana aṭṭhārasa dhātuppabhedamattamevāti. Iti sabhāvato vijjamānānaṃ",
  "anya-e0102n:575_2": "sabbadhātūnaṃ tadantogadhattā aṭṭhāraseva vuttāti.",
  "anya-e0102n:576_0": "521. Apica vijānanasabhāve viññāṇe jīvasaññīnaṃ saññāsamūhananatthampi aṭṭhāraseva",
  "anya-e0102n:576_1": "vuttā. Santi hi sattā vijānanasabhāve viññāṇe jīvasaññino, tesaṃ cakkhusotaghānajivhākāyamanodhātumanoviññāṇadhātubhedena",
  "anya-e0102n:576_2": "tassa anekataṃ cakkhurūpādipaccayāyattavuttitāya aniccatañca pakāsetvā dīgharattānusayitaṃ",
  "anya-e0102n:576_3": "jīvasaññaṃ samūhanitukāmena bhagavatā aṭṭhārasa dhātuyo pakāsitā. Kiñca bhiyyo tathā",
  "anya-e0102n:576_4": "veneyyajjhāsayavasena ca. Ye ca imāya anatisaṅkhepavitthārāya desanāya veneyyasattā,",
  "anya-e0102n:576_5": "tadajjhāsayavasena ca aṭṭhāraseva pakāsitā.",
  "anya-e0102n:577": "Saṅkhepavitthāranayena tathā tathā hi,",
  "anya-e0102n:578": "Dhammaṃ pakāsayati esa yathā yathāssa;",
  "anya-e0102n:579": "Saddhammatejavihataṃ vilayaṃ khaṇena,",
  "anya-e0102n:580": "Veneyyasattahadayesu tamo payātīti.",
  "anya-e0102n:581": "Evamettha tāvatvato veditabbo vinicchayo.",
  "anya-e0102n:582_0": "522. Saṅkhatoti cakkhudhātu tāva jātito eko dhammotveva saṅkhaṃ gacchati cakkhupasādavasena,",
  "anya-e0102n:582_1": "tathā sotaghānajivhākāyarūpasaddagandharasadhātuyo sotappasādādivasena, phoṭṭhabbadhātu",
  "anya-e0102n:582_2": "pana pathavītejovāyovasena tayo dhammāti saṅkhaṃ gacchati. Cakkhuviññāṇadhātu kusalākusalavipākavasena",
  "anya-e0102n:582_3": "dve dhammāti saṅkhaṃ gacchati, tathā sotaghānajivhākāyaviññāṇadhātuyo. Manodhātu",
  "anya-e0102n:582_4": "pana pañcadvārāvajjanakusalākusalavipākasampaṭicchanavasena tayo dhammāti saṅkhaṃ",
  "anya-e0102n:582_5": "gacchati. Dhammadhātu tiṇṇaṃ arūpakkhandhānaṃ soḷasannaṃ sukhumarūpānaṃ asaṅkhatāya",
  "anya-e0102n:582_6": "ca dhātuyā vasena vīsati dhammāti saṅkhaṃ gacchati. Manoviññāṇadhātu sesakusalākusalābyākataviññāṇavasena",
  "anya-e0102n:582_7": "chasattati dhammāti saṅkhaṃ gacchati. Evamettha saṅkhatopi veditabbo vinicchayo.",
  "anya-e0102n:583_0": "523. Paccayāti ettha ca cakkhudhātu tāva cakkhuviññāṇadhātuyā vippayuttapurejātaatthiavigatanissayindriyapaccayānaṃ",
  "anya-e0102n:583_1": "vasena chahi paccayehi paccayo hoti, rūpadhātu purejātaatthiavigatārammaṇapaccayānaṃ",
  "anya-e0102n:583_2": "vasena catūhi paccayehi paccayo hoti. Evaṃ sotaviññāṇadhātuādīnaṃ sotadhātusaddadhātuādayo.",
  "anya-e0102n:583_3": "Pañcannaṃ pana nesaṃ āvajjanamanodhātu anantarasamanantaranatthivigatānantarūpanissayavasena",
  "anya-e0102n:583_4": "pañcahi paccayehi paccayo hoti, tā ca pañcapi sampaṭicchanamanodhātuyā. Tathā sampaṭicchanamanodhātu",
  "anya-e0102n:583_5": "santīraṇamanoviññāṇadhātuyā, sā ca voṭṭhabbanamanoviññāṇadhātuyā, voṭṭhabbanamanoviññāṇadhātu",
  "anya-e0102n:583_6": "ca javanamanoviññāṇadhātuyā. Javanamanoviññāṇadhātu pana anantarāya javanamanoviññāṇadhātuyā",
  "anya-e0102n:583_7": "tehi ceva pañcahi āsevanapaccayena cāti chahi paccayehi paccayo hoti. Esa tāva pañcadvāre nayo.",
  "anya-e0102n:584_0": "Manodvāre pana bhavaṅgamanoviññāṇadhātu āvajjanamanoviññāṇadhātuyā. Āvajjanamanoviññāṇadhātu",
  "anya-e0102n:584_1": "ca javanamanoviññāṇadhātuyā purimehi pañcahi paccayehi paccayo hoti. Dhammadhātu",
  "anya-e0102n:584_2": "pana sattannampi viññāṇadhātūnaṃ sahajātaaññamaññanissayasampayuttaatthiavigatādīhi",
  "anya-e0102n:584_3": "bahudhā paccayo hoti. Cakkhudhātuādayo pana ekaccā ca dhammadhātu ekaccāya manoviññāṇadhātuyā",
  "anya-e0102n:584_4": "ārammaṇapaccayādīhipi paccayā honti. Cakkhuviññāṇadhātuādīnañca na kevalaṃ cakkhurūpādayo",
  "anya-e0102n:584_5": "paccayā honti, atha kho ālokādayopi. Tenāhu pubbācariyā –",
  "anya-e0102n:585_0": "“Cakkhurūpālokamanasikāre paṭicca uppajjati cakkhuviññāṇaṃ. Sotasaddavivaramanasikāre",
  "anya-e0102n:585_1": "paṭicca uppajjati sotaviññāṇaṃ. Ghānagandhavāyumanasikāre paṭicca uppajjati ghānaviññāṇaṃ.",
  "anya-e0102n:585_2": "Jivhārasaāpamanasikāre paṭicca uppajjati jivhāviññāṇaṃ. Kāyaphoṭṭhabbapathavīmanasikāre",
  "anya-e0102n:585_3": "paṭicca uppajjati kāyaviññāṇaṃ. Bhavaṅgamanadhammamanasikāre paṭicca uppajjati manoviññāṇa”nti.",
  "anya-e0102n:586": "Ayamettha saṅkhepo. Vitthārato pana paccayappabhedo paṭiccasamuppādaniddese āvibhavissatīti evamettha paccayatopi veditabbo vinicchayo.",
  "anya-e0102n:587_0": "524. Daṭṭhabbatoti daṭṭhabbatopettha vinicchayo veditabboti attho. Sabbā eva hi saṅkhatadhātuyo",
  "anya-e0102n:587_1": "pubbantāparantavivittato dhuvasubhasukhattabhāvasuññato paccayāyattavuttito ca daṭṭhabbā.",
  "anya-e0102n:588_0": "Visesato panettha bheritalaṃ viya cakkhudhātu daṭṭhabbā, daṇḍo viya rūpadhātu, saddo",
  "anya-e0102n:588_1": "viya cakkhuviññāṇadhātu. Tathā ādāsatalaṃ viya cakkhudhātu, mukhaṃ viya rūpadhātu,",
  "anya-e0102n:588_2": "mukhanimittaṃ viya cakkhuviññāṇadhātu. Atha vā ucchutilā viya cakkhudhātu, yantacakkayaṭṭhi",
  "anya-e0102n:588_3": "viya rūpadhātu, ucchurasatelāni viya cakkhuviññāṇadhātu. Tathā adharāraṇī viya cakkhudhātu,",
  "anya-e0102n:588_4": "uttarāraṇī viya rūpadhātu, aggi viya cakkhuviññāṇadhātu. Esa nayo sotadhātuādīsu.",
  "anya-e0102n:589": "Manodhātu pana yathāsambhavato cakkhuviññāṇadhātuādīnaṃ purecarānucarā viya daṭṭhabbā.",
  "anya-e0102n:590_0": "Dhammadhātuyā vedanākkhandho sallamiva sūlamiva ca daṭṭhabbo. Saññāsaṅkhārakkhandhā",
  "anya-e0102n:590_1": "vedanāsallasūlayogāāturā viya, puthujjanānaṃ vā saññā āsādukkhajananato rittamuṭṭhi",
  "anya-e0102n:590_2": "viya. Ayathābhuccanimittagāhakato vanamigo viya. Saṅkhārā paṭisandhiyaṃ pakkhipanato",
  "anya-e0102n:590_3": "aṅgārakāsuyaṃ khipanakapurisā viya. Jāti dukkhānubandhato rājapurisānubandhacorā",
  "anya-e0102n:590_4": "viya. Sabbānatthāvahassa khandhasantānassa hetuto visarukkhabījāni viya. Rūpaṃ nānāvidhupaddavanimittato",
  "anya-e0102n:590_5": "khuracakkaṃ viya daṭṭhabbaṃ. Asaṅkhatā pana dhātu amatato santato khemato ca daṭṭhabbā.",
  "anya-e0102n:590_6": "Kasmā? Sabbānatthāvahassa paṭipakkhabhūtattā.",
  "anya-e0102n:591_0": "Manoviññāṇadhātu ārammaṇesu vavatthānābhāvato araññamakkaṭo viya, duddamanato assakhaḷuṅko",
  "anya-e0102n:591_1": "viya, yatthakāmanipātito vehāsakkhittadaṇḍo viya, lobhadosādinānappakārakilesavesayogato",
  "anya-e0102n:591_2": "raṅganaṭo viya daṭṭhabbāti.",
  "anya-e0102n:592": "Iti sādhujanapāmojjatthāya kate visuddhimagge",
  "anya-e0102n:593": "Paññābhāvanādhikāre",
  "anya-e0102n:594": "Āyatanadhātuniddeso nāma",
  "anya-e0102n:595": "Pannarasamo paricchedo.",
  "anya-e0102n:596": "16. Indriyasaccaniddeso",
  "anya-e0102n:597": "Indriyavitthārakathā",
  "anya-e0102n:598_0": "525. Dhātūnaṃ anantaraṃ uddiṭṭhāni pana indriyānīti bāvīsatindriyāni – cakkhundriyaṃ",
  "anya-e0102n:598_1": "sotindriyaṃ ghānindriyaṃ jivhindriyaṃ kāyindriyaṃ manindriyaṃ itthindriyaṃ purisindriyaṃ",
  "anya-e0102n:598_2": "jīvitindriyaṃ sukhindriyaṃ dukkhindriyaṃ somanassindriyaṃ domanassindriyaṃ upekkhindriyaṃ",
  "anya-e0102n:598_3": "saddhindriyaṃ vīriyindriyaṃ satindriyaṃ samādhindriyaṃ paññindriyaṃ anaññātaññassāmītindriyaṃ",
  "anya-e0102n:598_4": "aññindriyaṃ aññātāvindriyanti. Tattha –",
  "anya-e0102n:599": "Atthato lakkhaṇādīhi, kamato ca vijāniyā;",
  "anya-e0102n:600": "Bhedābhedā tathā kiccā, bhūmito ca vinicchayaṃ.",
  "anya-e0102n:601_0": "Tattha cakkhādīnaṃ tāva cakkhatīti cakkhūtiādinā nayena attho pakāsito. Pacchimesu",
  "anya-e0102n:601_1": "pana tīsu paṭhamaṃ pubbabhāge anaññātaṃ amataṃ padaṃ catusaccadhammaṃ vā jānissāmīti",
  "anya-e0102n:601_2": "evaṃ paṭipannassa uppajjanato indriyaṭṭhasambhavato ca anaññātaññassāmītindriyanti",
  "anya-e0102n:601_3": "vuttaṃ. Dutiyaṃ ājānanato indriyaṭṭhasambhavato ca aññindriyaṃ. Tatiyaṃ aññātāvino",
  "anya-e0102n:601_4": "catūsu saccesu niṭṭhitaññāṇakiccassa khīṇāsavassa uppajjanato indriyaṭṭhasambhavato ca aññātāvindriyaṃ.",
  "anya-e0102n:602_0": "Ko pana nesaṃ indriyaṭṭho nāmāti? Indaliṅgaṭṭho indriyaṭṭho. Indadesitaṭṭho indriyaṭṭho.",
  "anya-e0102n:602_1": "Indadiṭṭhaṭṭho indriyaṭṭho. Indasiṭṭhaṭṭho indriyaṭṭho. Indajuṭṭhaṭṭho indriyaṭṭho.",
  "anya-e0102n:602_2": "So sabbopi idha yathāyogaṃ yujjati. Bhagavā hi sammāsambuddho paramissariyabhāvato",
  "anya-e0102n:602_3": "indo. Kusalākusalañca kammaṃ, kammesu kassaci issariyābhāvato. Tenevettha kammasañjanitāni",
  "anya-e0102n:602_4": "tāva indriyāni kusalākusalakammaṃ ulliṅgenti. Tena ca siṭṭhānīti indaliṅgaṭṭhena",
  "anya-e0102n:602_5": "indasiṭṭhaṭṭhena ca indriyāni. Sabbāneva panetāni bhagavatā yathābhūtato pakāsitāni",
  "anya-e0102n:602_6": "abhisambuddhāni cāti indadesitaṭṭhena indadiṭṭhaṭṭhena ca indriyāni. Teneva bhagavatā",
  "anya-e0102n:602_7": "munindena kānici gocarāsevanāya kānici bhāvanāsevanāya sevitānīti indajuṭṭhaṭṭhenāpi indriyāni.",
  "anya-e0102n:603_0": "Apica ādhipaccasaṅkhātena issariyaṭṭhenāpi etāni indriyāni. Cakkhuviññāṇādippavattiyañhi",
  "anya-e0102n:603_1": "cakkhādīnaṃ siddhaṃ ādhipaccaṃ, tasmiṃ tikkhe tikkhattā mande ca mandattāti. Ayaṃ",
  "anya-e0102n:603_2": "tāvettha atthato vinicchayo.",
  "anya-e0102n:604_0": "Lakkhaṇādīhīti lakkhaṇarasapaccupaṭṭhānapadaṭṭhānehipi cakkhādīnaṃ vinicchayaṃ vijāniyāti",
  "anya-e0102n:604_1": "attho. Tāni ca nesaṃ lakkhaṇādīni khandhaniddese vuttāneva. Paññindriyādīni hi cattāri",
  "anya-e0102n:604_2": "atthato amohoyeva. Sesāni tattha sarūpeneva āgatāni.",
  "anya-e0102n:605_0": "526. Kamatoti ayampi desanākkamova. Tattha ajjhattadhamme pariññāya ariyabhūmipaṭilābho",
  "anya-e0102n:605_1": "hotīti attabhāvapariyāpannāni cakkhundriyādīni paṭhamaṃ desitāni. So pana attabhāvo",
  "anya-e0102n:605_2": "yaṃ dhammaṃ upādāya itthīti vā purisoti vā saṅkhaṃ gacchati, ayaṃ soti nidassanatthaṃ",
  "anya-e0102n:605_3": "tato itthindriyaṃ purisindriyañca. So duvidhopi jīvitindriyapaṭibaddhavuttīti ñāpanatthaṃ",
  "anya-e0102n:605_4": "tato jīvitindriyaṃ. Yāva tassa pavatti, tāva etesaṃ vedayitānaṃ anivatti. Yañca kiñci",
  "anya-e0102n:605_5": "vedayitaṃ, sabbaṃ taṃ dukkhanti ñāpanatthaṃ tato sukhindriyādīni. Taṃnirodhatthaṃ",
  "anya-e0102n:605_6": "pana ete dhammā bhāvetabbāti paṭipattidassanatthaṃ tato saddhādīni. Imāya paṭipattiyā",
  "anya-e0102n:605_7": "esa dhammo paṭhamaṃ attani pātubhavatīti paṭipattiyā amoghabhāvadassanatthaṃ tato",
  "anya-e0102n:605_8": "anaññātaññassāmītindriyaṃ. Tasseva phalattā tato anantaraṃ bhāvetabbato ca tato aññindriyaṃ.",
  "anya-e0102n:605_9": "Tato paraṃ bhāvanāya imassa adhigamo, adhigate ca pana imasmiṃ natthi kiñci uttari",
  "anya-e0102n:605_10": "karaṇīyanti ñāpanatthaṃ ante paramassāsabhūtaṃ aññātāvindriyaṃ desitanti ayamettha kamo.",
  "anya-e0102n:606": "Bhedābhedāti jīvitindriyasseva cettha bhedo. Tañhi rūpajīvitindriyaṃ arūpajīvitindriyanti duvidhaṃ hoti. Sesānaṃ abhedoti evamettha bhedābhedato vinicchayaṃ vijāniyā.",
  "anya-e0102n:607_0": "527. Kiccāti kiṃ indriyānaṃ kiccanti ce. Cakkhundriyassa tāva “cakkhāyatanaṃ cakkhuviññāṇadhātuyā",
  "anya-e0102n:607_1": "taṃsampayuttakānañca dhammānaṃ indriyapaccayena paccayo”ti vacanato yaṃ taṃ indriyapaccayabhāvena",
  "anya-e0102n:607_2": "sādhetabbaṃ attano tikkhamandādibhāvena cakkhuviññāṇādidhammānaṃ tikkhamandādisaṅkhātaṃ",
  "anya-e0102n:607_3": "attākārānuvattāpanaṃ, idaṃ kiccaṃ. Evaṃ sotaghānajivhākāyānaṃ. Manindriyassa pana",
  "anya-e0102n:607_4": "sahajātadhammānaṃ attano vasavattāpanaṃ. Jīvitindriyassa sahajātadhammānupālanaṃ.",
  "anya-e0102n:607_5": "Itthindriyapurisindriyānaṃ itthipurisaliṅganimittakuttākappākārānuvidhānaṃ. Sukhadukkhasomanassadomanassindriyānaṃ",
  "anya-e0102n:607_6": "sahajātadhamme abhibhavitvā yathāsakaṃ oḷārikākārānupāpanaṃ. Upekkhindriyassa santapaṇītamajjhattākārānupāpanaṃ.",
  "anya-e0102n:607_7": "Saddhādīnaṃ paṭipakkhābhibhavanaṃ sampayuttadhammānañca pasannākārādibhāvasampāpanaṃ.",
  "anya-e0102n:607_8": "Anaññātaññassāmītindriyassa saṃyojanattayappahānañceva sampayuttānañca tappahānābhimukhabhāvakaraṇaṃ.",
  "anya-e0102n:607_9": "Aññindriyassa kāmarāgabyāpādāditanukaraṇappahānañceva sahajātānañca attano vasānuvattāpanaṃ.",
  "anya-e0102n:607_10": "Aññātāvindriyassa sabbakiccesu ussukkappahānañceva amatābhimukhabhāvapaccayatā ca",
  "anya-e0102n:607_11": "sampayuttānanti evamettha kiccato vinicchayaṃ vijāniyā.",
  "anya-e0102n:608_0": "528. Bhūmitoti cakkhusotaghānajivhākāyaitthipurisasukhadukkhadomanassindriyāni cettha",
  "anya-e0102n:608_1": "kāmāvacarāneva. Manindriyajīvitindriyaupekkhindriyāni saddhāvīriyasatisamādhipaññindriyāni",
  "anya-e0102n:608_2": "ca catubhūmipariyāpannāni. Somanassindriyaṃ kāmāvacararūpāvacaralokuttaravasena bhūmittayapariyāpannaṃ.",
  "anya-e0102n:608_3": "Avasāne tīṇi lokuttarānevāti evamettha bhūmitopi vinicchayaṃ vijāneyya. Evaṃ hi vijānanto –",
  "anya-e0102n:609": "Saṃvegabahulo bhikkhu, ṭhito indriyasaṃvare;",
  "anya-e0102n:610": "Indriyāni pariññāya, dukkhassantaṃ karissatīti.",
  "anya-e0102n:611": "Idaṃ indriyānaṃ vitthārakathāmukhaṃ.",
  "anya-e0102n:612": "Saccavitthārakathā",
  "anya-e0102n:613_0": "529. Tadanantarāni pana saccānīti cattāri ariyasaccāni – dukkhaṃ ariyasaccaṃ, dukkhasamudayo",
  "anya-e0102n:613_1": "ariyasaccaṃ, dukkhanirodho ariyasaccaṃ, dukkhanirodhagāminī paṭipadā ariyasaccanti. Tattha –",
  "anya-e0102n:614": "Vibhāgato nibbacana, lakkhaṇādippabhedato;",
  "anya-e0102n:615": "Atthatthuddhārato ceva, anūnādhikato tathā.",
  "anya-e0102n:616": "Kamato jātiādīnaṃ, nicchayā ñāṇakiccato;",
  "anya-e0102n:617": "Antogadhānaṃ pabhedā, upamāto catukkato.",
  "anya-e0102n:618": "Suññatekavidhādīhi, sabhāgavisabhāgato;",
  "anya-e0102n:619": "Vinicchayo veditabbo, viññunā sāsanakkame.",
  "anya-e0102n:620_0": "Tattha vibhāgatoti dukkhādīnaṃ hi cattāro cattāro atthā vibhattā tathā avitathā anaññathā,",
  "anya-e0102n:620_1": "ye dukkhādīni abhisamentehi abhisametabbā. Yathāha – “dukkhassa pīḷanaṭṭho saṅkhataṭṭho",
  "anya-e0102n:620_2": "santāpaṭṭho vipariṇāmaṭṭho, ime cattāro dukkhassa dukkhaṭṭhā tathā avitathā anaññathā.",
  "anya-e0102n:620_3": "Samudayassa āyūhanaṭṭho nidānaṭṭho saṃyogaṭṭho palibodhaṭṭho. Nirodhassa nissaraṇaṭṭho",
  "anya-e0102n:620_4": "vivekaṭṭho asaṅkhataṭṭho amataṭṭho. Maggassa niyyānaṭṭho hetuṭṭho dassanaṭṭho adhipateyyaṭṭho.",
  "anya-e0102n:620_5": "Ime cattāro maggassa maggaṭṭhā tathā avitathā anaññathā”ti. Tathā “dukkhassa pīḷanaṭṭho",
  "anya-e0102n:620_6": "saṅkhataṭṭho santāpaṭṭho vipariṇāmaṭṭho abhisamayaṭṭho”ti evamādi. Iti evaṃ vibhattānaṃ",
  "anya-e0102n:620_7": "catunnaṃ catunnaṃ atthānaṃ vasena dukkhādīni veditabbānīti. Ayaṃ tāvettha vibhāgato vinicchayo.",
  "anya-e0102n:621_0": "530. Nibbacanalakkhaṇādippabhedatoti ettha pana nibbacanato tāva idha du-iti ayaṃ",
  "anya-e0102n:621_1": "saddo kucchite dissati. Kucchitaṃ hi puttaṃ dupputtoti vadanti. Khaṃ-saddo pana tucche.",
  "anya-e0102n:621_2": "Tucchaṃ hi ākāsaṃ “kha”nti vuccati. Idañca paṭhamasaccaṃ kucchitaṃ anekaupaddavādhiṭṭhānato.",
  "anya-e0102n:621_3": "Tucchaṃ bālajanaparikappitadhuvasubhasukhattabhāvavirahitato. Tasmā kucchitattā tucchattā",
  "anya-e0102n:621_4": "ca dukkhanti vuccati.",
  "anya-e0102n:622_0": "Saṃ-iti ca ayaṃ saddo “samāgamo sameta”ntiādīsu saṃyogaṃ dīpeti. U-iti ayaṃ “uppannaṃ",
  "anya-e0102n:622_1": "udita”ntiādīsu uppattiṃ. Aya-saddo kāraṇaṃ dīpeti. Idañcāpi dutiyasaccaṃ avasesapaccayasamāyoge",
  "anya-e0102n:622_2": "sati dukkhassuppattikāraṇaṃ. Iti dukkhassa saṃyoge uppattikāraṇattā dukkhasamudayanti vuccati.",
  "anya-e0102n:623_0": "Tatiyasaccaṃ pana yasmā ni-saddo abhāvaṃ, rodha-saddo ca cārakaṃ dīpeti. Tasmā abhāvo",
  "anya-e0102n:623_1": "ettha saṃsāracārakasaṅkhātassa dukkharodhassa sabbagatisuññattā, samadhigate vā tasmiṃ",
  "anya-e0102n:623_2": "saṃsāracārakasaṅkhātassa dukkharodhassa abhāvo hoti, tappaṭipakkhattātipi dukkhanirodhanti",
  "anya-e0102n:623_3": "vuccati. Dukkhassa vā anuppādanirodhapaccayattā dukkhanirodhanti.",
  "anya-e0102n:624": "Catutthasaccaṃ pana yasmā etaṃ dukkhanirodhaṃ gacchati ārammaṇavasena tadabhimukhabhūtattā, paṭipadā ca hoti dukkhanirodhappattiyā. Tasmā dukkhanirodhagāminī paṭipadāti vuccati.",
  "anya-e0102n:625_0": "531. Yasmā panetāni buddhādayo ariyā paṭivijjhanti, tasmā ariyasaccānīti vuccanti.",
  "anya-e0102n:625_1": "Yathāha “cattārimāni, bhikkhave, ariyasaccāni. Katamāni…pe… imāni kho, bhikkhave,",
  "anya-e0102n:625_2": "cattāri ariyasaccāni. Ariyā imāni paṭivijjhanti, tasmā ariyasaccānīti vuccantī”ti.",
  "anya-e0102n:625_3": "Apica ariyassa saccānītipi ariyasaccāni. Yathāha “sadevake, bhikkhave, loke…pe… manussāya",
  "anya-e0102n:625_4": "tathāgato ariyo, tasmā ariyasaccānīti vuccantī”ti. Atha vā etesaṃ abhisambuddhattā",
  "anya-e0102n:625_5": "ariyabhāvasiddhitopi ariyasaccāni. Yathāha – “imesaṃ kho, bhikkhave, catunnaṃ ariyasaccānaṃ",
  "anya-e0102n:625_6": "yathābhūtaṃ abhisambuddhattā tathāgato arahaṃ sammāsambuddho ariyoti vuccatī”ti.",
  "anya-e0102n:625_7": "Apica kho pana ariyāni saccānītipi ariyasaccāni. Ariyānīti tathāni avitathāni avisaṃvādakānīti",
  "anya-e0102n:625_8": "attho. Yathāha – “imāni kho, bhikkhave, cattāri ariyasaccāni tathāni avitathāni anaññathāni,",
  "anya-e0102n:625_9": "tasmā ariyasaccānīti vuccantī”ti evamettha nibbacanato vinicchayo veditabbo.",
  "anya-e0102n:626_0": "532. Kathaṃ lakkhaṇādippabhedato? Ettha hi bādhanalakkhaṇaṃ dukkhasaccaṃ, santāpanarasaṃ,",
  "anya-e0102n:626_1": "pavattipaccupaṭṭhānaṃ. Pabhavalakkhaṇaṃ samudayasaccaṃ, anupacchedakaraṇarasaṃ, palibodhapaccupaṭṭhānaṃ.",
  "anya-e0102n:626_2": "Santilakkhaṇaṃ nirodhasaccaṃ, accutirasaṃ, animittapaccupaṭṭhānaṃ. Niyyānalakkhaṇaṃ",
  "anya-e0102n:626_3": "maggasaccaṃ, kilesappahānarasaṃ, vuṭṭhānapaccupaṭṭhānaṃ. Apica pavattipavattananivattinivattanalakkhaṇāni",
  "anya-e0102n:626_4": "paṭipāṭiyā. Tathā saṅkhatataṇhā asaṅkhatadassanalakkhaṇāni cāti evamettha lakkhaṇādippabhedato",
  "anya-e0102n:626_5": "vinicchayo veditabbo.",
  "anya-e0102n:627_0": "533. Atthatthuddhārato cevāti ettha pana atthato tāva ko saccaṭṭhoti ce? Yo paññācakkhunā",
  "anya-e0102n:627_1": "upaparikkhamānānaṃ māyāva viparīto, marīciva visaṃvādako, titthiyānaṃ attāva anupalabbhasabhāvo",
  "anya-e0102n:627_2": "ca na hoti, atha kho bādhanappabhavasantiniyyānappakārena tacchāviparītabhūtabhāvena",
  "anya-e0102n:627_3": "ariyañāṇassa gocaro hotiyeva. Esa aggilakkhaṇaṃ viya, lokapakati viya ca tacchāviparītabhūtabhāvo",
  "anya-e0102n:627_4": "saccaṭṭhoti veditabbo. Yathāha – “idaṃ dukkhanti, bhikkhave, tathametaṃ avitathametaṃ",
  "anya-e0102n:627_5": "anaññathameta”nti vitthāro. Apica –",
  "anya-e0102n:628": "Nābādhakaṃ yato dukkhaṃ, dukkhā aññaṃ na bādhakaṃ;",
  "anya-e0102n:629": "Bādhakattaniyāmena, tato saccamidaṃ mataṃ.",
  "anya-e0102n:630": "Taṃ vinā nāññato dukkhaṃ, na hoti na ca taṃ tato;",
  "anya-e0102n:631": "Dukkhahetuniyāmena, iti saccaṃ visattikā.",
  "anya-e0102n:632": "Nāññā nibbānato santi, santaṃ na ca na taṃ yato;",
  "anya-e0102n:633": "Santabhāvaniyāmena, tato saccamidaṃ mataṃ.",
  "anya-e0102n:634": "Maggā aññaṃ na niyyānaṃ, aniyyāno na cāpi so;",
  "anya-e0102n:635": "Tacchaniyyānabhāvattā, iti so saccasammato.",
  "anya-e0102n:636": "Iti tacchāvipallāsa, bhūtabhāvaṃ catūsvapi;",
  "anya-e0102n:637": "Dukkhādīsvavisesena, saccaṭṭhaṃ āhu paṇḍitāti.",
  "anya-e0102n:638": "Evaṃ atthato vinicchayo veditabbo.",
  "anya-e0102n:639_0": "534. Kathaṃ atthuddhārato? Idhāyaṃ sacca-saddo anekesu atthesu dissati. Seyyathidaṃ",
  "anya-e0102n:639_1": "– “saccaṃ bhaṇe na kujjheyyā”tiādīsu vācāsacce. “Sacce ṭhitā samaṇabrāhmaṇā cā”tiādīsu",
  "anya-e0102n:639_2": "viratisacce. “Kasmā nu saccāni vadanti nānā pavādiyāse kusalāvadānā”tiādīsu diṭṭhisacce.",
  "anya-e0102n:639_3": "“Ekaṃ hi saccaṃ na dutiya”ntiādīsu paramatthasacce nibbāne ceva magge ca. “Catunnaṃ",
  "anya-e0102n:639_4": "ariyasaccānaṃ kati kusalā”tiādīsu ariyasacce. Svāyamidhāpi ariyasacce vattatīti evamettha",
  "anya-e0102n:639_5": "atthuddhāratopi vinicchayo veditabbo.",
  "anya-e0102n:640_0": "535. Anūnādhikatoti kasmā pana cattāreva ariyasaccāni vuttāni anūnāni anadhikānīti",
  "anya-e0102n:640_1": "ce? Aññassāsambhavato aññatarassa ca apaneyyābhāvato. Na hi etehi aññaṃ adhikaṃ vā,",
  "anya-e0102n:640_2": "etesaṃ vā ekampi apanetabbaṃ sambhoti. Yathāha – “idha, bhikkhave, āgaccheyya samaṇo",
  "anya-e0102n:640_3": "vā brāhmaṇo vā ‘netaṃ dukkhaṃ ariyasaccaṃ, aññaṃ dukkhaṃ ariyasaccaṃ. Ahametaṃ dukkhaṃ",
  "anya-e0102n:640_4": "ariyasaccaṃ ṭhapetvā aññaṃ dukkhaṃ ariyasaccaṃ paññapessāmī’ti netaṃ ṭhānaṃ vijjatī”tiādi.",
  "anya-e0102n:640_5": "Yathā cāha – “yo hi koci, bhikkhave, samaṇo vā brāhmaṇo vā evaṃ vadeyya ‘netaṃ dukkhaṃ",
  "anya-e0102n:640_6": "paṭhamaṃ ariyasaccaṃ yaṃ samaṇena gotamena desitaṃ, ahametaṃ dukkhaṃ paṭhamaṃ ariyasaccaṃ",
  "anya-e0102n:640_7": "paccakkhāya aññaṃ dukkhaṃ paṭhamaṃ ariyasaccaṃ paññapessāmī’ti netaṃ ṭhānaṃ vijjatī”tiādi.",
  "anya-e0102n:641_0": "Apica pavattimācikkhanto bhagavā sahetukaṃ ācikkhi, nivattiñca saupāyaṃ. Iti pavattinivattitadubhayahetūnaṃ",
  "anya-e0102n:641_1": "etaparamato cattāreva vuttāni. Tathā pariññeyyapahātabbasacchikātabbabhāvetabbānaṃ,",
  "anya-e0102n:641_2": "taṇhāvatthutaṇhātaṇhānirodhataṇhānirodhupāyānaṃ, ālayaālayārāmatāālayasamugghātaālayasamugghātupāyānañca",
  "anya-e0102n:641_3": "vasenāpi cattāreva vuttānīti evamettha anūnādhikato vinicchayo veditabbo.",
  "anya-e0102n:642_0": "536. Kamatoti ayampi desanākkamova. Ettha ca oḷārikattā, sabbasattasādhāraṇattā ca",
  "anya-e0102n:642_1": "suviññeyyanti dukkhasaccaṃ paṭhamaṃ vuttaṃ. Tasseva hetudassanatthaṃ tadanantaraṃ",
  "anya-e0102n:642_2": "samudayasaccaṃ. Hetunirodhā phalanirodhoti ñāpanatthaṃ tato nirodhasaccaṃ. Tadadhigamupāyadassanatthaṃ",
  "anya-e0102n:642_3": "ante maggasaccaṃ. Bhavasukhassādagadhitānaṃ vā sattānaṃ saṃvegajananatthaṃ paṭhamaṃ",
  "anya-e0102n:642_4": "dukkhamāha. Taṃ neva akataṃ āgacchati, na issaranimmānādito hoti, ito pana hotīti",
  "anya-e0102n:642_5": "ñāpanatthaṃ tadanantaraṃ samudayaṃ. Tato sahetukena dukkhena abhibhūtattā saṃviggamānasānaṃ",
  "anya-e0102n:642_6": "dukkhanissaraṇagavesīnaṃ nissaraṇadassanena assāsajananatthaṃ nirodhaṃ. Tato nirodhādhigamatthaṃ",
  "anya-e0102n:642_7": "nirodhasampāpakaṃ magganti evamettha kamato vinicchayo veditabbo.",
  "anya-e0102n:643_0": "537. Jātiādīnaṃ nicchayāti ye te ariyasaccāni niddisantena bhagavatā “jātipi dukkhā,",
  "anya-e0102n:643_1": "jarāpi dukkhā, maraṇampi dukkhaṃ, sokaparidevadukkhadomanassupāyāsāpi dukkhā, appiyehi",
  "anya-e0102n:643_2": "sampayogo dukkho, piyehi vippayogo dukkho, yampicchaṃ na labhati tampi dukkhaṃ, saṃkhittena",
  "anya-e0102n:643_3": "pañcupādānakkhandhā dukkhā”ti dukkhaniddese dvādasa dhammā, “yāyaṃ taṇhā ponobbhavikā",
  "anya-e0102n:643_4": "nandīrāgasahagatā tatratatrābhinandinī. Seyyathidaṃ, kāmataṇhā, bhavataṇhā, vibhavataṇhā”ti",
  "anya-e0102n:643_5": "samudayaniddese tividhā taṇhā, “yo tassāyeva taṇhāya asesavirāganirodho cāgo paṭinissaggo",
  "anya-e0102n:643_6": "mutti anālayo”ti evaṃ nirodhaniddese atthato ekameva nibbānaṃ, “katamaṃ dukkhanirodhagāminīpaṭipadā",
  "anya-e0102n:643_7": "ariyasaccaṃ, ayameva ariyo aṭṭhaṅgiko maggo. Seyyathidaṃ – sammādiṭṭhi…pe… sammāsamādhī”ti",
  "anya-e0102n:643_8": "evaṃ magganiddese aṭṭha dhammāti iti catunnaṃ saccānaṃ niddese jātiādayo dhammā vuttā,",
  "anya-e0102n:643_9": "tesaṃ jātiādīnaṃ nicchayāpi ettha vinicchayo veditabbo.",
  "anya-e0102n:644": "Dukkhaniddesakathā",
  "anya-e0102n:645": "Jātiniddeso",
  "anya-e0102n:646_0": "Seyyathidaṃ, ayañhi jāti-saddo anekattho. Tathā hesa “ekampi jātiṃ dvepi jātiyo”ti",
  "anya-e0102n:646_1": "ettha bhave āgato. “Atthi, visākhe, nigaṇṭhā nāma samaṇajātī”ti ettha nikāye. “Jāti",
  "anya-e0102n:646_2": "dvīhi khandhehi saṅgahitā”ti ettha saṅkhatalakkhaṇe. “Yaṃ mātukucchismiṃ paṭhamaṃ",
  "anya-e0102n:646_3": "cittaṃ uppannaṃ, paṭhamaṃ viññāṇaṃ pātubhūtaṃ, tadupādāya sāvassa jātī”ti ettha paṭisandhiyaṃ.",
  "anya-e0102n:646_4": "“Sampatijāto, ānanda, bodhisatto”ti ettha pasūtiyaṃ. “Akkhitto anupakuṭṭho jātivādenā”ti",
  "anya-e0102n:646_5": "ettha kule. “Yatohaṃ, bhagini, ariyāya jātiyā jāto”ti ettha ariyasīle.",
  "anya-e0102n:647_0": "538. Svāyamidha gabbhaseyyakānaṃ paṭisandhito paṭṭhāya yāva mātukucchimhā nikkhamanaṃ,",
  "anya-e0102n:647_1": "tāva pavattesu khandhesu. Itaresaṃ paṭisandhikhandhesvevāti daṭṭhabbo. Ayampi ca",
  "anya-e0102n:647_2": "pariyāyakathāva. Nippariyāyato pana tattha tattha nibbattamānānaṃ sattānaṃ ye ye",
  "anya-e0102n:647_3": "khandhā pātubhavanti, tesaṃ tesaṃ paṭhamapātubhāvo jāti nāma.",
  "anya-e0102n:648": "Sā panesā tattha tattha bhave paṭhamābhinibbattilakkhaṇā, niyyātanarasā, atītabhavato idha ummujjanapaccupaṭṭhānā, dukkhavicittatāpaccupaṭṭhānā vā.",
  "anya-e0102n:649_0": "539. Kasmā panesā dukkhāti ce? Anekesaṃ dukkhānaṃ vatthubhāvato. Anekāni hi dukkhāni.",
  "anya-e0102n:649_1": "Seyyathidaṃ – dukkhadukkhaṃ, vipariṇāmadukkhaṃ, saṅkhāradukkhaṃ, paṭicchannadukkhaṃ,",
  "anya-e0102n:649_2": "appaṭicchannadukkhaṃ, pariyāyadukkhaṃ, nippariyāyadukkhanti.",
  "anya-e0102n:650": "Tattha kāyikacetasikā dukkhā vedanāsabhāvato ca nāmato ca dukkhattā dukkhadukkhanti vuccati.",
  "anya-e0102n:651": "Sukhā vedanā vipariṇāmena dukkhuppattihetuto vipariṇāmadukkhaṃ.",
  "anya-e0102n:652_0": "Upekkhā vedanā ceva avasesā ca tebhūmakā saṅkhārā udayabbayappaṭipīḷitattā saṅkhāradukkhaṃ.",
  "anya-e0102n:652_1": "Kaṇṇasūladantasūlarāgajapariḷāhadosajapariḷāhādi kāyikacetasiko ābādho pucchitvā",
  "anya-e0102n:652_2": "jānitabbato upakkamassa ca apākaṭabhāvato paṭicchannadukkhaṃ nāma. Apākaṭadukkhantipi vuccati.",
  "anya-e0102n:653": "Dvattiṃsakammakāraṇādisamuṭṭhāno ābādho apucchitvāva jānitabbato upakkamassa ca pākaṭabhāvato appaṭicchannadukkhaṃ nāma. Pākaṭadukkhantipi vuccati.",
  "anya-e0102n:654": "Ṭhapetvā dukkhadukkhaṃ sesaṃ dukkhasaccavibhaṅge āgataṃ jātiādi sabbampi tassa tassa dukkhassa vatthubhāvato pariyāyadukkhaṃ. Dukkhadukkhaṃ pana nippariyāyadukkhanti vuccati.",
  "anya-e0102n:655_0": "Tatrāyaṃ jāti yaṃ taṃ bālapaṇḍitasuttādīsu bhagavatāpi upamāvasena pakāsitaṃ āpāyikaṃ",
  "anya-e0102n:655_1": "dukkhaṃ, yañca sugatiyampi manussaloke gabbhokkantimūlakādibhedaṃ dukkhaṃ uppajjati,",
  "anya-e0102n:655_2": "tassa vatthubhāvato dukkhā.",
  "anya-e0102n:656_0": "540. Tatridaṃ gabbhokkantimūlakādibhedaṃ dukkhaṃ – ayaṃ hi satto mātukucchimhi nibbattamāno",
  "anya-e0102n:656_1": "na uppalapadumapuṇḍarīkādīsu nibbattati, atha kho heṭṭhā āmāsayassa upari pakkāsayassa",
  "anya-e0102n:656_2": "udarapaṭalapiṭṭhikaṇṭakānaṃ vemajjhe paramasambādhe tibbandhakārenānākuṇapagandhaparibhāvitaparamaduggandhapavanavicarite",
  "anya-e0102n:656_3": "adhimattajegucche kucchipadese pūtimacchapūtikummāsacandanikādīsu kimi viya nibbattati.",
  "anya-e0102n:656_4": "So tattha nibbatto dasa māse mātukucchisambhavena usmanā puṭapākaṃ viya paccamāno",
  "anya-e0102n:656_5": "piṭṭhapiṇḍi viya sediyamāno samiñjanapasāraṇādirahito adhimattaṃ dukkhamanubhotīti,",
  "anya-e0102n:656_6": "idaṃ tāva gabbhokkantimūlakaṃ dukkhaṃ.",
  "anya-e0102n:657_0": "Yaṃ pana so mātu sahasā upakkhalanagamananisīdanavuṭṭhānaparivattanādīsu surādhuttahatthagato",
  "anya-e0102n:657_1": "eḷako viya ahituṇḍikahatthagato sappapotako viya ca ākaḍḍhanaparikaḍḍhanaodhūnananiddhūnanādinā",
  "anya-e0102n:657_2": "upakkamena adhimattaṃ dukkhamanubhavati, yañca mātu sītūdakapānakāle sītanarakupapanno",
  "anya-e0102n:657_3": "viya, uṇhayāgubhattādiajjhoharaṇakāle aṅgāravuṭṭhisamparikiṇṇo viya, loṇambilādiajjhoharaṇakāle",
  "anya-e0102n:657_4": "khārāpaṭicchakādikammakāraṇapatto viya tibbaṃ dukkhamanubhoti, idaṃ gabbhapariharaṇamūlakaṃ dukkhaṃ.",
  "anya-e0102n:658": "Yaṃ panassa mūḷhagabbhāya mātuyā mittāmaccasuhajjādīhipi adassanārahe dukkhuppattiṭṭhāne chedanaphālanādīhi dukkhaṃ uppajjati, idaṃ gabbhavipattimūlakaṃ dukkhaṃ.",
  "anya-e0102n:659_0": "Yaṃ vijāyamānāya mātuyā kammajehi vātehi parivattetvā narakapapātaṃ viya atibhayānakaṃ",
  "anya-e0102n:659_1": "yonimaggaṃ paṭipātiyamānassa paramasambādhena yonimukhena tāḷacchiggaḷena viya nikkaḍḍhiyamānassa",
  "anya-e0102n:659_2": "mahānāgassa narakasattassa viya ca saṅghātapabbatehi vicuṇṇiyamānassa dukkhaṃ uppajjati,",
  "anya-e0102n:659_3": "idaṃ vijāyanamūlakaṃ dukkhaṃ.",
  "anya-e0102n:660_0": "Yaṃ pana jātassa taruṇavaṇasadisasukhumālasarīrassa hatthagahaṇanahāpanadhovanacoḷaparimajjanādikāle",
  "anya-e0102n:660_1": "sūcimukhakhuradhārāhi vijjhanaphālanasadisaṃ dukkhaṃ uppajjati, idaṃ mātukucchito",
  "anya-e0102n:660_2": "bahinikkhamanamūlakaṃ dukkhaṃ.",
  "anya-e0102n:661_0": "Yaṃ tato paraṃ pavattiyaṃ attanāva attānaṃ vadhentassa acelakavatādivasena ātāpanaparitāpanānuyogamanuyuttassa,",
  "anya-e0102n:661_1": "kodhavasena abhuñjantassa, ubbandhantassa ca dukkhaṃ uppajjati, idaṃ attūpakkamamūlakaṃ",
  "anya-e0102n:661_2": "dukkhaṃ. Yaṃ pana parato vadhabandhanādīni anubhavantassa uppajjati, idaṃ parūpakkamamūlakaṃ dukkhanti.",
  "anya-e0102n:662": "Iti imassa sabbassāpi dukkhassa ayaṃ jāti vatthumeva hoti.",
  "anya-e0102n:663": "541. Tenetaṃ vuccati –",
  "anya-e0102n:664": "Jāyetha no ce narakesu satto,",
  "anya-e0102n:665": "Tattaggidāhādikamappasayhaṃ;",
  "anya-e0102n:666": "Labhetha dukkhaṃ nu kuhiṃ patiṭṭhaṃ,",
  "anya-e0102n:667": "Iccāha dukkhāti munīdha jātiṃ.",
  "anya-e0102n:668": "Dukkhaṃ tiracchesu kasāpatoda-",
  "anya-e0102n:669": "Daṇḍābhighātādibhavaṃ anekaṃ;",
  "anya-e0102n:670": "Yaṃ taṃ kathaṃ tattha bhaveyya jātiṃ,",
  "anya-e0102n:671": "Vinā tahiṃ jāti tatopi dukkhā.",
  "anya-e0102n:672": "Petesu dukkhaṃ pana khuppipāsā-",
  "anya-e0102n:673": "Vātātapādippabhavaṃ vicittaṃ;",
  "anya-e0102n:674": "Yasmā ajātassa na tattha atthi,",
  "anya-e0102n:675": "Tasmāpi dukkhaṃ muni jātimāha.",
  "anya-e0102n:676": "Tibbandhakāre ca asayhasīte,",
  "anya-e0102n:677": "Lokantare yaṃ asuresu dukkhaṃ;",
  "anya-e0102n:678": "Na taṃ bhave tattha na cassa jāti,",
  "anya-e0102n:679": "Yato ayaṃ jāti tatopi dukkhā.",
  "anya-e0102n:680": "Yañcāpi gūthanarake viya mātugabbhe,",
  "anya-e0102n:681": "Satto vasaṃ ciramato bahi nikkhamañca;",
  "anya-e0102n:682": "Pappoti dukkhamatighoramidampi natthi,",
  "anya-e0102n:683": "Jātiṃ vinā itipi jāti ayañhi dukkhā.",
  "anya-e0102n:684": "Kiṃ bhāsitena bahunā nanu yaṃ kuhiñci,",
  "anya-e0102n:685": "Atthīdha kiñcidapi dukkhamidaṃ kadāci;",
  "anya-e0102n:686": "Nevatthi jātivirahena yato mahesi,",
  "anya-e0102n:687": "Dukkhāti sabbapaṭhamaṃ imamāha jātinti.",
  "anya-e0102n:688": "Ayaṃ tāva jātiyaṃ vinicchayo.",
  "anya-e0102n:689": "Jarāniddeso",
  "anya-e0102n:690_0": "542. Jarāpi dukkhāti ettha duvidhā jarā saṅkhatalakkhaṇañca, khaṇḍiccādisammato santatiyaṃ",
  "anya-e0102n:690_1": "ekabhavapariyāpannakhandhapurāṇabhāvo ca, sā idha adhippetā. Sā panesā jarā khandhaparipākalakkhaṇā,",
  "anya-e0102n:690_2": "maraṇūpanayanarasā, yobbanavināsapaccupaṭṭhānā. Dukkhā saṅkhāradukkhabhāvato ceva",
  "anya-e0102n:690_3": "dukkhavatthuto ca. Yaṃ hi aṅgapaccaṅgasithilībhāvaindriyavikāravirūpatāyobbanavināsabalūpaghātasatimativippavāsaparaparibhavādianekapaccayaṃ",
  "anya-e0102n:690_4": "kāyikacetasikadukkhaṃ uppajjati, jarā tassa vatthu. Tenetaṃ vuccati –",
  "anya-e0102n:691": "“Aṅgānaṃ sithilībhāvā, indriyānaṃ vikārato;",
  "anya-e0102n:692": "Yobbanassa vināsena, balassa upaghātato.",
  "anya-e0102n:693": "“Vippavāsā satādīnaṃ, puttadārehi attano;",
  "anya-e0102n:694": "Apasādanīyato ceva, bhiyyo bālattapattiyā.",
  "anya-e0102n:695": "“Pappoti dukkhaṃ yaṃ macco, kāyikaṃ mānasaṃ tathā;",
  "anya-e0102n:696": "Sabbametaṃ jarāhetu, yasmā tasmā jarā dukhā”ti.",
  "anya-e0102n:697": "Ayaṃ jarāyaṃ vinicchayo.",
  "anya-e0102n:698": "Maraṇaniddeso",
  "anya-e0102n:699_0": "543. Maraṇampi dukkhanti etthāpi duvidhaṃ maraṇaṃ saṅkhatalakkhaṇañca, yaṃ sandhāya",
  "anya-e0102n:699_1": "vuttaṃ “jarāmaraṇaṃ dvīhi khandhehi saṅgahita”nti. Ekabhavapariyāpannajīvitindriyappabandhavicchedo",
  "anya-e0102n:699_2": "ca, yaṃ sandhāya vuttaṃ “niccaṃ maraṇato bhaya”nti. Taṃ idha adhippetaṃ. Jātipaccayā",
  "anya-e0102n:699_3": "maraṇaṃ upakkamamaraṇaṃ sarasamaraṇaṃ āyukkhayamaraṇaṃ puññakkhayamaraṇantipi tasseva",
  "anya-e0102n:699_4": "nāmaṃ. Tayidaṃ cutilakkhaṇaṃ, viyogarasaṃ, gativippavāsapaccupaṭṭhānaṃ. Dukkhassa",
  "anya-e0102n:699_5": "pana vatthubhāvato dukkhanti veditabbaṃ. Tenetaṃ vuccati –",
  "anya-e0102n:700": "“Pāpassa pāpakammādi-nimittamanupassato;",
  "anya-e0102n:701": "Bhaddassāpasahantassa, viyogaṃ piyavatthukaṃ;",
  "anya-e0102n:702": "Mīyamānassa yaṃ dukkhaṃ, mānasaṃ avisesato.",
  "anya-e0102n:703": "Sabbesañcāpi yaṃ sandhi-bandhanacchedanādikaṃ;",
  "anya-e0102n:704": "Vitujjamānamammānaṃ, hoti dukkhaṃ sarīrajaṃ.",
  "anya-e0102n:705": "Asayhamappatikāraṃ, dukkhassetassidaṃ yato;",
  "anya-e0102n:706": "Maraṇaṃ vatthu tenetaṃ, dukkhamicceva bhāsita”nti.",
  "anya-e0102n:707": "Ayaṃ maraṇe vinicchayo.",
  "anya-e0102n:708": "Sokādiniddesā",
  "anya-e0102n:709_0": "544. Sokādīsu soko nāma ñātibyasanādīhi phuṭṭhassa cittasantāpo. So kiñcāpi atthato",
  "anya-e0102n:709_1": "domanassameva hoti. Evaṃ santepi antonijjhānalakkhaṇo, cetaso parijjhāpanaraso, anusocanapaccupaṭṭhāno.",
  "anya-e0102n:709_2": "Dukkho pana dukkhadukkhato dukkhavatthuto ca. Tenetaṃ vuccati –",
  "anya-e0102n:710": "“Sattānaṃ hadayaṃ soko, visasallaṃva tujjati;",
  "anya-e0102n:711": "Aggitattova nārāco, bhusaṃva dahate puna.",
  "anya-e0102n:712": "“Samāvahati ca byādhi-jarāmaraṇabhedanaṃ;",
  "anya-e0102n:713": "Dukkhampi vividhaṃ yasmā, tasmā dukkhoti vuccatī”ti.",
  "anya-e0102n:714": "Ayaṃ soke vinicchayo.",
  "anya-e0102n:715": "Paridevo",
  "anya-e0102n:716_0": "545. Paridevo nāma ñātibyasanādīhi phuṭṭhassa vacīpalāpo. So lālappanalakkhaṇo, guṇadosakittanaraso,",
  "anya-e0102n:716_1": "sambhamapaccupaṭṭhāno. Dukkho pana saṅkhāradukkhabhāvato dukkhavatthuto ca. Tenetaṃ vuccati –",
  "anya-e0102n:717": "“Yaṃ sokasallavihato paridevamāno,",
  "anya-e0102n:718": "Kaṇṭhoṭṭhatālutalasosajamappasayhaṃ;",
  "anya-e0102n:719": "Bhiyyodhimattamadhigacchatiyeva dukkhaṃ,",
  "anya-e0102n:720": "Dukkhoti tena bhagavā paridevamāhā”ti.",
  "anya-e0102n:721": "Ayaṃ parideve vinicchayo.",
  "anya-e0102n:722": "Dukkhaṃ",
  "anya-e0102n:723_0": "546. Dukkhaṃ nāma kāyikaṃ dukkhaṃ, taṃ kāyapīḷanalakkhaṇaṃ, duppaññānaṃ domanassakaraṇarasaṃ,",
  "anya-e0102n:723_1": "kāyikābādhapaccupaṭṭhānaṃ. Dukkhaṃ pana dukkhadukkhato mānasadukkhāvahanato ca. Tenetaṃ vuccati –",
  "anya-e0102n:724": "“Pīḷeti kāyikamidaṃ, dukkhañca mānasaṃ bhiyyo;",
  "anya-e0102n:725": "Janayati yasmā tasmā, dukkhanti visesato vutta”nti.",
  "anya-e0102n:726": "Ayaṃ dukkhe vinicchayo.",
  "anya-e0102n:727": "Domanassaṃ",
  "anya-e0102n:728_0": "547. Domanassaṃ nāma mānasaṃ dukkhaṃ. Taṃ cittapīḷanalakkhaṇaṃ, manovighātarasaṃ,",
  "anya-e0102n:728_1": "mānasabyādhipaccupaṭṭhānaṃ. Dukkhaṃ pana dukkhadukkhato kāyikadukkhāvahanato ca.",
  "anya-e0102n:728_2": "Cetodukkhasamappitā hi kese pakiriya kandanti, urāni paṭipisanti, āvaṭṭanti, vivaṭṭanti,",
  "anya-e0102n:728_3": "uddhaṃpādaṃ papatanti, satthaṃ āharanti, visaṃ khādanti, rajjuyā ubbandhanti, aggiṃ",
  "anya-e0102n:728_4": "pavisantīti taṃ nānappakārakaṃ dukkhamanubhavanti. Tenetaṃ vuccati –",
  "anya-e0102n:729": "“Pīḷeti yato cittaṃ, kāyassa ca pīḷanaṃ samāvahati;",
  "anya-e0102n:730": "Dukkhanti domanassaṃ, vidomanassā tato āhū”ti.",
  "anya-e0102n:731": "Ayaṃ domanasse vinicchayo.",
  "anya-e0102n:732": "Upāyāso",
  "anya-e0102n:733_0": "548. Upāyāso nāma ñātibyasanādīhi phuṭṭhassa adhimattacetodukkhappabhāvito dosoyeva.",
  "anya-e0102n:733_1": "Saṅkhārakkhandhapariyāpanno eko dhammoti eke. So cittaparidahanalakkhaṇo, nitthunanaraso,",
  "anya-e0102n:733_2": "visādapaccupaṭṭhāno. Dukkho pana saṅkhāradukkhabhāvato cittaparidahanato kāyavisādanato",
  "anya-e0102n:733_3": "ca. Tenetaṃ vuccati –",
  "anya-e0102n:734": "“Cittassa ca paridahanā, kāyassa visādanā ca adhimattaṃ;",
  "anya-e0102n:735": "Yaṃ dukkhamupāyāso, janeti dukkho tato vutto”ti.",
  "anya-e0102n:736": "Ayaṃ upāyāse vinicchayo.",
  "anya-e0102n:737_0": "Ettha ca mandagginā antobhājane pāko viya soko. Tikkhagginā paccamānassa bhājanato",
  "anya-e0102n:737_1": "bahinikkhamanaṃ viya paridevo. Bahinikkhantāvasesassa nikkhamituṃ appahontassa antobhājaneyeva",
  "anya-e0102n:737_2": "yāva parikkhayā pāko viya upāyāso daṭṭhabbo.",
  "anya-e0102n:738": "Appiyasampayogo",
  "anya-e0102n:739_0": "549. Appiyasampayogo nāma amanāpehi sattasaṅkhārehi samodhānaṃ. So aniṭṭhasamodhānalakkhaṇo,",
  "anya-e0102n:739_1": "cittavighātakaraṇaraso, anatthabhāvapaccupaṭṭhāno. Dukkho pana dukkhavatthuto. Tenetaṃ vuccati –",
  "anya-e0102n:740": "“Disvāva appiye dukkhaṃ, paṭhamaṃ hoti cetasi;",
  "anya-e0102n:741": "Tadupakkamasambhūta-mathakāye yato idha.",
  "anya-e0102n:742": "“Tato dukkhadvayassāpi, vatthuto so mahesinā;",
  "anya-e0102n:743": "Dukkho vuttoti viññeyyo, appiyehi samāgamo”ti.",
  "anya-e0102n:744": "Ayaṃ appiyasampayoge vinicchayo.",
  "anya-e0102n:745": "Piyavippayogo",
  "anya-e0102n:746_0": "550. Piyavippayogo nāma manāpehi sattasaṅkhārehi vinābhāvo. So iṭṭhavatthuviyogalakkhaṇo,",
  "anya-e0102n:746_1": "sokuppādanaraso, byasanapaccupaṭṭhāno. Dukkho pana sokadukkhassa vatthuto. Tenetaṃ vuccati –",
  "anya-e0102n:747": "“Ñātidhanādiviyogā,",
  "anya-e0102n:748": "Sokasarasamappitā vitujjanti;",
  "anya-e0102n:749": "Bālā yato tato yaṃ,",
  "anya-e0102n:750": "Dukkhoti mato piyavippayogo”ti.",
  "anya-e0102n:751": "Ayaṃ piyavippayoge vinicchayo.",
  "anya-e0102n:752": "Icchitālābho",
  "anya-e0102n:753_0": "551. Yampicchaṃ na labhatīti ettha “aho vata mayaṃ na jātidhammā assāmā”tiādīsu alabbhaneyyavatthūsu",
  "anya-e0102n:753_1": "icchāva yampicchaṃ na labhati, tampi dukkhanti vuttā. Sā alabbhaneyyavatthuicchanalakkhaṇā,",
  "anya-e0102n:753_2": "tappariyesanarasā, tesaṃ appattipaccupaṭṭhānā. Dukkhā pana dukkhavatthuto. Tenetaṃ vuccati –",
  "anya-e0102n:754": "“Taṃ taṃ patthayamānānaṃ, tassa tassa alābhato;",
  "anya-e0102n:755": "Yaṃ vighātamayaṃ dukkhaṃ, sattānaṃ idha jāyati.",
  "anya-e0102n:756": "“Alabbhaneyyavatthūnaṃ, patthanā tassa kāraṇaṃ;",
  "anya-e0102n:757": "Yasmā tasmā jino dukkhaṃ, icchitālābhamabravī”ti.",
  "anya-e0102n:758": "Ayaṃ icchitālābhe vinicchayo.",
  "anya-e0102n:759": "Pañcupādānakkhandhā",
  "anya-e0102n:760": "552. Saṃkhittena pañcupādānakkhandhā dukkhāti ettha pana –",
  "anya-e0102n:761": "Jātippabhutikaṃ dukkhaṃ, yaṃ vuttamidha tādinā;",
  "anya-e0102n:762": "Avuttaṃ yañca taṃ sabbaṃ, vinā ete na vijjati.",
  "anya-e0102n:763": "Yasmā tasmā upādāna-kkhandhā saṅkhepato ime;",
  "anya-e0102n:764": "Dukkhāti vuttā dukkhanta-desakena mahesinā.",
  "anya-e0102n:765_0": "Tathā hi indhanamiva pāvako, lakkhamiva paharaṇāni, gorūpaṃ viya ḍaṃsamakasādayo,",
  "anya-e0102n:765_1": "khettamiva lāyakā, gāmaṃ viya gāmaghātakā upādānakkhandhapañcakameva jātiādayo nānappakārehi",
  "anya-e0102n:765_2": "vibādhentā tiṇalatādīni viya bhūmiyaṃ, pupphaphalapallavāni viya rukkhesu upādānakkhandhesuyeva",
  "anya-e0102n:765_3": "nibbattanti. Upādānakkhandhānañca ādidukkhaṃ jāti, majjhedukkhaṃ jarā, pariyosānadukkhaṃ",
  "anya-e0102n:765_4": "maraṇaṃ, māraṇantikadukkhābhighātena pariḍayhanadukkhaṃ soko, tadasahanato lālappanadukkhaṃ",
  "anya-e0102n:765_5": "paridevo, tato dhātukkhobhasaṅkhātaaniṭṭhaphoṭṭhabbasamāyogato kāyassa ābādhanadukkhaṃ",
  "anya-e0102n:765_6": "dukkhaṃ, tena bādhiyamānānaṃ puthujjanānaṃ tattha paṭighuppattito cetobādhanadukkhaṃ",
  "anya-e0102n:765_7": "domanassaṃ, sokādivuddhiyā janitavisādānaṃ anutthunanadukkhaṃ upāyāso, manorathavighātappattānaṃ",
  "anya-e0102n:765_8": "icchāvighātadukkhaṃ icchitālābhoti evaṃ nānappakārato upaparikkhiyamānā upādānakkhandhāva",
  "anya-e0102n:765_9": "dukkhāti. Yadetaṃ ekamekaṃ dassetvā vuccamānaṃ anekehipi kappehi na sakkā asesato",
  "anya-e0102n:765_10": "vattuṃ, tasmā taṃ sabbampi dukkhaṃ ekajalabindumhi sakalasamuddajalarasaṃ viya yesu",
  "anya-e0102n:765_11": "kesuci pañcasu upādānakkhandhesu saṃkhipitvā dassetuṃ “saṃkhittena pañcupādānakkhandhā",
  "anya-e0102n:765_12": "dukkhā”ti bhagavā avocāti. Ayaṃ upādānakkhandhesu vinicchayo.",
  "anya-e0102n:766": "Ayaṃ tāva dukkhaniddese nayo.",
  "anya-e0102n:767": "Samudayaniddesakathā",
  "anya-e0102n:768_0": "553. Samudayaniddese pana yāyaṃ taṇhāti yā ayaṃ taṇhā. Ponobbhavikāti punabbhavakaraṇaṃ",
  "anya-e0102n:768_1": "punobbhavo, punobbhavo sīlametissāti ponobbhavikā. Nandīrāgena sahagatāti nandīrāgasahagatā,",
  "anya-e0102n:768_2": "nandīrāgena saddhiṃ atthato ekattameva gatāti vuttaṃ hoti. Tatra tatrābhinandinīti",
  "anya-e0102n:768_3": "yatra yatra attabhāvo nibbattati, tatra tatrābhinandinī. Seyyathidanti nipāto, tassa",
  "anya-e0102n:768_4": "sā katamāti ceti attho. Kāmataṇhā bhavataṇhā vibhavataṇhāti imā paṭiccasamuppādaniddese",
  "anya-e0102n:768_5": "āvibhavissanti. Idha panāyaṃ tividhāpi dukkhasaccassa nibbattakaṭṭhena ekattaṃ upanetvā",
  "anya-e0102n:768_6": "dukkhasamudayaṃ ariyasaccanti vuttāti veditabbā.",
  "anya-e0102n:769": "Ayaṃ samudayaniddese nayo.",
  "anya-e0102n:770": "Nirodhaniddesakathā",
  "anya-e0102n:771_0": "554. Dukkhanirodhaniddese yo tassāyeva taṇhāyātiādinā nayena samudayanirodho vutto,",
  "anya-e0102n:771_1": "so kasmāti ce? Samudayanirodhena dukkhanirodho. Samudayanirodhena hi dukkhaṃ nirujjhati,",
  "anya-e0102n:771_2": "na aññathā. Tenāha –",
  "anya-e0102n:772": "“Yathāpi mūle anupaddave daḷhe,",
  "anya-e0102n:773": "Chinnopi rukkho punadeva rūhati;",
  "anya-e0102n:774": "Evampi taṇhānusaye anūhate,",
  "anya-e0102n:775": "Nibbattatī dukkhamidaṃ punappuna”nti. ;",
  "anya-e0102n:776_0": "Iti yasmā samudayanirodheneva dukkhaṃ nirujjhati, tasmā bhagavā dukkhanirodhaṃ desento",
  "anya-e0102n:776_1": "samudayanirodheneva desesi. Sīhasamānavuttino hi tathāgatā. Te dukkhaṃ nirodhentā",
  "anya-e0102n:776_2": "dukkhanirodhañca desentā hetumhi paṭipajjanti, na phale. Suvānavuttino pana titthiyā.",
  "anya-e0102n:776_3": "Te dukkhaṃ nirodhentā dukkhanirodhañca desentā attakilamathānuyogadesanādīhi phale",
  "anya-e0102n:776_4": "paṭipajjanti, na hetumhīti. Evaṃ tāva dukkhanirodhassa samudayanirodhavasena desanāya",
  "anya-e0102n:776_5": "payojanaṃ veditabbaṃ.",
  "anya-e0102n:777_0": "555. Ayaṃ panattho – tassāyeva taṇhāyāti tassā “ponobbhavikā”ti vatvā kāmataṇhādivasena",
  "anya-e0102n:777_1": "vibhattataṇhāya. Virāgo vuccati maggo. “Virāgā vimuccatī”ti hi vuttaṃ. Virāgena nirodho",
  "anya-e0102n:777_2": "virāganirodho. Anusayasamugghātato aseso virāganirodho asesavirāganirodho. Atha vā",
  "anya-e0102n:777_3": "virāgoti pahānaṃ vuccati, tasmā aseso virāgo aseso nirodhoti evampettha yojanā daṭṭhabbā.",
  "anya-e0102n:777_4": "Atthato pana sabbāneva etāni nibbānassa vevacanāni. Paramatthato hi dukkhanirodho",
  "anya-e0102n:777_5": "ariyasaccanti nibbānaṃ vuccati. Yasmā pana taṃ āgamma taṇhā virajjati ceva nirujjhati",
  "anya-e0102n:777_6": "ca, tasmā virāgoti ca nirodhoti ca vuccati. Yasmā ca tadeva āgamma tassā cāgādayo",
  "anya-e0102n:777_7": "honti, kāmaguṇālayesu cettha ekopi ālayo natthi, tasmā “cāgo paṭinissaggo mutti anālayo”ti vuccati.",
  "anya-e0102n:778": "556. Tayidaṃ santilakkhaṇaṃ, accutirasaṃ, assāsakaraṇarasaṃ vā, animittapaccupaṭṭhānaṃ, nippapañcapaccupaṭṭhānaṃ vā.",
  "anya-e0102n:779": "Nibbānakathā",
  "anya-e0102n:780_0": "557. Nattheva nibbānaṃ, sasavisāṇaṃ viya anupalabbhanīyatoti ce? Na, upāyena upalabbhanīyato.",
  "anya-e0102n:780_1": "Upalabbhati hi taṃ tadanurūpapaṭipattisaṅkhātena upāyena, cetopariyañāṇena paresaṃ",
  "anya-e0102n:780_2": "lokuttaracittaṃ viya, tasmā “anupalabbhanīyato natthī”ti na vattabbaṃ. Na hi “yaṃ",
  "anya-e0102n:780_3": "bālaputhujjanā na upalabhanti, taṃ natthī”ti vattabbaṃ.",
  "anya-e0102n:781_0": "558. Apica nibbānaṃ natthīti na vattabbaṃ, kasmā? Paṭipattiyā vañjhabhāvāpajjanato.",
  "anya-e0102n:781_1": "Asati hi nibbāne sammādiṭṭhipurejavāya sīlādikhandhattayasaṅgahāya sammāpaṭipattiyā",
  "anya-e0102n:781_2": "vañjhabhāvo āpajjati. Na cāyaṃ vañjhā, nibbānapāpanatoti. Na paṭipattiyā vañjhabhāvāpatti,",
  "anya-e0102n:781_3": "abhāvapāpakattāti ce. Na, atītānāgatābhāvepi nibbānapattiyā abhāvato. Vattamānānampi",
  "anya-e0102n:781_4": "abhāvo nibbānanti ce. Na, tesaṃ abhāvāsambhavato, abhāve ca avattamānabhāvāpajjanato,",
  "anya-e0102n:781_5": "vattamānakkhandhanissitamaggakkhaṇe ca sopādisesanibbānadhātuppattiyā abhāvadosato.",
  "anya-e0102n:781_6": "Tadā kilesānaṃ avattamānattā na dosoti ce. Na, ariyamaggassa niratthakabhāvāpajjanato.",
  "anya-e0102n:781_7": "Evañhi sati ariyamaggakkhaṇato pubbepi kilesā na santīti ariyamaggassa niratthakabhāvo",
  "anya-e0102n:781_8": "āpajjati. Tasmā akāraṇametaṃ.",
  "anya-e0102n:782_0": "559. “Yo kho, āvuso, rāgakkhayo”tiādivacanato “khayo nibbāna”nti ce. Na, arahattassāpi",
  "anya-e0102n:782_1": "khayamattāpajjanato. Tampi hi “yo kho, āvuso, rāgakkhayo”tiādinā nayena niddiṭṭhaṃ.",
  "anya-e0102n:782_2": "Kiñca bhiyyo nibbānassa ittarakālādippattidosato. Evañhi sati nibbānaṃ ittarakālaṃ,",
  "anya-e0102n:782_3": "saṅkhatalakkhaṇaṃ, sammāvāyāmanirapekkhādhigamanīyabhāvañca āpajjati. Saṅkhatalakkhaṇattāyeva",
  "anya-e0102n:782_4": "ca saṅkhatapariyāpannaṃ, saṅkhatapariyāpannattā rāgādīhi aggīhi ādittaṃ, ādittattā",
  "anya-e0102n:782_5": "dukkhañcātipi āpajjati. Yasmā khayā paṭṭhāya na bhiyyo pavatti nāma hoti, tassa nibbānabhāvato",
  "anya-e0102n:782_6": "na dosoti ce. Na, tādisassa khayassa abhāvato. Bhāvepi cassa vuttappakāradosānativattanato,",
  "anya-e0102n:782_7": "ariyamaggassa ca nibbānabhāvāpajjanato. Ariyamaggo hi dose khīṇeti, tasmā khayoti",
  "anya-e0102n:782_8": "vuccati. Tato ca paṭṭhāya na bhiyyo dosānaṃ pavattīti.",
  "anya-e0102n:783_0": "Anuppattinirodhasaṅkhātassa pana khayassa pariyāyena upanissayattā, yassa upanissayo",
  "anya-e0102n:783_1": "hoti tadupacārena “khayo”ti vuttaṃ. Sarūpeneva kasmā na vuttanti ce. Atisukhumattā.",
  "anya-e0102n:783_2": "Atisukhumatā cassa bhagavato apposukkabhāvāvahanato, ariyena cakkhunā passitabbato ca siddhāti.",
  "anya-e0102n:784_0": "560. Tayidaṃ maggasamaṅginā pattabbato asādhāraṇaṃ, purimakoṭiyā abhāvato appabhavaṃ.",
  "anya-e0102n:784_1": "Maggabhāve bhāvato na appabhavanti ce. Na, maggena anuppādanīyato. Pattabbameva hetaṃ",
  "anya-e0102n:784_2": "maggena, na uppādetabbaṃ. Tasmā appabhavameva. Appabhavattā ajarāmaraṇaṃ. Pabhavajarāmaraṇānaṃ abhāvato niccaṃ.",
  "anya-e0102n:785_0": "Nibbānasseva aṇuādīnampi niccabhāvāpattīti ce. Na, hetuno abhāvā. Nibbānassa niccattā",
  "anya-e0102n:785_1": "te niccāti ce. Na, hetulakkhaṇassa anupapattito. Niccā uppādādīnaṃ abhāvato nibbānaṃ",
  "anya-e0102n:785_2": "viyāti ce. Na, aṇuādīnaṃ asiddhattā.",
  "anya-e0102n:786_0": "561. Yathāvuttayuttisabbhāvato pana idameva niccaṃ, rūpasabhāvātikkamato arūpaṃ.",
  "anya-e0102n:786_1": "Buddhādīnaṃ niṭṭhāya visesābhāvato ekāva niṭṭhā. Yena bhāvanāya pattaṃ, tassa kilesavūpasamaṃ,",
  "anya-e0102n:786_2": "upādisesañca upādāya paññāpanīyattā saha upādisesena paññāpiyatīti saupādisesaṃ.",
  "anya-e0102n:786_3": "Yo cassa samudayappahānena upahatāyatikammaphalassa carimacittato ca uddhaṃ pavattikhandhānaṃ",
  "anya-e0102n:786_4": "anuppādanato, uppannānañca antaradhānato upādisesābhāvo, taṃ upādāya paññāpanīyato",
  "anya-e0102n:786_5": "natthi ettha upādisesoti anupādisesaṃ.",
  "anya-e0102n:787_0": "Asithilaparakkamasiddhena ñāṇavisesena adhigamanīyato, sabbaññuvacanato ca paramatthena",
  "anya-e0102n:787_1": "sabhāvato nibbānaṃ nāvijjamānaṃ. Vuttañhetaṃ “atthi, bhikkhave, ajātaṃ abhūtaṃ akataṃ asaṅkhata”nti.",
  "anya-e0102n:788": "Idaṃ dukkhanirodhaniddese vinicchayakathāmukhaṃ.",
  "anya-e0102n:789": "Magganiddesakathā",
  "anya-e0102n:790_0": "562. Dukkhanirodhagāminipaṭipadāniddese vuttā pana aṭṭha dhammā kāmaṃ khandhaniddesepi",
  "anya-e0102n:790_1": "atthato pakāsitāyeva, idha pana nesaṃ ekakkhaṇe pavattamānānaṃ visesāvabodhanatthaṃ",
  "anya-e0102n:790_2": "vadāma. Saṅkhepato hi catusaccapaṭivedhāya paṭipannassa yogino nibbānārammaṇaṃ avijjānusayasamugghātakaṃ",
  "anya-e0102n:790_3": "paññācakkhu sammādiṭṭhi. Sā sammā dassanalakkhaṇā, dhātuppakāsanarasā, avijjandhakāraviddhaṃsanapaccupaṭṭhānā.",
  "anya-e0102n:790_4": "Tathā sampannadiṭṭhino taṃsampayuttaṃ micchāsaṅkappanighātakaṃ cetaso nibbānapadābhiniropanaṃ",
  "anya-e0102n:790_5": "sammāsaṅkappo. So sammā cittābhiniropanalakkhaṇo, appanāraso, micchāsaṅkappappahānapaccupaṭṭhāno.",
  "anya-e0102n:791_0": "Tathā passato vitakkayato ca taṃsampayuttāva vacīduccaritasamugghātikā micchāvācāya",
  "anya-e0102n:791_1": "virati sammāvācā nāma. Sā pariggahalakkhaṇā, viramaṇarasā, micchāvācāppahānapaccupaṭṭhānā.",
  "anya-e0102n:791_2": "Tathā viramato taṃsampayuttāva micchākammantasamucchedikā pāṇātipātādivirati sammākammanto",
  "anya-e0102n:791_3": "nāma. So samuṭṭhāpanalakkhaṇo, viramaṇaraso, micchākammantappahānapaccupaṭṭhāno.",
  "anya-e0102n:791_4": "Yā panassa tesaṃ sammāvācākammantānaṃ visuddhibhūtā taṃsampayuttāva kuhanādiupacchedikā",
  "anya-e0102n:791_5": "micchājīvavirati, so sammāājīvo nāma. So vodānalakkhaṇo, ñāyājīvapavattiraso, micchājīvappahānapaccupaṭṭhāno.",
  "anya-e0102n:792_0": "Athassa yo tassā sammāvācākammantājīvasaṅkhātāya sīlabhūmiyaṃ patiṭṭhitassa tadanurūpo",
  "anya-e0102n:792_1": "taṃsampayuttova kosajjasamucchedako vīriyārambho, esa sammāvāyāmo nāma. So paggahalakkhaṇo,",
  "anya-e0102n:792_2": "anuppannaakusalānuppādanādiraso, micchāvāyāmappahānapaccupaṭṭhāno. Tassevaṃ vāyamato",
  "anya-e0102n:792_3": "taṃsampayuttova micchāsativiniddhunano cetaso asammoso sammāsati nāma. Sā upaṭṭhānalakkhaṇā,",
  "anya-e0102n:792_4": "asammussanarasā, micchāsatippahānapaccupaṭṭhānā. Evaṃ anuttarāya satiyā saṃrakkhiyamānacittassa",
  "anya-e0102n:792_5": "taṃsampayuttāva micchāsamādhividdhaṃsikā cittekaggatā sammāsamādhi nāma. So avikkhepalakkhaṇo,",
  "anya-e0102n:792_6": "samādhānaraso, micchāsamādhippahānapaccupaṭṭhānoti. Ayaṃ dukkhanirodhagāminipaṭipadāniddese",
  "anya-e0102n:792_7": "nayo. Evamettha jātiādīnaṃ vinicchayo veditabbo.",
  "anya-e0102n:793_0": "563. Ñāṇakiccatoti saccañāṇassa kiccatopi vinicchayo veditabbo. Duvidhaṃ hi saccañāṇaṃ",
  "anya-e0102n:793_1": "– anubodhañāṇaṃ paṭivedhañāṇañca. Tattha anubodhañāṇaṃ lokiyaṃ anussavādivasena nirodhe",
  "anya-e0102n:793_2": "magge ca pavattati. Paṭivedhañāṇaṃ lokuttaraṃ nirodhamārammaṇaṃ katvā kiccato cattāri",
  "anya-e0102n:793_3": "saccāni paṭivijjhati. Yathāha – “yo, bhikkhave, dukkhaṃ passati, dukkhasamudayampi",
  "anya-e0102n:793_4": "so passati, dukkhanirodhampi passati, dukkhanirodhagāminiṃ paṭipadampi passatī”ti",
  "anya-e0102n:793_5": "sabbaṃ vattabbaṃ. Taṃ panassa kiccaṃ ñāṇadassanavisuddhiyaṃ āvibhavissati.",
  "anya-e0102n:794_0": "Yaṃ panetaṃ lokiyaṃ, tattha dukkhañāṇaṃ pariyuṭṭhānābhibhavavasena pavattamānaṃ sakkāyadiṭṭhiṃ",
  "anya-e0102n:794_1": "nivatteti. Samudayañāṇaṃ ucchedadiṭṭhiṃ. Nirodhañāṇaṃ sassatadiṭṭhiṃ. Maggañāṇaṃ",
  "anya-e0102n:794_2": "akiriyadiṭṭhiṃ. Dukkhañāṇaṃ vā dhuvasubhasukhattabhāvavirahitesu khandhesu dhuvasubhasukhattabhāvasaññāsaṅkhātaṃ",
  "anya-e0102n:794_3": "phale vippaṭipattiṃ. Samudayañāṇaṃ issarapadhānakālasabhāvādīhi loko pavattatīti",
  "anya-e0102n:794_4": "akāraṇe kāraṇābhimānappavattaṃ hetumhi vippaṭipattiṃ. Nirodhañāṇaṃ arūpalokalokathūpikādīsu",
  "anya-e0102n:794_5": "apavaggagāhabhūtaṃ nirodhe vippaṭipattiṃ. Maggañāṇaṃ kāmasukhallikaattakilamathānuyogappabhede",
  "anya-e0102n:794_6": "avisuddhimagge visuddhimaggagāhavasena pavattaṃ upāye vippaṭipattiṃ nivatteti. Tenetaṃ vuccati –",
  "anya-e0102n:795": "“Loke lokappabhave, lokatthagame sive ca tadupāye;",
  "anya-e0102n:796": "Sammuyhati tāva naro, na vijānāti yāva saccānī”ti.",
  "anya-e0102n:797": "Evamettha ñāṇakiccatopi vinicchayo veditabbo.",
  "anya-e0102n:798_0": "564. Antogadhānaṃ pabhedāti dukkhasaccasmiṃ hi ṭhapetvā taṇhañceva anāsavadhamme",
  "anya-e0102n:798_1": "ca sesā sabbadhammā antogadhā. Samudayasacce chattiṃsa taṇhāvicaritāni. Nirodhasaccaṃ",
  "anya-e0102n:798_2": "asammissaṃ. Maggasacce sammādiṭṭhimukhena vīmaṃsiddhipādapaññindriyapaññābaladhammavicayasambojjhaṅgāni.",
  "anya-e0102n:798_3": "Sammāsaṅkappāpadesena tayo nekkhammavitakkādayo. Sammāvācāpadesena cattāri vacīsucaritāni.",
  "anya-e0102n:798_4": "Sammākammantāpadesena tīṇi kāyasucaritāni. Sammājīvamukhena appicchatā santuṭṭhitā",
  "anya-e0102n:798_5": "ca. Sabbesaṃyeva vā etesaṃ sammāvācākammantājīvānaṃ ariyakantasīlattā ariyakantasīlassa",
  "anya-e0102n:798_6": "ca saddhāhatthena paṭiggahetabbattā tesaṃ atthitāya atthibhāvato saddhindriyasaddhābalachandiddhipādā.",
  "anya-e0102n:798_7": "Sammāvāyāmāpadesena catubbidhasammappadhānavīriyindriyavīriyabalavīriyasambojjhaṅgāni.",
  "anya-e0102n:798_8": "Sammāsatiapadesena catubbidhasatipaṭṭhānasatindriyasatibalasatisambojjhaṅgāni. Sammāsamādhiapadesena",
  "anya-e0102n:798_9": "savitakkasavicārādayo tayo samādhī cittasamādhi samādhindriyasamādhibalapītipassaddhisamādhiupekkhāsambojjhaṅgāni",
  "anya-e0102n:798_10": "antogadhānīti evamettha antogadhānaṃ pabhedatopi vinicchayo veditabbo.",
  "anya-e0102n:799_0": "565. Upamātoti bhāro viya hi dukkhasaccaṃ daṭṭhabbaṃ, bhārādānamiva samudayasaccaṃ,",
  "anya-e0102n:799_1": "bhāranikkhepanamiva nirodhasaccaṃ, bhāranikkhepanupāyo viya maggasaccaṃ. Rogo viya",
  "anya-e0102n:799_2": "ca dukkhasaccaṃ, roganidānamiva samudayasaccaṃ, rogavūpasamo viya nirodhasaccaṃ,",
  "anya-e0102n:799_3": "bhesajjamiva maggasaccaṃ. Dubbhikkhamiva vā dukkhasaccaṃ, dubbuṭṭhi viya samudayasaccaṃ,",
  "anya-e0102n:799_4": "subhikkhamiva nirodhasaccaṃ, suvuṭṭhi viya maggasaccaṃ. Apica verī-veramūla-verasamugghāta-verasamugghātupāyehi,",
  "anya-e0102n:799_5": "visarukkha-rukkhamūla-mūlupaccheda-tadupacchedupāyehi, bhaya-bhayamūla-nibbhaya-tadadhigamupāyehi,",
  "anya-e0102n:799_6": "orimatīra-mahoghapārimatīra-taṃsampāpakavāyāmehi ca yojetvāpetāni upamāto veditabbānīti",
  "anya-e0102n:799_7": "evamettha upamāto vinicchayo veditabbo.",
  "anya-e0102n:800_0": "566. Catukkatoti atthi cettha dukkhaṃ na ariyasaccaṃ, atthi ariyasaccaṃ na dukkhaṃ,",
  "anya-e0102n:800_1": "atthi dukkhañceva ariyasaccañca, atthi neva dukkhaṃ na ariyasaccaṃ. Esa nayo samudayādīsu.",
  "anya-e0102n:800_2": "Tattha maggasampayuttā dhammā sāmaññaphalāni ca “yadaniccaṃ taṃ dukkha”nti vacanato",
  "anya-e0102n:800_3": "saṅkhāradukkhatāya dukkhaṃ, na ariyasaccaṃ. Nirodho ariyasaccaṃ, na dukkhaṃ. Itaraṃ",
  "anya-e0102n:800_4": "pana ariyasaccadvayaṃ siyā dukkhaṃ aniccato, na pana yassa pariññāya bhagavati brahmacariyaṃ",
  "anya-e0102n:800_5": "vussati tathattena. Sabbākārena pana upādānakkhandhapañcakaṃ dukkhañceva ariyasaccañca",
  "anya-e0102n:800_6": "aññatra taṇhāya. Maggasampayuttā dhammā sāmaññaphalāni ca yassa pariññatthaṃ bhagavati",
  "anya-e0102n:800_7": "brahmacariyaṃ vussati tathattena neva dukkhaṃ na ariyasaccaṃ. Evaṃ samudayādīsupi",
  "anya-e0102n:800_8": "yathāyogaṃ yojetvā catukkatopettha vinicchayo veditabbo.",
  "anya-e0102n:801": "567. Suññatekavidhādīhītiettha suññato tāva paramatthena hi sabbāneva saccāni vedakakārakanibbutagamakābhāvato suññānīti veditabbāni. Tenetaṃ vuccati –",
  "anya-e0102n:802": "“Dukkhameva hi, na koci dukkhito;",
  "anya-e0102n:803": "Kārako na, kiriyāva vijjati.",
  "anya-e0102n:804": "Atthi nibbuti, na nibbuto pumā;",
  "anya-e0102n:805": "Maggamatthi, gamako na vijjatī”ti.",
  "anya-e0102n:806": "Atha vā,",
  "anya-e0102n:807": "Dhuvasubhasukhattasuññaṃ, purimadvayamattasuññamamatapadaṃ;",
  "anya-e0102n:808": "Dhuvasukhaattavirahito, maggoiti suññatā tesu.",
  "anya-e0102n:809_0": "Nirodhasuññāni vā tīṇi, nirodho ca sesattayasuñño. Phalasuñño vā ettha hetu samudaye",
  "anya-e0102n:809_1": "dukkhassābhāvato, magge ca nirodhassa, na phalena sagabbho pakativādīnaṃ pakati viya.",
  "anya-e0102n:809_2": "Hetusuññañca phalaṃ dukkhasamudayānaṃ nirodhamaggānañca asamavāyā, na hetusamavetaṃ",
  "anya-e0102n:809_3": "hetuphalaṃ samavāyavādīnaṃ dviaṇukādi viya. Tenetaṃ vuccati –",
  "anya-e0102n:810": "“Tayamidha nirodhasuññaṃ, tayena tenāpi nibbuti suññā;",
  "anya-e0102n:811": "Suñño phalena hetu, phalampi taṃhetunā suñña”nti.",
  "anya-e0102n:812": "Evaṃ tāva suññato vinicchayo veditabbo.",
  "anya-e0102n:813": "Ekavidhādivinicchayakathā",
  "anya-e0102n:814_0": "568. Ekavidhādīhīti sabbameva cettha dukkhaṃ ekavidhaṃ pavattibhāvato. Duvidhaṃ nāmarūpato.",
  "anya-e0102n:814_1": "Tividhaṃ kāmarūpārūpūpapattibhavabhedato. Catubbidhaṃ catuāhārabhedato. Pañcavidhaṃ",
  "anya-e0102n:814_2": "pañcupādānakkhandhabhedato.",
  "anya-e0102n:815_0": "Samudayopi ekavidho pavattakabhāvato. Duvidho diṭṭhisampayuttāsampayuttato. Tividho",
  "anya-e0102n:815_1": "kāmabhavavibhavataṇhābhedato. Catubbidho catumaggappaheyyato. Pañcavidho rūpābhinandanādibhedato.",
  "anya-e0102n:815_2": "Chabbidho chataṇhākāyabhedato.",
  "anya-e0102n:816_0": "Nirodhopi ekavidho asaṅkhatadhātubhāvato. Pariyāyena pana duvidho saupādisesaanupādisesabhedato.",
  "anya-e0102n:816_1": "Tividho bhavattayavūpasamato. Catubbidho catumaggādhigamanīyato. Pañcavidho pañcābhinandanavūpasamato.",
  "anya-e0102n:816_2": "Chabbidho chataṇhākāyakkhayabhedato.",
  "anya-e0102n:817_0": "Maggopi ekavidho bhāvetabbato. Duvidho samathavipassanābhedato, dassanabhāvanābhedato",
  "anya-e0102n:817_1": "vā. Tividho khandhattayabhedato. Ayañhi sappadesattā nagaraṃ viya rajjena nippadesehi",
  "anya-e0102n:817_2": "tīhi khandhehi saṅgahito. Yathāha –",
  "anya-e0102n:818_0": "“Na kho, āvuso visākha, ariyena aṭṭhaṅgikena maggena tayo khandhā saṅgahitā, tīhi",
  "anya-e0102n:818_1": "ca kho, āvuso visākha, khandhehi ariyo aṭṭhaṅgiko maggo saṅgahito. Yā cāvuso visākha,",
  "anya-e0102n:818_2": "sammāvācā, yo ca sammākammanto, yo ca sammāājīvo, ime dhammā sīlakkhandhe saṅgahitā.",
  "anya-e0102n:818_3": "Yo ca sammāvāyāmo, yā ca sammāsati, yo ca sammāsamādhi, ime dhammā samādhikkhandhe",
  "anya-e0102n:818_4": "saṅgahitā. Yā ca sammādiṭṭhi, yo ca sammāsaṅkappo, ime dhammā paññākkhandhe saṅgahitā”ti.",
  "anya-e0102n:819_0": "Ettha hi sammāvācādayo tayo sīlameva, tasmā te sajātito sīlakkhandhena saṅgahitā.",
  "anya-e0102n:819_1": "Kiñcāpi hi pāḷiyaṃ sīlakkhandheti bhummena niddeso kato, attho pana karaṇavaseneva",
  "anya-e0102n:819_2": "veditabbo. Sammāvāyāmādīsu pana tīsu samādhi attano dhammatāya ārammaṇe ekaggabhāvena",
  "anya-e0102n:819_3": "appetuṃ na sakkoti, vīriye pana paggahakiccaṃ sādhente satiyā ca apilāpanakiccaṃ",
  "anya-e0102n:819_4": "sādhentiyā laddhupakāro hutvā sakkoti.",
  "anya-e0102n:820_0": "Tatrāyaṃ upamā – yathā hi nakkhattaṃ kīḷissāmāti uyyānaṃ paviṭṭhesu tīsu sahāyesu",
  "anya-e0102n:820_1": "eko supupphitaṃ campakarukkhaṃ disvā hatthaṃ ukkhipitvā gahetumpi na sakkuṇeyya.",
  "anya-e0102n:820_2": "Athassa dutiyo onamitvā piṭṭhiṃ dadeyya, so tassa piṭṭhiyaṃ ṭhatvāpi kampamāno gahetuṃ",
  "anya-e0102n:820_3": "na sakkuṇeyya. Athassa itaro aṃsakūṭaṃ upanāmeyya. So ekassa piṭṭhiyaṃ ṭhatvā ekassa",
  "anya-e0102n:820_4": "aṃsakūṭaṃ olubbha yathāruci pupphāni ocinitvā piḷandhitvā nakkhattaṃ kīḷeyya. Evaṃsampadamidaṃ daṭṭhabbaṃ.",
  "anya-e0102n:821_0": "Ekato uyyānaṃ paviṭṭhā tayo sahāyā viya hi ekato jātā sammāvāyāmādayo tayo dhammā.",
  "anya-e0102n:821_1": "Supupphitacampako viya ārammaṇaṃ. Hatthaṃ ukkhipitvāpi gahetuṃ asakkonto viya attano",
  "anya-e0102n:821_2": "dhammatāya ārammaṇe ekaggabhāvena appetuṃ asakkonto samādhi. Piṭṭhiṃ datvā onatasahāyo",
  "anya-e0102n:821_3": "viya vāyāmo. Aṃsakūṭaṃ datvā ṭhitasahāyo viya sati. Yathā tesu ekassa piṭṭhiyaṃ ṭhatvā",
  "anya-e0102n:821_4": "ekassa aṃsakūṭaṃ olubbha itaro yathāruci pupphaṃ gahetuṃ sakkoti, evameva vīriye",
  "anya-e0102n:821_5": "paggahakiccaṃ sādhente satiyā ca apilāpanakiccaṃ sādhentiyā laddhupakāro samādhi",
  "anya-e0102n:821_6": "sakkoti ārammaṇe ekaggabhāvena appetuṃ. Tasmā samādhiyevettha sajātito samādhikkhandhena",
  "anya-e0102n:821_7": "saṅgahito, vāyāmasatiyo pana kiriyato saṅgahitā honti.",
  "anya-e0102n:822_0": "Sammādiṭṭhisammāsaṅkappesupi paññā attano dhammatāya aniccaṃ dukkhamanattāti ārammaṇaṃ",
  "anya-e0102n:822_1": "nicchetuṃ na sakkoti. Vitakke pana ākoṭetvā ākoṭetvā dente sakkoti. Kathaṃ? Yathā",
  "anya-e0102n:822_2": "hi heraññiko kahāpaṇaṃ hatthe ṭhapetvā sabbabhāgesu oloketukāmo samānopi na cakkhutaleneva",
  "anya-e0102n:822_3": "parivattetuṃ sakkoti. Aṅgulipabbehi pana parivattetvā parivattetvā ito cito ca oloketuṃ",
  "anya-e0102n:822_4": "sakkoti, evameva na paññā attano dhammatāya aniccādivasena ārammaṇaṃ nicchetuṃ sakkoti.",
  "anya-e0102n:822_5": "Abhiniropanalakkhaṇena pana āhananapariyāhananarasena vitakkena ākoṭentena viya parivattentena",
  "anya-e0102n:822_6": "viya ca ādāyādāya dinnameva nicchetuṃ sakkoti. Tasmā idhāpi sammādiṭṭhiyeva sajātito",
  "anya-e0102n:822_7": "paññākkhandhena saṅgahitā, sammāsaṅkappo pana kiriyavasena saṅgahito hoti.",
  "anya-e0102n:823": "Iti imehi tīhi khandhehi maggo saṅgahaṃ gacchati. Tena vuttaṃ “tividho khandhattayabhedato”ti. Catubbidho sotāpattimaggādivaseneva.",
  "anya-e0102n:824_0": "Apica sabbāneva saccāni ekavidhāni avitathattā, abhiññeyyattā vā. Duvidhāni lokiyalokuttarato,",
  "anya-e0102n:824_1": "saṅkhatāsaṅkhatato vā. Tividhāni dassana-bhāvanāhi pahātabbato, appahātabbato ca.",
  "anya-e0102n:824_2": "Catubbidhāni pariññeyyādibhedatoti evamettha ekavidhādīhi vinicchayo veditabbo.",
  "anya-e0102n:825": "569. Sabhāgavisabhāgatoti sabbāneva saccāni aññamaññaṃ sabhāgāni avitathato attasuññato dukkarapaṭivedhato ca. Yathāha –",
  "anya-e0102n:826_0": "“Taṃ kiṃ maññasi, ānanda, katamaṃ nu kho dukkarataraṃ vā durabhisambhavataraṃ vā,",
  "anya-e0102n:826_1": "yo vā dūratova sukhumena tāḷacchiggaḷena asanaṃ atipāteyya poṅkhānupoṅkhaṃ avirādhitaṃ,",
  "anya-e0102n:826_2": "yo vā satadhā bhinnassa vālassa koṭiyā koṭiṃ paṭivijjheyyāti? Etadeva, bhante, dukkaratarañceva",
  "anya-e0102n:826_3": "durabhisambhavatarañca, yo vā satadhā bhinnassa vālassa koṭiyā koṭiṃ paṭivijjheyyāti.",
  "anya-e0102n:826_4": "Tato kho te, ānanda, duppaṭivijjhataraṃ paṭivijjhanti. Ye idaṃ dukkhanti yathābhūtaṃ",
  "anya-e0102n:826_5": "paṭivijjhanti…pe… ayaṃ dukkhanirodhagāminī paṭipadāti yathābhūtaṃ paṭivijjhantī”ti.",
  "anya-e0102n:827_0": "Visabhāgāni salakkhaṇavavatthānato. Purimāni ca dve sabhāgāni duravagāhatthena gambhīrattā",
  "anya-e0102n:827_1": "lokiyattā sāsavattā ca. Visabhāgāni phalahetubhedato pariññeyyappahātabbato ca. Pacchimānipi",
  "anya-e0102n:827_2": "dve sabhāgāni gambhīrattena duravagāhattā lokuttarattā anāsavattā ca. Visabhāgāni",
  "anya-e0102n:827_3": "visayavisayībhedato sacchikātabbabhāvetabbato ca. Paṭhamatatiyāni cāpi sabhāgāni",
  "anya-e0102n:827_4": "phalāpadesato. Visabhāgāni saṅkhatāsaṅkhatato. Dutiyacatutthāni cāpi sabhāgāni hetuapadesato.",
  "anya-e0102n:827_5": "Visabhāgāni ekantakusalākusalato. Paṭhamacatutthāni cāpi sabhāgāni saṅkhatato. Visabhāgāni",
  "anya-e0102n:827_6": "lokiyalokuttarato. Dutiyatatiyāni cāpi sabhāgāni nevasekkhānāsekkhabhāvato. Visabhāgāni",
  "anya-e0102n:827_7": "sārammaṇānārammaṇato.",
  "anya-e0102n:828": "Iti evaṃ pakārehi, nayehi ca vicakkhaṇo;",
  "anya-e0102n:829": "Vijaññā ariyasaccānaṃ, sabhāgavisabhāgatanti.",
  "anya-e0102n:830": "Iti sādhujanapāmojjatthāya kate visuddhimagge",
  "anya-e0102n:831": "Paññābhāvanādhikāre",
  "anya-e0102n:832": "Indriyasaccaniddeso nāma",
  "anya-e0102n:833": "Soḷasamo paricchedo.",
  "anya-e0102n:834": "17. Paññābhūminiddeso",
  "anya-e0102n:835": "Paṭiccasamuppādakathā",
  "anya-e0102n:836_0": "570. Idāni “khandhāyatanadhātuindriyasaccapaṭiccasamuppādādibhedā dhammā bhūmī”ti",
  "anya-e0102n:836_1": "evaṃ vuttesu imissā paññāya bhūmibhūtesu dhammesu yasmā paṭiccasamuppādoceva, ādisaddena",
  "anya-e0102n:836_2": "saṅgahitā paṭiccasamuppannā dhammā ca avasesā honti, tasmā tesaṃ vaṇṇanākkamo anuppatto.",
  "anya-e0102n:837": "Tattha avijjādayo tāva dhammā paṭiccasamuppādoti veditabbā. Vuttañhetaṃ bhagavatā –",
  "anya-e0102n:838_0": "“Katamo ca, bhikkhave, paṭiccasamuppādo? Avijjāpaccayā, bhikkhave, saṅkhārā, saṅkhārapaccayā",
  "anya-e0102n:838_1": "viññāṇaṃ, viññāṇapaccayā nāmarūpaṃ, nāmarūpapaccayā saḷāyatanaṃ, saḷāyatanapaccayā",
  "anya-e0102n:838_2": "phasso, phassapaccayā vedanā, vedanāpaccayā taṇhā, taṇhāpaccayā upādānaṃ, upādānapaccayā",
  "anya-e0102n:838_3": "bhavo, bhavapaccayā jāti, jātipaccayā jarāmaraṇaṃ sokaparidevadukkhadomanassupāyāsā",
  "anya-e0102n:838_4": "sambhavanti. Evametassa kevalassa dukkhakkhandhassa samudayo hoti. Ayaṃ vuccati,",
  "anya-e0102n:838_5": "bhikkhave, paṭiccasamuppādo”ti.",
  "anya-e0102n:839": "Jarāmaraṇādayo pana paṭiccasamuppannā dhammāti veditabbā. Vuttañhetaṃ bhagavatā –",
  "anya-e0102n:840_0": "“Katame ca, bhikkhave, paṭiccasamuppannā dhammā? Jarāmaraṇaṃ, bhikkhave, aniccaṃ",
  "anya-e0102n:840_1": "saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ nirodhadhammaṃ.",
  "anya-e0102n:840_2": "Jāti, bhikkhave…pe… bhavo… upādānaṃ… taṇhā… vedanā… phasso… saḷāyatanaṃ… nāmarūpaṃ…",
  "anya-e0102n:840_3": "viññāṇaṃ… saṅkhārā… avijjā, bhikkhave, aniccā saṅkhatā paṭiccasamuppannā khayadhammā",
  "anya-e0102n:840_4": "vayadhammā virāgadhammā nirodhadhammā. Ime vuccanti, bhikkhave, paṭiccasamuppannā dhammā”ti.",
  "anya-e0102n:841_0": "571. Ayaṃ panettha saṅkhepo. Paṭiccasamuppādoti paccayadhammā veditabbā. Paṭiccasamuppannā",
  "anya-e0102n:841_1": "dhammāti tehi tehi paccayehi nibbattadhammā. Kathamidaṃ jānitabbanti ce? Bhagavato",
  "anya-e0102n:841_2": "vacanena. Bhagavatā hi paṭiccasamuppādapaṭiccasamuppannadhammadesanāsutte –",
  "anya-e0102n:842_0": "“Katamo ca, bhikkhave, paṭiccasamuppādo? Jātipaccayā, bhikkhave, jarāmaraṇaṃ, uppādā",
  "anya-e0102n:842_1": "vā tathāgatānaṃ anuppādā vā tathāgatānaṃ ṭhitāva sā dhātu dhammaṭṭhitatā dhammaniyāmatā",
  "anya-e0102n:842_2": "idappaccayatā. Taṃ tathāgato abhisambujjhati abhisameti, abhisambujjhitvā abhisametvā",
  "anya-e0102n:842_3": "ācikkhati deseti paññapeti paṭṭhapeti vivarati vibhajati uttānīkaroti, passathāti",
  "anya-e0102n:842_4": "cāha. Jātipaccayā, bhikkhave, jarāmaraṇaṃ. Bhavapaccayā, bhikkhave, jāti…pe… avijjāpaccayā,",
  "anya-e0102n:842_5": "bhikkhave, saṅkhārā uppādā vā tathāgatānaṃ…pe… uttānīkaroti passathāti cāha. Avijjāpaccayā,",
  "anya-e0102n:842_6": "bhikkhave, saṅkhārā. Iti kho, bhikkhave, yā tatra tathatā avitathatā anaññathatā",
  "anya-e0102n:842_7": "idappaccayatā. Ayaṃ vuccati, bhikkhave, paṭiccasamuppādo”ti.",
  "anya-e0102n:843_0": "572. Evaṃ paṭiccasamuppādaṃ desentena tathatādīhi vevacanehi paccayadhammāva paṭiccasamuppādoti",
  "anya-e0102n:843_1": "vuttā. Tasmā jarāmaraṇādīnaṃ dhammānaṃ paccayalakkhaṇo paṭiccasamuppādo, dukkhānubandhanaraso,",
  "anya-e0102n:843_2": "kummaggapaccupaṭṭhānoti veditabbo.",
  "anya-e0102n:844_0": "So panāyaṃ tehi tehi paccayehi anūnādhikeheva tassa tassa dhammassa sambhavato tathatāti,",
  "anya-e0102n:844_1": "sāmaggiṃ upagatesu paccayesu muhuttampi tato nibbattadhammānaṃ asambhavābhāvato avitathatāti,",
  "anya-e0102n:844_2": "aññadhammapaccayehi aññadhammānuppattito anaññathatāti, yathāvuttānaṃ etesaṃ jarāmaraṇādīnaṃ",
  "anya-e0102n:844_3": "paccayato vā paccayasamūhato vā idappaccayatāti vutto.",
  "anya-e0102n:845": "573. Tatrāyaṃ vacanattho, imesaṃ paccayā idappaccayā. Idappaccayā eva idappaccayatā. Idappaccayānaṃ vā samūho idappaccayatā. Lakkhaṇaṃ panettha saddasatthato pariyesitabbaṃ.",
  "anya-e0102n:846_0": "574. Keci pana paṭicca sammā ca titthiyaparikappitapakatipurisādikāraṇanirapekkho",
  "anya-e0102n:846_1": "uppādo paṭiccasamuppādoti evaṃ uppādamattaṃ paṭiccasamuppādoti vadanti, taṃ na yujjati.",
  "anya-e0102n:846_2": "Kasmā? Suttābhāvato, suttavirodhato, gambhīranayāsambhavato, saddabhedato ca. “Uppādamattaṃ",
  "anya-e0102n:846_3": "paṭiccasamuppādo”ti hi suttaṃ natthi. Taṃ “paṭiccasamuppādo”ti ca vadantassa padesavihārasuttavirodho",
  "anya-e0102n:846_4": "āpajjati. Kathaṃ? Bhagavato hi “atha kho bhagavā rattiyā paṭhamaṃ yāmaṃ paṭiccasamuppādaṃ",
  "anya-e0102n:846_5": "anulomapaṭilomaṃ manasākāsī”ti ādivacanato paṭiccasamuppādamanasikāro paṭhamābhisambuddhavihāro,",
  "anya-e0102n:846_6": "padesavihāro ca tassekadesavihāro. Yathāha “yena svāhaṃ, bhikkhave, vihārena paṭhamābhisambuddho",
  "anya-e0102n:846_7": "viharāmi, tassa padesena vihāsi”nti. Tatra ca paccayākāradassanena vihāsi, na uppādamattadassanenāti.",
  "anya-e0102n:846_8": "Yathāha “so evaṃ pajānāmi micchādiṭṭhipaccayāpi vedayitaṃ sammādiṭṭhipaccayāpi vedayitaṃ",
  "anya-e0102n:846_9": "micchāsaṅkappapaccayāpi vedayita”nti sabbaṃ vitthāretabbaṃ. Evaṃ uppādamattaṃ “paṭiccasamuppādo”ti",
  "anya-e0102n:846_10": "vadantassa padesavihārasuttavirodho āpajjati. Tathā kaccānasuttavirodho.",
  "anya-e0102n:847_0": "Kaccānasuttepi hi “lokasamudayaṃ kho, kaccāna, yathābhūtaṃ sammappaññāya passato",
  "anya-e0102n:847_1": "yā loke natthitā, sā na hotī”ti anulomapaṭiccasamuppādo lokapaccayato “lokasamudayo”ti",
  "anya-e0102n:847_2": "ucchedadiṭṭhisamugghātatthaṃ pakāsito, na uppādamattaṃ. Na hi uppādamattadassanena",
  "anya-e0102n:847_3": "ucchedadiṭṭhiyā samugghāto hoti. Paccayānuparamadassanena pana hoti. Paccayānuparame",
  "anya-e0102n:847_4": "phalānuparamatoti. Evaṃ uppādamattaṃ “paṭiccasamuppādo”ti vadantassa kaccānasuttavirodhopi āpajjati.",
  "anya-e0102n:848_0": "Gambhīranayāsambhavatoti vuttaṃ kho panetaṃ bhagavatā “gambhīro cāyaṃ, ānanda, paṭiccasamuppādo",
  "anya-e0102n:848_1": "gambhīrāvabhāso cā”ti. Gambhīrattañca nāma catubbidhaṃ, taṃ parato vaṇṇayissāma.",
  "anya-e0102n:848_2": "Taṃ uppādamatte natthi. Catubbidhanayapaṭimaṇḍitañcetaṃ paṭiccasamuppādaṃ vaṇṇayanti,",
  "anya-e0102n:848_3": "tampi nayacatukkaṃ uppādamatte natthīti gambhīranayāsambhavatopi na uppādamattaṃ paṭiccasamuppādo.",
  "anya-e0102n:849_0": "575. Saddabhedatoti paṭiccasaddo ca panāyaṃ samāne kattari pubbakāle payujjamāno",
  "anya-e0102n:849_1": "atthasiddhikaro hoti. Seyyathidaṃ, “cakkhuñca paṭicca rūpe ca uppajjati cakkhuviññāṇa”nti.",
  "anya-e0102n:849_2": "Idha pana bhāvasādhanena uppādasaddena saddhiṃ payujjamāno samānassa kattu abhāvato",
  "anya-e0102n:849_3": "saddabhedaṃ gacchati, na ca kiñci atthaṃ sādhetīti saddabhedatopi na uppādamattaṃ paṭiccasamuppādoti.",
  "anya-e0102n:850_0": "Tattha siyā – “hoti-saddena saddhiṃ yojayissāma ‘paṭiccasamuppādo hotī’ti”, taṃ na",
  "anya-e0102n:850_1": "yuttaṃ. Kasmā? Yogābhāvato ceva, uppādassa ca uppādapattidosato. “Paṭiccasamuppādaṃ",
  "anya-e0102n:850_2": "vo, bhikkhave, desessāmi. Katamo ca, bhikkhave, paṭiccasamuppādo…pe… ayaṃ vuccati,",
  "anya-e0102n:850_3": "bhikkhave, paṭiccasamuppādo”ti. Imesu hi padesu ekenapi saddhiṃ hoti-saddo yogaṃ",
  "anya-e0102n:850_4": "na gacchati, na ca uppādo hoti. Sace bhaveyya, uppādassāpi uppādo pāpuṇeyyāti.",
  "anya-e0102n:851_0": "576. Yepi maññanti “idappaccayānaṃ bhāvo idappaccayatā, bhāvo ca nāma yo ākāro avijjādīnaṃ",
  "anya-e0102n:851_1": "saṅkhārādipātubhāve hetu, so. Tasmiñca saṅkhāravikāre paṭiccasamuppādasaññā”ti, tesaṃ",
  "anya-e0102n:851_2": "taṃ na yujjati. Kasmā? Avijjādīnaṃ hetuvacanato. Bhagavatā hi “tasmātiha, ānanda,",
  "anya-e0102n:851_3": "eseva hetu, etaṃ nidānaṃ, esa samudayo, esa paccayo jarāmaraṇassa yadidaṃ jāti…pe…",
  "anya-e0102n:851_4": "saṅkhārānaṃ, yadidaṃ avijjā”ti evaṃ avijjādayova hetūti vuttā, na tesaṃ vikāro. Tasmā",
  "anya-e0102n:851_5": "“paṭiccasamuppādoti paccayadhammā veditabbā”ti iti yaṃ taṃ vuttaṃ, taṃ sammā vuttanti veditabbaṃ.",
  "anya-e0102n:852": "577. Yā panettha “paṭiccasamuppādo”ti imāya byañjanacchāyāya uppādoyevāyaṃ vuttoti saññā uppajjati, sā imassa padassa evamatthaṃ gahetvā vūpasametabbā. Bhagavatā hi,",
  "anya-e0102n:853": "Dvedhā tato pavatte, dhammasamūhe yato idaṃ vacanaṃ;",
  "anya-e0102n:854": "Tappaccayo tatoyaṃ, phalopacārena iti vutto.",
  "anya-e0102n:855_0": "Yo hi ayaṃ paccayatāya pavatto dhammasamūho, tattha paṭiccasamuppādoti idaṃ vacanaṃ",
  "anya-e0102n:855_1": "dvidhā icchanti. So hi yasmā patīyamāno hitāya sukhāya ca saṃvattati, tasmā paccetumarahanti",
  "anya-e0102n:855_2": "naṃ paṇḍitāti paṭicco. Uppajjamāno ca saha sammā ca uppajjati, na ekekato, nāpi ahetutoti",
  "anya-e0102n:855_3": "samuppādo. Evaṃ paṭicco ca so samuppādo cāti paṭiccasamuppādo. Apica saha uppajjatīti",
  "anya-e0102n:855_4": "samuppādo, paccayasāmaggiṃ pana paṭicca apaccakkhāyāti evampi paṭiccasamuppādo. Tassa",
  "anya-e0102n:855_5": "cāyaṃ hetusamūho paccayoti tappaccayattā ayampi, yathā loke semhassa paccayo guḷo",
  "anya-e0102n:855_6": "semho guḷoti vuccati, yathā ca sāsane sukhappaccayo buddhānaṃ uppādo “sukho buddhānaṃ",
  "anya-e0102n:855_7": "uppādo”ti vuccati, tathā paṭiccasamuppādo icceva phalavohārena vuttoti veditabbo.",
  "anya-e0102n:856": "578. Atha vā,",
  "anya-e0102n:857": "Paṭimukhamitoti vutto, hetusamūho ayaṃ paṭiccoti;",
  "anya-e0102n:858": "Sahite uppādeti ca, iti vutto so samuppādo.",
  "anya-e0102n:859_0": "Yo hi esa saṅkhārādīnaṃ pātubhāvāya avijjādiekekahetusīsena niddiṭṭho hetusamūho,",
  "anya-e0102n:859_1": "so sādhāraṇaphalanipphādakaṭṭhena avekallaṭṭhena ca sāmaggiaṅgānaṃ aññamaññena paṭimukhaṃ",
  "anya-e0102n:859_2": "ito gatoti katvā paṭiccoti vuccati. Svāyaṃ sahiteyeva aññamaññaṃ avinibbhogavuttidhamme",
  "anya-e0102n:859_3": "uppādetīti samuppādotipi vutto. Evampi paṭicco ca so samuppādo cāti paṭiccasamuppādo.",
  "anya-e0102n:860": "579. Aparo nayo –",
  "anya-e0102n:861": "Paccayatā aññoññaṃ, paṭicca yasmā samaṃ saha ca dhamme;",
  "anya-e0102n:862": "Ayamuppādeti tatopi, evamidha bhāsitā muninā.",
  "anya-e0102n:863_0": "Avijjādisīsena niddiṭṭhapaccayesu hi ye paccayā yaṃ saṅkhārādikaṃ dhammaṃ uppādenti,",
  "anya-e0102n:863_1": "na te aññamaññaṃ apaṭicca aññamaññavekalle sati uppādetuṃ samatthāti. Tasmā paṭicca",
  "anya-e0102n:863_2": "samaṃ saha ca na ekekadesaṃ, nāpi pubbāparabhāvena ayaṃ paccayatā dhamme uppādetīti",
  "anya-e0102n:863_3": "atthānusāravohārakusalena muninā evamidha bhāsitā, paṭiccasamuppādotveva bhāsitāti attho.",
  "anya-e0102n:864": "580. Evaṃ bhāsamānena ca,",
  "anya-e0102n:865": "Purimena sassatādīna, mabhāvo pacchimena ca padena;",
  "anya-e0102n:866": "Ucchedādivighāto, dvayena paridīpito ñāyo.",
  "anya-e0102n:867_0": "Purimenāti paccayasāmaggiparidīpakena paṭiccapadena pavattidhammānaṃ paccayasāmaggiyaṃ",
  "anya-e0102n:867_1": "āyattavuttittā sassatāhetuvisamahetuvasavattivādappabhedānaṃ sassatādīnaṃ abhāvo",
  "anya-e0102n:867_2": "paridīpito hoti? Kiṃ hi sassatānaṃ, ahetuādivasena vā pavattānaṃ paccayasāmaggiyāti?",
  "anya-e0102n:867_3": "Pacchimena ca padenāti dhammānaṃ uppādaparidīpakena samuppādapadena paccayasāmaggiyaṃ",
  "anya-e0102n:867_4": "dhammānaṃ uppattito vihatā ucchedanatthikaakiriyavādāti ucchedādivighāto paridīpito",
  "anya-e0102n:867_5": "hoti. Purimapurimapaccayavasena hi punappunaṃ uppajjamānesu dhammesu kuto ucchedo,",
  "anya-e0102n:867_6": "natthikākiriyavādā cāti. Dvayenāti sakalena paṭiccasamuppādavacanena tassā tassā",
  "anya-e0102n:867_7": "paccayasāmaggiyā santatiṃ avicchinditvā tesaṃ tesaṃ dhammānaṃ sambhavato majjhimā",
  "anya-e0102n:867_8": "paṭipadā, “so karoti so paṭisaṃvedeti, añño karoti añño paṭisaṃvedetī”ti vādappahānaṃ,",
  "anya-e0102n:867_9": "janapadaniruttiyā anabhiniveso, samaññāya anatidhāvananti ayaṃ ñāyo paridīpito hotīti",
  "anya-e0102n:867_10": "ayaṃ tāva paṭiccasamuppādoti vacanamattassa attho.",
  "anya-e0102n:868_0": "581. Yā panāyaṃ bhagavatā paṭiccasamuppādaṃ desentena “avijjāpaccayā saṅkhārā”tiādinā",
  "anya-e0102n:868_1": "nayena nikkhittā tanti, tassā atthasaṃvaṇṇanaṃ karontena vibhajjavādimaṇḍalaṃ otaritvā",
  "anya-e0102n:868_2": "ācariye anabbhācikkhantena sakasamayaṃ avokkamantena parasamayaṃ anāyūhantena suttaṃ",
  "anya-e0102n:868_3": "appaṭibāhantena vinayaṃ anulomentena mahāpadese olokentena dhammaṃ dīpentena atthaṃ",
  "anya-e0102n:868_4": "saṅgāhentena tamevatthaṃ punarāvattetvā aparehipi pariyāyantarehi niddisantena ca",
  "anya-e0102n:868_5": "yasmā atthasaṃvaṇṇanā kātabbā hoti, pakatiyāpi ca dukkarāva paṭiccasamuppādassa atthasaṃvaṇṇanā. Yathāhu porāṇā –",
  "anya-e0102n:869": "“Saccaṃ satto paṭisandhi, paccayākārameva ca;",
  "anya-e0102n:870": "Duddasā caturo dhammā, desetuṃ ca sudukkarā”ti.",
  "anya-e0102n:871": "Tasmā aññatra āgamādhigamappattehi na sukarā paṭiccasamuppādassatthavaṇṇanāti paritulayitvā,",
  "anya-e0102n:872": "Vattukāmo ahaṃ ajja, paccayākāravaṇṇanaṃ;",
  "anya-e0102n:873": "Patiṭṭhaṃ nādhigacchāmi, ajjhogāḷhova sāgaraṃ.",
  "anya-e0102n:874": "Sāsanaṃ panidaṃ nānā, desanānayamaṇḍitaṃ;",
  "anya-e0102n:875": "Pubbācariyamaggo ca, abbocchinno pavattati.",
  "anya-e0102n:876": "Yasmā tasmā tadubhayaṃ, sannissāyatthavaṇṇanaṃ;",
  "anya-e0102n:877": "Ārabhissāmi etassa, taṃ suṇātha samāhitā.",
  "anya-e0102n:878": "Vuttañhetaṃ pubbācariyehi –",
  "anya-e0102n:879": "“Yo koci maṃ aṭṭhikatvā suṇeyya,",
  "anya-e0102n:880": "Labhetha pubbāpariyaṃ visesaṃ;",
  "anya-e0102n:881": "Laddhāna pubbāpariyaṃ visesaṃ,",
  "anya-e0102n:882": "Adassanaṃ maccurājassa gacche”ti.",
  "anya-e0102n:883": "582. Iti avijjāpaccayā saṅkhārātiādīsu hi āditoyeva tāva,",
  "anya-e0102n:884": "Desanābhedato attha, lakkhaṇekavidhādito. Aṅgānañca vavatthānā, viññātabbo vinicchayo.",
  "anya-e0102n:885_0": "Tattha desanābhedatoti bhagavato hi vallihārakānaṃ catunnaṃ purisānaṃ valligahaṇaṃ",
  "anya-e0102n:885_1": "viya ādito vā majjhato vā paṭṭhāya yāva pariyosānaṃ, tathā pariyosānato vā majjhato",
  "anya-e0102n:885_2": "vā paṭṭhāya yāva ādīti catubbidhā paṭiccasamuppādadesanā.",
  "anya-e0102n:886_0": "Yathā hi vallihārakesu catūsu purisesu eko valliyā mūlameva paṭhamaṃ passati, so",
  "anya-e0102n:886_1": "taṃ mūle chetvā sabbaṃ ākaḍḍhitvā ādāya kamme upaneti, evaṃ bhagavā “iti kho, bhikkhave,",
  "anya-e0102n:886_2": "avijjāpaccayā saṅkhārā…pe… jātipaccayā jarāmaraṇa”nti ādito paṭṭhāya yāva pariyosānāpi",
  "anya-e0102n:886_3": "paṭiccasamuppādaṃ deseti.",
  "anya-e0102n:887_0": "Yathā pana tesu purisesu eko valliyā majjhaṃ paṭhamaṃ passati, so majjhe chinditvā",
  "anya-e0102n:887_1": "uparibhāgaññeva ākaḍḍhitvā ādāya kamme upaneti, evaṃ bhagavā “tassa taṃ vedanaṃ abhinandato",
  "anya-e0102n:887_2": "abhivadato ajjhosāya tiṭṭhato uppajjati nandī. Yā vedanāsu nandī, tadupādānaṃ. Tassupādānapaccayā",
  "anya-e0102n:887_3": "bhavo, bhavapaccayā jātī”ti majjhato paṭṭhāya yāva pariyosānāpi deseti.",
  "anya-e0102n:888_0": "Yathā ca tesu purisesu eko valliyā aggaṃ paṭhamaṃ passati, so agge gahetvā aggānusārena",
  "anya-e0102n:888_1": "yāva mūlā sabbaṃ ādāya kamme upaneti, evaṃ bhagavā “jātipaccayā jarāmaraṇanti iti",
  "anya-e0102n:888_2": "kho panetaṃ vuttaṃ, jātipaccayā nu kho, bhikkhave, jarāmaraṇaṃ no vā kathaṃ vo ettha",
  "anya-e0102n:888_3": "hotīti? Jātipaccayā, bhante, jarāmaraṇaṃ. Evaṃ no ettha hoti jātipaccayā jarāmaraṇanti.",
  "anya-e0102n:888_4": "Bhavapaccayā jāti…pe… avijjāpaccayā saṅkhārāti iti kho panetaṃ vuttaṃ, avijjāpaccayā",
  "anya-e0102n:888_5": "nu kho, bhikkhave, saṅkhārā no vā kathaṃ vo ettha hotī”ti pariyosānato paṭṭhāya yāva",
  "anya-e0102n:888_6": "āditopi paṭiccasamuppādaṃ deseti.",
  "anya-e0102n:889_0": "Yathā panetesu purisesu eko valliyā majjhameva paṭhamaṃ passati, so majjhe chinditvā",
  "anya-e0102n:889_1": "heṭṭhā otaranto yāva mūlā ādāya kamme upaneti, evaṃ bhagavā “ime ca, bhikkhave, cattāro",
  "anya-e0102n:889_2": "āhārā kinnidānā, kiṃsamudayā, kiṃjātikā, kiṃpabhavā? Ime cattāro āhārā taṇhānidānā,",
  "anya-e0102n:889_3": "taṇhāsamudayā, taṇhājātikā, taṇhāpabhavā. Taṇhā kinnidānā… vedanā… phasso… saḷāyatanaṃ…",
  "anya-e0102n:889_4": "nāmarūpaṃ… viññāṇaṃ… saṅkhārā kinnidānā…pe… saṅkhārā avijjānidānā…pe… avijjāpabhavā”ti",
  "anya-e0102n:889_5": "majjhato paṭṭhāya yāva ādito deseti.",
  "anya-e0102n:890_0": "583. Kasmā panevaṃ desetīti? Paṭiccasamuppādassa samantabhaddakattā sayañca desanāvilāsappattattā.",
  "anya-e0102n:890_1": "Samantabhaddako hi paṭiccasamuppādo, tato tato ñāyapaṭivedhāya saṃvattatiyeva. Desanāvilāsappatto",
  "anya-e0102n:890_2": "ca bhagavā catuvesārajjapaṭisambhidāyogena catubbidhagambhīrabhāvappattiyā ca. So",
  "anya-e0102n:890_3": "desanāvilāsappattattā nānānayeheva dhammaṃ deseti.",
  "anya-e0102n:891_0": "Visesato panassa yā ādito paṭṭhāya anulomadesanā, sā pavattikāraṇavibhāgasaṃmūḷhaṃ",
  "anya-e0102n:891_1": "veneyyajanaṃ samanupassato yathāsakehi kāraṇehi pavattisandassanatthaṃ uppattikkamasandassanatthañca",
  "anya-e0102n:891_2": "pavattāti viññātabbā. Yā pariyosānato paṭṭhāya paṭilomadesanā, sā “kicchaṃ vatāyaṃ",
  "anya-e0102n:891_3": "loko āpanno jāyati ca jīyati ca mīyati ca cavati ca upapajjati cā”tiādinā nayena",
  "anya-e0102n:891_4": "kicchāpannaṃ lokaṃ anuvilokayato pubbabhāgapaṭivedhānusārena tassa tassa jarāmaraṇādikassa",
  "anya-e0102n:891_5": "dukkhassa attanā adhigatakāraṇasandassanatthaṃ. Yā majjhato paṭṭhāya yāva ādi pavattā,",
  "anya-e0102n:891_6": "sā āhāranidānavavatthāpanānusārena yāva atītaṃ addhānaṃ atiharitvā puna atītaddhato",
  "anya-e0102n:891_7": "pabhuti hetuphalapaṭipāṭisandassanatthaṃ. Yā pana majjhato paṭṭhāya yāva pariyosānaṃ",
  "anya-e0102n:891_8": "pavattā, sā paccuppanne addhāne anāgataddhahetusamuṭṭhānato pabhuti anāgataddhasandassanatthaṃ.",
  "anya-e0102n:891_9": "Tāsu yā pavattikāraṇasammūḷhassa veneyyajanassa yathāsakehi kāraṇehi pavattisandassanatthaṃ",
  "anya-e0102n:891_10": "uppattikkamasandassanatthañca ādito paṭṭhāya anulomadesanā vuttā, sā idha nikkhittāti veditabbā.",
  "anya-e0102n:892_0": "584. Kasmā panettha avijjā ādito vuttā, kiṃ pakativādīnaṃ pakati viya avijjāpi akāraṇaṃ",
  "anya-e0102n:892_1": "mūlakāraṇaṃ lokassāti? Na akāraṇaṃ. “Āsavasamudayā avijjāsamudayo”ti hi avijjāya",
  "anya-e0102n:892_2": "kāraṇaṃ vuttaṃ. Atthi pana pariyāyo yena mūlakāraṇaṃ siyā, ko pana soti? Vaṭṭakathāya sīsabhāvo.",
  "anya-e0102n:893_0": "Bhagavā hi vaṭṭakathaṃ kathento dve dhamme sīsaṃ katvā katheti, avijjaṃ vā. Yathāha",
  "anya-e0102n:893_1": "– “purimā, bhikkhave, koṭi na paññāyati avijjāya ‘ito pubbe avijjā nāhosi, atha pacchā",
  "anya-e0102n:893_2": "samabhavī’ti, evañcetaṃ, bhikkhave, vuccati, atha ca pana paññāyati idappaccayā avijjā”ti.",
  "anya-e0102n:893_3": "Bhavataṇhaṃ vā. Yathāha – “purimā, bhikkhave, koṭi na paññāyati bhavataṇhāya ‘ito",
  "anya-e0102n:893_4": "pubbe bhavataṇhā nāhosi, atha pacchā samabhavī’ti, evañcetaṃ, bhikkhave, vuccati,",
  "anya-e0102n:893_5": "atha ca pana paññāyati idappaccayā bhavataṇhā”ti.",
  "anya-e0102n:894_0": "585. Kasmā pana bhagavā vaṭṭakathaṃ kathento ime dve dhamme sīsaṃ katvā kathetīti?",
  "anya-e0102n:894_1": "Sugatiduggatigāmino kammassa visesahetubhūtattā. Duggatigāmino hi kammassa visesahetu",
  "anya-e0102n:894_2": "avijjā. Kasmā? Yasmā avijjābhibhūto puthujjano aggisantāpalaguḷābhighātaparissamābhibhūtā",
  "anya-e0102n:894_3": "vajjhagāvī tāya parissamāturatāya nirassādampi attano anatthāvahampi ca uṇhodakapānaṃ",
  "anya-e0102n:894_4": "viya kilesasantāpato nirassādampi duggatinipātanato ca attano anatthāvahampi pāṇātipātādiṃ",
  "anya-e0102n:894_5": "anekappakāraṃ duggatigāmikammaṃ ārabhati. Sugatigāmino pana kammassa visesahetu bhavataṇhā.",
  "anya-e0102n:894_6": "Kasmā? Yasmā bhavataṇhābhibhūto puthujjano sā vuttappakārā gāvī sītūdakataṇhāya saassādaṃ",
  "anya-e0102n:894_7": "attano parissamavinodanañca sītūdakapānaṃ viya kilesasantāpavirahato saassādaṃ sugatisampāpanena",
  "anya-e0102n:894_8": "attano duggatidukkhaparissamavinodanañca pāṇātipātā veramaṇiādiṃ anekappakāraṃ sugatigāmikammaṃ ārabhati.",
  "anya-e0102n:895_0": "586. Etesu pana vaṭṭakathāya sīsabhūtesu dhammesu katthaci bhagavā ekadhammamūlikaṃ",
  "anya-e0102n:895_1": "desanaṃ deseti. Seyyathidaṃ, “iti kho, bhikkhave, avijjūpanisā saṅkhārā, saṅkhārūpanisaṃ",
  "anya-e0102n:895_2": "viññāṇa”ntiādi. Tathā “upādāniyesu, bhikkhave, dhammesu assādānupassino viharato",
  "anya-e0102n:895_3": "taṇhā pavaḍḍhati, taṇhāpaccayā upādāna”ntiādi. Katthaci ubhayamūlikampi. Seyyathidaṃ,",
  "anya-e0102n:895_4": "“avijjānīvaraṇassa, bhikkhave, bālassa taṇhāya sampayuttassa evamayaṃ kāyo samudāgato.",
  "anya-e0102n:895_5": "Iti ayañceva kāyo bahiddhā ca nāmarūpaṃ itthetaṃ dvayaṃ. Dvayaṃ paṭicca phasso saḷevāyatanāni,",
  "anya-e0102n:895_6": "yehi phuṭṭho bālo sukhadukkhaṃ paṭisaṃvedetī”tiādi. Tāsu desanāsu “avijjāpaccayā",
  "anya-e0102n:895_7": "saṅkhārā”ti ayamidha avijjāvasena ekadhammamūlikā desanāti veditabbā. Evaṃ tāvettha",
  "anya-e0102n:895_8": "desanābhedato viññātabbo vinicchayo.",
  "anya-e0102n:896_0": "587. Atthatoti avijjādīnaṃ padānaṃ atthato. Seyyathidaṃ, pūretuṃ ayuttaṭṭhena kāyaduccaritādi",
  "anya-e0102n:896_1": "avindiyaṃ nāma, aladdhabbanti attho. Taṃ avindiyaṃ vindatīti avijjā. Tabbiparītato",
  "anya-e0102n:896_2": "kāyasucaritādi vindiyaṃ nāma, taṃ vindiyaṃ na vindatīti avijjā. Khandhānaṃ rāsaṭṭhaṃ,",
  "anya-e0102n:896_3": "āyatanānaṃ āyatanaṭṭhaṃ, dhātūnaṃ suññaṭṭhaṃ, indriyānaṃ adhipatiyaṭṭhaṃ, saccānaṃ",
  "anya-e0102n:896_4": "tathaṭṭhaṃ aviditaṃ karotītipi avijjā. Dukkhādīnaṃ pīḷanādivasena vuttaṃ catubbidhaṃ",
  "anya-e0102n:896_5": "atthaṃ aviditaṃ karotītipi avijjā. Antavirahite saṃsāre sabbayonigatibhavaviññāṇaṭṭhitisattāvāsesu",
  "anya-e0102n:896_6": "satte javāpetīti avijjā. Paramatthato avijjamānesu itthipurisādīsu javati, vijjamānesupi",
  "anya-e0102n:896_7": "khandhādīsu na javatīti avijjā. Apica cakkhuviññāṇādīnaṃ vatthārammaṇānaṃ paṭiccasamuppādapaṭiccasamuppannānañca",
  "anya-e0102n:896_8": "dhammānaṃ chādanatopi avijjā.",
  "anya-e0102n:897_0": "Yaṃ paṭicca phalameti, so paccayo. Paṭiccāti na vinā apaccakkhatvāti attho. Etīti",
  "anya-e0102n:897_1": "uppajjati ceva pavattati cāti attho. Apica upakārakaṭṭho paccayaṭṭho. Avijjā ca sā",
  "anya-e0102n:897_2": "paccayo cāti avijjāpaccayo. Tasmā avijjāpaccayā.",
  "anya-e0102n:898_0": "Saṅkhatamabhisaṅkharontīti saṅkhārā. Apica avijjāpaccayā saṅkhārā, saṅkhārasaddena",
  "anya-e0102n:898_1": "āgatasaṅkhārāti duvidhā saṅkhārā. Tattha puññāpuññāneñjābhisaṅkhārā tayo, kāyavacīcittasaṅkhārā",
  "anya-e0102n:898_2": "tayoti ime cha avijjāpaccayā saṅkhārā. Te sabbepi lokiyakusalākusalacetanāmattameva honti.",
  "anya-e0102n:899_0": "Saṅkhatasaṅkhāro, abhisaṅkhatasaṅkhāro, abhisaṅkharaṇakasaṅkhāro, payogābhisaṅkhāroti",
  "anya-e0102n:899_1": "ime pana cattāro saṅkhāra-saddena āgatasaṅkhārā. Tattha “aniccā vata saṅkhārā”tiādīsu",
  "anya-e0102n:899_2": "vuttā sabbepi sappaccayā dhammā saṅkhatasaṅkhārā nāma. Kammanibbattā tebhūmakā rūpārūpadhammā",
  "anya-e0102n:899_3": "abhisaṅkhatasaṅkhārāti aṭṭhakathāsu vuttā, tepi “aniccā vata saṅkhārā”ti ettheva",
  "anya-e0102n:899_4": "saṅgahaṃ gacchanti. Visuṃ pana nesaṃ āgataṭṭhānaṃ na paññāyati. Tebhūmikakusalākusalacetanā",
  "anya-e0102n:899_5": "pana abhisaṅkharaṇakasaṅkhāroti vuccati, tassa “avijjāgatoyaṃ, bhikkhave, purisapuggalo",
  "anya-e0102n:899_6": "puññañceva saṅkhāraṃ abhisaṅkharotī”tiādīsu āgataṭṭhānaṃ paññāyati. Kāyikacetasikaṃ",
  "anya-e0102n:899_7": "pana vīriyaṃ payogābhisaṅkhāroti vuccati, so “yāvatikā abhisaṅkhārassa gati, tāvatikā",
  "anya-e0102n:899_8": "gantvā akkhāhataṃ maññe aṭṭhāsī”tiādīsu āgato.",
  "anya-e0102n:900_0": "Na kevalañca eteyeva, aññepi “saññāvedayitanirodhaṃ samāpajjantassa kho, āvuso visākha,",
  "anya-e0102n:900_1": "bhikkhuno paṭhamaṃ nirujjhati vacīsaṅkhāro, tato kāyasaṅkhāro, tato cittasaṅkhāro”tiādinā",
  "anya-e0102n:900_2": "nayena saṅkhāra-saddena āgatā aneke saṅkhārā. Tesu natthi so saṅkhāro, yo saṅkhatasaṅkhārehi",
  "anya-e0102n:900_3": "saṅgahaṃ na gaccheyya, ito paraṃ saṅkhārapaccayā viññāṇantiādīsu vuttaṃ vuttanayeneva veditabbaṃ.",
  "anya-e0102n:901_0": "Avutte pana vijānātīti viññāṇaṃ. Namatīti nāmaṃ. Ruppatīti rūpaṃ. Āye tanoti āyatañca",
  "anya-e0102n:901_1": "nayatīti āyatanaṃ. Phusatīti phasso. Vedayatīti vedanā. Paritassatīti taṇhā. Upādiyatīti",
  "anya-e0102n:901_2": "upādānaṃ. Bhavati bhāvayati cāti bhavo. Jananaṃ jāti. Jiraṇaṃ jarā. Maranti etenāti",
  "anya-e0102n:901_3": "maraṇaṃ. Socanaṃ soko. Paridevanaṃ paridevo. Dukkhayatīti dukkhaṃ. Uppādaṭṭhitivasena",
  "anya-e0102n:901_4": "vā dvidhā khaṇatītipi dukkhaṃ. Dummanabhāvo domanassaṃ. Bhuso āyāso upāyāso.",
  "anya-e0102n:902_0": "Sambhavantīti abhinibbattanti. Na kevalañca sokādīheva, atha kho sabbapadehi sambhavanti-saddassa",
  "anya-e0102n:902_1": "yojanā kātabbā. Itarathā hi “avijjāpaccayā saṅkhārā”ti vutte kiṃ karontīti na paññāyeyya,",
  "anya-e0102n:902_2": "sambhavantīti pana yojanāya sati avijjā ca sā paccayo cāti avijjāpaccayo. Tasmā avijjāpaccayā",
  "anya-e0102n:902_3": "saṅkhārā sambhavantīti paccayapaccayuppannavavatthānaṃ kataṃ hoti. Esa nayo sabbattha.",
  "anya-e0102n:903_0": "Evanti niddiṭṭhanayanidassanaṃ. Tena avijjādīheva kāraṇehi, na issaranimmānādīhīti",
  "anya-e0102n:903_1": "dasseti. Etassāti yathāvuttassa. Kevalassāti asammissassa, sakalassa vā. Dukkhakkhandhassāti",
  "anya-e0102n:903_2": "dukkhasamūhassa, na sattassa, na sukhasubhādīnaṃ. Samudayoti nibbatti. Hotīti sambhavati.",
  "anya-e0102n:903_3": "Evamettha atthato viññātabbo vinicchayo.",
  "anya-e0102n:904_0": "588. Lakkhaṇāditoti avijjādīnaṃ lakkhaṇādito. Seyyathidaṃ – aññāṇalakkhaṇā avijjā,",
  "anya-e0102n:904_1": "sammohanarasā, chādanapaccupaṭṭhānā, āsavapadaṭṭhānā. Abhisaṅkharaṇalakkhaṇā saṅkhārā,",
  "anya-e0102n:904_2": "āyūhanarasā, cetanāpaccupaṭṭhānā, avijjāpadaṭṭhānā. Vijānanalakkhaṇaṃ viññāṇaṃ, pubbaṅgamarasaṃ,",
  "anya-e0102n:904_3": "paṭisandhipaccupaṭṭhānaṃ, saṅkhārapadaṭṭhānaṃ, vatthārammaṇapadaṭṭhānaṃ vā. Namanalakkhaṇaṃ",
  "anya-e0102n:904_4": "nāmaṃ, sampayogarasaṃ, avinibbhogapaccupaṭṭhānaṃ, viññāṇapadaṭṭhānaṃ. Ruppanalakkhaṇaṃ",
  "anya-e0102n:904_5": "rūpaṃ, vikiraṇarasaṃ, abyākatapaccupaṭṭhānaṃ, viññāṇapadaṭṭhānaṃ. Āyatanalakkhaṇaṃ",
  "anya-e0102n:904_6": "saḷāyatanaṃ, dassanādirasaṃ, vatthudvārabhāvapaccupaṭṭhānaṃ, nāmarūpapadaṭṭhānaṃ.",
  "anya-e0102n:904_7": "Phusanalakkhaṇo phasso, saṅghaṭṭanaraso, saṅgatipaccupaṭṭhāno, saḷāyatanapadaṭṭhāno.",
  "anya-e0102n:904_8": "Anubhavanalakkhaṇā vedanā, visayarasasambhogarasā, sukhadukkhapaccupaṭṭhānā, phassapadaṭṭhānā.",
  "anya-e0102n:904_9": "Hetulakkhaṇā taṇhā, abhinandanarasā, atittabhāvapaccupaṭṭhānā, vedanāpadaṭṭhānā.",
  "anya-e0102n:904_10": "Gahaṇalakkhaṇaṃ upādānaṃ, amuñcanarasaṃ, taṇhādaḷhattadiṭṭhipaccupaṭṭhānaṃ, taṇhāpadaṭṭhānaṃ.",
  "anya-e0102n:904_11": "Kammakammaphalalakkhaṇo bhavo, bhāvanabhavanaraso, kusalākusalābyākatapaccupaṭṭhāno,",
  "anya-e0102n:904_12": "upādānapadaṭṭhāno. Jātiādīnaṃ lakkhaṇādīni saccaniddese vuttanayeneva veditabbāni.",
  "anya-e0102n:904_13": "Evamettha lakkhaṇāditopi viññātabbo vinicchayo.",
  "anya-e0102n:905_0": "589. Ekavidhāditoti ettha avijjā aññāṇādassanamohādibhāvato ekavidhā. Appaṭipattimicchāpaṭipattito",
  "anya-e0102n:905_1": "duvidhā. Tathā sasaṅkhārāsaṅkhārato. Vedanattayasampayogato tividhā. Catusaccapaṭivedhato",
  "anya-e0102n:905_2": "catubbidhā. Gatipañcakādīnavacchādanato pañcavidhā. Dvārārammaṇato pana sabbesupi",
  "anya-e0102n:905_3": "arūpadhammesu chabbidhatā veditabbā.",
  "anya-e0102n:906_0": "Saṅkhārā sāsavavipākadhammadhammādibhāvato ekavidhā. Kusalākusalato duvidhā. Tathā",
  "anya-e0102n:906_1": "parittamahaggatahīnamajjhimamicchattaniyatāniyatato. Tividhā puññābhisaṅkhārādibhāvato.",
  "anya-e0102n:906_2": "Catubbidhā catuyonisaṃvattanato. Pañcavidhā pañcagatigāmito.",
  "anya-e0102n:907_0": "Viññāṇaṃ lokiyavipākādibhāvato ekavidhaṃ. Sahetukāhetukādito duvidhaṃ. Bhavattayapariyāpannato,",
  "anya-e0102n:907_1": "vedanattayasampayogato, ahetukadvihetukatihetukato ca tividhaṃ. Yonigativasena catubbidhaṃ, pañcavidhañca.",
  "anya-e0102n:908": "Nāmarūpaṃ viññāṇasannissayato kammapaccayato ca ekavidhaṃ. Sārammaṇanārammaṇato duvidhaṃ. Atītādito tividhaṃ. Yonigativasena catubbidhaṃ, pañcavidhañca.",
  "anya-e0102n:909_0": "Saḷāyatanaṃ sañjātisamosaraṇaṭṭhānato ekavidhaṃ. Bhūtappasādaviññāṇādito duvidhaṃ.",
  "anya-e0102n:909_1": "Sampattāsampattanobhayagocarato tividhaṃ. Yonigatipariyāpannato catubbidhaṃ pañcavidhañcāti",
  "anya-e0102n:909_2": "iminā nayena phassādīnampi ekavidhādibhāvo veditabboti evamettha ekavidhāditopi viññātabbo vinicchayo.",
  "anya-e0102n:910_0": "590. Aṅgānañca vavatthānāti sokādayo cettha bhavacakkassa avicchedadassanatthaṃ vuttā.",
  "anya-e0102n:910_1": "Jarāmaraṇabbhāhatassa hi bālassa te sambhavanti. Yathāha – “assutavā, bhikkhave,",
  "anya-e0102n:910_2": "puthujjano sārīrikāya dukkhāya vedanāya phuṭṭho samāno socati kilamati paridevati",
  "anya-e0102n:910_3": "urattāḷiṃ kandati sammohamāpajjatī”ti. Yāva ca tesaṃ pavatti, tāva avijjāyāti punapi",
  "anya-e0102n:910_4": "avijjāpaccayā saṅkhārāti sambandhameva hoti bhavacakkaṃ. Tasmā tesaṃ jarāmaraṇeneva",
  "anya-e0102n:910_5": "ekasaṅkhepaṃ katvā dvādaseva paṭiccasamuppādaṅgānīti veditabbāni. Evamettha aṅgānaṃ",
  "anya-e0102n:910_6": "vavatthānatopi viññātabbo vinicchayo.",
  "anya-e0102n:911": "Ayaṃ tāvettha saṅkhepakathā.",
  "anya-e0102n:912": "Avijjāpaccayāsaṅkhārapadakathā",
  "anya-e0102n:913_0": "561. Ayaṃ pana vitthāranayo – avijjāti suttantapariyāyena dukkhādīsu catūsu ṭhānesu",
  "anya-e0102n:913_1": "aññāṇaṃ, abhidhammapariyāyena pubbantādīhi saddhiṃ aṭṭhasu. Vuttañhetaṃ “tattha katamā",
  "anya-e0102n:913_2": "avijjā, dukkhe aññāṇaṃ…pe… dukkhanirodhagāminiyā paṭipadāya aññāṇaṃ, pubbante aññāṇaṃ,",
  "anya-e0102n:913_3": "aparante, pubbantāparante, idappaccayatāpaṭiccasamuppannesu dhammesu aññāṇa”nti.",
  "anya-e0102n:913_4": "Tattha kiñcāpi ṭhapetvā lokuttaraṃ saccadvayaṃ sesaṭṭhānesu ārammaṇavasena avijjā",
  "anya-e0102n:913_5": "uppajjati, evaṃ santepi paṭicchādanavaseneva idha adhippetā. Sā hi uppannā dukkhasaccaṃ",
  "anya-e0102n:913_6": "paṭicchādetvā tiṭṭhati, yāthāvasarasalakkhaṇaṃ paṭivijjhituṃ na deti, tathā samudayaṃ,",
  "anya-e0102n:913_7": "nirodhaṃ, maggaṃ, pubbantasaṅkhātaṃ atītaṃ khandhapañcakaṃ, aparantasaṅkhātaṃ anāgataṃ",
  "anya-e0102n:913_8": "khandhapañcakaṃ, pubbantāparantasaṅkhātaṃ tadubhayaṃ, idappaccayatāpaṭiccasamuppannadhammasaṅkhātaṃ",
  "anya-e0102n:913_9": "idappaccayatañceva paṭiccasamuppannadhamme ca paṭicchādetvā tiṭṭhati. “Ayaṃ avijjā,",
  "anya-e0102n:913_10": "ime saṅkhārā”ti evaṃ yāthāvasarasalakkhaṇamettha paṭivijjhituṃ na deti. Tasmā dukkhe",
  "anya-e0102n:913_11": "aññāṇaṃ…pe… idappaccayatāpaṭiccasamuppannesu dhammesu aññāṇanti vuccati.",
  "anya-e0102n:914_0": "592. Saṅkhārāti puññādayo tayo kāyasaṅkhārādayo tayoti evaṃ pubbe saṅkhepato vuttā",
  "anya-e0102n:914_1": "cha, vitthārato panettha puññābhisaṅkhāro dānasīlādivasena pavattā aṭṭha kāmāvacarakusalacetanā",
  "anya-e0102n:914_2": "ceva bhāvanāvasena pavattā pañca rūpāvacarakusalacetanā cāti terasa cetanā honti.",
  "anya-e0102n:914_3": "Apuññābhisaṅkhāro pāṇātipātādivasena pavattā dvādasa akusalacetanā. Āneñjābhisaṅkhāro",
  "anya-e0102n:914_4": "bhāvanāvaseneva pavattā catasso arūpāvacarakusalacetanā cāti tayopi saṅkhārā ekūnatiṃsa cetanā honti.",
  "anya-e0102n:915_0": "Itaresu pana tīsu kāyasañcetanā kāyasaṅkhāro, vacīsañcetanā vacīsaṅkhāro, manosañcetanā",
  "anya-e0102n:915_1": "cittasaṅkhāro. Ayaṃ tiko kammāyūhanakkhaṇe puññābhisaṅkhārādīnaṃ dvārato pavattidassanatthaṃ",
  "anya-e0102n:915_2": "vutto. Kāyaviññattiṃ samuṭṭhāpetvā hi kāyadvārato pavattā aṭṭha kāmāvacarakusalacetanā,",
  "anya-e0102n:915_3": "dvādasa akusalacetanāti samavīsati cetanā kāyasaṅkhāro nāma. Tā eva vacīviññattiṃ",
  "anya-e0102n:915_4": "samuṭṭhāpetvā vacīdvārato pavattā vacīsaṅkhāro nāma. Abhiññācetanā panettha parato",
  "anya-e0102n:915_5": "viññāṇassa paccayo na hotīti na gahitā. Yathā ca abhiññācetanā, evaṃ uddhaccacetanāpi",
  "anya-e0102n:915_6": "na hoti. Tasmā sāpi viññāṇassa paccayabhāve apanetabbā, avijjāpaccayā pana sabbāpetā",
  "anya-e0102n:915_7": "honti. Ubhopi viññattiyo asamuṭṭhāpetvā manodvāre uppannā pana sabbāpi ekūnatiṃsati",
  "anya-e0102n:915_8": "cetanā cittasaṅkhāroti. Iti ayaṃ tiko purimattikameva pavisatīti atthato puññābhisaṅkhārādīnaṃyeva",
  "anya-e0102n:915_9": "vasena avijjāya paccayabhāvo veditabbo.",
  "anya-e0102n:916_0": "593. Tattha siyā – kathaṃ panetaṃ jānitabbaṃ “ime saṅkhārā avijjā paccayā hontī”ti?",
  "anya-e0102n:916_1": "Avijjābhāve bhāvato. Yassa hi dukkhādīsu avijjāsaṅkhātaṃ aññāṇaṃ appahīnaṃ hoti,",
  "anya-e0102n:916_2": "so dukkhe tāva pubbantādīsu ca aññāṇena saṃsāradukkhaṃ sukhasaññāya gahetvā tasseva",
  "anya-e0102n:916_3": "hetubhūte tividhepi saṅkhāre ārabhati. Samudaye aññāṇena dukkhahetubhūtepi taṇhāparikkhāre",
  "anya-e0102n:916_4": "saṅkhāre sukhahetuto maññamāno ārabhati. Nirodhe pana magge ca aññāṇena dukkhassa",
  "anya-e0102n:916_5": "anirodhabhūtepi gativisese dukkhanirodhasaññī hutvā nirodhassa ca amaggabhūtesupi",
  "anya-e0102n:916_6": "yaññāmaratapādīsu nirodhamaggasaññī hutvā dukkhanirodhaṃ patthayamāno yaññāmaratapādimukhena",
  "anya-e0102n:916_7": "tividhepi saṅkhāre ārabhati.",
  "anya-e0102n:917_0": "Apica so tāya catūsu saccesu appahīnāvijjatāya visesato jātijarārogamaraṇādianekādīnavavokiṇṇampi",
  "anya-e0102n:917_1": "puññaphalasaṅkhātaṃ dukkhaṃ dukkhato ajānanto tassa adhigamāya kāyavacīcittasaṅkhārabhedaṃ",
  "anya-e0102n:917_2": "puññābhisaṅkhāraṃ ārabhati devaccharakāmako viya maruppapātaṃ. Sukhasammatassāpi",
  "anya-e0102n:917_3": "ca tassa puññaphalassa ante mahāpariḷāhajanikaṃ vipariṇāmadukkhataṃ appassādatañca",
  "anya-e0102n:917_4": "apassantopi tappaccayaṃ vuttappakārameva puññābhisaṅkhāraṃ ārabhati salabho viya",
  "anya-e0102n:917_5": "dīpasikhābhinipātaṃ, madhubindugiddho viya ca madhulittasatthadhārālehanaṃ. Kāmupasevanādīsu",
  "anya-e0102n:917_6": "ca savipākesu ādīnavaṃ apassanto sukhasaññāya ceva kilesābhibhūtatāya ca dvārattayappavattampi",
  "anya-e0102n:917_7": "apuññābhisaṅkhāraṃ ārabhati, bālo viya gūthakīḷanaṃ, maritukāmo viya ca visakhādanaṃ.",
  "anya-e0102n:917_8": "Āruppavipākesu cāpi saṅkhāravipariṇāmadukkhataṃ anavabujjhamāno sassatādivipallāsena",
  "anya-e0102n:917_9": "cittasaṅkhārabhūtaṃ āneñjābhisaṅkhāraṃ ārabhati, disāmūḷho viya pisācanagarābhimukhamaggagamanaṃ.",
  "anya-e0102n:918_0": "Evaṃ yasmā avijjābhāvatova saṅkhārabhāvo, na abhāvato. Tasmā jānitabbametaṃ “ime",
  "anya-e0102n:918_1": "saṅkhārā avijjāpaccayā hontī”ti. Vuttampi cetaṃ “avidvā, bhikkhave, avijjāgato puññābhisaṅkhārampi",
  "anya-e0102n:918_2": "abhisaṅkharoti, apuññābhisaṅkhārampi abhisaṅkharoti, āneñjābhisaṅkhārampi abhisaṅkharoti.",
  "anya-e0102n:918_3": "Yato ca kho, bhikkhave, bhikkhuno avijjā pahīnā, vijjā uppannā; so avijjāvirāgā vijjuppādā",
  "anya-e0102n:918_4": "neva puññābhisaṅkhāraṃ abhisaṅkharotī”ti.",
  "anya-e0102n:919": "Paṭṭhānapaccayakathā",
  "anya-e0102n:920_0": "594. Etthāha – gaṇhāma tāva etaṃ avijjā saṅkhārānaṃ paccayoti, idaṃ pana vattabbaṃ",
  "anya-e0102n:920_1": "katamesaṃ saṅkhārānaṃ kathaṃ paccayo hotīti? Tatridaṃ vuccati, bhagavatā hi “hetupaccayo,",
  "anya-e0102n:920_2": "ārammaṇapaccayo, adhipatipaccayo, anantarapaccayo, samanantarapaccayo, sahajātapaccayo,",
  "anya-e0102n:920_3": "aññamaññapaccayo, nissayapaccayo, upanissayapaccayo, purejātapaccayo, pacchājātapaccayo,",
  "anya-e0102n:920_4": "āsevanapaccayo, kammapaccayo, vipākapaccayo, āhārapaccayo, indriyapaccayo, jhānapaccayo,",
  "anya-e0102n:920_5": "maggapaccayo, sampayuttapaccayo, vippayuttapaccayo, atthipaccayo, natthipaccayo,",
  "anya-e0102n:920_6": "vigatapaccayo, avigatapaccayo”ti catuvīsati paccayā vuttā.",
  "anya-e0102n:921": "Tattha hetu ca so paccayo cāti hetupaccayo, hetu hutvā paccayo, hetubhāvena paccayoti vuttaṃ hoti. Ārammaṇapaccayādīsupi eseva nayo.",
  "anya-e0102n:922_0": "595. Tattha hetūti vacanāvayavakāraṇamūlānametaṃ adhivacanaṃ. “Paṭiññā, hetū”tiādīsu",
  "anya-e0102n:922_1": "hi loke vacanāvayavo hetūti vuccati. Sāsane pana “ye dhammā hetuppabhavā”tiādīsu",
  "anya-e0102n:922_2": "kāraṇaṃ. “Tayo kusalahetū, tayo akusalahetū”tiādīsu mūlaṃ hetūti vuccati, taṃ idha",
  "anya-e0102n:922_3": "adhippetaṃ. Paccayoti ettha pana ayaṃ vacanattho, paṭicca etasmā etīti paccayo. Apaccakkhāya",
  "anya-e0102n:922_4": "naṃ vattatīti attho. Yo hi dhammo yaṃ dhammaṃ apaccakkhāya tiṭṭhati vā uppajjati",
  "anya-e0102n:922_5": "vā, so tassa paccayoti vuttaṃ hoti. Lakkhaṇato pana upakārakalakkhaṇo paccayo. Yo",
  "anya-e0102n:922_6": "hi dhammo yassa dhammassa ṭhitiyā vā uppattiyā vā upakārako hoti, so tassa paccayoti",
  "anya-e0102n:922_7": "vuccati. Paccayo, hetu, kāraṇaṃ, nidānaṃ, sambhavo, pabhavotiādi atthato ekaṃ, byañjanato",
  "anya-e0102n:922_8": "nānaṃ. Iti mūlaṭṭhena hetu, upakārakaṭṭhena paccayoti saṅkhepato mūlaṭṭhena upakārako dhammo hetupaccayo.",
  "anya-e0102n:923_0": "So sāliādīnaṃ sālibījādīni viya, maṇipabhādīnaṃ viya ca maṇivaṇṇādayo kusalādīnaṃ",
  "anya-e0102n:923_1": "kusalādibhāvasādhakoti ācariyānaṃ adhippāyo. Evaṃ sante pana taṃsamuṭṭhānarūpesu",
  "anya-e0102n:923_2": "hetupaccayatā na sampajjati. Na hi so tesaṃ kusalādibhāvaṃ sādheti, na ca paccayo",
  "anya-e0102n:923_3": "na hoti. Vuttañhetaṃ “hetū hetusampayuttakānaṃ dhammānaṃ taṃsamuṭṭhānānañca rūpānaṃ",
  "anya-e0102n:923_4": "hetupaccayena paccayo”ti. Ahetukacittānañca vinā etena abyākatabhāvo siddho, sahetukānampi",
  "anya-e0102n:923_5": "ca yonisomanasikārādipaṭibaddho kusalādibhāvo, na sampayuttahetupaṭibaddho. Yadi",
  "anya-e0102n:923_6": "ca sampayuttahetūsu sabhāvatova kusalādibhāvo siyā, sampayuttesu hetupaṭibaddho alobho",
  "anya-e0102n:923_7": "kusalo vā siyā abyākato vā. Yasmā pana ubhayathāpi hoti, tasmā yathā sampayuttesu,",
  "anya-e0102n:923_8": "evaṃ hetūsupi kusalāditā pariyesitabbā.",
  "anya-e0102n:924_0": "Kusalādibhāvasādhanavasena pana hetūnaṃ mūlaṭṭhaṃ agahetvā suppatiṭṭhitabhāvasādhanavasena",
  "anya-e0102n:924_1": "gayhamāne na kiñci virujjhati. Laddhahetupaccayā hi dhammā virūḷhamūlā viya pādapā",
  "anya-e0102n:924_2": "thirā honti suppatiṭṭhitā, ahetukā tilabījakādisevālā viya na suppatiṭṭhitā. Iti",
  "anya-e0102n:924_3": "mūlaṭṭhena upakārakoti suppatiṭṭhitabhāvasādhanena upakārako dhammo hetupaccayoti veditabbo.",
  "anya-e0102n:925_0": "596. Tato paresu ārammaṇabhāvena upakārako dhammo ārammaṇapaccayo. So “rūpāyatanaṃ",
  "anya-e0102n:925_1": "cakkhuviññāṇadhātuyā”ti ārabhitvāpi “yaṃ yaṃ dhammaṃ ārabbha ye ye dhammā uppajjanti",
  "anya-e0102n:925_2": "cittacetasikā dhammā, te te dhammā tesaṃ tesaṃ dhammānaṃ ārammaṇapaccayena paccayo”ti",
  "anya-e0102n:925_3": "osāpitattā na koci dhammo na hoti. Yathā hi dubbalo puriso daṇḍaṃ vā rajjuṃ vā ālambitvāva",
  "anya-e0102n:925_4": "uṭṭhahati ceva tiṭṭhati ca, evaṃ cittacetasikā dhammā rūpādiārammaṇaṃ ārabbheva uppajjanti",
  "anya-e0102n:925_5": "ceva tiṭṭhanti ca. Tasmā sabbepi cittacetasikānaṃ ārammaṇabhūtā dhammā ārammaṇapaccayoti veditabbā.",
  "anya-e0102n:926_0": "597. Jeṭṭhakaṭṭhena upakārako dhammo adhipatipaccayo, so sahajātārammaṇavasena duvidho.",
  "anya-e0102n:926_1": "Tattha “chandādhipati chandasampayuttakānaṃ dhammānaṃ taṃsamuṭṭhānānañca rūpānaṃ",
  "anya-e0102n:926_2": "adhipatipaccayena paccayo”tiādivacanato chandavīriyacittavīmaṃsāsaṅkhātā cattāro",
  "anya-e0102n:926_3": "dhammā adhipatipaccayoti veditabbā, no ca kho ekato. Yadā hi chandaṃ dhuraṃ chandaṃ",
  "anya-e0102n:926_4": "jeṭṭhakaṃ katvā cittaṃ pavattati, tadā chandova adhipati, na itare. Esa nayo sesesupi.",
  "anya-e0102n:927_0": "Yaṃ pana dhammaṃ garuṃ katvā arūpadhammā pavattanti, so nesaṃ ārammaṇādhipati. Tena",
  "anya-e0102n:927_1": "vuttaṃ “yaṃ yaṃ dhammaṃ garuṃ katvā ye ye dhammā uppajjanti cittacetasikā dhammā,",
  "anya-e0102n:927_2": "te te dhammā tesaṃ tesaṃ dhammānaṃ adhipatipaccayena paccayo”ti.",
  "anya-e0102n:928_0": "598. Anantarabhāvena upakārako dhammo anantarapaccayo. Samanantarabhāvena upakārako",
  "anya-e0102n:928_1": "dhammo samanantarapaccayo. Idañca paccayadvayaṃ bahudhā papañcayanti. Ayaṃ panettha",
  "anya-e0102n:928_2": "sāro, yo hi esa cakkhuviññāṇānantarā manodhātu, manodhātuanantarā manoviññāṇadhātūtiādi",
  "anya-e0102n:928_3": "cittaniyamo, so yasmā purimapurimacittavaseneva ijjhati, na aññathā, tasmā attano",
  "anya-e0102n:928_4": "attano anantaraṃ anurūpassa cittuppādassa uppādanasamattho dhammo anantarapaccayo.",
  "anya-e0102n:928_5": "Tenevāha – “anantarapaccayoti cakkhuviññāṇadhātu taṃsampayuttakā ca dhammā manodhātuyā",
  "anya-e0102n:928_6": "taṃsampayuttakānañca dhammānaṃ anantarapaccayena paccayo”tiādi. Yo anantarapaccayo,",
  "anya-e0102n:928_7": "sveva samanantarapaccayo. Byañjanamattameva hettha nānaṃ, upacayasantatīsu viya adhivacananiruttidukādīsu",
  "anya-e0102n:928_8": "viya ca. Atthato pana nānaṃ natthi.",
  "anya-e0102n:929_0": "Yampi “atthānantaratāya anantarapaccayo, kālānantaratāya samanantarapaccayo”ti ācariyānaṃ",
  "anya-e0102n:929_1": "mataṃ, taṃ “nirodhā vuṭṭhahantassa nevasaññānāsaññāyatanakusalaṃ phalasamāpattiyā",
  "anya-e0102n:929_2": "samanantarapaccayena paccayo”tiādīhi virujjhati. Yampi tattha vadanti “dhammānaṃ",
  "anya-e0102n:929_3": "samuṭṭhāpanasamatthatā na parihāyati, bhāvanābalena pana vāritattā dhammā samanantarā",
  "anya-e0102n:929_4": "nuppajjantī”ti, tampi kālānantaratāya abhāvameva sādheti. Bhāvanābalena hi tattha",
  "anya-e0102n:929_5": "kālānantaratā natthīti, mayampi etadeva vadāma. Yasmā ca kālānantaratā natthi, tasmā",
  "anya-e0102n:929_6": "samanantarapaccayatā na yujjati. Kālānantaratāya hi tesaṃ samanantarapaccayo hotīti",
  "anya-e0102n:929_7": "laddhi. Tasmā abhinivesaṃ akatvā byañjanamattatovettha nānākaraṇaṃ paccetabbaṃ, na",
  "anya-e0102n:929_8": "atthato. Kathaṃ? Natthi etesaṃ antaranti hi anantarā. Saṇṭhānābhāvato suṭṭhu anantarāti samanantarā.",
  "anya-e0102n:930_0": "599. Uppajjamānova saha uppādanabhāvena upakārako dhammo sahajātapaccayo pakāsassa",
  "anya-e0102n:930_1": "padīpo viya. So arūpakkhandhādivasena chabbidho hoti. Yathāha – “cattāro khandhā",
  "anya-e0102n:930_2": "arūpino aññamaññaṃ sahajātapaccayena paccayo. Cattāro mahābhūtā aññamaññaṃ, okkantikkhaṇe",
  "anya-e0102n:930_3": "nāmarūpaṃ aññamaññaṃ, cittacetasikā dhammā cittasamuṭṭhānānaṃ rūpānaṃ, mahābhūtā",
  "anya-e0102n:930_4": "upādārūpānaṃ, rūpino dhammā arūpīnaṃ dhammānaṃ kiñcikāle sahajātapaccayena paccayo,",
  "anya-e0102n:930_5": "kiñcikāle na sahajātapaccayena paccayo”ti. Idaṃ hadayavatthumeva sandhāya vuttaṃ.",
  "anya-e0102n:931_0": "600. Aññamaññaṃ uppādanupatthambhanabhāvena upakārako dhammo aññamaññapaccayo aññamaññūpatthambhakaṃ",
  "anya-e0102n:931_1": "tidaṇḍakaṃ viya. So arūpakkhandhādivasena tividho hoti. Yathāha – “cattāro khandhā",
  "anya-e0102n:931_2": "arūpino aññamaññapaccayena paccayo. Cattāro mahābhūtā okkantikkhaṇe nāmarūpaṃ aññamaññapaccayena paccayo”ti.",
  "anya-e0102n:932_0": "601. Adhiṭṭhānākārena nissayākārena ca upakārako dhammo nissayapaccayo tarucittakammādīnaṃ",
  "anya-e0102n:932_1": "pathavīpaṭādayo viya. So “cattāro khandhā arūpino aññamaññaṃ nissayapaccayena paccayo”ti",
  "anya-e0102n:932_2": "evaṃ sahajāte vuttanayeneva veditabbo. Chaṭṭho panettha koṭṭhāso “cakkhāyatanaṃ cakkhuviññāṇadhātuyā…pe…",
  "anya-e0102n:932_3": "sota… ghāna… jivhā… kāyāyatanaṃ kāyaviññāṇadhātuyā taṃsampayuttakānañca dhammānaṃ",
  "anya-e0102n:932_4": "nissayapaccayena paccayo. Yaṃ rūpaṃ nissāya manodhātu ca manoviññāṇadhātu ca vattanti,",
  "anya-e0102n:932_5": "taṃ rūpaṃ manodhātuyā ca manoviññāṇadhātuyā ca taṃsampayuttakānañca dhammānaṃ nissayapaccayena",
  "anya-e0102n:932_6": "paccayo”ti evaṃ vibhatto.",
  "anya-e0102n:933_0": "602. Upanissayapaccayoti ettha pana ayaṃ tāva vacanattho, tadadhīnavuttitāya attano",
  "anya-e0102n:933_1": "phalena nissito na paṭikkhittoti nissayo. Yathā pana bhuso āyāso upāyāso, evaṃ bhuso",
  "anya-e0102n:933_2": "nissayo upanissayo, balavakāraṇassetaṃ adhivacanaṃ. Tasmā balavakāraṇabhāvena upakārako",
  "anya-e0102n:933_3": "dhammo upanissayapaccayoti veditabbo.",
  "anya-e0102n:934_0": "So ārammaṇūpanissayo anantarūpanissayo pakatūpanissayoti tividho hoti. Tattha “dānaṃ",
  "anya-e0102n:934_1": "datvā sīlaṃ samādiyitvā uposathakammaṃ katvā taṃ garuṃkatvā paccavekkhati, pubbe",
  "anya-e0102n:934_2": "suciṇṇāni garuṃkatvā paccavekkhati, jhānā vuṭṭhahitvā jhānaṃ garuṃkatvā paccavekkhati,",
  "anya-e0102n:934_3": "sekkhā gotrabhuṃ garuṃkatvā paccavekkhanti, vodānaṃ garuṃkatvā paccavekkhanti. Sekkhā",
  "anya-e0102n:934_4": "maggā vuṭṭhahitvā maggaṃ garuṃkatvā paccavekkhantī”ti evamādinā nayena ārammaṇūpanissayo",
  "anya-e0102n:934_5": "tāva ārammaṇādhipatinā saddhiṃ nānattaṃ akatvāva vibhatto. Tattha yaṃ ārammaṇaṃ garuṃkatvā",
  "anya-e0102n:934_6": "cittacetasikā uppajjanti, taṃ niyamato tesu ārammaṇesu balavārammaṇaṃ hoti. Iti garukattabbamattaṭṭhena",
  "anya-e0102n:934_7": "ārammaṇādhipati, balavakāraṇaṭṭhena ārammaṇūpanissayoti evametesaṃ nānattaṃ veditabbaṃ.",
  "anya-e0102n:935_0": "Anantarūpanissayopi “purimā purimā kusalā khandhā pacchimānaṃ pacchimānaṃ kusalānaṃ",
  "anya-e0102n:935_1": "khandhānaṃ upanissayapaccayena paccayo”tiādinā nayena anantarapaccayena saddhiṃ nānattaṃ",
  "anya-e0102n:935_2": "akatvāva vibhatto. Mātikānikkhepe pana nesaṃ “cakkhuviññāṇadhātu taṃsampayuttakā",
  "anya-e0102n:935_3": "ca dhammā manodhātuyā taṃsampayuttakānañca dhammānaṃ anantarapaccayena paccayo”tiādinā",
  "anya-e0102n:935_4": "nayena anantarassa, “purimā purimā kusalā dhammā pacchimānaṃ pacchimānaṃ kusalānaṃ",
  "anya-e0102n:935_5": "dhammānaṃ upanissayapaccayena paccayo”tiādinā nayena upanissayassa āgatattā nikkhepe",
  "anya-e0102n:935_6": "viseso atthi. Sopi atthato ekībhāvameva gacchati. Evaṃ santepi attano attano anantarā",
  "anya-e0102n:935_7": "anurūpassa cittuppādassa pavattanasamatthatāya anantaratā, purimacittassa pacchimacittuppādane",
  "anya-e0102n:935_8": "balavatāya anantarūpanissayatā veditabbā. Yathā hi hetupaccayādīsu kiñci dhammaṃ",
  "anya-e0102n:935_9": "vināpi cittaṃ uppajjati, na evaṃ anantaracittaṃ vinā cittassa uppatti nāma atthi.",
  "anya-e0102n:935_10": "Tasmā balavapaccayo hoti. Iti attano attano anantarā anurūpacittuppādanavasena anantarapaccayo,",
  "anya-e0102n:935_11": "balavakāraṇavasena anantarūpanissayoti evametesaṃ nānattaṃ veditabbaṃ.",
  "anya-e0102n:936_0": "Pakatūpanissayo pana pakato upanissayo pakatūpanissayo. Pakato nāma attano santāne",
  "anya-e0102n:936_1": "nipphādito vā saddhāsīlādi upasevito vā utubhojanādi. Pakatiyā eva vā upanissayo",
  "anya-e0102n:936_2": "pakatūpanissayo, ārammaṇānantarehi asammissoti attho. Tassa pakatūpanissayo “saddhaṃ",
  "anya-e0102n:936_3": "upanissāya dānaṃ deti, sīlaṃ samādiyati, uposathakammaṃ karoti, jhānaṃ uppādeti,",
  "anya-e0102n:936_4": "vipassanaṃ uppādeti, maggaṃ uppādeti, abhiññaṃ uppādeti, samāpattiṃ uppādeti. Sīlaṃ,",
  "anya-e0102n:936_5": "sutaṃ, cāgaṃ, paññaṃ upanissāya dānaṃ deti…pe… samāpattiṃ uppādeti. Saddhā, sīlaṃ,",
  "anya-e0102n:936_6": "sutaṃ, cāgo, paññā saddhāya, sīlassa, sutassa, cāgassa, paññāya, upanissayapaccayena",
  "anya-e0102n:936_7": "paccayo”tiādinā nayena anekappakārato pabhedo veditabbo. Iti ime saddhādayo pakatā",
  "anya-e0102n:936_8": "ceva balavakāraṇaṭṭhena upanissayā cāti pakatūpanissayoti.",
  "anya-e0102n:937_0": "603. Paṭhamataraṃ uppajjitvā vattamānabhāvena upakārako dhammo purejātapaccayo. So",
  "anya-e0102n:937_1": "pañcadvāre vatthārammaṇahadayavatthuvasena ekādasavidho hoti. Yathāha – “cakkhāyatanaṃ",
  "anya-e0102n:937_2": "cakkhuviññāṇadhātuyā taṃsampayuttakānañca dhammānaṃ purejātapaccayena paccayo. Sota…pe…",
  "anya-e0102n:937_3": "ghāna, jivhā, kāyāyatanaṃ, rūpa, sadda, gandha, rasa, phoṭṭhabbāyatanaṃ kāyaviññāṇadhātuyā",
  "anya-e0102n:937_4": "taṃsampayuttakānañca dhammānaṃ purejātapaccayena paccayo. Rūpa, sadda, gandha, rasa,",
  "anya-e0102n:937_5": "phoṭṭhabbāyatanaṃ manodhātuyā. Yaṃ rūpaṃ nissāya manodhātu ca manoviññāṇadhātu ca",
  "anya-e0102n:937_6": "vattanti, taṃ rūpaṃ manodhātuyā taṃsampayuttakānañca dhammānaṃ purejātapaccayena",
  "anya-e0102n:937_7": "paccayo. Manoviññāṇadhātuyā taṃsampayuttakānañca dhammānaṃ kiñcikāle purejātapaccayena",
  "anya-e0102n:937_8": "paccayo. Kiñcikāle na purejātapaccayena paccayo”ti.",
  "anya-e0102n:938_0": "604. Purejātānaṃ rūpadhammānaṃ upatthambhakattena upakārako arūpadhammo pacchājātapaccayo",
  "anya-e0102n:938_1": "gijjhapotakasarīrānaṃ āhārāsācetanā viya. Tena vuttaṃ “pacchājātā cittacetasikā dhammā",
  "anya-e0102n:938_2": "purejātassa imassa kāyassa pacchājātapaccayena paccayo”ti.",
  "anya-e0102n:939_0": "605. Āsevanaṭṭhena anantarānaṃ paguṇabalavabhāvāya upakārako dhammo āsevanapaccayo",
  "anya-e0102n:939_1": "ganthādīsu purimapurimābhiyogo viya. So kusalākusalakiriyajavanavasena tividho hoti.",
  "anya-e0102n:939_2": "Yathāha – “purimā purimā kusalā dhammā pacchimānaṃ pacchimānaṃ kusalānaṃ dhammānaṃ",
  "anya-e0102n:939_3": "āsevanapaccayena paccayo. Purimā purimā akusalā…pe… kiriyābyākatā dhammā pacchimānaṃ",
  "anya-e0102n:939_4": "pacchimānaṃ kiriyābyākatānaṃ dhammānaṃ āsevanapaccayena paccayo”ti.",
  "anya-e0102n:940_0": "606. Cittapayogasaṅkhātena kiriyabhāvena upakārako dhammo kammapaccayo. So nānakkhaṇikāya",
  "anya-e0102n:940_1": "ceva kusalākusalacetanāya sahajātāya ca sabbāyapi cetanāya vasena duvidho hoti. Yathāha",
  "anya-e0102n:940_2": "– “kusalākusalaṃ kammaṃ vipākānaṃ khandhānaṃ kaṭattā ca rūpānaṃ kammapaccayena paccayo.",
  "anya-e0102n:940_3": "Cetanā sampayuttakānaṃ dhammānaṃ taṃsamuṭṭhānānañca rūpānaṃ kammapaccayena paccayo”ti.",
  "anya-e0102n:941_0": "607. Nirussāhasantabhāvena nirussāhasantabhāvāya upakārako vipākadhammo vipākapaccayo.",
  "anya-e0102n:941_1": "So pavatte taṃsamuṭṭhānānaṃ, paṭisandhiyaṃ kaṭattā ca rūpānaṃ, sabbattha ca sampayuttadhammānaṃ",
  "anya-e0102n:941_2": "paccayo hoti. Yathāha –“vipākābyākato eko khandho tiṇṇannaṃ khandhānaṃ cittasamuṭṭhānānañca",
  "anya-e0102n:941_3": "rūpānaṃ vipākapaccayena paccayo…pe… paṭisandhikkhaṇe vipākābyākato eko khandho tiṇṇannaṃ",
  "anya-e0102n:941_4": "khandhānaṃ kaṭattā ca rūpānaṃ. Tayo khandhā ekassa khandhassa. Dve khandhā dvinnaṃ",
  "anya-e0102n:941_5": "khandhānaṃ kaṭattā ca rūpānaṃ vipākapaccayena paccayo. Khandhā vatthussa vipākapaccayena paccayo”ti.",
  "anya-e0102n:942_0": "608. Rūpārūpānaṃ upatthambhakaṭṭhena upakārakā cattāro āhārā āhārapaccayo. Yathāha",
  "anya-e0102n:942_1": "–“kabaḷīkāro āhāro imassa kāyassa āhārapaccayena paccayo. Arūpino āhārā sampayuttakānaṃ",
  "anya-e0102n:942_2": "dhammānaṃ taṃsamuṭṭhānānañca rūpānaṃ āhārapaccayena paccayo”ti. Pañhāvāre pana “paṭisandhikkhaṇe",
  "anya-e0102n:942_3": "vipākābyākatā āhārā sampayuttakānaṃ khandhānaṃ kaṭattā ca rūpānaṃ āhārapaccayena",
  "anya-e0102n:942_4": "paccayo”tipi vuttaṃ.",
  "anya-e0102n:943_0": "609. Adhipatiyaṭṭhena upakārakā itthindriyapurisindriyavajjā vīsatindriyā indriyapaccayo.",
  "anya-e0102n:943_1": "Tattha cakkhundriyādayo arūpadhammānaṃyeva, sesā rūpārūpānaṃ paccayā honti. Yathāha",
  "anya-e0102n:943_2": "– “cakkhundriyaṃ cakkhuviññāṇadhātuyā…pe… sota… ghāna… jivhā… kāyindriyaṃ kāyaviññāṇadhātuyā",
  "anya-e0102n:943_3": "taṃsampayuttakānañca dhammānaṃ indriyapaccayena paccayo. Rūpajīvitindriyaṃ kaṭattārūpānaṃ",
  "anya-e0102n:943_4": "indriyapaccayena paccayo. Arūpino indriyā sampayuttakānaṃ dhammānaṃ taṃsamuṭṭhānānañca",
  "anya-e0102n:943_5": "rūpānaṃ indriyapaccayena paccayo”ti. Pañhāvāre pana “paṭisandhikkhaṇe vipākābyākatā",
  "anya-e0102n:943_6": "indriyā sampayuttakānaṃ khandhānaṃ kaṭattā ca rūpānaṃ indriyapaccayena paccayo”tipi vuttaṃ.",
  "anya-e0102n:944_0": "610. Upanijjhāyanaṭṭhena upakārakāni ṭhapetvā dvipañcaviññāṇe sukhadukkhavedanādvayaṃ",
  "anya-e0102n:944_1": "sabbānipi kusalādibhedāni satta jhānaṅgāni jhānapaccayo. Yathāha –“jhānaṅgāni jhānasampayuttakānaṃ",
  "anya-e0102n:944_2": "dhammānaṃ taṃsamuṭṭhānānañca rūpānaṃ jhānapaccayena paccayo”ti. Pañhāvāre pana “paṭisandhikkhaṇe",
  "anya-e0102n:944_3": "vipākābyākatāni jhānaṅgāni sampayuttakānaṃ khandhānaṃ kaṭattā ca rūpānaṃ jhānapaccayena",
  "anya-e0102n:944_4": "paccayo”tipi vuttaṃ.",
  "anya-e0102n:945_0": "611. Yato tato vā niyyānaṭṭhena upakārakāni kusalādibhedāni dvādasa maggaṅgāni maggapaccayo.",
  "anya-e0102n:945_1": "Yathāha – “maggaṅgāni maggasampayuttakānaṃ dhammānaṃ taṃsamuṭṭhānānañca rūpānaṃ maggapaccayena",
  "anya-e0102n:945_2": "paccayo”ti. Pañhāvāre pana “paṭisandhikkhaṇe vipākābyākatāni maggaṅgāni sampayuttakānaṃ",
  "anya-e0102n:945_3": "khandhānaṃ kaṭattā ca rūpānaṃ maggapaccayena paccayo”tipi vuttaṃ. Ete pana dvepi",
  "anya-e0102n:945_4": "jhānamaggapaccayā dvipañcaviññāṇāhetukacittesu na labbhantīti veditabbā.",
  "anya-e0102n:946_0": "612. Ekavatthukaekārammaṇaekuppādekanirodhasaṅkhātena sampayuttabhāvena upakārakā",
  "anya-e0102n:946_1": "arūpadhammā sampayuttapaccayo. Yathāha – “cattāro khandhā arūpino aññamaññaṃ sampayuttapaccayena paccayo”ti.",
  "anya-e0102n:947_0": "613. Ekavatthukādibhāvānupagamena upakārakā rūpino dhammā arūpīnaṃ dhammānaṃ, arūpinopi",
  "anya-e0102n:947_1": "rūpīnaṃ vippayuttapaccayo. So sahajātapacchājātapurejātavasena tividho hoti. Vuttañhetaṃ",
  "anya-e0102n:947_2": "“sahajātā kusalā khandhā cittasamuṭṭhānānaṃ rūpānaṃ vippayuttapaccayena paccayo.",
  "anya-e0102n:947_3": "Pacchājātā kusalā khandhā purejātassa imassa kāyassa vippayuttapaccayena paccayo”ti.",
  "anya-e0102n:947_4": "Abyākatapadassa pana sahajātavibhaṅge “paṭisandhikkhaṇe vipākābyākatā khandhā kaṭattārūpānaṃ",
  "anya-e0102n:947_5": "vippayuttapaccayena paccayo. Khandhā vatthussa. Vatthu khandhānaṃ vippayuttapaccayena",
  "anya-e0102n:947_6": "paccayo”tipi vuttaṃ. Purejātaṃ pana cakkhundriyādivatthuvaseneva veditabbaṃ. Yathāha",
  "anya-e0102n:947_7": "– “purejātaṃ cakkhāyatanaṃ cakkhuviññāṇassa…pe… kāyāyatanaṃ kāyaviññāṇassa vippayuttapaccayena",
  "anya-e0102n:947_8": "paccayo. Vatthu vipākābyākatānaṃ kiriyābyākatānaṃ khandhānaṃ…pe… vatthu kusalānaṃ",
  "anya-e0102n:947_9": "khandhānaṃ…pe… vatthu akusalānaṃ khandhānaṃ vippayuttapaccayena paccayo”ti.",
  "anya-e0102n:948_0": "614. Paccuppannalakkhaṇena atthibhāvena tādisasseva dhammassa upatthambhakattena",
  "anya-e0102n:948_1": "upakārako dhammo atthipaccayo. Tassa arūpakkhandhamahābhūtanāmarūpacittacetasikamahābhūtaāyatanavatthuvasena",
  "anya-e0102n:948_2": "sattadhā mātikā nikkhittā. Yathāha –“cattāro khandhā arūpino aññamaññaṃ atthipaccayena",
  "anya-e0102n:948_3": "paccayo, cattāro mahābhūtā, okkantikkhaṇe nāmarūpaṃ aññamaññaṃ. Cittacetasikā dhammā",
  "anya-e0102n:948_4": "cittasamuṭṭhānānaṃ rūpānaṃ. Mahābhūtā upādārūpānaṃ. Cakkhāyatanaṃ cakkhuviññāṇadhātuyā…pe…",
  "anya-e0102n:948_5": "kāyāyatanaṃ…pe… rūpāyatanaṃ…pe… phoṭṭhabbāyatanaṃ kāyaviññāṇadhātuyā taṃsampayuttakānañca",
  "anya-e0102n:948_6": "dhammānaṃ atthipaccayena paccayo. Rūpāyatanaṃ…pe… phoṭṭhabbāyatanaṃ manodhātuyā taṃsampayuttakānañca",
  "anya-e0102n:948_7": "dhammānaṃ. Yaṃ rūpaṃ nissāya manodhātu ca manoviññāṇadhātu ca vattanti, taṃ rūpaṃ",
  "anya-e0102n:948_8": "manodhātuyā ca manoviññāṇadhātuyā ca taṃsampayuttakānañca dhammānaṃ atthipaccayena paccayo”ti.",
  "anya-e0102n:949_0": "Pañhāvāre pana sahajātaṃ purejātaṃ pacchājātaṃ āhāraṃ indriyantipi nikkhipitvā sahajāte",
  "anya-e0102n:949_1": "tāva “eko khandho tiṇṇannaṃ khandhānaṃ taṃsamuṭṭhānānañca rūpānaṃ atthipaccayena",
  "anya-e0102n:949_2": "paccayo”tiādinā nayena niddeso kato, purejāte purejātānaṃ cakkhādīnaṃ vasena niddeso",
  "anya-e0102n:949_3": "kato. Pacchājāte purejātassa imassa kāyassa pacchājātānaṃ cittacetasikānaṃ paccayavasena",
  "anya-e0102n:949_4": "niddeso kato. Āhārindriyesu “kabaḷīkāro āhāro imassa kāyassa atthipaccayena paccayo.",
  "anya-e0102n:949_5": "Rūpajīvitindriyaṃ kaṭattārūpānaṃ atthipaccayena paccayo”ti evaṃ niddeso katoti.",
  "anya-e0102n:950_0": "615. Attano anantarā uppajjamānānaṃ arūpadhammānaṃ pavattiokāsadānena upakārakā samanantaraniruddhā",
  "anya-e0102n:950_1": "arūpadhammā natthipaccayo. Yathāha –“samanantaraniruddhā cittacetasikā dhammā paṭuppannānaṃ",
  "anya-e0102n:950_2": "cittacetasikānaṃ dhammānaṃ natthipaccayena paccayo”ti.",
  "anya-e0102n:951": "Te eva vigatabhāvena upakārakattā vigatapaccayo. Yathāha – “samanantaravigatā cittacetasikā dhammā paṭuppannānaṃ cittacetasikānaṃ dhammānaṃ vigatapaccayena paccayo”ti.",
  "anya-e0102n:952_0": "Atthi paccayadhammā eva ca avigatabhāvena upakārakattā avigatapaccayoti veditabbā.",
  "anya-e0102n:952_1": "Desanāvilāsena pana tathā vinetabbaveneyyavasena vā ayaṃ duko vutto, ahetukadukaṃ",
  "anya-e0102n:952_2": "vatvāpi hetuvippayuttaduko viyāti.",
  "anya-e0102n:953": "Avijjāpaccayāsaṅkhārapadavitthārakathā",
  "anya-e0102n:954": "616. Evamimesu catuvīsatiyā paccayesu ayaṃ avijjā,",
  "anya-e0102n:955": "Paccayo hoti puññānaṃ, duvidhānekadhā pana;",
  "anya-e0102n:956": "Paresaṃ pacchimānaṃ sā, ekadhā paccayo matāti.",
  "anya-e0102n:957_0": "Tattha puññānaṃ duvidhāti ārammaṇapaccayena ca upanissayapaccayena cāti dvedhā paccayo",
  "anya-e0102n:957_1": "hoti. Sā hi avijjaṃ khayato vayato sammasanakāle kāmāvacarānaṃ puññābhisaṅkhārānaṃ",
  "anya-e0102n:957_2": "ārammaṇapaccayena paccayo hoti. Abhiññācittena samohacittaṃ jānanakāle rūpāvacarānaṃ.",
  "anya-e0102n:957_3": "Avijjāsamatikkamatthāya pana dānādīni ceva kāmāvacarapuññakiriyavatthūni pūrentassa,",
  "anya-e0102n:957_4": "rūpāvacarajjhānāni ca uppādentassa dvinnampi tesaṃ upanissayapaccayena paccayo hoti.",
  "anya-e0102n:957_5": "Tathā avijjāsammūḷhattā kāmabhavarūpabhavasampattiyo patthetvā tāneva puññāni karontassa.",
  "anya-e0102n:958_0": "Anekadhā pana paresanti apuññābhisaṅkhārānaṃ anekadhā paccayo hoti. Kathaṃ? Esā hi",
  "anya-e0102n:958_1": "avijjaṃ ārabbha rāgādīnaṃ uppajjanakāle ārammaṇapaccayena, garuṃkatvā assādanakāle",
  "anya-e0102n:958_2": "ārammaṇādhipatiārammaṇūpanissayehi, avijjāsammūḷhassa anādīnavadassāvino pāṇātipātādīni",
  "anya-e0102n:958_3": "karontassa upanissayapaccayena, dutiyajavanādīnaṃ anantarasamanantaraanantarūpanissayāsevananatthivigatapaccayehi,",
  "anya-e0102n:958_4": "yaṃkiñci akusalaṃ karontassa hetu sahajāta aññamañña nissaya sampayutta atthi avigatapaccayehīti",
  "anya-e0102n:958_5": "anekadhā paccayo hoti.",
  "anya-e0102n:959": "Pacchimānaṃ sā ekadhā paccayo matāti āneñjābhisaṅkhārānaṃ upanissayapaccayeneva ekadhā paccayo matā. So panassā upanissayabhāvo puññābhisaṅkhāre vuttanayeneva veditabboti.",
  "anya-e0102n:960_0": "617. Etthāha – kiṃ panāyamekāva avijjā saṅkhārānaṃ paccayo, udāhu aññepi paccayā",
  "anya-e0102n:960_1": "santīti? Kiṃ panettha, yadi tāva ekāva, ekakāraṇavādo āpajjati. Athaññepi santi,",
  "anya-e0102n:960_2": "“avijjāpaccayā saṅkhārā”ti ekakāraṇaniddeso nupapajjatīti? Na nupapajjati. Kasmā? Yasmā –",
  "anya-e0102n:961": "Ekaṃ na ekato idha, nānekamanekatopi no ekaṃ;",
  "anya-e0102n:962": "Phalamatthi atthi pana eka-hetuphaladīpane attho.",
  "anya-e0102n:963_0": "Ekato hi kāraṇato na idha kiñci ekaṃ phalamatthi, na anekaṃ. Nāpi anekehi kāraṇehi",
  "anya-e0102n:963_1": "ekaṃ. Anekehi pana kāraṇehi anekameva hoti. Tathā hi anekehi utupathavībījasalilasaṅkhātehi",
  "anya-e0102n:963_2": "kāraṇehi anekameva rūpagandharasādikaṃ aṅkurasaṅkhātaṃ phalaṃ uppajjamānaṃ dissati.",
  "anya-e0102n:963_3": "Yaṃ panetaṃ “avijjāpaccayā saṅkhārā, saṅkhārapaccayā viññāṇa”nti ekekahetuphaladīpanaṃ",
  "anya-e0102n:963_4": "kataṃ, tattha attho atthi, payojanaṃ vijjati.",
  "anya-e0102n:964_0": "Bhagavā hi katthaci padhānattā, katthaci pākaṭattā, katthaci asādhāraṇattā desanāvilāsassa",
  "anya-e0102n:964_1": "ca veneyyānañca anurūpato ekameva hetuṃ vā phalaṃ vā dīpeti. “Phassapaccayā vedanā”ti",
  "anya-e0102n:964_2": "hi padhānattā ekameva hetuphalamāha. Phasso hi vedanāya padhānahetu yathāphassaṃ",
  "anya-e0102n:964_3": "vedanā vavatthānato. Vedanā ca phassassa padhānaphalaṃ yathāvedanaṃ phassavavatthānato.",
  "anya-e0102n:964_4": "“Semhasamuṭṭhānā ābādhā”ti pākaṭattā ekaṃ hetumāha. Pākaṭo hi ettha semho, na kammādayo.",
  "anya-e0102n:964_5": "“Ye keci, bhikkhave, akusalā dhammā, sabbe te ayonisomanasikāramūlakā”ti asādhāraṇattā",
  "anya-e0102n:964_6": "ekaṃ hetumāha. Asādhāraṇo hi ayonisomanasikāro akusalānaṃ, sādhāraṇāni vatthārammaṇādīnīti.",
  "anya-e0102n:964_7": "Tasmā ayamidha avijjā vijjamānesupi aññesu vatthārammaṇasahajātadhammādīsu saṅkhārakāraṇesu",
  "anya-e0102n:964_8": "“assādānupassino taṇhā pavaḍḍhatī”ti ca “avijjāsamudayā āsavasamudayo”ti ca vacanato",
  "anya-e0102n:964_9": "aññesampi taṇhādīnaṃ saṅkhārahetūnaṃ hetūti padhānattā, “avidvā, bhikkhave, avijjāgato",
  "anya-e0102n:964_10": "puññābhisaṅkhārampi abhisaṅkharotī”ti pākaṭattā, asādhāraṇattā ca saṅkhārānaṃ hetubhāvena",
  "anya-e0102n:964_11": "dīpitāti veditabbā. Eteneva ca ekekahetuphaladīpanaparihāravacanena sabbattha ekekahetuphaladīpane",
  "anya-e0102n:964_12": "payojanaṃ veditabbanti.",
  "anya-e0102n:965_0": "618. Etthāha – evaṃ santepi ekantāniṭṭhaphalāya sāvajjāya avijjāya kathaṃ puññāneñjābhisaṅkhārapaccayattaṃ",
  "anya-e0102n:965_1": "yujjati? Na hi nimbabījato ucchu uppajjatīti. Kathaṃ na yujjissati? Lokasmiñhi –",
  "anya-e0102n:966": "Viruddho cāviruddho ca, sadisāsadiso tathā;",
  "anya-e0102n:967": "Dhammānaṃ paccayo siddho, vipākā eva te ca na.",
  "anya-e0102n:968_0": "Dhammānaṃ hi ṭhānasabhāvakiccādiviruddho cāviruddho ca paccayo loke siddho. Purimacittaṃ",
  "anya-e0102n:968_1": "hi aparacittassa ṭhānaviruddho paccayo, purimasippādisikkhā ca pacchā pavattamānānaṃ",
  "anya-e0102n:968_2": "sippādikiriyānaṃ. Kammaṃ rūpassa sabhāvaviruddho paccayo, khīrādīni ca dadhiādīnaṃ.",
  "anya-e0102n:968_3": "Āloko cakkhuviññāṇassa kiccaviruddho, guḷādayo ca āsavādīnaṃ. Cakkhurūpādayo pana",
  "anya-e0102n:968_4": "cakkhuviññāṇādīnaṃ ṭhānāviruddhā paccayā. Purimajavanādayo pacchimajavanādīnaṃ sabhāvāviruddhā kiccāviruddhā ca.",
  "anya-e0102n:969_0": "Yathā ca viruddhāviruddhā paccayā siddhā, evaṃ sadisāsadisāpi. Sadisameva hi utuāhārasaṅkhātaṃ",
  "anya-e0102n:969_1": "rūpaṃ rūpassa paccayo, sālibījādīni ca sāliphalādīnaṃ. Asadisampi rūpaṃ arūpassa,",
  "anya-e0102n:969_2": "arūpañca rūpassa paccayo hoti, golomāviloma-visāṇa-dadhitilapiṭṭhādīni ca dubbā-sarabhūtiṇakādīnaṃ.",
  "anya-e0102n:969_3": "Yesañca dhammānaṃ te viruddhāviruddhasadisāsadisapaccayā, na te dhammā tesaṃ dhammānaṃ vipākā eva.",
  "anya-e0102n:970_0": "Iti ayaṃ avijjā vipākavasena ekantāniṭṭhaphalā, sabhāvavasena ca sāvajjāpi samānā",
  "anya-e0102n:970_1": "sabbesampi etesaṃ puññābhisaṅkhārādīnaṃ yathānurūpaṃ ṭhānakiccasabhāvaviruddhāviruddhapaccayavasena,",
  "anya-e0102n:970_2": "sadisāsadisapaccayavasena ca paccayo hotīti veditabbā. So cassā paccayabhāvo “yassa",
  "anya-e0102n:970_3": "hi dukkhādīsu avijjāsaṅkhātaṃ aññāṇaṃ appahīnaṃ hoti, so dukkhe tāva pubbantādīsu",
  "anya-e0102n:970_4": "ca aññāṇena saṃsāradukkhaṃ sukhasaññāya gahetvā tassa hetubhūte tividhepi saṅkhāre",
  "anya-e0102n:970_5": "ārabhatī”tiādinā nayena vutto eva.",
  "anya-e0102n:971": "619. Apica ayaṃ aññopi pariyāyo –",
  "anya-e0102n:972": "Cutūpapāte saṃsāre, saṅkhārānañca lakkhaṇe;",
  "anya-e0102n:973": "Yo paṭiccasamuppanna-dhammesu ca vimuyhati.",
  "anya-e0102n:974": "Abhisaṅkharoti so ete, saṅkhāre tividhe yato;",
  "anya-e0102n:975": "Avijjā paccayo tesaṃ, tividhānampayaṃ tatoti.",
  "anya-e0102n:976_0": "Kathaṃ pana yo etesu vimuyhati, so tividhepete saṅkhāre karotīti ce. Cutiyā tāva",
  "anya-e0102n:976_1": "vimūḷho “sabbattha khandhānaṃ bhedo maraṇa”nti cutiṃ agaṇhanto “satto marati, sattassa",
  "anya-e0102n:976_2": "dehantarasaṅkamana”ntiādīni vikappeti.",
  "anya-e0102n:977": "Upapāte vimūḷho “sabbattha khandhānaṃ pātubhāvo jātī”ti upapātaṃ agaṇhanto “satto upapajjati, sattassa navasarīrapātubhāvo”tiādīni vikappeti.",
  "anya-e0102n:978": "Saṃsāre vimūḷho yo esa,",
  "anya-e0102n:979": "“Khandhānañca paṭipāṭi, dhātuāyatanāna ca;",
  "anya-e0102n:980": "Abbocchinnaṃ vattamānā, saṃsāroti pavuccatī”ti. –",
  "anya-e0102n:981": "Evaṃ vaṇṇito saṃsāro, taṃ evaṃ agaṇhanto “ayaṃ satto asmā lokā paraṃ lokaṃ gacchati, parasmā lokā imaṃ lokaṃ āgacchatī”tiādīni vikappeti.",
  "anya-e0102n:982": "Saṅkhārānaṃ lakkhaṇe vimūḷho saṅkhārānaṃ sabhāvalakkhaṇaṃ sāmaññalakkhaṇañca agaṇhanto saṅkhāre attato attaniyato dhuvato sukhato subhato vikappeti.",
  "anya-e0102n:983_0": "Paṭiccasamuppannadhammesu vimūḷho avijjādīhi saṅkhārādīnaṃ pavattiṃ agaṇhanto “attā",
  "anya-e0102n:983_1": "jānāti vā na jānāti vā, so eva karoti ca kāreti ca. So paṭisandhiyaṃ upapajjati,",
  "anya-e0102n:983_2": "tassa aṇuissarādayo kalalādibhāvena sarīraṃ saṇṭhapento indriyāni sampādenti. So",
  "anya-e0102n:983_3": "indriyasampanno phusati, vediyati, taṇhīyati, upādiyati, ghaṭiyati. So puna bhavantare",
  "anya-e0102n:983_4": "bhavatī”ti vā, “sabbe sattā niyatisaṅgatibhāvapariṇatā”ti vā vikappeti.",
  "anya-e0102n:984_0": "So avijjāya andhīkato evaṃ vikappento yathā nāma andho pathaviyaṃ vicaranto maggampi",
  "anya-e0102n:984_1": "amaggampi thalampi ninnampi samampi visamampi paṭipajjati, evaṃ puññampi apuññampi",
  "anya-e0102n:984_2": "āneñjābhisaṅkhārampi abhisaṅkharotīti.",
  "anya-e0102n:985": "Tenetaṃ vuccati –",
  "anya-e0102n:986": "“Yathāpi nāma jaccandho, naro apariṇāyako;",
  "anya-e0102n:987": "Ekadā yāti maggena, ummaggenāpi ekadā.",
  "anya-e0102n:988": "“Saṃsāre saṃsaraṃ bālo, tathā apariṇāyako;",
  "anya-e0102n:989": "Karoti ekadā puññaṃ, apuññamapi ekadā.",
  "anya-e0102n:990": "“Yadā ca ñatvā so dhammaṃ, saccāni abhisamessati;",
  "anya-e0102n:991": "Tadā avijjūpasamā, upasanto carissatī”ti.",
  "anya-e0102n:992": "Ayaṃ “avijjāpaccayā saṅkhārā”ti padasmiṃ vitthārakathā.",
  "anya-e0102n:993": "Saṅkhārapaccayāviññāṇapadavitthārakathā",
  "anya-e0102n:994_0": "620. Saṅkhārapaccayā viññāṇapade – viññāṇanti cakkhuviññāṇādi chabbidhaṃ. Tattha",
  "anya-e0102n:994_1": "cakkhuviññāṇaṃ kusalavipākaṃ akusalavipākanti duvidhaṃ hoti. Tathā sotaghānajivhākaāyaviññāṇāni.",
  "anya-e0102n:994_2": "Manoviññāṇaṃ kusalākusalavipākā dve manodhātuyo, tisso ahetukamanoviññāṇadhātuyo,",
  "anya-e0102n:994_3": "aṭṭha sahetukāni kāmāvacaravipākacittāni, pañca rūpāvacarāni, cattāri arūpāvacarānīti",
  "anya-e0102n:994_4": "bāvīsatividhaṃ hoti. Iti imehi chahi viññāṇehi sabbānipi bāttiṃsa lokiyavipākaviññāṇāni",
  "anya-e0102n:994_5": "saṅgahitāni honti. Lokuttarāni pana vaṭṭakathāya na yujjantīti na gahitāni.",
  "anya-e0102n:995_0": "Tattha siyā “kathaṃ panetaṃ jānitabbaṃ idaṃ vuttappakāraṃ viññāṇaṃ saṅkhārapaccayā",
  "anya-e0102n:995_1": "hotī”ti? Upacitakammābhāve vipākābhāvato. Vipākaṃ hetaṃ, vipākañca na upacitakammābhāve",
  "anya-e0102n:995_2": "uppajjati. Yadi uppajjeyya sabbesaṃ sabbavipākāni uppajjeyyuṃ, na ca uppajjantīti",
  "anya-e0102n:995_3": "jānitabbametaṃ saṅkhārapaccayā idaṃ viññāṇaṃ hotīti.",
  "anya-e0102n:996_0": "Katarasaṅkhārapaccayā kataraṃ viññāṇanti ce. Kāmāvacarapuññābhisaṅkhārapaccayā tāva",
  "anya-e0102n:996_1": "kusalavipākāni pañca cakkhuviññāṇādīni, manoviññāṇe ekā manodhātu, dve manoviññāṇadhātuyo,",
  "anya-e0102n:996_2": "aṭṭha kāmāvacaramahāvipākānīti soḷasa. Yathāha –",
  "anya-e0102n:997_0": "“Kāmāvacarassa kusalassa kammassa kaṭattā upacitattā vipākaṃ cakkhuviññāṇaṃ uppannaṃ",
  "anya-e0102n:997_1": "hoti… sota… ghāna… jivhā… kāyaviññāṇaṃ … vipākā manodhātu uppannā hoti. Somanassasahagatā",
  "anya-e0102n:997_2": "manoviññāṇadhātu uppannā hoti. Upekkhāsahagatā manoviññāṇadhātu uppannā hoti. Somanassasahagatā",
  "anya-e0102n:997_3": "ñāṇasampayuttā. Somanassasahagatā ñāṇasampayuttā sasaṅkhārena. Somanassasahagatā",
  "anya-e0102n:997_4": "ñāṇavippayuttā. Somanassasahagatā ñāṇavippayuttā sasaṅkhārena. Upekkhāsahagatā ñāṇasampayuttā.",
  "anya-e0102n:997_5": "Upekkhāsahagatā ñāṇasampayuttā sasaṅkhārena. Upekkhāsahagatā ñāṇavippayuttā. Upekkhāsahagatā",
  "anya-e0102n:997_6": "ñāṇavippayuttā sasaṅkhārenā”ti.",
  "anya-e0102n:998": "Rūpāvacarapuññābhisaṅkhārapaccayā pana pañca rūpāvacaravipākāni. Yathāha –",
  "anya-e0102n:999_0": "“Tasseva rūpāvacarassa kusalassa kammassa kaṭattā upacitattā vipākaṃ vivicceva kāmehi",
  "anya-e0102n:999_1": "paṭhamaṃ jhānaṃ…pe… pañcamaṃ jhānaṃ upasampajja viharatī”ti. Evaṃ puññābhisaṅkhārapaccayā",
  "anya-e0102n:999_2": "ekavīsatividhaṃ viññāṇaṃ hoti.",
  "anya-e0102n:1000": "Apuññābhisaṅkhārapaccayā pana akusalavipākāni pañca cakkhuviññāṇādīni, ekā manodhātu, ekā manoviññāṇadhātūti evaṃ sattavidhaṃ viññāṇaṃ hoti. Yathāha –",
  "anya-e0102n:1001": "“Akusalassa kammassa kaṭattā upacitattā vipākaṃ cakkhuviññāṇaṃ uppannaṃ hoti… sota… ghāna… jivhā… kāyaviññāṇaṃ… vipākā manodhātu vipākā manoviññāṇadhātu uppannā hotī”ti.",
  "anya-e0102n:1002": "Āneñjābhisaṅkhārapaccayā pana cattāri arūpavipākānīti evaṃ catubbidhaṃ viññāṇaṃ hoti. Yathāha –",
  "anya-e0102n:1003_0": "“Tasseva arūpāvacarassa kusalassa kammassa kaṭattā upacitattā vipākaṃ sabbaso rūpasaññānaṃ",
  "anya-e0102n:1003_1": "samatikkamā ākāsānañcāyatanasaññāsahagataṃ…pe… viññāṇañcā…pe… ākiñcaññā…pe… nevasaññānāsaññāyatanasahagataṃ",
  "anya-e0102n:1003_2": "sukhassa ca dukkhassa ca pahānā catutthaṃ jhānaṃ upasampajja viharatī”ti.",
  "anya-e0102n:1004_0": "621. Evaṃ yaṃ saṅkhārapaccayā yaṃ viññāṇaṃ hoti, taṃ ñatvā idānissa evaṃ pavatti",
  "anya-e0102n:1004_1": "veditabbā – sabbameva hi idaṃ pavattipaṭisandhivasena dvedhā pavattati. Tattha dve",
  "anya-e0102n:1004_2": "pañcaviññāṇāni, dve manodhātuyo, somanassasahagatā ahetukamanoviññāṇadhātūti imāni",
  "anya-e0102n:1004_3": "terasa pañcavokārabhave pavattiyaññeva pavattanti. Sesāni ekūnavīsati tīsu bhavesu",
  "anya-e0102n:1004_4": "yathānurūpaṃ pavattiyampi paṭisandhiyampi pavattanti.",
  "anya-e0102n:1005_0": "Kathaṃ? Kusalavipākāni tāva cakkhuviññāṇādīni pañca kusalavipākena akusalavipākena",
  "anya-e0102n:1005_1": "vā nibbattassa yathākkamaṃ paripākaṃ upagatindriyassa cakkhādīnaṃ āpāthagataṃ iṭṭhaṃ",
  "anya-e0102n:1005_2": "iṭṭhamajjhattaṃ vā rūpādiārammaṇaṃ ārabbha cakkhādipasādaṃ nissāya dassanasavanaghāyanasāyanaphusanakiccaṃ",
  "anya-e0102n:1005_3": "sādhayamānāni pavattanti. Tathā akusalavipākāni pañca. Kevalañhi tesaṃ aniṭṭhaṃ aniṭṭhamajjhattaṃ",
  "anya-e0102n:1005_4": "vā ārammaṇaṃ hoti. Ayameva viseso. Dasapi cetāni niyatadvārārammaṇavatthuṭṭhānāni",
  "anya-e0102n:1005_5": "niyatakiccāneva ca bhavanti.",
  "anya-e0102n:1006_0": "Tato kusalavipākānaṃ cakkhuviññāṇādīnaṃ anantarā kusalavipākā manodhātu tesaṃyeva",
  "anya-e0102n:1006_1": "ārammaṇaṃ ārabbha hadayavatthuṃ nissāya sampaṭicchanakiccaṃ sādhayamānā pavattati.",
  "anya-e0102n:1006_2": "Tathā akusalavipākānaṃ anantarā akusalavipākā. Idañca pana dvayaṃ aniyatadvārārammaṇaṃ",
  "anya-e0102n:1006_3": "niyatavatthuṭṭhānaṃ niyatakiccañca hoti.",
  "anya-e0102n:1007_0": "Somanassasahagatā pana ahetukamanoviññāṇadhātu kusalavipākamanodhātuyā anantarā tassā",
  "anya-e0102n:1007_1": "eva ārammaṇaṃ ārabbha hadayavatthuṃ nissāya santīraṇakiccaṃ sādhayamānā chasu dvāresu",
  "anya-e0102n:1007_2": "balavārammaṇe kāmāvacarasattānaṃ yebhuyyena lobhasampayuttajavanāvasāne bhavaṅgavīthiṃ",
  "anya-e0102n:1007_3": "pacchinditvā javanena gahitārammaṇe tadārammaṇavasena ca sakiṃ vā dvikkhattuṃ vā",
  "anya-e0102n:1007_4": "pavattatīti majjhimaṭṭhakathāyaṃ vuttaṃ. Abhidhammaṭṭhakathāyaṃ pana tadārammaṇe",
  "anya-e0102n:1007_5": "dve cittavārā āgatā. Idaṃ pana cittaṃ tadārammaṇanti ca piṭṭhibhavaṅganti cāti dve",
  "anya-e0102n:1007_6": "nāmāni labhati. Aniyatadvārārammaṇaṃ niyatavatthukaṃ aniyataṭṭhānakiccañca hotīti.",
  "anya-e0102n:1007_7": "Evaṃ tāva terasa pañcavokārabhave pavattiyaññeva pavattantīti veditabbāni.",
  "anya-e0102n:1008_0": "Sesesu ekūnavīsatiyā na kiñci attano anurūpāya paṭisandhiyā na pavattati. Pavattiyaṃ",
  "anya-e0102n:1008_1": "pana kusalākusalavipākā tāva dve ahetukamanoviññāṇadhātuyo pañcadvāre kusalākusalavipākamanodhātūnaṃ",
  "anya-e0102n:1008_2": "anantarā santīraṇakiccaṃ, chasu dvāresu pubbe vuttanayeneva tadārammaṇakiccaṃ, attanā",
  "anya-e0102n:1008_3": "dinnapaṭisandhito uddhaṃ asati bhavaṅgupacchedake cittuppāde bhavaṅgakiccaṃ, ante",
  "anya-e0102n:1008_4": "cutikiccañcāti cattāri kiccāni sādhayamānā niyatavatthukā aniyatadvārārammaṇaṭṭhānakiccā hutvā pavattanti.",
  "anya-e0102n:1009_0": "Aṭṭha kāmāvacarasahetukacittāni vuttanayeneva chasu dvāresu tadārammaṇakiccaṃ, attanā",
  "anya-e0102n:1009_1": "dinnapaṭisandhito uddhaṃ asati bhavaṅgupacchedake cittuppāde bhavaṅgakiccaṃ, ante",
  "anya-e0102n:1009_2": "cutikiccañcāti tīṇi kiccāni sādhayamānāni niyatavatthukāni aniyatadvārārammaṇaṭṭhānakiccāni hutvā pavattanti.",
  "anya-e0102n:1010_0": "Pañca rūpāvacarāni cattāri ca āruppāni attanā dinnapaṭisandhito uddhaṃ asati bhavaṅgupacchedake",
  "anya-e0102n:1010_1": "cittuppāde bhavaṅgakiccaṃ, ante cutikiccañcāti kiccadvayaṃ sādhayamānāni pavattanti.",
  "anya-e0102n:1010_2": "Tesu rūpāvacarāni niyatavatthārammaṇāni aniyataṭṭhānakiccāni, itarāni niyatavatthukāni",
  "anya-e0102n:1010_3": "niyatārammaṇāni aniyataṭṭhānakiccāni hutvā pavattantīti evaṃ tāva bāttiṃsavidhampi",
  "anya-e0102n:1010_4": "viññāṇaṃ pavattiyaṃ saṅkhārapaccayā pavattati. Tatrāssa te te saṅkhārā kammapaccayena",
  "anya-e0102n:1010_5": "ca upanissayapaccayena ca paccayā honti.",
  "anya-e0102n:1011_0": "622. Yaṃ pana vuttaṃ “sesesu ekūnavīsatiyā na kiñci attano anurūpāya paṭisandhiyā",
  "anya-e0102n:1011_1": "na pavattatī”ti, taṃ atisaṃkhittattā dubbijānaṃ. Tenassa vitthāranayadassanatthaṃ",
  "anya-e0102n:1011_2": "vuccati – kati paṭisandhiyo, kati paṭisandhicittāni, kena kattha paṭisandhi hoti,",
  "anya-e0102n:1011_3": "kiṃ paṭisandhiyā ārammaṇanti?",
  "anya-e0102n:1012_0": "Asaññapaṭisandhiyā saddhiṃ vīsati paṭisandhiyo. Vuttappakārāneva ekūnavīsati paṭisandhicittāni.",
  "anya-e0102n:1012_1": "Tattha akusalavipākāya ahetukamanoviññāṇadhātuyā apāyesu paṭisandhi hoti. Kusalavipākāya",
  "anya-e0102n:1012_2": "manussaloke jaccandhajātibadhirajātiummattakajātieḷamūganapuṃsakādīnaṃ. Aṭṭhahi sahetukakāmāvacaravipākehi",
  "anya-e0102n:1012_3": "kāmāvacaradevesu ceva manussesu ca puññavantānaṃ paṭisandhi hoti. Pañcahi rūpāvacaravipākehi",
  "anya-e0102n:1012_4": "rūpībrahmaloke. Catūhi arūpāvacaravipākehi arūpaloketi. Yena ca yattha paṭisandhi",
  "anya-e0102n:1012_5": "hoti, sā eva tassa anurūpā paṭisandhi nāma. Saṅkhepato pana paṭisandhiyā tīṇi ārammaṇāni",
  "anya-e0102n:1012_6": "honti atītaṃ paccuppannaṃ navattabbañca. Asaññā paṭisandhi anārammaṇāti.",
  "anya-e0102n:1013_0": "Tattha viññāṇañcāyatananevasaññānāsaññāyatanapaṭisandhīnaṃ atītameva ārammaṇaṃ. Dasannaṃ",
  "anya-e0102n:1013_1": "kāmāvacarānaṃ atītaṃ vā paccuppannaṃ vā. Sesānaṃ navattabbameva. Evaṃ tīsu ārammaṇesu",
  "anya-e0102n:1013_2": "pavattamānā pana paṭisandhi yasmā atītārammaṇassa vā navattabbārammaṇassa vā cuticittassa",
  "anya-e0102n:1013_3": "anantarameva pavattati. Paccuppannārammaṇaṃ pana cuticittaṃ nāma natthi. Tasmā dvīsu",
  "anya-e0102n:1013_4": "ārammaṇesu aññatarārammaṇāya cutiyā anantarā tīsu ārammaṇesu aññatarārammaṇāya paṭisandhiyā",
  "anya-e0102n:1013_5": "sugatiduggativasena pavattanākāro veditabbo.",
  "anya-e0102n:1014_0": "623. Seyyathidaṃ – kāmāvacarasugatiyaṃ tāva ṭhitassa pāpakammino puggalassa “tānissa",
  "anya-e0102n:1014_1": "tasmiṃ samaye olambantī”tiādivacanato maraṇamañce nipannassa yathūpacitaṃ pāpakammaṃ",
  "anya-e0102n:1014_2": "vā kammanimittaṃ vā manodvāre āpāthamāgacchati. Taṃ ārabbha uppannāya tadārammaṇapariyosānāya",
  "anya-e0102n:1014_3": "javanavīthiyā anantaraṃ bhavaṅgavisayaṃ ārammaṇaṃ katvā cuticittaṃ uppajjati. Tasmiṃ",
  "anya-e0102n:1014_4": "niruddhe tadeva āpāthagataṃ kammaṃ vā kammanimittaṃ vā ārabbha anupacchinnakilesabalavināmitaṃ",
  "anya-e0102n:1014_5": "duggatipariyāpannaṃ paṭisandhicittaṃ uppajjati. Ayaṃ atītārammaṇāya cutiyā anantarā",
  "anya-e0102n:1014_6": "atītārammaṇā paṭisandhi.",
  "anya-e0102n:1015_0": "Aparassa maraṇasamaye vuttappakārakammavasena narakādīsu aggijālavaṇṇādikaṃ duggatinimittaṃ",
  "anya-e0102n:1015_1": "manodvāre āpāthamāgacchati, tassa dvikkhattuṃ bhavaṅge uppajjitvā niruddhe taṃ ārammaṇaṃ",
  "anya-e0102n:1015_2": "ārabbha ekaṃ āvajjanaṃ, maraṇassa āsannabhāvena mandībhūtavegattā pañca javanāni,",
  "anya-e0102n:1015_3": "dve tadārammaṇānīti tīṇi vīthicittāni uppajjanti. Tato bhavaṅgavisayaṃ ārammaṇaṃ",
  "anya-e0102n:1015_4": "katvā ekaṃ cuticittaṃ. Ettāvatā ekādasa cittakkhaṇā atītā honti. Athassa avasesapañcacittakkhaṇāyuke",
  "anya-e0102n:1015_5": "tasmiññeva ārammaṇe paṭisandhicittaṃ uppajjati. Ayaṃ atītārammaṇāya cutiyā anantarā",
  "anya-e0102n:1015_6": "paccuppannārammaṇā paṭisandhi.",
  "anya-e0102n:1016_0": "Aparassa maraṇasamaye pañcannaṃ dvārānaṃ aññatarasmiṃ rāgādihetubhūtaṃ hīnamārammaṇaṃ",
  "anya-e0102n:1016_1": "āpāthamāgacchati. Tassa yathākkamena uppanne voṭṭhabbanāvasāne maraṇassa āsannabhāvena",
  "anya-e0102n:1016_2": "mandībhūtavegattā pañca javanāni, dve tadārammaṇāni ca uppajjanti. Tato bhavaṅgavisayaṃ",
  "anya-e0102n:1016_3": "ārammaṇaṃ katvā ekaṃ cuticittaṃ. Ettāvatā ca dve bhavaṅgāni, āvajjanaṃ, dassanaṃ,",
  "anya-e0102n:1016_4": "sampaṭicchanaṃ, santīraṇaṃ, voṭṭhabbanaṃ, pañca javanāni, dve tadārammaṇāni, ekaṃ",
  "anya-e0102n:1016_5": "cuticittanti pañcadasa cittakkhaṇā atītā honti. Athāvasesaekacittakkhaṇāyuke tasmiññeva",
  "anya-e0102n:1016_6": "ārammaṇe paṭisandhicittaṃ uppajjati. Ayampi atītārammaṇāya cutiyā anantarā paccuppannārammaṇā",
  "anya-e0102n:1016_7": "paṭisandhi. Esa tāva atītārammaṇāya sugaticutiyā anantarā atītapaccuppannārammaṇāya",
  "anya-e0102n:1016_8": "duggatipaṭisandhiyā pavattanākāro.",
  "anya-e0102n:1017_0": "624. Duggatiyaṃ ṭhitassa pana upacitānavajjakammassa vuttanayeneva taṃ anavajjakammaṃ",
  "anya-e0102n:1017_1": "vā kammanimittaṃ vā manodvāre āpāthamāgacchatīti kaṇhapakkhe sukkapakkhaṃ ṭhapetvā",
  "anya-e0102n:1017_2": "sabbaṃ purimanayeneva veditabbaṃ. Ayaṃ atītārammaṇāya duggaticutiyā anantarā atītapaccuppannārammaṇāya",
  "anya-e0102n:1017_3": "sugatipaṭisandhiyā pavattanākāro.",
  "anya-e0102n:1018_0": "625. Sugatiyaṃ ṭhitassa pana upacitānavajjakammassa “tānissa tasmiṃ samaye olambantī”tiādivacanato",
  "anya-e0102n:1018_1": "maraṇamañce nipannassa yathūpacitaṃ anavajjakammaṃ vā kammanimittaṃ vā manodvāre",
  "anya-e0102n:1018_2": "āpāthamāgacchati. Tañca kho upacitakāmāvacarānavajjakammasseva. Upacitamahaggatakammassa",
  "anya-e0102n:1018_3": "pana kammanimittameva āpāthamāgacchati. Taṃ ārabbha uppannāya tadārammaṇapariyosānāya",
  "anya-e0102n:1018_4": "suddhāya vā javanavīthiyā anantaraṃ bhavaṅgavisayaṃ ārammaṇaṃ katvā cuticittaṃ uppajjati.",
  "anya-e0102n:1018_5": "Tasmiṃ niruddhe tameva āpāthagataṃ kammaṃ vā kammanimittaṃ vā ārabbha anupacchinnakilesabalavināmitaṃ",
  "anya-e0102n:1018_6": "sugatipariyāpannaṃ paṭisandhicittaṃ uppajjati. Ayaṃ atītārammaṇāya cutiyā anantarā",
  "anya-e0102n:1018_7": "atītārammaṇā vā navattabbārammaṇā vā paṭisandhi.",
  "anya-e0102n:1019_0": "Aparassa maraṇasamaye kāmāvacaraanavajjakammavasena manussaloke mātukucchivaṇṇasaṅkhātaṃ",
  "anya-e0102n:1019_1": "vā devaloke uyyānavimānakapparukkhādivaṇṇasaṅkhātaṃ vā sugatinimittaṃ manodvāre āpāthamāgacchati,",
  "anya-e0102n:1019_2": "tassa duggatinimitte dassitānukkameneva cuticittānantaraṃ paṭisandhicittaṃ uppajjati.",
  "anya-e0102n:1019_3": "Ayaṃ atītārammaṇāya cutiyā anantarā paccuppannārammaṇā paṭisandhi.",
  "anya-e0102n:1020_0": "Aparassa maraṇasamaye ñātakā “ayaṃ tāta tavatthāya buddhapūjā karīyati cittaṃ pasādehī”ti",
  "anya-e0102n:1020_1": "vatvā pupphadāmapaṭākādivasena rūpārammaṇaṃ vā, dhammassavanatūriyapūjādivasena saddārammaṇaṃ",
  "anya-e0102n:1020_2": "vā, dhūmavāsagandhādivasena gandhārammaṇaṃ vā, “idaṃ tāta sāyassu tavatthāya dātabbadeyyadhamma”nti",
  "anya-e0102n:1020_3": "vatvā madhuphāṇitādivasena rasārammaṇaṃ vā, “idaṃ tāta phusassu tavatthāya dātabbadeyyadhamma”nti",
  "anya-e0102n:1020_4": "vatvā cīnapaṭṭasomārapaṭṭādivasena phoṭṭhabbārammaṇaṃ vā pañcadvāre upasaṃharanti,",
  "anya-e0102n:1020_5": "tassa tasmiṃ āpāthagate rūpādiārammaṇe yathākkamena uppannavoṭṭhabbanāvasāne maraṇassa",
  "anya-e0102n:1020_6": "āsannabhāvena mandībhūtavegattā pañca javanāni, dve tadārammaṇāni ca uppajjanti.",
  "anya-e0102n:1020_7": "Tato bhavaṅgavisayaṃ ārammaṇaṃ katvā ekaṃ cuticittaṃ, tadavasāne tasmiññeva ekacittakkhaṇaṭṭhitike",
  "anya-e0102n:1020_8": "ārammaṇe paṭisandhicittaṃ uppajjati. Ayampi atītārammaṇāya cutiyā anantarā paccuppannārammaṇā paṭisandhi.",
  "anya-e0102n:1021_0": "626. Aparassa pana pathavīkasiṇajjhānādivasena paṭiladdhamahaggatassa sugatiyaṃ ṭhitassa",
  "anya-e0102n:1021_1": "maraṇasamaye kāmāvacarakusalakamma-kammanimitta-gatinimittānaṃ vā aññataraṃ, pathavīkasiṇādikaṃ",
  "anya-e0102n:1021_2": "vā nimittaṃ, mahaggatacittaṃ vā manodvāre āpāthamāgacchati, cakkhusotānaṃ vā aññatarasmiṃ",
  "anya-e0102n:1021_3": "kusaluppattihetubhūtaṃ paṇītamārammaṇaṃ āpāthamāgacchati, tassa yathākkamena uppannavoṭṭhabbanāvasāne",
  "anya-e0102n:1021_4": "maraṇassa āsannabhāvena mandībhūtavegattā pañca javanāni uppajjanti. Mahaggatagatikānaṃ",
  "anya-e0102n:1021_5": "pana tadārammaṇaṃ natthi, tasmā javanānantaraṃyeva bhavaṅgavisayaṃ ārammaṇaṃ katvā",
  "anya-e0102n:1021_6": "ekaṃ cuticittaṃ uppajjati. Tassāvasāne kāmāvacaramahaggatasugatīnaṃ aññatarasugatipariyāpannaṃ",
  "anya-e0102n:1021_7": "yathūpaṭṭhitesu ārammaṇesu aññatarārammaṇaṃ paṭisandhicittaṃ uppajjati. Ayaṃ navattabbārammaṇāya",
  "anya-e0102n:1021_8": "sugaticutiyā anantarā atītapaccuppannanavattabbārammaṇānaṃ aññatarārammaṇā paṭisandhi.",
  "anya-e0102n:1022": "Etenānusārena āruppacutiyāpi anantarā paṭisandhi veditabbā. Ayaṃ atītanavattabbārammaṇāya sugaticutiyā anantarā atītanavattabbapaccuppannārammaṇāya paṭisandhiyā pavattanākāro.",
  "anya-e0102n:1023_0": "627. Duggatiyaṃ ṭhitassa pana pāpakammino vuttanayeneva taṃ kammaṃ kammanimittaṃ",
  "anya-e0102n:1023_1": "gatinimittaṃ vā manodvāre. Pañcadvāre vā pana akusaluppatti hetubhūtaṃ ārammaṇaṃ",
  "anya-e0102n:1023_2": "āpāthamāgacchati, athassa yathākkamena cuticittāvasāne duggatipariyāpannaṃ tesu ārammaṇesu",
  "anya-e0102n:1023_3": "aññatarārammaṇaṃ paṭisandhicittaṃ uppajjati. Ayaṃ atītārammaṇāya duggaticutiyā anantarā",
  "anya-e0102n:1023_4": "atītapaccuppannārammaṇāya paṭisandhiyā pavattanākāroti. Ettāvatā ekūnavīsatividhassāpi",
  "anya-e0102n:1023_5": "viññāṇassa paṭisandhivasena pavatti dīpitā hoti.",
  "anya-e0102n:1024": "628. Tayidaṃ sabbampi evaṃ,",
  "anya-e0102n:1025": "Pavattamānaṃ sandhimhi, dvedhā kammena vattati;",
  "anya-e0102n:1026": "Missādīhi ca bhedehi, bhedassa duvidhādiko.",
  "anya-e0102n:1027_0": "Idañhi ekūnavīsatividhampi vipākaviññāṇaṃ paṭisandhimhi pavattamānā dvedhā kammena",
  "anya-e0102n:1027_1": "vattati. Yathāsakañhi ekassa janakakammaṃ nānākkhaṇikakammapaccayena ceva upanissayapaccayena",
  "anya-e0102n:1027_2": "ca paccayo hoti. Vuttañhetaṃ “kusalākusalaṃ kammaṃ vipākassa upanissayapaccayena",
  "anya-e0102n:1027_3": "paccayo”ti. Evaṃ vattamānassa panassa missādīhi bhedehi duvidhādikopi bhedo veditabbo.",
  "anya-e0102n:1028_0": "Seyyathidaṃ – idañhi paṭisandhivasena ekadhā pavattamānampi rūpena saha missāmissabhedato",
  "anya-e0102n:1028_1": "duvidhaṃ. Kāmarūpārūpabhavabhedato tividhaṃ. Aṇḍajajalābuja-saṃsedaja-opapātikayonivasena",
  "anya-e0102n:1028_2": "catubbidhaṃ. Gativasena pañcavidhaṃ. Viññāṇaṭṭhitivasena sattavidhaṃ. Sattāvāsavasena aṭṭhavidhaṃ hoti.",
  "anya-e0102n:1029": "629. Tattha,",
  "anya-e0102n:1030": "Missaṃ dvidhā bhāvabhedā, sabhāvaṃ tattha ca dvidhā;",
  "anya-e0102n:1031": "Dve vā tayo vā dasakā, omato ādinā saha.",
  "anya-e0102n:1032_0": "Missaṃ dvidhā bhāvabhedāti yaṃ hetaṃ ettha aññatra arūpabhavā rūpamissaṃ paṭisandhiviññāṇaṃ",
  "anya-e0102n:1032_1": "uppajjati, taṃ rūpabhave itthindriyapurisindriyasaṅkhātena bhāvena vinā uppattito.",
  "anya-e0102n:1032_2": "Kāmabhave aññatra jātipaṇḍakapaṭisandhiyā bhāvena saha uppattito sa-bhāvaṃ, a-bhāvanti duvidhaṃ hoti.",
  "anya-e0102n:1033": "Sabhāvaṃ tattha ca dvidhāti tatthāpi ca yaṃ sa-bhāvaṃ, taṃ itthipurisabhāvānaṃ aññatarena saha uppattito duvidhameva hoti.",
  "anya-e0102n:1034_0": "Dve vā tayo vā dasakā omato ādinā sahāti yaṃ hetamettha “missaṃ amissa”nti duke ādibhūtaṃ",
  "anya-e0102n:1034_1": "rūpamissaṃ paṭisandhiviññāṇaṃ, tena saha vatthukāyadasakavasena dve vā, vatthukāyabhāvadasakavasena",
  "anya-e0102n:1034_2": "tayo vā dasakā omato uppajjanti, natthi ito paraṃ rūpaparihānīti. Taṃ panetaṃ evaṃ",
  "anya-e0102n:1034_3": "omakaparimāṇaṃ uppajjamānaṃ aṇḍajajalābujanāmikāsu dvīsu yonīsu jātiuṇṇāya ekena",
  "anya-e0102n:1034_4": "aṃsunā uddhaṭasappimaṇḍappamāṇaṃ kalalanti laddhasaṅkhaṃ hutvā uppajjati. Tattha",
  "anya-e0102n:1034_5": "yonīnaṃ gativasena sambhavabhedo veditabbo.",
  "anya-e0102n:1035": "630. Etāsu hi,",
  "anya-e0102n:1036": "Niraye bhummavajjesu, devesu ca na yoniyo;",
  "anya-e0102n:1037": "Tisso purimikā honti, catassopi gatittaye.",
  "anya-e0102n:1038_0": "Tattha devesu cāti casaddena yathā niraye ca bhummavajjesu ca devesu, evaṃ nijjhāmataṇhikapetesu",
  "anya-e0102n:1038_1": "ca purimikā tisso yoniyo na santīti veditabbā. Opapātikā eva hi te honti. Sese pana",
  "anya-e0102n:1038_2": "tiracchānapettivisayamanussasaṅkhāte gatittaye pubbe vajjitabhummadevesu ca catassopi",
  "anya-e0102n:1038_3": "yoniyo honti. Tattha,",
  "anya-e0102n:1039": "Tiṃsa nava ceva rūpīsu, sattati ukkaṃsatotha rūpāni;",
  "anya-e0102n:1040": "Saṃsedupapātayonisu, atha vā avakaṃsato tiṃsa.",
  "anya-e0102n:1041_0": "Rūpībrahmesu tāva opapātikayonikesu cakkhusotavatthudasakānaṃ jīvitanavakassa cāti",
  "anya-e0102n:1041_1": "catunnaṃ kalāpānaṃ vasena tiṃsa ca nava ca paṭisandhiviññāṇena saha rūpāni uppajjanti.",
  "anya-e0102n:1041_2": "Rūpī brahme pana ṭhapetvā aññesu saṃsedajaopapātikayonikesu ukkaṃsato cakkhusotaghānajivhākāyavatthubhāvadasakānaṃ",
  "anya-e0102n:1041_3": "vasena sattati, tāni ca niccaṃ devesu. Tattha vaṇṇo gandho raso ojā catasso cāpi",
  "anya-e0102n:1041_4": "dhātuyo cakkhupasādo jīvitanti ayaṃ dasarūpaparimāṇo rūpapuñjo cakkhudasako nāma.",
  "anya-e0102n:1041_5": "Evaṃ sesā veditabbā. Avakaṃsato pana jaccandhabadhiraaghānakanapuṃsakassa jivhākāyavatthudasakānaṃ",
  "anya-e0102n:1041_6": "vasena tiṃsa rūpāni uppajjanti. Ukkaṃsāvakaṃsānaṃ pana antare anurūpato vikappo veditabbo.",
  "anya-e0102n:1042": "631. Evaṃ viditvā puna,",
  "anya-e0102n:1043": "Khandhārammaṇagatihetu-vedanāpītivitakkavicārehi;",
  "anya-e0102n:1044": "Bhedābhedaviseso, cutisandhīnaṃ pariññeyyo.",
  "anya-e0102n:1045": "Yā hesā missāmissato duvidhā paṭisandhi, yā cassā atītānantarā cuti, tāsaṃ imehi khandhādīhi bhedābhedaviseso ñātabboti attho.",
  "anya-e0102n:1046_0": "Kathaṃ? Kadāci hi catukkhandhāya āruppacutiyā anantarā catukkhandhāva ārammaṇatopi",
  "anya-e0102n:1046_1": "abhinnā paṭisandhi hoti. Kadāci amahaggatabahiddhārammaṇāya mahaggataajjhattārammaṇā.",
  "anya-e0102n:1046_2": "Ayaṃ tāva arūpabhūmīsuyeva nayo. Kadāci pana catukkhandhāya arūpacutiyā anantarā",
  "anya-e0102n:1046_3": "pañcakkhandhā kāmāvacarapaṭisandhi. Kadāci pañcakkhandhāya kāmāvacaracutiyā rūpāvacaracutiyā",
  "anya-e0102n:1046_4": "vā anantarā catukkhandhā arūpapaṭisandhi. Evaṃ atītārammaṇāya cutiyā paccuppannārammaṇā",
  "anya-e0102n:1046_5": "paṭisandhi. Ekaccasugaticutiyā ekaccaduggatipaṭisandhi. Ahetukacutiyā sahetukapaṭisandhi.",
  "anya-e0102n:1046_6": "Duhetukacutiyā tihetukapaṭisandhi. Upekkhāsahagatacutiyā somanassasahagatapaṭisandhi.",
  "anya-e0102n:1046_7": "Appītikacutiyā sappītikapaṭisandhi. Avitakkacutiyā savitakkapaṭisandhi. Avicāracutiyā",
  "anya-e0102n:1046_8": "savicārapaṭisandhi. Avitakkāvicāracutiyā savitakkasavicārapaṭisandhīti tassa tassa",
  "anya-e0102n:1046_9": "viparītato ca yathāyogaṃ yojetabbaṃ.",
  "anya-e0102n:1047": "632.",
  "anya-e0102n:1048": "Laddhapaccayamiti dhammamattametaṃ bhavantaramupeti;",
  "anya-e0102n:1049": "Nāssa tato saṅkanti, na tato hetuṃ vinā hoti.",
  "anya-e0102n:1050_0": "Iti hetaṃ laddhapaccayaṃ rūpārūpadhammamattaṃ uppajjamānaṃ bhavantaramupetīti vuccati,",
  "anya-e0102n:1050_1": "na satto, na jīvo. Tassa ca nāpi atītabhavato idha saṅkanti atthi. Nāpi tato hetuṃ",
  "anya-e0102n:1050_2": "vinā idha pātubhāvo. Tayidaṃ pākaṭena manussacutipaṭisandhikkamena pakāsayissāma.",
  "anya-e0102n:1051_0": "Atītabhavasmiṃ hi sarasena upakkamena vā samāsannamaraṇassa asayhānaṃ sabbaṅgapaccaṅgasandhibandhanacchedakānaṃ",
  "anya-e0102n:1051_1": "māraṇantikavedanāsatthānaṃ sannipātaṃ asahantassa ātape pakkhittaharitatālapaṇṇamiva",
  "anya-e0102n:1051_2": "kamena upasussamāne sarīre niruddhesu cakkhādīsu indriyesu hadayavatthumatte patiṭṭhitesu",
  "anya-e0102n:1051_3": "kāyindriyamanindriyajīvitindriyesu taṅkhaṇāvasesahadayavatthusannissitaṃ viññāṇaṃ",
  "anya-e0102n:1051_4": "garukasamāsevitāsannapubbakatānaṃ aññataraṃ laddhāvasesapaccayasaṅkhārasaṅkhātaṃ",
  "anya-e0102n:1051_5": "kammaṃ, tadupaṭṭhāpitaṃ vā kammanimittagatinimittasaṅkhātaṃ visayaṃ ārabbha pavattati.",
  "anya-e0102n:1051_6": "Tadevaṃ pavattamānaṃ taṇhāvijjānaṃ appahīnattā avijjāpaṭicchāditādīnave tasmiṃ visaye",
  "anya-e0102n:1051_7": "taṇhā nāmeti, sahajātasaṅkhārā khipanti. Taṃ santativasena taṇhāya nāmiyamānaṃ saṅkhārehi",
  "anya-e0102n:1051_8": "khippamānaṃ orimatīrarukkhavinibaddharajjumālambitvā mātikātikkamako viya purimañca",
  "anya-e0102n:1051_9": "nissayaṃ jahati, aparañca kammasamuṭṭhāpitaṃ nissayaṃ assādayamānaṃ vā anassādayamānaṃ",
  "anya-e0102n:1051_10": "vā ārammaṇādīhiyeva paccayehi pavattatīti.",
  "anya-e0102n:1052_0": "Ettha ca purimaṃ cavanato cuti. Pacchimaṃ bhavantarādipaṭisandhānato paṭisandhīti",
  "anya-e0102n:1052_1": "vuccati. Tadetaṃ nāpi purimabhavā idhāgataṃ, nāpi tato kammasaṅkhāranativisayādihetuṃ",
  "anya-e0102n:1052_2": "vinā pātubhūtanti veditabbaṃ.",
  "anya-e0102n:1053": "633.",
  "anya-e0102n:1054": "Siyuṃ nidassanānettha, paṭighosādikā atha;",
  "anya-e0102n:1055": "Santānabandhato natthi, ekatā nāpi nānatā.",
  "anya-e0102n:1056_0": "Ettha cetassa viññāṇassa purimabhavato idha anāgamane, atītabhavapariyāpannahetūti",
  "anya-e0102n:1056_1": "ca uppāde paṭighosa-padīpa-muddā-paṭibimbappakārā dhammā nidassanāni siyuṃ. Yathā",
  "anya-e0102n:1056_2": "hi paṭighosa-padīpa-muddā-chāyā saddādihetukā honti aññatra agantvā evamevaṃ idaṃ cittaṃ.",
  "anya-e0102n:1057_0": "Ettha ca santānabandhato natthi ekatā nāpi nānatā. Yadi hi santānabandhe sati ekantamekatā",
  "anya-e0102n:1057_1": "bhaveyya, na khīrato dadhi sambhūtaṃ siyā. Athāpi ekantanānatā bhaveyya, na khīrassādhīno",
  "anya-e0102n:1057_2": "dadhi siyā. Esa nayo sabbahetuhetusamuppannesu. Evañca sati sabbalokavohāralopo siyā,",
  "anya-e0102n:1057_3": "so ca aniṭṭho. Tasmā ettha na ekantamekatā vā nānatā vā upagantabbāti.",
  "anya-e0102n:1058_0": "634. Etthāha – nanu evaṃ asaṅkantipātubhāve sati ye imasmiṃ manussattabhāve khandhā,",
  "anya-e0102n:1058_1": "tesaṃ niruddhattā, phalapaccayassa ca kammassa tattha agamanato aññassa aññato ca",
  "anya-e0102n:1058_2": "taṃ phalaṃ siyā, upabhuñjake ca asati kassa taṃ phalaṃ siyā, tasmā na sundaramidaṃ",
  "anya-e0102n:1058_3": "vidhānanti. Tatridaṃ vuccati –",
  "anya-e0102n:1059": "Santāne yaṃ phalaṃ etaṃ, nāññassa na ca aññato;",
  "anya-e0102n:1060": "Bījānaṃ abhisaṅkhāro, etassatthassa sādhako.",
  "anya-e0102n:1061_0": "Ekasantānasmiṃ hi phalaṃ uppajjamānaṃ tattha ekantaekattanānattānaṃ paṭisiddhattā",
  "anya-e0102n:1061_1": "aññassāti vā aññatoti vā na hoti. Etassa ca panatthassa bījānaṃ abhisaṅkhāro sādhako.",
  "anya-e0102n:1061_2": "Ambabījādīnaṃ hi abhisaṅkhāresu katesu tassa bījassa santāne laddhapaccayo kālantare",
  "anya-e0102n:1061_3": "phalaviseso uppajjamāno na aññabījānaṃ, nāpi aññābhisaṅkhārapaccayā uppajjati, na",
  "anya-e0102n:1061_4": "ca tāni bījāni, te abhisaṅkhārā vā phalaṭṭhānaṃ pāpuṇanti, evaṃ sampadamidaṃ veditabbaṃ.",
  "anya-e0102n:1061_5": "Vijjāsipposadhādīhi cāpi bālasarīre upayuttehi kālantare vuḍḍhasarīrādīsu phaladehi",
  "anya-e0102n:1061_6": "ayamattho veditabbo.",
  "anya-e0102n:1062": "Yampi vuttaṃ “upabhuñjake ca asati kassa taṃ phalaṃ siyā”ti, tattha,",
  "anya-e0102n:1063": "Phalassuppattiyā eva, siddhā bhuñjakasammuti;",
  "anya-e0102n:1064": "Phaluppādena rukkhassa, yathā phalati sammuti.",
  "anya-e0102n:1065_0": "Yathā hi rukkhasaṅkhātānaṃ dhammānaṃ ekadesabhūtassa rukkhaphalassa uppattiyā eva",
  "anya-e0102n:1065_1": "rukkho phalatīti vā phalitoti vā vuccati, tathā devamanussasaṅkhātānaṃ khandhānaṃ",
  "anya-e0102n:1065_2": "ekadesabhūtassa upabhogasaṅkhātassa sukhadukkhaphalassa uppādeneva devo, manusso",
  "anya-e0102n:1065_3": "vā upabhuñjatīti vā, sukhito, dukkhitoti vā vuccati. Tasmā na ettha aññena upabhuñjakena",
  "anya-e0102n:1065_4": "nāma koci attho atthīti.",
  "anya-e0102n:1066_0": "635. Yopi vadeyya “evaṃ santepi ete saṅkhārā vijjamānā vā phalassa paccayā siyuṃ,",
  "anya-e0102n:1066_1": "avijjamānā vā, yadi ca vijjamānā pavattikkhaṇeyeva nesaṃ vipākena bhavitabbaṃ, atha",
  "anya-e0102n:1066_2": "avijjamānā pavattito pubbe pacchā ca niccaṃ phalāvahā siyu”nti, so evaṃ vattabbo –",
  "anya-e0102n:1067": "Katattā paccayā ete, na ca niccaṃ phalāvahā;",
  "anya-e0102n:1068": "Pāṭibhogādikaṃ tattha, veditabbaṃ nidassanaṃ.",
  "anya-e0102n:1069_0": "Katattāyeva hi saṅkhārā attano phalassa paccayā honti, na vijjamānattā, avijjamānattā",
  "anya-e0102n:1069_1": "vā. Yathāha – “kāmāvacarassa kusalassa kammassa katattā upacitattā vipākaṃ cakkhuviññāṇaṃ",
  "anya-e0102n:1069_2": "uppannaṃ hotī”tiādi. Yathārahassa ca attano phalassa paccayā hutvā na puna phalāvahā",
  "anya-e0102n:1069_3": "honti vipākattā. Etassa catthassa vibhāvane idaṃ pāṭibhogādikaṃ nidassanaṃ veditabbaṃ.",
  "anya-e0102n:1069_4": "Yathā hi loke yo kassaci atthassa niyyātanatthaṃ pāṭibhogo hoti, bhaṇḍaṃ vā kiṇāti,",
  "anya-e0102n:1069_5": "iṇaṃ vā gaṇhāti, tassa taṃ kiriyākaraṇamattameva tadatthaniyyātanādimhi paccayo hoti,",
  "anya-e0102n:1069_6": "na kiriyāya vijjamānattaṃ, avijjamānattaṃ vā, na ca tadatthaniyyātanādito parampi",
  "anya-e0102n:1069_7": "dhārakova hoti. Kasmā? Niyyātanādīnaṃ katattā. Evaṃ katattāva saṅkhārāpi attano phalassa",
  "anya-e0102n:1069_8": "paccayā honti, na ca yathārahaṃ phaladānato parampi phalāvahā hontīti. Ettāvatā missāmissavasena",
  "anya-e0102n:1069_9": "dvedhāpi vattamānassa paṭisandhiviññāṇassa saṅkhārapaccayā pavatti dīpitā hoti.",
  "anya-e0102n:1070": "636. Idāni sabbesveva tesu bāttiṃsavipākaviññāṇesu sammohavighātatthaṃ,",
  "anya-e0102n:1071": "Paṭisandhipavattīnaṃ, vasenete bhavādisu;",
  "anya-e0102n:1072": "Vijānitabbā saṅkhārā, yathā yesañca paccayā.",
  "anya-e0102n:1073_0": "Tattha tayo bhavā, catasso yoniyo, pañca gatiyo, satta viññāṇaṭṭhitiyo, nava sattāvāsāti",
  "anya-e0102n:1073_1": "ete bhavādayo nāma. Etesu bhavādīsu paṭisandhiyaṃ pavatte ca ete yesaṃ vipākaviññāṇānaṃ",
  "anya-e0102n:1073_2": "paccayā, yathā ca paccayā honti, tathā vijānitabbāti attho.",
  "anya-e0102n:1074_0": "Tattha puññābhisaṅkhāre tāva kāmāvacaraaṭṭhacetanābhedo puññābhisaṅkhāro avisesena",
  "anya-e0102n:1074_1": "kāmabhave sugatiyaṃ navannaṃ vipākaviññāṇānaṃ paṭisandhiyaṃ nānakkhaṇikakammapaccayena",
  "anya-e0102n:1074_2": "ceva upanissayapaccayena cāti dvedhā paccayo. Rūpāvacarapañcakusalacetanābhedo puññābhisaṅkhāro",
  "anya-e0102n:1074_3": "rūpabhave paṭisandhiyaṃ eva pañcannaṃ.",
  "anya-e0102n:1075_0": "Vuttappabhedakāmāvacaro pana kāmabhave sugatiyaṃ upekkhāsahagatāhetumanoviññāṇadhātuvajjānaṃ",
  "anya-e0102n:1075_1": "sattannaṃ parittavipākaviññāṇānaṃ vuttanayeneva dvedhā paccayo pavatte, no paṭisandhiyaṃ.",
  "anya-e0102n:1075_2": "Sveva rūpabhave pañcannaṃ vipākaviññāṇānaṃ tatheva paccayo pavatte, no paṭisandhiyaṃ.",
  "anya-e0102n:1075_3": "Kāmabhave pana duggatiyaṃ aṭṭhannampi parittavipākaviññāṇānaṃ tatheva paccayo pavatte,",
  "anya-e0102n:1075_4": "no paṭisandhiyaṃ. Tattha niraye mahāmoggallānattherassa narakacārikādīsu iṭṭhārammaṇasamāyoge",
  "anya-e0102n:1075_5": "so paccayo hoti, tiracchānesu pana petamahiddhikesu ca iṭṭhārammaṇaṃ labbhatiyeva.",
  "anya-e0102n:1076_0": "Sveva kāmabhave sugatiyaṃ soḷasannampi kusalavipākaviññāṇānaṃ tatheva paccayo pavatte",
  "anya-e0102n:1076_1": "ca paṭisandhiyañca. Avisesena pana puññābhisaṅkhāro rūpabhave dasannaṃ vipākaviññāṇānaṃ",
  "anya-e0102n:1076_2": "tatheva paccayo pavatte ca paṭisandhiyañca.",
  "anya-e0102n:1077_0": "Dvādasākusalacetanābhedo apuññābhisaṅkhāro kāmabhave duggatiyaṃ ekassa viññāṇassa",
  "anya-e0102n:1077_1": "tatheva paccayo paṭisandhiyaṃ, no pavatte. Channaṃ pavatte, no paṭisandhiyaṃ. Sattannampi",
  "anya-e0102n:1077_2": "akusalavipākaviññāṇānaṃ pavatte ca paṭisandhiyañca.",
  "anya-e0102n:1078_0": "Kāmabhave pana sugatiyaṃ tesaṃyeva sattannaṃ tatheva paccayo pavatte, no paṭisandhiyaṃ.",
  "anya-e0102n:1078_1": "Rūpabhave catunnaṃ vipākaviññāṇānaṃ tatheva paccayo pavatte, no paṭisandhiyaṃ. So",
  "anya-e0102n:1078_2": "ca kho kāmāvacare aniṭṭharūpadassanasaddasavanavasena, brahmaloke pana aniṭṭharūpādayo",
  "anya-e0102n:1078_3": "nāma natthi. Tathā kāmāvacaradevalokepi.",
  "anya-e0102n:1079": "Āneñjābhisaṅkhāro arūpabhave catunnaṃ vipākaviññāṇānaṃ tatheva paccayo pavatte ca paṭisandhiyañca.",
  "anya-e0102n:1080": "Evaṃ tāva bhavesu paṭisandhipavattīnaṃ vasena ete saṅkhārā yesaṃ paccayā, yathā ca paccayā honti, tathā vijānitabbā. Eteneva nayena yoniādīsupi veditabbā.",
  "anya-e0102n:1081_0": "637. Tatridaṃ ādito paṭṭhāya mukhamattapakāsanaṃ – imesu hi saṅkhāresu yasmā puññābhisaṅkhāro",
  "anya-e0102n:1081_1": "tāva dvīsu bhavesu paṭisandhiṃ datvā sabbamattano vipākaṃ janeti. Tathā aṇḍajādīsu",
  "anya-e0102n:1081_2": "catūsu yonīsu, devamanussasaṅkhātāsu dvīsu gatīsu, nānattakāyanānattasaññīnānattakāyaekattasaññī-ekattakāyanānattasaññī-ekattakāyaekattasaññīsaṅkhātāsu",
  "anya-e0102n:1081_3": "catūsu viññāṇaṭṭhitīsu. Asaññasattāvāse panesa rūpamattamevābhisaṅkharotīti catūsuyeva",
  "anya-e0102n:1081_4": "sattāvāsesu ca paṭisandhiṃ datvā sabbamattano vipākaṃ janeti. Tasmā esa etesu dvīsu",
  "anya-e0102n:1081_5": "bhavesu, catūsu yonīsu, dvīsu gatīsu, catūsu viññāṇaṭṭhitīsu, catūsu sattāvāsesu",
  "anya-e0102n:1081_6": "ca ekavīsatiyā vipākaviññāṇānaṃ vuttanayeneva paccayo hoti yathāsambhavaṃ paṭisandhiyaṃ pavatte ca.",
  "anya-e0102n:1082_0": "Apuññābhisaṅkhāro pana yasmā ekasmiṃyeva kāmabhave catūsu yonīsu, avasesāsu tīsu",
  "anya-e0102n:1082_1": "gatīsu, nānattakāyaekattasaññīsaṅkhātāya ekissā viññāṇaṭṭhitiyā, tādiseyeva ca ekasmiṃ",
  "anya-e0102n:1082_2": "sattāvāse paṭisandhivasena vipaccati, tasmā esa ekasmiṃ bhave, catūsu yonīsu, tīsu",
  "anya-e0102n:1082_3": "gatīsu, ekissā viññāṇaṭṭhitiyā, ekamhi ca sattāvāse sattannaṃ vipākaviññāṇānaṃ vuttanayeneva",
  "anya-e0102n:1082_4": "paccayo paṭisandhiyaṃ pavatte ca.",
  "anya-e0102n:1083_0": "Āneñjābhisaṅkhāro pana yasmā ekasmiṃyeva arūpabhave, ekissā opapātikayoniyā, ekissā",
  "anya-e0102n:1083_1": "devagatiyā, ākāsānañcāyatanādikāsu tīsu viññāṇaṭṭhitīsu, ākāsānañcāyatanādikesu ca",
  "anya-e0102n:1083_2": "catūsu sattāvāsesu paṭisandhivasena vipaccati, tasmā esa ekasmiṃ bhave, ekissā yoniyā,",
  "anya-e0102n:1083_3": "ekissā gatiyā, tīsu viññāṇaṭṭhitīsu, catūsu sattāvāsesu catunnaṃ viññāṇānaṃ vuttanayeneva",
  "anya-e0102n:1083_4": "paccayo hoti paṭisandhiyaṃ pavatte cāti. Evaṃ,",
  "anya-e0102n:1084": "Paṭisandhipavattīnaṃ, vasenete bhavādisu;",
  "anya-e0102n:1085": "Vijānitabbā saṅkhārā, yathā yesañca paccayāti.",
  "anya-e0102n:1086": "Ayaṃ “saṅkhārapaccayā viññāṇa”nti padasmiṃ vitthārakathā.",
  "anya-e0102n:1087": "Viññāṇapaccayānāmarūpapadavitthārakathā",
  "anya-e0102n:1088": "638. Viññāṇapaccayā nāmarūpapade –",
  "anya-e0102n:1089": "Vibhāgā nāmarūpānaṃ, bhavādīsu pavattito;",
  "anya-e0102n:1090": "Saṅgahā paccayanayā, viññātabbo vinicchayo.",
  "anya-e0102n:1091_0": "Vibhāgā nāmarūpānanti ettha hi nāmanti ārammaṇābhimukhaṃ namanato vedanādayo tayo",
  "anya-e0102n:1091_1": "khandhā, rūpanti cattāri mahābhūtāni catunnañca mahābhūtānaṃ upādāyarūpaṃ. Tesaṃ",
  "anya-e0102n:1091_2": "vibhāgo khandhaniddese vuttoyevāti. Evaṃ tāvettha vibhāgā nāmarūpānaṃ viññātabbo vinicchayo.",
  "anya-e0102n:1092_0": "Bhavādīsu pavattitoti ettha ca nāmaṃ ekaṃ sattāvāsaṃ ṭhapetvā sabbabhavayonigativiññāṇaṭṭhitisesasattāvāsesu",
  "anya-e0102n:1092_1": "pavattati, rūpaṃ dvīsu bhavesu, catūsu yonīsu, pañcasu gatīsu, purimāsu catūsu viññāṇaṭṭhitīsu,",
  "anya-e0102n:1092_2": "pañcasu sattāvāsesu pavattati.",
  "anya-e0102n:1093_0": "Evaṃ pavattamāne ca etasmiṃ nāmarūpe yasmā abhāvakagabbhaseyyakānaṃ aṇḍajānañca paṭisandhikkhaṇe",
  "anya-e0102n:1093_1": "vatthukāyadasakavasena rūpato dvesantatisīsāni, tayo ca arūpino khandhā pātubhavanti,",
  "anya-e0102n:1093_2": "tasmā tesaṃ vitthārena rūparūpato vīsati dhammā, tayo ca arūpino khandhāti ete tevīsati",
  "anya-e0102n:1093_3": "dhammā viññāṇapaccayā nāmarūpanti veditabbā. Aggahitaggahaṇena pana ekasantatisīsato",
  "anya-e0102n:1093_4": "nava rūpadhamme apanetvā cuddasa. Sabhāvakānaṃ bhāvadasakaṃ pakkhipitvā tettiṃsa,",
  "anya-e0102n:1093_5": "tesampi aggahitaggahaṇena santatisīsadvayato aṭṭhārasa rūpadhamme apanetvā pannarasa.",
  "anya-e0102n:1094_0": "Yasmā ca opapātikasattesu brahmakāyikādīnaṃ paṭisandhikkhaṇe cakkhusotavatthudasakānaṃ,",
  "anya-e0102n:1094_1": "jīvitindriyanavakassa ca vasena rūpato cattāri santatisīsāni, tayo ca arūpino khandhā",
  "anya-e0102n:1094_2": "pātubhavanti, tasmā tesaṃ vitthārena rūparūpato ekūnacattālīsa dhammā, tayo ca arūpino",
  "anya-e0102n:1094_3": "khandhāti ete bācattālīsa dhammā viññāṇapaccayā nāmarūpanti veditabbā. Aggahitaggahaṇena",
  "anya-e0102n:1094_4": "pana santatisīsattayato sattavīsati dhamme apanetvā pannarasa.",
  "anya-e0102n:1095_0": "Kāmabhave pana yasmā sesaopapātikānaṃ, saṃsedajānaṃ vā sabhāvakaparipuṇṇāyatanānaṃ",
  "anya-e0102n:1095_1": "paṭisandhikkhaṇe rūpato satta santatisīsāni, tayo ca arūpino khandhā pātubhavanti,",
  "anya-e0102n:1095_2": "tasmā tesaṃ vitthārena rūparūpato sattati dhammā, tayo ca arūpino khandhāti ete tesattati",
  "anya-e0102n:1095_3": "dhammā viññāṇapaccayā nāmarūpanti veditabbā. Aggahitaggahaṇena pana rūpasantatisīsachakkato",
  "anya-e0102n:1095_4": "catupaññāsa dhamme apanetvā ekūnavīsati. Esa ukkaṃso. Avakaṃsena pana taṃtaṃrūpasantatisīsavikalānaṃ",
  "anya-e0102n:1095_5": "tassa tassa vasena hāpetvā hāpetvā saṅkhepato vitthārato ca paṭisandhiyaṃ viññāṇapaccayā",
  "anya-e0102n:1095_6": "nāmarūpasaṅkhā veditabbā.",
  "anya-e0102n:1096": "Arūpīnaṃ pana tayova arūpino khandhā. Asaññīnaṃ rūpato jīvitindriyanavakamevāti. Esa tāva paṭisandhiyaṃ nayo.",
  "anya-e0102n:1097_0": "Pavatte pana sabbattha rūpappavattidese paṭisandhicittassa ṭhitikkhaṇe paṭisandhicittena",
  "anya-e0102n:1097_1": "saha pavattaututo utusamuṭṭhānaṃ suddhaṭṭhakaṃ pātubhavati. Paṭisandhicittaṃ pana",
  "anya-e0102n:1097_2": "rūpaṃ na samuṭṭhāpeti. Tañhi yathā papāte patitapuriso parassa paccayo hotuṃ na sakkoti,",
  "anya-e0102n:1097_3": "evaṃ vatthudubbalatāya dubbalattā rūpaṃ samuṭṭhāpetuṃ na sakkoti. Paṭisandhicittato",
  "anya-e0102n:1097_4": "pana uddhaṃ paṭhamabhavaṅgato pabhuti cittasamuṭṭhānaṃ suddhaṭṭhakaṃ, saddapātubhāvakāle",
  "anya-e0102n:1097_5": "paṭisandhikkhaṇato uddhaṃ pavattaututo ceva cittato ca saddanavakaṃ, ye pana kabaḷīkārāhārūpajīvino",
  "anya-e0102n:1097_6": "gabbhaseyyakasattā, tesaṃ,",
  "anya-e0102n:1098": "“Yañcassa bhuñjati mātā, annaṃ pānañca bhojanaṃ;",
  "anya-e0102n:1099": "Tena so tattha yāpeti, mātukucchigato naro”ti. –",
  "anya-e0102n:1100_0": "Vacanato mātarā ajjhoharitāhārena anugate sarīre, opapātikānaṃ sabbapaṭhamaṃ attano",
  "anya-e0102n:1100_1": "mukhagataṃ kheḷaṃ ajjhoharaṇakāle āhārasamuṭṭhānaṃ suddhaṭṭhakanti idaṃ āhārasamuṭṭhānassa",
  "anya-e0102n:1100_2": "suddhaṭṭhakassa, utucittasamuṭṭhānānañca ukkaṃsato dvinnaṃ navakānaṃ vasena chabbīsatividhaṃ,",
  "anya-e0102n:1100_3": "pubbe ekekacittakkhaṇe tikkhattuṃ uppajjamānaṃ vuttaṃ kammasamuṭṭhānañca sattatividhanti",
  "anya-e0102n:1100_4": "channavutividhaṃ rūpaṃ, tayo ca arūpino khandhāti samāsato navanavuti dhammā. Yasmā",
  "anya-e0102n:1100_5": "vā saddo aniyato kadācideva pātubhāvato, tasmā duvidhampi taṃ apanetvā ime sattanavuti",
  "anya-e0102n:1100_6": "dhammā yathāsambhavaṃ sabbasattānaṃ viññāṇapaccayā nāmarūpanti veditabbaṃ. Tesaṃ",
  "anya-e0102n:1100_7": "hi suttānampi pamattānampi khādantānampi pivantānampi divā ca rattiñca ete viññāṇapaccayā",
  "anya-e0102n:1100_8": "pavattanti. Tañca nesaṃ viññāṇapaccayabhāvaṃ parato vaṇṇayissāma.",
  "anya-e0102n:1101_0": "Yampanetamettha kammajarūpaṃ, taṃ bhavayonigatiṭhitisattāvāsesu sabbapaṭhamaṃ patiṭṭhahantampi",
  "anya-e0102n:1101_1": "tisamuṭṭhānikarūpena anupatthaddhaṃ na sakkoti saṇṭhātuṃ, nāpi tisamuṭṭhānikaṃ tena",
  "anya-e0102n:1101_2": "anupatthaddhaṃ. Atha kho vātabbhāhatāpi catuddisā vavatthāpitā naḷakalāpiyo viya,",
  "anya-e0102n:1101_3": "ūmivegabbhāhatāpi mahāsamudde katthaci laddhapatiṭṭhā bhinnavāhanikā viya ca aññamaññupatthaddhānevetāni",
  "anya-e0102n:1101_4": "apatamānāni saṇṭhahitvā ekampi vassaṃ dvepi vassāni…pe… vassasatampi yāva tesaṃ sattānaṃ",
  "anya-e0102n:1101_5": "āyukkhayo vā puññakkhayo vā, tāva pavattantīti. Evaṃ bhavādīsu pavattitopettha viññātabbo vinicchayo.",
  "anya-e0102n:1102_0": "639. Saṅgahāti ettha ca yaṃ āruppe pavattipaṭisandhīsu, pañcavokārabhave ca pavattiyaṃ",
  "anya-e0102n:1102_1": "viññāṇapaccayā nāmameva, yañca asaññesu sabbattha, pañcavokārabhave ca pavattiyaṃ",
  "anya-e0102n:1102_2": "viññāṇapaccayā rūpameva, yañca pañcavokārabhave sabbattha viññāṇapaccayā nāmarūpaṃ,",
  "anya-e0102n:1102_3": "taṃ sabbaṃ nāmañca rūpañca nāmarūpañca nāmarūpanti evaṃ ekadesasarūpekasesanayena",
  "anya-e0102n:1102_4": "saṅgahetvā viññāṇapaccayā nāmarūpanti veditabbaṃ.",
  "anya-e0102n:1103": "Asaññesu viññāṇābhāvā ayuttanti ce, nāyuttaṃ. Idampi,",
  "anya-e0102n:1104": "Nāmarūpassa yaṃ hetu, viññāṇaṃ taṃ dvidhā mataṃ;",
  "anya-e0102n:1105": "Vipākamavipākañca, yuttameva yato idaṃ.",
  "anya-e0102n:1106_0": "Yañhi nāmarūpassa hetu viññāṇaṃ, taṃ vipākāvipākabhedato dvedhā mataṃ. Idañca asaññasattesu",
  "anya-e0102n:1106_1": "kammasamuṭṭhānattā pañcavokārabhave pavattaabhisaṅkhāraviññāṇapaccayā rūpaṃ. Tathā",
  "anya-e0102n:1106_2": "pañcavokāre pavattiyaṃ kusalādicittakkhaṇe kammasamuṭṭhānanti yuttameva idaṃ. Evaṃ",
  "anya-e0102n:1106_3": "saṅgahatopettha viññātabbo vinicchayo.",
  "anya-e0102n:1107": "640. Paccayanayāti ettha hi,",
  "anya-e0102n:1108": "Nāmassa pākaviññāṇaṃ, navadhā hoti paccayo;",
  "anya-e0102n:1109": "Vatthurūpassa navadhā, sesarūpassa aṭṭhadhā.",
  "anya-e0102n:1110": "Abhisaṅkhāraviññāṇaṃ, hoti rūpassa ekadhā;",
  "anya-e0102n:1111": "Tadaññaṃ pana viññāṇaṃ, tassa tassa yathārahaṃ.",
  "anya-e0102n:1112_0": "Yañhetaṃ paṭisandhiyaṃ pavattiyaṃ vā vipākasaṅkhātaṃ nāmaṃ, tassa rūpamissassa vā",
  "anya-e0102n:1112_1": "amissassa vā paṭisandhikaṃ vā aññaṃ vā vipākaviññāṇaṃ sahajātaaññamaññanissayasampayuttavipākāhārindriyaatthiavigatapaccayehi",
  "anya-e0102n:1112_2": "navadhā paccayo hoti.",
  "anya-e0102n:1113_0": "Vatthurūpassa paṭisandhiyaṃ sahajātaaññamaññanissayavipākāhārindriyavippayuttaatthiavigatapaccayehi",
  "anya-e0102n:1113_1": "navadhā paccayo hoti. Ṭhapetvā pana vatthurūpaṃ sesarūpassa imesu navasu aññamaññapaccayaṃ",
  "anya-e0102n:1113_2": "apanetvā sesehi aṭṭhahi paccayehi paccayo hoti.",
  "anya-e0102n:1114_0": "Abhisaṅkhāraviññāṇaṃ pana asaññasattarūpassa vā pañcavokārabhave vā kammajassa rūpassa",
  "anya-e0102n:1114_1": "suttantikapariyāyato upanissayavasena ekadhāva paccayo hoti. Avasesaṃ paṭhamabhavaṅgato",
  "anya-e0102n:1114_2": "pabhuti sabbampi viññāṇaṃ tassa tassa nāmarūpassa yathārahaṃ paccayo hotīti veditabbaṃ.",
  "anya-e0102n:1114_3": "Vitthārato pana tassa paccayanaye dassiyamāne sabbāpi paṭṭhānakathā vitthāretabbā",
  "anya-e0102n:1114_4": "hotīti na naṃ ārabhāma.",
  "anya-e0102n:1115_0": "Tattha siyā – kathaṃ panetaṃ jānitabbaṃ “paṭisandhināmarūpaṃ viññāṇapaccayā hotī”ti?",
  "anya-e0102n:1115_1": "Suttato yuttito ca. Sutte hi “cittānuparivattino dhammā”tiādinā nayena bahudhā vedanādīnaṃ",
  "anya-e0102n:1115_2": "viññāṇapaccayatā siddhā. Yuttito pana,",
  "anya-e0102n:1116": "Cittajena hi rūpena, idha diṭṭhena sijjhati;",
  "anya-e0102n:1117": "Adiṭṭhassāpi rūpassa, viññāṇaṃ paccayo iti.",
  "anya-e0102n:1118_0": "Citte hi pasanne appasanne vā tadanurūpāni rūpāni uppajjamānāni diṭṭhāni. Diṭṭhena",
  "anya-e0102n:1118_1": "ca adiṭṭhassa anumānaṃ hotīti iminā idha diṭṭhena cittajarūpena adiṭṭhassāpi paṭisandhirūpassa",
  "anya-e0102n:1118_2": "viññāṇaṃ paccayo hotīti jānitabbametaṃ. Kammasamuṭṭhānassāpi hi tassa cittasamuṭṭhānasseva",
  "anya-e0102n:1118_3": "viññāṇapaccayatā paṭṭhāne āgatāti. Evaṃ paccayanayatopettha viññātabbo vinicchayoti.",
  "anya-e0102n:1119": "Ayaṃ “viññāṇapaccayā nāmarūpa”nti padasmiṃ vitthārakathā.",
  "anya-e0102n:1120": "Nāmarūpapaccayāsaḷāyatanapadavitthārakathā",
  "anya-e0102n:1121": "641. Nāmarūpapaccayā saḷāyatanapade –",
  "anya-e0102n:1122": "Nāmaṃ khandhattayaṃ rūpaṃ, bhūtavatthādikaṃ mataṃ;",
  "anya-e0102n:1123": "Katekasesaṃ taṃ tassa, tādisasseva paccayo.",
  "anya-e0102n:1124_0": "Yañhetaṃ saḷāyatanasseva paccayabhūtaṃ nāmarūpaṃ, tattha nāmanti vedanādikkhandhattayaṃ,",
  "anya-e0102n:1124_1": "rūpaṃ pana sasantatipariyāpannaṃ niyamato cattāri bhūtāni cha vatthūni jīvitindriyanti",
  "anya-e0102n:1124_2": "evaṃ bhūtavatthādikaṃ matanti veditabbaṃ. Taṃ pana nāmañca rūpañca nāmarūpañca nāmarūpanti",
  "anya-e0102n:1124_3": "evaṃ katekasesaṃ chaṭṭhāyatanañca saḷāyatanañca saḷāyatananti evaṃ katekasesasseva",
  "anya-e0102n:1124_4": "saḷāyatanassa paccayoti veditabbaṃ. Kasmā? Yasmā āruppe nāmameva paccayo, tañca chaṭṭhāyatanasseva",
  "anya-e0102n:1124_5": "na aññassa. “Nāmapaccayā chaṭṭhāyatana”nti hi vibhaṅge vuttaṃ.",
  "anya-e0102n:1125_0": "Tattha siyā – kathaṃ panetaṃ jānitabbaṃ “nāmarūpaṃ saḷāyatanassa paccayo”ti? Nāmarūpabhāve",
  "anya-e0102n:1125_1": "bhāvato. Tassa tassa hi nāmassa rūpassa ca bhāve taṃ taṃ āyatanaṃ hoti, na aññathā.",
  "anya-e0102n:1125_2": "Sā panassa tabbhāvabhāvitā paccayanayasmiṃ yeva āvibhavissati. Tasmā,",
  "anya-e0102n:1126": "Paṭisandhiyā pavatte vā, hoti yaṃ yassa paccayo;",
  "anya-e0102n:1127": "Yathā ca paccayo hoti, tathā neyyaṃ vibhāvinā.",
  "anya-e0102n:1128": "Tatrāyamatthadīpanā –",
  "anya-e0102n:1129": "Nāmameva hi āruppe, paṭisandhipavattisu;",
  "anya-e0102n:1130": "Paccayo sattadhā chadhā, hoti taṃ avakaṃsato.",
  "anya-e0102n:1131_0": "Kathaṃ? Paṭisandhiyaṃ tāva avakaṃsato sahajātaaññamaññanissayasampayuttavipākaatthiavigatapaccayehi",
  "anya-e0102n:1131_1": "sattadhā nāmaṃ chaṭṭhāyatanassa paccayo hoti. Kiñci panettha hetupaccayena, kiñci",
  "anya-e0102n:1131_2": "āhārapaccayenāti evaṃ aññathāpi paccayo hoti, tassa vasena ukkaṃsāvakaṃso veditabbo.",
  "anya-e0102n:1132_0": "Pavattepi vipākaṃ vuttanayeneva paccayo hoti, itaraṃ pana avakaṃsato vuttappakāresu",
  "anya-e0102n:1132_1": "paccayesu vipākapaccayavajjehi chahi paccayehi paccayo hoti. Kiñci panettha hetupaccayena,",
  "anya-e0102n:1132_2": "kiñci āhārapaccayenāti evaṃ aññathāpi paccayo hoti, tassa vasena ukkaṃsāvakaṃso veditabbo.",
  "anya-e0102n:1133": "Aññasmimpi bhave nāmaṃ, tatheva paṭisandhiyaṃ;",
  "anya-e0102n:1134": "Chaṭṭhassa itaresaṃ taṃ, chahākārehi paccayo.",
  "anya-e0102n:1135_0": "Āruppato hi aññasmimpi pañcavokārabhave taṃ vipākanāmaṃ hadayavatthuno sahāyaṃ hutvā",
  "anya-e0102n:1135_1": "chaṭṭhassa manāyatanassa yathā āruppe vuttaṃ, tatheva avakaṃsato sattadhā paccayo",
  "anya-e0102n:1135_2": "hoti. Itaresaṃ pana taṃ pañcannaṃ cakkhāyatanādīnaṃ catumahābhūtasahāyaṃ hutvā sahajātanissayavipākavippayuttaatthiavigatavasena",
  "anya-e0102n:1135_3": "chahākārehi paccayo hoti. Kiñci panettha hetupaccayena, kiñci āhārapaccayenāti evaṃ",
  "anya-e0102n:1135_4": "aññathāpi paccayo hoti, tassa vasena ukkaṃsāvakaṃso veditabbo.",
  "anya-e0102n:1136": "Pavattepi tathā hoti, pākaṃ pākassa paccayo;",
  "anya-e0102n:1137": "Apākaṃ avipākassa, chadhā chaṭṭhassa paccayo.",
  "anya-e0102n:1138_0": "Pavattepi hi pañcavokārabhave yathā paṭisandhiyaṃ, tatheva vipākanāmaṃ vipākassa",
  "anya-e0102n:1138_1": "chaṭṭhāyatanassa avakaṃsato sattadhā paccayo hoti. Avipākaṃ pana avipākassa chaṭṭhassa",
  "anya-e0102n:1138_2": "avakaṃsatova tato vipākapaccayaṃ apanetvā chadhā paccayo hoti. Vuttanayeneva panettha",
  "anya-e0102n:1138_3": "ukkaṃsāvakaṃso veditabbo.",
  "anya-e0102n:1139": "Tattheva sesapañcannaṃ, vipākaṃ paccayo bhave;",
  "anya-e0102n:1140": "Catudhā avipākampi, evameva pakāsitaṃ.",
  "anya-e0102n:1141_0": "Tattheva hi pavatte sesānaṃ cakkhāyatanādīnaṃ pañcannaṃ cakkhupasādādivatthukaṃ itarampi",
  "anya-e0102n:1141_1": "vipākanāmaṃ pacchājātavippayuttaatthiavigatapaccayehi catudhā paccayo hoti. Yathā",
  "anya-e0102n:1141_2": "ca vipākaṃ, avipākampi evameva pakāsitaṃ. Tasmā kusalādibhedampi tesaṃ catudhā paccayo",
  "anya-e0102n:1141_3": "hotīti veditabbaṃ. Evaṃ tāva nāmameva paṭisandhiyaṃ pavatte vā yassa yassa āyatanassa",
  "anya-e0102n:1141_4": "paccayo hoti, yathā ca paccayo hoti, tathā veditabbaṃ.",
  "anya-e0102n:1142": "Rūpaṃ panettha āruppe, bhave bhavati paccayo;",
  "anya-e0102n:1143": "Na ekāyatanassāpi, pañcakkhandhabhave pana.",
  "anya-e0102n:1144": "Rūpato sandhiyaṃ vatthu, chadhā chaṭṭhassa paccayo;",
  "anya-e0102n:1145": "Bhūtāni catudhā honti, pañcannaṃ avisesato.",
  "anya-e0102n:1146_0": "Rūpato hi paṭisandhiyaṃ vatthurūpaṃ chaṭṭhassa manāyatanassa sahajātaaññamaññanissayavippayuttaatthiavigatapaccayehi",
  "anya-e0102n:1146_1": "chadhā paccayo hoti. Cattāri pana bhūtāni avisesato paṭisandhiyaṃ pavatte ca yaṃ",
  "anya-e0102n:1146_2": "yaṃ āyatanaṃ uppajjati, tassa tassa vasena pañcannampi cakkhāyatanādīnaṃ sahajātanissayaatthiavigatapaccayehi",
  "anya-e0102n:1146_3": "catudhā paccayā honti.",
  "anya-e0102n:1147": "Tidhā jīvitametesaṃ, āhāro ca pavattiyaṃ;",
  "anya-e0102n:1148": "Tāneva chadhā chaṭṭhassa, vatthu tasseva pañcadhā.",
  "anya-e0102n:1149_0": "Etesaṃ pana cakkhādīnaṃ pañcannaṃ paṭisandhiyaṃ pavatte ca atthi avigataindriyavasena",
  "anya-e0102n:1149_1": "rūpajīvitaṃ tidhā paccayo hoti. Āhāro ca atthiavigatāhāravasena tividhā paccayo hoti,",
  "anya-e0102n:1149_2": "so ca kho ye sattā āhārūpajīvino, tesaṃ āhārānugate kāye pavattiyaṃyeva, no paṭisandhiyaṃ.",
  "anya-e0102n:1149_3": "Tāni pana pañca cakkhāyatanādīni chaṭṭhassa cakkhu sotaghānajivhākāyaviññāṇasaṅkhātassa",
  "anya-e0102n:1149_4": "manāyatanassa nissayapurejātaindriyavippayuttaatthiavigatavasena chahākārehi paccayā",
  "anya-e0102n:1149_5": "honti pavatte, no paṭisandhiyaṃ. Ṭhapetvā pana pañcaviññāṇāni tasseva avasesamanāyatanassa",
  "anya-e0102n:1149_6": "vatthurūpaṃ nissayapurejātavippayuttaatthiavigatavasena pañcadhā paccayo hoti pavatteyeva,",
  "anya-e0102n:1149_7": "no paṭisandhiyaṃ. Evaṃ rūpameva paṭisandhiyaṃ pavatte vā yassa yassa āyatanassa paccayo",
  "anya-e0102n:1149_8": "hoti, yathā ca paccayo hoti, tathā veditabbaṃ.",
  "anya-e0102n:1150": "Nāmarūpaṃ panubhayaṃ, hoti yaṃ yassa paccayo;",
  "anya-e0102n:1151": "Yathā ca tampi sabbattha, viññātabbaṃ vibhāvinā.",
  "anya-e0102n:1152_0": "Seyyathidaṃ. Paṭisandhiyaṃ tāva pañcavokārabhave khandhattayavatthurūpasaṅkhātaṃ",
  "anya-e0102n:1152_1": "nāmarūpaṃ chaṭṭhāyatanassa sahajātaaññamaññanissayavipākasampayuttavippayuttaatthiavigatapaccayādīhi",
  "anya-e0102n:1152_2": "paccayo hotīti. Idamettha mukhamattaṃ. Vuttanayānusārena pana sakkā sabbaṃ yojetunti",
  "anya-e0102n:1152_3": "na ettha vitthāro dassitoti.",
  "anya-e0102n:1153": "Ayaṃ “nāmarūpapaccayā saḷāyatana”nti padasmiṃ vitthārakathā.",
  "anya-e0102n:1154": "Saḷāyatanapaccayāphassapadavitthārakathā",
  "anya-e0102n:1155": "642. Saḷāyatanapaccayā phassapade –",
  "anya-e0102n:1156": "Saḷeva phassā saṅkhepā, cakkhusamphassaādayo;",
  "anya-e0102n:1157": "Viññāṇamiva bāttiṃsa, vitthārena bhavanti te.",
  "anya-e0102n:1158_0": "Saṅkhepena hi saḷāyatanapaccayā phassoti cakkhusamphasso, sotasamphasso, ghānasamphasso,",
  "anya-e0102n:1158_1": "jivhāsamphasso, kāyasamphasso, manosamphassoti ime cakkhusamphassādayo cha eva phassā",
  "anya-e0102n:1158_2": "bhavanti. Vitthārena pana cakkhusamphassādayo pañca kusalavipākā, pañca akusalavipākāti",
  "anya-e0102n:1158_3": "dasa, sesā bāvīsati-lokiyavipākaviññāṇasampayuttā ca bāvīsatīti evaṃ sabbepi saṅkhārapaccayā",
  "anya-e0102n:1158_4": "vuttaviññāṇamiva bāttiṃsa honti.",
  "anya-e0102n:1159": "Yaṃ panetassa bāttiṃsavidhassāpi phassassa paccayo saḷāyatanaṃ, tattha,",
  "anya-e0102n:1160": "Chaṭṭhena saha ajjhattaṃ, cakkhādiṃ bāhirehipi;",
  "anya-e0102n:1161": "Saḷāyatanamicchanti, chahi saddhiṃ vicakkhaṇā.",
  "anya-e0102n:1162_0": "Tattha ye tāva “upādiṇṇakapavattikathā aya”nti sakasantatipariyāpannameva paccayaṃ",
  "anya-e0102n:1162_1": "paccayuppannañca dīpenti, te “chaṭṭhāyatanapaccayā phasso”ti pāḷianusārato āruppe",
  "anya-e0102n:1162_2": "chaṭṭhāyatanañca, aññattha sabbasaṅgahato saḷāyatanañca phassassa paccayoti ekadesasarūpekasesaṃ",
  "anya-e0102n:1162_3": "katvā chaṭṭhena saha ajjhattaṃ cakkhādiṃ saḷāyatananti icchanti. Tañhi chaṭṭhāyatanañca",
  "anya-e0102n:1162_4": "saḷāyatanañca saḷāyatanantveva saṅkhaṃ gacchati.",
  "anya-e0102n:1163_0": "Ye pana paccayuppannameva ekasantatipariyāpannaṃ dīpenti, paccayaṃ pana bhinnasantānampi,",
  "anya-e0102n:1163_1": "te yaṃ yaṃ āyatanaṃ phassassa paccayo hoti, taṃ sabbampi dīpentā bāhirampi pariggahetvā",
  "anya-e0102n:1163_2": "tadeva chaṭṭhena saha ajjhattaṃ bāhirehipi rūpāyatanādīhi saddhiṃ saḷāyatananti icchanti.",
  "anya-e0102n:1163_3": "Tampi hi chaṭṭhāyatanañca saḷāyatanañca saḷāyatananti etesaṃ ekasese kate saḷāyatanantveva saṅkhaṃ gacchati.",
  "anya-e0102n:1164_0": "Etthāha – na sabbāyatanehi eko phasso sambhoti, nāpi ekamhā āyatanā sabbe phassā,",
  "anya-e0102n:1164_1": "ayañca saḷāyatanapaccayā phassoti ekova vutto, so kasmāti. Tatridaṃ vissajjanaṃ –",
  "anya-e0102n:1164_2": "saccametaṃ, sabbehi eko, ekamhā vā sabbe na sambhonti, sambhoti pana anekehi eko.",
  "anya-e0102n:1164_3": "Yathā cakkhusamphasso cakkhāyatanā rūpāyatanā cakkhuviññāṇasaṅkhātā manāyatanā avasesasampayuttadhammāyatanā",
  "anya-e0102n:1164_4": "cāti evaṃ sabbattha yathānurūpaṃ yojetabbaṃ. Tasmā eva hi,",
  "anya-e0102n:1165": "Ekopanekāyatanappabhavo iti dīpito;",
  "anya-e0102n:1166": "Phassoyaṃ ekavacananiddesenīdha tādinā.",
  "anya-e0102n:1167": "Ekavacananiddesenāti saḷāyatanapaccayā phassoti iminā ekavacananiddesena anekehi āyatanehi eko phasso hotīti tādinā dīpitoti attho. Āyatanesu pana,",
  "anya-e0102n:1168": "Chadhā pañca tato ekaṃ, navadhā bāhirāni cha;",
  "anya-e0102n:1169": "Yathāsambhavametassa, paccayatte vibhāvaye.",
  "anya-e0102n:1170_0": "Tatrāyaṃ vibhāvanā – cakkhāyatanādīni tāva pañca cakkhusamphassādibhedato pañcavidhassa",
  "anya-e0102n:1170_1": "phassassa nissayapurejātindriyavippayuttaatthiavigatavasena chadhā paccayā honti.",
  "anya-e0102n:1170_2": "Tato paraṃ ekaṃ vipākamanāyatanaṃ anekabhedassa vipākamanosamphassassa sahajātaaññamaññanissayavipākāhāraindriyasampayuttaatthiavigatavasena",
  "anya-e0102n:1170_3": "navadhā paccayo hoti. Bāhiresu pana rūpāyatanaṃ cakkhusamphassassa ārammaṇapurejātaatthiavigatavasena",
  "anya-e0102n:1170_4": "catudhā paccayo hoti. Tathā saddāyatanādīni sotasamphassādīnaṃ. Manosamphassassa",
  "anya-e0102n:1170_5": "pana tāni ca dhammāyatanañca tathā ca ārammaṇapaccayamatteneva cāti evaṃ bāhirāni",
  "anya-e0102n:1170_6": "cha yathāsambhavametassa paccayatte vibhāvayeti.",
  "anya-e0102n:1171": "Ayaṃ “saḷāyatanapaccayā phasso”ti padasmiṃ vitthārakathā.",
  "anya-e0102n:1172": "Phassapaccayāvedanāpadavitthārakathā",
  "anya-e0102n:1173": "643. Phassapaccayā vedanāpade –",
  "anya-e0102n:1174": "Dvārato vedanā vuttā, cakkhusamphassajādikā;",
  "anya-e0102n:1175": "Saḷeva tā pabhedena, ekūnanavutī matā.",
  "anya-e0102n:1176_0": "Etassapi padassa vibhaṅge “cakkhusamphassajā vedanā. Sota… ghāna… jivhā… kāya… manosamphassajā",
  "anya-e0102n:1176_1": "vedanā”ti evaṃ dvārato saḷeva vedanā vuttā, tā pana pabhedena ekūnanavutiyā cittehi",
  "anya-e0102n:1176_2": "sampayuttattā ekūnanavuti matā.",
  "anya-e0102n:1177": "Vedanāsu panetāsu, idha bāttiṃsa vedanā;",
  "anya-e0102n:1178": "Vipākacittayuttāva, adhippetāti bhāsitā.",
  "anya-e0102n:1179": "Aṭṭhadhā tattha pañcannaṃ, pañcadvāramhi paccayo;",
  "anya-e0102n:1180": "Sesānaṃ ekadhā phasso, manodvārepi so tathā.",
  "anya-e0102n:1181_0": "Tattha hi pañcadvāre cakkhupasādādivatthukānaṃ pañcannaṃ vedanānaṃ cakkhusamphassādiko",
  "anya-e0102n:1181_1": "phasso sahajātaaññamaññanissayavipākaāhārasampayuttaatthiavigatavasena aṭṭhadhā paccayo",
  "anya-e0102n:1181_2": "hoti. Sesānaṃ pana ekekasmiṃ dvāre sampaṭicchanasantīraṇatadārammaṇavasena pavattānaṃ",
  "anya-e0102n:1181_3": "kāmāvacaravipākavedanānaṃ so cakkhusamphassādiko phasso upanissayavasena ekadhāva paccayo hoti.",
  "anya-e0102n:1182_0": "Manodvārepi so tathāti manodvārepi hi tadārammaṇavasena pavattānaṃ kāmāvacaravipākavedanānaṃ",
  "anya-e0102n:1182_1": "so sahajātamanosamphassasaṅkhāto phasso tatheva aṭṭhadhā paccayo hoti, paṭisandhibhavaṅgacutivasena",
  "anya-e0102n:1182_2": "pavattānaṃ tebhūmakavipākavedanānampi. Yā pana tā manodvāre tadārammaṇavasena pavattā",
  "anya-e0102n:1182_3": "kāmāvacaravedanā, tāsaṃ manodvārāvajjanasampayutto manosamphasso upanissayavasena",
  "anya-e0102n:1182_4": "ekadhāva paccayo hotīti.",
  "anya-e0102n:1183": "Ayaṃ “phassapaccayā vedanā”ti padasmiṃ vitthārakathā.",
  "anya-e0102n:1184": "Vedanāpaccayātaṇhāpadavitthārakathā",
  "anya-e0102n:1185": "644. Vedanāpaccayā taṇhāpade –",
  "anya-e0102n:1186": "Rūpataṇhādibhedena, cha taṇhā idha dīpitā;",
  "anya-e0102n:1187": "Ekekā tividhā tattha, pavattākārato matā.",
  "anya-e0102n:1188_0": "Imasmiṃ hi pade seṭṭhiputto brāhmaṇaputtoti pitito nāmavasena putto viya “rūpataṇhā.",
  "anya-e0102n:1188_1": "Sadda… gandha… rasa… phoṭṭhabba… dhammataṇhā”ti ārammaṇato nāmavasena vibhaṅge cha taṇhā dīpitā.",
  "anya-e0102n:1189_0": "Tāsu pana taṇhāsu ekekā taṇhā pavattiākārato kāmataṇhā, bhavataṇhā, vibhavataṇhāti",
  "anya-e0102n:1189_1": "evaṃ tividhā matā. Rūpataṇhāyeva hi yadā cakkhussa āpāthamāgataṃ rūpārammaṇaṃ kāmassādavasena",
  "anya-e0102n:1189_2": "assādayamānā pavattati, tadā kāmataṇhā nāma hoti. Yadā tadevārammaṇaṃ “dhuvaṃ sassata”nti",
  "anya-e0102n:1189_3": "pavattāya sassatadiṭṭhiyā saddhiṃ pavattati, tadā bhavataṇhā nāma hoti. Sassatadiṭṭhisahagato",
  "anya-e0102n:1189_4": "hi rāgo bhavataṇhāti vuccati. Yadā pana tadevārammaṇaṃ “ucchijjati vinassatī”ti pavattāya",
  "anya-e0102n:1189_5": "ucchedadiṭṭhiyā saddhiṃ pavattati, tadā vibhavataṇhā nāma hoti. Ucchedadiṭṭhisahagato",
  "anya-e0102n:1189_6": "hi rāgo vibhavataṇhāti vuccati. Esa nayo saddataṇhādīsupīti. Etā aṭṭhārasa taṇhā honti.",
  "anya-e0102n:1190_0": "Tā ajjhattarūpādīsu aṭṭhārasa, bahiddhā aṭṭhārasāti chattiṃsa. Iti atītā chattiṃsa,",
  "anya-e0102n:1190_1": "anāgatā chattiṃsa, paccuppannā chattiṃsāti aṭṭhasataṃ taṇhā honti. Tā puna saṅkheppamāṇā",
  "anya-e0102n:1190_2": "rūpādiārammaṇavasena cha, kāmataṇhādivasena vā tissova taṇhā hontīti veditabbā.",
  "anya-e0102n:1191_0": "Yasmā panime sattā puttaṃ assādetvā putte mamattena dhātiyā viya rūpādiārammaṇavasena",
  "anya-e0102n:1191_1": "uppajjamānaṃ vedanaṃ assādetvā vedanāya mamattena rūpādiārammaṇadāyakānaṃ cittakāra-gandhabba-gandhika-sūda-tantavāyarasāyanavidhāyakavejjādīnaṃ",
  "anya-e0102n:1191_2": "mahāsakkāraṃ karonti. Tasmā sabbāpesā vedanāpaccayā taṇhā hotīti veditabbā.",
  "anya-e0102n:1192": "Yasmā cettha adhippetā, vipākasukhavedanā;",
  "anya-e0102n:1193": "Ekāva ekadhāvesā, tasmā taṇhāya paccayo.",
  "anya-e0102n:1194": "Ekadhāti upanissayapaccayeneva paccayo hoti. Yasmā vā,",
  "anya-e0102n:1195": "Dukkhī sukhaṃ patthayati, sukhī bhiyyopi icchati;",
  "anya-e0102n:1196": "Upekkhā pana santattā, sukhamicceva bhāsitā.",
  "anya-e0102n:1197": "Taṇhāya paccayā tasmā, honti tissopi vedanā;",
  "anya-e0102n:1198": "Vedanāpaccayā taṇhā, iti vuttā mahesinā.",
  "anya-e0102n:1199": "Vedanāpaccayā cāpi, yasmā nānusayaṃ vinā;",
  "anya-e0102n:1200": "Hoti tasmā na sā hoti, brāhmaṇassa vusīmatoti.",
  "anya-e0102n:1201": "Ayaṃ “vedanāpaccayā taṇhā”ti padasmiṃ vitthārakathā.",
  "anya-e0102n:1202": "Taṇhāpaccayāupādānapadavitthārakathā",
  "anya-e0102n:1203": "645. Taṇhāpaccayā upādānapade –",
  "anya-e0102n:1204": "Upādānāni cattāri, tāni atthavibhāgato;",
  "anya-e0102n:1205": "Dhammasaṅkhepavitthārā, kamato ca vibhāvaye.",
  "anya-e0102n:1206_0": "Tatrāyaṃ vibhāvanā – kāmupādānaṃ, diṭṭhupādānaṃ, sīlabbatupādānaṃ, attavādupādānanti",
  "anya-e0102n:1206_1": "imāni tāvettha cattāri upādānāni. Tesaṃ ayaṃ atthavibhāgo – vatthusaṅkhātaṃ kāmaṃ",
  "anya-e0102n:1206_2": "upādiyatīti kāmupādānaṃ, kāmo ca so upādānañcātipi kāmupādānaṃ. Upādānanti daḷhaggahaṇaṃ.",
  "anya-e0102n:1206_3": "Daḷhattho hettha upasaddo upāyāsaupakaṭṭhādīsu viya. Tathā diṭṭhi ca sā upādānañcāti",
  "anya-e0102n:1206_4": "diṭṭhupādānaṃ. Diṭṭhiṃ upādiyatīti vā diṭṭhupādānaṃ. “Sassato attā ca loko cā”tiādīsu",
  "anya-e0102n:1206_5": "hi purimadiṭṭhiṃ uttaradiṭṭhi upādiyati. Tathā sīlabbataṃ upādiyatīti sīlabbatupādānaṃ.",
  "anya-e0102n:1206_6": "Sīlabbatañca taṃ upādānañcātipi sīlabbatupādānaṃ. Gosīlagovatādīni hi “evaṃ suddhī”ti",
  "anya-e0102n:1206_7": "abhinivesato sayameva upādānāni. Tathā vadanti etenāti vādo. Upādiyanti etenāti upādānaṃ.",
  "anya-e0102n:1206_8": "Kiṃ vadanti, upādiyanti vā? Attānaṃ. Attano vādupādānaṃ attavādupādānaṃ. Attavādamattameva",
  "anya-e0102n:1206_9": "vā attāti upādiyanti etenāti attavādupādānaṃ. Ayaṃ tāva tesaṃ atthavibhāgo.",
  "anya-e0102n:1207_0": "Dhammasaṅkhepavitthāre pana kāmupādānaṃ tāva “tattha katamaṃ kāmupādānaṃ? Yo kāmesu",
  "anya-e0102n:1207_1": "kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṃ,",
  "anya-e0102n:1207_2": "idaṃ vuccati kāmupādāna”nti āgatattā saṅkhepato taṇhādaḷhattaṃ vuccati. Taṇhādaḷhattaṃ",
  "anya-e0102n:1207_3": "nāma purimataṇhāupanissayapaccayena daḷhasambhūtā uttarataṇhāva. Keci panāhu “appattavisayapatthanā",
  "anya-e0102n:1207_4": "taṇhā andhakāre corassa hatthappasāraṇaṃ viya, sampattavisayaggahaṇaṃ upādānaṃ tasseva",
  "anya-e0102n:1207_5": "bhaṇḍaggahaṇaṃ viya. Appicchatāsantuṭṭhitāpaṭipakkhā ca te dhammā. Tathā pariyesanārakkhadukkhamūlā”ti.",
  "anya-e0102n:1207_6": "Sesupādānattayaṃ pana saṅkhepato diṭṭhimattameva.",
  "anya-e0102n:1208_0": "Vitthārato pana pubbe rūpādīsu vuttaaṭṭhasatappabhedāyapi taṇhāya daḷhabhāvo kāmupādānaṃ.",
  "anya-e0102n:1208_1": "Dasavatthukā micchādiṭṭhi diṭṭhupādānaṃ. Yathāha – “tattha katamaṃ diṭṭhupādānaṃ?",
  "anya-e0102n:1208_2": "Natthi dinnaṃ, natthi yiṭṭhaṃ…pe… sacchikatvā pavedentīti yā evarūpā diṭṭhi…pe… vipariyesaggāho.",
  "anya-e0102n:1208_3": "Idaṃ vuccati diṭṭhupādāna”nti. Sīlabbatehi suddhīti parāmasanaṃ pana sīlabbatupādānaṃ.",
  "anya-e0102n:1208_4": "Yathāha – “tattha katamaṃ sīlabbatupādānaṃ? Sīlena suddhi, vatena suddhi, sīlabbatena",
  "anya-e0102n:1208_5": "suddhīti yā evarūpā diṭṭhi…pe… vipariyesaggāho. Idaṃ vuccati sīlabbatupādāna”nti.",
  "anya-e0102n:1208_6": "Vīsativatthukā sakkāyadiṭṭhi attavādupādānaṃ. Yathāha – “tattha katamaṃ attavādupādānaṃ?",
  "anya-e0102n:1208_7": "Idha assutavā puthujjano…pe… sappurisadhamme avinīto rūpaṃ attato samanupassati…pe…",
  "anya-e0102n:1208_8": "vipariyesaggāho, idaṃ vuccati attavādupādāna”nti. Ayamettha dhammasaṅkhepavitthāro.",
  "anya-e0102n:1209_0": "Kamatoti ettha pana tividho kamo uppattikkamo pahānakkamo desanākkamo ca. Tattha",
  "anya-e0102n:1209_1": "anamatagge saṃsāre imassa paṭhamaṃ uppattīti abhāvato kilesānaṃ nippariyāyena uppattikkamo",
  "anya-e0102n:1209_2": "na vuccati. Pariyāyena pana yebhuyyena ekasmiṃ bhave attaggāhapubbaṅgamo sassatucchedābhiniveso,",
  "anya-e0102n:1209_3": "tato “sassato ayaṃ attā”ti gaṇhato attavisuddhatthaṃ sīlabbatupādānaṃ, “ucchijjatī”ti",
  "anya-e0102n:1209_4": "gaṇhato paralokanirapekkhassa kāmupādānanti evaṃ paṭhamaṃ attavādupādānaṃ, tato diṭṭhisīlabbatakāmupādānānīti",
  "anya-e0102n:1209_5": "ayametesaṃ ekasmiṃ bhave uppattikkamo.",
  "anya-e0102n:1210": "Diṭṭhupādānādīni cettha paṭhamaṃ pahīyanti sotāpattimaggavajjhattā. Kāmupādānaṃ pacchā, arahattamaggavajjhattāti ayametesaṃ pahānakkamo.",
  "anya-e0102n:1211_0": "Mahāvisayattā pana pākaṭattā ca etesu kāmupādānaṃ paṭhamaṃ desitaṃ. Mahāvisayaṃ hi",
  "anya-e0102n:1211_1": "taṃ aṭṭhacittasampayogā, appavisayāni itarāni catucittasampayogā, yebhuyyena ca ālayarāmattā",
  "anya-e0102n:1211_2": "pajāya pākaṭaṃ kāmupādānaṃ, na itarāni. Kāmupādāna vā kāmānaṃ samadhigamatthaṃ kotūhalamaṅgalādibahulo",
  "anya-e0102n:1211_3": "hoti, sāssa diṭṭhīti tadanantaraṃ diṭṭhupādānaṃ, taṃ pabhijjamānaṃ sīlabbataattavādupādānavasena",
  "anya-e0102n:1211_4": "duvidhaṃ hoti. Tasmiṃ dvaye gokiriyaṃ kukkurakiriyaṃ vā disvāpi veditabbato oḷārikanti",
  "anya-e0102n:1211_5": "sīlabbatupādānaṃ paṭhamaṃ desitaṃ. Sukhumattā ante attavādupādānanti ayametesaṃ desanākkamo.",
  "anya-e0102n:1212": "Taṇhā ca purimassettha, ekadhā hoti paccayo;",
  "anya-e0102n:1213": "Sattadhā aṭṭhadhā vāpi, hoti sesattayassa sā.",
  "anya-e0102n:1214_0": "Ettha ca evaṃ desite upādānacatukke purimassa kāmupādānassa kāmataṇhā upanissayavasena",
  "anya-e0102n:1214_1": "ekadhāva paccayo hoti, taṇhābhinanditesu visayesu uppattito. Sesattayassa pana sahajātaaññamaññanissayasampayuttaatthiavigatahetuvasena",
  "anya-e0102n:1214_2": "sattadhā vā, upanissayena saha aṭṭhadhā vāpi paccayo hoti. Yadā ca sā upanissayavasena",
  "anya-e0102n:1214_3": "paccayo hoti, tadā asahajātāva hotīti.",
  "anya-e0102n:1215": "Ayaṃ “taṇhāpaccayā upādāna”nti padasmiṃ vitthārakathā.",
  "anya-e0102n:1216": "Upādānapaccayābhavapadavitthārakathā",
  "anya-e0102n:1217": "646. Upādānapaccayā bhavapade –",
  "anya-e0102n:1218": "Atthato dhammato ceva, sātthato bhedasaṅgahā;",
  "anya-e0102n:1219": "Yaṃ yassa paccayo ceva, viññātabbo vinicchayo.",
  "anya-e0102n:1220_0": "Tattha bhavatīti bhavo. So kammabhavo upapattibhavo cāti duvidho hoti. Yathāha –",
  "anya-e0102n:1220_1": "“bhavo duvidhena atthi kammabhavo, atthi upapattibhavo”ti. Tattha kammameva bhavo",
  "anya-e0102n:1220_2": "kammabhavo, tathā upapattiyeva bhavo upapattibhavo. Ettha ca upapatti bhavatīti bhavo.",
  "anya-e0102n:1220_3": "Kammaṃ pana yathā sukhakāraṇattā “sukho buddhānaṃ uppādo”ti vutto, evaṃ bhavakāraṇattā",
  "anya-e0102n:1220_4": "phalavohārena bhavoti veditabbanti. Evaṃ tāvettha atthato viññātabbo vinicchayo.",
  "anya-e0102n:1221_0": "647. Dhammato pana kammabhavo tāva saṅkhepato cetanā ceva cetanāsampayuttā ca abhijjhādayo",
  "anya-e0102n:1221_1": "kammasaṅkhātā dhammā. Yathāha – “tattha katamo kammabhavo? Puññābhisaṅkhāro apuññābhisaṅkhāro",
  "anya-e0102n:1221_2": "āneñjābhisaṅkhāro parittabhūmako vā mahābhūmako vā, ayaṃ vuccati kammabhavo. Sabbampi",
  "anya-e0102n:1221_3": "bhavagāmikammaṃ kammabhavo”ti. Ettha hi puññābhisaṅkhāroti terasa cetanā. Apuññābhisaṅkhāroti",
  "anya-e0102n:1221_4": "dvādasa. Āneñjābhisaṅkhāroti catasso cetanā. Evaṃ parittabhūmako vā mahābhūmako vāti",
  "anya-e0102n:1221_5": "etena tāsaṃyeva cetanānaṃ mandabahuvipākatā vuttā. Sabbampi bhavagāmikammanti iminā",
  "anya-e0102n:1221_6": "pana cetanāsampayuttā abhijjhādayo vuttā.",
  "anya-e0102n:1222_0": "Upapattibhavo pana saṅkhepato kammābhinibbattā khandhā, pabhedato navavidho hoti.",
  "anya-e0102n:1222_1": "Yathāha – “tattha katamo upapattibhavo? Kāmabhavo rūpabhavo arūpabhavo saññābhavo",
  "anya-e0102n:1222_2": "asaññābhavo nevasaññānāsaññābhavo, ekavokārabhavo catuvokārabhavo pañcavokārabhavo,",
  "anya-e0102n:1222_3": "ayaṃ vuccati upapattibhavo”ti. Tattha kāmasaṅkhāto bhavo kāmabhavo. Esa nayo rūpārūpabhavesu.",
  "anya-e0102n:1222_4": "Saññāvataṃ bhavo, saññā vā ettha bhave atthīti saññābhavo. Vipariyāyena asaññābhavo.",
  "anya-e0102n:1222_5": "Oḷārikāya saññāya abhāvā sukhumāya ca bhāvā nevasaññā, nāsaññā asmiṃ bhaveti nevasaññānāsaññābhavo.",
  "anya-e0102n:1222_6": "Ekena rūpakkhandhena vokiṇṇo bhavo ekavokārabhavo. Eko vā vokāro assa bhavassāti",
  "anya-e0102n:1222_7": "ekavokārabhavo. Esa nayo catuvokārapañcavokārabhavesu. Tattha kāmabhavo pañca upādiṇṇakkhandhā.",
  "anya-e0102n:1222_8": "Tathā rūpabhavo. Arūpabhavo cattāro, saññābhavo pañca. Asaññābhavo eko upādiṇṇakkhandho.",
  "anya-e0102n:1222_9": "Nevasaññānāsaññābhavo cattāro. Ekavokārabhavādayo ekacatupañcakkhandhā upādiṇṇakkhandhehīti",
  "anya-e0102n:1222_10": "evamettha dhammatopi viññātabbo vinicchayo.",
  "anya-e0102n:1223_0": "648. Sātthatoti yathā ca bhavaniddese, tatheva kāmaṃ saṅkhāraniddesepi puññābhisaṅkhārādayova",
  "anya-e0102n:1223_1": "vuttā, evaṃ santepi purime atītakammavasena idha paṭisandhiyā paccayattā, ime paccuppannakammavasena",
  "anya-e0102n:1223_2": "āyatiṃ paṭisandhiyā paccayattāti punavacanaṃ sātthakameva, pubbe vā “tattha katamo",
  "anya-e0102n:1223_3": "puññābhisaṅkhāro? Kusalā cetanā kāmāvacarā”ti evamādinā nayena cetanāva saṅkhārāti",
  "anya-e0102n:1223_4": "vuttā. Idha pana “sabbampi bhavagāmikamma”nti vacanato cetanāsampayuttāpi. Pubbe",
  "anya-e0102n:1223_5": "ca viññāṇapaccayameva kammaṃ “saṅkhārā”ti vuttaṃ. Idāni asaññābhavanibbattakampi.",
  "anya-e0102n:1223_6": "Kiṃ vā bahunā, “avijjāpaccayā saṅkhārā”ti ettha puññābhisaṅkhārādayova kusalākusalā",
  "anya-e0102n:1223_7": "dhammā vuttā. “Upādānapaccayā bhavo”ti idha pana upapattibhavassāpi saṅgahitattā",
  "anya-e0102n:1223_8": "kusalākusalābyākatā dhammā vuttā. Tasmā sabbathāpi sātthakamevidaṃ punavacananti",
  "anya-e0102n:1223_9": "evamettha sātthatopi viññātabbo vinicchayo.",
  "anya-e0102n:1224_0": "649. Bhedasaṅgahāti upādānapaccayā bhavassa bhedato ceva saṅgahato ca. Yañhi kāmupādānapaccayā",
  "anya-e0102n:1224_1": "kāmabhavanibbattakaṃ kammaṃ karīyati, so kammabhavo. Tadabhinibbattā khandhā upapattibhavo.",
  "anya-e0102n:1224_2": "Esa nayo rūpārūpabhavesu. Evaṃ kāmupādānapaccayā dve kāmabhavā, tadantogadhā ca saññābhavapañcavokārabhavā,",
  "anya-e0102n:1224_3": "dve rūpabhavā, tadantogadhā ca saññābhavaasaññābhavaekavokārabhavapañcavokārabhavā,",
  "anya-e0102n:1224_4": "dve arūpabhavā, tadantogadhā ca saññābhavanevasaññānāsaññābhavacatuvokārabhavāti",
  "anya-e0102n:1224_5": "saddhiṃ antogadhehi cha bhavā. Yathā ca kāmupādānapaccayā saddhiṃ antogadhehi cha",
  "anya-e0102n:1224_6": "bhavā. Tathā sesupādānapaccayāpīti evaṃ upādānapaccayā bhedato saddhiṃ antogadhehi catuvīsati bhavā.",
  "anya-e0102n:1225_0": "Saṅgahato pana kammabhavaṃ upapattibhavañca ekato katvā kāmupādānapaccayā saddhiṃ",
  "anya-e0102n:1225_1": "antogadhehi eko kāmabhavo. Tathā rūpārūpabhavāti tayo bhavā. Tathā sesupādānapaccayā",
  "anya-e0102n:1225_2": "pīti. Evaṃ upādānapaccayā saṅgahato saddhiṃ antogadhehi dvādasa bhavā. Apica avisesena",
  "anya-e0102n:1225_3": "upādānapaccayā kāmabhavūpagaṃ kammaṃ kammabhavo. Tadabhinibbattā khandhā upapattibhavo.",
  "anya-e0102n:1225_4": "Esa nayo rūpārūpabhavesu. Evaṃ upādānapaccayā saddhiṃ antogadhehi dve kāmabhavā,",
  "anya-e0102n:1225_5": "dve rūpabhavā, dve arūpabhavāti aparena pariyāyena saṅgahato cha bhavā. Kammabhavaupapattibhavabhedaṃ",
  "anya-e0102n:1225_6": "vā anupagamma saddhiṃ antogadhehi kāmabhavādivasena tayo bhavā honti. Kāmabhavādibhedampi",
  "anya-e0102n:1225_7": "anupagamma kammabhavaupapattibhavavasena dve bhavā honti. Kammupapattibhedañcāpi",
  "anya-e0102n:1225_8": "anupagamma upādānapaccayā bhavoti bhavavasena ekova bhavo hotīti evamettha upādānapaccayassa",
  "anya-e0102n:1225_9": "bhavassa bhedasaṅgahāpi viññātabbo vinicchayo.",
  "anya-e0102n:1226_0": "650. Yaṃ yassa paccayo cevāti yañcettha upādānaṃ yassa paccayo hoti, tatopi viññātabbo",
  "anya-e0102n:1226_1": "vinicchayoti attho. Kiṃ panettha kassa paccayo hoti? Yaṃkiñci yassa kassaci paccayo",
  "anya-e0102n:1226_2": "hotiyeva. Ummattako viya hi puthujjano. So idaṃ yuttaṃ idaṃ ayuttanti avicāretvā",
  "anya-e0102n:1226_3": "yassa kassaci upādānassa vasena yaṃkiñci bhavaṃ patthetvā yaṃkiñci kammaṃ karotiyeva.",
  "anya-e0102n:1226_4": "Tasmā yadekacce sīlabbatupādānena rūpārūpabhavā na hontīti vadanti, taṃ na gahetabbaṃ.",
  "anya-e0102n:1226_5": "Sabbena pana sabbo hotīti gahetabbaṃ.",
  "anya-e0102n:1227_0": "Seyyathidaṃ – idhekacco anussavavasena vā diṭṭhānusārena vā “kāmā nāmete manussaloke",
  "anya-e0102n:1227_1": "ceva khattiyamahāsālakulādīsu, cha kāmāvacaradevaloke ca samiddhā”ti cintetvā tesaṃ",
  "anya-e0102n:1227_2": "adhigamatthaṃ asaddhammassavanādīhi vañcito “iminā kammena kāmā sampajjantī”ti maññamāno",
  "anya-e0102n:1227_3": "kāmupādānavasena kāyaduccaritādīnipi karoti, so duccaritapāripūriyā apāye upapajjati.",
  "anya-e0102n:1227_4": "Sandiṭṭhike vā pana kāme patthayamāno paṭiladdhe ca gopayamāno kāmupādānavasena kāyaduccaritādīni",
  "anya-e0102n:1227_5": "karoti, so duccaritapāripūriyā apāye upapajjati. Tatrāssa upapattihetubhūtaṃ kammaṃ",
  "anya-e0102n:1227_6": "kammabhavo. Kammābhinibbattā khandhā upapattibhavo. Saññābhavapañcavokārabhavā pana tadantogadhā eva.",
  "anya-e0102n:1228_0": "Aparo pana saddhammassavanādīhi upabrūhitañāṇo “iminā kammena kāmā sampajjantī”ti",
  "anya-e0102n:1228_1": "maññamāno kāmupādānavasena kāyasucaritādīni karoti. So sucaritapāripūriyā devesu",
  "anya-e0102n:1228_2": "vā manussesu vā upapajjati. Tatrāssa upapattihetubhūtaṃ kammaṃ kammabhavo. Kammābhinibbattā",
  "anya-e0102n:1228_3": "khandhā upapattibhavo. Saññābhavapañcavokārabhavā pana tadantogadhā eva. Iti kāmupādānaṃ",
  "anya-e0102n:1228_4": "sappabhedassa sāntogadhassa kāmabhavassa paccayo hoti.",
  "anya-e0102n:1229_0": "Aparo “rūpārūpabhavesu tato samiddhatarā kāmā”ti sutvā parikappetvā vā kāmupādānavaseneva",
  "anya-e0102n:1229_1": "rūpārūpasamāpattiyo nibbattetvā samāpattibalena rūpārūpabrahmaloke upapajjati. Tatrāssa",
  "anya-e0102n:1229_2": "upapattihetubhūtaṃ kammaṃ kammabhavo. Kammābhinibbattā khandhā upapattibhavo. Saññā-asaññā-nevasaññānāsaññā-eka-catu-pañcavokārabhavā",
  "anya-e0102n:1229_3": "pana tadantogadhā eva. Iti kāmupādānaṃ sappabhedānaṃ sāntogadhānaṃ rūpārūpabhavānampi paccayo hoti.",
  "anya-e0102n:1230_0": "Aparo “ayaṃ attā nāma kāmāvacarasampattibhave vā rūpārūpabhavānaṃ vā aññatarasmiṃ",
  "anya-e0102n:1230_1": "ucchinne suucchinno hotī”ti ucchedadiṭṭhiṃ upādāya tadupagaṃ kammaṃ karoti, tassa",
  "anya-e0102n:1230_2": "taṃ kammaṃ kammabhavo. Kammābhinibbattā khandhā upapattibhavo. Saññābhavādayo pana",
  "anya-e0102n:1230_3": "tadantogadhā eva. Iti diṭṭhupādānaṃ sappabhedānaṃ sāntogadhānaṃ tiṇṇampi kāmarūpārūpabhavānaṃ paccayo hoti.",
  "anya-e0102n:1231_0": "Aparo “ayaṃ attā nāma kāmāvacarasampattibhave vā rūpārūpabhavānaṃ vā aññatarasmiṃ",
  "anya-e0102n:1231_1": "sukhī hoti vigatapariḷāho”ti attavādupādānena tadupagaṃ kammaṃ karoti, tassa taṃ",
  "anya-e0102n:1231_2": "kammaṃ kammabhavo. Tadabhinibbattā khandhā upapattibhavo. Saññābhavādayo pana tadantogadhā",
  "anya-e0102n:1231_3": "eva. Iti attavādupādānaṃ sappabhedānaṃ sāntogadhānaṃ tiṇṇaṃ bhavānaṃ paccayo hoti.",
  "anya-e0102n:1232_0": "Aparo “idaṃ sīlabbataṃ nāma kāmāvacarasampattibhave vā rūpārūpabhavānaṃ vā aññatarasmiṃ",
  "anya-e0102n:1232_1": "paripūrentassa sukhaṃ pāripūriṃ gacchatī”ti sīlabbatupādānavasena tadupagaṃ kammaṃ",
  "anya-e0102n:1232_2": "karoti, tassa taṃ kammaṃ kammabhavo. Tadabhinibbattā khandhā upapattibhavo. Saññābhavādayo",
  "anya-e0102n:1232_3": "pana tadantogadhā eva. Iti sīlabbatupādānaṃ sappabhedānaṃ sāntogadhānaṃ tiṇṇaṃ bhavānaṃ",
  "anya-e0102n:1232_4": "paccayo hoti. Evamettha yaṃ yassa paccayo hoti, tatopi viññātabbo vinicchayo.",
  "anya-e0102n:1233": "Kiṃ panettha kassa bhavassa kathaṃ paccayo hotīti ce?",
  "anya-e0102n:1234": "Rūpārūpabhavānaṃ, upanissayapaccayo upādānaṃ;",
  "anya-e0102n:1235": "Sahajātādīhipi taṃ, kāmabhavassāti viññeyyaṃ.",
  "anya-e0102n:1236_0": "Rūpārūpabhavānaṃ hi, kāmabhavapariyāpannassa ca kammabhave kusalakammasseva, upapattibhavassa",
  "anya-e0102n:1236_1": "cetaṃ catubbidhampi upādānaṃ upanissayapaccayavasena ekadhāva paccayo hoti. Kāmabhave",
  "anya-e0102n:1236_2": "attanā sampayuttākusalakammabhavassa sahajātaaññamaññanissayasampayuttaatthiavigatahetupaccayappabhedehi",
  "anya-e0102n:1236_3": "sahajātādīhi paccayo hoti. Vippayuttassa pana upanissayapaccayenevāti.",
  "anya-e0102n:1237": "Ayaṃ “upādānapaccayā bhavo”ti padasmiṃ vitthārakathā.",
  "anya-e0102n:1238": "Bhavapaccayājātiādivitthārakathā",
  "anya-e0102n:1239_0": "651. Bhavapaccayā jātītiādīsu jātiādīnaṃ vinicchayo saccaniddese vuttanayeneva veditabbo.",
  "anya-e0102n:1239_1": "Bhavoti panettha kammabhavova adhippeto. So hi jātiyā paccayo, na upapattibhavo.",
  "anya-e0102n:1239_2": "So ca pana kammapaccayaupanissayapaccayavasena dvedhā paccayo hotīti.",
  "anya-e0102n:1240_0": "Tattha siyā – kathaṃ panetaṃ jānitabbaṃ bhavo jātiyā paccayoti ce? Bāhirapaccayasamattepi",
  "anya-e0102n:1240_1": "hīnapaṇītatādivisesadassanato. Bāhirānaṃ hi janakajananīsukkasoṇitāhārādīnaṃ paccayānaṃ",
  "anya-e0102n:1240_2": "samattepi sattānaṃ yamakānampi sataṃ hīnapaṇītatādiviseso dissati. So ca na ahetuko",
  "anya-e0102n:1240_3": "sabbadā ca sabbesañca abhāvato, na kammabhavato aññahetuko tadabhinibbattakasattānaṃ",
  "anya-e0102n:1240_4": "ajjhattasantāne aññassa kāraṇassa abhāvatoti kammabhavahetukova. Kammaṃ hi sattānaṃ",
  "anya-e0102n:1240_5": "hīnapaṇītatādivisesassa hetu. Tenāha bhagavā “kammaṃ satte vibhajati yadidaṃ hīnappaṇītatāyā”ti.",
  "anya-e0102n:1240_6": "Tasmā jānitabbametaṃ “bhavo jātiyā paccayo”ti.",
  "anya-e0102n:1241_0": "Yasmā ca asati jātiyā jarāmaraṇaṃ nāma, sokādayo vā dhammā na honti. Jātiyā pana",
  "anya-e0102n:1241_1": "sati jarāmaraṇañceva, jarāmaraṇasaṅkhātadukkhadhammaphuṭṭhassa ca bālajanassa jarāmaraṇābhisambandhā",
  "anya-e0102n:1241_2": "vā tena tena dukkhadhammena phuṭṭhassa anabhisambandhā vā sokādayo ca dhammā honti.",
  "anya-e0102n:1241_3": "Tasmā ayampi jāti jarāmaraṇassa ceva sokādīnañca paccayo hotīti veditabbā. Sā pana",
  "anya-e0102n:1241_4": "upanissayakoṭiyā ekadhāva paccayo hotīti.",
  "anya-e0102n:1242": "Ayaṃ “bhavapaccayā jātī”tiādīsu vitthārakathā.",
  "anya-e0102n:1243": "Bhavacakkakathā",
  "anya-e0102n:1244": "652. Yasmā panettha sokādayo avasāne vuttā, tasmā yā sā avijjāpaccayā saṅkhārāti evametassa bhavacakkassa ādimhi vuttā, sā,",
  "anya-e0102n:1245": "Sokādīhi avijjā, siddhā bhavacakkamaviditādimidaṃ;",
  "anya-e0102n:1246": "Kārakavedakarahitaṃ, dvādasavidhasuññatāsuññaṃ.",
  "anya-e0102n:1247": "Satataṃ samitaṃ pavattatīti veditabbaṃ.",
  "anya-e0102n:1248_0": "Kathaṃ panettha sokādīhi avijjā siddhā, kathamidaṃ bhavacakkaṃ aviditādi, kathaṃ",
  "anya-e0102n:1248_1": "kārakavedakarahitaṃ, kathaṃ dvādasavidhasuññatāsuññanti ce? Ettha hi sokadomanassupāyāsā",
  "anya-e0102n:1248_2": "avijjāya aviyogino, paridevo ca nāma mūḷhassāti tesu tāva siddhesu siddhā hoti avijjā.",
  "anya-e0102n:1248_3": "Apica “āsavasamudayā avijjāsamudayo”ti vuttaṃ. Āsavasamudayā cete sokādayo honti.",
  "anya-e0102n:1249": "Kathaṃ? Vatthukāmaviyoge tāva soko kāmāsavasamudayā hoti. Yathāha –",
  "anya-e0102n:1250": "“Tassa ce kāmayānassa, chandajātassa jantuno;",
  "anya-e0102n:1251": "Te kāmā parihāyanti, sallaviddhova ruppatī”ti. ;",
  "anya-e0102n:1252": "Yathā cāha – “kāmato jāyati soko”ti..",
  "anya-e0102n:1253": "Sabbepi cete diṭṭhāsavasamudayā honti. Yathāha –",
  "anya-e0102n:1254": "“Tassa ‘ahaṃ rūpaṃ mama rūpa’nti pariyuṭṭhaṭṭhāyino rūpavipariṇāmaññathābhāvā uppajjanti sokaparidevadukkhadomanassupāyāsā”ti.",
  "anya-e0102n:1255": "Yathā ca diṭṭhāsavasamudayā, evaṃ bhavāsavasamudayāpi. Yathāha –",
  "anya-e0102n:1256_0": "“Yepi te devā dīghāyukā vaṇṇavanto sukhabahulā uccesu vimānesu ciraṭṭhitikā, tepi",
  "anya-e0102n:1256_1": "tathāgatassa dhammadesanaṃ sutvā bhayaṃ santāsaṃ saṃvegamāpajjantī”ti. Pañca pubbanimittāni",
  "anya-e0102n:1256_2": "disvā maraṇabhayena santajjitānaṃ devānaṃ viya.",
  "anya-e0102n:1257": "Yathā ca bhavāsavasamudayā, evaṃ avijjāsavasamudayāpi. Yathāha –",
  "anya-e0102n:1258": "“Sa kho so, bhikkhave, bālo tividhaṃ diṭṭheva dhamme dukkhaṃ domanassaṃ paṭisaṃvedetī”ti.",
  "anya-e0102n:1259_0": "Iti yasmā āsavasamudayā ete dhammā honti, tasmā ete sijjhamānā avijjāya hetubhūte",
  "anya-e0102n:1259_1": "āsave sādhenti. Āsavesu ca siddhesu paccayabhāve bhāvato avijjāpi siddhāva hotīti.",
  "anya-e0102n:1259_2": "Evaṃ tāvettha sokādīhi avijjā siddhā hotīti veditabbā.",
  "anya-e0102n:1260_0": "Yasmā pana evaṃ paccayabhāve bhāvato avijjāya siddhāya puna avijjāpaccayā saṅkhārā,",
  "anya-e0102n:1260_1": "saṅkhārapaccayā viññāṇanti evaṃ hetuphalaparamparāya pariyosānaṃ natthi. Tasmā taṃ",
  "anya-e0102n:1260_2": "hetuphalasambandhavasena pavattaṃ dvādasaṅgaṃ bhavacakkaṃ aviditādīti siddhaṃ hoti.",
  "anya-e0102n:1261_0": "Evaṃ sati avijjāpaccayā saṅkhārāti idaṃ ādimattakathanaṃ virujjhatīti ce. Nayidaṃ",
  "anya-e0102n:1261_1": "ādimattakathanaṃ. Padhānadhammakathanaṃ panetaṃ. Tiṇṇannaṃ hi vaṭṭānaṃ avijjā padhānā.",
  "anya-e0102n:1261_2": "Avijjāggahaṇena hi avasesakilesavaṭṭañca kammādīni ca bālaṃ palibodhenti. Sappasiraggahaṇena",
  "anya-e0102n:1261_3": "sesasappasarīraṃ viya bāhaṃ. Avijjāsamucchede pana kate tehi vimokkho hoti. Sappasiracchede",
  "anya-e0102n:1261_4": "kate palibodhitabāhāvimokkho viya. Yathāha – “avijjāyatveva asesavirāganirodhā saṅkhāranirodho”tiādi.",
  "anya-e0102n:1261_5": "Iti yaṃ gaṇhato bandho, muccato ca mokkho hoti, tassa padhānadhammassa kathanamidaṃ,",
  "anya-e0102n:1261_6": "na ādimattakathananti. Evamidaṃ bhavacakkaṃ aviditādīti veditabbaṃ.",
  "anya-e0102n:1262_0": "Tayidaṃ yasmā avijjādīhi kāraṇehi saṅkhārādīnaṃ pavatti, tasmā tato aññena “brahmā",
  "anya-e0102n:1262_1": "mahābrahmā seṭṭho sajitā”ti evaṃ parikappitena brahmādinā vā saṃsārassa kārakena,",
  "anya-e0102n:1262_2": "“so kho pana me ayaṃ attā vado vedeyyo”ti evaṃ parikappitena attanā vā sukhadukkhānaṃ",
  "anya-e0102n:1262_3": "vedakena rahitaṃ. Iti kārakavedakarahitanti veditabbaṃ.",
  "anya-e0102n:1263_0": "Yasmā panettha avijjā udayabbayadhammakattā dhuvabhāvena, saṃkiliṭṭhattā saṃkilesikattā",
  "anya-e0102n:1263_1": "ca subhabhāvena, udayabbayapaṭipīḷitattā sukhabhāvena, paccayāyattavuttittā vasavattanabhūtena",
  "anya-e0102n:1263_2": "attabhāvena ca suññā. Tathā saṅkhārādīnipi aṅgāni. Yasmā vā avijjā na attā, na attano,",
  "anya-e0102n:1263_3": "na attani, na attavatī. Tathā saṅkhārādīnipi aṅgāni. Tasmā dvādasavidhasuññatāsuññametaṃ",
  "anya-e0102n:1263_4": "bhavacakkanti veditabbaṃ.",
  "anya-e0102n:1264": "653. Evañca viditvā puna,",
  "anya-e0102n:1265": "Tassāvijjātaṇhā, mūlamatītādayo tayo kālā;",
  "anya-e0102n:1266": "Dve aṭṭha dve eva ca, sarūpato tesu aṅgāni.",
  "anya-e0102n:1267_0": "Tassa kho panetassa bhavacakkassa avijjā taṇhā cāti dve dhammā mūlanti veditabbā.",
  "anya-e0102n:1267_1": "Tadetaṃ pubbantāharaṇato avijjāmūlaṃ vedanāvasānaṃ, aparantasantānato taṇhāmūlaṃ",
  "anya-e0102n:1267_2": "jarāmaraṇāvasānanti duvidhaṃ hoti. Tattha purimaṃ diṭṭhicaritavasena vuttaṃ, pacchimaṃ",
  "anya-e0102n:1267_3": "taṇhācaritavasena. Diṭṭhicaritānaṃ hi avijjā, taṇhācaritānañca taṇhā saṃsāranāyikā.",
  "anya-e0102n:1267_4": "Ucchedadiṭṭhisamugghātāya vā paṭhamaṃ, phaluppattiyā hetūnaṃ anupacchedappakāsanato,",
  "anya-e0102n:1267_5": "sassatadiṭṭhisamugghātāya dutiyaṃ, uppannānaṃ jarāmaraṇappakāsanato. Gabbhaseyyakavasena",
  "anya-e0102n:1267_6": "vā purimaṃ, anupubbapavattidīpanato, opapātikavasena pacchimaṃ, sahuppattidīpanato.",
  "anya-e0102n:1268_0": "Atītapaccuppannānāgatā cassa tayo kālā. Tesu pāḷiyaṃ sarūpato āgatavasena “avijjā,",
  "anya-e0102n:1268_1": "saṅkhārā cā”ti dve aṅgāni atītakālāni. Viññāṇādīni bhavāvasānāni aṭṭha paccuppannakālāni.",
  "anya-e0102n:1268_2": "Jāti ceva jarāmaraṇañca dve anāgatakālānīti veditabbāni.",
  "anya-e0102n:1269": "654. Puna,",
  "anya-e0102n:1270": "“Hetuphalahetupubbaka-tisandhicatubhedasaṅgahañcetaṃ;",
  "anya-e0102n:1271": "Vīsati ākārāraṃ, tivaṭṭamanavaṭṭhitaṃ bhamati”.",
  "anya-e0102n:1272": "Itipi veditabbaṃ.",
  "anya-e0102n:1273_0": "Tattha saṅkhārānañca paṭisandhiviññāṇassa ca antarā eko hetuphalasandhi nāma. Vedanāya",
  "anya-e0102n:1273_1": "ca taṇhāya ca antarā eko phalahetusandhi nāma. Bhavassa ca jātiyā ca antarā eko hetuphalasandhīti",
  "anya-e0102n:1273_2": "evamidaṃ hetuphalahetupubbakatisandhīti veditabbaṃ.",
  "anya-e0102n:1274_0": "Sandhīnaṃ ādipariyosānavavatthitā panassa cattāro saṅgahā honti. Seyyathidaṃ – avijjāsaṅkhārā",
  "anya-e0102n:1274_1": "eko saṅgaho. Viññāṇanāmarūpasaḷāyatanaphassavedanā dutiyo. Taṇhupādānabhavā tatiyo.",
  "anya-e0102n:1274_2": "Jātijarāmaraṇaṃ catutthoti. Evamidaṃ catubhedasaṅgahanti veditabbaṃ.",
  "anya-e0102n:1275": "Atīte hetavo pañca, idāni phalapañcakaṃ;",
  "anya-e0102n:1276": "Idāni hetavo pañca, āyatiṃ phalapañcakanti.",
  "anya-e0102n:1277_0": "Etehi pana vīsatiyā ākārasaṅkhātehi arehi vīsatiākārāranti veditabbaṃ. Tattha atīte",
  "anya-e0102n:1277_1": "hetavo pañcāti avijjā saṅkhārā cāti ime tāva dve vuttā eva. Yasmā pana avidvā paritassati,",
  "anya-e0102n:1277_2": "paritassito upādiyati, tassupādānapaccayā bhavo. Tasmā taṇhupādānabhavāpi gahitā",
  "anya-e0102n:1277_3": "honti. Tenāha “purimakammabhavasmiṃ moho avijjā, āyūhanā saṅkhārā, nikanti taṇhā,",
  "anya-e0102n:1277_4": "upagamanaṃ upādānaṃ, cetanā bhavoti ime pañca dhammā purimakammabhavasmiṃ idha paṭisandhiyā paccayā”ti.",
  "anya-e0102n:1278_0": "Tattha purimakammabhavasminti purime kammabhave, atītajātiyaṃ kammabhave kariyamāneti",
  "anya-e0102n:1278_1": "attho. Moho avijjāti yo tadā dukkhādīsu moho, yena mūḷho kammaṃ karoti, sā avijjā.",
  "anya-e0102n:1278_2": "Āyūhanā saṅkhārāti taṃ kammaṃ karoto yā purimacetanāyo, yathā “dānaṃ dassāmī”ti cittaṃ",
  "anya-e0102n:1278_3": "uppādetvā māsampi saṃvaccharampi dānupakaraṇāni sajjentassa uppannā purimacetanāyo.",
  "anya-e0102n:1278_4": "Paṭiggāhakānaṃ pana hatthe dakkhiṇaṃ patiṭṭhāpayato cetanā bhavoti vuccati. Ekāvajjanesu",
  "anya-e0102n:1278_5": "vā chasu javanesu cetanā āyūhanā saṅkhārā nāma. Sattame bhavo. Yā kāci vā pana cetanā",
  "anya-e0102n:1278_6": "bhavo. Sampayuttā āyūhanā saṅkhārā nāma. Nikanti taṇhāti yā kammaṃ karontassa phale",
  "anya-e0102n:1278_7": "upapattibhave nikāmanā patthanā, sā taṇhā nāma. Upagamanaṃ upādānanti yaṃ kammabhavassa",
  "anya-e0102n:1278_8": "paccayabhūtaṃ “idaṃ katvā asukasmiṃ nāma ṭhāne kāme sevissāmi ucchijjissāmī”tiādinā",
  "anya-e0102n:1278_9": "nayena pavattaṃ upagamanaṃ gahaṇaṃ parāmasanaṃ, idaṃ upādānaṃ nāma. Cetanā bhavoti",
  "anya-e0102n:1278_10": "āyūhanāvasāne vuttā cetanā bhavoti evamattho veditabbo.",
  "anya-e0102n:1279_0": "Idāni phalapañcakanti viññāṇādivedanāvasānaṃ pāḷiyaṃ āgatameva. Yathāha – “idha paṭisandhi",
  "anya-e0102n:1279_1": "viññāṇaṃ, okkanti nāmarūpaṃ, pasādo āyatanaṃ, phuṭṭho phasso, vedayitaṃ vedanā, ime",
  "anya-e0102n:1279_2": "pañca dhammā idhūpapattibhavasmiṃ purekatassa kammassa paccayā”ti. Tattha paṭisandhi",
  "anya-e0102n:1279_3": "viññāṇanti yaṃ bhavantarapaṭisandhānavasena uppannattā paṭisandhīti vuccati, taṃ",
  "anya-e0102n:1279_4": "viññāṇaṃ. Okkanti nāmarūpanti yā gabbhe rūpārūpadhammānaṃ okkanti āgantvā pavisanaṃ",
  "anya-e0102n:1279_5": "viya, idaṃ nāmarūpaṃ. Pasādo āyatananti idaṃ cakkhādipañcāyatanavasena vuttaṃ. Phuṭṭho",
  "anya-e0102n:1279_6": "phassoti yo ārammaṇaṃ phuṭṭho phusanto uppanno, ayaṃ phasso. Vedayitaṃ vedanāti yaṃ",
  "anya-e0102n:1279_7": "paṭisandhiviññāṇena vā saḷāyatanapaccayena vā phassena saha uppannaṃ vipākavedayitaṃ,",
  "anya-e0102n:1279_8": "sā vedanāti evamattho veditabbo.",
  "anya-e0102n:1280_0": "Idāni hetavo pañcāti taṇhādayo pāḷiyaṃ āgatā taṇhupādānabhavā. Bhave pana gahite",
  "anya-e0102n:1280_1": "tassa pubbabhāgā taṃsampayuttā vā saṅkhārā gahitāva honti. Taṇhupādānaggahaṇena ca",
  "anya-e0102n:1280_2": "taṃsampayuttā, yāya vā mūḷho kammaṃ karoti, sā avijjā gahitāva hotīti. Evaṃ pañca.",
  "anya-e0102n:1280_3": "Tenāha “idha paripakkattā āyatanānaṃ moho avijjā, āyūhanā saṅkhārā, nikanti taṇhā,",
  "anya-e0102n:1280_4": "upagamanaṃ upādānaṃ, cetanā bhavoti ime pañca dhammā idha kammabhavasmiṃ āyatiṃ paṭisandhiyā",
  "anya-e0102n:1280_5": "paccayā”ti. Tattha idha paripakkattā āyatanānanti paripakkāyatanassa kammakaraṇakāle",
  "anya-e0102n:1280_6": "sammoho dassito. Sesaṃ uttānatthameva.",
  "anya-e0102n:1281_0": "Āyatiṃ phalapañcakanti viññāṇādīni pañca. Tāni jātiggahaṇena vuttāni. Jarāmaraṇaṃ",
  "anya-e0102n:1281_1": "pana tesaṃyeva jarāmaraṇaṃ. Tenāha – “āyatiṃ paṭisandhi viññāṇaṃ, okkanti nāmarūpaṃ,",
  "anya-e0102n:1281_2": "pasādo āyatanaṃ, phuṭṭho phasso, vedayitaṃ vedanā, ime pañca dhammā āyatiṃ upapattibhavasmiṃ",
  "anya-e0102n:1281_3": "idha katassa kammassa paccayā”ti. Evamidaṃ vīsati ākārāraṃ hoti.",
  "anya-e0102n:1282_0": "Tivaṭṭamanavaṭṭhitaṃ bhamatīti ettha pana saṅkhārabhavā kammavaṭṭaṃ, avijjātaṇhupādānāni",
  "anya-e0102n:1282_1": "kilesavaṭṭaṃ, viññāṇanāmarūpasaḷāyatanaphassavedanā vipākavaṭṭanti imehi tīhi vaṭṭehi",
  "anya-e0102n:1282_2": "tivaṭṭamidaṃ bhavacakkaṃ yāva kilesavaṭṭaṃ na upacchijjati, tāva anupacchinnapaccayattā",
  "anya-e0102n:1282_3": "anavaṭṭhitaṃ punappunaṃ parivattanato bhamatiyevāti veditabbaṃ.",
  "anya-e0102n:1283": "655. Tayidamevaṃ bhamamānaṃ,",
  "anya-e0102n:1284": "Saccappabhavato kiccā, vāraṇā upamāhi ca;",
  "anya-e0102n:1285": "Gambhīranayabhedā ca, viññātabbaṃ yathārahaṃ.",
  "anya-e0102n:1286_0": "Tattha yasmā kusalākusalaṃ kammaṃ avisesena samudayasaccanti saccavibhaṅge vuttaṃ,",
  "anya-e0102n:1286_1": "tasmā avijjāpaccayā saṅkhārāti avijjāya saṅkhārā dutiyasaccappabhavaṃ dutiyasaccaṃ.",
  "anya-e0102n:1286_2": "Saṅkhārehi viññāṇaṃ dutiyasaccappabhavaṃ paṭhamasaccaṃ. Viññāṇādīhi nāmarūpādīni",
  "anya-e0102n:1286_3": "vipākavedanāpariyosānāni paṭhamasaccappabhavaṃ paṭhamasaccaṃ. Vedanāya taṇhā paṭhamasaccappabhavaṃ",
  "anya-e0102n:1286_4": "dutiyasaccaṃ. Taṇhāya upādānaṃ dutiyasaccappabhavaṃ dutiyasaccaṃ. Upādānato bhavo",
  "anya-e0102n:1286_5": "dutiyasaccappabhavaṃ paṭhamadutiyasaccadvayaṃ. Bhavato jāti dutiyasaccappabhavaṃ",
  "anya-e0102n:1286_6": "paṭhamasaccaṃ. Jātiyā jarāmaraṇaṃ paṭhamasaccappabhavaṃ paṭhamasaccanti evaṃ tāvidaṃ",
  "anya-e0102n:1286_7": "saccappabhavato viññātabbaṃ yathārahaṃ.",
  "anya-e0102n:1287_0": "656. Yasmā panettha avijjā vatthūsu ca satte sammoheti, paccayo ca hoti saṅkhārānaṃ",
  "anya-e0102n:1287_1": "pātubhāvāya. Tathā saṅkhārā saṅkhatañca abhisaṅkharonti, paccayā ca honti viññāṇassa.",
  "anya-e0102n:1287_2": "Viññāṇampi vatthuñca paṭivijānāti, paccayo ca hoti nāmarūpassa. Nāmarūpampi aññamaññañca",
  "anya-e0102n:1287_3": "upatthambheti, paccayo ca hoti saḷāyatanassa. Saḷāyatanampi savisaye ca pavattati,",
  "anya-e0102n:1287_4": "paccayo ca hoti phassassa. Phassopi ārammaṇañca phusati, paccayo ca hoti vedanāya.",
  "anya-e0102n:1287_5": "Vedanāpi ārammaṇarasañca anubhavati, paccayo ca hoti taṇhāya. Taṇhāpi rajjanīye ca",
  "anya-e0102n:1287_6": "dhamme rajjati, paccayo ca hoti upādānassa. Upādānampi upādāniye ca dhamme upādiyati,",
  "anya-e0102n:1287_7": "paccayo ca hoti bhavassa. Bhavopi nānāgatīsu ca vikkhipati, paccayo ca hoti jātiyā.",
  "anya-e0102n:1287_8": "Jātipi khandhe ca janeti tesaṃ abhinibbattibhāvena pavattattā, paccayo ca hoti jarāmaraṇassa.",
  "anya-e0102n:1287_9": "Jarāmaraṇampi khandhānaṃ pākabhedabhāvañca adhitiṭṭhati, paccayo ca hoti bhavantarapātubhāvāya",
  "anya-e0102n:1287_10": "sokādīnaṃ adhiṭṭhānattā. Tasmā sabbapadesu dvedhā pavattikiccatopi idaṃ viññātabbaṃ yathārahaṃ.",
  "anya-e0102n:1288_0": "657. Yasmā cettha avijjāpaccayā saṅkhārāti idaṃ kārakadassananivāraṇaṃ. Saṅkhārapaccayā",
  "anya-e0102n:1288_1": "viññāṇanti attasaṅkantidassananivāraṇaṃ. Viññāṇapaccayā nāmarūpanti “attā”tiparikappitavatthubhedadassanato",
  "anya-e0102n:1288_2": "ghanasaññānivāraṇaṃ. Nāmarūpapaccayā saḷāyatanantiādi attā passati…pe… vijānāti,",
  "anya-e0102n:1288_3": "phusati, vedayati, taṇhiyati, upādiyati, bhavati, jāyati, jīyati, mīyatītievamādidassananivāraṇaṃ.",
  "anya-e0102n:1288_4": "Tasmā micchādassananivāraṇatopetaṃ bhavacakkaṃ viññātabbaṃ yathārahaṃ.",
  "anya-e0102n:1289_0": "658. Yasmā panettha salakkhaṇasāmaññalakkhaṇavasena dhammānaṃ adassanato andho viya",
  "anya-e0102n:1289_1": "avijjā. Andhassa upakkhalanaṃ viya avijjāpaccayā saṅkhārā. Upakkhalitassa patanaṃ",
  "anya-e0102n:1289_2": "viya saṅkhārapaccayā viññāṇaṃ. Patitassa gaṇḍapātubhāvo viya viññāṇapaccayā nāmarūpaṃ.",
  "anya-e0102n:1289_3": "Gaṇḍabhedapīḷakā viya nāmarūpapaccayā saḷāyatanaṃ. Gaṇḍapīḷakāghaṭṭanaṃ viya saḷāyatanapaccayā",
  "anya-e0102n:1289_4": "phasso. Ghaṭṭanadukkhaṃ viya phassapaccayā vedanā, dukkhassa paṭikārābhilāso viya",
  "anya-e0102n:1289_5": "vedanāpaccayā taṇhā. Paṭikārābhilāsena asappāyaggahaṇaṃ viya taṇhāpaccayā upādānaṃ.",
  "anya-e0102n:1289_6": "Upādiṇṇaasappāyālepanaṃ viya upādānapaccayā bhavo. Asappāyālepanena gaṇḍavikārapātubhāvo",
  "anya-e0102n:1289_7": "viya bhavapaccayā jāti. Gaṇḍavikārato gaṇḍabhedo viya jātipaccayā jarāmaraṇaṃ. Yasmā",
  "anya-e0102n:1289_8": "vā panettha avijjā appaṭipattimicchāpaṭipattibhāvena satte abhibhavati paṭalaṃ viya",
  "anya-e0102n:1289_9": "akkhīni. Tadabhibhūto ca bālo punabbhavikehi saṅkhārehi attānaṃ veṭheti kosakārakimi",
  "anya-e0102n:1289_10": "viya kosappadesehi. Saṅkhārapariggahitaṃ viññāṇaṃ gatīsu patiṭṭhaṃ labhati pariṇāyakapariggahito",
  "anya-e0102n:1289_11": "viya rājakumāro rajje. Upapattinimittaparikappanato viññāṇaṃ paṭisandhiyaṃ anekappakāraṃ",
  "anya-e0102n:1289_12": "nāmarūpaṃ abhinibbatteti māyākāro viya māyaṃ. Nāmarūpe patiṭṭhitaṃ saḷāyatanaṃ vuddhiṃ",
  "anya-e0102n:1289_13": "virūḷhiṃ vepullaṃ pāpuṇāti subhūmiyaṃ patiṭṭhito vanappagumbo viya. Āyatanaghaṭṭanato",
  "anya-e0102n:1289_14": "phasso jāyati araṇisahitābhimanthanato aggi viya. Phassena phuṭṭhassa vedanā pātubhavati",
  "anya-e0102n:1289_15": "agginā phuṭṭhassa dāho viya. Vedayamānassa taṇhā pavaḍḍhati loṇūdakaṃ pivato pipāsā",
  "anya-e0102n:1289_16": "viya. Tasito bhavesu abhilāsaṃ karoti pipāsito viya pānīye. Tadassupādānaṃ, upādānena",
  "anya-e0102n:1289_17": "bhavaṃ upādiyati āmisalobhena maccho baḷisaṃ viya. Bhave sati jāti hoti bīje sati",
  "anya-e0102n:1289_18": "aṅkuro viya. Jātassa avassaṃ jarāmaraṇaṃ uppannassa rukkhassa patanaṃ viya. Tasmā",
  "anya-e0102n:1289_19": "evaṃ upamāhipetaṃ bhavacakkaṃ viññātabbaṃ yathārahaṃ.",
  "anya-e0102n:1290_0": "659. Yasmā ca bhagavatā atthatopi dhammatopi desanatopi paṭivedhatopi gambhīrabhāvaṃ",
  "anya-e0102n:1290_1": "sandhāya “gambhīro cāyaṃ, ānanda, paṭiccasamuppādo gambhīrāvabhāso cā”ti vuttaṃ,",
  "anya-e0102n:1290_2": "tasmā gambhīrabhedatopetaṃ bhavacakkaṃ viññātabbaṃ yathārahaṃ.",
  "anya-e0102n:1291_0": "Tattha yasmā na jātito jarāmaraṇaṃ na hoti, na ca jātiṃ vinā aññato hoti, itthañca",
  "anya-e0102n:1291_1": "jātito samudāgacchatīti evaṃ jātipaccayasamudāgataṭṭhassa duravabodhanīyato jarāmaraṇassa",
  "anya-e0102n:1291_2": "jātipaccayasambhūtasamudāgataṭṭho gambhīro. Tathā jātiyā bhavapaccaya…pe… saṅkhārānaṃ",
  "anya-e0102n:1291_3": "avijjāpaccayasambhūtasamudāgataṭṭho gambhīro. Tasmā idaṃ bhavacakkaṃ atthagambhīranti",
  "anya-e0102n:1291_4": "ayaṃ tāvettha atthagambhīratā. Hetuphalañhi atthoti vuccati. Yathāha – “hetuphale",
  "anya-e0102n:1291_5": "ñāṇaṃ atthapaṭisambhidā”ti.",
  "anya-e0102n:1292_0": "Yasmā pana yenākārena yadavatthā ca avijjā tesaṃ tesaṃ saṅkhārānaṃ paccayo hoti,",
  "anya-e0102n:1292_1": "tassa duravabodhanīyato avijjāya saṅkhārānaṃ paccayaṭṭho gambhīro. Tathā saṅkhārānaṃ…pe…",
  "anya-e0102n:1292_2": "jātiyā jarāmaraṇassa paccayaṭṭho gambhīro, tasmā idaṃ bhavacakkaṃ dhammagambhīranti",
  "anya-e0102n:1292_3": "ayamettha dhammagambhīratā. Hetuno hi dhammoti nāmaṃ. Yathāha – “hetumhi ñāṇaṃ dhammapaṭisambhidā”ti.",
  "anya-e0102n:1293_0": "Yasmā cassa tena tena kāraṇena tathā tathā pavattetabbattā desanāpi gambhīrā, na",
  "anya-e0102n:1293_1": "tattha sabbaññutaññāṇato aññaṃ ñāṇaṃ patiṭṭhaṃ labhati. Tathāhetaṃ katthaci sutte",
  "anya-e0102n:1293_2": "anulomato, katthaci paṭilomato, katthaci anulomapaṭilomato, katthaci vemajjhato paṭṭhāya",
  "anya-e0102n:1293_3": "anulomato vā paṭilomato vā, katthaci tisandhicatusaṅkhepaṃ, katthaci dvisandhitisaṅkhepaṃ,",
  "anya-e0102n:1293_4": "katthaci ekasandhidvisaṅkhepaṃ desitaṃ, tasmā idaṃ bhavacakkaṃ desanāgambhīranti",
  "anya-e0102n:1293_5": "ayaṃ desanāgambhīratā.",
  "anya-e0102n:1294_0": "Yasmā cettha yo so avijjādīnaṃ sabhāvo, yena paṭividdhena avijjādayo sammā salakkhaṇato",
  "anya-e0102n:1294_1": "paṭividdhā honti, so duppariyogāhattā gambhīro, tasmā idaṃ bhavacakkaṃ paṭivedhagambhīraṃ.",
  "anya-e0102n:1294_2": "Tathā hettha avijjāya aññāṇādassanasaccāsampaṭivedhaṭṭho gambhīro, saṅkhārānaṃ abhisaṅkharaṇāyūhanasarāgavirāgaṭṭho,",
  "anya-e0102n:1294_3": "viññāṇassa suññataabyāpāraasaṅkantipaṭisandhipātubhāvaṭṭho, nāmarūpassa ekuppādavinibbhogāvinibbhoganamanaruppanaṭṭho,",
  "anya-e0102n:1294_4": "saḷāyatanassa adhipatilokadvārakhettavisayibhāvaṭṭho, phassassa phusanasaṅghaṭṭanasaṅgatisannipātaṭṭho,",
  "anya-e0102n:1294_5": "vedanāya ārammaṇarasānubhavanasukhadukkhamajjhattabhāvanijjīvavedayitaṭṭho. Taṇhāya",
  "anya-e0102n:1294_6": "abhinanditajjhosānasaritālatānadītaṇhāsamuddaduppūraṭṭho, upādānassa ādānaggahaṇābhinivesaparāmāsaduratikkamaṭṭho,",
  "anya-e0102n:1294_7": "bhavassa āyūhanābhisaṅkharaṇayonigatiṭhitinivāsesukhipanaṭṭho, jātiyā jāti sañjāti",
  "anya-e0102n:1294_8": "okkanti nibbatti pātubhāvaṭṭho, jarāmaraṇassa khayavayabhedavipariṇāmaṭṭho gambhīroti",
  "anya-e0102n:1294_9": "ayamettha paṭivedhagambhīratā.",
  "anya-e0102n:1295": "660. Yasmā panettha ekattanayo, nānattanayo, abyāpāranayo, evaṃdhammatānayoti cattāro atthanayā honti, tasmā nayabhedatopetaṃ bhavacakkaṃ viññātabbaṃ yathārahaṃ.",
  "anya-e0102n:1296_0": "Tattha avijjāpaccayā saṅkhārā, saṅkhārapaccayā viññāṇanti evaṃ bījassa aṅkurādibhāvena",
  "anya-e0102n:1296_1": "rukkhabhāvappatti viya santānānupacchedo ekattanayo nāma. Yaṃ sammā passanto hetuphalasambandhena",
  "anya-e0102n:1296_2": "santānassa anupacchedāvabodhato ucchedadiṭṭhiṃ pajahati. Micchā passanto hetuphalasambandhena",
  "anya-e0102n:1296_3": "pavattamānassa santānānupacchedassa ekattagahaṇato sassatadiṭṭhiṃ upādiyati.",
  "anya-e0102n:1297_0": "Avijjādīnaṃ pana yathāsakaṃlakkhaṇavavatthānaṃ nānattanayo nāma. Yaṃ sammā passanto",
  "anya-e0102n:1297_1": "navanavānaṃ uppādadassanato sassatadiṭṭhiṃ pajahati. Micchā passanto ekasantānapatitassa",
  "anya-e0102n:1297_2": "bhinnasantānasseva nānattaggahaṇato ucchedadiṭṭhiṃ upādiyati.",
  "anya-e0102n:1298_0": "Avijjāya saṅkhārā mayā uppādetabbā, saṅkhārānaṃ vā viññāṇaṃ amhehīti evamādibyāpārābhāvo",
  "anya-e0102n:1298_1": "abyāpāranayo nāma. Yaṃ sammā passanto kārakassa abhāvāvabodhato attadiṭṭhiṃ pajahati.",
  "anya-e0102n:1298_2": "Micchā passanto yo asatipi byāpāre avijjādīnaṃ sabhāvaniyamasiddho hetubhāvo, tassa",
  "anya-e0102n:1298_3": "aggahaṇato akiriyadiṭṭhiṃ upādiyati.",
  "anya-e0102n:1299_0": "Avijjādīhi pana kāraṇehi saṅkhārādīnaṃyeva sambhavo khīrādīhi dadhiādīnaṃ viya, na",
  "anya-e0102n:1299_1": "aññesanti ayaṃ evaṃdhammatānayo nāma. Yaṃ sammā passanto paccayānurūpato phalāvabodhā",
  "anya-e0102n:1299_2": "ahetukadiṭṭhiṃ akiriyadiṭṭhiñca pajahati. Micchā passanto paccayānurūpaṃ phalappavattiṃ",
  "anya-e0102n:1299_3": "aggahetvā yato kutoci yassa kassaci asambhavaggahaṇato ahetukadiṭṭhiñceva niyatavādañca",
  "anya-e0102n:1299_4": "upādiyatīti evamidaṃ bhavacakkaṃ,",
  "anya-e0102n:1300": "Saccappabhavato kiccā, vāraṇāupamāhi ca;",
  "anya-e0102n:1301": "Gambhīranayabhedā ca, viññātabbaṃ yathārahaṃ.",
  "anya-e0102n:1302": "661. Idañhi atigambhīrato agādhaṃ. Nānānayagahanato duratiyānaṃ. Ñāṇāsinā samādhipavarasilāyaṃ sunisitena,",
  "anya-e0102n:1303": "Bhavacakkamapadāletvā, asanivicakkamiva niccanimmathanaṃ;",
  "anya-e0102n:1304": "Saṃsārabhayamatīto, na koci supinantarepyatthi.",
  "anya-e0102n:1305_0": "Vuttampi hetaṃ bhagavatā – “gambhīro cāyaṃ, ānanda, paṭiccasamuppādo gambhīrāvabhāso",
  "anya-e0102n:1305_1": "ca. Etassa cānanda, dhammassa ananubodhā appaṭivedhā evamayaṃ pajā tantākulakajātā",
  "anya-e0102n:1305_2": "kulāgaṇṭhikajātā muñjapabbajabhūtā apāyaṃ duggatiṃ vinipātaṃ saṃsāraṃ nātivattatī”ti.",
  "anya-e0102n:1305_3": "Tasmā attano vā paresaṃ vā hitāya ca sukhāya ca paṭipanno avasesakiccāni pahāya,",
  "anya-e0102n:1306": "Gambhīre paccayākārappabhede idha paṇḍito;",
  "anya-e0102n:1307": "Yathā gādhaṃ labhethevamanuyuñje sadā satoti.",
  "anya-e0102n:1308": "Iti sādhujanapāmojjatthāya kate visuddhimagge",
  "anya-e0102n:1309": "Paññābhāvanādhikāre",
  "anya-e0102n:1310": "Paññābhūminiddeso nāma",
  "anya-e0102n:1311": "Sattarasamo paricchedo.",
  "anya-e0102n:1312": "18. Diṭṭhivisuddhiniddeso",
  "anya-e0102n:1313": "Nāmarūpapariggahakathā",
  "anya-e0102n:1314_0": "662. Idāni yā “imesu bhūmibhūtesu dhammesu uggahaparipucchāvasena ñāṇaparicayaṃ katvā",
  "anya-e0102n:1314_1": "‘sīlavisuddhi ceva cittavisuddhi cā’ti dve mūlabhūtā visuddhiyo sampādetabbā”ti vuttā.",
  "anya-e0102n:1314_2": "Tattha sīlavisuddhi nāma suparisuddhaṃ pātimokkhasaṃvarādicatubbidhaṃ sīlaṃ, tañca",
  "anya-e0102n:1314_3": "sīlaniddese vitthāritameva. Cittavisuddhi nāma saupacārā aṭṭha samāpattiyo, tāpi",
  "anya-e0102n:1314_4": "cittasīsena vuttasamādhiniddese sabbākārena vitthāritā eva. Tasmā tā tattha vitthāritanayeneva veditabbā.",
  "anya-e0102n:1315_0": "Yaṃ pana vuttaṃ “diṭṭhivisuddhi, kaṅkhāvitaraṇavisuddhi, maggāmaggañāṇadassanavisuddhi,",
  "anya-e0102n:1315_1": "paṭipadāñāṇadassanavisuddhi, ñāṇadassanavisuddhīti imā pana pañca visuddhiyo sarīra”nti,",
  "anya-e0102n:1315_2": "tattha nāmarūpānaṃ yāthāvadassanaṃ diṭṭhivisuddhi nāma.",
  "anya-e0102n:1316_0": "663. Taṃ sampādetukāmena samathayānikena tāva ṭhapetvā nevasaññānāsaññāyatanaṃ avasesarūpārūpāvacarajjhānānaṃ",
  "anya-e0102n:1316_1": "aññatarato vuṭṭhāya vitakkādīni jhānaṅgāni, taṃsampayuttā ca dhammā lakkhaṇarasādivasena",
  "anya-e0102n:1316_2": "pariggahetabbā. Pariggahetvā sabbampetaṃ ārammaṇābhimukhaṃ namanato namanaṭṭhena",
  "anya-e0102n:1316_3": "nāmanti vavatthapetabbaṃ.",
  "anya-e0102n:1317_0": "Tato yathā nāma puriso antogehe sappaṃ disvā taṃ anubandhamāno tassa āsayaṃ passati,",
  "anya-e0102n:1317_1": "evameva ayampi yogāvacaro taṃ nāmaṃ upaparikkhanto “idaṃ nāmaṃ kiṃ nissāya pavattatī”ti",
  "anya-e0102n:1317_2": "pariyesamāno tassa nissayaṃ hadayarūpaṃ passati. Tato hadayarūpassa nissayabhūtāni,",
  "anya-e0102n:1317_3": "bhūtanissitāni ca sesupādāyarūpānīti rūpaṃ pariggaṇhāti. So sabbampetaṃ ruppanato",
  "anya-e0102n:1317_4": "rūpanti vavatthapeti. Tato namanalakkhaṇaṃ nāmaṃ, ruppanalakkhaṇaṃ rūpanti saṅkhepato",
  "anya-e0102n:1317_5": "nāmarūpaṃ vavatthapeti.",
  "anya-e0102n:1318_0": "664. Suddhavipassanāyāniko pana ayameva vā samathayāniko catudhātuvavatthāne vuttānaṃ",
  "anya-e0102n:1318_1": "tesaṃ tesaṃ dhātupariggahamukhānaṃ aññataramukhavasena saṅkhepato vā vitthārato vā",
  "anya-e0102n:1318_2": "catasso dhātuyo pariggaṇhāti. Athassa yāthāvasarasalakkhaṇato āvibhūtāsu dhātūsu",
  "anya-e0102n:1318_3": "kammasamuṭṭhānamhi tāva kese “catasso dhātuyo, vaṇṇo, gandho, raso, ojā, jīvitaṃ,",
  "anya-e0102n:1318_4": "kāyappasādo”ti evaṃ kāyadasakavasena dasa rūpāni, tattheva bhāvassa atthitāya bhāvadasakavasena",
  "anya-e0102n:1318_5": "dasa, tattheva āhārasamuṭṭhānaṃ ojaṭṭhamakaṃ, utusamuṭṭhānaṃ, cittasamuṭṭhānanti",
  "anya-e0102n:1318_6": "aparānipi catuvīsatīti evaṃ catusamuṭṭhānesu catuvīsatikoṭṭhāsesu catucattālīsa catucattālīsa",
  "anya-e0102n:1318_7": "rūpāni, sedo, assu, kheḷo, siṅghāṇikāti imesu pana catūsu utucittasamuṭṭhānesu dvinnaṃ",
  "anya-e0102n:1318_8": "ojaṭṭhamakānaṃ vasena soḷasa soḷasa rūpāni, udariyaṃ, karīsaṃ, pubbo, muttanti imesu",
  "anya-e0102n:1318_9": "catūsu utusamuṭṭhānesu utusamuṭṭhānasseva ojaṭṭhamakassa vasena aṭṭha aṭṭha rūpāni",
  "anya-e0102n:1318_10": "pākaṭāni hontīti. Esa tāva dvattiṃsākāre nayo.",
  "anya-e0102n:1319_0": "Ye pana imasmiṃ dvattiṃsākāre āvibhūte apare dasa ākārā āvibhavanti. Tattha asitādiparipācake",
  "anya-e0102n:1319_1": "tāva kammaje tejokoṭṭhāsamhi ojaṭṭhamakañceva jīvitañcāti nava rūpāni, tathā cittaje",
  "anya-e0102n:1319_2": "assāsapassāsakoṭṭhāsepi ojaṭṭhamakañceva saddo cāti nava, sesesu catusamuṭṭhānesu",
  "anya-e0102n:1319_3": "aṭṭhasu jīvitanavakañceva tīṇi ca ojaṭṭhamakānīti tettiṃsa rūpāni pākaṭāni honti.",
  "anya-e0102n:1320_0": "Tassevaṃ vitthārato dvācattālīsākāravasena imesu bhūtupādāyarūpesu pākaṭesu jātesu",
  "anya-e0102n:1320_1": "vatthudvāravasena pañca cakkhudasakādayo, hadayavatthudasakañcāti aparānipi saṭṭhirūpāni",
  "anya-e0102n:1320_2": "pākaṭāni honti. So sabbānipi tāni ruppanalakkhaṇena ekato katvā “etaṃ rūpa”nti passati.",
  "anya-e0102n:1321_0": "Tassevaṃ pariggahitarūpassa dvāravasena arūpadhammā pākaṭā honti. Seyyathidaṃ – dvepañcaviññāṇāni,",
  "anya-e0102n:1321_1": "tisso manodhātuyo, aṭṭhasaṭṭhi manoviññāṇadhātuyoti ekāsīti lokiyacittāni, avisesena",
  "anya-e0102n:1321_2": "ca tehi cittehi sahajāto phasso, vedanā, saññā, cetanā, jīvitaṃ, cittaṭṭhiti, manasikāroti",
  "anya-e0102n:1321_3": "ime satta satta cetasikāti. Lokuttaracittāni pana neva suddhavipassakassa, na samathayānikassa",
  "anya-e0102n:1321_4": "pariggahaṃ gacchanti anadhigatattāti. So sabbepi te arūpadhamme namanalakkhaṇena",
  "anya-e0102n:1321_5": "ekato katvā “etaṃ nāma”nti passati. Evameko catudhātuvavatthānamukhena vitthārato",
  "anya-e0102n:1321_6": "nāmarūpaṃ vavatthapeti.",
  "anya-e0102n:1322_0": "665. Aparo aṭṭhārasadhātuvasena. Kathaṃ? Idha bhikkhu atthi imasmiṃ attabhāve cakkhudhātu…pe…",
  "anya-e0102n:1322_1": "manoviññāṇadhātūti dhātuyo āvajjitvā yaṃ loko setakaṇhamaṇḍalavicittaṃ āyatavitthataṃ",
  "anya-e0102n:1322_2": "akkhikūpake nhārusuttakena ābaddhaṃ maṃsapiṇḍaṃ “cakkhū”ti sañjānāti, taṃ aggahetvā",
  "anya-e0102n:1322_3": "khandhaniddese upādārūpesu vuttappakāraṃ cakkhupasādaṃ “cakkhudhātū”ti vavatthapeti.",
  "anya-e0102n:1323_0": "Yāni panassa nissayabhūtā catasso dhātuyo, parivārakāni cattāri vaṇṇa-gandha-rasa-ojā-rūpāni,",
  "anya-e0102n:1323_1": "anupālakaṃ jīvitindriyanti nava sahajātarūpāni, tattheva ṭhitāni kāyadasakabhāvadasakavasena",
  "anya-e0102n:1323_2": "vīsati kammajarūpāni, āhārasamuṭṭhānādīnaṃ tiṇṇaṃ ojaṭṭhamakānaṃ vasena catuvīsati",
  "anya-e0102n:1323_3": "anupādinnarūpānīti evaṃ sesāni tepaṇṇāsa rūpāni honti, na tāni ca “cakkhudhātū”ti",
  "anya-e0102n:1323_4": "vavatthapeti. Esa nayo sotadhātuādīsupi. Kāyadhātuyaṃ pana avasesāni tecattālīsa",
  "anya-e0102n:1323_5": "rūpāni honti. Keci pana utucittasamuṭṭhānāni saddena saha nava nava katvā pañcacattālīsāti vadanti.",
  "anya-e0102n:1324_0": "Iti ime pañca pasādā, tesañca visayā rūpasaddagandharasaphoṭṭhabbā pañcāti dasa rūpāni",
  "anya-e0102n:1324_1": "dasa dhātuyo honti. Avasesarūpāni dhammadhātuyeva honti. Cakkhuṃ pana nissāya rūpaṃ",
  "anya-e0102n:1324_2": "ārabbha pavattaṃ cittaṃ cakkhuviññāṇadhātu nāmāti evaṃ dvepañcaviññāṇāni pañca viññāṇadhātuyo",
  "anya-e0102n:1324_3": "honti. Tīṇi manodhātucittāni ekā manodhātu, aṭṭhasaṭṭhi manoviññāṇadhātucittāni manoviññāṇadhātūti",
  "anya-e0102n:1324_4": "sabbānipi ekāsīti lokiyacittāni satta viññāṇadhātuyo. Taṃsampayuttā phassādayo dhammadhātūti",
  "anya-e0102n:1324_5": "evamettha aḍḍhekādasa dhātuyo rūpaṃ, aḍḍhaṭṭhamā dhātuyo nāmanti evameko aṭṭhārasadhātuvasena",
  "anya-e0102n:1324_6": "nāmarūpaṃ vavatthapeti.",
  "anya-e0102n:1325_0": "666. Aparo dvādasāyatanavasena. Kathaṃ? Cakkhudhātuyaṃ vuttanayeneva ṭhapetvā tepaṇṇāsa",
  "anya-e0102n:1325_1": "rūpāni cakkhupasādamattaṃ “cakkhāyatana”nti vavatthapeti. Tattha vuttanayeneva ca",
  "anya-e0102n:1325_2": "sotaghānajivhākāyadhātuyo “sotaghānajivhākāyāyatanānī”ti, tesaṃ visayabhūte pañcadhamme",
  "anya-e0102n:1325_3": "“rūpasaddagandharasaphoṭṭhabbāyatanānī”ti, lokiyasattaviññāṇadhātuyo “manāyatana”nti,",
  "anya-e0102n:1325_4": "taṃsampayuttā phassādayo sesarūpañca “dhammāyatana”nti evamettha aḍḍhekādasa āyatanāni",
  "anya-e0102n:1325_5": "rūpaṃ, diyaḍḍhaāyatanāni nāmanti evameko dvādasāyatanavasena nāmarūpaṃ vavatthapeti.",
  "anya-e0102n:1326_0": "667. Aparo tato saṃkhittataraṃ khandhavasena vavatthapeti. Kathaṃ? Idha bhikkhu imasmiṃ",
  "anya-e0102n:1326_1": "sarīre catusamuṭṭhānā catasso dhātuyo, taṃnissito vaṇṇo, gandho, raso, ojā, cakkhupasādādayo",
  "anya-e0102n:1326_2": "pañca pasādā, vatthurūpaṃ, bhāvo, jīvitindriyaṃ, dvisamuṭṭhāno saddoti imāni sattarasa",
  "anya-e0102n:1326_3": "rūpāni sammasanupagāni nipphannāni rūparūpāni. Kāyaviññatti, vacīviññatti, ākāsadhātu,",
  "anya-e0102n:1326_4": "rūpassa lahutā, mudutā, kammaññatā, upacayo, santati, jaratā, aniccatāti imāni pana",
  "anya-e0102n:1326_5": "dasa rūpāni na sammasanupagāni, ākāravikāraantaraparicchedamattakāni, na nipphannarūpāni,",
  "anya-e0102n:1326_6": "na rūparūpāni. Apica kho rūpānaṃ ākāravikāraantaraparicchedamattato rūpanti saṅkhaṃ",
  "anya-e0102n:1326_7": "gatāni. Iti sabbāni petāni sattavīsati rūpāni rūpakkhandho, ekāsītiyā lokiyacittehi",
  "anya-e0102n:1326_8": "saddhiṃ uppannā vedanā vedanākkhandho, taṃsampayuttā saññā saññākkhandho, saṅkhārā",
  "anya-e0102n:1326_9": "saṅkhārakkhandho, viññāṇaṃ viññāṇakkhandhoti. Iti rūpakkhandho rūpaṃ, cattāro arūpino",
  "anya-e0102n:1326_10": "khandhā nāmanti evameko pañcakkhandhavasena nāmarūpaṃ vavatthapeti.",
  "anya-e0102n:1327_0": "668. Aparo “yaṃkiñci rūpaṃ sabbaṃ rūpaṃ cattāri mahābhūtāni catunnañca mahābhūtānaṃ",
  "anya-e0102n:1327_1": "upādāyarūpa”nti evaṃ saṃkhitteneva imasmiṃ attabhāve rūpaṃ pariggahetvā, tathā manāyatanañceva",
  "anya-e0102n:1327_2": "dhammāyatanekadesañca nāmanti pariggahetvā “iti idañca nāmaṃ idañca rūpaṃ, idaṃ vuccati",
  "anya-e0102n:1327_3": "nāmarūpa”nti saṅkhepato nāmarūpaṃ vavatthapeti.",
  "anya-e0102n:1328_0": "669. Sace panassa tena tena mukhena rūpaṃ pariggahetvā arūpaṃ pariggaṇhato sukhumattā",
  "anya-e0102n:1328_1": "arūpaṃ na upaṭṭhāti, tena dhuranikkhepaṃ akatvā rūpameva punappunaṃ sammasitabbaṃ",
  "anya-e0102n:1328_2": "manasikātabbaṃ pariggahetabbaṃ vavatthapetabbaṃ. Yathā yathā hissa rūpaṃ suvikkhālitaṃ",
  "anya-e0102n:1328_3": "hoti nijjaṭaṃ suparisuddhaṃ, tathā tathā tadārammaṇā arūpadhammā sayameva pākaṭā honti.",
  "anya-e0102n:1329_0": "Yathā hi cakkhumato purisassa aparisuddhe ādāse mukhanimittaṃ olokentassa nimittaṃ",
  "anya-e0102n:1329_1": "na paññāyati, so “nimittaṃ na paññāyatī”ti na ādāsaṃ chaḍḍeti, atha kho naṃ punappunaṃ",
  "anya-e0102n:1329_2": "parimajjati. Tassa parisuddhe ādāse nimittaṃ sayameva pākaṭaṃ hoti. Yathā ca telatthiko",
  "anya-e0102n:1329_3": "tilapiṭṭhaṃ doṇiyaṃ ākiritvā udakena paripphosetvā ekavāraṃ dvevāraṃ pīḷanamattena",
  "anya-e0102n:1329_4": "tele anikkhamante na tilapiṭṭhaṃ chaḍḍeti, atha kho naṃ punappunaṃ uṇhodakena paripphosetvā",
  "anya-e0102n:1329_5": "madditvā pīḷeti. Tassevaṃ karoto vippasannaṃ tilatelaṃ nikkhamati. Yathā vā pana",
  "anya-e0102n:1329_6": "udakaṃ pasādetukāmo katakaṭṭhiṃ gahetvā antoghaṭe hatthaṃ otāretvā ekadvevāre ghaṃsanamattena",
  "anya-e0102n:1329_7": "udake avippasīdante na katakaṭṭhiṃ chaḍḍeti, atha kho naṃ punappunaṃ ghaṃsati. Tassevaṃ",
  "anya-e0102n:1329_8": "karontassa kalalakaddamaṃ sannisīdati. Udakaṃ acchaṃ hoti vippasannaṃ, evamevaṃ tena",
  "anya-e0102n:1329_9": "bhikkhunā dhuranikkhepaṃ akatvā rūpameva punappunaṃ sammasitabbaṃ manasikātabbaṃ",
  "anya-e0102n:1329_10": "pariggahetabbaṃ vavatthapetabbaṃ.",
  "anya-e0102n:1330_0": "Yathā yathā hissa rūpaṃ suvikkhālitaṃ hoti nijjaṭaṃ suparisuddhaṃ, tathā tathā tappaccanīkakilesā",
  "anya-e0102n:1330_1": "sannisīdanti, kaddamupari udakaṃ viya cittaṃ pasannaṃ hoti. Tadārammaṇā arūpadhammā",
  "anya-e0102n:1330_2": "sayameva pākaṭā honti. Evaṃ aññāhipi ucchucoragoṇadadhimacchādīhi upamāhi ayamattho pakāsetabbo.",
  "anya-e0102n:1331": "Arūpadhammānaṃ upaṭṭhānākārakathā",
  "anya-e0102n:1332_0": "670. Evaṃ suvisuddharūpapariggahassa panassa arūpadhammā tīhi ākārehi upaṭṭhahanti",
  "anya-e0102n:1332_1": "phassavasena vā vedanāvasena vā viññāṇavasena vā. Kathaṃ? Ekassa tāva “pathavīdhātu",
  "anya-e0102n:1332_2": "kakkhaḷalakkhaṇā”tiādinā nayena dhātuyo pariggaṇhantassa paṭhamābhinipāto phasso,",
  "anya-e0102n:1332_3": "taṃsampayuttā vedanā vedanākkhandho, saññā saññākkhandho, saddhiṃ phassena cetanā",
  "anya-e0102n:1332_4": "saṅkhārakkhandho, cittaṃ viññāṇakkhandhoti upaṭṭhāti. Tathā “kese pathavīdhātu kakkhaḷalakkhaṇā…pe…",
  "anya-e0102n:1332_5": "assāsapassāse pathavīdhātu kakkhaḷalakkhaṇā”ti paṭhamābhinipāto phasso, taṃsampayuttā",
  "anya-e0102n:1332_6": "vedanā vedanākkhandho…pe… cittaṃ viññāṇakkhandhoti upaṭṭhāti. Evaṃ arūpadhammā phassavasena upaṭṭhahanti.",
  "anya-e0102n:1333_0": "Ekassa “pathavīdhātu kakkhaḷalakkhaṇā”ti tadārammaṇarasānubhavanakavedanā vedanākkhandho,",
  "anya-e0102n:1333_1": "taṃsampayuttā saññā saññākkhandho, taṃsampayutto phasso ca cetanā ca saṅkhārakkhandho,",
  "anya-e0102n:1333_2": "taṃsampayuttaṃ cittaṃ viññāṇakkhandhoti upaṭṭhāti. Tathā “kese pathavīdhātu kakkhaḷalakkhaṇā",
  "anya-e0102n:1333_3": "…pe… assāsapassāse pathavīdhātu kakkhaḷalakkhaṇā”ti tadārammaṇarasānubhavanakavedanā",
  "anya-e0102n:1333_4": "vedanākkhandho…pe… taṃsampayuttaṃ cittaṃ viññāṇakkhandhoti upaṭṭhāti. Evaṃ vedanāvasena",
  "anya-e0102n:1333_5": "arūpadhammā upaṭṭhahanti.",
  "anya-e0102n:1334_0": "Aparassa “pathavīdhātu kakkhaḷalakkhaṇā”ti ārammaṇapaṭivijānanaṃ viññāṇaṃ viññāṇakkhandho,",
  "anya-e0102n:1334_1": "taṃsampayuttā vedanā vedanākkhandho, saññā saññākkhandho, phasso ca cetanā ca saṅkhārakkhandhoti",
  "anya-e0102n:1334_2": "upaṭṭhāti. Tathā “kese pathavīdhātu kakkhaḷalakkhaṇā…pe… assāsapassāse pathavīdhātu",
  "anya-e0102n:1334_3": "kakkhaḷalakkhaṇā”ti ārammaṇapaṭivijānanaṃ viññāṇaṃ viññāṇakkhandho, taṃsampayuttā",
  "anya-e0102n:1334_4": "vedanā vedanākkhandho, saññā saññākkhandho, phasso ca cetanā ca saṅkhārakkhandhoti",
  "anya-e0102n:1334_5": "upaṭṭhāti. Evaṃ viññāṇavasena arūpadhammā upaṭṭhahanti.",
  "anya-e0102n:1335_0": "Eteneva upāyena “kammasamuṭṭhāne kese pathavīdhātu kakkhaḷalakkhaṇā”tiādinā nayena",
  "anya-e0102n:1335_1": "dvācattālīsāya dhātukoṭṭhāsesu catunnaṃ catunnaṃ dhātūnaṃ vasena, sesesu ca cakkhudhātuādīsu",
  "anya-e0102n:1335_2": "rūpapariggahamukhesu sabbaṃ nayabhedaṃ anugantvā yojanā kātabbā.",
  "anya-e0102n:1336_0": "671. Yasmā ca evaṃ suvisuddharūpapariggahasseva tassa arūpadhammā tīhākārehi pākaṭā",
  "anya-e0102n:1336_1": "honti. Tasmā suvisuddharūpapariggaheneva arūpapariggahāya yogo kātabbo, na itarena.",
  "anya-e0102n:1336_2": "Sace hi ekasmiṃ vā rūpadhamme upaṭṭhite dvīsu vā rūpaṃ pahāya arūpapariggahaṃ ārabhati",
  "anya-e0102n:1336_3": "kammaṭṭhānato parihāyati, pathavīkasiṇabhāvanāya vuttappakārā pabbateyyā gāvī viya.",
  "anya-e0102n:1336_4": "Suvisuddharūpapariggahassa pana arūpapariggahāya yogaṃ karoto kammaṭṭhānaṃ vuddhiṃ",
  "anya-e0102n:1336_5": "virūḷhiṃ vepullaṃ pāpuṇāti.",
  "anya-e0102n:1337_0": "So evaṃ phassādīnaṃ vasena upaṭṭhite cattāro arūpino khandhe nāmanti, tesaṃ ārammaṇabhūtāni",
  "anya-e0102n:1337_1": "cattāri mahābhūtāni, catunnañca mahābhūtānaṃ upādāyarūpaṃ rūpanti vavatthapeti. Iti",
  "anya-e0102n:1337_2": "aṭṭhārasa dhātuyo dvādasāyatanāni pañcakkhandhāti sabbepi tebhūmake dhamme khaggena",
  "anya-e0102n:1337_3": "samuggaṃ vivaramāno viya yamakatālakandaṃ phālayamāno viya ca nāmañca rūpañcāti dvedhā",
  "anya-e0102n:1337_4": "vavatthapeti. Nāmarūpamattato uddhaṃ añño satto vā puggalo vā devo vā brahmā vā natthīti niṭṭhaṃ gacchati.",
  "anya-e0102n:1338": "Sambahulasuttantasaṃsandanā",
  "anya-e0102n:1339_0": "672. So evaṃ yāthāvasarasato nāmarūpaṃ vavatthapetvā suṭṭhutaraṃ “satto puggalo”ti",
  "anya-e0102n:1339_1": "imissā lokasamaññāya pahānatthāya sattasammohassa samatikkamatthāya asammohabhūmiyaṃ",
  "anya-e0102n:1339_2": "cittaṃ ṭhapanatthāya sambahulasuttantavasena “nāmarūpamattamevidaṃ, na satto, na",
  "anya-e0102n:1339_3": "puggalo atthī”ti etamatthaṃ saṃsandetvā vavatthapeti. Vuttañhetaṃ –",
  "anya-e0102n:1340": "“Yathāpi aṅgasambhārā, hoti saddo ratho iti;",
  "anya-e0102n:1341": "Evaṃ khandhesu santesu, hoti sattoti sammutī”ti. ;",
  "anya-e0102n:1342_0": "Aparampi vuttaṃ, “seyyathāpi, āvuso, kaṭṭhañca paṭicca valliñca paṭicca mattikañca",
  "anya-e0102n:1342_1": "paṭicca tiṇañca paṭicca ākāso parivārito agārantveva saṅkhaṃ gacchati, evameva kho,",
  "anya-e0102n:1342_2": "āvuso, aṭṭhiñca paṭicca nhāruñca paṭicca maṃsañca paṭicca cammañca paṭicca ākāso",
  "anya-e0102n:1342_3": "parivārito rūpantveva saṅkhaṃ gacchatī”ti.",
  "anya-e0102n:1343": "Aparampi vuttaṃ –",
  "anya-e0102n:1344": "“Dukkhameva hi sambhoti, dukkhaṃ tiṭṭhati veti ca;",
  "anya-e0102n:1345": "Nāññatra dukkhā sambhoti, nāññaṃ dukkhā nirujjhatī”ti. ;",
  "anya-e0102n:1346": "Upamāhi nāmarūpavibhāvanā",
  "anya-e0102n:1347_0": "673. Evaṃ anekasatehi suttantehi nāmarūpameva dīpitaṃ, na satto na puggalo. Tasmā",
  "anya-e0102n:1347_1": "yathā akkhacakkapañjaraīsādīsu aṅgasambhāresu ekenākārena saṇṭhitesu rathoti vohāramattaṃ",
  "anya-e0102n:1347_2": "hoti, paramatthato ekekasmiṃ aṅge upaparikkhiyamāne ratho nāma natthi. Yathā ca kaṭṭhādīsu",
  "anya-e0102n:1347_3": "gehasambhāresu ekenākārena ākāsaṃ parivāretvā ṭhitesu gehanti vohāramattaṃ hoti,",
  "anya-e0102n:1347_4": "paramatthato gehaṃ nāma natthi. Yathā ca aṅguliaṅguṭṭhādīsu ekenākārena ṭhitesu muṭṭhīti",
  "anya-e0102n:1347_5": "vohāramattaṃ hoti. Doṇitantiādīsu vīṇāti. Hatthiassādīsu senāti. Pākāragehagopurādīsu",
  "anya-e0102n:1347_6": "nagaranti. Khandhasākhāpalāsādīsu ekenākārena ṭhitesu rukkhoti vohāramattaṃ hoti,",
  "anya-e0102n:1347_7": "paramatthato ekekasmiṃ avayave upaparikkhiyamāne rukkho nāma natthi. Evamevaṃ pañcasu",
  "anya-e0102n:1347_8": "upādānakkhandhesu sati “satto, puggalo”ti vohāramattaṃ hoti, paramatthato ekekasmiṃ",
  "anya-e0102n:1347_9": "dhamme upaparikkhiyamāne “asmīti vā ahanti vā”ti gāhassa vatthubhūto satto nāma natthi.",
  "anya-e0102n:1347_10": "Paramatthato pana nāmarūpamattameva atthīti. Evaṃ passato hi dassanaṃ yathābhūtadassanaṃ nāma hoti.",
  "anya-e0102n:1348_0": "674. Yo panetaṃ yathābhūtadassanaṃ pahāya “satto atthī”ti gaṇhāti. So tassa vināsaṃ",
  "anya-e0102n:1348_1": "anujāneyya avināsaṃ vā. Avināsaṃ anujānanto sassate patati. Vināsaṃ anujānanto ucchede",
  "anya-e0102n:1348_2": "patati. Kasmā? Khīranvayassa dadhino viya tadanvayassa aññassa abhāvato. So “sassato",
  "anya-e0102n:1348_3": "satto”ti gaṇhanto olīyati nāma. “Ucchijjatī”ti gaṇhanto atidhāvati nāma. Tenāha bhagavā –",
  "anya-e0102n:1349": "“Dvīhi, bhikkhave, diṭṭhigatehi pariyuṭṭhitā devamanussā olīyanti eke, atidhāvanti eke, cakkhumanto ca passanti.",
  "anya-e0102n:1350_0": "“Kathañca, bhikkhave, olīyanti eke? Bhavārāmā, bhikkhave, devamanussā bhavaratā bhavasamuditā.",
  "anya-e0102n:1350_1": "Tesaṃ bhavanirodhāya dhamme desiyamāne cittaṃ na pakkhandati nappasīdati na santiṭṭhati",
  "anya-e0102n:1350_2": "nādhimuccati. Evaṃ kho, bhikkhave, olīyanti eke.",
  "anya-e0102n:1351_0": "“Kathañca, bhikkhave, atidhāvanti eke? Bhaveneva kho paneke aṭṭīyamānā harāyamānā",
  "anya-e0102n:1351_1": "jigucchamānā vibhavaṃ abhinandanti, yato kira bho ayaṃ attā kāyassa bhedā ucchijjati",
  "anya-e0102n:1351_2": "vinassati, na hoti paraṃmaraṇā, etaṃ santaṃ, etaṃ paṇītaṃ, etaṃ yāthāvanti. Evaṃ",
  "anya-e0102n:1351_3": "kho, bhikkhave, atidhāvanti eke.",
  "anya-e0102n:1352_0": "“Kathañca, bhikkhave, cakkhumanto passanti? Idha, bhikkhave, bhikkhu bhūtaṃ bhūtato",
  "anya-e0102n:1352_1": "passati, bhūtaṃ bhūtato disvā bhūtassa nibbidāya virāgāya nirodhāya paṭipanno hoti.",
  "anya-e0102n:1352_2": "Evaṃ kho, bhikkhave, cakkhumanto passantī”ti.",
  "anya-e0102n:1353_0": "675. Tasmā yathā dāruyantaṃ suññaṃ nijjīvaṃ nirīhakaṃ, atha ca pana dārurajjukasamāyogavasena",
  "anya-e0102n:1353_1": "gacchatipi tiṭṭhatipi. Saīhakaṃ sabyāpāraṃ viya khāyati, evamidaṃ nāmarūpampi suññaṃ",
  "anya-e0102n:1353_2": "nijjīvaṃ nirīhakaṃ, atha ca pana aññamaññasamāyogavasena gacchatipi tiṭṭhatipi. Saīhakaṃ",
  "anya-e0102n:1353_3": "sabyāpāraṃ viya khāyatīti daṭṭhabbaṃ. Tenāhu porāṇā –",
  "anya-e0102n:1354": "“Nāmañca rūpañca idhatthi saccato,",
  "anya-e0102n:1355": "Na hettha satto manujo ca vijjati;",
  "anya-e0102n:1356": "Suññaṃ idaṃ yantamivābhisaṅkhataṃ,",
  "anya-e0102n:1357": "Dukkhassa puñjo tiṇakaṭṭhasādiso”ti.",
  "anya-e0102n:1358_0": "Na kevalañcetaṃ dāruyantupamāya, aññāhipi naḷakalāpīādīhi upamāhi vibhāvetabbaṃ –",
  "anya-e0102n:1358_1": "yathā hi dvīsu naḷakalāpīsu aññamaññaṃ nissāya ṭhapitāsu ekā ekissā upatthambho hoti,",
  "anya-e0102n:1358_2": "ekissā patamānāya itarāpi patati, evamevaṃ pañcavokārabhave nāmarūpaṃ aññamaññaṃ",
  "anya-e0102n:1358_3": "nissāya pavattati, ekaṃ ekassa upatthambho hoti. Maraṇavasena ekasmiṃ patamāne itarampi",
  "anya-e0102n:1358_4": "patati. Tenāhu porāṇā –",
  "anya-e0102n:1359": "“Yamakaṃ nāmarūpañca, ubho aññoññanissitā;",
  "anya-e0102n:1360": "Ekasmiṃ bhijjamānasmiṃ, ubho bhijjanti paccayā”ti.",
  "anya-e0102n:1361_0": "676. Yathā ca daṇḍābhihataṃ bheriṃ nissāya sadde pavattamāne aññā bherī, añño saddo,",
  "anya-e0102n:1361_1": "bherisaddā asammissā, bherī saddena suññā, saddo bheriyā suñño, evamevaṃ vatthudvārārammaṇasaṅkhātaṃ",
  "anya-e0102n:1361_2": "rūpaṃ nissāya nāme pavattamāne aññaṃ rūpaṃ, aññaṃ nāmaṃ, nāmarūpā asammissā, nāmaṃ",
  "anya-e0102n:1361_3": "rūpena suññaṃ, rūpaṃ nāmena suññaṃ, apica kho bheriṃ paṭicca saddo viya rūpaṃ paṭicca",
  "anya-e0102n:1361_4": "nāmaṃ pavattati. Tenāhu porāṇā –",
  "anya-e0102n:1362": "“Na cakkhuto jāyare phassapañcamā,",
  "anya-e0102n:1363": "Na rūpato no ca ubhinnamantarā;",
  "anya-e0102n:1364": "Hetuṃ paṭiccappabhavanti saṅkhatā,",
  "anya-e0102n:1365": "Yathāpi saddo pahaṭāya bheriyā.",
  "anya-e0102n:1366": "“Na sotato jāyare phassapañcamā,",
  "anya-e0102n:1367": "Na saddato no ca ubhinnamantarā…pe….",
  "anya-e0102n:1368": "“Na ghānato jāyare phassapañcamā,",
  "anya-e0102n:1369": "Na gandhato no ca ubhinnamantarā…pe….",
  "anya-e0102n:1370": "“Na jivhāto jāyare phassapañcamā,",
  "anya-e0102n:1371": "Na rasato no ca ubhinnamantarā…pe….",
  "anya-e0102n:1372": "“Na kāyato jāyare phassapañcamā,",
  "anya-e0102n:1373": "Na phassato no ca ubhinnamantarā…pe….",
  "anya-e0102n:1374": "“Na vatthurūpā pabhavanti saṅkhatā,",
  "anya-e0102n:1375": "Na cāpi dhammāyatanehi niggatā;",
  "anya-e0102n:1376": "Hetuṃ paṭiccappabhavanti saṅkhatā,",
  "anya-e0102n:1377": "Yathāpi saddo pahaṭāya bheriyā”ti.",
  "anya-e0102n:1378_0": "677. Apicettha nāmaṃ nittejaṃ na sakena tejena pavattituṃ sakkoti, na khādati, na",
  "anya-e0102n:1378_1": "pivati, na byāharati, na iriyāpathaṃ kappeti. Rūpampi nittejaṃ na sakena tejena pavattituṃ",
  "anya-e0102n:1378_2": "sakkoti. Na hi tassā khāditukāmatā, nāpi pivitukāmatā, na byāharitukāmatā, na iriyāpathaṃ",
  "anya-e0102n:1378_3": "kappetukāmatā, atha kho nāmaṃ nissāya rūpaṃ pavattati, rūpaṃ nissāya nāmaṃ pavattati,",
  "anya-e0102n:1378_4": "nāmassa khāditukāmatāya pivitukāmatāya byāharitukāmatāya iriyāpathaṃ kappetukāmatāya",
  "anya-e0102n:1378_5": "sati rūpaṃ khādati, pivati, byāharati, iriyāpathaṃ kappeti.",
  "anya-e0102n:1379_0": "Imassa panatthassa vibhāvanatthāya imaṃ upamaṃ udāharanti – yathā jaccandho ca pīṭhasappī",
  "anya-e0102n:1379_1": "ca disāpakkamitukāmā assu, jaccandho pīṭhasappiṃ evamāha “ahaṃ kho bhaṇe, sakkomi",
  "anya-e0102n:1379_2": "pādehi pādakaraṇīyaṃ kātuṃ, natthi ca me cakkhūni yehi samavisamaṃ passeyya”nti.",
  "anya-e0102n:1379_3": "Pīṭhasappīpi jaccandhaṃ evamāha “ahaṃ kho bhaṇe, sakkomi cakkhunā cakkhukaraṇīyaṃ",
  "anya-e0102n:1379_4": "kātuṃ, natthi ca me pādāni yehi abhikkameyyaṃ vā paṭikkameyyaṃ vā”ti. So tuṭṭhahaṭṭho",
  "anya-e0102n:1379_5": "jaccandho pīṭhasappiṃ aṃsakūṭaṃ āropesi. Pīṭhasappī jaccandhassa aṃsakūṭe nisīditvā",
  "anya-e0102n:1379_6": "evamāha “vāmaṃ muñca dakkhiṇaṃ gaṇha, dakkhiṇaṃ muñca vāmaṃ gaṇhā”ti. Tattha jaccandhopi",
  "anya-e0102n:1379_7": "nittejo dubbalo na sakena tejena sakena balena gacchati, pīṭhasappīpi nittejo dubbalo",
  "anya-e0102n:1379_8": "na sakena tejena sakena balena gacchati, na ca tesaṃ aññamaññaṃ nissāya gamanaṃ nappavattati,",
  "anya-e0102n:1379_9": "evamevaṃ nāmampi nittejaṃ na sakena tejena uppajjati, na tāsu tāsu kiriyāsu pavattati.",
  "anya-e0102n:1379_10": "Rūpampi nittejaṃ na sakena tejena uppajjati, na tāsu tāsu kiriyāsu pavattati, na",
  "anya-e0102n:1379_11": "ca tesaṃ aññamaññaṃ nissāya uppatti vā pavatti vā na hoti. Tenetaṃ vuccati –",
  "anya-e0102n:1380": "“Na sakena balena jāyare,",
  "anya-e0102n:1381": "Nopi sakena balena tiṭṭhare;",
  "anya-e0102n:1382": "Paradhammavasānuvattino,",
  "anya-e0102n:1383": "Jāyare saṅkhatā attadubbalā.",
  "anya-e0102n:1384": "“Parapaccayato ca jāyare,",
  "anya-e0102n:1385": "Paraārammaṇato samuṭṭhitā;",
  "anya-e0102n:1386": "Ārammaṇapaccayehi ca,",
  "anya-e0102n:1387": "Paradhammehi cime pabhāvitā.",
  "anya-e0102n:1388": "“Yathāpi nāvaṃ nissāya, manussā yanti aṇṇave;",
  "anya-e0102n:1389": "Evameva rūpaṃ nissāya, nāmakāyo pavattati.",
  "anya-e0102n:1390": "“Yathā ca manusse nissāya, nāvā gacchati aṇṇave;",
  "anya-e0102n:1391": "Evameva nāmaṃ nissāya, rūpakāyo pavattati.",
  "anya-e0102n:1392": "“Ubho nissāya gacchanti, manussā nāvā ca aṇṇave;",
  "anya-e0102n:1393": "Evaṃ nāmañca rūpañca, ubho aññoññanissitā”ti.",
  "anya-e0102n:1394_0": "Evaṃ nānānayehi nāmarūpaṃ vavatthāpayato sattasaññaṃ abhibhavitvā asammohabhūmiyaṃ",
  "anya-e0102n:1394_1": "ṭhitaṃ nāmarūpānaṃ yāthāvadassanaṃ diṭṭhivisuddhīti veditabbaṃ. Nāmarūpavavatthānantipi",
  "anya-e0102n:1394_2": "saṅkhāraparicchedotipi etasseva adhivacanaṃ.",
  "anya-e0102n:1395": "Iti sādhujanapāmojjatthāya kate visuddhimagge",
  "anya-e0102n:1396": "Paññābhāvanādhikāre",
  "anya-e0102n:1397": "Diṭṭhivisuddhiniddeso nāma",
  "anya-e0102n:1398": "Aṭṭhārasamo paricchedo.",
  "anya-e0102n:1399": "19. Kaṅkhāvitaraṇavisuddhiniddeso",
  "anya-e0102n:1400": "Paccayapariggahakathā",
  "anya-e0102n:1401": "678. Etasseva pana nāmarūpassa paccayapariggahaṇena tīsu addhāsu kaṅkhaṃ vitaritvā ṭhitaṃ ñāṇaṃ kaṅkhāvitaraṇavisuddhi nāma.",
  "anya-e0102n:1402_0": "Taṃ sampādetukāmo bhikkhu yathā nāma kusalo bhisakko rogaṃ disvā tassa samuṭṭhānaṃ",
  "anya-e0102n:1402_1": "pariyesati. Yathā vā pana anukampako puriso daharaṃ kumāraṃ mandaṃ uttānaseyyakaṃ",
  "anya-e0102n:1402_2": "rathikāya nipannaṃ disvā “kassa nu kho ayaṃ puttako”ti tassa mātāpitaro āvajjati,",
  "anya-e0102n:1402_3": "evameva tassa nāmarūpassa hetupaccayapariyesanaṃ āpajjati.",
  "anya-e0102n:1403_0": "So āditova iti paṭisañcikkhati “na tāvidhaṃ nāmarūpaṃ ahetukaṃ, sabbattha sabbadā",
  "anya-e0102n:1403_1": "sabbesañca ekasadisabhāvāpattito, na issarādihetukaṃ, nāmarūpato uddhaṃ issarādīnaṃ",
  "anya-e0102n:1403_2": "abhāvato. Yepi nāmarūpamattameva issarādayoti vadanti, tesaṃ issarādisaṅkhātanāmarūpassa",
  "anya-e0102n:1403_3": "ahetukabhāvappattito. Tasmā bhavitabbamassa hetupaccayehi, ke nu kho te”ti.",
  "anya-e0102n:1404_0": "679. So evaṃ nāmarūpassa hetupaccaye āvajjetvā imassa tāva rūpakāyassa evaṃ hetupaccaye",
  "anya-e0102n:1404_1": "pariggaṇhāti – “ayaṃ kāyo nibbattamāno neva uppalapadumapuṇḍarīkasogandhikādīnaṃ",
  "anya-e0102n:1404_2": "abbhantare nibbattati, na maṇimuttāhārādīnaṃ, atha kho āmāsayapakkāsayānaṃ antare",
  "anya-e0102n:1404_3": "udarapaṭalaṃ pacchato piṭṭhikaṇṭakaṃ purato katvā antaantaguṇaparivārito sayampi",
  "anya-e0102n:1404_4": "duggandhajegucchapaṭikkūlo duggandhajegucchapaṭikkūle paramasambādhe okāse pūtimacchapūtikummāsaoḷigallacandanikādīsu",
  "anya-e0102n:1404_5": "kimiva nibbattati. Tassevaṃ nibbattamānassa ‘avijjā taṇhā upādānaṃ kamma’nti ime",
  "anya-e0102n:1404_6": "cattāro dhammā nibbattakattā hetu, āhāro upatthambhakattā paccayoti pañca dhammā",
  "anya-e0102n:1404_7": "hetupaccayā honti. Tesupi avijjādayo tayo imassa kāyassa mātā viya dārakassa upanissayā",
  "anya-e0102n:1404_8": "honti. Kammaṃ pitā viya puttassa janakaṃ. Āhāro dhāti viya dārakassa sandhārako”ti.",
  "anya-e0102n:1404_9": "Evaṃ rūpakāyassa paccayapariggahaṃ katvā, puna “cakkhuñca paṭicca rūpe ca uppajjati",
  "anya-e0102n:1404_10": "cakkhuviññāṇa”ntiādinā nayena nāmakāyassa paccayapariggahaṃ karoti.",
  "anya-e0102n:1405": "So evaṃ paccayato nāmarūpassa pavattiṃ disvā yathā idaṃ etarahi, evaṃ atītepi addhāne paccayato pavattittha, anāgatepi paccayato pavattissatīti samanupassati.",
  "anya-e0102n:1406_0": "680. Tassevaṃ samanupassato yā sā pubbantaṃ ārabbha “ahosiṃ nu kho ahaṃ atītamaddhānaṃ,",
  "anya-e0102n:1406_1": "na nu kho ahosiṃ atītamaddhānaṃ, kiṃ nu kho ahosiṃ atītamaddhānaṃ, kathaṃ nu kho",
  "anya-e0102n:1406_2": "ahosiṃ atītamaddhānaṃ, kiṃ hutvā kiṃ ahosiṃ nu kho ahaṃ atītamaddhāna”nti pañcavidhā",
  "anya-e0102n:1406_3": "vicikicchā vuttā, yāpi aparantaṃ ārabbha “bhavissāmi nu kho ahaṃ anāgatamaddhānaṃ,",
  "anya-e0102n:1406_4": "na nu kho bhavissāmi anāgatamaddhānaṃ, kiṃ nu kho bhavissāmi anāgatamaddhānaṃ, kathaṃ",
  "anya-e0102n:1406_5": "nu kho bhavissāmi anāgatamaddhānaṃ, kiṃ hutvā kiṃ bhavissāmi nu kho ahaṃ anāgatamaddhāna”nti",
  "anya-e0102n:1406_6": "pañcavidhā vicikicchā vuttā, yāpi paccuppannaṃ ārabbha “etarahi vā pana paccuppannaṃ",
  "anya-e0102n:1406_7": "addhānaṃ ajjhattaṃ kathaṃkathī hoti – ahaṃ nu khosmi, no nu khosmi, kiṃ nu khosmi,",
  "anya-e0102n:1406_8": "kathaṃ nu khosmi, ayaṃ nu kho satto kuto āgato, so kuhiṃ gāmī bhavissatī”ti chabbidhā",
  "anya-e0102n:1406_9": "vicikicchā vuttā, sā sabbāpi pahīyati.",
  "anya-e0102n:1407_0": "681. Aparo sādhāraṇāsādhāraṇavasena duvidhaṃ nāmassa paccayaṃ passati, kammādivasena",
  "anya-e0102n:1407_1": "catubbidhaṃ rūpassa. Duvidho hi nāmassa paccayo sādhāraṇo asādhāraṇo ca. Tattha cakkhādīni",
  "anya-e0102n:1407_2": "cha dvārāni, rūpādīni cha ārammaṇāni nāmassa sādhāraṇo paccayo, kusalādibhedato sabbappakārassāpi",
  "anya-e0102n:1407_3": "tato pavattito. Manasikārādiko asādhāraṇo. Yoniso manasikārasaddhammassavanādiko",
  "anya-e0102n:1407_4": "hi kusalasseva hoti, viparīto akusalassa, kammādiko vipākassa, bhavaṅgādiko kiriyassāti.",
  "anya-e0102n:1408_0": "Rūpassa pana kammaṃ cittaṃ utu āhāroti ayaṃ kammādiko catubbidho paccayo. Tattha",
  "anya-e0102n:1408_1": "kammaṃ atītameva kammasamuṭṭhānassa rūpassa paccayo hoti. Cittaṃ cittasamuṭṭhānassa",
  "anya-e0102n:1408_2": "uppajjamānaṃ. Utuāhārā utuāhārasamuṭṭhānassa ṭhitikkhaṇe paccayā hontīti. Evameveko",
  "anya-e0102n:1408_3": "nāmarūpassa paccayapariggahaṃ karoti.",
  "anya-e0102n:1409_0": "So evaṃ paccayato nāmarūpassa pavattiṃ disvā yathā idaṃ etarahi, evaṃ atītepi addhāne",
  "anya-e0102n:1409_1": "paccayato pavattittha, anāgatepi paccayato pavattissatīti samanupassati. Tassevaṃ",
  "anya-e0102n:1409_2": "samanupassato vuttanayeneva tīsupi addhāsu vicikicchā pahīyati.",
  "anya-e0102n:1410_0": "682. Aparo tesaṃyeva nāmarūpasaṅkhātānaṃ saṅkhārānaṃ jarāpattiṃ jiṇṇānañca bhaṅgaṃ",
  "anya-e0102n:1410_1": "disvā idaṃ saṅkhārānaṃ jarāmaraṇaṃ nāma jātiyā sati hoti, jāti bhave sati, bhavo",
  "anya-e0102n:1410_2": "upādāne sati, upādānaṃ taṇhāya sati, taṇhā vedanāya sati, vedanā phasse sati, phasso",
  "anya-e0102n:1410_3": "saḷāyatane sati, saḷāyatanaṃ nāmarūpe sati, nāmarūpaṃ viññāṇe sati, viññāṇaṃ saṅkhāresu",
  "anya-e0102n:1410_4": "sati, saṅkhārā avijjāya satīti evaṃ paṭilomapaṭiccasamuppādavasena nāmarūpassa paccayapariggahaṃ",
  "anya-e0102n:1410_5": "karoti. Athassa vuttanayeneva vicikicchā pahīyati.",
  "anya-e0102n:1411": "683. Aparo “iti kho avijjāpaccayā saṅkhārā”ti pubbe vitthāretvā dassitaanulomapaṭiccasamuppādavaseneva nāmarūpassa paccayapariggahaṃ karoti. Athassa vuttanayeneva kaṅkhā pahīyati.",
  "anya-e0102n:1412_0": "684. Aparo “purimakammabhavasmiṃ moho avijjā, āyūhanā saṅkhārā, nikanti taṇhā, upagamanaṃ",
  "anya-e0102n:1412_1": "upādānaṃ, cetanā bhavoti ime pañca dhammā purimakammabhavasmiṃ idha paṭisandhiyā",
  "anya-e0102n:1412_2": "paccayā, idha paṭisandhi viññāṇaṃ, okkanti nāmarūpaṃ, pasādo āyatanaṃ, phuṭṭho phasso,",
  "anya-e0102n:1412_3": "vedayitaṃ vedanāti ime pañca dhammā idhūpapattibhavasmiṃ purekatassa kammassa paccayā.",
  "anya-e0102n:1412_4": "Idha paripakkattā āyatanānaṃ moho avijjā…pe… cetanā bhavoti ime pañca dhammā idha",
  "anya-e0102n:1412_5": "kammabhavasmiṃ āyatiṃ paṭisandhiyā paccayā”ti evaṃ kammavaṭṭavipākavaṭṭavasena nāmarūpassa",
  "anya-e0102n:1412_6": "paccayapariggahaṃ karoti.",
  "anya-e0102n:1413_0": "685. Tattha catubbidhaṃ kammaṃ – diṭṭhadhammavedanīyaṃ, upapajjavedanīyaṃ, aparāpariyavedanīyaṃ,",
  "anya-e0102n:1413_1": "ahosikammanti. Tesu ekajavanavīthiyaṃ sattasu cittesu kusalā vā akusalā vā paṭhamajavanacetanā",
  "anya-e0102n:1413_2": "diṭṭhidhammavedanīyakammaṃ nāma. Taṃ imasmiññeva attabhāve vipākaṃ deti. Tathā asakkontaṃ",
  "anya-e0102n:1413_3": "pana “ahosikammaṃ nāhosi kammavipāko, na bhavissati kammavipāko, natthi kammavipāko”ti",
  "anya-e0102n:1413_4": "imassa tikassa vasena ahosikammaṃ nāma hoti. Atthasādhikā pana sattamajavanacetanā",
  "anya-e0102n:1413_5": "upapajjavedanīyakammaṃ nāma. Taṃ anantare attabhāve vipākaṃ deti. Tathā asakkontaṃ",
  "anya-e0102n:1413_6": "vuttanayeneva ahosikammaṃ nāma hoti. Ubhinnaṃ antare pañca javanacetanā aparāpariyavedanīyakammaṃ",
  "anya-e0102n:1413_7": "nāma. Taṃ anāgate yadā okāsaṃ labhati, tadā vipākaṃ deti. Sati saṃsārappavattiyā",
  "anya-e0102n:1413_8": "ahosikammaṃ nāma na hoti.",
  "anya-e0102n:1414_0": "686. Aparampi catubbidhaṃ kammaṃ – yaṃ garukaṃ, yaṃ bahulaṃ, yadāsannaṃ, kaṭattā",
  "anya-e0102n:1414_1": "vā pana kammanti. Tattha kusalaṃ vā hotu akusalaṃ vā, garukāgarukesu yaṃ garukaṃ",
  "anya-e0102n:1414_2": "mātughātādikammaṃ vā mahaggatakammaṃ vā, tadeva paṭhamaṃ vipaccati. Tathā bahulābahulesupi",
  "anya-e0102n:1414_3": "yaṃ bahulaṃ hoti susīlyaṃ vā dussīlyaṃ vā, tadeva paṭhamaṃ vipaccati. Yadāsannaṃ",
  "anya-e0102n:1414_4": "nāma maraṇakāle anussaritakammaṃ. Yañhi āsannamaraṇo anussarituṃ sakkoti, teneva",
  "anya-e0102n:1414_5": "upapajjati. Etehi pana tīhi muttaṃ punappunaṃ laddhāsevanaṃ kaṭattā vā pana kammaṃ",
  "anya-e0102n:1414_6": "nāma hoti, tesaṃ abhāve taṃ paṭisandhiṃ ākaḍḍhati.",
  "anya-e0102n:1415_0": "687. Aparampi catubbidhaṃ kammaṃ – janakaṃ, upatthambhakaṃ, upapīḷakaṃ, upaghātakanti.",
  "anya-e0102n:1415_1": "Tattha janakaṃ nāma kusalampi hoti akusalampi. Taṃ paṭisandhiyampi pavattepi rūpārūpavipākakkhandhe",
  "anya-e0102n:1415_2": "janeti. Upatthambhakaṃ pana vipākaṃ janetuṃ na sakkoti, aññena kammena dinnāya paṭisandhiyā",
  "anya-e0102n:1415_3": "janite vipāke uppajjamānakasukhadukkhaṃ upatthambheti, addhānaṃ pavatteti. Upapīḷakaṃ",
  "anya-e0102n:1415_4": "aññena kammena dinnāya paṭisandhiyā janite vipāke uppajjamānakasukhadukkhaṃ pīḷeti",
  "anya-e0102n:1415_5": "bādhati, addhānaṃ pavattituṃ na deti. Upaghātakaṃ pana sayaṃ kusalampi akusalampi",
  "anya-e0102n:1415_6": "samānaṃ aññaṃ dubbalakammaṃ ghātetvā tassa vipākaṃ paṭibāhitvā attano vipākassa okāsaṃ",
  "anya-e0102n:1415_7": "karoti. Evaṃ pana kammena kate okāse taṃ vipākaṃ uppannaṃ nāma vuccati.",
  "anya-e0102n:1416_0": "Iti imesaṃ dvādasannaṃ kammānaṃ kammantarañceva vipākantarañca buddhānaṃ kammavipākañāṇasseva",
  "anya-e0102n:1416_1": "yāthāvasarasato pākaṭaṃ hoti, asādhāraṇaṃ sāvakehi. Vipassakena pana kammantarañca",
  "anya-e0102n:1416_2": "vipākantarañca ekadesato jānitabbaṃ. Tasmā ayaṃ mukhamattadassanena kammaviseso pakāsitoti.",
  "anya-e0102n:1417_0": "688. Iti imaṃ dvādasavidhaṃ kammaṃ kammavaṭṭe pakkhipitvā evaṃ eko kammavaṭṭavipākavaṭṭavasena",
  "anya-e0102n:1417_1": "nāmarūpassa paccayapariggahaṃ karoti. So evaṃ kammavaṭṭavipākavaṭṭavasena paccayato",
  "anya-e0102n:1417_2": "nāmarūpassa pavattiṃ disvā “yathā idaṃ etarahi, evaṃ atītepi addhāne kammavaṭṭavipākavaṭṭavasena",
  "anya-e0102n:1417_3": "paccayato pavattittha, anāgatepi kammavaṭṭavipākavaṭṭavaseneva paccayato pavattissatī”ti.",
  "anya-e0102n:1417_4": "Iti kammañceva kammavipāko ca, kammavaṭṭañca vipākavaṭṭañca, kammapavattañca vipākapavattañca,",
  "anya-e0102n:1417_5": "kammasantati ca vipākasantati ca, kiriyā ca kiriyāphalañca.",
  "anya-e0102n:1418": "Kammā vipākā vattanti, vipāko kammasambhavo;",
  "anya-e0102n:1419": "Kammā punabbhavo hoti, evaṃ loko pavattatīti. –",
  "anya-e0102n:1420_0": "Samanupassati. Tassevaṃ samanupassato yā sā pubbantādayo ārabbha “ahosiṃ nu kho aha”ntiādinā",
  "anya-e0102n:1420_1": "nayena vuttā soḷasavidhā vicikicchā, sā sabbā pahīyati. Sabbabhavayonigatiṭṭhitinivāsesu",
  "anya-e0102n:1420_2": "hetuphalasambandhavasena pavattamānaṃ nāmarūpamattameva khāyati. So neva kāraṇato",
  "anya-e0102n:1420_3": "uddhaṃ kārakaṃ passati, na vipākappavattito uddhaṃ vipākapaṭisaṃvedakaṃ. Kāraṇe pana",
  "anya-e0102n:1420_4": "sati “kārako”ti, vipākappavattiyā sati “paṭisaṃvedako”ti samaññāmattena paṇḍitā voharanticcevassa",
  "anya-e0102n:1420_5": "sammappaññāya sudiṭṭhaṃ hoti.",
  "anya-e0102n:1421": "689. Tenāhu porāṇā –",
  "anya-e0102n:1422": "“Kammassa kārako natthi, vipākassa ca vedako;",
  "anya-e0102n:1423": "Suddhadhammā pavattanti, evetaṃ sammadassanaṃ.",
  "anya-e0102n:1424": "“Evaṃ kamme vipāke ca, vattamāne sahetuke;",
  "anya-e0102n:1425": "Bījarukkhādikānaṃva, pubbā koṭi na nāyati;",
  "anya-e0102n:1426": "Anāgatepi saṃsāre, appavattaṃ na dissati.",
  "anya-e0102n:1427": "“Etamatthaṃ anaññāya, titthiyā asayaṃvasī;",
  "anya-e0102n:1428": "Sattasaññaṃ gahetvāna, sassatucchedadassino;",
  "anya-e0102n:1429": "Dvāsaṭṭhidiṭṭhiṃ gaṇhanti, aññamaññavirodhitā.",
  "anya-e0102n:1430": "“Diṭṭhibandhanabaddhā te, taṇhāsotena vuyhare;",
  "anya-e0102n:1431": "Taṇhāsotena vuyhantā, na te dukkhā pamuccare.",
  "anya-e0102n:1432": "“Evametaṃ abhiññāya, bhikkhu buddhassa sāvako;",
  "anya-e0102n:1433": "Gambhīraṃ nipuṇaṃ suññaṃ, paccayaṃ paṭivijjhati.",
  "anya-e0102n:1434": "“Kammaṃ natthi vipākamhi, pāko kamme na vijjati;",
  "anya-e0102n:1435": "Aññamaññaṃ ubho suññā, na ca kammaṃ vinā phalaṃ.",
  "anya-e0102n:1436": "“Yathā na sūriye aggi, na maṇimhi na gomaye;",
  "anya-e0102n:1437": "Na tesaṃ bahi so atthi, sambhārehi ca jāyati.",
  "anya-e0102n:1438": "“Tathā na anto kammassa, vipāko upalabbhati;",
  "anya-e0102n:1439": "Bahiddhāpi na kammassa, na kammaṃ tattha vijjati.",
  "anya-e0102n:1440": "“Phalena suññaṃ taṃ kammaṃ, phalaṃ kamme na vijjati;",
  "anya-e0102n:1441": "Kammañca kho upādāya, tato nibbattate phalaṃ.",
  "anya-e0102n:1442": "“Na hettha devo brahmā vā, saṃsārassatthikārako;",
  "anya-e0102n:1443": "Suddhadhammā pavattanti, hetusambhārapaccayā”ti.",
  "anya-e0102n:1444_0": "690. Tassevaṃ kammavaṭṭavipākavaṭṭavasena nāmarūpassa paccayapariggahaṃ katvā tīsu",
  "anya-e0102n:1444_1": "addhāsu pahīnavicikicchassa sabbe atītānāgatapaccuppannadhammā cutipaṭisandhivasena",
  "anya-e0102n:1444_2": "viditā honti, sāssa hoti ñātapariññā.",
  "anya-e0102n:1445_0": "So evaṃ pajānāti – ye atīte kammapaccayā nibbattā khandhā, te tattheva niruddhā,",
  "anya-e0102n:1445_1": "atītakammapaccayā pana imasmiṃ bhave aññe nibbattā, atītabhavato imaṃ bhavaṃ āgato",
  "anya-e0102n:1445_2": "ekadhammopi natthi, imasmimpi bhave kammapaccayena nibbattā khandhā nirujjhissanti,",
  "anya-e0102n:1445_3": "punabbhave aññe nibbattissanti, imamhā bhavā punabbhavaṃ ekadhammopi na gamissati.",
  "anya-e0102n:1445_4": "Apica kho yathā na ācariyamukhato sajjhāyo antevāsikassa mukhaṃ pavisati, na ca tappaccayā",
  "anya-e0102n:1445_5": "tassa mukhe sajjhāyo na vattati, na dūtena mantodakaṃ pītaṃ rogino udaraṃ pavisati,",
  "anya-e0102n:1445_6": "na ca tassa tappaccayā rogo na vūpasammati, na mukhe maṇḍanavidhānaṃ ādāsatalādīsu",
  "anya-e0102n:1445_7": "mukhanimittaṃ gacchati, na ca tattha tappaccayā maṇḍanavidhānaṃ na paññāyati, na",
  "anya-e0102n:1445_8": "ekissā vaṭṭiyā dīpasikhā aññaṃ vaṭṭiṃ saṅkamati, na ca tattha tappaccayā dīpasikhā",
  "anya-e0102n:1445_9": "na nibbattati, evameva na atītabhavato imaṃ bhavaṃ, ito vā punabbhavaṃ koci dhammo",
  "anya-e0102n:1445_10": "saṅkamati, na ca atītabhave khandhāyatanadhātupaccayā idha, idha vā khandhāyatanadhātupaccayā",
  "anya-e0102n:1445_11": "punabbhave khandhāyatanadhātuyo na nibbattantīti.",
  "anya-e0102n:1446": "Yatheva cakkhuviññāṇaṃ, manodhātuanantaraṃ;",
  "anya-e0102n:1447": "Na ceva āgataṃ nāpi, na nibbattaṃ anantaraṃ.",
  "anya-e0102n:1448": "Tatheva paṭisandhimhi, vattate cittasantati;",
  "anya-e0102n:1449": "Purimaṃ bhijjate cittaṃ, pacchimaṃ jāyate tato.",
  "anya-e0102n:1450": "Tesaṃ antarikā natthi, vīci tesaṃ na vijjati;",
  "anya-e0102n:1451": "Na cito gacchati kiñci, paṭisandhi ca jāyatīti.",
  "anya-e0102n:1452_0": "691. Evaṃ cutipaṭisandhivasena viditasabbadhammassa sabbākārena nāmarūpassa paccayapariggahañāṇaṃ",
  "anya-e0102n:1452_1": "thāmagataṃ hoti, soḷasavidhā kaṅkhā suṭṭhutaraṃ pahīyati. Na kevalañca sā eva, “satthari",
  "anya-e0102n:1452_2": "kaṅkhatī”ti ādinayappavattā aṭṭhavidhāpi kaṅkhā pahīyatiyeva, dvāsaṭṭhi diṭṭhigatāni",
  "anya-e0102n:1452_3": "vikkhambhanti. Evaṃ nānānayehi nāmarūpapaccayapariggahaṇena tīsu addhāsu kaṅkhaṃ",
  "anya-e0102n:1452_4": "vitaritvā ṭhitaṃ ñāṇaṃ kaṅkhāvitaraṇavisuddhīti veditabbaṃ. Dhammaṭṭhitiñāṇantipi",
  "anya-e0102n:1452_5": "yathābhūtañāṇantipi sammādassanantipi etassevādhivacanaṃ. Vuttañhetaṃ –",
  "anya-e0102n:1453": "“Avijjā paccayo, saṅkhārā paccayasamuppannā. Ubhopete dhammā paccayasamuppannāti paccayapariggahe paññā dhammaṭṭhitiñāṇa”nti.",
  "anya-e0102n:1454_0": "“Aniccato manasikaronto katame dhamme yathābhūtaṃ jānāti passati, kathaṃ sammādassanaṃ",
  "anya-e0102n:1454_1": "hoti, kathaṃ tadanvayena sabbe saṅkhārā aniccato sudiṭṭhā honti, kattha kaṅkhā pahīyati?",
  "anya-e0102n:1454_2": "Dukkhato…pe… anattato manasikaronto katame dhamme yathābhūtaṃ jānāti passati…pe…",
  "anya-e0102n:1454_3": "kattha kaṅkhā pahīyatīti?",
  "anya-e0102n:1455_0": "“Aniccato manasikaronto nimittaṃ yathābhūtaṃ jānāti passati, tena vuccati sammādassanaṃ.",
  "anya-e0102n:1455_1": "Evaṃ tadanvayena sabbe saṅkhārā aniccato sudiṭṭhā honti. Ettha kaṅkhā pahīyati. Dukkhato",
  "anya-e0102n:1455_2": "manasikaronto pavattaṃ yathābhūtaṃ jānāti passati…pe… anattato manasikaronto nimittañca",
  "anya-e0102n:1455_3": "pavattañca yathābhūtaṃ jānāti passati, tena vuccati sammādassanaṃ. Evaṃ tadanvayena",
  "anya-e0102n:1455_4": "sabbe dhammā anattato sudiṭṭhā honti. Ettha kaṅkhā pahīyati.",
  "anya-e0102n:1456_0": "“Yañca yathābhūtañāṇaṃ yañca sammādassanaṃ yā ca kaṅkhāvitaraṇā, ime dhammā nānatthā",
  "anya-e0102n:1456_1": "ceva nānābyañjanā ca, udāhu ekatthā byañjanameva nānanti? Yañca yathābhūtañāṇaṃ yañca",
  "anya-e0102n:1456_2": "sammādassanaṃ yā ca kaṅkhāvitaraṇā, ime dhammā ekatthā, byañjanameva nāna”nti.",
  "anya-e0102n:1457": "Iminā pana ñāṇena samannāgato vipassako buddhasāsane laddhassāso laddhapatiṭṭho niyatagatiko cūḷasotāpanno nāma hoti.",
  "anya-e0102n:1458": "Tasmā bhikkhu sadā sato, nāmarūpassa sabbaso;",
  "anya-e0102n:1459": "Paccaye pariggaṇheyya, kaṅkhāvitaraṇatthikoti.",
  "anya-e0102n:1460": "Iti sādhujanapāmojjatthāya kate visuddhimagge",
  "anya-e0102n:1461": "Paññābhāvanādhikāre",
  "anya-e0102n:1462": "Kaṅkhāvitaraṇavisuddhiniddeso nāma",
  "anya-e0102n:1463": "Ekūnavīsatimo paricchedo.",
  "anya-e0102n:1464": "20. Maggāmaggañāṇadassanavisuddhiniddeso",
  "anya-e0102n:1465": "Sammasanañāṇakathā",
  "anya-e0102n:1466": "692. Ayaṃ maggo, ayaṃ na maggoti evaṃ maggañca amaggañca ñatvā ṭhitaṃ ñāṇaṃ pana maggāmaggañāṇadassanavisuddhi nāma.",
  "anya-e0102n:1467_0": "Taṃ sampādetukāmena kalāpasammasanasaṅkhātāya nayavipassanāya tāva yogo karaṇīyo.",
  "anya-e0102n:1467_1": "Kasmā? Āraddhavipassakassa obhāsādisambhave maggāmaggañāṇasambhavato. Āraddhavipassakassa",
  "anya-e0102n:1467_2": "hi obhāsādīsu sambhūtesu maggāmaggañāṇaṃ hoti, vipassanāya ca kalāpasammasanaṃ ādi.",
  "anya-e0102n:1467_3": "Tasmā etaṃ kaṅkhāvitaraṇānantaraṃ uddiṭṭhaṃ. Apica yasmā tīraṇapariññāya vattamānāya",
  "anya-e0102n:1467_4": "maggāmaggañāṇaṃ uppajjati, tīraṇapariññā ca ñātapariññānantarā, tasmāpi taṃ maggāmaggañāṇadassanavisuddhiṃ",
  "anya-e0102n:1467_5": "sampādetukāmena kalāpasammasane tāva yogo kātabbo.",
  "anya-e0102n:1468_0": "693. Tatrāyaṃ vinicchayo – tisso hi lokiyapariññā ñātapariññā tīraṇapariññā pahānapariññā",
  "anya-e0102n:1468_1": "ca. Yā sandhāya vuttaṃ “abhiññāpaññā ñātaṭṭhe ñāṇaṃ. Pariññāpaññā tīraṇaṭṭhe ñāṇaṃ.",
  "anya-e0102n:1468_2": "Pahānapaññā pariccāgaṭṭhe ñāṇa”nti. Tattha “ruppanalakkhaṇaṃ rūpaṃ, vedayitalakkhaṇā",
  "anya-e0102n:1468_3": "vedanā”ti evaṃ tesaṃ tesaṃ dhammānaṃ paccattalakkhaṇasallakkhaṇavasena pavattā paññā",
  "anya-e0102n:1468_4": "ñātapariññā nāma. “Rūpaṃ aniccaṃ, vedanā aniccā”tiādinā nayena tesaṃyeva dhammānaṃ",
  "anya-e0102n:1468_5": "sāmaññalakkhaṇaṃ āropetvā pavattā lakkhaṇārammaṇikavipassanā paññā tīraṇapariññā",
  "anya-e0102n:1468_6": "nāma. Tesuyeva pana dhammesu niccasaññādipajahanavasena pavattā lakkhaṇārammaṇikavipassanā",
  "anya-e0102n:1468_7": "paññā pahānapariññā nāma.",
  "anya-e0102n:1469_0": "Tattha saṅkhāraparicchedato paṭṭhāya yāva paccayapariggahā ñātapariññāya bhūmi. Etasmiṃ",
  "anya-e0102n:1469_1": "hi antare dhammānaṃ paccattalakkhaṇapaṭivedhasseva ādhipaccaṃ hoti. Kalāpasammasanato",
  "anya-e0102n:1469_2": "pana paṭṭhāya yāva udayabbayānupassanā tīraṇapariññāya bhūmi. Etasmiṃ hi antare sāmaññalakkhaṇapaṭivedhasseva",
  "anya-e0102n:1469_3": "ādhipaccaṃ hoti. Bhaṅgānupassanaṃ ādiṃ katvā upari pahānapariññāya bhūmi. Tato paṭṭhāya",
  "anya-e0102n:1469_4": "hi aniccato anupassanto niccasaññaṃ pajahati, dukkhato anupassanto sukhasaññaṃ, anattato",
  "anya-e0102n:1469_5": "anupassanto attasaññaṃ, nibbindanto nandiṃ, virajjanto rāgaṃ, nirodhento samudayaṃ,",
  "anya-e0102n:1469_6": "paṭinissajjanto ādānaṃ pajahatīti evaṃ niccasaññādipahānasādhikānaṃ sattannaṃ anupassanānaṃ",
  "anya-e0102n:1469_7": "ādhipaccaṃ. Iti imāsu tīsu pariññāsu saṅkhāraparicchedassa ceva paccayapariggahassa",
  "anya-e0102n:1469_8": "ca sādhitattā iminā yoginā ñātapariññāva adhigatā hoti, itarā ca adhigantabbā. Tena",
  "anya-e0102n:1469_9": "vuttaṃ “yasmā tīraṇapariññāya vattamānāya maggāmaggañāṇaṃ uppajjati, tīraṇapariññā",
  "anya-e0102n:1469_10": "ca ñātapariññānantarā, tasmāpi taṃ maggāmaggañāṇadassanavisuddhiṃ sampādetukāmena",
  "anya-e0102n:1469_11": "kalāpasammasane tāva yogo kātabbo”ti.",
  "anya-e0102n:1470": "694. Tatrāyaṃ pāḷi –",
  "anya-e0102n:1471_0": "“Kathaṃ atītānāgatapaccuppannānaṃ dhammānaṃ saṅkhipitvā vavatthāne paññā sammasane",
  "anya-e0102n:1471_1": "ñāṇaṃ? Yaṃkiñci rūpaṃ atītānāgatapaccuppannaṃ ajjhattaṃ vā…pe… yaṃ dūre santike vā,",
  "anya-e0102n:1471_2": "sabbaṃ rūpaṃ aniccato vavatthapeti, ekaṃ sammasanaṃ. Dukkhato vavatthapeti, ekaṃ",
  "anya-e0102n:1471_3": "sammasanaṃ. Anattato vavatthapeti, ekaṃ sammasanaṃ. Yā kāci vedanā…pe… yaṃkiñci viññāṇaṃ…pe…",
  "anya-e0102n:1471_4": "anattato vavatthapeti, ekaṃ sammasanaṃ.",
  "anya-e0102n:1472": "“Cakkhuṃ…pe… jarāmaraṇaṃ atītānāgatapaccuppannaṃ aniccato vavatthapeti, ekaṃ sammasanaṃ. Dukkhato anattato vavatthapeti, ekaṃ sammasanaṃ.",
  "anya-e0102n:1473_0": "“Rūpaṃ atītānāgatapaccuppannaṃ aniccaṃ khayaṭṭhena, dukkhaṃ bhayaṭṭhena, anattā asārakaṭṭhenāti",
  "anya-e0102n:1473_1": "saṅkhipitvā vavatthāne paññā sammasane ñāṇaṃ. Vedanaṃ… viññāṇaṃ… cakkhuṃ…pe… jarāmaraṇaṃ…pe… sammasane ñāṇaṃ.",
  "anya-e0102n:1474_0": "“Rūpaṃ atītānāgatapaccuppannaṃ aniccaṃ saṅkhataṃ paṭiccasamuppannaṃ khayadhammaṃ",
  "anya-e0102n:1474_1": "vayadhammaṃ virāgadhammaṃ nirodhadhammanti saṅkhipitvā vavatthāne paññā sammasane",
  "anya-e0102n:1474_2": "ñāṇaṃ. Vedanaṃ… viññāṇaṃ… cakkhuṃ… jarāmaraṇaṃ atītānāgatapaccuppannaṃ aniccaṃ saṅkhataṃ…pe…",
  "anya-e0102n:1474_3": "nirodhadhammanti saṅkhipitvā vavatthāne paññā sammasane ñāṇaṃ.",
  "anya-e0102n:1475_0": "“Jātipaccayā jarāmaraṇaṃ, asati jātiyā natthi jarāmaraṇanti saṅkhipitvā vavatthāne",
  "anya-e0102n:1475_1": "paññā sammasane ñāṇaṃ. Atītampi addhānaṃ, anāgatampi addhānaṃ jātipaccayā jarāmaraṇaṃ,",
  "anya-e0102n:1475_2": "asati jātiyā natthi jarāmaraṇanti saṅkhipitvā vavatthāne paññā sammasane ñāṇaṃ. Bhavapaccayā",
  "anya-e0102n:1475_3": "jāti…pe… avijjāpaccayā saṅkhārā, asati avijjāya natthi saṅkhārāti saṅkhipitvā vavatthāne",
  "anya-e0102n:1475_4": "paññā sammasane ñāṇaṃ. Atītampi addhānaṃ, anāgatampi addhānaṃ avijjāpaccayā saṅkhārā,",
  "anya-e0102n:1475_5": "asati avijjāya natthi saṅkhārāti saṅkhipitvā vavatthāne paññā sammasane ñāṇaṃ.",
  "anya-e0102n:1476": "“Taṃ ñātaṭṭhena ñāṇaṃ. Pajānanaṭṭhena paññā. Tena vuccati atītānāgatapaccuppannānaṃ dhammānaṃ saṅkhipitvā vavatthāne paññā sammasane ñāṇa”nti.",
  "anya-e0102n:1477_0": "Ettha ca cakkhuṃ…pe… jarāmaraṇanti iminā peyyālena dvārārammaṇehi saddhiṃ dvārappavattā",
  "anya-e0102n:1477_1": "dhammā, pañcakkhandhā, cha dvārāni, cha ārammaṇāni, cha viññāṇāni, cha phassā, cha",
  "anya-e0102n:1477_2": "vedanā, cha saññā, cha cetanā, cha taṇhā, cha vitakkā, cha vicārā, cha dhātuyo, dasa",
  "anya-e0102n:1477_3": "kasiṇāni, dvattiṃsakoṭṭhāsā, dvādasāyatanāni, aṭṭhārasa dhātuyo, bāvīsati indriyāni,",
  "anya-e0102n:1477_4": "tisso dhātuyo, nava bhavā, cattāri jhānāni, catasso appamaññā, catasso samāpattiyo,",
  "anya-e0102n:1477_5": "dvādasa paṭiccasamuppādaṅgānīti ime dhammarāsayo saṃkhittāti veditabbā.",
  "anya-e0102n:1478": "Vuttaṃ hetaṃ abhiññeyyaniddese –",
  "anya-e0102n:1479_0": "“Sabbaṃ, bhikkhave, abhiññeyyaṃ. Kiñca, bhikkhave, sabbaṃ abhiññeyyaṃ? Cakkhu, bhikkhave,",
  "anya-e0102n:1479_1": "abhiññeyyaṃ. Rūpā… cakkhuviññāṇaṃ… cakkhusamphasso… yampidaṃ cakkhusamphassapaccayā",
  "anya-e0102n:1479_2": "uppajjati vedayitaṃ sukhaṃ vā dukkhaṃ vā adukkhamasukhaṃ vā, tampi abhiññeyyaṃ. Sotaṃ…pe…",
  "anya-e0102n:1479_3": "yampidaṃ manosamphassapaccayā uppajjati vedayitaṃ sukhaṃ vā dukkhaṃ vā adukkhamasukhaṃ",
  "anya-e0102n:1479_4": "vā, tampi abhiññeyyaṃ.",
  "anya-e0102n:1480": "“Rūpaṃ…pe… viññāṇaṃ… cakkhu…pe… mano… rūpā…pe… dhammā… cakkhuviññāṇaṃ…pe… manoviññāṇaṃ… cakkhusamphasso…pe… manosamphasso….",
  "anya-e0102n:1481_0": "“Cakkhusamphassajā vedanā…pe… manosamphassajā vedanā… rūpasaññā…pe… dhammasaññā…",
  "anya-e0102n:1481_1": "rūpasañcetanā…pe… dhammasañcetanā… rūpataṇhā…pe… dhammataṇhā… rūpavitakko…pe… dhammavitakko…",
  "anya-e0102n:1481_2": "rūpavicāro…pe… dhammavicāro….",
  "anya-e0102n:1482": "“Pathavīdhātu…pe… viññāṇadhātu… pathavīkasiṇaṃ…pe… viññāṇakasiṇaṃ… kesā…pe… muttaṃ… matthaluṅgaṃ….",
  "anya-e0102n:1483": "“Cakkhāyatanaṃ…pe… dhammāyatanaṃ… cakkhudhātu…pe… manodhātu… manoviññāṇadhātu… cakkhundriyaṃ…pe… aññātāvindriyaṃ….",
  "anya-e0102n:1484": "“Kāmadhātu… rūpadhātu… arūpadhātu… kāmabhavo… rūpabhavo… arūpabhavo… saññābhavo… asaññābhavo… nevasaññānāsaññābhavo… ekavokārabhavo… catuvokārabhavo… pañcavokārabhavo….",
  "anya-e0102n:1485_0": "“Paṭhamaṃ jhānaṃ…pe… catutthaṃ jhānaṃ… mettācetovimutti…pe… upekkhācetovimutti… ākāsānañcāyatanasamāpatti…pe…",
  "anya-e0102n:1485_1": "nevasaññānāsaññāyatanasamāpatti… avijjā abhiññeyyā…pe… jarāmaraṇaṃ abhiññeyya”nti.",
  "anya-e0102n:1486_0": "Taṃ tattha evaṃ vitthārena vuttattā idha sabbaṃ peyyālena saṃkhittaṃ. Evaṃ saṃkhitte",
  "anya-e0102n:1486_1": "panettha ye lokuttarā dhammā āgatā, te asammasanupagattā imasmiṃ adhikāre na gahetabbā.",
  "anya-e0102n:1486_2": "Yepi ca sammasanupagā, tesu ye yassa pākaṭā honti sukhena pariggahaṃ gacchanti, tesu",
  "anya-e0102n:1486_3": "tena sammasanaṃ ārabhitabbaṃ.",
  "anya-e0102n:1487_0": "695. Tatrāyaṃ khandhavasena ārabbhavidhānayojanā – yaṃkiñci rūpaṃ…pe… sabbaṃ rūpaṃ",
  "anya-e0102n:1487_1": "aniccato vavatthapeti, ekaṃ sammasanaṃ. Dukkhato anattato vavatthapeti, ekaṃ sammasananti.",
  "anya-e0102n:1487_2": "Ettāvatā ayaṃ bhikkhu “yaṃkiñci rūpa”nti evaṃ aniyamaniddiṭṭhaṃ sabbampi rūpaṃ atītattikena",
  "anya-e0102n:1487_3": "ceva catūhi ca ajjhattādidukehīti ekādasahi okāsehi paricchinditvā sabbaṃ rūpaṃ aniccato",
  "anya-e0102n:1487_4": "vavatthapeti, aniccanti sammasati.",
  "anya-e0102n:1488": "Kathaṃ? Parato vuttanayena. Vuttañhetaṃ – “rūpaṃ atītānāgatapaccuppannaṃ aniccaṃ khayaṭṭhenā”ti.",
  "anya-e0102n:1489": "Tasmā esa yaṃ atītaṃ rūpaṃ, taṃ yasmā atīteyeva khīṇaṃ, nayimaṃ bhavaṃ sampattanti aniccaṃ khayaṭṭhena.",
  "anya-e0102n:1490": "Yaṃ anāgataṃ anantarabhave nibbattissati, tampi tattheva khīyissati, na tato paraṃ bhavaṃ gamissatīti aniccaṃ khayaṭṭhena.",
  "anya-e0102n:1491": "Yaṃ paccuppannaṃ rūpaṃ, tampi idheva khīyati, na ito gacchatīti aniccaṃ khayaṭṭhena.",
  "anya-e0102n:1492": "Yaṃ ajjhattaṃ, tampi ajjhattameva khīyati, na bahiddhābhāvaṃ gacchatīti aniccaṃ khayaṭṭhena.",
  "anya-e0102n:1493": "Yaṃ bahiddhā…pe… oḷārikaṃ…pe… sukhumaṃ…pe… hīnaṃ…pe… paṇītaṃ…pe… dūre…pe… santike, tampi tattheva khīyati, na dūrabhāvaṃ gacchatīti aniccaṃ khayaṭṭhenāti sammasati.",
  "anya-e0102n:1494": "Idaṃ sabbampi “aniccaṃ khayaṭṭhenā”ti etassa vasena ekaṃ sammasanaṃ. Bhedato pana ekādasavidhaṃ hoti.",
  "anya-e0102n:1495_0": "Sabbameva ca taṃ dukkhaṃ bhayaṭṭhena. Bhayaṭṭhenāti sappaṭibhayatāya. Yañhi aniccaṃ,",
  "anya-e0102n:1495_1": "taṃ bhayāvahaṃ hoti sīhopamasutte devānaṃ viya. Iti idampi “dukkhaṃ bhayaṭṭhenā”ti",
  "anya-e0102n:1495_2": "etassa vasena ekaṃ sammasanaṃ. Bhedato pana ekādasavidhaṃ hoti.",
  "anya-e0102n:1496_0": "Yathā ca dukkhaṃ, evaṃ sabbampi taṃ anattā asārakaṭṭhena. Asārakaṭṭhenāti “attā nivāsī",
  "anya-e0102n:1496_1": "kārako vedako sayaṃvasī”ti evaṃ parikappitassa attasārassa abhāvena. Yañhi aniccaṃ,",
  "anya-e0102n:1496_2": "dukkhaṃ, taṃ attanopi aniccataṃ vā udayabbayapīḷanaṃ vā vāretuṃ na sakkoti, kuto",
  "anya-e0102n:1496_3": "tassa kārakādibhāvo. Tenāha – “rūpañca hidaṃ, bhikkhave, attā abhavissa. Nayidaṃ",
  "anya-e0102n:1496_4": "rūpaṃ ābādhāya saṃvatteyyā”tiādi. Iti idampi “anattā asārakaṭṭhenā”ti etassa vasena",
  "anya-e0102n:1496_5": "ekaṃ sammasanaṃ. Bhedato pana ekādasavidhaṃ hoti. Esa nayo vedanādīsu.",
  "anya-e0102n:1497_0": "696. Yaṃ pana aniccaṃ, taṃ yasmā niyamato saṅkhatādibhedaṃ hoti. Tenassa pariyāyadassanatthaṃ,",
  "anya-e0102n:1497_1": "nānākārehi vā manasikārappavattidassanatthaṃ “rūpaṃ atītānāgatapaccuppannaṃ aniccaṃ",
  "anya-e0102n:1497_2": "saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ nirodhadhamma”nti",
  "anya-e0102n:1497_3": "puna pāḷi vuttā. Esa nayo vedanādīsūti.",
  "anya-e0102n:1498": "Cattārīsākāraanupassanākathā",
  "anya-e0102n:1499_0": "697. So tasseva pañcasu khandhesu aniccadukkhānattasammasanassa thirabhāvatthāya,",
  "anya-e0102n:1499_1": "yaṃ taṃ bhagavatā “katamehi cattārīsāya ākārehi anulomikaṃ khantiṃ paṭilabhati, katamehi",
  "anya-e0102n:1499_2": "cattārīsāya ākārehi sammattaniyāmaṃ okkamatī”ti etassa vibhaṅge –",
  "anya-e0102n:1500_0": "“Pañcakkhandhe aniccato, dukkhato, rogato, gaṇḍato, sallato, aghato, ābādhato, parato,",
  "anya-e0102n:1500_1": "palokato, ītito, upaddavato, bhayato, upasaggato, calato, pabhaṅguto, addhuvato,",
  "anya-e0102n:1500_2": "atāṇato, aleṇato, asaraṇato, rittato, tucchato, suññato, anattato, ādīnavato, vipariṇāmadhammato,",
  "anya-e0102n:1500_3": "asārakato, aghamūlato, vadhakato, vibhavato, sāsavato, saṅkhatato, mārāmisato, jātidhammato,",
  "anya-e0102n:1500_4": "jarādhammato, byādhidhammato, maraṇadhammato, sokadhammato, paridevadhammato, upāyāsadhammato,",
  "anya-e0102n:1500_5": "saṃkilesikadhammato”ti –",
  "anya-e0102n:1501": "Cattārīsāya ākārehi,",
  "anya-e0102n:1502": "“Pañcakkhandhe aniccato passanto anulomikaṃ khantiṃ paṭilabhati. Pañcannaṃ khandhānaṃ nirodho niccaṃ nibbānanti passanto sammattaniyāmaṃ okkamatī”tiādinā nayena,",
  "anya-e0102n:1503": "Anulomañāṇaṃ vibhajantena pabhedato aniccādisammasanaṃ vuttaṃ. Tassāpi vasena ime pañcakkhandhe sammasati.",
  "anya-e0102n:1504_0": "698. Kathaṃ? So hi ekekaṃ khandhaṃ anaccantikatāya, ādiantavantatāya ca aniccato.",
  "anya-e0102n:1504_1": "Uppādavayapaṭipīḷanatāya, dukkhavatthutāya ca dukkhato. Paccayayāpanīyatāya, rogamūlatāya",
  "anya-e0102n:1504_2": "ca rogato. Dukkhatāsūlayogitāya, kilesāsucipaggharaṇatāya, uppādajarābhaṅgehi uddhumātaparipakkapabhinnatāya",
  "anya-e0102n:1504_3": "ca gaṇḍato. Pīḷājanakatāya, antotudanatāya, dunnīharaṇīyatāya ca sallato. Vigarahaṇīyatāya,",
  "anya-e0102n:1504_4": "avaḍḍhiāvahanatāya, aghavatthutāya ca aghato. Aseribhāvajanakatāya, ābādhapadaṭṭhānatāya",
  "anya-e0102n:1504_5": "ca ābādhato. Avasatāya, avidheyyatāya ca parato. Byādhijarāmaraṇehi palujjanatāya",
  "anya-e0102n:1504_6": "palokato. Anekabyasanāvahanatāya ītito. Aviditānaṃyeva vipulānaṃ anatthānaṃ āvahanato,",
  "anya-e0102n:1504_7": "sabbupaddavavatthutāya ca upaddavato. Sabbabhayānaṃ ākaratāya, dukkhavūpasamasaṅkhātassa",
  "anya-e0102n:1504_8": "paramassāsassa paṭipakkhabhūtatāya ca bhayato. Anekehi anatthehi anubaddhatāya, dosūpasaṭṭhatāya,",
  "anya-e0102n:1504_9": "upasaggo viya anadhivāsanārahatāya ca upasaggato. Byādhijarāmaraṇehi ceva lābhālābhādīhi",
  "anya-e0102n:1504_10": "ca lokadhammehi pacalitatāya calato. Upakkamena ceva sarasena ca pabhaṅgupagamanasīlatāya",
  "anya-e0102n:1504_11": "pabhaṅguto. Sabbāvatthanipātitāya, thirabhāvassa ca abhāvatāya addhuvato. Atāyanatāya",
  "anya-e0102n:1504_12": "ceva, alabbhaneyyakhematāya ca atāṇato. Allīyituṃ anarahatāya, allīnānampi ca leṇakiccākāritāya",
  "anya-e0102n:1504_13": "aleṇato. Nissitānaṃ bhayasārakattābhāvena asaraṇato. Yathāparikappitehi dhuvasubhasukhattabhāvehi",
  "anya-e0102n:1504_14": "rittatāya rittato. Rittatāyeva tucchato appakattā vā, appakampi hi loke tucchanti",
  "anya-e0102n:1504_15": "vuccati. Sāmi-nivāsi-kāraka-vedakādhiṭṭhāyakavirahitatāya suññato. Sayañca assāmikabhāvāditāya",
  "anya-e0102n:1504_16": "anattato. Pavattidukkhatāya, dukkhassa ca ādīnavatāya ādīnavato, atha vā ādīnaṃ vāti",
  "anya-e0102n:1504_17": "gacchati pavattatīti ādīnavo, kapaṇamanussassetaṃ adhivacanaṃ, khandhāpi ca kapaṇāyevāti",
  "anya-e0102n:1504_18": "ādīnavasadisatāya ādīnavato. Jarāya ceva maraṇena cāti dvedhā pariṇāmapakatitāya",
  "anya-e0102n:1504_19": "vipariṇāmadhammato. Dubbalatāya, pheggu viya sukhabhañjanīyatāya ca asārakato. Aghahetutāya",
  "anya-e0102n:1504_20": "aghamūlato. Mittamukhasapatto viya vissāsaghātitāya vadhakato. Vigatabhavatāya, vibhavasambhūtatāya",
  "anya-e0102n:1504_21": "ca vibhavato. Āsavapadaṭṭhānatāya sāsavato. Hetupaccayehi abhisaṅkhatatāya saṅkhatato.",
  "anya-e0102n:1504_22": "Maccumārakilesamārānaṃ āmisabhūtatāya mārāmisato. Jāti-jarā-byādhimaraṇapakatitāya",
  "anya-e0102n:1504_23": "jāti-jarā-byādhi-maraṇadhammato. Soka-parideva-upāyāsahetutāya soka-paridevaupāyāsadhammato.",
  "anya-e0102n:1504_24": "Taṇhādiṭṭhiduccaritasaṃkilesānaṃ visayadhammatāya saṃkilesikadhammatoti evaṃ pabhedato",
  "anya-e0102n:1504_25": "vuttassa aniccādisammasanassa vasena sammasati.",
  "anya-e0102n:1505_0": "Ettha hi aniccato, palokato, calato, pabhaṅguto, addhuvato, vipariṇāmadhammato, asārakato,",
  "anya-e0102n:1505_1": "vibhavato, saṅkhatato, maraṇadhammatoti ekekasmiṃ khandhe dasa dasa katvā paññāsa",
  "anya-e0102n:1505_2": "aniccānupassanāni. Parato, rittato, tucchato, suññato, anattatoti ekekasmiṃ khandhe",
  "anya-e0102n:1505_3": "pañca pañca katvā pañcavīsati anattānupassanāni. Sesāni dukkhato, rogatotiādīni ekekasmiṃ",
  "anya-e0102n:1505_4": "khandhe pañcavīsati pañcavīsati katvā pañcavīsatisataṃ dukkhānupassanānīti.",
  "anya-e0102n:1506_0": "Iccassa iminā dvisatabhedena aniccādisammasanena pañcakkhandhe sammasato taṃ nayavipassanāsaṅkhātaṃ",
  "anya-e0102n:1506_1": "aniccadukkhānattasammasanaṃ thiraṃ hoti. Idaṃ tāvettha pāḷinayānusārena sammasanārambhavidhānaṃ.",
  "anya-e0102n:1507": "Indriyatikkhakāraṇanavakakathā",
  "anya-e0102n:1508_0": "699. Yassa pana evaṃ nayavipassanāya yogaṃ karotopi nayavipassanā na sampajjati,",
  "anya-e0102n:1508_1": "tena “navahākārehi indriyāni tikkhāni bhavanti – uppannuppannānaṃ saṅkhārānaṃ khayameva",
  "anya-e0102n:1508_2": "passati, tattha ca sakkaccakiriyāya sampādeti, sātaccakiriyāya sampādeti, sappāyakiriyāya",
  "anya-e0102n:1508_3": "sampādeti, samādhissa ca nimittaggāhena, bojjhaṅgānañca anupavattanatāya, kāye ca",
  "anya-e0102n:1508_4": "jīvite ca anapekkhataṃ upaṭṭhāpeti, tattha ca abhibhuyya nekkhammena, antarā ca abyosānenā”ti",
  "anya-e0102n:1508_5": "evaṃ vuttānaṃ navannaṃ ākārānaṃ vasena indriyāni tikkhāni katvā pathavīkasiṇaniddese",
  "anya-e0102n:1508_6": "vuttanayena satta asappāyāni vajjetvā satta sappāyāni sevamānena kālena rūpaṃ sammasitabbaṃ,",
  "anya-e0102n:1508_7": "kālena arūpaṃ. Rūpaṃ sammasantena rūpassa nibbatti passitabbā.",
  "anya-e0102n:1509": "Rūpanibbattipassanākārakathā",
  "anya-e0102n:1510_0": "700. Seyyathidaṃ – idaṃ rūpaṃ nāma kammādivasena catūhi kāraṇehi nibbattati. Tattha",
  "anya-e0102n:1510_1": "sabbesaṃ sattānaṃ rūpaṃ nibbattamānaṃ paṭhamaṃ kammato nibbattati. Paṭisandhikkhaṇeyeva",
  "anya-e0102n:1510_2": "hi gabbhaseyyakānaṃ tāva tisantativasena vatthu-kāya-bhāvadasakasaṅkhātāni tiṃsa",
  "anya-e0102n:1510_3": "rūpāni nibbattanti, tāni ca kho paṭisandhicittassa uppādakkhaṇeyeva. Yathā ca uppādakkhaṇe,",
  "anya-e0102n:1510_4": "tathā ṭhitikkhaṇepi bhaṅgakkhaṇepi.",
  "anya-e0102n:1511_0": "Tattha rūpaṃ dandhanirodhaṃ garuparivatti, cittaṃ khippanirodhaṃ lahuparivatti. Tenāha",
  "anya-e0102n:1511_1": "– “nāhaṃ, bhikkhave, aññaṃ ekadhammampi samanupassāmi, yaṃ evaṃ lahuparivattaṃ yathayidaṃ,",
  "anya-e0102n:1511_2": "bhikkhave, citta”nti. Rūpe dharanteyeva hi soḷasavāre bhavaṅgacittaṃ uppajjitvā nirujjhati.",
  "anya-e0102n:1511_3": "Cittassa uppādakkhaṇopi ṭhitikkhaṇopi bhaṅgakkhaṇopi ekasadisā. Rūpassa pana uppādabhaṅgakkhaṇāyeva",
  "anya-e0102n:1511_4": "lahukā, tehi sadisā. Ṭhitikkhaṇo pana mahā, yāva soḷasa cittāni uppajjitvā nirujjhanti,",
  "anya-e0102n:1511_5": "tāva vattati. Paṭisandhicittassa uppādakkhaṇe uppannaṃ ṭhānappattaṃ purejātaṃ vatthuṃ",
  "anya-e0102n:1511_6": "nissāya dutiyaṃ bhavaṅgaṃ uppajjati. Tena saddhiṃ uppannaṃ ṭhānappattaṃ purejātaṃ",
  "anya-e0102n:1511_7": "vatthuṃ nissāya tatiyaṃ bhavaṅgaṃ uppajjati. Iminā nayena yāvatāyukaṃ cittappavatti",
  "anya-e0102n:1511_8": "veditabbā. Āsannamaraṇassa pana ekameva ṭhānappattaṃ purejātaṃ vatthuṃ nissāya soḷasa cittāni uppajjanti.",
  "anya-e0102n:1512_0": "Paṭisandhicittassa uppādakkhaṇe uppannaṃ rūpaṃ paṭisandhicittato uddhaṃ soḷasamena",
  "anya-e0102n:1512_1": "cittena saddhiṃ nirujjhati. Ṭhānakkhaṇe uppannaṃ sattarasamassa uppādakkhaṇena saddhiṃ",
  "anya-e0102n:1512_2": "nirujjhati. Bhaṅgakkhaṇe uppannaṃ sattarasamassa ṭhānakkhaṇaṃ patvā nirujjhati. Yāva",
  "anya-e0102n:1512_3": "pavatti nāma atthi, evameva pavattati. Opapātikānampi sattasantativasena sattati",
  "anya-e0102n:1512_4": "rūpāni evameva pavattanti.",
  "anya-e0102n:1513_0": "701. Tattha kammaṃ, kammasamuṭṭhānaṃ, kammapaccayaṃ, kammapaccayacittasamuṭṭhānaṃ,",
  "anya-e0102n:1513_1": "kammapaccayaāhārasamuṭṭhānaṃ, kammapaccayautusamuṭṭhānanti esa vibhāgo veditabbo.",
  "anya-e0102n:1513_2": "Tattha kammaṃ nāma kusalākusalacetanā. Kammasamuṭṭhānaṃ nāma vipākakkhandhā ca, cakkhudasakādi",
  "anya-e0102n:1513_3": "samasattatirūpañca. Kammapaccayaṃ nāma tadeva, kammaṃ hi kammasamuṭṭhānassa upatthambhakapaccayopi",
  "anya-e0102n:1513_4": "hoti. Kammapaccayacittasamuṭṭhānaṃ nāma vipākacittasamuṭṭhānaṃ rūpaṃ. Kammapaccayaāhārasamuṭṭhānaṃ",
  "anya-e0102n:1513_5": "nāma kammasamuṭṭhānarūpesu ṭhānappattā ojā aññaṃ ojaṭṭhamakaṃ samuṭṭhāpeti, tatrāpi",
  "anya-e0102n:1513_6": "ojā ṭhānaṃ patvā aññanti evaṃ catasso vā pañca vā pavattiyo ghaṭeti. Kammapaccayautusamuṭṭhānaṃ",
  "anya-e0102n:1513_7": "nāma kammajatejodhātu ṭhānappattā utusamuṭṭhānaṃ ojaṭṭhamakaṃ samuṭṭhāpeti, tatrāpi",
  "anya-e0102n:1513_8": "utu aññaṃ ojaṭṭhamakanti evaṃ catasso vā pañca vā pavattiyo ghaṭeti. Evaṃ tāva kammajarūpassa",
  "anya-e0102n:1513_9": "nibbatti passitabbā.",
  "anya-e0102n:1514": "702. Cittajesupi cittaṃ, cittasamuṭṭhānaṃ, cittapaccayaṃ, cittapaccayaāhārasamuṭṭhānaṃ, cittapaccayautusamuṭṭhānanti esa vibhāgo veditabbo. Tattha cittaṃ nāma ekūnanavuticittāni.",
  "anya-e0102n:1515": "Tesu dvattiṃsa cittāni, chabbīsekūnavīsati;",
  "anya-e0102n:1516": "Soḷasa rūpiriyāpathaviññattijanakā matā.",
  "anya-e0102n:1517_0": "Kāmāvacarato hi aṭṭha kusalāni, dvādasākusalāni, manodhātuvajjā dasa kiriyā, kusalakiriyato",
  "anya-e0102n:1517_1": "dve abhiññācittānīti dvattiṃsa cittāni rūpaṃ, iriyāpathaṃ, viññattiñca janenti. Vipākavajjāni",
  "anya-e0102n:1517_2": "sesadasarūpāvacarāni, aṭṭha arūpāvacarāni, aṭṭha lokuttaracittānīti chabbīsati cittāni",
  "anya-e0102n:1517_3": "rūpaṃ, iriyāpathañca janayanti, na viññattiṃ. Kāmāvacare dasa bhavaṅgacittāni, rūpāvacare",
  "anya-e0102n:1517_4": "pañca, tisso manodhātuyo, ekā vipākāhetukamanoviññāṇadhātusomanassasahagatāti ekūnavīsati",
  "anya-e0102n:1517_5": "cittāni rūpameva janayanti, na iriyāpathaṃ, na viññattiṃ. Dvepañcaviññāṇāni, sabbasattānaṃ",
  "anya-e0102n:1517_6": "paṭisandhicittaṃ, khīṇāsavānaṃ cuticittaṃ, cattāri āruppavipākānīti soḷasa cittāni",
  "anya-e0102n:1517_7": "neva rūpaṃ janayanti, na iriyāpathaṃ, na viññattiṃ. Yāni cettha rūpaṃ janenti, tāni",
  "anya-e0102n:1517_8": "na ṭhitikkhaṇe, bhaṅgakkhaṇe vā, tadā hi cittaṃ dubbalaṃ hoti. Uppādakkhaṇe pana",
  "anya-e0102n:1517_9": "balavaṃ, tasmā taṃ tadā purejātaṃ vatthuṃ nissāya rūpaṃ samuṭṭhāpeti.",
  "anya-e0102n:1518_0": "Cittasamuṭṭhānaṃ nāma tayo arūpino khandhā, “saddanavakaṃ, kāyaviññatti, vacīviññatti,",
  "anya-e0102n:1518_1": "ākāsadhātu, lahutā, mudutā, kammaññatā, upacayo, santatī”ti sattarasavidhaṃ rūpañca.",
  "anya-e0102n:1518_2": "Cittapaccayaṃ nāma “pacchājātā cittacetasikā dhammā purejātassa imassa kāyassā”ti",
  "anya-e0102n:1518_3": "evaṃ vuttaṃ catusamuṭṭhānarūpaṃ. Cittapaccayaāhārasamuṭṭhānaṃ nāma cittasamuṭṭhānarūpesu",
  "anya-e0102n:1518_4": "ṭhānappattā ojā aññaṃ ojaṭṭhamakaṃ samuṭṭhāpeti, evaṃ dve tisso pavattiyo ghaṭeti.",
  "anya-e0102n:1518_5": "Cittapaccayautusamuṭṭhānaṃ nāma cittasamuṭṭhāno utu ṭhānappatto aññaṃ ojaṭṭhamakaṃ",
  "anya-e0102n:1518_6": "samuṭṭhāpeti, evaṃ dve tisso pavattiyo ghaṭeti. Evaṃ cittajarūpassa nibbatti passitabbā.",
  "anya-e0102n:1519_0": "703. Āhārajesupi āhāro, āhārasamuṭṭhānaṃ, āhārapaccayaṃ, āhārapaccayaāhārasamuṭṭhānaṃ,",
  "anya-e0102n:1519_1": "āhārapaccayautusamuṭṭhānanti esa vibhāgo veditabbo. Tattha āhāro nāma kabaḷīkāro",
  "anya-e0102n:1519_2": "āhāro. Āhārasamuṭṭhānaṃ nāma upādiṇṇaṃ kammajarūpaṃ paccayaṃ labhitvā tattha patiṭṭhāya",
  "anya-e0102n:1519_3": "ṭhānappattāya ojāya samuṭṭhāpitaṃ ojaṭṭhamakaṃ, ākāsadhātu, lahutā, mudutā, kammaññatā,",
  "anya-e0102n:1519_4": "upacayo, santatīti cuddasavidhaṃ rūpaṃ. Āhārapaccayaṃ nāma “kabaḷīkāro āhāro imassa",
  "anya-e0102n:1519_5": "kāyassa āhārapaccayena paccayo”ti evaṃ vuttaṃ catusamuṭṭhānarūpaṃ. Āhārapaccayaāhārasamuṭṭhānaṃ",
  "anya-e0102n:1519_6": "nāma āhārasamuṭṭhānesu rūpesu ṭhānappattā ojā aññaṃ ojaṭṭhamakaṃ samuṭṭhāpeti, tatrāpi",
  "anya-e0102n:1519_7": "ojā aññanti evaṃ dasadvādasavāre pavattiṃ ghaṭeti. Ekadivasaṃ paribhuttāhāro sattāhampi",
  "anya-e0102n:1519_8": "upatthambheti. Dibbā pana ojā ekamāsaṃ dvemāsampi upatthambheti. Mātarā paribhuttāhāropi",
  "anya-e0102n:1519_9": "dārakassa sarīraṃ pharitvā rūpaṃ samuṭṭhāpeti. Sarīre makkhitāhāropi rūpaṃ samuṭṭhāpeti.",
  "anya-e0102n:1519_10": "Kammajāhāro upādiṇṇakāhāro nāma. Sopi ṭhānappatto rūpaṃ samuṭṭhāpeti, tatrāpi ojā",
  "anya-e0102n:1519_11": "aññaṃ samuṭṭhāpetīti evaṃ catasso vā pañca vā pavattiyo ghaṭeti. Āhārapaccayautusamuṭṭhānaṃ",
  "anya-e0102n:1519_12": "nāma āhārasamuṭṭhānā tejodhātu ṭhānappattā utusamuṭṭhānaṃ ojaṭṭhamakaṃ samuṭṭhāpeti.",
  "anya-e0102n:1519_13": "Tatrāyaṃ āhāro āhārasamuṭṭhānānaṃ janako hutvā paccayo hoti, sesānaṃ nissayāhāraatthiavigatavasenāti",
  "anya-e0102n:1519_14": "evaṃ āhārajarūpassa nibbatti passitabbā.",
  "anya-e0102n:1520_0": "704. Utujesupi utu, utusamuṭṭhānaṃ, utupaccayaṃ, utupaccayautusamuṭṭhānaṃ, utupaccayaāhārasamuṭṭhānanti",
  "anya-e0102n:1520_1": "esa vibhāgo veditabbo. Tattha utu nāma catusamuṭṭhānā tejodhātu, uṇhautu sītautūti",
  "anya-e0102n:1520_2": "evaṃ panesa duvidho hoti. Utusamuṭṭhānaṃ nāma catusamuṭṭhāno utu upādiṇṇakaṃ paccayaṃ",
  "anya-e0102n:1520_3": "labhitvā ṭhānappatto sarīre rūpaṃ samuṭṭhāpeti. Taṃ saddanavakaṃ, ākāsadhātu, lahutā,",
  "anya-e0102n:1520_4": "mudutā, kammaññatā, upacayo, santatīti pannarasavidhaṃ hoti. Utupaccayaṃ nāma utu",
  "anya-e0102n:1520_5": "catusamuṭṭhānikarūpānaṃ pavattiyā ca vināsassa ca paccayo hoti. Utupaccayautusamuṭṭhānaṃ",
  "anya-e0102n:1520_6": "nāma utusamuṭṭhānā tejodhātu ṭhānappattā aññaṃ ojaṭṭhamakaṃ samuṭṭhāpeti, tatrāpi",
  "anya-e0102n:1520_7": "utu aññanti evaṃ dīghampi addhānaṃ anupādiṇṇapakkhe ṭhatvāpi utusamuṭṭhānaṃ pavattatiyeva.",
  "anya-e0102n:1520_8": "Utupaccayaāhārasamuṭṭhānaṃ nāma utusamuṭṭhānā ṭhānappattā ojā aññaṃ ojaṭṭhamakaṃ",
  "anya-e0102n:1520_9": "samuṭṭhāpeti, tatrāpi ojā aññanti evaṃ dasadvādasavāre pavattiṃ ghaṭeti. Tatrāyaṃ",
  "anya-e0102n:1520_10": "utu utusamuṭṭhānānaṃ janako hutvā paccayo hoti, sesānaṃ nissayaatthiavigatavasenāti",
  "anya-e0102n:1520_11": "evaṃ utujarūpassa nibbatti passitabbā. Evañhi rūpassa nibbattiṃ passanto kālena rūpaṃ sammasati nāma.",
  "anya-e0102n:1521": "Arūpanibbattipassanākārakathā",
  "anya-e0102n:1522": "705. Yathā ca rūpaṃ sammasantena rūpassa, evaṃ arūpaṃ sammasantenapi arūpassa nibbatti passitabbā. Sā ca kho ekāsīti lokiyacittuppādavaseneva.",
  "anya-e0102n:1523_0": "Seyyathidaṃ – idañhi arūpaṃ nāma purimabhave āyūhitakammavasena paṭisandhiyaṃ tāva",
  "anya-e0102n:1523_1": "ekūnavīsaticittuppādappabhedaṃ nibbattati. Nibbattanākāro panassa paṭiccasamuppādaniddese",
  "anya-e0102n:1523_2": "vuttanayeneva veditabbo. Tadeva paṭisandhicittassa anantaracittato paṭṭhāya bhavaṅgavasena,",
  "anya-e0102n:1523_3": "āyupariyosāne cutivasena. Yaṃ tattha kāmāvacaraṃ, taṃ chasu dvāresu balavārammaṇe tadārammaṇavasena.",
  "anya-e0102n:1524_0": "Pavatte pana asambhinnattā cakkhussa āpāthagatattā rūpānaṃ ālokasannissitaṃ manasikārahetukaṃ",
  "anya-e0102n:1524_1": "cakkhuviññāṇaṃ nibbattati saddhiṃ sampayuttadhammehi. Cakkhupasādassa hi ṭhitikkhaṇe",
  "anya-e0102n:1524_2": "ṭhitippattameva rūpaṃ cakkhuṃ ghaṭṭeti. Tasmiṃ ghaṭṭite dvikkhattuṃ bhavaṅgaṃ uppajjitvā",
  "anya-e0102n:1524_3": "nirujjhati. Tato tasmiṃyeva ārammaṇe kiriyamanodhātu āvajjanakiccaṃ sādhayamānā uppajjati.",
  "anya-e0102n:1524_4": "Tadanantaraṃ tadeva rūpaṃ passamānaṃ kusalavipākaṃ akusalavipākaṃ vā cakkhuviññāṇaṃ.",
  "anya-e0102n:1524_5": "Tato tadeva rūpaṃ sampaṭicchamānā vipākamanodhātu. Tato tadeva rūpaṃ santīrayamānā",
  "anya-e0102n:1524_6": "vipākāhetukamanoviññāṇadhātu. Tato tadeva rūpaṃ vavatthāpayamānā kiriyāhetukamanoviññāṇadhātu",
  "anya-e0102n:1524_7": "upekkhāsahagatā. Tato paraṃ kāmāvacarakusalākusalakiriyacittesu ekaṃ vā upekkhāsahagatāhetukaṃ",
  "anya-e0102n:1524_8": "cittaṃ pañca satta vā javanāni. Tato kāmāvacarasattānaṃ ekādasasu tadārammaṇacittesu",
  "anya-e0102n:1524_9": "javanānurūpaṃ yaṃkiñci tadārammaṇanti. Esa nayo sesadvāresupi. Manodvāre pana mahaggatacittānipi",
  "anya-e0102n:1524_10": "uppajjantīti. Evaṃ chasu dvāresu arūpassa nibbatti passitabbā. Evañhi arūpassa nibbattiṃ",
  "anya-e0102n:1524_11": "passanto kālena arūpaṃ sammasati nāma.",
  "anya-e0102n:1525": "Evaṃ kālena rūpaṃ kālena arūpaṃ sammasitvāpi tilakkhaṇaṃ āropetvā anukkamena paṭipajjamāno eko paññābhāvanaṃ sampādeti.",
  "anya-e0102n:1526": "Rūpasattakasammasanakathā",
  "anya-e0102n:1527_0": "706. Aparo rūpasattakaarūpasattakavasena tilakkhaṇaṃ āropetvā saṅkhāre sammasati.",
  "anya-e0102n:1527_1": "Tattha ādānanikkhepanato, vayovuḍḍhatthaṅgamato, āhāramayato, utumayato, kammajato,",
  "anya-e0102n:1527_2": "cittasamuṭṭhānato, dhammatārūpatoti imehi ākārehi āropetvā sammasanto rūpasattakavasena",
  "anya-e0102n:1527_3": "āropetvā sammasati nāma. Tenāhu porāṇā –",
  "anya-e0102n:1528": "“Ādānanikkhepanato, vayovuḍḍhatthagāmito;",
  "anya-e0102n:1529": "Āhārato ca ututo, kammato cāpi cittato;",
  "anya-e0102n:1530": "Dhammatārūpato satta, vitthārena vipassatī”ti.",
  "anya-e0102n:1531_0": "Tattha ādānanti paṭisandhi. Nikkhepananti cuti. Iti yogāvacaro imehi ādānanikkhepehi",
  "anya-e0102n:1531_1": "ekaṃ vassasataṃ paricchinditvā saṅkhāresu tilakkhaṇaṃ āropeti. Kathaṃ? Etthantare",
  "anya-e0102n:1531_2": "sabbe saṅkhārā aniccā. Kasmā? Uppādavayavattito, vipariṇāmato, tāvakālikato, niccapaṭikkhepato",
  "anya-e0102n:1531_3": "ca. Yasmā pana uppannā saṅkhārā ṭhitiṃ pāpuṇanti, ṭhitiyaṃ jarāya kilamanti, jaraṃ",
  "anya-e0102n:1531_4": "patvā avassaṃ bhijjanti, tasmā abhiṇhasampaṭipīḷanato, dukkhamato dukkhavatthuto,",
  "anya-e0102n:1531_5": "sukhapaṭikkhepato ca dukkhā. Yasmā ca “uppannā saṅkhārā ṭhitiṃ mā pāpuṇantu, ṭhānappattā",
  "anya-e0102n:1531_6": "mā jīrantu, jarappattā mā bhijjantū”ti imesu tīsu ṭhānesu kassaci vasavattibhāvo",
  "anya-e0102n:1531_7": "natthi, suññā tena vasavattanākārena, tasmā suññato, assāmikato, avasavattito, attapaṭikkhepato ca anattāti.",
  "anya-e0102n:1532_0": "707. Evaṃ ādānanikkhepanavasena vassasataparicchinne rūpe tilakkhaṇaṃ āropetvā tato",
  "anya-e0102n:1532_1": "paraṃ vayovuḍḍhatthaṅgamato āropeti. Tattha vayovuḍḍhatthaṅgamo nāma vayavasena vuḍḍhassa",
  "anya-e0102n:1532_2": "vaḍḍhitassa rūpassa atthaṅgamo. Tassa vasena tilakkhaṇaṃ āropetīti attho.",
  "anya-e0102n:1533_0": "Kathaṃ? So tameva vassasataṃ paṭhamavayena majjhimavayena pacchimavayenāti tīhi vayehi",
  "anya-e0102n:1533_1": "paricchindati. Tattha ādito tettiṃsa vassāni paṭhamavayo nāma. Tato catuttiṃsa majjhimavayo",
  "anya-e0102n:1533_2": "nāma. Tato tettiṃsa pacchimavayo nāmāti. Iti imehi tīhi vayehi paricchinditvā, “paṭhamavaye",
  "anya-e0102n:1533_3": "pavattaṃ rūpaṃ majjhimavayaṃ appatvā tattheva nirujjhati, tasmā taṃ aniccaṃ. Yadaniccaṃ,",
  "anya-e0102n:1533_4": "taṃ dukkhaṃ. Yaṃ dukkhaṃ, tadanattā. Majjhimavaye pavattarūpampi pacchimavayaṃ appatvā",
  "anya-e0102n:1533_5": "tattheva nirujjhati, tasmā tampi aniccaṃ dukkhamanattā. Pacchimavaye tettiṃsa vassāni",
  "anya-e0102n:1533_6": "pavattarūpampi maraṇato paraṃ gamanasamatthaṃ nāma natthi, tasmā tampi aniccaṃ dukkhamanattā”ti",
  "anya-e0102n:1533_7": "tilakkhaṇaṃ āropeti.",
  "anya-e0102n:1534_0": "708. Evaṃ paṭhamavayādivasena vayovuḍḍhatthaṅgamato tilakkhaṇaṃ āropetvā puna “mandadasakaṃ,",
  "anya-e0102n:1534_1": "khiḍḍādasakaṃ, vaṇṇadasakaṃ, baladasakaṃ, paññādasakaṃ, hānidasakaṃ, pabbhāradasakaṃ,",
  "anya-e0102n:1534_2": "vaṅkadasakaṃ, momūhadasakaṃ, sayanadasaka”nti imesaṃ dasannaṃ dasakānaṃ vasena vayovuḍḍhatthaṅgamato",
  "anya-e0102n:1534_3": "tilakkhaṇaṃ āropeti.",
  "anya-e0102n:1535_0": "Tattha dasakesu tāva vassasatajīvino puggalassa paṭhamāni dasa vassāni mandadasakaṃ",
  "anya-e0102n:1535_1": "nāma, tadā hi so mando hoti capalo kumārako. Tato parāni dasa khiḍḍādasakaṃ nāma,",
  "anya-e0102n:1535_2": "tadā hi so khiḍḍāratibahulo hoti. Tato parāni dasa vaṇṇadasakaṃ nāma, tadā hissa",
  "anya-e0102n:1535_3": "vaṇṇāyatanaṃ vepullaṃ pāpuṇāti. Tato parāni dasa baladasakaṃ nāma, tadā hissa balañca",
  "anya-e0102n:1535_4": "thāmo ca vepullaṃ pāpuṇāti. Tato parāni dasa paññādasakaṃ nāma, tadā hissa paññā",
  "anya-e0102n:1535_5": "suppatiṭṭhitā hoti, pakatiyā kira dubbalapaññassāpi tasmiṃ kāle appamattakā paññā",
  "anya-e0102n:1535_6": "uppajjatiyeva. Tato parāni dasa hānidasakaṃ nāma, tadā hissa khiḍḍārativaṇṇabalapaññā",
  "anya-e0102n:1535_7": "parihāyanti. Tato parāni dasa pabbhāradasakaṃ nāma, tadā hissa attabhāvo purato pabbhāro",
  "anya-e0102n:1535_8": "hoti. Tato parāni dasa vaṅkadasakaṃ nāma, tadā hissa attabhāvo naṅgalakoṭi viya vaṅko",
  "anya-e0102n:1535_9": "hoti. Tato parāni dasa momūhadasakaṃ nāma. Tadā hi so momūho hoti, kataṃ kataṃ pamussati.",
  "anya-e0102n:1535_10": "Tato parāni dasa sayanadasakaṃ nāma, vassasatiko hi sayanabahulova hoti.",
  "anya-e0102n:1536_0": "Tatrāyaṃ yogī etesaṃ dasakānaṃ vasena vayovuḍḍhatthaṅgamato tilakkhaṇaṃ āropetuṃ",
  "anya-e0102n:1536_1": "iti paṭisañcikkhati – “paṭhamadasake pavattarūpaṃ dutiyadasakaṃ appatvā tattheva",
  "anya-e0102n:1536_2": "nirujjhati, tasmā taṃ aniccaṃ dukkhamanattā. Dutiyadasake…pe… navamadasake pavattarūpaṃ",
  "anya-e0102n:1536_3": "dasamadasakaṃ appatvā tattheva nirujjhati. Dasamadasake pavattarūpaṃ punabbhavaṃ",
  "anya-e0102n:1536_4": "appatvā idheva nirujjhati, tasmā tampi aniccaṃ dukkhamanattā”ti tilakkhaṇaṃ āropeti.",
  "anya-e0102n:1537_0": "709. Evaṃ dasakavasena vayovuḍḍhatthaṅgamato tilakkhaṇaṃ āropetvā puna tadeva vassasataṃ",
  "anya-e0102n:1537_1": "pañcapañcavassavasena vīsatikoṭṭhāse katvā vayovuḍḍhatthaṅgamato tilakkhaṇaṃ āropeti.",
  "anya-e0102n:1537_2": "Kathaṃ? So hi iti paṭisañcikkhati – “paṭhame vassapañcake pavattarūpaṃ dutiyaṃ vassapañcakaṃ",
  "anya-e0102n:1537_3": "appatvā tattheva nirujjhati, tasmā taṃ aniccaṃ dukkhamanattā. Dutiye vassapañcake",
  "anya-e0102n:1537_4": "pavattarūpaṃ tatiyaṃ…pe… ekūnavīsatime vassapañcake pavattarūpaṃ vīsatimaṃ vassapañcakaṃ",
  "anya-e0102n:1537_5": "appatvā tattheva nirujjhati. Vīsatime vassapañcake pavattarūpaṃ maraṇato paraṃ gamanasamatthaṃ",
  "anya-e0102n:1537_6": "nāma natthi, tasmā tampi aniccaṃ dukkhamanattā”ti.",
  "anya-e0102n:1538_0": "Evaṃ vīsatikoṭṭhāsavasena vayovuḍḍhatthaṅgamato tilakkhaṇaṃ āropetvā puna pañcavīsati",
  "anya-e0102n:1538_1": "koṭṭhāse katvā catunnaṃ catunnaṃ vassānaṃ vasena āropeti. Tato tettiṃsa koṭṭhāse",
  "anya-e0102n:1538_2": "katvā tiṇṇaṃ tiṇṇaṃ vassānaṃ vasena, paññāsa koṭṭhāse katvā dvinnaṃ dvinnaṃ vassānaṃ",
  "anya-e0102n:1538_3": "vasena, sataṃ koṭṭhāse katvā ekekavassavasena. Tato ekaṃ vassaṃ tayo koṭṭhāse katvā",
  "anya-e0102n:1538_4": "vassānahemantagimhesu tīsu utūsu ekekautuvasena tasmiṃ vayovuḍḍhatthaṅgamarūpe tilakkhaṇaṃ āropeti.",
  "anya-e0102n:1539_0": "Kathaṃ? “Vassāne catumāsaṃ pavattarūpaṃ hemantaṃ appatvā tattheva niruddhaṃ. Hemante",
  "anya-e0102n:1539_1": "pavattarūpaṃ gimhaṃ appatvā tattheva niruddhaṃ. Gimhe pavattarūpaṃ puna vassānaṃ",
  "anya-e0102n:1539_2": "appatvā tattheva niruddhaṃ, tasmā taṃ aniccaṃ dukkhamanattā”ti. Evaṃ āropetvā puna",
  "anya-e0102n:1539_3": "ekaṃ vassaṃ cha koṭṭhāse katvā – “vassāne dvemāsaṃ pavattarūpaṃ saradaṃ appatvā tattheva",
  "anya-e0102n:1539_4": "niruddhaṃ. Sarade pavattarūpaṃ hemantaṃ. Hemante pavattarūpaṃ sisiraṃ. Sisire pavattarūpaṃ",
  "anya-e0102n:1539_5": "vasantaṃ. Vasante pavattarūpaṃ gimhaṃ. Gimhe pavattarūpaṃ puna vassānaṃ appatvā tattheva",
  "anya-e0102n:1539_6": "niruddhaṃ, tasmā aniccaṃ dukkhamanattā”ti evaṃ tasmiṃ vayovuḍḍhatthaṅgamarūpe tilakkhaṇaṃ āropeti.",
  "anya-e0102n:1540_0": "Evaṃ āropetvā tato kāḷajuṇhavasena – “kāḷe pavattarūpaṃ juṇhaṃ appatvā. Juṇhe pavattarūpaṃ",
  "anya-e0102n:1540_1": "kāḷaṃ appatvā tattheva niruddhaṃ, tasmā aniccaṃ dukkhamanattā”ti tilakkhaṇaṃ āropeti.",
  "anya-e0102n:1540_2": "Tato rattindivavasena – “rattiṃ pavattarūpaṃ divasaṃ appatvā tattheva niruddhaṃ.",
  "anya-e0102n:1540_3": "Divasaṃ pavattarūpampi rattiṃ appatvā tattheva niruddhaṃ, tasmā aniccaṃ dukkhamanattā”ti",
  "anya-e0102n:1540_4": "tilakkhaṇaṃ āropeti. Tato tadeva rattindivaṃ pubbaṇhādivasena cha koṭṭhāse katvā",
  "anya-e0102n:1540_5": "– “pubbaṇhe pavattarūpaṃ majjhanhaṃ appatvā. Majjhanhe pavattarūpaṃ sāyanhaṃ. Sāyanhe",
  "anya-e0102n:1540_6": "pavattarūpaṃ paṭhamayāmaṃ. Paṭhamayāme pavattarūpaṃ majjhimayāmaṃ. Majjhimayāme pavattarūpaṃ",
  "anya-e0102n:1540_7": "pacchimayāmaṃ appatvā tattheva niruddhaṃ. Pacchimayāme pavattarūpaṃ puna pubbaṇhaṃ",
  "anya-e0102n:1540_8": "appatvā tattheva niruddhaṃ, tasmā aniccaṃ dukkhamanattā”ti tilakkhaṇaṃ āropeti.",
  "anya-e0102n:1541_0": "710. Evaṃ āropetvā puna tasmiṃyeva rūpe abhikkamapaṭikkamaālokanavilokanasamiñjanapasāraṇavasena",
  "anya-e0102n:1541_1": "– “abhikkame pavattarūpaṃ paṭikkamaṃ appatvā tattheva nirujjhati. Paṭikkame pavattarūpaṃ",
  "anya-e0102n:1541_2": "ālokanaṃ. Ālokane pavattarūpaṃ vilokanaṃ. Vilokane pavattarūpaṃ samiñjanaṃ. Samiñjane",
  "anya-e0102n:1541_3": "pavattarūpaṃ pasāraṇaṃ appatvā tattheva nirujjhati. Tasmā aniccaṃ dukkhamanattā”ti",
  "anya-e0102n:1541_4": "tilakkhaṇaṃ āropeti.",
  "anya-e0102n:1542": "Tato ekapadavāraṃ uddharaṇa atiharaṇavītiharaṇavossajjanasannikkhepanasannirumbhanavasena cha koṭṭhāse karoti.",
  "anya-e0102n:1543_0": "Tattha uddharaṇaṃ nāma pādassa bhūmito ukkhipanaṃ. Atiharaṇaṃ nāma purato haraṇaṃ.",
  "anya-e0102n:1543_1": "Vītiharaṇaṃ nāma khāṇukaṇṭakadīghajātiādīsu kiñcideva disvā ito cito ca pādasañcāraṇaṃ.",
  "anya-e0102n:1543_2": "Vossajjanaṃ nāma pādassa heṭṭhā oropanaṃ. Sannikkhepanaṃ nāma pathavītale ṭhapanaṃ.",
  "anya-e0102n:1543_3": "Sannirumbhanaṃ nāma puna pāduddharaṇakāle pādassa pathaviyā saddhiṃ abhinippīḷanaṃ.",
  "anya-e0102n:1543_4": "Tattha uddharaṇe pathavīdhātu āpodhātūti dve dhātuyo omattā honti mandā, itarā dve",
  "anya-e0102n:1543_5": "adhimattā honti balavatiyo. Tathā atiharaṇavītiharaṇesu. Vossajjane tejodhātu vāyodhātūti",
  "anya-e0102n:1543_6": "dve dhātuyo omattā honti mandā, itarā dve adhimattā honti balavatiyo. Tathā sannikkhepanasannirumbhanesu.",
  "anya-e0102n:1543_7": "Evaṃ cha koṭṭhāse katvā tesaṃ vasena tasmiṃ vayovuḍḍhatthaṅgamarūpe tilakkhaṇaṃ āropeti.",
  "anya-e0102n:1544_0": "Kathaṃ? So iti paṭisañcikkhati – “yā uddharaṇe pavattā dhātuyo, yāni ca tadupādāyarūpāni,",
  "anya-e0102n:1544_1": "sabbe te dhammā atiharaṇaṃ appatvā ettheva nirujjhanti, tasmā aniccā dukkhā anattā.",
  "anya-e0102n:1544_2": "Tathā atiharaṇe pavattā vītiharaṇaṃ. Vītiharaṇe pavattā vossajjanaṃ. Vossajjane pavattā",
  "anya-e0102n:1544_3": "sannikkhepanaṃ. Sannikkhepane pavattā sannirumbhanaṃ appatvā ettheva nirujjhanti.",
  "anya-e0102n:1544_4": "Iti tattha tattha uppannā itaraṃ itaraṃ koṭṭhāsaṃ appatvā tattha tattheva pabbaṃ",
  "anya-e0102n:1544_5": "pabbaṃ sandhi sandhi odhi odhi hutvā tattakapāle pakkhittatilā viya taṭataṭāyantā",
  "anya-e0102n:1544_6": "saṅkhārā bhijjanti. Tasmā aniccā dukkhā anattā”ti. Tassevaṃ pabbapabbagate saṅkhāre",
  "anya-e0102n:1544_7": "vipassato rūpasammasanaṃ sukhumaṃ hoti.",
  "anya-e0102n:1545_0": "711. Sukhumatte ca panassa idaṃ opammaṃ. Eko kira dārutiṇukkādīsu kataparicayo adiṭṭhapubbapadīpo",
  "anya-e0102n:1545_1": "paccantavāsiko nagaramāgamma antarāpaṇe jalamānaṃ padīpaṃ disvā ekaṃ purisaṃ pucchi",
  "anya-e0102n:1545_2": "ambho “kiṃ nāmetaṃ evaṃ manāpa”nti? Tamenaṃ so āha “kimettha manāpaṃ, padīpo nāmesa",
  "anya-e0102n:1545_3": "telakkhayena vaṭṭikkhayena ca gatamaggopissa na paññāyissatī”ti. Tamañño evamāha",
  "anya-e0102n:1545_4": "“idaṃ oḷārikaṃ, imissā hi vaṭṭiyā anupubbena ḍayhamānāya tatiyabhāge tatiyabhāge",
  "anya-e0102n:1545_5": "jālā itarītaraṃ padesaṃ appatvāva nirujjhissatī”ti. Tamañño evamāha “idampi oḷārikaṃ,",
  "anya-e0102n:1545_6": "imissā hi aṅgulaṅgulantare aḍḍhaṅgulaḍḍhaṅgulantare tantumhi tantumhi aṃsumhi aṃsumhi",
  "anya-e0102n:1545_7": "jālā itarītaraṃ aṃsuṃ appatvāva nirujjhissati. Aṃsuṃ pana muñcitvā na sakkā jālaṃ paññāpetu”nti.",
  "anya-e0102n:1546_0": "Tattha “telakkhayena vaṭṭikkhayena ca padīpassa gatamaggopi na paññāyissatī”ti purisassa",
  "anya-e0102n:1546_1": "ñāṇaṃ viya yogino ādānanikkhepanato vassasatena paricchinnarūpe tilakkhaṇāropanaṃ.",
  "anya-e0102n:1546_2": "“Vaṭṭiyā tatiyabhāge tatiyabhāge jālā itarītaraṃ padesaṃ appatvāva nirujjhissatī”ti",
  "anya-e0102n:1546_3": "purisassa ñāṇaṃ viya yogino vassasatassa tatiyakoṭṭhāsaparicchinne vayovuḍḍhatthaṅgamarūpe",
  "anya-e0102n:1546_4": "tilakkhaṇāropanaṃ. “Aṅgulaṅgulantare jālā itarītaraṃ appatvāva nirujjhissatī”ti purisassa",
  "anya-e0102n:1546_5": "ñāṇaṃ viya yogino dasavassa pañcavassa catuvassa tivassa dvivassa ekavassa paricchinne",
  "anya-e0102n:1546_6": "rūpe tilakkhaṇāropanaṃ. “Aḍḍhaṅgulaḍḍhaṅgulantare jālā itarītaraṃ appatvāva nirujjhissatī”ti",
  "anya-e0102n:1546_7": "purisassa ñāṇaṃ viya yogino ekekautuvasena ekaṃ vassaṃ tidhā, chadhā ca vibhajitvā",
  "anya-e0102n:1546_8": "catumāsa-dvimāsaparicchinne rūpe tilakkhaṇāropanaṃ. “Tantumhi tantumhi jālā itarītaraṃ",
  "anya-e0102n:1546_9": "appatvāva nirujjhissatī”ti purisassa ñāṇaṃ viya yogino kāḷajuṇhavasena, rattindivavasena,",
  "anya-e0102n:1546_10": "ekarattindivaṃ cha koṭṭhāse katvā pubbaṇhādivasena ca paricchinne rūpe tilakkhaṇāropanaṃ.",
  "anya-e0102n:1546_11": "“Aṃsumhi aṃsumhi jālā itarītaraṃ appatvāva nirujjhissatī”ti purisassa ñāṇaṃ viya",
  "anya-e0102n:1546_12": "yogino abhikkamādivasena ceva uddharaṇādīsu ca ekekakoṭṭhāsavasena paricchinne rūpe",
  "anya-e0102n:1546_13": "tilakkhaṇāropananti.",
  "anya-e0102n:1547_0": "712. So evaṃ nānākārehi vayovuḍḍhatthaṅgamarūpe tilakkhaṇaṃ āropetvā puna tadeva",
  "anya-e0102n:1547_1": "rūpaṃ visaṅkharitvā āhāramayādivasena cattāro koṭṭhāse katvā ekekakoṭṭhāse tilakkhaṇaṃ",
  "anya-e0102n:1547_2": "āropeti. Tatrāssa āhāramayaṃ rūpaṃ chātasuhitavasena pākaṭaṃ hoti. Chātakāle samuṭṭhitaṃ",
  "anya-e0102n:1547_3": "rūpaṃ hi jhattaṃ hoti kilantaṃ, jhāmakhāṇuko viya, aṅgārapacchiyaṃ nilīnakāko viya",
  "anya-e0102n:1547_4": "ca dubbaṇṇaṃ dussaṇṭhitaṃ. Suhitakāle samuṭṭhitaṃ dhātaṃ pīṇitaṃ mudu siniddhaṃ phassavantaṃ",
  "anya-e0102n:1547_5": "hoti. So taṃ pariggahetvā “chātakāle pavattarūpaṃ suhitakālaṃ appatvā ettheva nirujjhati.",
  "anya-e0102n:1547_6": "Suhitakāle samuṭṭhitampi chātakālaṃ appatvā ettheva nirujjhati, tasmā taṃ aniccaṃ",
  "anya-e0102n:1547_7": "dukkhamanattā”ti evaṃ tattha tilakkhaṇaṃ āropeti.",
  "anya-e0102n:1548_0": "713. Utumayaṃ sītuṇhavasena pākaṭaṃ hoti. Uṇhakāle samuṭṭhitaṃ rūpaṃ hi jhattaṃ hoti",
  "anya-e0102n:1548_1": "kilantaṃ dubbaṇṇaṃ. Sītautunā samuṭṭhitaṃ rūpaṃ dhātaṃ pīṇitaṃ siniddhaṃ hoti. So",
  "anya-e0102n:1548_2": "taṃ pariggahetvā “uṇhakāle pavattarūpaṃ sītakālaṃ appatvā ettheva nirujjhati. Sītakāle",
  "anya-e0102n:1548_3": "pavattarūpaṃ uṇhakālaṃ appatvā ettheva nirujjhati, tasmā taṃ aniccaṃ dukkhamanattā”ti",
  "anya-e0102n:1548_4": "evaṃ tattha tilakkhaṇaṃ āropeti.",
  "anya-e0102n:1549_0": "714. Kammajaṃ āyatanadvāravasena pākaṭaṃ hoti. Cakkhudvārasmiṃ hi cakkhukāyabhāvadasakavasena",
  "anya-e0102n:1549_1": "tiṃsa kammajarūpāni, upatthambhakāni pana tesaṃ utucittāhārasamuṭṭhānāni catuvīsatīti",
  "anya-e0102n:1549_2": "catupaṇṇāsa honti. Tathā sotaghānajivhādvāresu. Kāyadvāre kāyabhāvadasakavasena ceva",
  "anya-e0102n:1549_3": "utusamuṭṭhānādivasena ca catucattālīsa. Manodvāre hadayavatthukāyabhāvadasakavasena",
  "anya-e0102n:1549_4": "ceva utusamuṭṭhānādivasena ca catupaṇṇāsameva.",
  "anya-e0102n:1550_0": "So sabbampi taṃ rūpaṃ pariggahetvā “cakkhudvāre pavattarūpaṃ sotadvāraṃ appatvā ettheva",
  "anya-e0102n:1550_1": "nirujjhati. Sotadvāre pavattarūpaṃ ghānadvāraṃ. Ghānadvāre pavattarūpaṃ jivhādvāraṃ.",
  "anya-e0102n:1550_2": "Jivhādvāre pavattarūpaṃ kāyadvāraṃ. Kāyadvāre pavattarūpaṃ manodvāraṃ appatvā ettheva",
  "anya-e0102n:1550_3": "nirujjhati, tasmā taṃ aniccaṃ dukkhamanattā”ti evaṃ tattha tilakkhaṇaṃ āropeti.",
  "anya-e0102n:1551_0": "715. Cittasamuṭṭhānaṃ somanassitadomanassitavasena pākaṭaṃ hoti, somanassitakāle",
  "anya-e0102n:1551_1": "uppannaṃ hi rūpaṃ siniddhaṃ mudu pīṇitaṃ phassavantaṃ hoti. Domanassitakāle uppannaṃ",
  "anya-e0102n:1551_2": "jhattaṃ kilantaṃ dubbaṇṇaṃ hoti. So taṃ pariggahetvā “somanassitakāle pavattarūpaṃ",
  "anya-e0102n:1551_3": "domanassitakālaṃ appatvā ettheva nirujjhati. Domanassitakāle pavattarūpaṃ somanassitakālaṃ",
  "anya-e0102n:1551_4": "appatvā ettheva nirujjhati, tasmā taṃ aniccaṃ dukkhamanattā”ti evaṃ tattha tilakkhaṇaṃ āropeti.",
  "anya-e0102n:1552": "Tassevaṃ cittasamuṭṭhānarūpaṃ pariggahetvā tattha tilakkhaṇaṃ āropayato ayamattho pākaṭo hoti –",
  "anya-e0102n:1553": "Jīvitaṃ attabhāvo ca, sukhadukkhā ca kevalā;",
  "anya-e0102n:1554": "Ekacittasamāyuttā, lahuso vattate khaṇo.",
  "anya-e0102n:1555": "Cullāsīti sahassāni, kappaṃ tiṭṭhanti ye marū;",
  "anya-e0102n:1556": "Na tveva tepi tiṭṭhanti, dvīhi cittehi samohitā.",
  "anya-e0102n:1557": "Ye niruddhā marantassa, tiṭṭhamānassa vā idha;",
  "anya-e0102n:1558": "Sabbeva sadisā khandhā, gatā appaṭisandhikā.",
  "anya-e0102n:1559": "Anantarā ca ye bhaggā, ye ca bhaggā anāgate;",
  "anya-e0102n:1560": "Tadantarā niruddhānaṃ, vesamaṃ natthi lakkhaṇe.",
  "anya-e0102n:1561": "Anibbattena na jāto, paccuppannena jīvati;",
  "anya-e0102n:1562": "Cittabhaṅgā mato loko, paññatti paramatthiyā.",
  "anya-e0102n:1563": "Anidhānagatā bhaggā, puñjo natthi anāgate;",
  "anya-e0102n:1564": "Nibbattā yepi tiṭṭhanti, āragge sāsapūpamā.",
  "anya-e0102n:1565": "Nibbattānañca dhammānaṃ, bhaṅgo nesaṃ purakkhato;",
  "anya-e0102n:1566": "Palokadhammā tiṭṭhanti, purāṇehi amissitā.",
  "anya-e0102n:1567": "Adassanato āyanti, bhaggā gacchantudassanaṃ;",
  "anya-e0102n:1568": "Vijjuppādova ākāse, uppajjanti vayanti cāti. ;",
  "anya-e0102n:1569_0": "716. Evaṃ āhāramayādīsu tilakkhaṇaṃ āropetvā puna dhammatārūpe tilakkhaṇaṃ āropeti.",
  "anya-e0102n:1569_1": "Dhammatārūpaṃ nāma bahiddhā anindriyabaddhaṃ ayalohatipusīsasuvaṇṇarajatamuttāmaṇiveḷuriyasaṅkhasilāpavāḷalohitaṅgamasāragallabhūmipāsāṇapabbatatiṇarukkhalatādibhedaṃ",
  "anya-e0102n:1569_2": "vivaṭṭakappato paṭṭhāya uppajjanakarūpaṃ. Tadassa asokaṅkurādivasena pākaṭaṃ hoti.",
  "anya-e0102n:1570_0": "Asokaṅkuraṃ hi āditova tanurattaṃ hoti, tato dvīhatīhaccayena ghanarattaṃ, puna dvīhatīhaccayena",
  "anya-e0102n:1570_1": "mandarattaṃ, tato taruṇapallavavaṇṇaṃ, tato pariṇatapallavavaṇṇaṃ, tato haritapaṇṇavaṇṇaṃ.",
  "anya-e0102n:1570_2": "Tato nīlapaṇṇavaṇṇaṃ. Tato nīlapaṇṇavaṇṇakālato paṭṭhāya sabhāgarūpasantatimanuppabandhāpayamānaṃ",
  "anya-e0102n:1570_3": "saṃvaccharamattena paṇḍupalāsaṃ hutvā vaṇṭato chijjitvā patati.",
  "anya-e0102n:1571_0": "So taṃ pariggahetvā “tanurattakāle pavattarūpaṃ ghanarattakālaṃ appatvā nirujjhati.",
  "anya-e0102n:1571_1": "Ghanarattakāle pavattarūpaṃ mandarattakālaṃ. Mandarattakāle pavattarūpaṃ taruṇapallavavaṇṇakālaṃ.",
  "anya-e0102n:1571_2": "Taruṇapallavavaṇṇakāle pavattaṃ pariṇatapallavavaṇṇakālaṃ. Pariṇatapallavavaṇṇakāle",
  "anya-e0102n:1571_3": "pavattaṃ haritapaṇṇavaṇṇakālaṃ. Haritapaṇṇakāle pavattaṃ nīlapaṇṇavaṇṇakālaṃ. Nīlapaṇṇavaṇṇakāle",
  "anya-e0102n:1571_4": "pavattaṃ paṇḍupalāsakālaṃ. Paṇḍupalāsakāle pavattaṃ vaṇṭato chijjitvā patanakālaṃ",
  "anya-e0102n:1571_5": "appatvāva nirujjhati, tasmā taṃ aniccaṃ dukkhamanattā”ti tilakkhaṇaṃ āropeti, evaṃ",
  "anya-e0102n:1571_6": "tattha tilakkhaṇaṃ āropetvā iminā nayena sabbampi dhammatārūpaṃ sammasati.",
  "anya-e0102n:1572": "Evaṃ tāva rūpasattakavasena tilakkhaṇaṃ āropetvā saṅkhāre sammasati.",
  "anya-e0102n:1573": "Arūpasattakasammasanakathā",
  "anya-e0102n:1574": "717. Yaṃ pana vuttaṃ “arūpasattakavasenā”ti, tattha ayaṃ mātikā – kalāpato, yamakato, khaṇikato, paṭipāṭito, diṭṭhiugghāṭanato, mānasamugghāṭanato, nikantipariyādānatoti.",
  "anya-e0102n:1575_0": "Tattha kalāpatoti phassapañcamakā dhammā. Kathaṃ kalāpato sammasatīti? Idha bhikkhu",
  "anya-e0102n:1575_1": "iti paṭisañcikkhati – “ye ime ‘kesā aniccā dukkhā anattā’ti sammasane uppannā phassapañcamakā",
  "anya-e0102n:1575_2": "dhammā, ye ca ‘lomā…pe… matthaluṅgaṃ aniccaṃ dukkhamanattā’ti sammasane uppannā phassapañcamakā",
  "anya-e0102n:1575_3": "dhammā, sabbe te itarītaraṃ appatvā pabbaṃpabbaṃ odhiodhi hutvā tattakapāle pakkhittatilā",
  "anya-e0102n:1575_4": "viya taṭataṭāyantā vinaṭṭhā, tasmā aniccā dukkhā anattā”ti. Ayaṃ tāva visuddhikathāyaṃ nayo.",
  "anya-e0102n:1576_0": "Ariyavaṃsakathāyaṃ pana “heṭṭhā rūpasattake sattasu ṭhānesu ‘rūpaṃ aniccaṃ dukkhamanattā’ti",
  "anya-e0102n:1576_1": "pavattaṃ cittaṃ aparena cittena ‘aniccaṃ dukkhamanattā’ti sammasanto ‘kalāpato sammasatī’ti”",
  "anya-e0102n:1576_2": "vuttaṃ, taṃ yuttataraṃ. Tasmā sesānipi teneva nayena vibhajissāma.",
  "anya-e0102n:1577_0": "718. Yamakatoti idha bhikkhu ādānanikkheparūpaṃ “aniccaṃ dukkhamanattā”ti sammasitvā",
  "anya-e0102n:1577_1": "tampi cittaṃ aparena cittena “aniccaṃ dukkhamanattā”ti sammasati. Vayovuḍḍhatthaṅgamarūpaṃ,",
  "anya-e0102n:1577_2": "āhāramayaṃ, utumayaṃ, kammajaṃ, cittasamuṭṭhānaṃ, dhammatārūpaṃ “aniccaṃ dukkhamanattā”ti",
  "anya-e0102n:1577_3": "sammasitvā tampi cittaṃ aparena cittena “aniccaṃ dukkhamanattā”ti sammasati. Evaṃ",
  "anya-e0102n:1577_4": "yamakato sammasati nāma.",
  "anya-e0102n:1578_0": "719. Khaṇikatoti idha bhikkhu ādānanikkheparūpaṃ “aniccaṃ dukkhamanattā”ti sammasitvā",
  "anya-e0102n:1578_1": "taṃ paṭhamacittaṃ dutiyacittena, dutiyaṃ tatiyena, tatiyaṃ catutthena, catutthaṃ",
  "anya-e0102n:1578_2": "pañcamena “etampi aniccaṃ dukkhamanattā”ti sammasati. Vayovuḍḍhatthaṅgamarūpaṃ, āhāramayaṃ,",
  "anya-e0102n:1578_3": "utumayaṃ, kammajaṃ, cittasamuṭṭhānaṃ, dhammatārūpaṃ “aniccaṃ dukkhamanattā”ti sammasitvā",
  "anya-e0102n:1578_4": "taṃ paṭhamacittaṃ dutiyacittena, dutiyaṃ tatiyena, tatiyaṃ catutthena, catutthaṃ",
  "anya-e0102n:1578_5": "pañcamena “etampi aniccaṃ dukkhamanattā”ti sammasati. Evaṃ rūpapariggāhakacittato",
  "anya-e0102n:1578_6": "paṭṭhāya cattāri cattāri cittāni sammasanto khaṇikato sammasati nāma.",
  "anya-e0102n:1579_0": "720. Paṭipāṭitoti ādānanikkheparūpaṃ “aniccaṃ dukkhamanattā”ti sammasitvā taṃ paṭhamacittaṃ",
  "anya-e0102n:1579_1": "dutiyacittena, dutiyaṃ tatiyena, tatiyaṃ catutthena…pe… dasamaṃ ekādasamena “etampi",
  "anya-e0102n:1579_2": "aniccaṃ dukkhamanattā”ti sammasati. Vayovuḍḍhatthaṅgamarūpaṃ, āhāramayaṃ, utumayaṃ,",
  "anya-e0102n:1579_3": "kammajaṃ, cittasamuṭṭhānaṃ, dhammatārūpaṃ “aniccaṃ dukkhamanattā”ti sammasitvā taṃ",
  "anya-e0102n:1579_4": "paṭhamacittaṃ dutiyacittena, dutiyaṃ tatiyena, tatiyaṃ catutthena…pe… dasamaṃ ekādasamena",
  "anya-e0102n:1579_5": "“etampi aniccaṃ dukkhamanattā”ti evaṃ vipassanā paṭipāṭiyā sakalampi divasabhāgaṃ",
  "anya-e0102n:1579_6": "sammasituṃ vaṭṭeyya. Yāva dasamacittasammasanā pana rūpakammaṭṭhānampi arūpakammaṭṭhānampi",
  "anya-e0102n:1579_7": "paguṇaṃ hoti. Tasmā dasameyeva ṭhapetabbanti vuttaṃ. Evaṃ sammasanto paṭipāṭito sammasati nāma.",
  "anya-e0102n:1580_0": "721. Diṭṭhiugghāṭanato mānaugghāṭanato nikantipariyādānatoti imesu tīsu visuṃ sammasananayo",
  "anya-e0102n:1580_1": "nāma natthi. Yaṃ panetaṃ heṭṭhā rūpaṃ, idha ca arūpaṃ pariggahitaṃ, taṃ passanto",
  "anya-e0102n:1580_2": "rūpārūpato uddhaṃ aññaṃ sattaṃ nāma na passati. Sattassa adassanato paṭṭhāya sattasaññā",
  "anya-e0102n:1580_3": "ugghāṭitā hoti. Sattasaññaṃ ugghāṭitacittena saṅkhāre pariggaṇhato diṭṭhi nuppajjati.",
  "anya-e0102n:1580_4": "Diṭṭhiyā anuppajjamānāya diṭṭhi ugghāṭitā nāma hoti. Diṭṭhiugghāṭitacittena saṅkhāre",
  "anya-e0102n:1580_5": "pariggaṇhato māno nuppajjati. Māne anuppajjante māno samugghāṭito nāma hoti. Mānasamugghāṭitacittena",
  "anya-e0102n:1580_6": "saṅkhāre pariggaṇhato taṇhā nuppajjati. Taṇhāya anuppajjantiyā nikanti pariyādiṇṇā",
  "anya-e0102n:1580_7": "nāma hotīti idaṃ tāva visuddhikathāyaṃ vuttaṃ.",
  "anya-e0102n:1581": "Ariyavaṃsakathāyaṃ pana “diṭṭhiugghāṭanato mānasamugghāṭanato nikantipariyādānato”ti mātikaṃ ṭhapetvā ayaṃ nayo dassito.",
  "anya-e0102n:1582_0": "“Ahaṃ vipassāmi, mama vipassanā”ti gaṇhato hi diṭṭhisamugghāṭanaṃ nāma na hoti. “Saṅkhārāva",
  "anya-e0102n:1582_1": "saṅkhāre vipassanti sammasanti vavatthapenti pariggaṇhanti paricchindantī”ti gaṇhato",
  "anya-e0102n:1582_2": "pana diṭṭhiugghāṭanaṃ nāma hoti.",
  "anya-e0102n:1583_0": "“Suṭṭhu vipassāmi, manāpaṃ vipassāmī”ti gaṇhato mānasamugghāṭo nāma na hoti. “Saṅkhārāva",
  "anya-e0102n:1583_1": "saṅkhāre vipassanti sammasanti vavatthapenti pariggaṇhanti paricchindantī”ti gaṇhato",
  "anya-e0102n:1583_2": "pana mānasamugghāṭo nāma hoti.",
  "anya-e0102n:1584_0": "“Vipassituṃ sakkomī”ti vipassanaṃ assādentassa nikantipariyādānaṃ nāma na hoti. “Saṅkhārāva",
  "anya-e0102n:1584_1": "saṅkhāre vipassanti sammasanti vavatthapenti pariggaṇhanti paricchindantī”ti gaṇhato",
  "anya-e0102n:1584_2": "pana nikantipariyādānaṃ nāma hoti.",
  "anya-e0102n:1585_0": "Sace saṅkhārā attā bhaveyyuṃ, attāti gahetuṃ vaṭṭeyyuṃ, anattā ca pana attāti gahitā,",
  "anya-e0102n:1585_1": "tasmā te avasavattanaṭṭhena anattā, hutvā abhāvaṭṭhena aniccā, uppādavayapaṭipīḷanaṭṭhena",
  "anya-e0102n:1585_2": "dukkhāti passato diṭṭhiugghāṭanaṃ nāma hoti.",
  "anya-e0102n:1586_0": "Sace saṅkhārā niccā bhaveyyuṃ, niccāti gahetuṃ vaṭṭeyyuṃ, aniccā ca pana niccāti",
  "anya-e0102n:1586_1": "gahitā, tasmā te hutvā abhāvaṭṭhena aniccā, uppādavayapaṭipīḷanaṭṭhena dukkhā, avasavattanaṭṭhena",
  "anya-e0102n:1586_2": "anattāti passato mānasamugghāṭo nāma hoti.",
  "anya-e0102n:1587_0": "Sace saṅkhārā sukhā bhaveyyuṃ, sukhāti gahetuṃ vaṭṭeyyuṃ, dukkhā ca pana sukhāti",
  "anya-e0102n:1587_1": "gahitā, tasmā te uppādavayapaṭipīḷanaṭṭhena dukkhā, hutvā abhāvaṭṭhena aniccā, avasavattanaṭṭhena",
  "anya-e0102n:1587_2": "anattāti passato nikantipariyādānaṃ nāma hoti.",
  "anya-e0102n:1588_0": "Evaṃ saṅkhāre anattato passantassa diṭṭhisamugghāṭanaṃ nāma hoti. Aniccato passantassa",
  "anya-e0102n:1588_1": "mānasamugghāṭanaṃ nāma hoti. Dukkhato passantassa nikantipariyādānaṃ nāma hoti. Iti",
  "anya-e0102n:1588_2": "ayaṃ vipassanā attano attano ṭhāneyeva tiṭṭhatīti.",
  "anya-e0102n:1589": "Evaṃ arūpasattakavasenāpi tilakkhaṇaṃ āropetvā saṅkhāre sammasati. Ettāvatā panassa rūpakammaṭṭhānampi arūpakammaṭṭhānampi paguṇaṃ hoti.",
  "anya-e0102n:1590_0": "722. So evaṃ paguṇarūpārūpakammaṭṭhāno yā upari bhaṅgānupassanato paṭṭhāya pahānapariññāvasena",
  "anya-e0102n:1590_1": "sabbākārato pattabbā aṭṭhārasa mahāvipassanā, tāsaṃ idheva tāva ekadesaṃ paṭivijjhanto",
  "anya-e0102n:1590_2": "tappaṭipakkhe dhamme pajahati.",
  "anya-e0102n:1591_0": "Aṭṭhārasa mahāvipassanā nāma aniccānupassanādikā paññā. Yāsu aniccānupassanaṃ bhāvento",
  "anya-e0102n:1591_1": "niccasaññaṃ pajahati, dukkhānupassanaṃ bhāvento sukhasaññaṃ pajahati, anattānupassanaṃ",
  "anya-e0102n:1591_2": "bhāvento attasaññaṃ pajahati, nibbidānupassanaṃ bhāvento nandiṃ pajahati, virāgānupassanaṃ",
  "anya-e0102n:1591_3": "bhāvento rāgaṃ pajahati, nirodhānupassanaṃ bhāvento samudayaṃ pajahati, paṭinissaggānupassanaṃ",
  "anya-e0102n:1591_4": "bhāvento ādānaṃ pajahati, khayānupassanaṃ bhāvento ghanasaññaṃ pajahati, vayānupassanaṃ",
  "anya-e0102n:1591_5": "bhāvento āyūhanaṃ pajahati, vipariṇāmānupassanaṃ bhāvento dhuvasaññaṃ pajahati, animittānupassanaṃ",
  "anya-e0102n:1591_6": "bhāvento nimittaṃ pajahati, appaṇihitānupassanaṃ bhāvento paṇidhiṃ pajahati, suññatānupassanaṃ",
  "anya-e0102n:1591_7": "bhāvento abhinivesaṃ pajahati, adhipaññādhammavipassanaṃ bhāvento sārādānābhinivesaṃ",
  "anya-e0102n:1591_8": "pajahati, yathābhūtañāṇadassanaṃ bhāvento sammohābhinivesaṃ pajahati, ādīnavānupassanaṃ",
  "anya-e0102n:1591_9": "bhāvento ālayābhinivesaṃ pajahati, paṭisaṅkhānupassanaṃ bhāvento appaṭisaṅkhaṃ pajahati,",
  "anya-e0102n:1591_10": "vivaṭṭānupassanaṃ bhāvento saṃyogābhinivesaṃ pajahati.",
  "anya-e0102n:1592_0": "Tāsu yasmā iminā aniccādilakkhaṇattayavasena saṅkhārā diṭṭhā, tasmā anicca-dukkha-anattānupassanā",
  "anya-e0102n:1592_1": "paṭividdhā honti. Yasmā ca “yā ca aniccānupassanā yā ca animittānupassanā, ime dhammā",
  "anya-e0102n:1592_2": "ekatthā, byañjanameva nānaṃ”. Tathā “yā ca dukkhānupassanā yā ca appaṇihitānupassanā,",
  "anya-e0102n:1592_3": "ime dhammā ekatthā, byañjanameva nānaṃ”. “Yā ca anattānupassanā yā ca suññatānupassanā,",
  "anya-e0102n:1592_4": "ime dhammā ekatthā, byañjanameva nāna”nti vuttaṃ. Tasmā tāpi paṭividdhā honti.",
  "anya-e0102n:1593_0": "Adhipaññādhammavipassanā pana sabbāpi vipassanā. Yathābhūtañāṇadassanaṃ kaṅkhāvitaraṇavisuddhiyā",
  "anya-e0102n:1593_1": "eva saṅgahitaṃ. Iti idampi dvayaṃ paṭividdhameva hoti. Sesesu vipassanāñāṇesu kiñci",
  "anya-e0102n:1593_2": "paṭividdhaṃ, kiñci appaṭividdhaṃ, tesaṃ vibhāgaṃ parato āvikarissāma.",
  "anya-e0102n:1594_0": "Yadeva hi paṭividdhaṃ, taṃ sandhāya idaṃ vuttaṃ “evaṃ paguṇarūpārūpakammaṭṭhāno yā",
  "anya-e0102n:1594_1": "upari bhaṅgānupassanato paṭṭhāya pahānapariññāvasena sabbākārato pattabbā aṭṭhārasa",
  "anya-e0102n:1594_2": "mahāvipassanā. Tāsaṃ idheva tāva ekadesaṃ paṭivijjhanto tappaṭipakkhe dhamme pajahatī”ti.",
  "anya-e0102n:1595": "Udayabbayañāṇakathā",
  "anya-e0102n:1596_0": "723. So evaṃ aniccānupassanādipaṭipakkhānaṃ niccasaññādīnaṃ pahānena visuddhañāṇo",
  "anya-e0102n:1596_1": "sammasanañāṇassa pāraṃ gantvā, yaṃ taṃ sammasanañāṇānantaraṃ “paccuppannānaṃ dhammānaṃ",
  "anya-e0102n:1596_2": "vipariṇāmānupassane paññā udayabbayānupassane ñāṇa”nti udayabbayānupassanaṃ vuttaṃ,",
  "anya-e0102n:1596_3": "tassa adhigamāya yogaṃ ārabhati. Ārabhamāno ca saṅkhepato tāva ārabhati. Tatrāyaṃ pāḷi –",
  "anya-e0102n:1597_0": "“Kathaṃ paccuppannānaṃ dhammānaṃ vipariṇāmānupassane paññā udayabbayānupassane ñāṇaṃ?",
  "anya-e0102n:1597_1": "Jātaṃ rūpaṃ paccuppannaṃ, tassa nibbattilakkhaṇaṃ udayo, vipariṇāmalakkhaṇaṃ vayo,",
  "anya-e0102n:1597_2": "anupassanā ñāṇaṃ. Jātā vedanā… saññā… saṅkhārā… viññāṇaṃ… jātaṃ cakkhu…pe… jāto bhavo",
  "anya-e0102n:1597_3": "paccuppanno, tassa nibbattilakkhaṇaṃ udayo, vipariṇāmalakkhaṇaṃ vayo, anupassanā ñāṇa”nti.",
  "anya-e0102n:1598_0": "So iminā pāḷinayena jātassa nāmarūpassa nibbattilakkhaṇaṃ jātiṃ uppādaṃ abhinavākāraṃ",
  "anya-e0102n:1598_1": "“udayo”ti, vipariṇāmalakkhaṇaṃ khayaṃ bhaṅgaṃ “vayo”ti samanupassati. So evaṃ pajānāti",
  "anya-e0102n:1598_2": "“imassa nāmarūpassa uppattito pubbe anuppannassa rāsi vā nicayo vā natthi, uppajjamānassāpi",
  "anya-e0102n:1598_3": "rāsito vā nicayato vā āgamanaṃ nāma natthi, nirujjhamānassāpi disāvidisāgamanaṃ nāma",
  "anya-e0102n:1598_4": "natthi, niruddhassāpi ekasmiṃ ṭhāne rāsito nicayato nidhānato avaṭṭhānaṃ nāma natthi.",
  "anya-e0102n:1598_5": "Yathā pana vīṇāya vādiyamānāya uppannasaddassa neva uppattito pubbe sannicayo atthi,",
  "anya-e0102n:1598_6": "na uppajjamāno sannicayato āgato, na nirujjhamānassa disāvidisāgamanaṃ atthi, na",
  "anya-e0102n:1598_7": "niruddho katthaci sannicito tiṭṭhati, atha kho vīṇañca upavīṇañca purisassa ca tajjaṃ",
  "anya-e0102n:1598_8": "vāyāmaṃ paṭicca ahutvā sambhoti, hutvā paṭiveti. Evaṃ sabbepi rūpārūpino dhammā ahutvā",
  "anya-e0102n:1598_9": "sambhonti, hutvā paṭiventī”ti.",
  "anya-e0102n:1599": "724. Evaṃ saṅkhepato udayabbayamanasikāraṃ katvā puna yāni etasseva udayabbayañāṇassa vibhaṅge –",
  "anya-e0102n:1600_0": "“Avijjāsamudayā rūpasamudayoti paccayasamudayaṭṭhena rūpakkhandhassa udayaṃ passati.",
  "anya-e0102n:1600_1": "Taṇhāsamudayā… kammasamudayā… āhārasamudayā rūpasamudayoti paccayasamudayaṭṭhena",
  "anya-e0102n:1600_2": "rūpakkhandhassa udayaṃ passati. Nibbattilakkhaṇaṃ passantopi rūpakkhandhassa udayaṃ",
  "anya-e0102n:1600_3": "passati. Rūpakkhandhassa udayaṃ passanto imāni pañca lakkhaṇāni passati.",
  "anya-e0102n:1601_0": "“Avijjānirodhā rūpanirodhoti paccayanirodhaṭṭhena rūpakkhandhassa vayaṃ passati.",
  "anya-e0102n:1601_1": "Taṇhānirodhā… kammanirodhā… āhāranirodhā rūpanirodhoti paccayanirodhaṭṭhena rūpakkhandhassa",
  "anya-e0102n:1601_2": "vayaṃ passati. Vipariṇāmalakkhaṇaṃ passantopi rūpakkhandhassa vayaṃ passati. Rūpakkhandhassa",
  "anya-e0102n:1601_3": "vayaṃ passantopi imāni pañca lakkhaṇāni passati”.",
  "anya-e0102n:1602_0": "Tathā “avijjāsamudayā vedanāsamudayoti paccayasamudayaṭṭhena vedanākkhandhassa udayaṃ",
  "anya-e0102n:1602_1": "passati. Taṇhāsamudayā… kammasamudayā… phassasamudayā vedanāsamudayoti paccayasamudayaṭṭhena",
  "anya-e0102n:1602_2": "vedanākkhandhassa udayaṃ passati. Nibbattilakkhaṇaṃ passantopi vedanākkhandhassa",
  "anya-e0102n:1602_3": "udayaṃ passati. Vedanākkhandhassa udayaṃ passanto imāni pañca lakkhaṇāni passati.",
  "anya-e0102n:1602_4": "Avijjānirodhā… taṇhānirodhā… kammanirodhā… phassanirodhā vedanānirodhoti paccayanirodhaṭṭhena",
  "anya-e0102n:1602_5": "vedanākkhandhassa vayaṃ passati. Vipariṇāmalakkhaṇaṃ passantopi vedanākkhandhassa",
  "anya-e0102n:1602_6": "vayaṃ passati. Vedanākkhandhassa vayaṃ passanto imāni pañca lakkhaṇāni passati”.",
  "anya-e0102n:1603": "Vedanākkhandhassa viya ca saññāsaṅkhāraviññāṇakkhandhānaṃ. Ayaṃ pana viseso, viññāṇakkhandhassa phassaṭṭhāne “nāmarūpasamudayā, nāmarūpanirodhā”ti –",
  "anya-e0102n:1604_0": "Evaṃ ekekassa khandhassa udayabbayadassane dasa dasa katvā paññāsa lakkhaṇāni vuttāni.",
  "anya-e0102n:1604_1": "Tesaṃ vasena evampi rūpassa udayo evampi rūpassa vayo, evampi rūpaṃ udeti, evampi",
  "anya-e0102n:1604_2": "rūpaṃ vetīti paccayato ceva khaṇato ca vitthārena manasikāraṃ karoti.",
  "anya-e0102n:1605_0": "725. Tassevaṃ manasikaroto “iti kirime dhammā ahutvā sambhonti, hutvā paṭiventī”ti",
  "anya-e0102n:1605_1": "ñāṇaṃ visadataraṃ hoti. Tassevaṃ paccayato ceva khaṇato ca dvedhā udayabbayaṃ passato",
  "anya-e0102n:1605_2": "saccapaṭiccasamuppādanayalakkhaṇabhedā pākaṭā honti.",
  "anya-e0102n:1606_0": "726. Yañhi so avijjādisamudayā khandhānaṃ samudayaṃ, avijjādinirodhā ca khandhānaṃ",
  "anya-e0102n:1606_1": "nirodhaṃ passati, idamassa paccayato udayabbayadassanaṃ. Yaṃ pana nibbattilakkhaṇavipariṇāmalakkhaṇāni",
  "anya-e0102n:1606_2": "passanto khandhānaṃ udayabbayaṃ passati, idamassa khaṇato udayabbayadassanaṃ, uppattikkhaṇeyeva",
  "anya-e0102n:1606_3": "hi nibbattilakkhaṇaṃ. Bhaṅgakkhaṇe ca vipariṇāmalakkhaṇaṃ.",
  "anya-e0102n:1607_0": "727. Iccassevaṃ paccayato ceva khaṇato ca dvedhā udayabbayaṃ passato paccayato udayadassanena",
  "anya-e0102n:1607_1": "samudayasaccaṃ pākaṭaṃ hoti janakāvabodhato. Khaṇato udayadassanena dukkhasaccaṃ",
  "anya-e0102n:1607_2": "pākaṭaṃ hoti jātidukkhāvabodhato. Paccayato vayadassanena nirodhasaccaṃ pākaṭaṃ hoti",
  "anya-e0102n:1607_3": "paccayānuppādena paccayavataṃ anuppādāvabodhato. Khaṇato vayadassanena dukkhasaccameva",
  "anya-e0102n:1607_4": "pākaṭaṃ hoti maraṇadukkhāvabodhato. Yañcassa udayabbayadassanaṃ, maggovāyaṃ lokikoti",
  "anya-e0102n:1607_5": "maggasaccaṃ pākaṭaṃ hoti tatra sammohavighātato.",
  "anya-e0102n:1608_0": "728. Paccayato cassa udayadassanena anulomo paṭiccasamuppādo pākaṭo hoti, “imasmiṃ",
  "anya-e0102n:1608_1": "sati idaṃ hotī”ti avabodhato. Paccayato vayadassanena paṭilomo paṭiccasamuppādo pākaṭo",
  "anya-e0102n:1608_2": "hoti, “imassa nirodhā idaṃ nirujjhatī”ti avabodhato. Khaṇato pana udayabbayadassanena",
  "anya-e0102n:1608_3": "paṭiccasamuppannā dhammā pākaṭā honti saṅkhatalakkhaṇāvabodhato. Udayabbayavanto",
  "anya-e0102n:1608_4": "hi saṅkhatā, te ca paṭiccasamuppannāti.",
  "anya-e0102n:1609_0": "729. Paccayato cassa udayadassanena ekattanayo pākaṭo hoti hetuphalasambandhena santānassa",
  "anya-e0102n:1609_1": "anupacchedāvabodhato. Atha suṭṭhutaraṃ ucchedadiṭṭhiṃ pajahati. Khaṇato udayadassanena",
  "anya-e0102n:1609_2": "nānattanayo pākaṭo hoti navanavānaṃ uppādāvabodhato. Atha suṭṭhutaraṃ sassatadiṭṭhiṃ",
  "anya-e0102n:1609_3": "pajahati. Paccayato cassa udayabbayadassanena abyāpāranayo pākaṭo hoti dhammānaṃ",
  "anya-e0102n:1609_4": "avasavattibhāvāvabodhato. Atha suṭṭhutaraṃ attadiṭṭhiṃ pajahati. Paccayato pana udayadassanena",
  "anya-e0102n:1609_5": "evaṃdhammatānayo pākaṭo hoti paccayānurūpena phalassa uppādāvabodhato. Atha suṭṭhutaraṃ",
  "anya-e0102n:1609_6": "akiriyadiṭṭhiṃ pajahati.",
  "anya-e0102n:1610_0": "730. Paccayato cassa udayadassanena anattalakkhaṇaṃ pākaṭaṃ hoti dhammānaṃ nirīhakattapaccayapaṭibaddhavuttitāvabodhato.",
  "anya-e0102n:1610_1": "Khaṇato udayabbayadassanena aniccalakkhaṇaṃ pākaṭaṃ hoti hutvā abhāvāvabodhato, pubbantāparantavivekāvabodhato",
  "anya-e0102n:1610_2": "ca. Dukkhalakkhaṇampi pākaṭaṃ hoti udayabbayehi paṭipīḷanāvabodhato. Sabhāvalakkhaṇampi",
  "anya-e0102n:1610_3": "pākaṭaṃ hoti udayabbayaparicchinnāvabodhato. Sabhāvalakkhaṇe saṅkhatalakkhaṇassa",
  "anya-e0102n:1610_4": "tāvakālikattampi pākaṭaṃ hoti udayakkhaṇe vayassa, vayakkhaṇe ca udayassa abhāvāvabodhatoti.",
  "anya-e0102n:1611_0": "731. Tassevaṃ pākaṭībhūtasaccapaṭiccasamuppādanayalakkhaṇabhedassa “evaṃ kira nāmime",
  "anya-e0102n:1611_1": "dhammā anuppannapubbā uppajjanti, uppannā nirujjhantī”ti niccanavāva hutvā saṅkhārā",
  "anya-e0102n:1611_2": "upaṭṭhahanti. Na kevalañca niccanavā, sūriyuggamane ussāvabindu viya udakabubbuḷo",
  "anya-e0102n:1611_3": "viya udake daṇḍarāji viya āragge sāsapo viya vijjuppādo viya ca parittaṭṭhāyino.",
  "anya-e0102n:1611_4": "Māyāmarīcisupinantaalātacakkagandhabbanagarapheṇakadaliādayo viya assārā nissārāti cāpi upaṭṭhahanti.",
  "anya-e0102n:1612_0": "Ettāvatānena “vayadhammameva uppajjati, uppannañca vayaṃ upetī”ti iminā ākārena samapaññāsa",
  "anya-e0102n:1612_1": "lakkhaṇāni paṭivijjhitvā ṭhitaṃ udayabbayānupassanaṃ nāma taruṇavipassanāñāṇaṃ adhigataṃ",
  "anya-e0102n:1612_2": "hoti, yassādhigamā āraddhavipassakoti saṅkhaṃ gacchati.",
  "anya-e0102n:1613": "Vipassanupakkilesakathā",
  "anya-e0102n:1614_0": "732. Athassa imāya taruṇavipassanāya āraddhavipassakassa dasa vipassanupakkilesā",
  "anya-e0102n:1614_1": "uppajjanti. Vipassanupakkilesā hi paṭivedhappattassa ariyasāvakassa ceva vippaṭipannakassa",
  "anya-e0102n:1614_2": "ca nikkhittakammaṭṭhānassa kusītapuggalassa nuppajjanti. Sammāpaṭipannakassa pana",
  "anya-e0102n:1614_3": "yuttapayuttassa āraddhavipassakassa kulaputtassa uppajjantiyeva.",
  "anya-e0102n:1615": "Katame pana te dasa upakkilesāti? Obhāso, ñāṇaṃ, pīti, passaddhi, sukhaṃ, adhimokkho, paggaho, upaṭṭhānaṃ, upekkhā, nikantīti. Vuttañhetaṃ –",
  "anya-e0102n:1616_0": "“Kathaṃ dhammuddhaccaviggahitamānasaṃ hoti? Aniccato manasikaroto obhāso uppajjati,",
  "anya-e0102n:1616_1": "‘obhāso dhammo’ti obhāsaṃ āvajjati, tato vikkhepo uddhaccaṃ. Tena uddhaccena viggahitamānaso",
  "anya-e0102n:1616_2": "aniccato upaṭṭhānaṃ yathābhūtaṃ nappajānāti. Dukkhato… anattato upaṭṭhānaṃ yathābhūtaṃ nappajānāti”.",
  "anya-e0102n:1617_0": "Tathā “aniccato manasikaroto ñāṇaṃ uppajjati…pe… pīti… passaddhi… sukhaṃ… adhimokkho…",
  "anya-e0102n:1617_1": "paggaho… upaṭṭhānaṃ… upekkhā… nikanti uppajjati, ‘nikanti dhammo’ti nikantiṃ āvajjati,",
  "anya-e0102n:1617_2": "tato vikkhepo uddhaccaṃ. Tena uddhaccena viggahitamānaso aniccato upaṭṭhānaṃ yathābhūtaṃ",
  "anya-e0102n:1617_3": "nappajānāti. Dukkhato… anattato upaṭṭhānaṃ yathābhūtaṃ nappajānātī”ti.",
  "anya-e0102n:1618_0": "733. Tattha obhāsoti vipassanobhāso. Tasmiṃ uppanne yogāvacaro “na vata me ito pubbe",
  "anya-e0102n:1618_1": "evarūpo obhāso uppannapubbo, addhā maggappattosmi phalapattosmī”ti amaggameva “maggo”ti,",
  "anya-e0102n:1618_2": "aphalameva ca “phala”nti gaṇhāti. Tassa amaggaṃ “maggo”ti aphalaṃ “phala”nti gaṇhato",
  "anya-e0102n:1618_3": "vipassanāvīthi ukkantā nāma hoti. So attano mūlakammaṭṭhānaṃ vissajjetvā obhāsameva assādento nisīdati.",
  "anya-e0102n:1619_0": "So kho panāyaṃ obhāso kassaci bhikkhuno pallaṅkaṭṭhānamattameva obhāsento uppajjati.",
  "anya-e0102n:1619_1": "Kassaci antogabbhaṃ. Kassaci bahigabbhampi. Kassaci sakalavihāraṃ, gāvutaṃ, aḍḍhayojanaṃ,",
  "anya-e0102n:1619_2": "yojanaṃ, dviyojanaṃ, tiyojanaṃ…pe… kassaci pathavītalato yāva akaniṭṭhabrahmalokā",
  "anya-e0102n:1619_3": "ekālokaṃ kurumāno. Bhagavato pana dasasahassilokadhātuṃ obhāsento udapādi.",
  "anya-e0102n:1620_0": "Evaṃ vemattatāya cassa idaṃ vatthu – cittalapabbate kira dvikuṭṭagehassa anto dve",
  "anya-e0102n:1620_1": "therā nisīdiṃsu. Taṃdivasañca kāḷapakkhuposatho hoti, meghapaṭalacchannā disā, rattibhāge",
  "anya-e0102n:1620_2": "caturaṅgasamannāgataṃ tamaṃ pavattati. Atheko thero āha – “bhante, mayhaṃ idāni cetiyaṅgaṇamhi",
  "anya-e0102n:1620_3": "sīhāsane pañcavaṇṇāni kusumāni paññāyantī”ti. Taṃ itaro āha – “anacchariyaṃ, āvuso,",
  "anya-e0102n:1620_4": "kathesi, mayhaṃ panetarahi mahāsamuddamhi yojanaṭṭhāne macchakacchapā paññāyantī”ti.",
  "anya-e0102n:1621_0": "Ayaṃ pana vipassanupakkileso yebhuyyena samathavipassanālābhino uppajjati. So samāpattivikkhambhitānaṃ",
  "anya-e0102n:1621_1": "kilesānaṃ asamudācārato “arahā aha”nti cittaṃ uppādeti uccavālikavāsī mahānāgatthero",
  "anya-e0102n:1621_2": "viya haṃkanakavāsī mahādattatthero viya cittalapabbate niṅkapeṇṇakapadhānagharavāsī",
  "anya-e0102n:1621_3": "cūḷasumanatthero viya ca.",
  "anya-e0102n:1622_0": "Tatridaṃ ekavatthuparidīpanaṃ – talaṅgaravāsī dhammadinnatthero kira nāma eko pabhinnapaṭisambhido",
  "anya-e0102n:1622_1": "mahākhīṇāsavo mahato bhikkhusaṅghassa ovādadāyako ahosi. So ekadivasaṃ attano divāṭṭhāne",
  "anya-e0102n:1622_2": "nisīditvā “kinnu kho amhākaṃ ācariyassa uccavālikavāsīmahānāgattherassa samaṇabhāvakiccaṃ",
  "anya-e0102n:1622_3": "matthakaṃ pattaṃ, no”ti āvajjanto puthujjanabhāvamevassa disvā “mayi agacchante puthujjanakālakiriyameva",
  "anya-e0102n:1622_4": "karissatī”ti ca ñatvā iddhiyā vehāsaṃ uppatitvā divāṭṭhāne nisinnassa therassa samīpe",
  "anya-e0102n:1622_5": "orohitvā vanditvā vattaṃ dassetvā ekamantaṃ nisīdi. “Kiṃ, āvuso dhammadinna, akāle",
  "anya-e0102n:1622_6": "āgatosī”ti ca vutte “pañhaṃ, bhante, pucchituṃ āgatomhī”ti āha. Tato “pucchāvuso,",
  "anya-e0102n:1622_7": "jānamānā kathayissāmā”ti vutte pañhasahassaṃ pucchi.",
  "anya-e0102n:1623_0": "Thero pucchitapucchitaṃ asajjamānova kathesi. Tato “atitikkhaṃ vo, bhante, ñāṇaṃ,",
  "anya-e0102n:1623_1": "kadā tumhehi ayaṃ dhammo adhigato”ti vutte “ito saṭṭhivassakāle, āvuso”ti āha. Samādhimpi,",
  "anya-e0102n:1623_2": "bhante, vaḷañjethāti, na yidaṃ, āvuso, bhāriyanti. Tena hi, bhante, ekaṃ hatthiṃ",
  "anya-e0102n:1623_3": "māpethāti. Thero sabbasetaṃ hatthiṃ māpesi. Idāni, bhante, yathā ayaṃ hatthī añcitakaṇṇo",
  "anya-e0102n:1623_4": "pasāritanaṅguṭṭho soṇḍaṃ mukhe pakkhipitvā bheravaṃ koñcanādaṃ karonto tumhākaṃ abhimukho",
  "anya-e0102n:1623_5": "āgacchati, tathā naṃ karothāti. Thero tathā katvā vegena āgacchato hatthissa bheravaṃ",
  "anya-e0102n:1623_6": "ākāraṃ disvā uṭṭhāya palāyituṃ āraddho. Tamenaṃ khīṇāsavatthero hatthaṃ pasāretvā",
  "anya-e0102n:1623_7": "cīvarakaṇṇe gahetvā “bhante, khīṇāsavassa sārajjaṃ nāma hotī”ti āha.",
  "anya-e0102n:1624_0": "So tamhi kāle attano puthujjanabhāvaṃ ñatvā “avassayo me, āvuso, dhammadinna hohī”ti",
  "anya-e0102n:1624_1": "vatvā pādamūle ukkuṭikaṃ nisīdi. “Bhante, tumhākaṃ avassayo bhavissāmiccevāhaṃ āgato,",
  "anya-e0102n:1624_2": "mā cintayitthā”ti kammaṭṭhānaṃ kathesi. Thero kammaṭṭhānaṃ gahetvā caṅkamaṃ āruyha",
  "anya-e0102n:1624_3": "tatiye padavāre aggaphalaṃ arahattaṃ pāpuṇi. Thero kira dosacarito ahosi. Evarūpā",
  "anya-e0102n:1624_4": "bhikkhū obhāse kampanti.",
  "anya-e0102n:1625": "734. Ñāṇanti vipassanāñāṇaṃ. Tassa kira rūpārūpadhamme tulayantassa tīrentassa vissaṭṭhaindavajiramiva avihatavegaṃ tikhiṇaṃ sūraṃ ativisadaṃ ñāṇaṃ uppajjati.",
  "anya-e0102n:1626": "Pītīti vipassanāpīti. Tassa kira tasmiṃ samaye khuddakāpīti, khaṇikāpīti, okkantikāpīti, ubbegāpīti, pharaṇāpītīti ayaṃ pañcavidhā pīti sakalasarīraṃ pūrayamānā uppajjati.",
  "anya-e0102n:1627_0": "Passaddhīti vipassanāpassaddhi. Tassa kira tasmiṃ samaye rattiṭṭhāne vā divāṭṭhāne",
  "anya-e0102n:1627_1": "vā nisinnassa kāyacittānaṃ neva daratho, na gāravaṃ, na kakkhaḷatā, na akammaññatā,",
  "anya-e0102n:1627_2": "na gelaññaṃ, na vaṅkatā hoti, atha kho panassa kāyacittāni passaddhāni lahūni mudūni",
  "anya-e0102n:1627_3": "kammaññāni suvisadāni ujukāniyeva honti. So imehi passaddhādīhi anuggahitakāyacitto",
  "anya-e0102n:1627_4": "tasmiṃ samaye amānusiṃ nāma ratiṃ anubhavati. Yaṃ sandhāya vuttaṃ –",
  "anya-e0102n:1628": "“Suññāgāraṃ paviṭṭhassa, santacittassa bhikkhuno;",
  "anya-e0102n:1629": "Amānusī rati hoti, sammā dhammaṃ vipassato.",
  "anya-e0102n:1630": "“Yato yato sammasati, khandhānaṃ udayabbayaṃ;",
  "anya-e0102n:1631": "Labhatī pītipāmojjaṃ, amataṃ taṃ vijānata”nti. ;",
  "anya-e0102n:1632": "Evamassa imaṃ amānusiṃ ratiṃ sādhayamānā lahutādisampayuttā passaddhi uppajjati.",
  "anya-e0102n:1633": "Sukhanti vipassanāsukhaṃ. Tassa kira tasmiṃ samaye sakalasarīraṃ abhisandayamānaṃ atipaṇītaṃ sukhaṃ uppajjati.",
  "anya-e0102n:1634": "Adhimokkhoti saddhā. Vipassanāsampayuttāyeva hissa cittacetasikānaṃ atisayapasādabhūtā balavatī saddhā uppajjati.",
  "anya-e0102n:1635": "Paggahoti vīriyaṃ. Vipassanāsampayuttameva hissa asithilaṃ anaccāraddhaṃ supaggahitaṃ vīriyaṃ uppajjati.",
  "anya-e0102n:1636_0": "Upaṭṭhānanti sati. Vipassanāsampayuttāyeva hissa supaṭṭhitā supatiṭṭhitā nikhātā",
  "anya-e0102n:1636_1": "acalā pabbatarājasadisā sati uppajjati. So yaṃ yaṃ ṭhānaṃ āvajjati samannāharati",
  "anya-e0102n:1636_2": "manasikaroti paccavekkhati, taṃ taṃ ṭhānamassa okkhanditvā pakkhanditvā dibbacakkhuno",
  "anya-e0102n:1636_3": "paraloko viya satiyā upaṭṭhāti.",
  "anya-e0102n:1637_0": "Upekkhāti vipassanupekkhā ceva āvajjanupekkhā ca. Tasmiṃ hissa samaye sabbasaṅkhāresu",
  "anya-e0102n:1637_1": "majjhattabhūtā vipassanupekkhāpi balavatī uppajjati. Manodvāre āvajjanupekkhāpi.",
  "anya-e0102n:1637_2": "Sā hissa taṃ taṃ ṭhānaṃ āvajjantassa vissaṭṭhaindavajiramiva pattapuṭe pakkhitta",
  "anya-e0102n:1637_3": "tattanārāco viya ca sūrā tikhiṇā hutvā vahati.",
  "anya-e0102n:1638": "Nikantīti vipassanānikanti. Evaṃ obhāsādipaṭimaṇḍitāya hissa vipassanāya ālayaṃ kurumānā sukhumā santākārā nikanti uppajjati. Yā nikanti kilesoti pariggahetumpi na sakkā hoti.",
  "anya-e0102n:1639_0": "Yathā ca obhāse, evaṃ etesupi aññatarasmiṃ uppanne yogāvacaro “na vata me ito pubbe",
  "anya-e0102n:1639_1": "evarūpaṃ ñāṇaṃ uppannapubbaṃ, evarūpā pīti, passaddhi, sukhaṃ, adhimokkho, paggaho,",
  "anya-e0102n:1639_2": "upaṭṭhānaṃ, upekkhā, nikanti uppannapubbā, addhā maggappattosmi phalappattosmī”ti",
  "anya-e0102n:1639_3": "amaggameva “maggo”ti aphalameva ca “phala”nti gaṇhāti. Tassa amaggaṃ “maggo”ti aphalaṃ",
  "anya-e0102n:1639_4": "“phala”nti gaṇhato vipassanāvīthi ukkantā nāma hoti. So attano mūlakammaṭṭhānaṃ vissajjetvā",
  "anya-e0102n:1639_5": "nikantimeva assādento nisīdatīti.",
  "anya-e0102n:1640_0": "735. Ettha ca obhāsādayo upakkilesavatthutāya upakkilesāti vuttā, na akusalattā.",
  "anya-e0102n:1640_1": "Nikanti pana upakkileso ceva upakkilesavatthu ca. Vatthuvaseneva cete dasa. Gāhavasena",
  "anya-e0102n:1640_2": "pana samatiṃsa honti. Kathaṃ? “Mama obhāso uppanno”ti gaṇhato hi diṭṭhigāho hoti,",
  "anya-e0102n:1640_3": "“manāpo vata obhāso uppanno”ti gaṇhato mānagāho, obhāsaṃ assādayato taṇhāgāho, iti",
  "anya-e0102n:1640_4": "obhāse diṭṭhimānataṇhāvasena tayo gāhā. Tathā sesesupīti evaṃ gāhavasena samatiṃsa",
  "anya-e0102n:1640_5": "upakkilesā honti. Tesaṃ vasena akusalo abyatto yogāvacaro obhāsādīsu kampati vikkhipati.",
  "anya-e0102n:1640_6": "Obhāsādīsu ekekaṃ “etaṃ mama, esohamasmi, eso me attā”ti samanupassati. Tenāhu porāṇā –",
  "anya-e0102n:1641": "“Obhāse ceva ñāṇe ca, pītiyā ca vikampati;",
  "anya-e0102n:1642": "Passaddhiyā sukhe ceva, yehi cittaṃ pavedhati.",
  "anya-e0102n:1643": "“Adhimokkhe ca paggāhe, upaṭṭhāne ca kampati;",
  "anya-e0102n:1644": "Upekkhāvajjanāyañca, upekkhāya nikantiyā”ti. ;",
  "anya-e0102n:1645": "Maggāmaggavavatthānakathā",
  "anya-e0102n:1646_0": "736. Kusalo pana paṇḍito byatto buddhisampanno yogāvacaro obhāsādīsu uppannesu “ayaṃ",
  "anya-e0102n:1646_1": "kho me obhāso uppanno, so kho panāyaṃ anicco saṅkhato paṭiccasamuppanno khayadhammo",
  "anya-e0102n:1646_2": "vayadhammo virāgadhammo nirodhadhammo”ti iti vā taṃ paññāya paricchindati upaparikkhati.",
  "anya-e0102n:1646_3": "Atha vā panassa evaṃ hoti, “sace obhāso attā bhaveyya, ‘attā’ti gahetuṃ vaṭṭeyya.",
  "anya-e0102n:1646_4": "Anattā ca panāyaṃ ‘attā’ti gahito. Tasmā so avasavattanaṭṭhena anattā, hutvā abhāvaṭṭhena",
  "anya-e0102n:1646_5": "anicco, uppādavayapaṭipīḷanaṭṭhena dukkho”ti sabbaṃ arūpasattake vuttanayena vitthāretabbaṃ.",
  "anya-e0102n:1646_6": "Yathā ca obhāse, evaṃ sesesupi.",
  "anya-e0102n:1647_0": "So evaṃ upaparikkhitvā obhāsaṃ “netaṃ mama, nesohamasmi, na meso attā”ti samanupassati.",
  "anya-e0102n:1647_1": "Ñāṇaṃ…pe… nikantiṃ “netaṃ mama, nesohamasmi, na meso attā”ti samanupassati. Evaṃ",
  "anya-e0102n:1647_2": "samanupassanto obhāsādīsu na kampati na vedhati. Tenāhu porāṇā –",
  "anya-e0102n:1648": "“Imāni dasa ṭhānāni, paññāyassa pariccitā;",
  "anya-e0102n:1649": "Dhammuddhaccakusalo hoti, na ca vikkhepaṃ gacchatī”ti. ;",
  "anya-e0102n:1650_0": "So evaṃ vikkhepaṃ agacchanto taṃ samatiṃsavidhaṃ upakkilesajaṭaṃ vijaṭetvā obhāsādayo",
  "anya-e0102n:1650_1": "dhammā na maggo. Upakkilesavimuttaṃ pana vīthipaṭipannaṃ vipassanāñāṇaṃ maggoti maggañca",
  "anya-e0102n:1650_2": "amaggañca vavatthapeti. Tassevaṃ “ayaṃ maggo, ayaṃ na maggo”ti maggañca amaggañca",
  "anya-e0102n:1650_3": "ñatvā ṭhitaṃ ñāṇaṃ maggāmaggañāṇadassanavisuddhīti veditabbaṃ.",
  "anya-e0102n:1651_0": "Ettāvatā ca pana tena tiṇṇaṃ saccānaṃ vavatthānaṃ kataṃ hoti. Kathaṃ? Diṭṭhivisuddhiyaṃ",
  "anya-e0102n:1651_1": "tāva nāmarūpassa vavatthāpanena dukkhasaccassa vavatthānaṃ kataṃ. Kaṅkhāvitaraṇavisuddhiyaṃ",
  "anya-e0102n:1651_2": "paccayapariggahaṇena samudayasaccassa vavatthānaṃ. Imissaṃ maggāmaggañāṇadassanavisuddhiyaṃ",
  "anya-e0102n:1651_3": "sammāmaggassa avadhāraṇena maggasaccassa vavatthānaṃ katanti, evaṃ lokiyeneva tāva",
  "anya-e0102n:1651_4": "ñāṇena tiṇṇaṃ saccānaṃ vavatthānaṃ kataṃ hoti.",
  "anya-e0102n:1652": "Iti sādhujanapāmojjatthāya kate visuddhimagge",
  "anya-e0102n:1653": "Paññābhāvanādhikāre",
  "anya-e0102n:1654": "Maggāmaggañāṇadassanavisuddhiniddeso nāma",
  "anya-e0102n:1655": "Vīsatimo paricchedo.",
  "anya-e0102n:1656": "21. Paṭipadāñāṇadassanavisuddhiniddeso",
  "anya-e0102n:1657": "Upakkilesavimuttaudayabbayañāṇakathā",
  "anya-e0102n:1658_0": "737. Aṭṭhannaṃ pana ñāṇānaṃ vasena sikhāppattā vipassanā, navamañca saccānulomikañāṇanti",
  "anya-e0102n:1658_1": "ayaṃ paṭipadāñāṇadassanavisuddhi nāma. Aṭṭhannanti cettha upakkilesavimuttaṃ vīthipaṭipannavipassanāsaṅkhātaṃ",
  "anya-e0102n:1658_2": "udayabbayānupassanāñāṇaṃ, bhaṅgānupassanāñāṇaṃ, bhayatupaṭṭhānañāṇaṃ, ādīnavānupassanāñāṇaṃ,",
  "anya-e0102n:1658_3": "nibbidānupassanāñāṇaṃ, muñcitukamyatāñāṇaṃ, paṭisaṅkhānupassanāñāṇaṃ, saṅkhārupekkhāñāṇanti",
  "anya-e0102n:1658_4": "imāni aṭṭha ñāṇāni veditabbāni. Navamaṃ saccānulomikañāṇanti anulomassetaṃ adhivacanaṃ.",
  "anya-e0102n:1658_5": "Tasmā taṃ sampādetukāmena upakkilesavimuttaṃ udayabbayañāṇaṃ ādiṃ katvā etesu ñāṇesu yogo karaṇīyo.",
  "anya-e0102n:1659_0": "738. Puna udayabbayañāṇe yogo kimatthiyoti ce? Lakkhaṇasallakkhaṇattho. Udayabbayañāṇaṃ",
  "anya-e0102n:1659_1": "hi heṭṭhā dasahi upakkilesehi upakkiliṭṭhaṃ hutvā yāthāvasarasato tilakkhaṇaṃ sallakkhetuṃ",
  "anya-e0102n:1659_2": "nāsakkhi. Upakkilesavimuttaṃ pana sakkoti. Tasmā lakkhaṇasallakkhaṇatthamettha puna yogo karaṇīyo.",
  "anya-e0102n:1660_0": "739. Lakkhaṇāni pana kissa amanasikārā kena paṭicchannattā na upaṭṭhahanti? Aniccalakkhaṇaṃ",
  "anya-e0102n:1660_1": "tāva udayabbayānaṃ amanasikārā santatiyā paṭicchannattā na upaṭṭhāti. Dukkhalakkhaṇaṃ",
  "anya-e0102n:1660_2": "abhiṇhasampaṭipīḷanassa amanasikārā iriyāpathehi paṭicchannattā na upaṭṭhāti. Anattalakkhaṇaṃ",
  "anya-e0102n:1660_3": "nānādhātuvinibbhogassa amanasikārā ghanena paṭicchannattā na upaṭṭhāti. Udayabbayampana",
  "anya-e0102n:1660_4": "pariggahetvā santatiyā vikopitāya aniccalakkhaṇaṃ yāthāvasarasato upaṭṭhāti. Abhiṇhasampaṭipīḷanaṃ",
  "anya-e0102n:1660_5": "manasikatvā iriyāpathe ugghāṭite dukkhalakkhaṇaṃ yāthāvasarasato upaṭṭhāti. Nānādhātuyo",
  "anya-e0102n:1660_6": "vinibbhujitvā ghanavinibbhoge kate anattalakkhaṇaṃ yāthāvasarasato upaṭṭhāti.",
  "anya-e0102n:1661_0": "740. Ettha ca aniccaṃ, aniccalakkhaṇaṃ, dukkhaṃ, dukkhalakkhaṇaṃ, anattā, anattalakkhaṇanti",
  "anya-e0102n:1661_1": "ayaṃ vibhāgo veditabbo. Tattha aniccanti khandhapañcakaṃ. Kasmā? Uppādavayaññathattabhāvā,",
  "anya-e0102n:1661_2": "hutvā abhāvato vā. Uppādavayaññathattaṃ aniccalakkhaṇaṃ hutvā abhāvasaṅkhāto vā ākāravikāro.",
  "anya-e0102n:1662": "“Yadaniccaṃ taṃ dukkha”nti vacanato pana tadeva khandhapañcakaṃ dukkhaṃ. Kasmā? Abhiṇhapaṭipīḷanā, abhiṇhapaṭipīḷanākāro dukkhalakkhaṇaṃ.",
  "anya-e0102n:1663": "“Yaṃ dukkhaṃ tadanattā”ti pana vacanato tadeva khandhapañcakaṃ anattā. Kasmā? Avasavattanato, avasavattanākāro anattalakkhaṇaṃ.",
  "anya-e0102n:1664": "Tayidaṃ sabbampi ayaṃ yogāvacaro upakkilesavimuttena vīthipaṭipannavipassanāsaṅkhātena udayabbayānupassanāñāṇena yāthāvasarasato sallakkheti.",
  "anya-e0102n:1665": "Upakkilesavimuttaudayabbayañāṇaṃ niṭṭhitaṃ.",
  "anya-e0102n:1666": "Bhaṅgānupassanāñāṇakathā",
  "anya-e0102n:1667_0": "741. Tassevaṃ sallakkhetvā punappunaṃ “aniccaṃ dukkhamanattā”ti rūpārūpadhamme tulayato",
  "anya-e0102n:1667_1": "tīrayato taṃ ñāṇaṃ tikkhaṃ hutvā vahati, saṅkhārā lahuṃ upaṭṭhahanti, ñāṇe tikkhe",
  "anya-e0102n:1667_2": "vahante saṅkhāresu lahuṃ upaṭṭhahantesu uppādaṃ vā ṭhitiṃ vā pavattaṃ vā nimittaṃ",
  "anya-e0102n:1667_3": "vā na sampāpuṇāti. Khayavayabhedanirodheyeva sati santiṭṭhati. Tassa “evaṃ uppajjitvā",
  "anya-e0102n:1667_4": "evaṃ nāma saṅkhāragataṃ nirujjhatī”ti passato etasmiṃ ṭhāne bhaṅgānupassanaṃ nāma",
  "anya-e0102n:1667_5": "vipassanāñāṇaṃ uppajjati. Yaṃ sandhāya vuttaṃ –",
  "anya-e0102n:1668_0": "“Kathaṃ ārammaṇapaṭisaṅkhā bhaṅgānupassane paññā vipassane ñāṇaṃ? Rūpārammaṇatā cittaṃ",
  "anya-e0102n:1668_1": "uppajjitvā bhijjati, taṃ ārammaṇaṃ paṭisaṅkhā tassa cittassa bhaṅgaṃ anupassati.",
  "anya-e0102n:1668_2": "Anupassatīti kathaṃ anupassati? Aniccato anupassati no niccato, dukkhato anupassati",
  "anya-e0102n:1668_3": "no sukhato, anattato anupassati no attato, nibbindati no nandati, virajjati no rajjati,",
  "anya-e0102n:1668_4": "nirodheti no samudeti, paṭinissajjati no ādiyati.",
  "anya-e0102n:1669_0": "“Aniccato anupassanto niccasaññaṃ pajahati. Dukkhato anupassanto sukhasaññaṃ, anattato",
  "anya-e0102n:1669_1": "anupassanto attasaññaṃ, nibbindanto nandiṃ, virajjanto rāgaṃ, nirodhento samudayaṃ",
  "anya-e0102n:1669_2": "paṭinissajjanto ādānaṃ pajahati.",
  "anya-e0102n:1670": "“Vedanārammaṇatā…pe… saññārammaṇatā… saṅkhārārammaṇatā… viññāṇārammaṇatā… cakkhārammaṇatā…pe… jarāmaraṇārammaṇatā cittaṃ uppajjitvā bhijjati…pe… paṭinissajjanto ādānaṃ pajahati.",
  "anya-e0102n:1671": "“Vatthusaṅkamanā ceva, paññāya ca vivaṭṭanā;",
  "anya-e0102n:1672": "Āvajjanābalañceva, paṭisaṅkhāvipassanā.",
  "anya-e0102n:1673": "“Ārammaṇaanvayena, ubho ekavavatthanā;",
  "anya-e0102n:1674": "Nirodhe adhimuttatā, vayalakkhaṇavipassanā.",
  "anya-e0102n:1675": "“Ārammaṇañca paṭisaṅkhā, bhaṅgañca anupassati;",
  "anya-e0102n:1676": "Suññato ca upaṭṭhānaṃ, adhipaññāvipassanā.",
  "anya-e0102n:1677": "“Kusalo tīsu anupassanāsu, catasso ca vipassanāsu;",
  "anya-e0102n:1678": "Tayo upaṭṭhāne kusalatā, nānādiṭṭhīsu na kampatī”ti.",
  "anya-e0102n:1679": "“Taṃ ñātaṭṭhena ñāṇaṃ, pajānanaṭṭhena paññā, tena vuccati ‘ārammaṇapaṭisaṅkhā bhaṅgānupassane paññā vipassane ñāṇa”’nti.",
  "anya-e0102n:1680_0": "742. Tattha ārammaṇapaṭisaṅkhāti yaṃkiñci ārammaṇaṃ paṭisaṅkhāya jānitvā, khayato",
  "anya-e0102n:1680_1": "vayato disvāti attho. Bhaṅgānupassane paññāti tassa, ārammaṇaṃ khayato vayato paṭisaṅkhāya",
  "anya-e0102n:1680_2": "uppannassa ñāṇassa bhaṅgaṃ anupassane yā paññā, idaṃ vipassane ñāṇanti vuttaṃ. Taṃ",
  "anya-e0102n:1680_3": "kathaṃ hotīti ayaṃ tāva kathetukamyatāpucchāya attho. Tato yathā taṃ hoti, taṃ dassetuṃ",
  "anya-e0102n:1680_4": "“rūpārammaṇatā”tiādi vuttaṃ.",
  "anya-e0102n:1681_0": "Tattha rūpārammaṇatā cittaṃ uppajjitvā bhijjatīti rūpārammaṇaṃ cittaṃ uppajjitvā",
  "anya-e0102n:1681_1": "bhijjati. Atha vā rūpārammaṇabhāve cittaṃ uppajjitvā bhijjatīti attho. Taṃ ārammaṇaṃ",
  "anya-e0102n:1681_2": "paṭisaṅkhāti taṃ rūpārammaṇaṃ paṭisaṅkhāya jānitvā, khayato vayato disvāti attho.",
  "anya-e0102n:1681_3": "Tassa cittassa bhaṅgaṃ anupassatīti yena cittena taṃ rūpārammaṇaṃ khayato vayato",
  "anya-e0102n:1681_4": "diṭṭhaṃ, tassa cittassa aparena cittena bhaṅgaṃ anupassatīti attho. Tenāhu porāṇā",
  "anya-e0102n:1681_5": "“ñātañca ñāṇañca ubhopi vipassatī”ti.",
  "anya-e0102n:1682": "Ettha ca anupassatīti anu anu passati, anekehi ākārehi punappunaṃ passatīti attho. Tenāha – “anupassatīti kathaṃ anupassati. Aniccato anupassatī”tiādi.",
  "anya-e0102n:1683_0": "Tattha yasmā bhaṅgo nāma aniccatāya paramā koṭi, tasmā so bhaṅgānupassako yogāvacaro",
  "anya-e0102n:1683_1": "sabbaṃ saṅkhāragataṃ aniccato anupassati, no niccato. Tato aniccassa dukkhattā, dukkhassa",
  "anya-e0102n:1683_2": "ca anattattā tadeva dukkhato anupassati, no sukhato. Anattato anupassati no attato.",
  "anya-e0102n:1684_0": "Yasmā pana yaṃ aniccaṃ dukkhamanattā, na taṃ abhinanditabbaṃ. Yañca anabhinanditabbaṃ,",
  "anya-e0102n:1684_1": "na tattha rajjitabbaṃ. Tasmā etasmiṃ bhaṅgānupassanānusārena “aniccaṃ dukkhamanattā”ti",
  "anya-e0102n:1684_2": "diṭṭhe saṅkhāragate nibbindati, no nandati. Virajjati, no rajjati. So evaṃ arajjanto",
  "anya-e0102n:1684_3": "lokikeneva tāva ñāṇena rāgaṃ nirodheti, no samudeti. Samudayaṃ na karotīti attho.",
  "anya-e0102n:1685_0": "Atha vā so evaṃ viratto yathā diṭṭhaṃ saṅkhāragataṃ, tathā adiṭṭhampi anvayañāṇavasena",
  "anya-e0102n:1685_1": "nirodheti, no samudeti. Nirodhatova manasikaroti. Nirodhamevassa passati, no samudayanti attho.",
  "anya-e0102n:1686_0": "So evaṃ paṭipanno paṭinissajjati, no ādiyati. Kiṃ vuttaṃ hoti? Ayampi aniccādianupassanā",
  "anya-e0102n:1686_1": "tadaṅgavasena saddhiṃ khandhābhisaṅkhārehi kilesānaṃ pariccajanato, saṅkhatadosadassanena",
  "anya-e0102n:1686_2": "ca tabbiparīte nibbāne tanninnatāya pakkhandanato pariccāgapaṭinissaggo ceva pakkhandanapaṭinissaggo",
  "anya-e0102n:1686_3": "cāti vuccati. Tasmā tāya samannāgato bhikkhu yathāvuttena nayena kilese pariccajati,",
  "anya-e0102n:1686_4": "nibbāne ca pakkhandati. Nāpi nibbattanavasena kilese ādiyati, na adosadassitāvasena",
  "anya-e0102n:1686_5": "saṅkhatārammaṇaṃ. Tena vuccati “paṭinissajjati no ādiyatī”ti.",
  "anya-e0102n:1687_0": "743. Idānissa tehi ñāṇehi yesaṃ dhammānaṃ pahānaṃ hoti, taṃ dassetuṃ “aniccato anupassanto",
  "anya-e0102n:1687_1": "niccasaññaṃ pajahatī”tiādi vuttaṃ. Tattha nandinti sappītikaṃ taṇhaṃ. Sesaṃ vuttanayameva.",
  "anya-e0102n:1688_0": "744. Gāthāsu pana vatthusaṅkamanāti rūpassa bhaṅgaṃ disvā puna yena cittena bhaṅgo",
  "anya-e0102n:1688_1": "diṭṭho, tassāpi bhaṅgadassanavasena purimavatthuto aññavatthusaṅkamanā. Paññāya ca",
  "anya-e0102n:1688_2": "vivaṭṭanāti udayaṃ pahāya vaye santiṭṭhanā. Āvajjanābalañcevāti rūpassa bhaṅgaṃ disvā",
  "anya-e0102n:1688_3": "puna bhaṅgārammaṇassa cittassa bhaṅgadassanatthaṃ anantarameva āvajjanasamatthatā.",
  "anya-e0102n:1688_4": "Paṭisaṅkhāvipassanāti esā ārammaṇapaṭisaṅkhābhaṅgānupassanā nāma.",
  "anya-e0102n:1689_0": "745. Ārammaṇaanvayena ubho ekavavatthanāti paccakkhato diṭṭhassa ārammaṇassa anvayena",
  "anya-e0102n:1689_1": "anugamanena yathā idaṃ, tathā atītepi saṅkhāragataṃ bhijjittha, anāgatepi bhijjissatīti",
  "anya-e0102n:1689_2": "evaṃ ubhinnaṃ ekasabhāveneva vavatthāpananti attho.",
  "anya-e0102n:1690": "Vuttampi cetaṃ porāṇehi –",
  "anya-e0102n:1691": "“Saṃvijjamānamhi visuddhadassano,",
  "anya-e0102n:1692": "Tadanvayaṃ neti atītanāgate;",
  "anya-e0102n:1693": "Sabbepi saṅkhāragatā palokino,",
  "anya-e0102n:1694": "Ussāvabindū sūriyeva uggate”ti.",
  "anya-e0102n:1695_0": "Nirodhe adhimuttatāti evaṃ ubhinnaṃ bhaṅgavasena ekavavatthānaṃ katvā tasmiññeva",
  "anya-e0102n:1695_1": "bhaṅgasaṅkhāte nirodhe adhimuttatā taggarutā tanninnatā tappoṇatā tappabbhāratāti",
  "anya-e0102n:1695_2": "attho. Vayalakkhaṇavipassanāti esā vayalakkhaṇavipassanā nāmāti vuttaṃ hoti.",
  "anya-e0102n:1696_0": "746. Ārammaṇañca paṭisaṅkhāti purimañca rūpādiārammaṇaṃ jānitvā. Bhaṅgañca anupassatīti",
  "anya-e0102n:1696_1": "tassārammaṇassa bhaṅgaṃ disvā tadārammaṇassa cittassa bhaṅgaṃ anupassati. Suññato",
  "anya-e0102n:1696_2": "ca upaṭṭhānanti tassevaṃ bhaṅgaṃ anupassato “saṅkhārāva bhijjanti, tesaṃ bhedo maraṇaṃ,",
  "anya-e0102n:1696_3": "na añño koci atthī”ti suññato upaṭṭhānaṃ ijjhati.",
  "anya-e0102n:1697": "Tenāhu porāṇā –",
  "anya-e0102n:1698": "“Khandhā nirujjhanti na catthi añño,",
  "anya-e0102n:1699": "Khandhāna bhedo maraṇanti vuccati;",
  "anya-e0102n:1700": "Tesaṃ khayaṃ passati appamatto,",
  "anya-e0102n:1701": "Maṇiṃva vijjhaṃ vajirena yoniso”ti.",
  "anya-e0102n:1702": "Adhipaññāvipassanāti yā ca ārammaṇapaṭisaṅkhā yā ca bhaṅgānupassanā yañca suññato upaṭṭhānaṃ, ayaṃ adhipaññāvipassanā nāmāti vuttaṃ hoti.",
  "anya-e0102n:1703_0": "747. Kusalo tīsu anupassanāsūti aniccānupassanādīsu tīsu cheko bhikkhu. Catasso ca",
  "anya-e0102n:1703_1": "vipassanāsūti nibbidādīsu ca catūsu vipassanāsu. Tayo upaṭṭhāne kusalatāti khayato",
  "anya-e0102n:1703_2": "vayato suññatoti imasmiñca tividhe upaṭṭhāne kusalatāya. Nānādiṭṭhīsu na kampatīti",
  "anya-e0102n:1703_3": "sassatadiṭṭhiādīsu nānappakārāsu diṭṭhīsu na vedhati.",
  "anya-e0102n:1704_0": "748. So evaṃ avedhamāno “aniruddhameva nirujjhati, abhinnameva bhijjatī”ti pavattamanasikāro",
  "anya-e0102n:1704_1": "dubbalabhājanassa viya bhijjamānassa, sukhumarajasseva vippakiriyamānassa, tilānaṃ",
  "anya-e0102n:1704_2": "viya bhajjiyamānānaṃ sabbasaṅkhārānaṃ uppādaṭṭhitipavattanimittaṃ vissajjetvā bhedameva",
  "anya-e0102n:1704_3": "passati. So yathā nāma cakkhumā puriso pokkharaṇītīre vā nadītīre vā ṭhito thūlaphusitake",
  "anya-e0102n:1704_4": "deve vassante udakapiṭṭhe mahantamahantāni udakabubbuḷakāni uppajjitvā uppajjitvā",
  "anya-e0102n:1704_5": "sīghaṃ sīghaṃ bhijjamānāni passeyya, evameva sabbe saṅkhārā bhijjanti bhijjantīti",
  "anya-e0102n:1704_6": "passati. Evarūpaṃ hi yogāvacaraṃ sandhāya vuttaṃ bhagavatā –",
  "anya-e0102n:1705": "“Yathā bubbuḷakaṃ passe, yathā passe marīcikaṃ;",
  "anya-e0102n:1706": "Evaṃ lokaṃ avekkhantaṃ, maccurājā na passatī”ti. ;",
  "anya-e0102n:1707_0": "749. Tassevaṃ “sabbe saṅkhārā bhijjanti bhijjantī”ti abhiṇhaṃ passato aṭṭhānisaṃsaparivāraṃ",
  "anya-e0102n:1707_1": "bhaṅgānupassanāñāṇaṃ balappattaṃ hoti. Tatrime aṭṭhānisaṃsā – bhavadiṭṭhippahānaṃ,",
  "anya-e0102n:1707_2": "jīvitanikantipariccāgo, sadāyuttapayuttatā, visuddhājīvitā, ussukkappahānaṃ, vigatabhayatā,",
  "anya-e0102n:1707_3": "khantisoraccapaṭilābho, aratiratisahanatāti.",
  "anya-e0102n:1708": "Tenāhu porāṇā –",
  "anya-e0102n:1709": "“Imāni aṭṭhagguṇamuttamāni,",
  "anya-e0102n:1710": "Disvā tahiṃ sammasate punappunaṃ;",
  "anya-e0102n:1711": "Ādittacelassirasūpamo muni,",
  "anya-e0102n:1712": "Bhaṅgānupassī amatassa pattiyā”ti.",
  "anya-e0102n:1713": "Bhaṅgānupassanāñāṇaṃ niṭṭhitaṃ.",
  "anya-e0102n:1714": "Bhayatupaṭṭhānañāṇakathā",
  "anya-e0102n:1715_0": "750. Tassevaṃ sabbasaṅkhārānaṃ khayavayabhedanirodhārammaṇaṃ bhaṅgānupassanaṃ āsevantassa",
  "anya-e0102n:1715_1": "bhāventassa bahulīkarontassa sabbabhavayonigatiṭhitisattāvāsesu pabhedakā saṅkhārā",
  "anya-e0102n:1715_2": "sukhena jīvitukāmassa bhīrukapurisassa sīhabyagghadīpiacchataracchayakkharakkhasacaṇḍagoṇacaṇḍakukkurapabhinnamadacaṇḍahatthighoraāsīvisaasanivicakkasusānaraṇabhūmijalitaaṅgārakāsuādayo",
  "anya-e0102n:1715_3": "viya mahābhayaṃ hutvā upaṭṭhahanti. Tassa “atītā saṅkhārā niruddhā, paccuppannā nirujjhanti,",
  "anya-e0102n:1715_4": "anāgate nibbattanakasaṅkhārāpi evameva nirujjhissantī”ti passato etasmiṃ ṭhāne bhayatupaṭṭhānañāṇaṃ nāma uppajjati.",
  "anya-e0102n:1716_0": "Tatrāyaṃ upamā – ekissā kira itthiyā tayo puttā rājaparādhikā, tesaṃ rājā sīsacchedaṃ",
  "anya-e0102n:1716_1": "āṇāpesi. Sā puttehi saddhiṃ āghātanaṃ agamāsi. Athassā jeṭṭhaputtassa sīsaṃ chinditvā",
  "anya-e0102n:1716_2": "majjhimassa chindituṃ ārabhiṃsu. Sā jeṭṭhassa sīsaṃ chinnaṃ majjhimassa ca chijjamānaṃ",
  "anya-e0102n:1716_3": "disvā kaniṭṭhamhi ālayaṃ vissajji “ayampi etesaññeva sadiso bhavissatī”ti. Tattha",
  "anya-e0102n:1716_4": "tassā itthiyā jeṭṭhaputtassa chinnasīsadassanaṃ viya yogino atītasaṅkhārānaṃ nirodhadassanaṃ,",
  "anya-e0102n:1716_5": "majjhimassa chijjamānasīsadassanaṃ viya paccuppannānaṃ nirodhadassanaṃ, “ayampi etesaññeva",
  "anya-e0102n:1716_6": "sadiso bhavissatī”ti kaniṭṭhaputtamhi ālayavissajjanaṃ viya “anāgatepi nibbattanakasaṅkhārā",
  "anya-e0102n:1716_7": "bhijjissantī”ti anāgatānaṃ nirodhadassanaṃ. Tassevaṃ passato etasmiṃ ṭhāne uppajjati",
  "anya-e0102n:1716_8": "bhayatupaṭṭhānañāṇaṃ.",
  "anya-e0102n:1717_0": "Aparāpi upamā – ekā kira pūtipajā itthī dasa dārake vijāyi. Tesu nava matā, eko hatthagato",
  "anya-e0102n:1717_1": "marati, aparo kucchiyaṃ. Sā nava dārake mate dasamañca mīyamānaṃ disvā kucchigate",
  "anya-e0102n:1717_2": "ālayaṃ vissajji “ayampi etesaññeva sadiso bhavissatī”ti. Tattha tassā itthiyā navannaṃ",
  "anya-e0102n:1717_3": "dārakānaṃ maraṇānussaraṇaṃ viya yogino atītasaṅkhārānaṃ nirodhadassanaṃ, hatthagatassa",
  "anya-e0102n:1717_4": "mīyamānabhāvadassanaṃ viya yogino paccuppannānaṃ nirodhadassanaṃ, kucchigate ālayavissajjanaṃ",
  "anya-e0102n:1717_5": "viya anāgatānaṃ nirodhadassanaṃ. Tassevaṃ passato etasmiṃ khaṇe uppajjati bhayatupaṭṭhānañāṇaṃ.",
  "anya-e0102n:1718_0": "751. Bhayatupaṭṭhānañāṇaṃ pana bhāyati na bhāyatīti? Na bhāyati. Tañhi atītā saṅkhārā",
  "anya-e0102n:1718_1": "niruddhā, paccuppannā nirujjhanti, anāgatā nirujjhissantīti tīraṇamattameva hoti.",
  "anya-e0102n:1718_2": "Tasmā yathā nāma cakkhumā puriso nagaradvāre tisso aṅgārakāsuyo olokayamāno sayaṃ",
  "anya-e0102n:1718_3": "na bhāyati, kevalaṃ hissa “ye ye ettha nipatissanti, sabbe anappakaṃ dukkhamanubhavissantī”ti",
  "anya-e0102n:1718_4": "tīraṇamattameva hoti. Yathā vā pana cakkhumā puriso khadirasūlaṃ ayosūlaṃ suvaṇṇasūlanti",
  "anya-e0102n:1718_5": "paṭipāṭiyā ṭhapitaṃ sūlattayaṃ olokayamāno sayaṃ na bhāyati, kevalaṃ hissa “ye ye",
  "anya-e0102n:1718_6": "imesu sūlesu nipatissanti, sabbe anappakaṃ dukkhamanubhavissantī”ti tīraṇamattameva",
  "anya-e0102n:1718_7": "hoti, evameva bhayatupaṭṭhānañāṇaṃ sayaṃ na bhāyati, kevalaṃ hissa aṅgārakāsuttayasadisesu,",
  "anya-e0102n:1718_8": "sūlattayasadisesu ca tīsu bhavesu “atītā saṅkhārā niruddhā, paccuppannā nirujjhanti,",
  "anya-e0102n:1718_9": "anāgatā nirujjhissantī”ti tīraṇamattameva hoti. Yasmā panassa kevalaṃ sabbabhavayonigatiṭhitinivāsagatā",
  "anya-e0102n:1718_10": "saṅkhārā byasanāpannā sappaṭibhayā hutvā bhayato upaṭṭhahanti, tasmā bhayatupaṭṭhānanti vuccati.",
  "anya-e0102n:1719": "Evaṃ bhayato upaṭṭhāne panassa ayaṃ pāḷi –",
  "anya-e0102n:1720_0": "“Aniccato manasikaroto kiṃ bhayato upaṭṭhāti? Dukkhato. Anattato manasikaroto kiṃ",
  "anya-e0102n:1720_1": "bhayato upaṭṭhātīti? Aniccato manasikaroto nimittaṃ bhayato upaṭṭhāti. Dukkhato manasikaroto",
  "anya-e0102n:1720_2": "pavattaṃ bhayato upaṭṭhāti. Anattato manasikaroto nimittañca pavattañca bhayato upaṭṭhātī”ti.",
  "anya-e0102n:1721_0": "Tattha nimittanti saṅkhāranimittaṃ. Atītānāgatapaccuppannānaṃ saṅkhārānamevetaṃ adhivacanaṃ.",
  "anya-e0102n:1721_1": "Aniccato manasikaronto hi saṅkhārānaṃ maraṇameva passati, tenassa nimittaṃ bhayato",
  "anya-e0102n:1721_2": "upaṭṭhāti. Pavattanti rūpārūpabhavapavatti. Dukkhato manasikaronto hi sukhasammatāyapi",
  "anya-e0102n:1721_3": "pavattiyā abhiṇhapaṭipīḷanabhāvameva passati, tenassa pavattaṃ bhayato upaṭṭhāti.",
  "anya-e0102n:1721_4": "Anattato manasikaronto pana ubhayampetaṃ suññagāmaṃ viya marīcigandhabbanagarādīni",
  "anya-e0102n:1721_5": "viya ca rittaṃ tucchaṃ suññaṃ assāmikaṃ apariṇāyakaṃ passati. Tenassa nimittañca",
  "anya-e0102n:1721_6": "pavattañca ubhayaṃ bhayato upaṭṭhātīti.",
  "anya-e0102n:1722": "Bhayatupaṭṭhānañāṇaṃ niṭṭhitaṃ.",
  "anya-e0102n:1723": "Ādīnavānupassanāñāṇakathā",
  "anya-e0102n:1724_0": "752. Tassa taṃ bhayatupaṭṭhānañāṇaṃ āsevantassa bhāventassa bahulīkarontassa sabbabhavayonigatiṭhitisattāvāsesu",
  "anya-e0102n:1724_1": "neva tāṇaṃ, na leṇaṃ, na gati, nappaṭisaraṇaṃ paññāyati. Sabbabhavayonigatiṭhitinivāsagatesu",
  "anya-e0102n:1724_2": "saṅkhāresu ekasaṅkhārepi patthanā vā parāmāso vā na hoti. Tayo bhavā vītaccikaṅgārapuṇṇaaṅgārakāsuyo",
  "anya-e0102n:1724_3": "viya, cattāro mahābhūtā ghoravisaāsīvisā viya, pañcakkhandhā ukkhittāsikavadhakā",
  "anya-e0102n:1724_4": "viya, cha ajjhattikāyatanāni suññagāmo viya, cha bāhirāyatanāni gāmaghātakacorā viya,",
  "anya-e0102n:1724_5": "satta viññāṇaṭṭhitiyo, nava ca sattāvāsā ekādasahi aggīhi ādittā sampajjalitā sajotibhūtā",
  "anya-e0102n:1724_6": "viya ca, sabbe saṅkhārā gaṇḍabhūtā rogabhūtā sallabhūtā aghabhūtā ābādhabhūtā viya",
  "anya-e0102n:1724_7": "ca nirassādā nirasā mahāādīnavarāsibhūtā hutvā upaṭṭhahanti.",
  "anya-e0102n:1725_0": "Kathaṃ? Sukhena jīvitukāmassa bhīrukapurisassa ramaṇīyākārasaṇṭhitampi savāḷakamiva",
  "anya-e0102n:1725_1": "vanagahanaṃ, sasaddūlā viya guhā, sagāharakkhasaṃ viya udakaṃ, samussitakhaggā viya",
  "anya-e0102n:1725_2": "paccatthikā, savisaṃ viya bhojanaṃ, sacoro viya maggo, ādittamiva agāraṃ, uyyuttasenā",
  "anya-e0102n:1725_3": "viya raṇabhūmi. Yathā hi so puriso etāni savāḷakavanagahanādīni āgamma bhīto saṃviggo",
  "anya-e0102n:1725_4": "lomahaṭṭhajāto samantato ādīnavameva passati, evamevāyaṃ yogāvacaro bhaṅgānupassanāvasena",
  "anya-e0102n:1725_5": "sabbasaṅkhāresu bhayato upaṭṭhitesu samantato nirasaṃ nirassādaṃ ādīnavameva passati.",
  "anya-e0102n:1725_6": "Tassevaṃ passato ādīnavañāṇaṃ nāma uppannaṃ hoti. Yaṃ sandhāya idaṃ vuttaṃ –",
  "anya-e0102n:1726_0": "“Kathaṃ bhayatupaṭṭhāne paññā ādīnave ñāṇaṃ? Uppādo bhayanti bhayatupaṭṭhāne paññā",
  "anya-e0102n:1726_1": "ādīnave ñāṇaṃ. Pavattaṃ bhayanti… nimittaṃ bhayanti… āyūhanā bhayanti… paṭisandhi",
  "anya-e0102n:1726_2": "bhayanti… gati bhayanti… nibbatti bhayanti… upapatti bhayanti… jāti bhayanti… jarā",
  "anya-e0102n:1726_3": "bhayanti… byādhi bhayanti… maraṇaṃ bhayanti… soko bhayanti… paridevo bhayanti… upāyāso",
  "anya-e0102n:1726_4": "bhayanti bhayatupaṭṭhāne paññā ādīnave ñāṇaṃ. Anuppādo khemanti santipade ñāṇaṃ.",
  "anya-e0102n:1726_5": "Appavattaṃ…pe… anupāyāso khemanti santipade ñāṇaṃ. Uppādo bhayaṃ, anuppādo khemanti",
  "anya-e0102n:1726_6": "santipade ñāṇaṃ. Pavattaṃ…pe… upāyāso bhayaṃ, anupāyāso khemanti santipade ñāṇaṃ.",
  "anya-e0102n:1727_0": "“Uppādo dukkhanti bhayatupaṭṭhāne paññā ādīnave ñāṇaṃ. Pavattaṃ…pe… upāyāso dukkhanti",
  "anya-e0102n:1727_1": "bhayatupaṭṭhāne paññā ādīnave ñāṇaṃ. Anuppādo sukhanti santipade ñāṇaṃ. Appavattaṃ…pe…",
  "anya-e0102n:1727_2": "anupāyāso sukhanti santipade ñāṇaṃ. Uppādo dukkhaṃ, anuppādo sukhanti santipade ñāṇaṃ.",
  "anya-e0102n:1727_3": "Pavattaṃ…pe… upāyāso dukkhaṃ, anupāyāso sukhanti santipade ñāṇaṃ.",
  "anya-e0102n:1728_0": "“Uppādo sāmisanti bhayatupaṭṭhāne paññā ādīnave ñāṇaṃ. Pavattaṃ…pe… upāyāso sāmisanti",
  "anya-e0102n:1728_1": "bhayatupaṭṭhāne paññā ādīnave ñāṇaṃ. Anuppādo nirāmisanti santipade ñāṇaṃ. Appavattaṃ…pe…",
  "anya-e0102n:1728_2": "anupāyāso nirāmisanti santipade ñāṇaṃ. Uppādo sāmisaṃ, anuppādo nirāmisanti santipade",
  "anya-e0102n:1728_3": "ñāṇaṃ. Pavattaṃ…pe… upāyāso sāmisaṃ, anupāyāso nirāmisanti santipade ñāṇaṃ.",
  "anya-e0102n:1729_0": "Uppādo “saṅkhārāti bhayatupaṭṭhāne paññā ādīnave ñāṇaṃ. Pavattaṃ…pe… upāyāso saṅkhārāti",
  "anya-e0102n:1729_1": "bhayatupaṭṭhāne paññā ādīnave ñāṇaṃ. Anuppādo nibbānanti santipade ñāṇaṃ. Appavattaṃ…pe…",
  "anya-e0102n:1729_2": "anupāyāso nibbānanti santipade ñāṇaṃ. Uppādo saṅkhārā, anuppādo nibbānanti santipade",
  "anya-e0102n:1729_3": "ñāṇaṃ. Pavattaṃ…pe… upāyāso saṅkhārā, anupāyāso nibbānanti santipade ñāṇaṃ.",
  "anya-e0102n:1730": "“Uppādañca pavattañca, nimittaṃ dukkhanti passati;",
  "anya-e0102n:1731": "Āyūhanaṃ paṭisandhiṃ, ñāṇaṃ ādīnave idaṃ.",
  "anya-e0102n:1732": "“Anuppādaṃ appavattaṃ, animittaṃ sukhanti ca;",
  "anya-e0102n:1733": "Anāyūhanā appaṭisandhi, ñāṇaṃ santipade idaṃ.",
  "anya-e0102n:1734": "“Idaṃ ādīnave ñāṇaṃ, pañcaṭhānesu jāyati;",
  "anya-e0102n:1735": "Pañcaṭhāne santipade, dasa ñāṇe pajānāti;",
  "anya-e0102n:1736": "Dvinnaṃ ñāṇānaṃ kusalatā, nānādiṭṭhīsu na kampatī”ti.",
  "anya-e0102n:1737": "“Taṃ ñātaṭṭhena ñāṇaṃ. Pajānanaṭṭhena paññā. Tena vuccati “bhayatupaṭṭhāne paññā ādīnave ñāṇa”nti.",
  "anya-e0102n:1738_0": "753. Tattha uppādoti purimakammapaccayā idha uppatti. Pavattanti tathā uppannassa",
  "anya-e0102n:1738_1": "pavatti. Nimittanti sabbampi saṅkhāranimittaṃ. Āyūhanāti āyatiṃ paṭisandhihetubhūtaṃ",
  "anya-e0102n:1738_2": "kammaṃ. Paṭisandhīti āyatiṃ uppatti. Gatīti yāya gatiyā sā paṭisandhi hoti. Nibbattīti",
  "anya-e0102n:1738_3": "khandhānaṃ nibbattanaṃ. Upapattīti “samāpannassa vā upapannassa vā”ti evaṃ vuttā",
  "anya-e0102n:1738_4": "vipākappavatti. Jātīti jarādīnaṃ paccayabhūtā bhavapaccayā jāti. Jarāmaraṇādayo pākaṭā",
  "anya-e0102n:1738_5": "eva. Ettha ca uppādādayo pañceva ādīnavañāṇassa vatthuvasena vuttā. Sesā tesaṃ vevacanavasena.",
  "anya-e0102n:1738_6": "Nibbatti jātīti idañhi dvayaṃ uppādassa ceva paṭisandhiyā ca vevacanaṃ. Gati upapattīti",
  "anya-e0102n:1738_7": "idaṃ dvayaṃ pavattassa. Jarādayo nimittassāti. Tenāha –",
  "anya-e0102n:1739": "“Uppādañca pavattañca, nimittaṃ dukkhanti passati;",
  "anya-e0102n:1740": "Āyūhanaṃ paṭisandhiṃ, ñāṇaṃ ādīnave ida”nti ca.",
  "anya-e0102n:1741": "“Idaṃ ādīnave ñāṇaṃ, pañcaṭhānesu jāyatī”ti ca.",
  "anya-e0102n:1742_0": "Anuppādo khemanti santipade ñāṇantiādi pana ādīnavañāṇassa paṭipakkhañāṇadassanatthaṃ",
  "anya-e0102n:1742_1": "vuttaṃ. Bhayatupaṭṭhānena vā ādīnavaṃ disvā ubbiggahadayānaṃ abhayampi atthi khemaṃ",
  "anya-e0102n:1742_2": "nirādīnavanti assāsajananatthampi etaṃ vuttaṃ. Yasmā vā panassa uppādādayo bhayato",
  "anya-e0102n:1742_3": "sūpaṭṭhitā honti, tassa tappaṭipakkhaninnaṃ cittaṃ hoti, tasmā bhayatupaṭṭhānavasena",
  "anya-e0102n:1742_4": "siddhassa ādīnavañāṇassa ānisaṃsadassanatthampetaṃ vuttanti veditabbaṃ.",
  "anya-e0102n:1743_0": "Ettha ca yaṃ bhayaṃ, taṃ yasmā niyamato dukkhaṃ. Taṃ vaṭṭāmisalokāmisakilesāmisehi",
  "anya-e0102n:1743_1": "avippamuttattā sāmisameva. Yañca sāmisaṃ, taṃ saṅkhāramattameva. Tasmā “uppādo dukkhanti",
  "anya-e0102n:1743_2": "bhayatupaṭṭhāne paññā ādīnave ñāṇa”ntiādi vuttaṃ. Evaṃ santepi bhayākārena dukkhākārena",
  "anya-e0102n:1743_3": "sāmisākārenāti evaṃ ākāranānattato pavattivasenevettha nānattaṃ veditabbaṃ.",
  "anya-e0102n:1744_0": "Dasañāṇe pajānātīti ādīnavañāṇaṃ pajānanto uppādādivatthukāni pañca, anuppādādivatthukāni",
  "anya-e0102n:1744_1": "pañcāti dasa ñāṇāni pajānāti paṭivijjhati sacchikaroti. Dvinnaṃ ñāṇānaṃ kusalatāti",
  "anya-e0102n:1744_2": "ādīnavañāṇassa ceva santipadañāṇassa cāti imesaṃ dvinnaṃ kusalatāya. Nānādiṭṭhīsu",
  "anya-e0102n:1744_3": "na kampatīti paramadiṭṭhadhammanibbānādivasena pavattāsu diṭṭhīsu na vedhati. Sesamettha uttānamevāti.",
  "anya-e0102n:1745": "Ādīnavānupassanāñāṇaṃ niṭṭhitaṃ.",
  "anya-e0102n:1746": "Nibbidānupassanāñāṇakathā",
  "anya-e0102n:1747": "754. So evaṃ sabbasaṅkhāre ādīnavato passanto sabbabhavayonigativiññāṇaṭṭhitisattāvāsagate sabhedake saṅkhāragate nibbindati ukkaṇṭhati nābhiramati.",
  "anya-e0102n:1748_0": "Seyyathāpi nāma, cittakūṭapabbatapādābhirato suvaṇṇarājahaṃso asucimhi caṇḍālagāmadvāraāvāṭe",
  "anya-e0102n:1748_1": "nābhiramati, sattasu mahāsaresuyeva abhiramati, evameva ayampi yogīrājahaṃso suparidiṭṭhādīnave",
  "anya-e0102n:1748_2": "sabhedake saṅkhāragate nābhiramati. Bhāvanārāmatāya pana bhāvanāratiyā samannāgatattā",
  "anya-e0102n:1748_3": "sattasu anupassanāsuyeva ramati.",
  "anya-e0102n:1749_0": "Yathā ca suvaṇṇapañjare pakkhitto sīho migarājā nābhiramati, tiyojanasahassavitthate",
  "anya-e0102n:1749_1": "pana himavanteyeva ramati, evamayaṃ yogīsīho tividhe sugatibhavepi nābhiramati, tīsu",
  "anya-e0102n:1749_2": "pana anupassanāsuyeva ramati.",
  "anya-e0102n:1750_0": "Yathā ca sabbaseto sattapatiṭṭho iddhimā vehāsaṅgamo chaddanto nāgarājā nagaramajjhe",
  "anya-e0102n:1750_1": "nābhiramati, himavati chaddantadahagahaneyeva abhiramati, evamayaṃ yogīvaravāraṇo",
  "anya-e0102n:1750_2": "sabbasmimpi saṅkhāragate nābhiramati, anuppādo khemantiādinā nayena diṭṭhe santipadeyeva",
  "anya-e0102n:1750_3": "abhiramati, tanninnatappoṇatappabbhāramānaso hotīti.",
  "anya-e0102n:1751": "Nibbidānupassanāñāṇaṃ niṭṭhitaṃ.",
  "anya-e0102n:1752": "755. Taṃ panetaṃ purimena ñāṇadvayena atthato ekaṃ. Tenāhu porāṇā –",
  "anya-e0102n:1753_0": "“Bhayatupaṭṭhānaṃ ekameva tīṇi nāmāni labhati, sabbasaṅkhāre bhayato addasāti bhayatupaṭṭhānaṃ",
  "anya-e0102n:1753_1": "nāma jātaṃ. Tesuyeva saṅkhāresu ādīnavaṃ uppādetīti ādīnavānupassanā nāma jātaṃ.",
  "anya-e0102n:1753_2": "Tesuyeva saṅkhāresu nibbindamānaṃ uppannanti nibbidānupassanā nāma jāta”nti.",
  "anya-e0102n:1754": "Pāḷiyampi vuttaṃ – “yā ca bhayatupaṭṭhāne paññā, yañca ādīnave ñāṇaṃ, yā ca nibbidā, ime dhammā ekatthā, byañjanameva nāna”nti.",
  "anya-e0102n:1755": "Muñcitukamyatāñāṇakathā",
  "anya-e0102n:1756_0": "756. Iminā pana nibbidāñāṇena imassa kulaputtassa nibbindantassa ukkaṇṭhantassa anabhiramantassa",
  "anya-e0102n:1756_1": "sabbabhavayonigativiññāṇaṭṭhitisattāvāsagatesu sabhedakesu saṅkhāresu ekasaṅkhārepi",
  "anya-e0102n:1756_2": "cittaṃ na sajjati, na laggati, na bajjhati, sabbasmā saṅkhāragatā muccitukāmaṃ nissaritukāmaṃ",
  "anya-e0102n:1756_3": "hoti. Yathā kiṃ? Yathā nāma jālabbhantaragato maccho, sappamukhagato maṇḍūko, pañjarapakkhitto",
  "anya-e0102n:1756_4": "vanakukkuṭo, daḷhapāsavasagato migo, ahituṇḍikahatthagato sappo, mahāpaṅkapakkhando",
  "anya-e0102n:1756_5": "kuñjaro, supaṇṇamukhagato nāgarājā, rāhumukhappaviṭṭho cando, sapattaparivārito purisoti",
  "anya-e0102n:1756_6": "evamādayo tato tato muccitukāmā nissaritukāmāva honti, evaṃ tassa yogino cittaṃ sabbasmā",
  "anya-e0102n:1756_7": "saṅkhāragatā muccitukāmaṃ nissaritukāmaṃ hoti. Athassa evaṃ sabbasaṅkhāresu vigatālayassa",
  "anya-e0102n:1756_8": "sabbasmā saṅkhāragatā muccitukāmassa uppajjati muñcitukamyatā ñāṇanti.",
  "anya-e0102n:1757": "Muñcitukamyatāñāṇaṃ niṭṭhitaṃ.",
  "anya-e0102n:1758": "Paṭisaṅkhānupassanāñāṇakathā",
  "anya-e0102n:1759_0": "757. So evaṃ sabbabhavayonigatiṭṭhitinivāsagatehi sabhedakehi saṅkhārehi muccitukāmo",
  "anya-e0102n:1759_1": "sabbasmā saṅkhāragatā muccituṃ puna te evaṃ saṅkhāre paṭisaṅkhānupassanāñāṇena tilakkhaṇaṃ",
  "anya-e0102n:1759_2": "āropetvā pariggaṇhāti.",
  "anya-e0102n:1760_0": "So sabbasaṅkhāre anaccantikato, tāvakālikato, uppādavayaparicchinnato, palokato,",
  "anya-e0102n:1760_1": "calato, pabhaṅguto, addhuvato, vipariṇāmadhammato, assārakato, vibhavato, saṅkhatato,",
  "anya-e0102n:1760_2": "maraṇadhammatotiādīhi kāraṇehi aniccāti passati.",
  "anya-e0102n:1761_0": "Abhiṇhapaṭipīḷanato, dukkhamato, dukkhavatthuto, rogato, gaṇḍato, sallato, aghato,",
  "anya-e0102n:1761_1": "ābādhato, ītito, upaddavato, bhayato, upasaggato, atāṇato, aleṇato, asaraṇato, ādīnavato,",
  "anya-e0102n:1761_2": "aghamūlato, vadhakato, sāsavato, mārāmisato, jātidhammato, jarādhammato, byādhidhammato,",
  "anya-e0102n:1761_3": "sokadhammato, paridevadhammato, upāyāsadhammato, saṃkilesikadhammatotiādīhi kāraṇehi dukkhāti passati.",
  "anya-e0102n:1762": "Ajaññato, duggandhato, jegucchato, paṭikkūlato, amaṇḍanārahato, virūpato, bībhacchatotiādīhi kāraṇehi dukkhalakkhaṇassa parivārabhūtato asubhato passati.",
  "anya-e0102n:1763": "Parato, rittato, tucchato, suññato, assāmikato, anissarato, avasavattitotiādīhi kāraṇehi anattato passati.",
  "anya-e0102n:1764": "758. Evañhi passatānena tilakkhaṇaṃ āropetvā saṅkhārā pariggahitā nāma honti. Kasmā panāyamete evaṃ pariggaṇhātīti? Muñcanassa upāyasampādanatthaṃ.",
  "anya-e0102n:1765_0": "Tatrāyaṃ upamā – eko kira puriso “macche gahessāmī”ti macchakhippaṃ gahetvā udake",
  "anya-e0102n:1765_1": "oḍḍāpesi so khippamukhena hatthaṃ otāretvā antoudake sappaṃ gīvāya gahetvā “maccho",
  "anya-e0102n:1765_2": "me gahito”ti attamano ahosi. So “mahā vata mayā maccho laddho”ti ukkhipitvā passanto",
  "anya-e0102n:1765_3": "sovatthikattayadassanena sappoti sañjānitvā bhīto ādīnavaṃ disvā gahaṇe nibbinno",
  "anya-e0102n:1765_4": "muñcitukāmo hutvā muñcanassa upāyaṃ karonto agganaṅguṭṭhato paṭṭhāya hatthaṃ nibbeṭhetvā",
  "anya-e0102n:1765_5": "bāhuṃ ukkhipitvā uparisīse dve tayo vāre āvijjhitvā sappaṃ dubbalaṃ katvā “gaccha",
  "anya-e0102n:1765_6": "duṭṭha sappā”ti nissajjitvā vegena taḷākapāḷiṃ āruyha “mahantassa vata bho sappassa",
  "anya-e0102n:1765_7": "mukhato muttomhī”ti āgatamaggaṃ olokayamāno aṭṭhāsi.",
  "anya-e0102n:1766_0": "Tattha tassa purisassa “maccho”ti sappaṃ gīvāya gahetvā tuṭṭhakālo viya imassāpi",
  "anya-e0102n:1766_1": "yogino āditova attabhāvaṃ paṭilabhitvā tuṭṭhakālo, tassa khippamukhato sīsaṃ nīharitvā",
  "anya-e0102n:1766_2": "sovatthikattayadassanaṃ viya imassa ghanavinibbhogaṃ katvā saṅkhāresu tilakkhaṇadassanaṃ,",
  "anya-e0102n:1766_3": "tassa bhītakālo viya imassa bhayatupaṭṭhānañāṇaṃ. Tato ādīnavadassanaṃ viya ādīnavānupassanāñāṇaṃ,",
  "anya-e0102n:1766_4": "gahaṇe nibbindanaṃ viya nibbidānupassanāñāṇaṃ. Sappaṃ muñcitukāmatā viya muñcitukamyatāñāṇaṃ,",
  "anya-e0102n:1766_5": "muñcanassa upāyakaraṇaṃ viya paṭisaṅkhānupassanāñāṇena saṅkhāresu tilakkhaṇāropanaṃ.",
  "anya-e0102n:1766_6": "Yathā hi so puriso sappaṃ āvijjhitvā dubbalaṃ katvā nivattetvā ḍaṃsituṃ asamatthabhāvaṃ",
  "anya-e0102n:1766_7": "pāpetvā sumuttaṃ muñcati, evamayaṃ yogāvacaro tilakkhaṇāropanena saṅkhāre āvijjhitvā",
  "anya-e0102n:1766_8": "dubbale katvā puna niccasukhasubhaattākārena upaṭṭhātuṃ asamatthataṃ pāpetvā sumuttaṃ",
  "anya-e0102n:1766_9": "muñcati. Tena vuttaṃ “muñcanassa upāyasampādanatthaṃ evaṃ pariggaṇhātī”ti.",
  "anya-e0102n:1767": "759. Ettāvatā tassa uppannaṃ hoti paṭisaṅkhāñāṇaṃ. Yaṃ sandhāya vuttaṃ –",
  "anya-e0102n:1768_0": "“Aniccato manasikaroto kiṃ paṭisaṅkhā ñāṇaṃ uppajjati? Dukkhato. Anattato manasikaroto",
  "anya-e0102n:1768_1": "kiṃ paṭisaṅkhā ñāṇaṃ uppajjati? Aniccato manasikaroto nimittaṃ paṭisaṅkhā ñāṇaṃ uppajjati.",
  "anya-e0102n:1768_2": "Dukkhato manasikaroto pavattaṃ paṭisaṅkhā ñāṇaṃ uppajjati. Anattato manasikaroto",
  "anya-e0102n:1768_3": "nimittañca pavattañca paṭisaṅkhā ñāṇaṃ uppajjatī”ti.",
  "anya-e0102n:1769_0": "Ettha ca nimittaṃ paṭisaṅkhāti saṅkhāranimittaṃ “addhuvaṃ tāvakālika”nti aniccalakkhaṇavasena",
  "anya-e0102n:1769_1": "jānitvā. Kāmañca na paṭhamaṃ jānitvā pacchā ñāṇaṃ uppajjati, vohāravasena pana “manañca",
  "anya-e0102n:1769_2": "paṭicca dhamme ca uppajjati manoviññāṇa”ntiādīni viya evaṃ vuccati. Ekattanayena",
  "anya-e0102n:1769_3": "vā purimañca pacchimañca ekaṃ katvā evaṃ vuttanti veditabbaṃ. Iminā nayena itarasmimpi",
  "anya-e0102n:1769_4": "padadvaye attho veditabboti.",
  "anya-e0102n:1770": "Paṭisaṅkhānupassanāñāṇaṃ niṭṭhitaṃ.",
  "anya-e0102n:1771": "Saṅkhārupekkhāñāṇakathā",
  "anya-e0102n:1772_0": "760. So evaṃ paṭisaṅkhānupassanāñāṇena “sabbe saṅkhārā suññā”ti pariggahetvā puna",
  "anya-e0102n:1772_1": "“suññamidaṃ attena vā attaniyena vā”ti dvikoṭikaṃ suññataṃ pariggaṇhāti. So evaṃ",
  "anya-e0102n:1772_2": "neva attānaṃ, na paraṃ kiñci attano parikkhārabhāve ṭhitaṃ disvā puna “nāhaṃ kvacani,",
  "anya-e0102n:1772_3": "kassaci kiñcanatasmiṃ, na ca mama kvacani, kismiñci kiñcanatatthī”ti yā ettha catukoṭikā",
  "anya-e0102n:1772_4": "suññatā kathitā, taṃ pariggaṇhāti.",
  "anya-e0102n:1773_0": "Kathaṃ? Ayañhi nāhaṃ kvacanīti kvaci attānaṃ na passati. Kassaci kiñcanatasminti",
  "anya-e0102n:1773_1": "attano attānaṃ kassaci parassa kiñcanabhāve upanetabbaṃ na passati. Bhātiṭṭhānevā",
  "anya-e0102n:1773_2": "bhātaraṃ, sahāyaṭṭhāne vā sahāyaṃ, parikkhāraṭṭhāne vā parikkhāraṃ maññitvā upanetabbaṃ",
  "anya-e0102n:1773_3": "na passatīti attho. Na ca mama kvacanīti ettha mama-saddaṃ tāva ṭhapetvā na ca kvacanīti",
  "anya-e0102n:1773_4": "parassa ca attānaṃ kvaci napassatīti ayamattho. Idāni mama-saddaṃ āharitvā mama kismiñci",
  "anya-e0102n:1773_5": "kiñcanatatthīti so parassa attā mama kismiñci kiñcanabhāve atthīti na passatīti.",
  "anya-e0102n:1773_6": "Attano bhātiṭṭhāne vā bhātaraṃ, sahāyaṭṭhāne vā sahāyaṃ parikkhāraṭṭhāne vā parikkhāranti",
  "anya-e0102n:1773_7": "kismiñci ṭhāne parassa attānaṃ iminā kiñcanabhāvena upanetabbaṃ na passatīti attho.",
  "anya-e0102n:1773_8": "Evamayaṃ yasmā neva katthaci attānaṃ passati, na taṃ parassa kiñcanabhāve upanetabbaṃ",
  "anya-e0102n:1773_9": "passati, na parassa attānaṃ passati, na parassa attānaṃ attano kiñcanabhāve upanetabbaṃ",
  "anya-e0102n:1773_10": "passati. Tasmānena catukoṭikā suññatā pariggahitā hotīti.",
  "anya-e0102n:1774_0": "761. Evaṃ catukoṭikaṃ suññataṃ pariggahetvā puna chahākārehi suññataṃ pariggaṇhāti.",
  "anya-e0102n:1774_1": "Kathaṃ? Cakkhu suññaṃ attena vā attaniyena vā niccena vā dhuvena vā sassatena vā",
  "anya-e0102n:1774_2": "avipariṇāmadhammena vā…pe… mano suñño. Rūpā suññā…pe… dhammā suññā. Cakkhuviññāṇaṃ…pe…",
  "anya-e0102n:1774_3": "manoviññāṇaṃ. Cakkhusamphassoti evaṃ yāva jarāmaraṇā nayo netabbo.",
  "anya-e0102n:1775_0": "762. Evaṃ chahākārehi suññataṃ pariggahetvā puna aṭṭhahākārehi pariggaṇhāti. Seyyathidaṃ",
  "anya-e0102n:1775_1": "– rūpaṃ asāraṃ nissāraṃ sārāpagataṃ niccasārasārena vā dhuvasārasārena vā sukhasārasārena",
  "anya-e0102n:1775_2": "vā attasārasārena vā niccena vā dhuvena vā sassatena vā avipariṇāmadhammena vā. Vedanā…",
  "anya-e0102n:1775_3": "saññā… saṅkhārā… viññāṇaṃ… cakkhu…pe… jarāmaraṇaṃ asāraṃ nissāraṃ sārāpagataṃ niccasārasārena",
  "anya-e0102n:1775_4": "vā dhuvasārasārena vā sukhasārasārena vā attasārasārena vā niccena vā dhuvena vā",
  "anya-e0102n:1775_5": "sassatena vā avipariṇāmadhammena vā. Yathā naḷo asāro nissāro sārāpagato. Yathā eraṇḍo…",
  "anya-e0102n:1775_6": "yathā udumbaro… yathā setavaccho… yathā pāḷibhaddako… yathā pheṇapiṇḍo… yathā udakabubbuḷaṃ…",
  "anya-e0102n:1775_7": "yathā marīci… yathā kadalikkhandho… yathā māyā asārā nissārā sārāpagatā, evameva",
  "anya-e0102n:1775_8": "rūpaṃ…pe… jarāmaraṇaṃ asāraṃ nissāraṃ sārāpagataṃ niccasārasārena vā…pe… avipariṇāmadhammena vāti.",
  "anya-e0102n:1776_0": "763. So evaṃ aṭṭhahākārehi suññataṃ pariggahetvā puna dasahākārehi pariggaṇhāti,",
  "anya-e0102n:1776_1": "rūpaṃ rittato passati. Tucchato… suññato… anattato… anissariyato… akāmakāriyato…",
  "anya-e0102n:1776_2": "alabbhanīyato… avasavattakato… parato… vivittato passati. Vedanaṃ…pe… viññāṇaṃ rittato…pe…",
  "anya-e0102n:1776_3": "vivittato passatīti.",
  "anya-e0102n:1777_0": "764. Evaṃ dasahākārehi suññataṃ pariggahetvā puna dvādasahākārehi pariggaṇhāti. Seyyathidaṃ",
  "anya-e0102n:1777_1": "– rūpaṃ na satto, na jīvo, na naro, na māṇavo, na itthī, na puriso, na attā, na attaniyaṃ.",
  "anya-e0102n:1777_2": "Nāhaṃ, na mama, na aññassa, na kassaci. Vedanā…pe… viññāṇaṃ na kassacīti.",
  "anya-e0102n:1778_0": "765. Evaṃ dvādasahākārehi suññataṃ pariggaṇhitvā puna tīraṇapariññāvasena dvācattālīsāya",
  "anya-e0102n:1778_1": "ākārehi suññataṃ pariggaṇhāti, rūpaṃ aniccato… dukkhato… rogato… gaṇḍato… sallato…",
  "anya-e0102n:1778_2": "aghato… ābādhato… parato… palokato… ītito… upaddavato… bhayato… upasaggato… calato…",
  "anya-e0102n:1778_3": "pabhaṅguto… addhuvato… atāṇato… aleṇato… asaraṇato… asaraṇībhūtato… rittato… tucchato…",
  "anya-e0102n:1778_4": "suññato… anattato… anassādato… ādīnavato… vipariṇāmadhammato… assārakato… aghamūlato…",
  "anya-e0102n:1778_5": "vadhakato… vibhavato… sāsavato… saṅkhatato… mārāmisato… jātidhammato… jarādhammato…",
  "anya-e0102n:1778_6": "byādhidhammato… maraṇadhammato… sokaparidevadukkhadomanassaupāyāsadhammato… samudayato…",
  "anya-e0102n:1778_7": "atthaṅgamato… anassādato … ādīnavato… nissaraṇato passati. Vedanaṃ…pe… viññāṇaṃ aniccato…pe…",
  "anya-e0102n:1778_8": "nissaraṇato passati.",
  "anya-e0102n:1779": "Vuttampi cetaṃ – “rūpaṃ aniccato…pe… nissaraṇato passanto suññato lokaṃ avekkhati. Vedanaṃ…pe… viññāṇaṃ aniccato…pe… nissaraṇato passanto suññato lokaṃ avekkhati”.",
  "anya-e0102n:1780": "“Suññato lokaṃ avekkhassu, mogharāja sadā sato;",
  "anya-e0102n:1781": "Attānudiṭṭhiṃ ūhacca, evaṃ maccutaro siyā;",
  "anya-e0102n:1782": "Evaṃ lokaṃ avekkhantaṃ, maccurājā na passatī”ti. ;",
  "anya-e0102n:1783_0": "766. Evaṃ suññato disvā tilakkhaṇaṃ āropetvā saṅkhāre pariggaṇhanto bhayañca nandiñca",
  "anya-e0102n:1783_1": "vippahāya saṅkhāresu udāsīno ahosi majjhatto, ahanti vā mamanti vā na gaṇhāti vissaṭṭhabhariyo viya puriso.",
  "anya-e0102n:1784_0": "Yathā nāma purisassa bhariyā bhaveyya iṭṭhā kantā manāpā, so tāya vinā muhuttampi",
  "anya-e0102n:1784_1": "adhivāsetuṃ na sakkuṇeyya, ativiya naṃ mamāyeyya, so taṃ itthiṃ aññena purisena saddhiṃ",
  "anya-e0102n:1784_2": "ṭhitaṃ vā nisinnaṃ vā kathentiṃ vā hasantiṃ vā disvā kupito assa anattamano, adhimattaṃ",
  "anya-e0102n:1784_3": "domanassaṃ paṭisaṃvedeyya. So aparena samayena tassā itthiyā dosaṃ disvā muñcitukāmo",
  "anya-e0102n:1784_4": "hutvā taṃ vissajjeyya, na naṃ mamāti gaṇheyya. Tato paṭṭhāya taṃ yenakenaci saddhiṃ",
  "anya-e0102n:1784_5": "yaṃkiñci kurumānaṃ disvāpi neva kuppeyya, na domanassaṃ āpajjeyya, aññadatthu udāsīnova",
  "anya-e0102n:1784_6": "bhaveyya majjhatto. Evamevāyaṃ sabbasaṅkhārehi muñcitukāmo hutvā paṭisaṅkhānupassanāya",
  "anya-e0102n:1784_7": "saṅkhāre pariggaṇhanto ahaṃ mamāti gahetabbaṃ adisvā bhayañca nandiñca vippahāya",
  "anya-e0102n:1784_8": "sabbasaṅkhāresu udāsīno hoti majjhatto.",
  "anya-e0102n:1785_0": "Tassa evaṃ jānato evaṃ passato tīsu bhavesu catūsu yonīsu pañcasu gatīsu sattasu",
  "anya-e0102n:1785_1": "viññāṇaṭṭhitīsu navasu sattāvāsesu cittaṃ patilīyati patikuṭati pativattati na sampasāriyati,",
  "anya-e0102n:1785_2": "upekkhā vā pāṭikulyatā vā saṇṭhāti.",
  "anya-e0102n:1786_0": "Seyyathāpi nāma padumapalāse īsakapoṇe udakaphusitāni patilīyanti patikuṭanti pativattanti",
  "anya-e0102n:1786_1": "na sampasāriyanti, evameva…pe… seyyathāpi nāma kukkuṭapattaṃ vā nahārudaddulaṃ vā",
  "anya-e0102n:1786_2": "aggimhi pakkhittaṃ patilīyati patikuṭati pativattati na sampasāriyati, evameva tassa",
  "anya-e0102n:1786_3": "tīsu bhavesu cittaṃ…pe… upekkhā vā pāṭikulyatā vā saṇṭhāti. Iccassa saṅkhārupekkhāñāṇaṃ nāma uppannaṃ hoti.",
  "anya-e0102n:1787_0": "767. Taṃ panetaṃ sace santipadaṃ nibbānaṃ santato passati, sabbaṃ saṅkhārappavattaṃ",
  "anya-e0102n:1787_1": "vissajjetvā nibbānameva pakkhandati. No ce nibbānaṃ santato passati, punappunaṃ saṅkhārārammaṇameva",
  "anya-e0102n:1787_2": "hutvā pavattati sāmuddikānaṃ disākāko viya. Sāmuddikā kira vāṇijakā nāvaṃ ārohantā",
  "anya-e0102n:1787_3": "disākākaṃ nāma gaṇhanti, te yadā nāvā vātakkhittā videsaṃ pakkhandati, tīraṃ na paññāyati,",
  "anya-e0102n:1787_4": "tadā disākākaṃ vissajjenti. So kūpakayaṭṭhito ākāsaṃ laṅghitvā sabbā disā ca vidisā",
  "anya-e0102n:1787_5": "ca anugantvā sace tīraṃ passati, tadabhimukhova gacchati. No ce passati, punappunaṃ",
  "anya-e0102n:1787_6": "āgantvā kūpakayaṭṭhiṃyeva allīyati. Evameva sace saṅkhārupekkhāñāṇaṃ santipadaṃ nibbānaṃ",
  "anya-e0102n:1787_7": "santato passati, sabbaṃ saṅkhārappavattaṃ vissajjetvā nibbānameva pakkhandati. No",
  "anya-e0102n:1787_8": "ce passati, punappunaṃ saṅkhārārammaṇameva hutvā pavattati.",
  "anya-e0102n:1788_0": "Tadidaṃ suppagge piṭṭhaṃ vaṭṭayamānaṃ viya. Nibbaṭṭitakappāsaṃ vihanamānaṃ viya nānappakārato",
  "anya-e0102n:1788_1": "saṅkhāre pariggahetvā bhayañca nandiñca pahāya saṅkhāravicinane majjhattaṃ hutvā",
  "anya-e0102n:1788_2": "tividhānupassanāvasena tiṭṭhati. Evaṃ tiṭṭhamānaṃ tividhavimokkhamukhabhāvaṃ āpajjitvā",
  "anya-e0102n:1788_3": "sattaariyapuggalavibhāgāya paccayo hoti.",
  "anya-e0102n:1789_0": "768. Tatridaṃ tividhānupassanāvasena pavattanato tiṇṇaṃ indriyānaṃ ādhipateyyavasena",
  "anya-e0102n:1789_1": "tividhavimokkhamukhabhāvaṃ āpajjati nāma. Tisso hi anupassanā tīṇi vimokkhamukhānīti vuccanti. Yathāha –",
  "anya-e0102n:1790_0": "“Tīṇi kho panimāni vimokkhamukhāni lokaniyyānāya saṃvattanti, sabbasaṅkhāre paricchedaparivaṭumato",
  "anya-e0102n:1790_1": "samanupassanatāya, animittāya ca dhātuyā cittasampakkhandanatāya, sabbasaṅkhāresu",
  "anya-e0102n:1790_2": "manosamuttejanatāya, appaṇihitāya ca dhātuyā cittasampakkhandanatāya, sabbadhamme",
  "anya-e0102n:1790_3": "parato samanupassanatāya, suññatāya ca dhātuyā cittasampakkhandanatāya, imāni tīṇi",
  "anya-e0102n:1790_4": "vimokkhamukhāni lokaniyyānāya saṃvattantī”ti.",
  "anya-e0102n:1791_0": "Tattha paricchedaparivaṭumatoti udayabbayavasena paricchedato ceva parivaṭumato ca.",
  "anya-e0102n:1791_1": "Aniccānupassanaṃ hi “udayato pubbe saṅkhārā natthī”ti paricchinditvā tesaṃ gatiṃ",
  "anya-e0102n:1791_2": "samannesamānaṃ “vayato paraṃ na gacchanti, ettheva antaradhāyantī”ti parivaṭumato",
  "anya-e0102n:1791_3": "samanupassati. Manosamuttejanatāyāti cittasaṃvejanatāya. Dukkhānupassanena hi saṅkhāresu",
  "anya-e0102n:1791_4": "cittaṃ saṃvejeti. Parato samanupassanatāyāti “nāhaṃ, na mamā”ti evaṃ anattato samanupassanatāya.",
  "anya-e0102n:1791_5": "Iti imāni tīṇi padāni aniccānupassanādīnaṃ vasena vuttānīti veditabbāni. Teneva tadanantare",
  "anya-e0102n:1791_6": "pañhavissajjane vuttaṃ – “aniccato manasikaroto khayato saṅkhārā upaṭṭhahanti. Dukkhato",
  "anya-e0102n:1791_7": "manasikaroto bhayato saṅkhārā upaṭṭhahanti. Anattato manasikaroto suññato saṅkhārā upaṭṭhahantī”ti.",
  "anya-e0102n:1792_0": "769. Katame pana te vimokkhā, yesaṃ imāni anupassanāni mukhānīti? Animitto, appaṇihito,",
  "anya-e0102n:1792_1": "suññatoti ete tayo. Vuttaṃ hetaṃ “aniccato manasikaronto adhimokkhabahulo animittaṃ",
  "anya-e0102n:1792_2": "vimokkhaṃ paṭilabhati. Dukkhato manasikaronto passaddhibahulo appaṇihitaṃ vimokkhaṃ",
  "anya-e0102n:1792_3": "paṭilabhati. Anattato manasikaronto vedabahulo suññatavimokkhaṃ paṭilabhatī”ti.",
  "anya-e0102n:1793_0": "Ettha ca animitto vimokkhoti animittākārena nibbānaṃ ārammaṇaṃ katvā pavatto ariyamaggo.",
  "anya-e0102n:1793_1": "So hi animittāya dhātuyā uppannattā animitto. Kilesehi ca vimuttattā vimokkho. Eteneva",
  "anya-e0102n:1793_2": "nayena appaṇihitākārena nibbānaṃ ārammaṇaṃ katvā pavatto appaṇihito. Suññatākārena",
  "anya-e0102n:1793_3": "nibbānaṃ ārammaṇaṃ katvā pavatto suññatoti veditabbo.",
  "anya-e0102n:1794_0": "770. Yaṃ pana abhidhamme “yasmiṃ samaye lokuttaraṃ jhānaṃ bhāveti niyyānikaṃ apacayagāmiṃ",
  "anya-e0102n:1794_1": "diṭṭhigatānaṃ pahānāya paṭhamāya bhūmiyā pattiyā vivicceva kāmehi paṭhamaṃ jhānaṃ",
  "anya-e0102n:1794_2": "upasampajja viharati appaṇihitaṃ suññata”nti evaṃ vimokkhadvayameva vuttaṃ, taṃ nippariyāyato",
  "anya-e0102n:1794_3": "vipassanāgamanaṃ sandhāya. Vipassanāñāṇaṃ hi kiñcāpi paṭisambhidāmagge –",
  "anya-e0102n:1795_0": "“Aniccānupassanāñāṇaṃ niccato abhinivesaṃ muñcatīti suññato vimokkho. Dukkhānupassanāñāṇaṃ",
  "anya-e0102n:1795_1": "sukhato abhinivesaṃ. Anattānupassanāñāṇaṃ attato abhinivesaṃ muñcatīti suññato vimokkho”ti",
  "anya-e0102n:1795_2": "evaṃ abhinivesaṃ muñcanavasena suññato vimokkhoti ca,",
  "anya-e0102n:1796_0": "“Aniccānupassanāñāṇaṃ niccato nimittaṃ muñcatīti animitto vimokkho. Dukkhānupassanāñāṇaṃ",
  "anya-e0102n:1796_1": "sukhato nimittaṃ, anattānupassanāñāṇaṃ attato nimittaṃ muñcatīti animitto vimokkho”ti",
  "anya-e0102n:1796_2": "evaṃ nimittaṃ muñcanavasena animitto vimokkhoti ca,",
  "anya-e0102n:1797_0": "“Aniccānupassanāñāṇaṃ niccato paṇidhiṃ muñcatīti appaṇihito vimokkho. Dukkhānupassanāñāṇaṃ",
  "anya-e0102n:1797_1": "sukhato paṇidhiṃ. Anattānupassanāñāṇaṃ attato paṇidhiṃ muñcatīti appaṇihito vimokkho”ti",
  "anya-e0102n:1797_2": "evaṃ paṇidhiṃ muñcanavasena appaṇihito vimokkhoti ca –",
  "anya-e0102n:1798_0": "Vuttaṃ. Tathāpi taṃ saṅkhāranimittassa avijahanato na nippariyāyena animittaṃ. Nippariyāyena",
  "anya-e0102n:1798_1": "pana suññatañceva appaṇihitañca. Tassa ca āgamanavasena ariyamaggakkhaṇe vimokkho",
  "anya-e0102n:1798_2": "uddhaṭo. Tasmā appaṇihitaṃ suññatanti vimokkhadvayameva vuttanti veditabbaṃ. Ayaṃ",
  "anya-e0102n:1798_3": "tāvettha vimokkhakathā.",
  "anya-e0102n:1799_0": "771. Yaṃ pana vuttaṃ “sattaariyapuggalavibhāgāya paccayo hotī”ti, tattha saddhānusārī,",
  "anya-e0102n:1799_1": "saddhāvimutto, kāyasakkhi, ubhatobhāgavimutto, dhammānusārī, diṭṭhippatto, paññāvimuttoti",
  "anya-e0102n:1799_2": "ime tāva satta ariyapuggalā, tesaṃ vibhāgāya idaṃ saṅkhārupekkhāñāṇaṃ paccayo hoti.",
  "anya-e0102n:1800": "772. Yo hi aniccato manasikaronto adhimokkhabahulo saddhindriyaṃ paṭilabhati, so sotāpattimaggakkhaṇe saddhānusārī hoti. Sesesu sattasu ṭhānesu saddhāvimutto.",
  "anya-e0102n:1801_0": "773. Yo pana dukkhato manasikaronto passaddhibahulo samādhindriyaṃ paṭilabhati, so",
  "anya-e0102n:1801_1": "sabbattha kāyasakkhi nāma hoti. Arūpajjhānaṃ pana patvā aggaphalappatto ubhatobhāgavimutto nāma hoti.",
  "anya-e0102n:1802": "774. Yo pana anattato manasikaronto vedabahulo paññindriyaṃ paṭilabhati, so sotāpattimaggakkhaṇe dhammānusārī hoti. Chasu ṭhānesu diṭṭhippatto aggaphale paññāvimuttoti.",
  "anya-e0102n:1803": "775. Vuttaṃ hetaṃ –",
  "anya-e0102n:1804": "“Aniccato manasikaroto saddhindriyaṃ adhimattaṃ hoti. Saddhindriyassa adhimattattā sotāpattimaggaṃ paṭilabhati, tena vuccati saddhānusārī”ti.",
  "anya-e0102n:1805": "Tathā “aniccato manasikaroto saddhindriyaṃ adhimattaṃ hoti, saddhindriyassa adhimattattā sotāpattiphalaṃ sacchikataṃ hoti, tena vuccati saddhāvimutto”tiādi.",
  "anya-e0102n:1806": "776. Aparampi vuttaṃ –",
  "anya-e0102n:1807_0": "“Saddahanto vimuttoti saddhāvimutto. Phuṭṭhantaṃ sacchikatoti kāyasakkhi. Diṭṭhantaṃ",
  "anya-e0102n:1807_1": "pattoti diṭṭhippatto. Saddahanto vimuccatīti saddhāvimutto. Jhānaphassaṃ paṭhamaṃ",
  "anya-e0102n:1807_2": "phusati pacchā nirodhaṃ nibbānaṃ sacchikarotīti kāyasakkhi. ‘Dukkhā saṅkhārā, sukho",
  "anya-e0102n:1807_3": "nirodho’ti ñātaṃ hoti diṭṭhaṃ viditaṃ sacchikataṃ phusitaṃ paññāyāti diṭṭhippatto”ti.",
  "anya-e0102n:1808_0": "777. Itaresu pana catūsu saddhaṃ anusarati, saddhāya vā anusarati gacchatīti saddhānusārī.",
  "anya-e0102n:1808_1": "Tathā paññāsaṅkhātaṃ dhammaṃ anusarati, dhammena vā anusaratīti dhammānusārī. Arūpajjhānena",
  "anya-e0102n:1808_2": "ceva ariyamaggena cāti ubhatobhāgena vimuttoti ubhatobhāgavimutto. Pajānanto vimuttoti",
  "anya-e0102n:1808_3": "paññāvimuttoti evaṃ vacanattho veditabboti.",
  "anya-e0102n:1809": "Saṅkhārupekkhāñāṇaṃ.",
  "anya-e0102n:1810_0": "778. Taṃ panetaṃ purimena ñāṇadvayena atthato ekaṃ. Tenāhu porāṇā – “idaṃ saṅkhārupekkhāñāṇaṃ",
  "anya-e0102n:1810_1": "ekameva tīṇi nāmāni labhati, heṭṭhā muñcitukamyatāñāṇaṃ nāma jātaṃ, majjhe paṭisaṅkhānupassanāñāṇaṃ",
  "anya-e0102n:1810_2": "nāma, ante ca sikhāppattaṃ saṅkhārupekkhāñāṇaṃ nāma”.",
  "anya-e0102n:1811": "779. Pāḷiyampi vuttaṃ –",
  "anya-e0102n:1812_0": "“Kathaṃ muñcitukamyatā-paṭisaṅkhā-santiṭṭhanā paññā saṅkhārupekkhāsu ñāṇaṃ? Uppādaṃ",
  "anya-e0102n:1812_1": "muñcitukamyatā-paṭisaṅkhā-santiṭṭhanā paññā saṅkhārupekkhāsu ñāṇaṃ. Pavattaṃ…pe…",
  "anya-e0102n:1812_2": "nimittaṃ…pe… upāyāsaṃ muñcitukamyatāpaṭisaṅkhā-santiṭṭhanā paññā saṅkhārupekkhāsu",
  "anya-e0102n:1812_3": "ñāṇaṃ. Uppādo dukkhanti…pe… bhayanti…pe… sāmisanti…pe… uppādo saṅkhārāti…pe… upāyāso",
  "anya-e0102n:1812_4": "saṅkhārāti muñcitukamyatā-paṭisaṅkhā-santiṭṭhanā paññā saṅkhārupekkhāsu ñāṇa”nti.",
  "anya-e0102n:1813_0": "780. Tattha muñcitukamyatā ca sā paṭisaṅkhā ca santiṭṭhanā cāti muñcitukamyatā-paṭisaṅkhā-santiṭṭhanā.",
  "anya-e0102n:1813_1": "Iti pubbabhāge nibbidāñāṇena nibbinnassa uppādādīni pariccajitukāmatā muñcitukāmatā.",
  "anya-e0102n:1813_2": "Muñcanassa upāyakaraṇatthaṃ majjhe paṭisaṅkhānaṃ paṭisaṅkhā. Muñcitvā avasāne ajjhupekkhanaṃ",
  "anya-e0102n:1813_3": "santiṭṭhanā. Yaṃ sandhāya “uppādo saṅkhārā, te saṅkhāre ajjhupekkhatīti saṅkhārupekkhā”tiādi",
  "anya-e0102n:1813_4": "vuttaṃ. Evaṃ ekamevidaṃ ñāṇaṃ.",
  "anya-e0102n:1814_0": "781. Apica imāyapi pāḷiyā idaṃ ekamevāti veditabbaṃ. Vuttaṃ hetaṃ – “yā ca muñcitukamyatā,",
  "anya-e0102n:1814_1": "yā ca paṭisaṅkhānupassanā, yā ca saṅkhārupekkhā, ime dhammā ekatthā, byañjanameva nāna”nti.",
  "anya-e0102n:1815_0": "782. Evaṃ adhigatasaṅkhārupekkhassa pana imassa kulaputtassa vipassanā sikhāppattā",
  "anya-e0102n:1815_1": "vuṭṭhānagāminī hoti. Sikhāppattā vipassanāti vā vuṭṭhānagāminīti vā saṅkhārupekkhādiñāṇattayasseva",
  "anya-e0102n:1815_2": "etaṃ nāmaṃ. Sā hi sikhaṃ uttamabhāvaṃ pattattā sikhāppattā. Vuṭṭhānaṃ gacchatīti",
  "anya-e0102n:1815_3": "vuṭṭhānagāminī. Vuṭṭhānaṃ vuccati bahiddhānimittabhūtato abhiniviṭṭhavatthuto ceva",
  "anya-e0102n:1815_4": "ajjhattapavattato ca vuṭṭhahanato maggo, taṃ gacchatīti vuṭṭhānagāminī, maggena saddhiṃ ghaṭiyatīti attho.",
  "anya-e0102n:1816_0": "783. Tatrāyaṃ abhinivesavuṭṭhānānaṃ āvibhāvatthāya mātikā – ajjhattaṃ abhinivisitvā",
  "anya-e0102n:1816_1": "ajjhattā vuṭṭhāti, ajjhattaṃ abhinivisitvā bahiddhā vuṭṭhāti, bahiddhā abhinivisitvā",
  "anya-e0102n:1816_2": "bahiddhā vuṭṭhāti, bahiddhā abhinivisitvā ajjhattā vuṭṭhāti, rūpe abhinivisitvā rūpā",
  "anya-e0102n:1816_3": "vuṭṭhāti, rūpe abhinivisitvā arūpā vuṭṭhāti, arūpe abhinivisitvā arūpā vuṭṭhāti,",
  "anya-e0102n:1816_4": "arūpe abhinivisitvā rūpā vuṭṭhāti, ekappahārena pañcahi khandhehi vuṭṭhāti, aniccato",
  "anya-e0102n:1816_5": "abhinivisitvā aniccato vuṭṭhāti, aniccato abhinivisitvā dukkhato, anattato vuṭṭhāti,",
  "anya-e0102n:1816_6": "dukkhato abhinivisitvā dukkhato, aniccato, anattato vuṭṭhāti, anattato abhinivisitvā",
  "anya-e0102n:1816_7": "anattato, aniccato, dukkhato vuṭṭhāti.",
  "anya-e0102n:1817_0": "784. Kathaṃ? Idhekacco āditova ajjhattasaṅkhāresu abhinivisati, abhinivisitvā te",
  "anya-e0102n:1817_1": "passati. Yasmā pana na suddhaajjhattadassanamatteneva maggavuṭṭhānaṃ hoti, bahiddhāpi",
  "anya-e0102n:1817_2": "daṭṭhabbameva, tasmā parassa khandhepi anupādiṇṇasaṅkhārepi aniccaṃ dukkhamanattāti",
  "anya-e0102n:1817_3": "passati. So kālena ajjhattaṃ sammasati, kālena bahiddhā. Tassevaṃ sammasato ajjhattaṃ",
  "anya-e0102n:1817_4": "sammasanakāle vipassanā maggena saddhiṃ ghaṭiyati. Ayaṃ ajjhattaṃ abhinivisitvā ajjhattā vuṭṭhāti nāma.",
  "anya-e0102n:1818_0": "Sace panassa bahiddhā sammasanakāle vipassanā maggena saddhiṃ ghaṭiyati, ayaṃ ajjhattaṃ",
  "anya-e0102n:1818_1": "abhinivisitvā bahiddhā vuṭṭhāti nāma. Esa nayo bahiddhā abhinivisitvā bahiddhā ca",
  "anya-e0102n:1818_2": "ajjhattā ca vuṭṭhānepi.",
  "anya-e0102n:1819_0": "785. Aparo āditova rūpe abhinivisati, abhinivisitvā bhūtarūpañca upādārūpañca rāsiṃ",
  "anya-e0102n:1819_1": "katvā passati. Yasmā pana na suddharūpadassanamatteneva vuṭṭhānaṃ hoti, arūpampi",
  "anya-e0102n:1819_2": "daṭṭhabbameva. Tasmā taṃ rūpaṃ ārammaṇaṃ katvā uppannaṃ vedanaṃ saññaṃ saṅkhāre viññāṇañca",
  "anya-e0102n:1819_3": "“idaṃ arūpa”nti arūpaṃ passati. So kālena rūpaṃ sammasati, kālena arūpaṃ. Tassevaṃ",
  "anya-e0102n:1819_4": "sammasato rūpasammasanakāle vipassanā maggena saddhiṃ ghaṭiyati, ayaṃ rūpe abhinivisitvā rūpā vuṭṭhāti nāma.",
  "anya-e0102n:1820": "Sace panassa arūpasammasanakāle vipassanā maggena saddhiṃ ghaṭiyati, ayaṃ arūpe abhinivisitvā arūpā vuṭṭhāti nāma. Esa nayo arūpe abhinivisitvā arūpā ca rūpā ca vuṭṭhānepi.",
  "anya-e0102n:1821": "786. “Yaṃkiñci samudayadhammaṃ, sabbaṃ taṃ nirodhadhamma”nti evaṃ abhinivisitvā evameva vuṭṭhānakāle pana ekappahārena pañcahi khandhehi vuṭṭhāti nāma.",
  "anya-e0102n:1822_0": "787. Eko āditova aniccato saṅkhāre sammasati. Yasmā pana na aniccato sammasanamatteneva",
  "anya-e0102n:1822_1": "vuṭṭhānaṃ hoti, dukkhatopi anattatopi sammasitabbameva, tasmā dukkhatopi anattatopi",
  "anya-e0102n:1822_2": "sammasati. Tassevaṃ paṭipannassa aniccato sammasanakāle vuṭṭhānaṃ hoti, ayaṃ aniccato",
  "anya-e0102n:1822_3": "abhinivisitvā aniccato vuṭṭhāti nāma.",
  "anya-e0102n:1823_0": "Sace panassa dukkhato anattato sammasanakāle vuṭṭhānaṃ hoti, ayaṃ aniccato abhinivisitvā",
  "anya-e0102n:1823_1": "dukkhato, anattato vuṭṭhāti nāma. Esa nayo dukkhato anattato abhinivisitvā sesavuṭṭhānesupi.",
  "anya-e0102n:1824_0": "788. Ettha ca yopi aniccato abhiniviṭṭho, yopi dukkhato, yopi anattato, vuṭṭhānakāle",
  "anya-e0102n:1824_1": "ca aniccato vuṭṭhānaṃ hoti. Tayopi janā adhimokkhabahulā honti, saddhindriyaṃ paṭilabhanti,",
  "anya-e0102n:1824_2": "animittavimokkhena vimuccanti, paṭhamamaggakkhaṇe saddhānusārino honti, sattasu ṭhānesu",
  "anya-e0102n:1824_3": "saddhāvimuttā. Sace pana dukkhato vuṭṭhānaṃ hoti, tayopi janā passaddhibahulā honti,",
  "anya-e0102n:1824_4": "samādhindriyaṃ paṭilabhanti, appaṇihitavimokkhena vimuccanti, sabbattha kāyasakkhino",
  "anya-e0102n:1824_5": "honti. Yassa panettha arūpajjhānaṃ pādakaṃ, so aggaphale ubhatobhāgavimutto hoti.",
  "anya-e0102n:1824_6": "Atha nesaṃ anattato vuṭṭhānaṃ hoti, tayopi janā vedabahulā honti, paññindriyaṃ paṭilabhanti,",
  "anya-e0102n:1824_7": "suññatavimokkhena vimuccanti, paṭhamamaggakkhaṇe dhammānusārino honti, chasu ṭhānesu",
  "anya-e0102n:1824_8": "diṭṭhippattā aggaphale paññāvimuttāti.",
  "anya-e0102n:1825": "789. Idāni saddhiṃ purimapacchimañāṇehi imissā vuṭṭhānagāminiyā vipassanāya āvibhāvatthaṃ dvādasa upamā veditabbā. Tāsaṃ idaṃ uddānaṃ –",
  "anya-e0102n:1826": "“Vaggulī kaṇhasappo ca, gharaṃ go yakkhi dārako;",
  "anya-e0102n:1827": "Khuddaṃ pipāsaṃ sītuṇhaṃ, andhakāraṃ visena cā”ti.",
  "anya-e0102n:1828_0": "Imā ca upamā bhayatupaṭṭhānato pabhuti yattha katthaci ñāṇe ṭhatvā āharituṃ vaṭṭeyyuṃ.",
  "anya-e0102n:1828_1": "Imasmiṃ pana ṭhāne āhariyamānāsu bhayatupaṭṭhānato yāva phalañāṇaṃ sabbaṃ pākaṭaṃ",
  "anya-e0102n:1828_2": "hoti, tasmā idheva āharitabbāti vuttā.",
  "anya-e0102n:1829_0": "790. Vaggulīti ekā kira vaggulī “ettha pupphaṃ vā phalaṃ vā labhissāmī”ti pañcasākhe",
  "anya-e0102n:1829_1": "madhukarukkhe nilīyitvā ekaṃ sākhaṃ parāmasitvā na tattha kiñci pupphaṃ phalaṃ vā",
  "anya-e0102n:1829_2": "gayhupagaṃ addasa. Yathā ca ekaṃ, evaṃ dutiyaṃ, tatiyaṃ, catutthaṃ. Pañcamampi sākhaṃ",
  "anya-e0102n:1829_3": "parāmasitvā nāddasa. Sā “aphalo vatāyaṃ rukkho, natthettha kiñci gayhupaga”nti tasmiṃ",
  "anya-e0102n:1829_4": "rukkhe ālayaṃ vissajjetvā ujukāya sākhāya āruyha viṭapantarena sīsaṃ nīharitvā uddhaṃ",
  "anya-e0102n:1829_5": "ulloketvā ākāse uppatitvā aññasmiṃ phalarukkhe nilīyati.",
  "anya-e0102n:1830_0": "Tattha vagguli viya yogāvacaro daṭṭhabbo, pañcasākho madhukarukkho viya pañcupādānakkhandhā,",
  "anya-e0102n:1830_1": "tattha vagguliyā nilīyanaṃ viya yogino khandhapañcake abhiniveso, tassā ekekaṃ sākhaṃ",
  "anya-e0102n:1830_2": "parāmasitvā kiñci gayhupagaṃ adisvā avasesasākhāparāmasanaṃ viya yogino rūpakkhandhaṃ",
  "anya-e0102n:1830_3": "sammasitvā tattha kiñci gayhupagaṃ adisvā avasesakkhandhasammasanaṃ, tassā “aphalo",
  "anya-e0102n:1830_4": "vatāyaṃ rukkho”ti rukkhe ālayavissajjanaṃ viya yogino pañcasupi khandhesu aniccalakkhaṇādidassanavasena",
  "anya-e0102n:1830_5": "nibbinnassa muñcitukamyatādiñāṇattayaṃ, tassā ujukāya sākhāya upari ārohanaṃ viya",
  "anya-e0102n:1830_6": "yogino anulomaṃ, sīsaṃ nīharitvā uddhaṃ ullokanaṃ viya gotrabhuñāṇaṃ, ākāse uppatanaṃ",
  "anya-e0102n:1830_7": "viya maggañāṇaṃ, aññasmiṃ phalarukkhe nilīyanaṃ viya phalañāṇaṃ.",
  "anya-e0102n:1831_0": "791. Kaṇhasappupamā paṭisaṅkhāñāṇe vuttāva. Upamāsaṃsandane panettha sappavissajjanaṃ",
  "anya-e0102n:1831_1": "viya gotrabhuñāṇaṃ, muñcitvā āgatamaggaṃ olokentassa ṭhānaṃ viya maggañāṇaṃ, gantvā",
  "anya-e0102n:1831_2": "abhayaṭṭhāne ṭhānaṃ viya phalañāṇanti ayaṃ viseso.",
  "anya-e0102n:1832_0": "792. Gharanti gharasāmike kira sāyaṃ bhuñjitvā sayanaṃ āruyha niddaṃ okkante gharaṃ",
  "anya-e0102n:1832_1": "ādittaṃ, so pabujjhitvā aggiṃ disvā “bhīto sādhu vatassa sace aḍayhamāno nikkhameyya”nti",
  "anya-e0102n:1832_2": "olokayamāno maggaṃ disvā nikkhamitvā vegena khemaṭṭhānaṃ gantvā ṭhito. Tattha gharasāmikassa",
  "anya-e0102n:1832_3": "bhuñjitvā sayanaṃ āruyha niddokkamanaṃ viya bālaputhujjanassa khandhapañcake “ahaṃ",
  "anya-e0102n:1832_4": "mamā”ti gahaṇaṃ. Pabujjhitvā aggiṃ disvā bhītakālo viya sammāpaṭipadaṃ paṭipajjitvā",
  "anya-e0102n:1832_5": "lakkhaṇaṃ disvā bhayatupaṭṭhānañāṇaṃ, nikkhamanamaggaṃ olokanaṃ viya muñcitukamyatāñāṇaṃ,",
  "anya-e0102n:1832_6": "maggadassanaṃ viya anulomaṃ, nikkhamanaṃ viya gotrabhuñāṇaṃ, vegena gamanaṃ viya",
  "anya-e0102n:1832_7": "maggañāṇaṃ, khemaṭṭhāne ṭhānaṃ viya phalañāṇaṃ.",
  "anya-e0102n:1833_0": "793. Goti ekassa kira kassakassa rattibhāge niddaṃ okkantassa vajaṃ bhinditvā goṇā",
  "anya-e0102n:1833_1": "palātā, so paccūsasamaye tattha gantvā olokento tesaṃ palātabhāvaṃ ñatvā anupadaṃ",
  "anya-e0102n:1833_2": "gantvā rañño goṇe addasa. Te “mayhaṃ goṇā”ti sallakkhetvā āharanto pabhātakāle “na",
  "anya-e0102n:1833_3": "ime mayhaṃ goṇā, rañño goṇā”ti sañjānitvā “yāva maṃ ‘coro aya’nti gahetvā rājapurisā",
  "anya-e0102n:1833_4": "na anayabyasanaṃ pāpenti, tāvadeva palāyissāmī”ti bhīto goṇe pahāya vegena palāyitvā",
  "anya-e0102n:1833_5": "nibbhayaṭṭhāne aṭṭhāsi. Tattha “mayhaṃ goṇā”ti rājagoṇānaṃ gahaṇaṃ viya bālaputhujjanassa",
  "anya-e0102n:1833_6": "“ahaṃ mamā”ti khandhānaṃ gahaṇaṃ, pabhāte “rājagoṇā”ti sañjānanaṃ viya yogino tilakkhaṇavasena",
  "anya-e0102n:1833_7": "khandhānaṃ “aniccā dukkhā anattā”ti sañjānanaṃ, bhītakālo viya bhayatupaṭṭhānañāṇaṃ,",
  "anya-e0102n:1833_8": "vissajjitvā gantukāmatā viya muñcitukamyatā, vissajjanaṃ viya gotrabhu, palāyanaṃ",
  "anya-e0102n:1833_9": "viya maggo, palāyitvā abhayadese ṭhānaṃ viya phalaṃ.",
  "anya-e0102n:1834_0": "794. Yakkhīti eko kira puriso yakkhiniyā saddhiṃ saṃvāsaṃ kappesi, sā rattibhāge",
  "anya-e0102n:1834_1": "“sutto aya”nti mantvā āmakasusānaṃ gantvā manussamaṃsaṃ khādati. So “kuhiṃ esā gacchatī”ti",
  "anya-e0102n:1834_2": "anubandhitvā manussamaṃsaṃ khādamānaṃ disvā tassā amanussibhāvaṃ ñatvā “yāva maṃ",
  "anya-e0102n:1834_3": "na khādati, tāva palāyissāmī”ti bhīto vegena palāyitvā khemaṭṭhāne aṭṭhāsi. Tattha",
  "anya-e0102n:1834_4": "yakkhiniyā saddhiṃ saṃvāso viya khandhānaṃ “ahaṃ mamā”ti gahaṇaṃ, susāne manussamaṃsaṃ",
  "anya-e0102n:1834_5": "khādamānaṃ disvā “yakkhinī aya”nti jānanaṃ viya khandhānaṃ tilakkhaṇaṃ disvā aniccādibhāvajānanaṃ,",
  "anya-e0102n:1834_6": "bhītakālo viya bhayatupaṭṭhānaṃ, palāyitukāmatā viya muñcitukamyatā, susānavijahanaṃ",
  "anya-e0102n:1834_7": "viya gotrabhu, vegena palāyanaṃ viya maggo, abhayadese ṭhānaṃ viya phalaṃ.",
  "anya-e0102n:1835_0": "795. Dārakoti ekā kira puttagiddhinī itthī, sā uparipāsāde nisinnāva antaravīthiyaṃ",
  "anya-e0102n:1835_1": "dārakasaddaṃ sutvā “putto nu kho me kenaci viheṭhiyatī”ti vegasā gantvā “attano putto”ti",
  "anya-e0102n:1835_2": "saññāya paraputtaṃ aggahesi. Sā “paraputto aya”nti sañjānitvā ottappamānā ito cito",
  "anya-e0102n:1835_3": "ca oloketvā “mā heva maṃ koci ‘dārakacorī aya’nti vadeyyā”ti dārakaṃ tattheva oropetvā",
  "anya-e0102n:1835_4": "puna vegasā pāsādaṃ āruyha nisīdi. Tattha attano puttasaññāya paraputtassa gahaṇaṃ",
  "anya-e0102n:1835_5": "viya “ahaṃ mamā”ti pañcakkhandhagahaṇaṃ, “paraputto aya”nti sañjānanaṃ viya tilakkhaṇavasena",
  "anya-e0102n:1835_6": "“nāhaṃ, na mamā”ti sañjānanaṃ, ottappanaṃ viya bhayatupaṭṭhānaṃ, ito cito ca olokanaṃ",
  "anya-e0102n:1835_7": "viya muñcitukamyatāñāṇaṃ, tattheva dārakassa oropanaṃ viya anulomaṃ, oropetvā antaravīthiyaṃ",
  "anya-e0102n:1835_8": "ṭhitakālo viya gotrabhu, pāsādārūhanaṃ viya maggo, āruyha nisīdanaṃ viya phalaṃ.",
  "anya-e0102n:1836_0": "796. Khuddaṃ pipāsaṃ sītuṇhaṃ, andhakāraṃ visena cāti imā pana cha upamā vuṭṭhānagāminiyā",
  "anya-e0102n:1836_1": "vipassanāya ṭhitassa lokuttaradhammābhimukhaninnapoṇapabbhārabhāvadassanatthaṃ vuttā.",
  "anya-e0102n:1836_2": "Yathā hi khuddāya abhibhūto sujighacchito puriso sādurasaṃ bhojanaṃ pattheti, evamevāyaṃ",
  "anya-e0102n:1836_3": "saṃsāravaṭṭajighacchāya phuṭṭho yogāvacaro amatarasaṃ kāyagatāsatibhojanaṃ pattheti.",
  "anya-e0102n:1837": "Yathā ca pipāsito puriso parisussamānakaṇṭhamukho anekaṅgasambhāraṃ pānakaṃ pattheti, evamevāyaṃ saṃsāravaṭṭapipāsāya phuṭṭho yogāvacaro ariyaṃ aṭṭhaṅgikamaggapānakaṃ pattheti.",
  "anya-e0102n:1838": "Yathā pana sītasamphuṭṭho puriso uṇhaṃ pattheti, evamevāyaṃ saṃsāravaṭṭe taṇhāsinehasītena phuṭṭho yogāvacaro kilesasantāpakaṃ maggatejaṃ pattheti.",
  "anya-e0102n:1839": "Yathā ca uṇhasamphuṭṭho puriso sītaṃ pattheti, evamevāyaṃ saṃsāravaṭṭe ekādasaggisantāpasantatto yogāvacaro ekādasaggivūpasamaṃ nibbānaṃ pattheti.",
  "anya-e0102n:1840": "Yathā pana andhakārapareto puriso ālokaṃ pattheti, evamevāyaṃ avijjandhakārena onaddhapariyonaddho yogāvacaro ñāṇālokaṃ maggabhāvanaṃ pattheti.",
  "anya-e0102n:1841_0": "Yathā ca visasamphuṭṭho puriso visaghātanaṃ bhesajjaṃ pattheti, evamevāyaṃ kilesavisasamphuṭṭho",
  "anya-e0102n:1841_1": "yogāvacaro kilesavisanimmathanaṃ amatosadhaṃ nibbānaṃ pattheti. Tena vuttaṃ – “tassevaṃ",
  "anya-e0102n:1841_2": "jānato evaṃ passato tīsu bhavesu…pe… navasu sattāvāsesu cittaṃ patilīyati patikuṭati",
  "anya-e0102n:1841_3": "pativattati na sampasāriyati. Upekkhā vā pāṭikulyatā vā saṇṭhāti. Seyyathāpi nāma",
  "anya-e0102n:1841_4": "padumapalāse īsakapoṇe”ti sabbaṃ pubbe vuttanayeneva veditabbaṃ.",
  "anya-e0102n:1842": "797. Ettāvatā ca panesa patilīnacaro nāma hoti, yaṃ sandhāya vuttaṃ –",
  "anya-e0102n:1843": "“Patilīnacarassa bhikkhuno,",
  "anya-e0102n:1844": "Bhajamānassa vivittamāsanaṃ;",
  "anya-e0102n:1845": "Sāmaggiyamāhu tassa taṃ,",
  "anya-e0102n:1846": "Yo attānaṃ bhavane na dassaye”ti. ;",
  "anya-e0102n:1847_0": "Evamidaṃ saṅkhārupekkhāñāṇaṃ yogino patilīnacarabhāvaṃ niyametvā uttari ariyamaggassāpi",
  "anya-e0102n:1847_1": "bojjhaṅgamaggaṅgajhānaṅgapaṭipadāvimokkhavisesaṃ niyameti. Keci hi therā bojjhaṅgamaggaṅgajhānaṅgānaṃ",
  "anya-e0102n:1847_2": "visesaṃ pādakajjhānaṃ niyametīti vadanti. Keci vipassanāya ārammaṇabhūtā khandhā",
  "anya-e0102n:1847_3": "niyamentīti vadanti. Keci puggalajjhāsayo niyametīti vadanti. Tesampi vādesu ayaṃ",
  "anya-e0102n:1847_4": "pubbabhāgavuṭṭhānagāminivipassanāva niyametīti veditabbā.",
  "anya-e0102n:1848_0": "798. Tatrāyaṃ anupubbikathā – vipassanāniyamena hi sukkhavipassakassa uppannamaggopi,",
  "anya-e0102n:1848_1": "samāpattilābhino jhānaṃ pādakaṃ akatvā uppannamaggopi, paṭhamajjhānaṃ pādakaṃ katvā",
  "anya-e0102n:1848_2": "pakiṇṇakasaṅkhāre sammasitvā uppāditamaggopi paṭhamajjhānikāva honti. Sabbesu satta",
  "anya-e0102n:1848_3": "bojjhaṅgāni aṭṭha maggaṅgāni pañca jhānaṅgāni honti. Tesaṃ hi pubbabhāgavipassanā",
  "anya-e0102n:1848_4": "somanassasahagatāpi upekkhāsahagatāpi hutvā vuṭṭhānakāle saṅkhārupekkhābhāvaṃ patvā",
  "anya-e0102n:1848_5": "somanassasahagatā hoti. Pañcakanaye dutiyatatiyacatutthajjhānāni pādakāni katvā uppāditamaggesu",
  "anya-e0102n:1848_6": "yathākkameneva jhānaṃ caturaṅgikaṃ tivaṅgikaṃ duvaṅgikañca hoti. Sabbesu pana satta",
  "anya-e0102n:1848_7": "maggaṅgāni honti. Catutthe cha bojjhaṅgāni. Ayaṃ viseso pādakajjhānaniyamena ceva",
  "anya-e0102n:1848_8": "vipassanāniyamena ca hoti. Tesampi hi pubbabhāgavipassanā somanassasahagatāpi upekkhāsahagatāpi",
  "anya-e0102n:1848_9": "hoti. Vuṭṭhānagāminī somanassasahagatāva. Pañcamajjhānaṃ pādakaṃ katvā nibbattitamagge",
  "anya-e0102n:1848_10": "pana upekkhācittekaggatāvasena dve jhānaṅgāni bojjhaṅgamaggaṅgāni cha satta ceva.",
  "anya-e0102n:1848_11": "Ayampi viseso ubhayaniyamavasena hoti. Imasmiṃ hi naye pubbabhāgavipassanā somanassasahagatā",
  "anya-e0102n:1848_12": "vā upekkhāsahagatā vā hoti. Vuṭṭhānagāminī upekkhāsahagatāva. Arūpajjhānāni pādakaṃ",
  "anya-e0102n:1848_13": "katvā uppāditamaggepi eseva nayo. Evaṃ pādakajjhānato vuṭṭhāya yekeci saṅkhāre sammasitvā",
  "anya-e0102n:1848_14": "nibbattitamaggassa āsannapadese vuṭṭhitasamāpatti attano sadisabhāvaṃ karoti bhūmivaṇṇo viya godhāvaṇṇassa.",
  "anya-e0102n:1849_0": "799. Dutiyattheravāde pana yato yato samāpattito vuṭṭhāya ye ye samāpattidhamme sammasitvā",
  "anya-e0102n:1849_1": "maggo nibbattito hoti, taṃtaṃsamāpattisadisova hoti. Tatrāpi ca vipassanāniyamo vuttanayeneva veditabbo.",
  "anya-e0102n:1850_0": "800. Tatiyattheravāde attano attano ajjhāsayānurūpena yaṃ yaṃ jhānaṃ pādakaṃ katvā",
  "anya-e0102n:1850_1": "ye ye jhānadhamme sammasitvā maggo nibbattito, taṃtaṃjhānasadisova hoti. Pādakajjhānaṃ",
  "anya-e0102n:1850_2": "pana sammasitajjhānaṃ vā vinā ajjhāsayamatteneva taṃ na ijjhati. Svāyamattho nandakovādasuttena",
  "anya-e0102n:1850_3": "dīpetabbo. Etthāpi ca vipassanāniyamo vuttanayeneva veditabbo. Evaṃ tāva saṅkhārupekkhā",
  "anya-e0102n:1850_4": "bojjhaṅgamaggaṅgajhānaṅgāni niyametīti veditabbā.",
  "anya-e0102n:1851_0": "801. Sace panāyaṃ ādito kilese vikkhambhayamānā dukkhena sappayogena sasaṅkhārena",
  "anya-e0102n:1851_1": "vikkhambhetuṃ asakkhi, dukkhāpaṭipadā nāma hoti. Vipariyāyena sukhāpaṭipadā. Kilese",
  "anya-e0102n:1851_2": "pana vikkhambhetvā vipassanāparivāsaṃ maggapātubhāvaṃ saṇikaṃ kurumānā dandhābhiññā",
  "anya-e0102n:1851_3": "nāma hoti. Vipariyāyena khippābhiññā. Iti ayaṃ saṅkhārupekkhā āgamanīyaṭṭhāne ṭhatvā",
  "anya-e0102n:1851_4": "attano attano maggassa nāmaṃ deti. Tena maggo cattāri nāmāni labhati.",
  "anya-e0102n:1852_0": "Sā panāyaṃ paṭipadā kassaci bhikkhuno nānā hoti, kassaci catūsupi maggesu ekāva.",
  "anya-e0102n:1852_1": "Buddhānaṃ pana cattāropi maggā sukhāpaṭipadā khippābhiññāva ahesuṃ. Tathā dhammasenāpatissa.",
  "anya-e0102n:1852_2": "Mahāmoggallānattherassa pana paṭhamamaggo sukhāpaṭipado khippābhiñño ahosi. Upari",
  "anya-e0102n:1852_3": "tayo dukkhāpaṭipadā dandhābhiññā. Yathā ca paṭipadā, evaṃ adhipatayopi kassaci bhikkhuno",
  "anya-e0102n:1852_4": "catūsu maggesu nānā honti. Kassaci catūsupi ekāva. Evaṃ saṅkhārupekkhā paṭipadāvisesaṃ",
  "anya-e0102n:1852_5": "niyameti. Yathā pana vimokkhavisesaṃ niyameti, taṃ pubbe vuttameva.",
  "anya-e0102n:1853_0": "802. Apica maggo nāma pañcahi kāraṇehi nāmaṃ labhati sarasena vā paccanīkena vā saguṇena",
  "anya-e0102n:1853_1": "vā ārammaṇena vā āgamanena vā. Sace hi saṅkhārupekkhā aniccato saṅkhāre sammasitvā",
  "anya-e0102n:1853_2": "vuṭṭhāti, animittavimokkhena vimuccati. Sace dukkhato sammasitvā vuṭṭhāti, appaṇihitavimokkhena",
  "anya-e0102n:1853_3": "vimuccati. Sace anattato sammasitvā vuṭṭhāti, suññatavimokkhena vimuccati. Idaṃ sarasato nāmaṃ nāma.",
  "anya-e0102n:1854_0": "Yasmā panesa aniccānupassanāya saṅkhārānaṃ ghanavinibbhogaṃ katvā niccanimittadhuvanimittasassatanimittāni",
  "anya-e0102n:1854_1": "pajahanto āgato, tasmā animitto. Dukkhānupassanāya pana sukhasaññaṃ pahāya paṇidhiṃ",
  "anya-e0102n:1854_2": "patthanaṃ sukkhāpetvā āgatattā appaṇihito. Anattānupassanāya attasattapuggalasaññaṃ",
  "anya-e0102n:1854_3": "pahāya saṅkhārānaṃ suññato diṭṭhattā suññatoti idaṃ paccanīkato nāmaṃ nāma.",
  "anya-e0102n:1855": "Rāgādīhi panesa suññattā suññato, rūpanimittādīnaṃ rāganimittādīnaññeva vā abhāvena animitto, rāgapaṇidhiādīnaṃ abhāvato appaṇihitoti idamassa saguṇato nāmaṃ.",
  "anya-e0102n:1856": "Svāyaṃ suññaṃ animittaṃ appaṇihitañca nibbānaṃ ārammaṇaṃ karotītipi suññato animitto appaṇihitoti vuccati. Idamassa ārammaṇato nāmaṃ.",
  "anya-e0102n:1857_0": "803. Āgamanaṃ pana duvidhaṃ vipassanāgamanaṃ maggāgamanañca. Tattha magge vipassanāgamanaṃ",
  "anya-e0102n:1857_1": "labhati, phale maggāgamanaṃ. Anattānupassanā hi suññatā nāma, suññatavipassanāya",
  "anya-e0102n:1857_2": "maggo suññato, aniccānupassanā animittā nāma, animittavipassanāya maggo animitto.",
  "anya-e0102n:1857_3": "Idaṃ pana nāmaṃ na abhidhammapariyāyena labbhati, suttantapariyāyena labbhati. Tatra",
  "anya-e0102n:1857_4": "hi gotrabhuñāṇaṃ animittaṃ nibbānaṃ ārammaṇaṃ katvā animittanāmakaṃ hutvā sayaṃ āgamanīyaṭṭhāne",
  "anya-e0102n:1857_5": "ṭhatvā maggassa nāmaṃ detīti vadanti. Tena maggo animittoti vutto. Maggāgamanena",
  "anya-e0102n:1857_6": "pana phalaṃ animittanti yujjatiyeva. Dukkhānupassanā saṅkhāresu paṇidhiṃ sukkhāpetvā",
  "anya-e0102n:1857_7": "āgatattā appaṇihitā nāma, appaṇihitavipassanāya maggo appaṇihito, appaṇihitamaggassa",
  "anya-e0102n:1857_8": "phalaṃ appaṇihitaṃ. Evaṃ vipassanā attano nāmaṃ maggassa deti, maggo phalassāti idaṃ",
  "anya-e0102n:1857_9": "āgamanato nāmaṃ. Evamayaṃ saṅkhārupekkhā vimokkhavisesaṃ niyametīti.",
  "anya-e0102n:1858": "Saṅkhārupekkhāñāṇaṃ niṭṭhitaṃ.",
  "anya-e0102n:1859": "Anulomañāṇakathā",
  "anya-e0102n:1860_0": "804. Tassa taṃ saṅkhārupekkhāñāṇaṃ āsevantassa bhāventassa bahulīkarontassa adhimokkhasaddhā",
  "anya-e0102n:1860_1": "balavatarā nibbattati, vīriyaṃ supaggahitaṃ hoti, sati sūpaṭṭhitā, cittaṃ susamāhitaṃ,",
  "anya-e0102n:1860_2": "tikkhatarā saṅkhārupekkhā uppajjati. Tassa “dāni maggo uppajjissatī”ti saṅkhārupekkhā",
  "anya-e0102n:1860_3": "saṅkhāre aniccāti vā dukkhāti vā anattāti vā sammasitvā bhavaṅgaṃ otarati. Bhavaṅgānantaraṃ",
  "anya-e0102n:1860_4": "saṅkhārupekkhāya katanayeneva saṅkhāre aniccāti vā dukkhāti vā anattāti vā ārammaṇaṃ",
  "anya-e0102n:1860_5": "kurumānaṃ uppajjati manodvārāvajjanaṃ. Tato bhavaṅgaṃ āvaṭṭetvā uppannassa tassa",
  "anya-e0102n:1860_6": "kiriyacittassānantaraṃ avīcikaṃ cittasantatiṃ anuppabandhamānaṃ tatheva saṅkhāre",
  "anya-e0102n:1860_7": "ārammaṇaṃ katvā uppajjati paṭhamaṃ javanacittaṃ, yaṃ parikammanti vuccati. Tadanantaraṃ",
  "anya-e0102n:1860_8": "tatheva saṅkhāre ārammaṇaṃ katvā uppajjati dutiyaṃ javanacittaṃ, yaṃ upacāranti vuccati.",
  "anya-e0102n:1860_9": "Tadanantarampi tatheva saṅkhāre ārammaṇaṃ katvā uppajjati tatiyaṃ javanacittaṃ, yaṃ",
  "anya-e0102n:1860_10": "anulomanti vuccati. Idaṃ nesaṃ pāṭiyekkaṃ nāmaṃ.",
  "anya-e0102n:1861_0": "Avisesena pana tividhampetaṃ āsevanantipi parikammantipi upacārantipi anulomantipi",
  "anya-e0102n:1861_1": "vattuṃ vaṭṭati. Kissānulomaṃ? Purimabhāgapacchimabhāgānaṃ. Tañhi purimānaṃ aṭṭhannaṃ",
  "anya-e0102n:1861_2": "vipassanāñāṇānaṃ tathakiccatāya ca anulometi, upari ca sattatiṃsāya bodhipakkhiyadhammānaṃ.",
  "anya-e0102n:1861_3": "Tañhi aniccalakkhaṇādivasena saṅkhāre ārabbha pavattattā, “udayabbayavantānaṃyeva",
  "anya-e0102n:1861_4": "vata dhammānaṃ udayabbayañāṇaṃ uppādavaye addasā”ti ca, “bhaṅgavantānaṃyeva vata",
  "anya-e0102n:1861_5": "bhaṅgānupassanaṃ bhaṅgaṃ addasā”ti ca, “sabhayaṃyeva vata bhayatupaṭṭhānassa bhayato",
  "anya-e0102n:1861_6": "upaṭṭhita”nti ca, “sādīnaveyeva vata ādīnavānupassanaṃ ādīnavaṃ addasā”ti ca, “nibbinditabbeyeva",
  "anya-e0102n:1861_7": "vata nibbidāñāṇaṃ nibbinna”nti ca, “muñcitabbamhiyeva vata muñcitukamyatāñāṇaṃ muñcitukāmaṃ",
  "anya-e0102n:1861_8": "jāta”nti ca, “paṭisaṅkhātabbaṃyeva vata paṭisaṅkhāñāṇena paṭisaṅkhāta”nti ca, “upekkhitabbaṃyeva",
  "anya-e0102n:1861_9": "vata saṅkhārupekkhāya upekkhita”nti ca atthato vadamānaṃ viya imesañca aṭṭhannaṃ",
  "anya-e0102n:1861_10": "ñāṇānaṃ tathakiccatāya anulometi, upari ca sattatiṃsāya bodhipakkhiyadhammānaṃ tāya",
  "anya-e0102n:1861_11": "paṭipattiyā pattabbattā.",
  "anya-e0102n:1862_0": "Yathā hi dhammiko rājā vinicchayaṭṭhāne nisinno vohārikamahāmattānaṃ vinicchayaṃ",
  "anya-e0102n:1862_1": "sutvā agatigamanaṃ pahāya majjhatto hutvā “evaṃ hotū”ti anumodamāno tesañca vinicchayassa",
  "anya-e0102n:1862_2": "anulometi, porāṇassa ca rājadhammassa, evaṃsampadamidaṃ veditabbaṃ. Rājā viya hi",
  "anya-e0102n:1862_3": "anulomañāṇaṃ, aṭṭha vohārikamahāmattā viya aṭṭha ñāṇāni, porāṇo rājadhammo viya sattatiṃsa",
  "anya-e0102n:1862_4": "bodhipakkhiyā. Tattha yathā rājā “evaṃ hotū”ti vadamāno vohārikānañca vinicchayassa,",
  "anya-e0102n:1862_5": "rājadhammassa ca anulometi, evamidaṃ aniccādivasena saṅkhāre ārabbha uppajjamānaṃ",
  "anya-e0102n:1862_6": "aṭṭhannañca ñāṇānaṃ tathakiccatāya anulometi, upari ca sattatiṃsāya bodhipakkhiyadhammānaṃ.",
  "anya-e0102n:1862_7": "Teneva saccānulomikañāṇanti vuccatīti.",
  "anya-e0102n:1863": "Anulomañāṇaṃ niṭṭhitaṃ.",
  "anya-e0102n:1864": "Vuṭṭhānagāminīvipassanākathā",
  "anya-e0102n:1865_0": "805. Idañca pana anulomañāṇaṃ saṅkhārārammaṇāya vuṭṭhānagāminiyā vipassanāya pariyosānaṃ",
  "anya-e0102n:1865_1": "hoti. Sabbena sabbaṃ pana gotrabhuñāṇaṃ vuṭṭhānagāminiyā vipassanāya pariyosānaṃ.",
  "anya-e0102n:1865_2": "Idāni tassāyeva vuṭṭhānagāminiyā vipassanāya asammohatthaṃ ayaṃ suttasaṃsandanā veditabbā.",
  "anya-e0102n:1866": "Seyyathidaṃ –",
  "anya-e0102n:1867_0": "Ayañhi vuṭṭhānagāminī vipassanā saḷāyatanavibhaṅgasutte “atammayataṃ, bhikkhave,",
  "anya-e0102n:1867_1": "nissāya atammayataṃ āgamma yāyaṃ upekkhā ekattā ekattasitā, taṃ pajahatha taṃ samatikkamathā”ti",
  "anya-e0102n:1867_2": "evaṃ atammayatāti vuttā.",
  "anya-e0102n:1868": "Alagaddasuttante “nibbindaṃ virajjati, virāgā vimuccatī”ti evaṃ nibbidāti vuttā.",
  "anya-e0102n:1869": "Susimasuttante “pubbe kho, susima, dhammaṭṭhitiñāṇaṃ, pacchā nibbāne ñāṇa”nti evaṃ dhammaṭṭhitiñāṇanti vuttā.",
  "anya-e0102n:1870": "Poṭṭhapādasuttante “saññā kho, poṭṭhapāda, paṭhamaṃ uppajjati, pacchā ñāṇa”nti evaṃ saññagganti vuttā.",
  "anya-e0102n:1871": "Dasuttarasuttante “paṭipadāñāṇadassanavisuddhi pārisuddhipadhāniyaṅga”nti evaṃ pārisuddhipadhāniyaṅganti vuttā.",
  "anya-e0102n:1872": "Paṭisambhidāmagge “yā ca muñcitukamyatā yā ca paṭisaṅkhānupassanā yā ca saṅkhārupekkhā, ime dhammā ekatthā byañjanameva nāna”nti evaṃ tīhi nāmehi vuttā.",
  "anya-e0102n:1873": "Paṭṭhāne “anulomaṃ gotrabhussa, anulomaṃ vodānassā”ti evaṃ tīhi nāmehi vuttā.",
  "anya-e0102n:1874": "Rathavinītasuttante “kiṃ panāvuso, paṭipadāñāṇadassanavisuddhatthaṃ bhagavati brahmacariyaṃ vussatī”ti evaṃ paṭipadāñāṇadassanavisuddhīti vuttā.",
  "anya-e0102n:1875": "Itinekehi nāmehi, kittitā yā mahesinā;",
  "anya-e0102n:1876": "Vuṭṭhānagāminī santā, parisuddhā vipassanā.",
  "anya-e0102n:1877": "Vuṭṭhātukāmo saṃsāra-dukkhapaṅkā mahabbhayā;",
  "anya-e0102n:1878": "Kareyya satataṃ tattha, yogaṃ paṇḍitajātikoti.",
  "anya-e0102n:1879": "Iti sādhujanapāmojjatthāya kate visuddhimagge",
  "anya-e0102n:1880": "Paññābhāvanādhikāre",
  "anya-e0102n:1881": "Paṭipadāñāṇadassanavisuddhiniddeso nāma",
  "anya-e0102n:1882": "Ekavīsatimo paricchedo.",
  "anya-e0102n:1883": "22. Ñāṇadassanavisuddhiniddeso",
  "anya-e0102n:1884": "Paṭhamamaggañāṇakathā",
  "anya-e0102n:1885_0": "806. Ito paraṃ gotrabhuñāṇaṃ hoti, taṃ maggassa āvajjanaṭṭhāniyattā neva paṭipadāñāṇadassanavisuddhiṃ",
  "anya-e0102n:1885_1": "na ñāṇadassanavisuddhiṃ bhajati, antarā abbohārikameva hoti. Vipassanāsote patitattā",
  "anya-e0102n:1885_2": "pana vipassanāti saṅkhaṃ gacchati. Sotāpattimaggo sakadāgāmimaggo anāgāmimaggo arahattamaggoti",
  "anya-e0102n:1885_3": "imesu pana catūsu maggesu ñāṇaṃ ñāṇadassanavisuddhi nāma.",
  "anya-e0102n:1886_0": "Tattha paṭhamamaggañāṇaṃ tāva sampādetukāmena aññaṃ kiñci kātabbaṃ nāma natthi. Yañhi",
  "anya-e0102n:1886_1": "anena kātabbaṃ siyā, taṃ anulomāvasānaṃ vipassanaṃ uppādentena katameva. Evaṃ uppannaanulomañāṇassa",
  "anya-e0102n:1886_2": "panassa tehi tīhipi anulomañāṇehi attano balānurūpena thūlathūle saccapaṭicchādake",
  "anya-e0102n:1886_3": "tamamhi antaradhāpite sabbasaṅkhāragatesu cittaṃ na pakkhandati, na santiṭṭhati,",
  "anya-e0102n:1886_4": "nādhimuccati, na sajjati, na laggati, na bajjhati. Padumapalāsato udakaṃ viya patilīyati",
  "anya-e0102n:1886_5": "patikuṭati pativattati. Sabbaṃ nimittārammaṇampi sabbaṃ pavattārammaṇampi palibodhato",
  "anya-e0102n:1886_6": "upaṭṭhāti. Athassa sabbasmiṃ nimittapavattārammaṇe palibodhato upaṭṭhite anulomañāṇassa",
  "anya-e0102n:1886_7": "āsevanante animittaṃ appavattaṃ visaṅkhāraṃ nirodhaṃ nibbānaṃ ārammaṇaṃ kurumānaṃ",
  "anya-e0102n:1886_8": "puthujjanagottaṃ puthujjanasaṅkhaṃ puthujjanabhūmiṃ atikkamamānaṃ ariyagottaṃ ariyasaṅkhaṃ",
  "anya-e0102n:1886_9": "ariyabhūmiṃ okkamamānaṃ nibbānārammaṇe paṭhamāvaṭṭanapaṭhamābhogapaṭhamasamannāhārabhūtaṃ",
  "anya-e0102n:1886_10": "maggassa anantarasamanantarāsevanaupanissayanatthivigatavasena chahi ākārehi paccayabhāvaṃ",
  "anya-e0102n:1886_11": "sādhayamānaṃ sikhāppattaṃ vipassanāya muddhabhūtaṃ apunarāvaṭṭakaṃ uppajjati gotrabhuñāṇaṃ.",
  "anya-e0102n:1887": "Yaṃ sandhāya vuttaṃ –",
  "anya-e0102n:1888_0": "“Kathaṃ bahiddhā vuṭṭhānavivaṭṭane paññā gotrabhuñāṇaṃ? Uppādaṃ abhibhuyyatīti gotrabhu.",
  "anya-e0102n:1888_1": "Pavattaṃ…pe… upāyāsaṃ abhibhuyyatīti gotrabhu. Bahiddhā saṅkhāranimittaṃ abhibhuyyatīti",
  "anya-e0102n:1888_2": "gotrabhu. Anuppādaṃ pakkhandatīti gotrabhu. Appavattaṃ…pe… anupāyāsaṃ nirodhaṃ nibbānaṃ",
  "anya-e0102n:1888_3": "pakkhandatīti gotrabhu. Uppādaṃ abhibhuyyitvā anuppādaṃ pakkhandatīti gotrabhū”ti",
  "anya-e0102n:1888_4": "sabbaṃ vitthāretabbaṃ.",
  "anya-e0102n:1889_0": "807. Tatrāyaṃ ekāvajjanena ekavīthiyaṃ pavattamānānampi anulomagotrabhūnaṃ nānārammaṇe",
  "anya-e0102n:1889_1": "pavattanākāradīpikā upamā – yathā hi mahāmātikaṃ laṅghitvā paratīre patiṭṭhātukāmo",
  "anya-e0102n:1889_2": "puriso vegena dhāvitvā mātikāya orimatīre rukkhasākhāya bandhitvā olambitaṃ rajjuṃ",
  "anya-e0102n:1889_3": "vā yaṭṭhiṃ vā gahetvā ullaṅghitvā paratīraninnapoṇapabbhārakāyo hutvā paratīrassa",
  "anya-e0102n:1889_4": "uparibhāgaṃ patto taṃ muñcitvā vedhamāno paratīre patitvā saṇikaṃ patiṭṭhāti, evamevāyaṃ",
  "anya-e0102n:1889_5": "yogāvacaropi bhavayonigatiṭṭhitinivāsānaṃ paratīrabhūte nibbāne patiṭṭhātukāmo udayabbayānupassanādinā",
  "anya-e0102n:1889_6": "vegena dhāvitvā attabhāvarukkhasākhāya bandhitvā olambitaṃ rūparajjuṃ vā vedanādīsu",
  "anya-e0102n:1889_7": "aññataradaṇḍaṃ vā aniccanti vā dukkhanti vā anattāti vāti anulomāvajjanena gahetvā",
  "anya-e0102n:1889_8": "taṃ amuñcamānova paṭhamena anulomacittena ullaṅghitvā dutiyena paratīraninnapoṇapabbhārakāyo",
  "anya-e0102n:1889_9": "viya nibbānaninnapoṇapabbhāramānaso hutvā tatiyena paratīrassa uparibhāgaṃ patto",
  "anya-e0102n:1889_10": "viya idāni pattabbassa nibbānassa āsanno hutvā tassa cittassa nirodhena taṃ saṅkhārārammaṇaṃ",
  "anya-e0102n:1889_11": "muñcitvā gotrabhucittena visaṅkhāre paratīrabhūte nibbāne patati. Ekārammaṇe pana",
  "anya-e0102n:1889_12": "aladdhāsevanatāya vedhamāno so puriso viya na tāva suppatiṭṭhito hoti, tato maggañāṇena patiṭṭhātīti.",
  "anya-e0102n:1890_0": "808. Tattha anulomaṃ saccapaṭicchādakaṃ kilesatamaṃ vinodetuṃ sakkoti, na nibbānamārammaṇaṃ",
  "anya-e0102n:1890_1": "kātuṃ. Gotrabhu nibbānameva ārammaṇaṃ kātuṃ sakkoti, na saccapaṭicchādakaṃ tamaṃ",
  "anya-e0102n:1890_2": "vinodetuṃ. Tatrāyaṃ upamā – eko kira cakkhumā puriso “nakkhattayogaṃ jānissāmī”ti",
  "anya-e0102n:1890_3": "rattibhāge nikkhamitvā candaṃ passituṃ uddhaṃ ullokesi, tassa valāhakehi paṭicchannattā",
  "anya-e0102n:1890_4": "cando na paññāyittha. Atheko vāto uṭṭhahitvā thūlathūle valāhake viddhaṃseti. Aparo",
  "anya-e0102n:1890_5": "majjhime, aparo sukhumeti. Tato so puriso vigatavalāhake nabhe candaṃ disvā nakkhattayogaṃ aññāsi.",
  "anya-e0102n:1891_0": "Tattha tayo valāhakā viya saccapaṭicchādakathūlamajjhimasukhumaṃ kilesandhakāraṃ,",
  "anya-e0102n:1891_1": "tayo vātā viya tīṇi anulomacittāni, cakkhumā puriso viya gotrabhuñāṇaṃ, cando viya",
  "anya-e0102n:1891_2": "nibbānaṃ, ekekassa vātassa yathākkamena valāhakaviddhaṃsanaṃ viya ekekassa anulomacittassa",
  "anya-e0102n:1891_3": "saccapaṭicchādakatamavinodanaṃ, vigatavalāhake nabhe tassa purisassa visuddhacandadassanaṃ",
  "anya-e0102n:1891_4": "viya vigate saccapaṭicchādake tame gotrabhuñāṇassa visuddhanibbānadassanaṃ.",
  "anya-e0102n:1892_0": "Yatheva hi tayo vātā candapaṭicchādake valāhakeyeva viddhaṃsetuṃ sakkonti, na candaṃ",
  "anya-e0102n:1892_1": "daṭṭhuṃ, evaṃ anulomāni saccapaṭicchādakaṃ tamaññeva vinodetuṃ sakkonti, na nibbānaṃ",
  "anya-e0102n:1892_2": "daṭṭhuṃ. Yathā so puriso candameva daṭṭhuṃ sakkoti, na valāhake viddhaṃsetuṃ, evaṃ",
  "anya-e0102n:1892_3": "gotrabhuñāṇaṃ nibbānameva daṭṭhuṃ sakkoti, na kilesatamaṃ vinodetuṃ. Teneva cetaṃ",
  "anya-e0102n:1892_4": "maggassa āvajjananti vuccati. Tañhi anāvajjanampi samānaṃ āvajjanaṭṭhāne ṭhatvā “evaṃ",
  "anya-e0102n:1892_5": "nibbattāhī”ti maggassa saññaṃ datvā viya nirujjhati. Maggopi tena dinnasaññaṃ amuñcitvāva",
  "anya-e0102n:1892_6": "avīcisantativasena taṃ ñāṇaṃ anuppabandhamāno anibbiddhapubbaṃ apadālitapubbaṃ lobhakkhandhaṃ",
  "anya-e0102n:1892_7": "dosakkhandhaṃ mohakkhandhaṃ nibbijjhamānova padālayamānova nibbattati.",
  "anya-e0102n:1893_0": "809. Tatrāyaṃ upamā – eko kira issāso aṭṭhausabhamatte padese phalakasataṃ ṭhapāpetvā",
  "anya-e0102n:1893_1": "vatthena mukhaṃ veṭhetvā saraṃ sannahitvā cakkayante aṭṭhāsi. Añño puriso cakkayantaṃ",
  "anya-e0102n:1893_2": "āvijjhitvā yadā issāsassa phalakaṃ abhimukhaṃ hoti, tadā tattha daṇḍakena saññaṃ",
  "anya-e0102n:1893_3": "deti. Issāso daṇḍakasaññaṃ amuñcitvāva saraṃ khipitvā phalakasataṃ nibbijjhati. Tattha",
  "anya-e0102n:1893_4": "daṇḍakasaññaṃ viya gotrabhuñāṇaṃ, issāso viya maggañāṇaṃ. Issāsassa daṇḍakasaññaṃ",
  "anya-e0102n:1893_5": "amuñcitvāva phalakasatanibbijjhanaṃ viya maggañāṇassa gotrabhuñāṇena dinnasaññaṃ",
  "anya-e0102n:1893_6": "amuñcitvāva nibbānaṃ ārammaṇaṃ katvā anibbiddhapubbānaṃ apadālitapubbānaṃ lobhadosamohakkhandhānaṃ",
  "anya-e0102n:1893_7": "nibbijjhanapadālanaṃ.",
  "anya-e0102n:1894_0": "810. Na kevalañcesa maggo lobhakkhandhādīnaṃ nibbijjhanameva karoti, apica kho anamataggasaṃsāravaṭṭadukkhasamuddaṃ",
  "anya-e0102n:1894_1": "soseti, sabbaapāyadvārāni pidahati, sattannaṃ ariyadhanānaṃ sammukhībhāvaṃ karoti,",
  "anya-e0102n:1894_2": "aṭṭhaṅgikaṃ micchāmaggaṃ pajahati, sabbaverabhayāni vūpasameti, sammāsambuddhassa",
  "anya-e0102n:1894_3": "orasaputtabhāvaṃ upaneti, aññesañca anekasatānaṃ ānisaṃsānaṃ paṭilābhāya saṃvattatīti",
  "anya-e0102n:1894_4": "evaṃ anekānisaṃsadāyakena sotāpattimaggena sampayuttaṃ ñāṇaṃ sotāpattimagge ñāṇanti.",
  "anya-e0102n:1895": "Paṭhamamaggañāṇaṃ niṭṭhitaṃ.",
  "anya-e0102n:1896": "Sotāpannapuggalakathā",
  "anya-e0102n:1897_0": "811. Imassa pana ñāṇassa anantaraṃ tasseva vipākabhūtāni dve tīṇi vā phalacittāni",
  "anya-e0102n:1897_1": "uppajjanti. Anantaravipākattāyeva hi lokuttarakusalānaṃ “samādhimānantarikaññamāhū”ti",
  "anya-e0102n:1897_2": "ca “dandhaṃ ānantarikaṃ pāpuṇāti āsavānaṃ khayāyā”ti ca ādi vuttaṃ. Keci pana ekaṃ",
  "anya-e0102n:1897_3": "dve tīṇi cattāri vā phalacittānīti vadanti, taṃ na gahetabbaṃ.",
  "anya-e0102n:1898_0": "Anulomassa hi āsevanante gotrabhuñāṇaṃ uppajjati. Tasmā sabbantimena paricchedena",
  "anya-e0102n:1898_1": "dvīhi anulomacittehi bhavitabbaṃ. Na hi ekaṃ āsevanapaccayaṃ labhati, sattacittaparamā",
  "anya-e0102n:1898_2": "ca ekāvajjanavīthi. Tasmā yassa dve anulomāni, tassa tatiyaṃ gotrabhu catutthaṃ maggacittaṃ",
  "anya-e0102n:1898_3": "tīṇi phalacittāni honti. Yassa tīṇi anulomāni, tassa catutthaṃ gotrabhu pañcamaṃ",
  "anya-e0102n:1898_4": "maggacittaṃ dve phalacittāni honti. Tena vuttaṃ “dve tīṇi vā phalacittāni uppajjantī”ti.",
  "anya-e0102n:1899_0": "Keci pana yassa cattāri anulomāni, tassa pañcamaṃ gotrabhu chaṭṭhaṃ maggacittaṃ ekaṃ",
  "anya-e0102n:1899_1": "phalacittanti vadanti, taṃ pana yasmā catutthaṃ pañcamaṃ vā appeti, na tato paraṃ",
  "anya-e0102n:1899_2": "āsannabhavaṅgattāti paṭikkhittaṃ. Tasmā na sārato paccetabbaṃ.",
  "anya-e0102n:1900_0": "812. Ettāvatā ca panesa sotāpanno nāma dutiyo ariyapuggalo hoti. Bhusaṃ pamattopi",
  "anya-e0102n:1900_1": "hutvā sattakkhattuṃ devesu ca manussesu ca sandhāvitvā saṃsaritvā dukkhassantassa",
  "anya-e0102n:1900_2": "karaṇasamattho hoti. Phalapariyosāne panassa cittaṃ bhavaṅgaṃ otarati, tato bhavaṅgaṃ",
  "anya-e0102n:1900_3": "upacchinditvā maggapaccavekkhaṇatthāya uppajjati manodvārāvajjanaṃ, tasmiṃ niruddhe",
  "anya-e0102n:1900_4": "paṭipāṭiyā satta maggapaccavekkhaṇajavanānīti. Puna bhavaṅgaṃ otaritvā teneva nayena",
  "anya-e0102n:1900_5": "phalādīnaṃ paccavekkhaṇatthāya āvajjanādīni uppajjanti. Yesaṃ uppattiyā esa maggaṃ",
  "anya-e0102n:1900_6": "paccavekkhati, phalaṃ paccavekkhati, pahīnakilese paccavekkhati, avasiṭṭhakilese",
  "anya-e0102n:1900_7": "paccavekkhati, nibbānaṃ paccavekkhati.",
  "anya-e0102n:1901_0": "So hi “iminā vatāhaṃ maggena āgato”ti maggaṃ paccavekkhati, tato “ayaṃ me ānisaṃso",
  "anya-e0102n:1901_1": "laddho”ti phalaṃ paccavekkhati. Tato “ime nāma me kilesā pahīnā”ti pahīnakilese paccavekkhati.",
  "anya-e0102n:1901_2": "Tato “ime nāma me kilesā avasiṭṭhā”ti uparimaggattayavajjhe kilese paccavekkhati.",
  "anya-e0102n:1901_3": "Avasāne ca “ayaṃ me dhammo ārammaṇato paṭividdho”ti amataṃ nibbānaṃ paccavekkhati.",
  "anya-e0102n:1901_4": "Iti sotāpannassa ariyasāvakassa pañca paccavekkhaṇāni honti. Yathā ca sotāpannassa,",
  "anya-e0102n:1901_5": "evaṃ sakadāgāmianāgāmīnampi. Arahato pana avasiṭṭhakilesapaccavekkhaṇaṃ nāma natthīti.",
  "anya-e0102n:1901_6": "Evaṃ sabbānipi ekūnavīsati paccavekkhaṇāni nāma.",
  "anya-e0102n:1902_0": "Ukkaṭṭhaparicchedoyeva ceso. Pahīnāvasiṭṭhakilesapaccavekkhaṇañhi sekkhānampi hoti",
  "anya-e0102n:1902_1": "vā na vā. Tassa hi paccavekkhaṇassa abhāveneva mahānāmo bhagavantaṃ pucchi “kosu",
  "anya-e0102n:1902_2": "nāma me dhammo ajjhattaṃ appahīno, yena me ekadā lobhadhammāpi cittaṃ pariyādāya",
  "anya-e0102n:1902_3": "tiṭṭhantī”ti sabbaṃ vitthārato veditabbaṃ.",
  "anya-e0102n:1903": "Dutiyamaggañāṇakathā",
  "anya-e0102n:1904_0": "813. Evaṃ paccavekkhitvā pana so sotāpanno ariyasāvako tasmiññeva vā āsane nisinno,",
  "anya-e0102n:1904_1": "aparena vā samayena kāmarāgabyāpādānaṃ tanubhāvāya dutiyāya bhūmiyā pattiyā yogaṃ",
  "anya-e0102n:1904_2": "karoti. So indriyabalabojjhaṅgāni samodhānetvā tadeva rūpavedanāsaññāsaṅkhāraviññāṇabhedaṃ",
  "anya-e0102n:1904_3": "saṅkhāragataṃ aniccaṃ dukkhamanattāti ñāṇena parimaddati, parivatteti, vipassanāvīthiṃ",
  "anya-e0102n:1904_4": "ogāhati. Tassevaṃ paṭipannassa vuttanayeneva saṅkhārupekkhāvasāne ekāvajjanena anulomagotrabhuñāṇesu",
  "anya-e0102n:1904_5": "uppannesu gotrabhuanantaraṃ sakadāgāmimaggo uppajjati. Tena sampayuttaṃ ñāṇaṃ sakadāgāmimagge ñāṇanti.",
  "anya-e0102n:1905": "Dutiyañāṇaṃ niṭṭhitaṃ.",
  "anya-e0102n:1906": "Tatiyamaggañāṇakathā",
  "anya-e0102n:1907_0": "814. Imassāpi ñāṇassa anantaraṃ vuttanayeneva phalacittāni veditabbāni. Ettāvatā",
  "anya-e0102n:1907_1": "cesa sakadāgāmī nāma catuttho ariyapuggalo hoti sakiṃdeva imaṃ lokaṃ āgantvā dukkhassantakaraṇasamattho.",
  "anya-e0102n:1907_2": "Tato paraṃ paccavekkhaṇaṃ vuttanayameva.",
  "anya-e0102n:1908_0": "Evaṃ paccavekkhitvā ca so sakadāgāmī ariyasāvako tasmiññeva vā āsane nisinno aparena",
  "anya-e0102n:1908_1": "vā samayena kāmarāgabyāpādānaṃ anavasesappahānāya tatiyāya bhūmiyā pattiyā yogaṃ",
  "anya-e0102n:1908_2": "karoti, so indriyabalabojjhaṅgāni samodhānetvā tadeva saṅkhāragataṃ aniccaṃ dukkhamanattāti",
  "anya-e0102n:1908_3": "ñāṇena parimaddati, parivatteti, vipassanāvīthiṃ ogāhati. Tassevaṃ paṭipannassa vuttanayeneva",
  "anya-e0102n:1908_4": "saṅkhārupekkhāvasāne ekāvajjanena anulomagotrabhuñāṇesu uppannesu gotrabhuanantaraṃ",
  "anya-e0102n:1908_5": "anāgāmimaggo uppajjati, tena sampayuttaṃ ñāṇaṃ anāgāmimagge ñāṇanti.",
  "anya-e0102n:1909": "Tatiyañāṇaṃ niṭṭhitaṃ.",
  "anya-e0102n:1910": "Catutthamaggañāṇakathā",
  "anya-e0102n:1911_0": "815. Imassapi ñāṇassa anantaraṃ vuttanayeneva phalacittāni veditabbāni. Ettāvatā",
  "anya-e0102n:1911_1": "cesa anāgāmī nāma chaṭṭho ariyapuggalo hoti opapātiko tatthaparinibbāyī anāvattidhammo",
  "anya-e0102n:1911_2": "paṭisandhivasena imaṃ lokaṃ puna anāgantā. Tato paraṃ paccavekkhaṇaṃ vuttanayameva.",
  "anya-e0102n:1912_0": "Evaṃ paccavekkhitvā ca so anāgāmī ariyasāvako tasmiññeva vā āsane nisinno, aparena",
  "anya-e0102n:1912_1": "vā samayena rūpārūparāgamānauddhaccaavijjānaṃ anavasesappahānāya catutthāya bhūmiyā",
  "anya-e0102n:1912_2": "pattiyā yogaṃ karoti, so indriyabalabojjhaṅgāni samodhānetvā tadeva saṅkhāragataṃ",
  "anya-e0102n:1912_3": "aniccaṃ dukkhamanattāti ñāṇena parimaddati, parivatteti, vipassanāvīthiṃ ogāhati.",
  "anya-e0102n:1912_4": "Tassevaṃ paṭipannassa vuttanayeneva saṅkhārupekkhāvasāne ekāvajjanena anulomagotrabhuñāṇesu",
  "anya-e0102n:1912_5": "uppannesu gotrabhuanantaraṃ arahattamaggo uppajjati, tena sampayuttaṃ ñāṇaṃ arahattamagge ñāṇanti.",
  "anya-e0102n:1913": "Catutthañāṇaṃ niṭṭhitaṃ.",
  "anya-e0102n:1914": "Arahantapuggalakathā",
  "anya-e0102n:1915_0": "816. Imassapi ñāṇassa anantaraṃ vuttanayeneva phalacittāni veditabbāni. Ettāvatā",
  "anya-e0102n:1915_1": "cesa arahā nāma aṭṭhamo ariyapuggalo hoti mahākhīṇāsavo antimadehadhārī ohitabhāro",
  "anya-e0102n:1915_2": "anuppattasadattho parikkhīṇabhavasaṃyojano sammādaññā vimutto sadevakassa lokassa aggadakkhiṇeyyoti.",
  "anya-e0102n:1916_0": "Iti yaṃ taṃ vuttaṃ “sotāpattimaggo sakadāgāmimaggo anāgāmimaggo arahattamaggoti imesu",
  "anya-e0102n:1916_1": "pana catūsu maggesu ñāṇaṃ ñāṇadassanavisuddhi nāmā”ti, taṃ imāni iminā anukkamena",
  "anya-e0102n:1916_2": "pattabbāni cattāri ñāṇāni sandhāya vuttaṃ.",
  "anya-e0102n:1917": "Bodhipakkhiyakathā",
  "anya-e0102n:1918": "817. Idāni imissāyeva catuñāṇāya ñāṇadassanavisuddhiyā ānubhāvavijānanatthaṃ –",
  "anya-e0102n:1919": "Paripuṇṇabodhipakkhiya, bhāvo vuṭṭhānabalasamāyogo;",
  "anya-e0102n:1920": "Ye yena pahātabbā, dhammā tesaṃ pahānañca.",
  "anya-e0102n:1921": "Kiccāni pariññādīni, yāni vuttāni abhisamayakāle;",
  "anya-e0102n:1922": "Tāni ca yathāsabhāvena, jānitabbāni sabbānīti.",
  "anya-e0102n:1923_0": "818. Tattha paripuṇṇabodhipakkhiya, bhāvoti bodhipakkhiyānaṃ paripuṇṇabhāvo. Cattāro",
  "anya-e0102n:1923_1": "satipaṭṭhānā, cattāro sammappadhānā, cattāro iddhipādā, pañcindriyāni, pañca balāni,",
  "anya-e0102n:1923_2": "satta bojjhaṅgā, ariyo aṭṭhaṅgiko maggoti hi ime sattatiṃsa dhammā bujjhanaṭṭhena",
  "anya-e0102n:1923_3": "bodhoti laddhanāmassa ariyamaggassa pakkhe bhavattā bodhipakkhiyā nāma. Pakkhe bhavattāti",
  "anya-e0102n:1923_4": "upakārabhāve ṭhitattā.",
  "anya-e0102n:1924_0": "819. Tesu tesu ārammaṇesu okkhanditvā pakkhanditvā upaṭṭhānato paṭṭhānaṃ. Satiyeva",
  "anya-e0102n:1924_1": "paṭṭhānaṃ satipaṭṭhānaṃ. Kāyavedanācittadhammesu panassā asubha-dukkha-anicca-anattākāragahaṇavasena",
  "anya-e0102n:1924_2": "subha-sukha-nicca-atta-saññāpahānakiccasādhanavasena ca pavattito catudhā bhedo hoti.",
  "anya-e0102n:1924_3": "Tasmā cattāro satipaṭṭhānāti vuccanti.",
  "anya-e0102n:1925_0": "820. Padahanti etenāti padhānaṃ. Sobhanaṃ padhānaṃ sammappadhānaṃ. Sammā vā padahanti",
  "anya-e0102n:1925_1": "etenāti sammappadhānaṃ. Sobhanaṃ vā taṃ kilesavirūpattavirahato padhānañca hitasukhanipphādakattena",
  "anya-e0102n:1925_2": "seṭṭhabhāvāvahanato padhānabhāvakāraṇato cāti sammappadhānaṃ. Vīriyassetaṃ adhivacanaṃ.",
  "anya-e0102n:1925_3": "Tayidaṃ uppannānuppannānaṃ akusalānaṃ pahānānuppattikiccaṃ anuppannuppannānañca kusalānaṃ",
  "anya-e0102n:1925_4": "uppattiṭṭhitikiccaṃ sādhayatīti catubbidhaṃ hoti, tasmā cattāro sammappadhānāti vuccanti.",
  "anya-e0102n:1926_0": "821. Pubbe vuttena ijjhanaṭṭhena iddhi. Tassā sampayuttāya pubbaṅgamaṭṭhena phalabhūtāya",
  "anya-e0102n:1926_1": "pubbabhāgakāraṇaṭṭhena ca iddhiyā pādoti iddhipādo. So chandādivasena catubbidho",
  "anya-e0102n:1926_2": "hoti, tasmā cattāro iddhipādāti vuccanti. Yathāha – “cattāro iddhipādā chandiddhipādo",
  "anya-e0102n:1926_3": "cittiddhipādo vīriyiddhipādo vīmaṃsiddhipādo”ti. Ime lokuttarāva. Lokiyā pana “chandañce",
  "anya-e0102n:1926_4": "bhikkhu adhipatiṃ karitvā labhati samādhiṃ, labhati cittassa ekaggataṃ. Ayaṃ vuccati",
  "anya-e0102n:1926_5": "chandasamādhī”tiādivacanato chandādiadhipativasena paṭiladdhadhammāpi honti.",
  "anya-e0102n:1927_0": "822. Assaddhiyakosajjapamādavikkhepasammohānaṃ abhibhavanato abhibhavanasaṅkhātena",
  "anya-e0102n:1927_1": "adhipatiyaṭṭhena indriyaṃ. Assaddhiyādīhi ca anabhibhavanīyato akampiyaṭṭhena balaṃ.",
  "anya-e0102n:1927_2": "Tadubhayampi saddhādivasena pañcavidhaṃ hoti, tasmā pañcindriyāni pañca balānīti vuccanti.",
  "anya-e0102n:1928_0": "823. Bujjhanakasattassa pana aṅgabhāvena satiādayo satta bojjhaṅgā. Niyyānikaṭṭhena",
  "anya-e0102n:1928_1": "ca sammādiṭṭhiādayo aṭṭha maggaṅgā honti. Tena vuttaṃ “satta bojjhaṅgā ariyo aṭṭhaṅgiko maggo”ti.",
  "anya-e0102n:1929_0": "824. Iti ime sattatiṃsa bodhipakkhiyadhammā pubbabhāge lokiyavipassanāya vattamānāya",
  "anya-e0102n:1929_1": "cuddasavidhena kāyaṃ pariggaṇhato ca kāyānupassanāsatipaṭṭhānaṃ, navavidhena vedanaṃ",
  "anya-e0102n:1929_2": "pariggaṇhato ca vedanānupassanāsatipaṭṭhānaṃ, soḷasavidhena cittaṃ pariggaṇhato ca",
  "anya-e0102n:1929_3": "cittānupassanāsatipaṭṭhānaṃ, pañcavidhena dhamme pariggaṇhato ca dhammānupassanāsatipaṭṭhānaṃ.",
  "anya-e0102n:1929_4": "Imasmiṃ attabhāve anuppannapubbaṃ parassa uppannaṃ akusalaṃ disvā “yathā paṭipannassetaṃ",
  "anya-e0102n:1929_5": "uppannaṃ, na tathā paṭipajjissāmi evaṃ me etaṃ nuppajjissatī”ti, tassa anuppādāya",
  "anya-e0102n:1929_6": "vāyamanakāle paṭhamaṃ sammappadhānaṃ. Attano samudācārappattaṃ akusalaṃ disvā tassa",
  "anya-e0102n:1929_7": "pahānāya vāyamanakāle dutiyaṃ. Imasmiṃ attabhāve anuppannapubbaṃ jhānaṃ vā vipassanaṃ",
  "anya-e0102n:1929_8": "vā uppādetuṃ vāyamantassa tatiyaṃ. Uppannaṃ yathā na parihāyati, evaṃ punappunaṃ",
  "anya-e0102n:1929_9": "uppādentassa catutthaṃ sammappadhānaṃ. Chandaṃ dhuraṃ katvā kusaluppādanakāle chandiddhipādo.",
  "anya-e0102n:1929_10": "Micchāvācāya viramaṇakāle sammāvācāti evaṃ nānācittesu labbhanti. Imesaṃ pana catunnaṃ",
  "anya-e0102n:1929_11": "ñāṇānaṃ uppattikāle ekacitte labbhanti. Phalakkhaṇe ṭhapetvā cattāro sammappadhāne",
  "anya-e0102n:1929_12": "avasesā tettiṃsa labbhanti.",
  "anya-e0102n:1930_0": "825. Evaṃ ekacitte labbhamānesu cetesu ekāva nibbānārammaṇā sati kāyādīsu subhasaññādippahānakiccasādhanavasena",
  "anya-e0102n:1930_1": "cattāro satipaṭṭhānāti vuccati. Ekameva ca vīriyaṃ anuppannānaṃ anuppādādikiccasādhanavasena",
  "anya-e0102n:1930_2": "cattāro sammappadhānāti vuccati. Sesesu pana hāpanavaḍḍhanaṃ natthi.",
  "anya-e0102n:1931": "826. Apica tesu –",
  "anya-e0102n:1932": "Nava ekavidhā eko, dvedhātha catu pañcadhā;",
  "anya-e0102n:1933": "Aṭṭhadhā navadhā ceva, iti chaddhā bhavanti te.",
  "anya-e0102n:1934_0": "Nava ekavidhāti chando, cittaṃ, pīti, passaddhi, upekkhā, saṅkappo, vācā, kammanto,",
  "anya-e0102n:1934_1": "ājīvoti ime nava chandiddhipādādivasena ekavidhāva honti, na aññaṃ koṭṭhāsaṃ bhajanti.",
  "anya-e0102n:1934_2": "Eko dvedhāti saddhā indriya, balavasena dvedhā ṭhitā. Atha catu pañcadhāti athañño",
  "anya-e0102n:1934_3": "eko catudhā, añño pañcadhā ṭhitoti attho. Tattha samādhi eko indriya, bala, bojjhaṅga,",
  "anya-e0102n:1934_4": "maggaṅgavasena catudhā ṭhito. Paññā tesañca catunnaṃ iddhipādakoṭṭhāsassa ca vasena",
  "anya-e0102n:1934_5": "pañcadhā. Aṭṭhadhā navadhā cevāti aparo eko aṭṭhadhā, eko navadhā ṭhitoti attho.",
  "anya-e0102n:1934_6": "Catusatipaṭṭhāna, indriya, bala, bojjhaṅga, maggaṅgavasena sati aṭṭhadhā ṭhitā. Catusammappadhāna,",
  "anya-e0102n:1934_7": "iddhipāda, indriya, bala, bojjhaṅga, maggaṅgavasena vīriyaṃ navadhāti. Evaṃ –",
  "anya-e0102n:1935": "Cuddaseva asambhinnā, hontete bodhipakkhiyā;",
  "anya-e0102n:1936": "Koṭṭhāsato sattavidhā, sattatiṃsappabhedato.",
  "anya-e0102n:1937": "Sakiccanipphādanato, sarūpena ca vuttito;",
  "anya-e0102n:1938": "Sabbeva ariyamaggassa, sambhave sambhavanti teti.",
  "anya-e0102n:1939": "Evaṃ tāvettha paripuṇṇabodhipakkhiyabhāvo jānitabbo.",
  "anya-e0102n:1940": "Vuṭṭhānabalasamāyogakathā",
  "anya-e0102n:1941_0": "827. Vuṭṭhānabalasamāyogoti vuṭṭhānañceva balasamāyogo ca. Lokiyavipassanā hi nimittārammaṇattā",
  "anya-e0102n:1941_1": "ceva pavattikāraṇassa ca samudayassa asamucchindanato neva nimittā na pavattā vuṭṭhāti.",
  "anya-e0102n:1941_2": "Gotrabhuñāṇaṃ samudayassa asamucchindanato pavattā na vuṭṭhāti. Nibbānārammaṇato",
  "anya-e0102n:1941_3": "pana nimittā vuṭṭhātīti ekato vuṭṭhānaṃ hoti. Tenāha “bahiddhāvuṭṭhānavivaṭṭane paññā",
  "anya-e0102n:1941_4": "gotrabhuñāṇa”nti. Tathā “uppādā vivaṭṭitvā anuppādaṃ pakkhandatīti gotrabhu, pavattā",
  "anya-e0102n:1941_5": "vivaṭṭitvā”ti sabbaṃ veditabbaṃ. Imāni pana cattāripi ñāṇāni animittārammaṇattā nimittato",
  "anya-e0102n:1941_6": "vuṭṭhahanti, samudayassa samucchindanato pavattā vuṭṭhahantīti dubhato vuṭṭhānāni honti.",
  "anya-e0102n:1942": "Tena vuttaṃ –",
  "anya-e0102n:1943": "“Kathaṃ dubhato vuṭṭhānavivaṭṭane paññā magge ñāṇaṃ?",
  "anya-e0102n:1944_0": "“Sotāpattimaggakkhaṇe dassanaṭṭhena sammādiṭṭhi micchādiṭṭhiyā vuṭṭhāti, tadanuvattakakilesehi",
  "anya-e0102n:1944_1": "ca khandhehi ca vuṭṭhāti, bahiddhā ca sabbanimittehi vuṭṭhāti. Tena vuccati dubhato",
  "anya-e0102n:1944_2": "vuṭṭhānavivaṭṭane paññā magge ñāṇaṃ. Abhiniropanaṭṭhena sammāsaṅkappo micchāsaṅkappā…pe…",
  "anya-e0102n:1944_3": "pariggahaṭṭhena sammāvācā micchāvācāya. Samuṭṭhānaṭṭhena sammākammanto. Vodānaṭṭhena",
  "anya-e0102n:1944_4": "sammāājīvo. Paggahaṭṭhena sammāvāyāmo. Upaṭṭhānaṭṭhena sammāsati. Avikkhepaṭṭhena",
  "anya-e0102n:1944_5": "sammāsamādhi micchāsamādhito vuṭṭhāti, tadanuvattakakilesehi ca khandhehi ca vuṭṭhāti,",
  "anya-e0102n:1944_6": "bahiddhā ca sabbanimittehi vuṭṭhāti. Tena vuccati ‘dubhato vuṭṭhānavivaṭṭane paññā magge ñāṇa’nti.",
  "anya-e0102n:1945": "“Sakadāgāmimaggakkhaṇe dassanaṭṭhena sammādiṭṭhi…pe… avikkhepaṭṭhena sammāsamādhi oḷārikā kāmarāgasaṃyojanā paṭighasaṃyojanā oḷārikā kāmarāgānusayā paṭighānusayā vuṭṭhāti…pe….",
  "anya-e0102n:1946": "“Anāgāmimaggakkhaṇe dassanaṭṭhena sammādiṭṭhi…pe… avikkhepaṭṭhena sammāsamādhi anusahagatā kāmarāgasaṃyojanā paṭighasaṃyojanā anusahagatā kāmarāgānusayā paṭighānusayā vuṭṭhāti…pe….",
  "anya-e0102n:1947_0": "“Arahattamaggakkhaṇe dassanaṭṭhena sammādiṭṭhi…pe… avikkhepaṭṭhena sammāsamādhi rūparāgā",
  "anya-e0102n:1947_1": "arūparāgā mānā uddhaccā avijjāya mānānusayā bhavarāgānusayā avijjānusayā vuṭṭhāti,",
  "anya-e0102n:1947_2": "tadanuvattakakilesehi ca khandhehi ca vuṭṭhāti, bahiddhā ca sabbanimittehi vuṭṭhāti.",
  "anya-e0102n:1947_3": "Tena vuccati ‘dubhato vuṭṭhānavivaṭṭane paññā magge ñāṇa”’nti.",
  "anya-e0102n:1948_0": "828. Lokiyānañca aṭṭhannaṃ samāpattīnaṃ bhāvanākāle samathabalaṃ adhikaṃ hoti. Aniccānupassanādīnaṃ",
  "anya-e0102n:1948_1": "bhāvanākāle vipassanābalaṃ. Ariyamaggakkhaṇe pana yuganaddhā te dhammā pavattanti",
  "anya-e0102n:1948_2": "aññamaññaṃ anativattanaṭṭhena. Tasmā imesu catūsupi ñāṇesu ubhayabalasamāyogo hoti. Yathāha –",
  "anya-e0102n:1949_0": "“Uddhaccasahagatakilesehi ca khandhehi ca vuṭṭhahato cittassa ekaggatā avikkhepo",
  "anya-e0102n:1949_1": "samādhi nirodhagocaro, avijjāsahagatakilesehi ca khandhehi ca vuṭṭhahato anupassanaṭṭhena",
  "anya-e0102n:1949_2": "vipassanā nirodhagocarā. Iti vuṭṭhānaṭṭhena samathavipassanā ekarasā honti, yuganaddhā",
  "anya-e0102n:1949_3": "honti, aññamaññaṃ nātivattantīti. Tena vuccati vuṭṭhānaṭṭhena samathavipassanaṃ yuganaddhaṃ bhāvetī”ti.",
  "anya-e0102n:1950": "Evamettha vuṭṭhānabalasamāyogo veditabbo.",
  "anya-e0102n:1951": "Pahātabbadhammapahānakathā",
  "anya-e0102n:1952_0": "829. Ye yena pahātabbā dhammā, tesaṃ pahānañcāti imesu pana catūsu ñāṇesu ye dhammā",
  "anya-e0102n:1952_1": "yena ñāṇena pahātabbā, tesaṃ pahānañca jānitabbaṃ. Etāni hi yathāyogaṃ",
  "anya-e0102n:1952_2": "saṃyojanakilesamicchattalokadhammamacchariyavipallāsaganthaagatiāsavaoghayoganīvaraṇaparāmāsaupādānaanusayamalaakusalakammapathacittuppādasaṅkhātānaṃ",
  "anya-e0102n:1952_3": "dhammānaṃ pahānakarāni.",
  "anya-e0102n:1953_0": "Tattha saṃyojanānīti khandhehi khandhānaṃ phalena kammassa dukkhena vā sattānaṃ saṃyojakattā",
  "anya-e0102n:1953_1": "rūparāgādayo dasa dhammā vuccanti. Yāvañhi te, tāva etesaṃ anuparamoti. Tatrāpi rūparāgo",
  "anya-e0102n:1953_2": "arūparāgo māno uddhaccaṃ avijjāti ime pañca uddhaṃnibbattanakakhandhādisaṃyojakattā",
  "anya-e0102n:1953_3": "uddhaṃbhāgiyasaṃyojanāni nāma. Sakkāyadiṭṭhi vicikicchā sīlabbataparāmāso kāmarāgo",
  "anya-e0102n:1953_4": "paṭighoti ime pañca adhonibbattanakakhandhādisaṃyojakattā adhobhāgiyasaṃyojanāni nāma.",
  "anya-e0102n:1954": "Kilesāti sayaṃ saṃkiliṭṭhattā sampayuttadhammānañca saṃkilesikattā lobho doso moho māno diṭṭhi vicikicchā thinaṃ uddhaccaṃ ahirikaṃ anottappanti ime dasa dhammā.",
  "anya-e0102n:1955_0": "Micchattāti micchāpavattanato micchādiṭṭhi micchāsaṅkappo micchāvācā micchākammanto",
  "anya-e0102n:1955_1": "micchāājīvo micchāvāyāmo micchāsati micchāsamādhīti ime aṭṭha dhammā. Micchāvimuttimicchāñāṇehi vā saddhiṃ dasa.",
  "anya-e0102n:1956_0": "Lokadhammāti lokappavattiyā sati anuparamadhammakattā lābho alābho yaso ayaso sukhaṃ",
  "anya-e0102n:1956_1": "dukkhaṃ nindā pasaṃsāti ime aṭṭha. Idha pana kāraṇopacārena lābhādivatthukassa anunayassa",
  "anya-e0102n:1956_2": "alābhādivatthukassa paṭighassa cetaṃ lokadhammaggahaṇena gahaṇaṃ katanti veditabbaṃ.",
  "anya-e0102n:1957_0": "Macchariyānīti āvāsamacchariyaṃ kulamacchariyaṃ lābhamacchariyaṃ dhammamacchariyaṃ",
  "anya-e0102n:1957_1": "vaṇṇamacchariyanti imāsu āvāsādīsu aññesaṃ sādhāraṇabhāvaṃ asahanākārena pavattāni pañca macchariyāni.",
  "anya-e0102n:1958": "Vipallāsāti aniccadukkhaanattaasubhesuyeva vatthūsu “niccaṃ sukhaṃ attā subha”nti evaṃ pavatto saññāvipallāso cittavipallāso diṭṭhivipallāsoti ime tayo.",
  "anya-e0102n:1959_0": "Ganthāti nāmakāyassa ceva rūpakāyassa ca ganthanato abhijjhādayo cattāro. Tathā hi",
  "anya-e0102n:1959_1": "te abhijjhā kāyagantho, byāpādo kāyagantho, sīlabbataparāmāso kāyagantho, idaṃsaccābhiniveso",
  "anya-e0102n:1959_2": "kāyagantho icceva vuttā.",
  "anya-e0102n:1960": "Agatīti chandadosamohabhayehi akattabbakaraṇassa, kattabbākaraṇassa ca adhivacanaṃ. Tañhi ariyehi agantabbattā agatīti vuccati.",
  "anya-e0102n:1961_0": "Āsavāti ārammaṇavasena āgotrabhuto, ābhavaggato ca savanā, asaṃvutehi vā dvārehi",
  "anya-e0102n:1961_1": "ghaṭachiddehi udakaṃ viya savanato niccapaggharaṇaṭṭhena saṃsāradukkhassa vā savanato",
  "anya-e0102n:1961_2": "kāmarāgabhavarāgamicchādiṭṭhiavijjānametaṃ adhivacanaṃ.",
  "anya-e0102n:1962": "Bhavasāgare ākaḍḍhanaṭṭhena duruttaraṇaṭṭhena ca oghātipi, ārammaṇaviyogassa ceva dukkhaviyogassa ca appadānato yogātipi tesaññeva adhivacanaṃ.",
  "anya-e0102n:1963": "Nīvaraṇānīti cittassa āvaraṇanīvaraṇapaṭicchādanaṭṭhena kāmacchandādayo pañca.",
  "anya-e0102n:1964": "Parāmāsoti tassa tassa dhammassa sabhāvaṃ atikkamma parato abhūtaṃ sabhāvaṃ āmasanākārena pavattanato micchādiṭṭhiyā etaṃ adhivacanaṃ.",
  "anya-e0102n:1965": "Upādānānīti sabbākārena paṭiccasamuppādaniddese vuttāni kāmupādānādīni cattāri.",
  "anya-e0102n:1966_0": "Anusayāti thāmagataṭṭhena kāmarāgānusayo, paṭigha, māna, diṭṭhi, vicikicchā, bhavarāga,",
  "anya-e0102n:1966_1": "avijjānusayoti evaṃ vuttā kāmarāgādayo satta. Te hi thāmagatattā punappunaṃ kāmarāgādīnaṃ",
  "anya-e0102n:1966_2": "uppattihetubhāvena anusentiyevāti anusayā.",
  "anya-e0102n:1967": "Malāti telañjanakalalaṃ viya sayañca asuddhattā, aññesañca asuddhabhāvakaraṇato lobhadosamohā tayo.",
  "anya-e0102n:1968_0": "Akusalakammapathāti akusalakammabhāvena ceva duggatīnañca pathabhāvena pāṇātipāto",
  "anya-e0102n:1968_1": "adinnādānaṃ kāmesumicchācāro musāvādo pisuṇavācā pharusavācā samphappalāpo abhijjhā",
  "anya-e0102n:1968_2": "byāpādo micchādiṭṭhīti ime dasa.",
  "anya-e0102n:1969": "Akusalacittuppādāti lobhamūlā aṭṭha dosamūlā dve mohamūlā dveti ime dvādasa.",
  "anya-e0102n:1970_0": "830. Iti etesaṃ saṃyojanādīnaṃ dhammānaṃ etāni yathāyogaṃ pahānakarāni. Kathaṃ? Saṃyojanesu",
  "anya-e0102n:1970_1": "tāva sakkāyadiṭṭhi vicikicchā sīlabbataparāmāso apāyagamanīyā ca kāmarāgapaṭighāti",
  "anya-e0102n:1970_2": "ete pañca dhammā paṭhamañāṇavajjhā, sesā kāmarāgapaṭighā oḷārikā dutiyañāṇavajjhā,",
  "anya-e0102n:1970_3": "sukhumā tatiyañāṇavajjhā, rūparāgādayo pañcapi catutthañāṇavajjhā eva. Paratopi ca",
  "anya-e0102n:1970_4": "yattha yattha evasaddena niyamaṃ na karissāma. Tattha tattha yaṃ yaṃ “upariñāṇavajjho”ti",
  "anya-e0102n:1970_5": "vakkhāma, so so purimañāṇehi hatāpāyagamanīyādibhāvova hutvā upariñāṇavajjho hotīti veditabbo.",
  "anya-e0102n:1971": "Kilesesu diṭṭhivicikicchā paṭhamañāṇavajjhā, doso tatiyañāṇavajjho, lobhamohamānathinauddhaccaahirikaanottappāni catutthañāṇavajjhāni.",
  "anya-e0102n:1972_0": "Micchattesu micchādiṭṭhi musāvādo micchākammanto micchāājīvoti ime paṭhamañāṇavajjhā,",
  "anya-e0102n:1972_1": "micchāsaṅkappo pisuṇavācā pharusavācāti ime tatiyañāṇavajjhā, cetanāyeva cettha vācāti",
  "anya-e0102n:1972_2": "veditabbā. Samphappalāpamicchāvāyāmasatisamādhivimuttiñāṇāni catutthañāṇavajjhāni.",
  "anya-e0102n:1973": "Lokadhammesu paṭigho tatiyañāṇavajjho, anunayo catutthañāṇavajjho, yase ca pasaṃsāya ca anunayo catutthañāṇavajjhoti eke. Macchariyāni paṭhamañāṇavajjhāneva.",
  "anya-e0102n:1974_0": "Vipallāsesu anicce niccaṃ, anattani attāti ca saññācittadiṭṭhivipallāsā, dukkhe sukhaṃ,",
  "anya-e0102n:1974_1": "asubhe subhanti diṭṭhivipallāso cāti ime paṭhamañāṇavajjhā, asubhe subhanti saññācittavipallāsā",
  "anya-e0102n:1974_2": "tatiyañāṇavajjhā, dukkhe sukhanti saññācittavipallāsā catutthañāṇavajjhā.",
  "anya-e0102n:1975": "Ganthesu sīlabbataparāmasaidaṃsaccābhinivesakāyaganthā paṭhamañāṇavajjhā, byāpādakāyagantho tatiyañāṇavajjho, itaro catutthañāṇavajjho.",
  "anya-e0102n:1976": "Agati paṭhamañāṇavajjhāva.",
  "anya-e0102n:1977": "Āsavesu diṭṭhāsavo paṭhamañāṇavajjho, kāmāsavo tatiyañāṇavajjho, itare dve catutthañāṇavajjhā. Oghayogesupi eseva nayo.",
  "anya-e0102n:1978": "Nīvaraṇesu vicikicchānīvaraṇaṃ paṭhamañāṇavajjhaṃ, kāmacchando byāpādo kukkuccanti tīṇi tatiyañāṇavajjhāni, thinamiddhauddhaccāni catutthañāṇavajjhāni.",
  "anya-e0102n:1979": "Parāmāso paṭhamañāṇavajjhova.",
  "anya-e0102n:1980": "Upādānesu sabbesampi lokiyadhammānaṃ vatthukāmavasena kāmāti āgatattā rūpārūparāgopi kāmupādāne patati, tasmā taṃ catutthañāṇavajjhaṃ, sesāni paṭhamañāṇavajjhāni.",
  "anya-e0102n:1981": "Anusayesu diṭṭhivicikicchānusayā paṭhamañāṇavajjhāva, kāmarāgapaṭighānusayā tatiyañāṇavajjhā, mānabhavarāgāvijjānusayā catutthañāṇavajjhā.",
  "anya-e0102n:1982": "Malesu dosamalaṃ tatiyañāṇavajjhaṃ, itarāni catutthañāṇavajjhāni.",
  "anya-e0102n:1983_0": "Akusalakammapathesu pāṇātipāto adinnādānaṃ micchācāro musāvādo micchādiṭṭhīti ime",
  "anya-e0102n:1983_1": "paṭhamañāṇavajjhā, pisuṇavācā pharusavācā byāpādoti tayo tatiyañāṇavajjhā, samphappalāpābhijjhā catutthañāṇavajjhā.",
  "anya-e0102n:1984": "Akusalacittuppādesu cattāro diṭṭhigatasampayuttā vicikicchāsampayutto cāti pañca paṭhamañāṇavajjhāva, dve paṭighasampayuttā tatiyañāṇavajjhā, sesā catutthañāṇavajjhāti.",
  "anya-e0102n:1985": "Yañca yena vajjhaṃ, taṃ tena pahātabbaṃ nāma. Tena vuttaṃ “iti etesaṃ saṃyojanādīnaṃ dhammānaṃ etāni yathāyogaṃ pahānakarānī”ti.",
  "anya-e0102n:1986_0": "831. Kiṃ panetāni ete dhamme atītānāgate pajahanti udāhu paccuppanneti. Kiṃ panettha",
  "anya-e0102n:1986_1": "yadi tāva atītānāgate, aphalo vāyāmo āpajjati. Kasmā? Pahātabbānaṃ natthitāya. Atha",
  "anya-e0102n:1986_2": "paccuppanne, tathāpi aphalo, vāyāmena saddhiṃ pahātabbānaṃ atthitāya, saṃkilesikā",
  "anya-e0102n:1986_3": "ca maggabhāvanā āpajjati, vippayuttatā vā kilesānaṃ, na ca paccuppannakileso cittavippayutto",
  "anya-e0102n:1986_4": "nāma atthīti. Nāyaṃ āveṇikā codanā. Pāḷiyaṃyeva hi “svāyaṃ kilese pajahati, atīte",
  "anya-e0102n:1986_5": "kilese pajahati, anāgate kilese pajahati, paccuppanne kilese pajahatī”ti vatvā, puna",
  "anya-e0102n:1986_6": "“hañci atīte kilese pajahati, tenahi khīṇaṃ khepeti, niruddhaṃ nirodheti, vigataṃ",
  "anya-e0102n:1986_7": "vigameti, atthaṅgataṃ atthaṅgameti. Atītaṃ yaṃ natthi, taṃ pajahatī”ti ca vatvā,",
  "anya-e0102n:1986_8": "“na atīte kilese pajahatī”ti paṭikkhittaṃ.",
  "anya-e0102n:1987_0": "Tathā “hañci anāgate kilese pajahati, tenahi ajātaṃ pajahati, anibbattaṃ pajahati,",
  "anya-e0102n:1987_1": "anuppannaṃ pajahati, apātubhūtaṃ pajahati. Anāgataṃ yaṃ natthi, taṃ pajahatī”ti ca",
  "anya-e0102n:1987_2": "vatvā, “na anāgate kilese pajahatī”ti paṭikkhittaṃ.",
  "anya-e0102n:1988_0": "Tathā “hañci paccuppanne kilese pajahati, tenahi ratto rāgaṃ pajahati. Duṭṭho dosaṃ,",
  "anya-e0102n:1988_1": "mūḷho mohaṃ, vinibaddho mānaṃ, parāmaṭṭho diṭṭhiṃ, vikkhepagato uddhaccaṃ, aniṭṭhaṅgato",
  "anya-e0102n:1988_2": "vicikicchaṃ, thāmagato anusayaṃ pajahati. Kaṇhasukkā dhammā yuganaddhāva vattanti.",
  "anya-e0102n:1988_3": "Saṃkilesikā maggabhāvanā hotī”ti ca vatvā, “na atīte kilese pajahati, na anāgate,",
  "anya-e0102n:1988_4": "na paccuppanne kilese pajahatī”ti sabbaṃ paṭikkhipitvā, “tenahi natthi maggabhāvanā,",
  "anya-e0102n:1988_5": "natthi phalasacchikiriyā, natthi kilesappahānaṃ, natthi dhammābhisamayo”ti pañhāpariyosāne",
  "anya-e0102n:1988_6": "“na hi natthi maggabhāvanā…pe… natthi dhammābhisamayo”ti paṭijānitvā “yathā kathaṃ",
  "anya-e0102n:1988_7": "viyā”ti vutte idaṃ vuttaṃ –",
  "anya-e0102n:1989_0": "“Seyyathāpi taruṇo rukkho ajātaphalo, tamenaṃ puriso mūle chindeyya, ye tassa rukkhassa",
  "anya-e0102n:1989_1": "ajātaphalā, te ajātāyeva na jāyanti, anibbattāyeva na nibbattanti, anuppannāyeva",
  "anya-e0102n:1989_2": "na uppajjanti, apātubhūtāyeva na pātubhavanti, evameva uppādo hetu uppādo paccayo",
  "anya-e0102n:1989_3": "kilesānaṃ nibbattiyāti uppāde ādīnavaṃ disvā anuppāde cittaṃ pakkhandati, anuppāde",
  "anya-e0102n:1989_4": "cittassa pakkhandattā ye āyūhanapaccayā kilesā nibbatteyyuṃ, te ajātāyeva na jāyanti…pe…",
  "anya-e0102n:1989_5": "apātubhūtāyeva na pātubhavanti, evaṃ hetunirodhā dukkhanirodho. Pavattaṃ hetu…pe…",
  "anya-e0102n:1989_6": "nimittaṃ hetu…pe… āyūhanā hetu…pe… anāyūhane cittassa pakkhandattā ye āyūhanapaccayā",
  "anya-e0102n:1989_7": "kilesā nibbatteyyuṃ, te ajātāyeva…pe… apātubhūtāyeva na pātubhavanti, evaṃ hetunirodhā",
  "anya-e0102n:1989_8": "dukkhanirodho. Evaṃ atthi maggabhāvanā, atthi phalasacchikiriyā, atthi kilesappahānaṃ,",
  "anya-e0102n:1989_9": "atthi dhammābhisamayo”ti.",
  "anya-e0102n:1990": "832. Etena kiṃ dīpitaṃ hoti? Bhūmiladdhānaṃ kilesānaṃ pahānaṃ dīpitaṃ hoti. Bhūmiladdhā pana kiṃ atītānāgatā udāhu paccuppannāti. Bhūmiladdhuppannā eva nāma te.",
  "anya-e0102n:1991_0": "833. Uppannaṃ hi vattamānabhūtāpagatokāsakatabhūmiladdhavasena anekappabhedaṃ. Tattha",
  "anya-e0102n:1991_1": "sabbampi uppādajarābhaṅgasamaṅgisaṅkhātaṃ vattamānuppannaṃ nāma. Ārammaṇarasaṃ anubhavitvā",
  "anya-e0102n:1991_2": "niruddhaṃ anubhūtāpagatasaṅkhātaṃ kusalākusalaṃ uppādādittayaṃ anuppatvā niruddhaṃ",
  "anya-e0102n:1991_3": "bhūtāpagatasaṅkhātaṃ sesasaṅkhatañca bhūtāpagatuppannaṃ nāma. “Yānissa tāni pubbekatāni",
  "anya-e0102n:1991_4": "kammānī”ti evamādinā nayena vuttaṃ kammaṃ atītampi samānaṃ aññaṃ vipākaṃ paṭibāhitvā",
  "anya-e0102n:1991_5": "attano vipākassokāsaṃ katvā ṭhitattā tathā katokāsañca vipākaṃ anuppannampi samānaṃ",
  "anya-e0102n:1991_6": "evaṃ kate okāse ekantena uppajjanato okāsakatuppannaṃ nāma. Tāsu tāsu bhūmīsu asamūhataṃ",
  "anya-e0102n:1991_7": "akusalaṃ bhūmiladdhuppannaṃ nāma.",
  "anya-e0102n:1992_0": "834. Ettha ca bhūmiyā bhūmiladdhassa ca nānattaṃ veditabbaṃ. Bhūmīti hi vipassanāya",
  "anya-e0102n:1992_1": "ārammaṇabhūtā tebhūmakā pañcakkhandhā. Bhūmiladdhaṃ nāma tesu khandhesu uppattirahaṃ",
  "anya-e0102n:1992_2": "kilesajātaṃ. Tenahi sā bhūmi laddhā nāma hotīti tasmā bhūmiladdhanti vuccati, sā",
  "anya-e0102n:1992_3": "ca kho na ārammaṇavasena. Ārammaṇavasena hi sabbepi atītānāgate pariññātepi ca khīṇāsavānaṃ",
  "anya-e0102n:1992_4": "khandhe ārabbha kilesā uppajjanti mahākaccānauppalavaṇṇādīnaṃ khandhe ārabbha soreyyaseṭṭhi",
  "anya-e0102n:1992_5": "nandamāṇavakādīnaṃ viya. Yadi ca taṃ bhūmiladdhaṃ nāma siyā, tassa appaheyyato na",
  "anya-e0102n:1992_6": "koci bhavamūlaṃ pajaheyya. Vatthuvasena pana bhūmiladdhaṃ veditabbaṃ. Yattha yattha",
  "anya-e0102n:1992_7": "hi vipassanāya apariññātā khandhā uppajjanti, tattha tattha uppādato pabhuti tesu",
  "anya-e0102n:1992_8": "vaṭṭamūlaṃ kilesajātaṃ anuseti. Taṃ appahīnaṭṭhena bhūmiladdhanti veditabbaṃ.",
  "anya-e0102n:1993_0": "835. Tattha ca yassa yesu khandhesu appahīnaṭṭhena anusayitā kilesā, tassa te eva",
  "anya-e0102n:1993_1": "khandhā tesaṃ kilesānaṃ vatthu, na aññesaṃ santakā khandhā. Atītakkhandhesu ca appahīnānusayitānaṃ",
  "anya-e0102n:1993_2": "kilesānaṃ atītakkhandhāva vatthu, na itare. Esa nayo anāgatādīsu. Tathā kāmāvacarakkhandhesu",
  "anya-e0102n:1993_3": "appahīnānusayitānaṃ kilesānaṃ kāmāvacarakkhandhāva vatthu, na itare. Esa nayo rūpārūpāvacaresu.",
  "anya-e0102n:1993_4": "Sotāpannādīsu pana yassa yassa ariyapuggalassa khandhesu taṃ taṃ vaṭṭamūlaṃ kilesajātaṃ",
  "anya-e0102n:1993_5": "tena tena maggena pahīnaṃ, tassa tassa te te khandhā pahīnānaṃ tesaṃ tesaṃ vaṭṭamūlakilesānaṃ",
  "anya-e0102n:1993_6": "avatthuto bhūmīti saṅkhaṃ na labhanti. Puthujjanassa sabbasova vaṭṭamūlakilesānaṃ",
  "anya-e0102n:1993_7": "appahīnattā yaṃkiñci kariyamānaṃ kammaṃ kusalaṃ akusalaṃ vā hoti. Iccassa kammakilesapaccayā",
  "anya-e0102n:1993_8": "vaṭṭaṃ vaṭṭati. Tassetaṃ vaṭṭamūlaṃ rūpakkhandheyeva, na vedanākkhandhādīsu. Viññāṇakkhandheyeva",
  "anya-e0102n:1993_9": "vā, na rūpakkhandhādīsūti na vattabbaṃ. Kasmā? Avisesena pañcasupi khandhesu anusayitattā.",
  "anya-e0102n:1994_0": "836. Kathaṃ? Pathavīrasādi viya rukkhe. Yathā hi mahārukkhe pathavītalaṃ adhiṭṭhāya",
  "anya-e0102n:1994_1": "pathavīrasañca āporasañca nissāya tappaccayā mūlakhandhasākhapasākhapallavapalāsapupphaphalehi",
  "anya-e0102n:1994_2": "vaḍḍhitvā nabhaṃ pūretvā yāva kappāvasānā bījaparamparāya rukkhapaveṇiṃ santānayamāne",
  "anya-e0102n:1994_3": "ṭhite taṃ pathavīrasādi mūleyeva, na khandhādīsu…pe… phaleyeva vā, na mūlādīsūti",
  "anya-e0102n:1994_4": "na vattabbaṃ. Kasmā? Avisesena sabbesu mūlādīsu anugatattāti.",
  "anya-e0102n:1995_0": "Yathā pana tasseva rukkhassa pupphaphalādīsu nibbinno koci puriso catūsu disāsu maṇḍūkakaṇṭakaṃ",
  "anya-e0102n:1995_1": "nāma visakaṇṭakaṃ ākoṭeyya, atha so rukkho tena visasamphassena phuṭṭho pathavīrasaāporasānaṃ",
  "anya-e0102n:1995_2": "pariyādiṇṇattā appasavanadhammataṃ āgamma puna santānaṃ nibbattetuṃ na sakkuṇeyya,",
  "anya-e0102n:1995_3": "evameva khandhapavattiyaṃ nibbinno kulaputto tassa purisassa catūsu disāsu rukkhe",
  "anya-e0102n:1995_4": "visayojanaṃ viya attano santāne catumaggabhāvanaṃ ārabhati. Athassa so khandhasantāno",
  "anya-e0102n:1995_5": "tena catumaggavisasamphassena sabbaso vaṭṭamūlakakilesānaṃ pariyādiṇṇattā kiriyabhāvamattaupagatakāyakammādisabbakammappabhedo",
  "anya-e0102n:1995_6": "hutvā āyatiṃ punabbhavānabhinibbattanadhammataṃ āgamma bhavantarasantānaṃ nibbattetuṃ",
  "anya-e0102n:1995_7": "na sakkoti. Kevalaṃ carimaviññāṇanirodhena nirindhano viya jātavedo anupādāno parinibbāyati,",
  "anya-e0102n:1995_8": "evaṃ bhūmiyā bhūmiladdhassa ca nānattaṃ veditabbaṃ.",
  "anya-e0102n:1996_0": "837. Apica aparampi samudācāraārammaṇādhiggahitaavikkhambhitaasamūhatavasena catubbidhaṃ",
  "anya-e0102n:1996_1": "uppannaṃ. Tattha vattamānuppannameva samudācāruppannaṃ. Cakkhādīnaṃ pana āpāthagate",
  "anya-e0102n:1996_2": "ārammaṇe pubbabhāge anuppajjamānampi kilesajātaṃ ārammaṇassa adhiggahitattā eva aparabhāge",
  "anya-e0102n:1996_3": "ekantena uppattito ārammaṇādhiggahituppannanti vuccati, kalyāṇigāme piṇḍāya carato",
  "anya-e0102n:1996_4": "mahātissattherassa visabhāgarūpadassanena uppannakilesajātaṃ viya. Samathavipassanānaṃ",
  "anya-e0102n:1996_5": "aññataravasena avikkhambhitaṃ kilesajātaṃ cittasantatimanārūḷhampi uppattinivārakassa",
  "anya-e0102n:1996_6": "hetuno abhāvā avikkhambhituppannaṃ nāma. Samathavipassanāvasena pana vikkhambhitampi",
  "anya-e0102n:1996_7": "ariyamaggena asamūhatattā uppattidhammataṃ anatītatāya asamūhatuppannanti vuccati,",
  "anya-e0102n:1996_8": "ākāsena gacchantassa aṭṭhasamāpattilābhino therassa kusumitarukkhe upavane pupphāni",
  "anya-e0102n:1996_9": "uccinantassa madhurena sarena gāyato mātugāmassa gītasavanena uppannakilesajātaṃ",
  "anya-e0102n:1996_10": "viya. Tividhampi cetaṃ ārammaṇādhiggahitāvikkhambhitaasamūhatuppannaṃ bhūmiladdheneva",
  "anya-e0102n:1996_11": "saṅgahaṃ gacchatīti veditabbaṃ.",
  "anya-e0102n:1997_0": "838. Iccetasmiṃ vuttappabhede uppanne yadetaṃ vattamānabhūtāpagatokāsakatasamudācārasaṅkhātaṃ",
  "anya-e0102n:1997_1": "catubbidhaṃ uppannaṃ, taṃ amaggavajjhattā kenacipi ñāṇena pahātabbaṃ na hoti. Yaṃ",
  "anya-e0102n:1997_2": "panetaṃ bhūmiladdhārammaṇādhiggahitaavikkhambhitaasamūhatasaṅkhātaṃ uppannaṃ, tassa",
  "anya-e0102n:1997_3": "taṃ uppannabhāvaṃ vināsayamānaṃ yasmā taṃ taṃ lokiyalokuttarañāṇaṃ uppajjati, tasmā",
  "anya-e0102n:1997_4": "taṃ sabbampi pahātabbaṃ hotīti. Evamettha ye yena pahātabbā dhammā, tesaṃ pahānañca jānitabbaṃ.",
  "anya-e0102n:1998": "Pariññādikiccakathā",
  "anya-e0102n:1999": "839.",
  "anya-e0102n:2000": "Kiccāni pariññādīni, yāni vuttāni abhisamayakāle;",
  "anya-e0102n:2001": "Tāni ca yathāsabhāvena, jānitabbāni sabbānīti.",
  "anya-e0102n:2002_0": "Saccābhisamayakālaṃ hi etesu catūsu ñāṇesu ekekassa ekakkhaṇe pariññā pahānaṃ sacchikiriyā",
  "anya-e0102n:2002_1": "bhāvanāti etāni pariññādīni cattāri kiccāni vuttāni, tāni yathāsabhāvena jānitabbāni.",
  "anya-e0102n:2002_2": "Vuttaṃ hetaṃ porāṇehi –",
  "anya-e0102n:2003_0": "“Yathā padīpo apubbaṃ acarimaṃ ekakkhaṇe cattāri kiccāni karoti, vaṭṭiṃ jhāpeti,",
  "anya-e0102n:2003_1": "andhakāraṃ vidhamati, ālokaṃ parividaṃseti, sinehaṃ pariyādiyati, evameva maggañāṇaṃ",
  "anya-e0102n:2003_2": "apubbaṃ acarimaṃ ekakkhaṇe cattāri saccāni abhisameti, dukkhaṃ pariññābhisamayena",
  "anya-e0102n:2003_3": "abhisameti, samudayaṃ pahānābhisamayena abhisameti, maggaṃ bhāvanābhisamayena abhisameti,",
  "anya-e0102n:2003_4": "nirodhaṃ sacchikiriyābhisamayena abhisameti. Kiṃ vuttaṃ hoti? Nirodhaṃ ārammaṇaṃ",
  "anya-e0102n:2003_5": "karitvā cattāripi saccāni pāpuṇāti passati paṭivijjhatī”ti.",
  "anya-e0102n:2004": "Vuttampi cetaṃ “yo, bhikkhave, dukkhaṃ passati, dukkhasamudayampi so passati, dukkhanirodhampi passati, dukkhanirodhagāminiṃ paṭipadampi passatī”ti sabbaṃ veditabbaṃ.",
  "anya-e0102n:2005": "Aparampi vuttaṃ “maggasamaṅgissa ñāṇaṃ, dukkhepetaṃ ñāṇaṃ, dukkhasamudayepetaṃ ñāṇaṃ, dukkhanirodhepetaṃ ñāṇaṃ, dukkhanirodhagāminiyā paṭipadāyapetaṃ ñāṇa”nti.",
  "anya-e0102n:2006_0": "Tattha yathā padīpo vaṭṭiṃ jhāpeti, evaṃ maggañāṇaṃ dukkhaṃ parijānāti. Yathā andhakāraṃ",
  "anya-e0102n:2006_1": "vidhamati, evaṃ samudayaṃ pajahati. Yathā ālokaṃ parividaṃseti, evaṃ sahajātādipaccayatāya",
  "anya-e0102n:2006_2": "sammāsaṅkappādidhammasaṅkhātaṃ maggaṃ bhāveti. Yathā sinehaṃ pariyādiyati, evaṃ kilesapariyādānaṃ",
  "anya-e0102n:2006_3": "nirodhaṃ sacchikarotīti evaṃ upamāsaṃsandanaṃ veditabbaṃ.",
  "anya-e0102n:2007_0": "840. Aparo nayo – yathā sūriyo udayanto apubbaṃ acarimaṃ saha pātubhāvā cattāri kiccāni",
  "anya-e0102n:2007_1": "karoti, rūpagatāni obhāseti, andhakāraṃ vidhamati, ālokaṃ dasseti, sītaṃ paṭippassambheti,",
  "anya-e0102n:2007_2": "evameva maggañāṇaṃ…pe… nirodhaṃ sacchikiriyābhisamayena abhisameti. Idhāpi yathā",
  "anya-e0102n:2007_3": "sūriyo rūpagatāni obhāseti, evaṃ maggañāṇaṃ dukkhaṃ parijānāti. Yathā andhakāraṃ",
  "anya-e0102n:2007_4": "vidhamati, evaṃ samudayaṃ pajahati. Yathā ālokaṃ dasseti, evaṃ sahajātādipaccayatāya",
  "anya-e0102n:2007_5": "maggaṃ bhāveti. Yathā sītaṃ paṭippassambheti, evaṃ kilesapaṭippassaddhiṃ nirodhaṃ",
  "anya-e0102n:2007_6": "sacchikarotīti evaṃ upamāsaṃsandanaṃ veditabbaṃ.",
  "anya-e0102n:2008_0": "841. Aparo nayo – yathā nāvā apubbaṃ acarimaṃ ekakkhaṇe cattāri kiccāni karoti, orimatīraṃ",
  "anya-e0102n:2008_1": "pajahati, sotaṃ chindati, bhaṇḍaṃ vahati, pārimatīraṃ appeti, evameva maggañāṇaṃ…pe…",
  "anya-e0102n:2008_2": "nirodhaṃ sacchikiriyābhisamayena abhisameti. Etthāpi yathā nāvā orimatīraṃ pajahati,",
  "anya-e0102n:2008_3": "evaṃ maggañāṇaṃ dukkhaṃ parijānāti. Yathā sotaṃ chindati, evaṃ samudayaṃ pajahati.",
  "anya-e0102n:2008_4": "Yathā bhaṇḍaṃ vahati, evaṃ sahajātādipaccayatāya maggaṃ bhāveti. Yathā pārimatīraṃ",
  "anya-e0102n:2008_5": "appeti, evaṃ pārimatīrabhūtaṃ nirodhaṃ sacchikarotīti evaṃ upamāsaṃsandanaṃ veditabbaṃ.",
  "anya-e0102n:2009": "842. Evaṃ saccābhisamayakālasmiṃ ekakkhaṇe catunnaṃ kiccānaṃ vasena pavattañāṇassa panassa soḷasahākārehi tathaṭṭhena cattāri kiccāni ekapaṭivedhāni honti. Yathāha –",
  "anya-e0102n:2010_0": "“Kathaṃ tathaṭṭhena cattāri kiccāni ekapaṭivedhāni? Soḷasahi ākārehi tathaṭṭhena",
  "anya-e0102n:2010_1": "cattāri kiccāni ekapaṭivedhāni. Dukkhassa pīḷanaṭṭho, saṅkhataṭṭho, santāpaṭṭho,",
  "anya-e0102n:2010_2": "vipariṇāmaṭṭho, tathaṭṭho. Samudayassa āyūhanaṭṭho, nidānaṭṭho, saṃyogaṭṭho, palibodhaṭṭho,",
  "anya-e0102n:2010_3": "tathaṭṭho. Nirodhassa nissaraṇaṭṭho, vivekaṭṭho, asaṅkhataṭṭho, amataṭṭho, tathaṭṭho.",
  "anya-e0102n:2010_4": "Maggassa niyyānaṭṭho, hetuṭṭho, dassanaṭṭho, adhipateyyaṭṭho, tathaṭṭho. Imehi soḷasahi",
  "anya-e0102n:2010_5": "ākārehi tathaṭṭhena cattāri saccāni ekasaṅgahitāni. Yaṃ ekasaṅgahitaṃ, taṃ ekattaṃ.",
  "anya-e0102n:2010_6": "Yaṃ ekattaṃ, taṃ ekena ñāṇena paṭivijjhatīti cattāri saccāni ekapaṭivedhānī”ti.",
  "anya-e0102n:2011_0": "843. Tattha siyā yadā dukkhādīnaṃ aññepi rogagaṇḍādayo atthā atthi, atha kasmā cattāroyeva",
  "anya-e0102n:2011_1": "vuttāti. Ettha vadāma, aññasaccadassanavasena āvibhāvato. “Tattha katamaṃ dukkhe",
  "anya-e0102n:2011_2": "ñāṇaṃ? Dukkhaṃ ārabbha yā uppajjati paññā pajānanā”tiādinā hi nayena ekekasaccārammaṇavasenāpi",
  "anya-e0102n:2011_3": "saccañāṇaṃ vuttaṃ. “Yo, bhikkhave, dukkhaṃ passati, samudayampi so passatī”tiādinā",
  "anya-e0102n:2011_4": "nayena ekaṃ saccaṃ ārammaṇaṃ katvā sesesupi kiccanipphattivasenāpi vuttaṃ.",
  "anya-e0102n:2012_0": "Tattha yadā ekekaṃ saccaṃ ārammaṇaṃ karoti, tadā samudayadassanena tāva sabhāvato",
  "anya-e0102n:2012_1": "pīḷanalakkhaṇassāpi dukkhassa, yasmā taṃ āyūhanalakkhaṇena samudayena āyūhitaṃ saṅkhataṃ",
  "anya-e0102n:2012_2": "rāsikataṃ, tasmāssa so saṅkhataṭṭho āvibhavati. Yasmā pana maggo kilesasantāpaharo",
  "anya-e0102n:2012_3": "susītalo, tasmāssa maggassa dassanena santāpaṭṭho āvibhavati āyasmato nandassa accharādassanena",
  "anya-e0102n:2012_4": "sundariyā anabhirūpabhāvo viya. Avipariṇāmadhammassa pana nirodhassa dassanenassa",
  "anya-e0102n:2012_5": "vipariṇāmaṭṭho āvibhavatīti vattabbamevettha natthi.",
  "anya-e0102n:2013_0": "Tathā sabhāvato āyūhanalakkhaṇassāpi samudayassa, dukkhadassanena nidānaṭṭho āvibhavati",
  "anya-e0102n:2013_1": "asappāyabhojanato uppannabyādhidassanena bhojanassa byādhinidānabhāvo viya. Visaṃyogabhūtassa",
  "anya-e0102n:2013_2": "nirodhassa dassanena saṃyogaṭṭho. Niyyānabhūtassa ca maggassa dassanena palibodhaṭṭhoti.",
  "anya-e0102n:2014_0": "Tathā nissaraṇalakkhaṇassāpi nirodhassa, avivekabhūtassa samudayassa dassanena vivekaṭṭho",
  "anya-e0102n:2014_1": "āvibhavati. Maggadassanena asaṅkhataṭṭho, iminā hi anamataggasaṃsāre maggo nadiṭṭhapubbo,",
  "anya-e0102n:2014_2": "sopi ca sappaccayattā saṅkhatoyevāti appaccayadhammassa asaṅkhatabhāvo ativiya pākaṭo",
  "anya-e0102n:2014_3": "hoti. Dukkhadassanena panassa amataṭṭho āvibhavati, dukkhaṃ hi visaṃ, amataṃ nibbānanti.",
  "anya-e0102n:2015_0": "Tathā niyyānalakkhaṇassāpi maggassa, samudayadassanena “nāyaṃ hetu nibbānassa pattiyā,",
  "anya-e0102n:2015_1": "ayaṃ hetū”ti hetuṭṭho āvibhavati. Nirodhadassanena dassanaṭṭho, paramasukhumāni rūpāni",
  "anya-e0102n:2015_2": "passato “vippasannaṃ vata me cakkhū”nti cakkhussa vippasannabhāvo viya. Dukkhadassanena",
  "anya-e0102n:2015_3": "adhipateyyaṭṭho, anekarogāturakapaṇajanadassanena issarajanassa uḷārabhāvo viyāti",
  "anya-e0102n:2015_4": "evamettha salakkhaṇavasena ekekassa, aññasaccadassanavasena ca itaresaṃ tiṇṇaṃ tiṇṇaṃ",
  "anya-e0102n:2015_5": "āvibhāvato ekekassa cattāro cattāro atthā vuttā. Maggakkhaṇe pana sabbe cete atthā",
  "anya-e0102n:2015_6": "ekeneva dukkhādīsu catukiccena ñāṇena paṭivedhaṃ gacchantīti. Ye pana nānābhisamayaṃ",
  "anya-e0102n:2015_7": "icchanti, tesaṃ uttaraṃ abhidhamme kathāvatthusmiṃ vuttameva.",
  "anya-e0102n:2016": "Pariññādippabhedakathā",
  "anya-e0102n:2017": "844. Idāni yāni tāni pariññādīni cattāri kiccāni vuttāni, tesu –",
  "anya-e0102n:2018": "Tividhā hoti pariññā, tathā pahānampi sacchikiriyāpi;",
  "anya-e0102n:2019": "Dve bhāvanā abhimatā, vinicchayo tattha ñātabbo.",
  "anya-e0102n:2020_0": "845. Tividhā hoti pariññāti ñātapariññā tīraṇapariññā pahānapariññāti evaṃ pariññā",
  "anya-e0102n:2020_1": "tividhā hoti. Tattha “abhiññāpaññā ñātaṭṭhena ñāṇa”nti evaṃ uddisitvā “ye ye dhammā",
  "anya-e0102n:2020_2": "abhiññātā honti, te te dhammā ñātā hontī”ti evaṃ saṅkhepato, “sabbaṃ, bhikkhave,",
  "anya-e0102n:2020_3": "abhiññeyyaṃ. Kiñca, bhikkhave, sabbaṃ abhiññeyyaṃ? Cakkhuṃ, bhikkhave, abhiññeyya”ntiādinā",
  "anya-e0102n:2020_4": "nayena vitthārato vuttā ñātapariññā nāma. Tassā sappaccayanāmarūpābhijānanā āveṇikā bhūmi.",
  "anya-e0102n:2021_0": "846. “Pariññāpaññā tīraṇaṭṭhena ñāṇa”nti evaṃ uddisitvā pana “ye ye dhammā pariññātā",
  "anya-e0102n:2021_1": "honti, te te dhammā tīritā hontī”ti evaṃ saṅkhepato, “sabbaṃ, bhikkhave, pariññeyyaṃ.",
  "anya-e0102n:2021_2": "Kiñca, bhikkhave, sabbaṃ pariññeyyaṃ? Cakkhuṃ, bhikkhave, pariññeyya”ntiādinā nayena",
  "anya-e0102n:2021_3": "vitthārato vuttā tīraṇapariññā nāma. Tassā kalāpasammasanato paṭṭhāya aniccaṃ dukkhamanattāti",
  "anya-e0102n:2021_4": "tīraṇavasena pavattamānāya yāva anulomā āveṇikā bhūmi.",
  "anya-e0102n:2022_0": "847. “Pahānapaññā pariccāgaṭṭhena ñāṇa”nti evaṃ pana uddisitvā “ye ye dhammā pahīnā",
  "anya-e0102n:2022_1": "honti, te te dhammā pariccattā hontī”ti evaṃ vitthārato vuttā “aniccānupassanāya",
  "anya-e0102n:2022_2": "niccasaññaṃ pajahatī”tiādinayappavattā pahānapariññā. Tassā bhaṅgānupassanato paṭṭhāya",
  "anya-e0102n:2022_3": "yāva maggañāṇā bhūmi, ayaṃ idha adhippetā.",
  "anya-e0102n:2023_0": "Yasmā vā ñātatīraṇapariññāyopi tadatthāyeva, yasmā ca ye dhamme pajahati, te niyamato",
  "anya-e0102n:2023_1": "ñātā ceva tīritā ca honti, tasmā pariññāttayampi iminā pariyāyena maggañāṇassa kiccanti veditabbaṃ.",
  "anya-e0102n:2024_0": "848. Tathā pahānampīti pahānampi hi vikkhambhanappahānaṃ tadaṅgappahānaṃ samucchedappahānanti",
  "anya-e0102n:2024_1": "pariññā viya tividhameva hoti. Tattha yaṃ sasevāle udake pakkhittena ghaṭena sevālassa",
  "anya-e0102n:2024_2": "viya tena tena lokiyasamādhinā nīvaraṇādīnaṃ paccanīkadhammānaṃ vikkhambhanaṃ, idaṃ",
  "anya-e0102n:2024_3": "vikkhambhanappahānaṃ nāma. Pāḷiyaṃ pana “vikkhambhanappahānañca nīvaraṇānaṃ paṭhamaṃ",
  "anya-e0102n:2024_4": "jhānaṃ bhāvayato”ti nīvaraṇānaññeva vikkhambhanaṃ vuttaṃ, taṃ pākaṭattā vuttanti",
  "anya-e0102n:2024_5": "veditabbaṃ. Nīvaraṇāni hi jhānassa pubbabhāgepi pacchābhāgepi na sahasā cittaṃ ajjhottharanti,",
  "anya-e0102n:2024_6": "vitakkādayo appitakkhaṇeyeva. Tasmā nīvaraṇānaṃ vikkhambhanaṃ pākaṭaṃ.",
  "anya-e0102n:2025_0": "849. Yaṃ pana rattibhāge samujjalitena padīpena andhakārassa viya tena tena vipassanāya",
  "anya-e0102n:2025_1": "avayavabhūtena ñāṇaṅgena paṭipakkhavaseneva tassa tassa pahātabbadhammassa pahānaṃ,",
  "anya-e0102n:2025_2": "idaṃ tadaṅgappahānaṃ nāma. Seyyathidaṃ – nāmarūpaparicchedena tāva sakkāyadiṭṭhiyā.",
  "anya-e0102n:2025_3": "Paccayapariggahena ahetuvisamahetudiṭṭhiyā ceva kaṅkhāmalassa ca. Kalāpasammasanena",
  "anya-e0102n:2025_4": "“ahaṃ mamā”ti samūhagāhassa. Maggāmaggavavatthānena amagge maggasaññāya. Udayadassanena",
  "anya-e0102n:2025_5": "ucchedadiṭṭhiyā. Vayadassanena sassatadiṭṭhiyā. Bhayatupaṭṭhānena sabhaye abhayasaññāya.",
  "anya-e0102n:2025_6": "Ādīnavadassanena assādasaññāya. Nibbidānupassanena abhiratisaññāya. Muñcitukamyatāya",
  "anya-e0102n:2025_7": "amuñcitukāmabhāvassa. Paṭisaṅkhānena appaṭisaṅkhānassa. Upekkhāya anupekkhanassa.",
  "anya-e0102n:2025_8": "Anulomena saccapaṭilomagāhassa pahānaṃ.",
  "anya-e0102n:2026_0": "Yaṃ vā pana aṭṭhārasasu mahāvipassanāsu aniccānupassanāya niccasaññāya. Dukkhānupassanāya",
  "anya-e0102n:2026_1": "sukhasaññāya. Anattānupassanāya attasaññāya. Nibbidānupassanāya nandiyā. Virāgānupassanāya",
  "anya-e0102n:2026_2": "rāgassa. Nirodhānupassanāya samudayassa. Paṭinissaggānupassanāya ādānassa. Khayānupassanāya",
  "anya-e0102n:2026_3": "ghanasaññāya. Vayānupassanāya āyūhanassa. Vipariṇāmānupassanāya dhuvasaññāya. Animittānupassanāya",
  "anya-e0102n:2026_4": "nimittassa. Appaṇihitānupassanāya paṇidhiyā. Suññatānupassanāya abhinivesassa. Adhipaññādhammavipassanāya",
  "anya-e0102n:2026_5": "sārādānābhinivesassa. Yathābhūtañāṇadassanena sammohābhinivesassa. Ādīnavānupassanāya",
  "anya-e0102n:2026_6": "ālayābhinivesassa. Paṭisaṅkhānupassanāya appaṭisaṅkhāya. Vivaṭṭānupassanāya saṃyogābhinivesassa",
  "anya-e0102n:2026_7": "pahānaṃ. Idampi tadaṅgappahānameva.",
  "anya-e0102n:2027": "850. Tattha yathā aniccānupassanādīhi sattahi niccasaññādīnaṃ pahānaṃ hoti, taṃ bhaṅgānupassane vuttameva.",
  "anya-e0102n:2028": "Khayānupassanāti pana ghanavinibbhogaṃ katvā aniccaṃ khayaṭṭhenāti evaṃ khayaṃ passato ñāṇaṃ. Tena ghanasaññāya pahānaṃ hoti.",
  "anya-e0102n:2029": "Vayānupassanāti –",
  "anya-e0102n:2030": "Ārammaṇānvayena, ubho ekavavatthānā;",
  "anya-e0102n:2031": "Nirodhe adhimuttatā, vayalakkhaṇavipassanāti. –",
  "anya-e0102n:2032_0": "Evaṃ vuttā paccakkhato ceva anvayato ca saṅkhārānaṃ bhaṅgaṃ disvā tasmiññeva bhaṅgasaṅkhāte",
  "anya-e0102n:2032_1": "nirodhe adhimuttatā, tāya āyūhanassa pahānaṃ hoti. Yesaṃ hi atthāya āyūheyya, “te",
  "anya-e0102n:2032_2": "evaṃ vayadhammā”ti vipassato āyūhane cittaṃ na namati.",
  "anya-e0102n:2033_0": "Vipariṇāmānupassanāti rūpasattakādivasena taṃ taṃ paricchedaṃ atikkamma aññathāpavattidassanaṃ.",
  "anya-e0102n:2033_1": "Uppannassa vā jarāya ceva maraṇena ca dvīhākārehi vipariṇāmadassanaṃ, tāya dhuvasaññāya pahānaṃ hoti.",
  "anya-e0102n:2034": "Animittānupassanāti aniccānupassanāva, tāya niccanimittassa pahānaṃ hoti.",
  "anya-e0102n:2035": "Appaṇihitānupassanāti dukkhānupassanāva, tāya sukhapaṇidhisukhapatthanāpahānaṃ hoti.",
  "anya-e0102n:2036": "Suññatānupassanāti anattānupassanāva, tāya “atthi attā”ti abhinivesassa pahānaṃ hoti.",
  "anya-e0102n:2037": "Adhipaññādhammavipassanāti –",
  "anya-e0102n:2038": "“Ārammaṇañca paṭisaṅkhā, bhaṅgañca anupassati;",
  "anya-e0102n:2039": "Suññato ca upaṭṭhānaṃ, adhipaññā vipassanā”ti. –",
  "anya-e0102n:2040_0": "Evaṃ vuttā rūpādiārammaṇaṃ jānitvā tassa ca ārammaṇassa tadārammaṇassa ca cittassa",
  "anya-e0102n:2040_1": "bhaṅgaṃ disvā “saṅkhārāva bhijjanti, saṅkhārānaṃ maraṇaṃ, na añño koci atthī”ti bhaṅgavasena",
  "anya-e0102n:2040_2": "suññataṃ gahetvā pavattā vipassanā. Sā adhipaññā ca dhammesu ca vipassanāti katvā",
  "anya-e0102n:2040_3": "adhipaññādhammavipassanāti vuccati, tāya niccasārābhāvassa ca attasārābhāvassa ca",
  "anya-e0102n:2040_4": "suṭṭhu diṭṭhattā sārādānābhinivesassa pahānaṃ hoti.",
  "anya-e0102n:2041_0": "Yathābhūtañāṇadassananti sappaccayanāmarūpapariggaho, tena “ahosiṃ nu kho ahaṃ atītamaddhāna”ntiādivasena",
  "anya-e0102n:2041_1": "ceva, “issarato loko sambhotī”tiādivasena ca pavattassa sammohābhinivesassa pahānaṃ hoti.",
  "anya-e0102n:2042": "Ādīnavānupassanāti bhayatupaṭṭhānavasena uppannaṃ sabbabhavādīsu ādīnavadassanañāṇaṃ, tena “kiñci allīyitabbaṃ na dissatī”ti ālayābhinivesassa pahānaṃ hoti.",
  "anya-e0102n:2043": "Paṭisaṅkhānupassanāti muñcanassa upāyakaraṇaṃ paṭisaṅkhāñāṇaṃ, tena appaṭisaṅkhāya pahānaṃ hoti.",
  "anya-e0102n:2044_0": "Vivaṭṭānupassanāti saṅkhārupekkhā ceva anulomañca. Tadā hissa cittaṃ īsakapoṇe padumapalāse",
  "anya-e0102n:2044_1": "udakabindu viya sabbasmā saṅkhāragatā patilīyati, patikuṭati, pativattatīti vuttaṃ.",
  "anya-e0102n:2044_2": "Tasmā tāya saṃyogābhinivesassa pahānaṃ hoti, kāmasaṃyogādikassa kilesābhinivesassa",
  "anya-e0102n:2044_3": "kilesappavattiyā pahānaṃ hotīti attho. Evaṃ vitthārato tadaṅgappahānaṃ veditabbaṃ.",
  "anya-e0102n:2044_4": "Pāḷiyaṃ pana “tadaṅgappahānañca diṭṭhigatānaṃ nibbedhabhāgiyaṃ samādhiṃ bhāvayato”ti",
  "anya-e0102n:2044_5": "saṅkhepeneva vuttaṃ.",
  "anya-e0102n:2045_0": "851. Yaṃ pana asanivicakkābhihatassa rukkhassa viya ariyamaggañāṇena saṃyojanādīnaṃ",
  "anya-e0102n:2045_1": "dhammānaṃ yathā na puna pavatti, evaṃ pahānaṃ, idaṃ samucchedappahānaṃ nāma. Yaṃ",
  "anya-e0102n:2045_2": "sandhāya vuttaṃ “samucchedappahānañca lokuttaraṃ khayagāmimaggaṃ bhāvayato”ti. Iti",
  "anya-e0102n:2045_3": "imesu tīsu pahānesu samucchedappahānameva idha adhippetaṃ. Yasmā pana tassa yogino",
  "anya-e0102n:2045_4": "pubbabhāge vikkhambhanatadaṅgappahānānipi tadatthāneva, tasmā pahānattayampi iminā",
  "anya-e0102n:2045_5": "pariyāyena maggañāṇassa kiccanti veditabbaṃ. Paṭirājānaṃ vadhitvā rajjaṃ pattena",
  "anya-e0102n:2045_6": "hi yampi tato pubbe kataṃ, sabbaṃ “idañcidañca raññā kata”ntiyeva vuccati.",
  "anya-e0102n:2046_0": "852. Sacchikiriyāpīti lokiyasacchikiriyā lokuttarasacchikiriyāti dvedhā bhinnāpi",
  "anya-e0102n:2046_1": "lokuttarāya dassanabhāvanāvasena bhedato tividhā hoti. Tattha “paṭhamassa jhānassa",
  "anya-e0102n:2046_2": "lābhīmhi, vasīmhi, paṭhamajjhānaṃ sacchikataṃ mayā”tiādinā nayena āgatā paṭhamajjhānādīnaṃ",
  "anya-e0102n:2046_3": "phassanā lokiyasacchikiriyā nāma. Phassanāti adhigantvā “idaṃ mayā adhigata”nti paccakkhato",
  "anya-e0102n:2046_4": "ñāṇaphassena phusanā. Imameva hi atthaṃ sandhāya “sacchikiriyā paññā phassanaṭṭhe",
  "anya-e0102n:2046_5": "ñāṇa”nti uddisitvā “ye ye dhammā sacchikatā honti, te te dhammā phassitā hontī”ti",
  "anya-e0102n:2046_6": "sacchikiriyaniddeso vutto.",
  "anya-e0102n:2047_0": "Apica attano santāne anuppādetvāpi ye dhammā kevalaṃ aparappaccayena ñāṇena ñātā,",
  "anya-e0102n:2047_1": "te sacchikatā honti. Teneva hi “sabbaṃ, bhikkhave, sacchikātabbaṃ. Kiñca, bhikkhave,",
  "anya-e0102n:2047_2": "sabbaṃ sacchikātabbaṃ? Cakkhu, bhikkhave, sacchikātabba”ntiādi vuttaṃ.",
  "anya-e0102n:2048_0": "Aparampi vuttaṃ “rūpaṃ passanto sacchikaroti. Vedanaṃ…pe… viññāṇaṃ passanto sacchikaroti.",
  "anya-e0102n:2048_1": "Cakkhuṃ…pe… jarāmaraṇaṃ…pe… amatogadhaṃ nibbānaṃ passanto sacchikarotīti. Ye ye dhammā",
  "anya-e0102n:2048_2": "sacchikatā honti, te te dhammā phassitā hontī”ti.",
  "anya-e0102n:2049_0": "Paṭhamamaggakkhaṇe pana nibbānadassanaṃ dassanasacchikiriyā. Sesamaggakkhaṇesu bhāvanāsacchikiriyāti.",
  "anya-e0102n:2049_1": "Sā duvidhāpi idha adhippetā. Tasmā dassanabhāvanāvasena nibbānassa sacchikiriyā imassa",
  "anya-e0102n:2049_2": "ñāṇassa kiccanti veditabbaṃ.",
  "anya-e0102n:2050_0": "853. Dve bhāvanā abhimatāti bhāvanā pana lokiyabhāvanā lokuttarabhāvanāti dveyeva",
  "anya-e0102n:2050_1": "abhimatā. Tattha lokiyānaṃ sīlasamādhipaññānaṃ uppādanaṃ, tāhi ca santānavāsanaṃ",
  "anya-e0102n:2050_2": "lokiyabhāvanā. Lokuttarānaṃ uppādanaṃ, tāhi ca santānavāsanaṃ lokuttarabhāvanā. Tāsu",
  "anya-e0102n:2050_3": "idha lokuttarā adhippetā. Lokuttarāni hi sīlādīni catubbidhampetaṃ ñāṇaṃ uppādeti.",
  "anya-e0102n:2050_4": "Tesaṃ sahajātapaccayāditāya tehi ca santānaṃ vāsetīti lokuttarabhāvanāvassa kiccanti.",
  "anya-e0102n:2051": "Evaṃ –",
  "anya-e0102n:2052": "Kiccāni pariññādīni, yāni vuttāni abhisamayakāle;",
  "anya-e0102n:2053": "Tāni ca yathāsabhāvena, jānitabbāni sabbānīti.",
  "anya-e0102n:2054": "Ettāvatā ca –",
  "anya-e0102n:2055": "“Sīle patiṭṭhāya naro sapañño, cittaṃ paññañca bhāvaya”nti. –",
  "anya-e0102n:2056_0": "Evaṃ sarūpeneva ābhatāya paññābhāvanāya vidhānadassanatthaṃ yaṃ vuttaṃ “mūlabhūtā",
  "anya-e0102n:2056_1": "dve visuddhiyo sampādetvā sarīrabhūtā pañca visuddhiyo sampādentena bhāvetabbā”ti,",
  "anya-e0102n:2056_2": "taṃ vitthāritaṃ hoti. Kathaṃ bhāvetabbāti ayañca pañho vissajjitoti.",
  "anya-e0102n:2057": "Iti sādhujanapāmojjatthāya kate visuddhimagge",
  "anya-e0102n:2058": "Paññābhāvanādhikāre",
  "anya-e0102n:2059": "Ñāṇadassanavisuddhiniddeso nāma",
  "anya-e0102n:2060": "Bāvīsatimo paricchedo.",
  "anya-e0102n:2061": "23. Paññābhāvanānisaṃsaniddeso",
  "anya-e0102n:2062": "Ānisaṃsapakāsanā",
  "anya-e0102n:2063_0": "854. Yaṃ pana vuttaṃ “paññābhāvanāya ko ānisaṃso”ti, tattha vadāma. Ayañhi paññābhāvanā",
  "anya-e0102n:2063_1": "nāma anekasatānisaṃsā. Tassā dīghenāpi addhunā na sukaraṃ vitthārato ānisaṃsaṃ pakāsetuṃ.",
  "anya-e0102n:2063_2": "Saṅkhepato panassā nānākilesaviddhaṃsanaṃ, ariyaphalarasānubhavanaṃ, nirodhasamāpattisamāpajjanasamatthatā,",
  "anya-e0102n:2063_3": "āhuneyyabhāvādisiddhīti ayamānisaṃso veditabbo.",
  "anya-e0102n:2064": "Nānākilesaviddhaṃsanakathā",
  "anya-e0102n:2065_0": "855. Tattha yaṃ nāmarūpaparicchedato paṭṭhāya sakkāyadiṭṭhādīnaṃ vasena nānākilesaviddhaṃsanaṃ",
  "anya-e0102n:2065_1": "vuttaṃ, ayaṃ lokikāya paññābhāvanāya ānisaṃso. Yaṃ ariyamaggakkhaṇe saṃyojanādīnaṃ",
  "anya-e0102n:2065_2": "vasena nānākilesaviddhaṃsanaṃ vuttaṃ, ayaṃ lokuttarāya paññābhāvanāya ānisaṃsoti veditabbo.",
  "anya-e0102n:2066": "Bhīmavegānupatitā, asanīva siluccaye;",
  "anya-e0102n:2067": "Vāyuvegasamuṭṭhito, araññamiva pāvako.",
  "anya-e0102n:2068": "Andhakāraṃ viya ravi, satejujjalamaṇḍalo;",
  "anya-e0102n:2069": "Dīgharattānupatitaṃ, sabbānatthavidhāyakaṃ.",
  "anya-e0102n:2070": "Kilesajālaṃ paññā hi, viddhaṃsayati bhāvitā;",
  "anya-e0102n:2071": "Sandiṭṭhikamato jaññā, ānisaṃsamimaṃ idha.",
  "anya-e0102n:2072": "Phalasamāpattikathā",
  "anya-e0102n:2073_0": "856. Ariyaphalarasānubhavananti na kevalañca kilesaviddhaṃsanaññeva, ariyaphalarasānubhavanampi",
  "anya-e0102n:2073_1": "paññābhāvanāya ānisaṃso. Ariyaphalanti hi sotāpattiphalādi sāmaññaphalaṃ vuccati.",
  "anya-e0102n:2073_2": "Tassa dvīhākārehi rasānubhavanaṃ hoti. Maggavīthiyañca phalasamāpattivasena ca pavattiyaṃ.",
  "anya-e0102n:2073_3": "Tatrāssa maggavīthiyaṃ pavatti dassitāyeva.",
  "anya-e0102n:2074_0": "857. Apica ye “saṃyojanappahānamattameva phalaṃ nāma, na koci añño dhammo atthī”ti",
  "anya-e0102n:2074_1": "vadanti, tesaṃ anunayatthaṃ idaṃ suttampi dassetabbaṃ – “kathaṃ payogapaṭippassaddhipaññā",
  "anya-e0102n:2074_2": "phale ñāṇaṃ? Sotāpattimaggakkhaṇe dassanaṭṭhena sammādiṭṭhi micchādiṭṭhiyā vuṭṭhāti,",
  "anya-e0102n:2074_3": "tadanuvattakakilesehi ca khandhehi ca vuṭṭhāti, bahiddhā ca sabbanimittehi vuṭṭhāti.",
  "anya-e0102n:2074_4": "Tampayogapaṭippassaddhattā uppajjati sammādiṭṭhi, maggassetaṃ phala”nti vitthāretabbaṃ.",
  "anya-e0102n:2075_0": "“Cattāro maggā apariyāpannā, cattāri ca sāmaññaphalāni, ime dhammā appamāṇārammaṇā”.",
  "anya-e0102n:2075_1": "“Mahaggato dhammo appamāṇassa dhammassa anantarapaccayena paccayo”ti evamādīnipi cettha sādhakāni.",
  "anya-e0102n:2076_0": "858. Phalasamāpattiyaṃ pavattidassanatthaṃ panassa idaṃ pañhākammaṃ – kā phalasamāpatti,",
  "anya-e0102n:2076_1": "ke taṃ samāpajjanti, ke na samāpajjanti, kasmā samāpajjanti, kathañcassā samāpajjanaṃ",
  "anya-e0102n:2076_2": "hoti, kathaṃ ṭhānaṃ, kathaṃ vuṭṭhānaṃ, kiṃ phalassa anantaraṃ, kassa ca phalaṃ anantaranti?",
  "anya-e0102n:2077": "859. Tattha kā phalasamāpattīti yā ariyaphalassa nirodhe appanā.",
  "anya-e0102n:2078_0": "860. Ke taṃ samāpajjanti, ke na samāpajjantīti sabbepi puthujjanā na samāpajjanti.",
  "anya-e0102n:2078_1": "Kasmā? Anadhigatattā. Ariyā pana sabbepi samāpajjanti. Kasmā? Adhigatattā. Uparimā",
  "anya-e0102n:2078_2": "pana heṭṭhimaṃ na samāpajjanti, puggalantarabhāvupagamanena paṭippassaddhattā. Heṭṭhimā",
  "anya-e0102n:2078_3": "ca uparimaṃ, anadhigatattā. Attano attanoyeva pana phalaṃ samāpajjantīti idamettha sanniṭṭhānaṃ.",
  "anya-e0102n:2079_0": "Keci pana “sotāpannasakadāgāminopi na samāpajjanti. Uparimā dveyeva samāpajjantī”ti",
  "anya-e0102n:2079_1": "vadanti. Idañca tesaṃ kāraṇaṃ, ete hi samādhismiṃ paripūrakārinoti. Taṃ puthujjanassāpi",
  "anya-e0102n:2079_2": "attanā paṭiladdhalokiyasamādhisamāpajjanato akāraṇameva. Kiñcettha kāraṇākāraṇacintāya.",
  "anya-e0102n:2079_3": "Nanu pāḷiyaṃyeva vuttaṃ – “katame dasa gotrabhudhammā vipassanāvasena uppajjanti?",
  "anya-e0102n:2079_4": "Sotāpattimaggapaṭilābhatthāya uppādaṃ pavattaṃ…pe… upāyāsaṃ bahiddhā saṅkhāranimittaṃ",
  "anya-e0102n:2079_5": "abhibhuyyatīti gotrabhu. Sotāpattiphalasamāpattatthāya sakadāgāmimaggaṃ …pe… arahattaphalasamāpattatthāya…",
  "anya-e0102n:2079_6": "suññatavihārasamāpattatthāya… animittavihārasamāpattatthāya uppādaṃ…pe… bahiddhā",
  "anya-e0102n:2079_7": "saṅkhāranimittaṃ abhibhuyyatīti gotrabhū”ti. Tasmā sabbepi ariyā attano attano phalaṃ",
  "anya-e0102n:2079_8": "samāpajjantīti niṭṭhamettha gantabbaṃ.",
  "anya-e0102n:2080_0": "861. Kasmā samāpajjantīti diṭṭhadhammasukhavihāratthaṃ. Yathā hi rājā rajjasukhaṃ,",
  "anya-e0102n:2080_1": "devatā dibbasukhaṃ anubhavanti, evaṃ ariyā “ariyaṃ lokuttarasukhaṃ anubhavissāmā”ti",
  "anya-e0102n:2080_2": "addhānapparicchedaṃ katvā icchiticchitakkhaṇe phalasamāpattiṃ samāpajjanti.",
  "anya-e0102n:2081_0": "862. Kathañcassā samāpajjanaṃ hoti, kathaṃ ṭhānaṃ, kathaṃ vuṭṭhānanti dvīhi tāva",
  "anya-e0102n:2081_1": "ākārehi assā samāpajjanaṃ hoti – nibbānato aññassa ārammaṇassa amanasikārā nibbānassa",
  "anya-e0102n:2081_2": "ca manasikārā. Yathāha – “dve kho, āvuso, paccayā animittāya cetovimuttiyā samāpattiyā",
  "anya-e0102n:2081_3": "sabbanimittānañca amanasikāro, animittāya ca dhātuyā manasikāro”ti.",
  "anya-e0102n:2082_0": "863. Ayampanettha samāpajjanakkamo. Phalasamāpattatthikena hi ariyasāvakena rahogatena",
  "anya-e0102n:2082_1": "paṭisallīnena udayabbayādivasena saṅkhārā vipassitabbā. Tassa pavattānupubbavipassanassa",
  "anya-e0102n:2082_2": "saṅkhārārammaṇagotrabhuñāṇānantarā phalasamāpattivasena nirodhe cittaṃ appeti. Phalasamāpattininnatāya",
  "anya-e0102n:2082_3": "cettha sekkhassāpi phalameva uppajjati, na maggo.",
  "anya-e0102n:2083_0": "Ye pana vadanti “sotāpanno ‘phalasamāpattiṃ samāpajjissāmī’ti vipassanaṃ paṭṭhapetvā",
  "anya-e0102n:2083_1": "sakadāgāmī hoti. Sakadāgāmī ca anāgāmī”ti, te vattabbā “evaṃ sati anāgāmī arahā bhavissati,",
  "anya-e0102n:2083_2": "arahā paccekabuddho, paccekabuddho ca buddho. Tasmā na kiñci etaṃ, pāḷivaseneva ca",
  "anya-e0102n:2083_3": "paṭikkhitta”ntipi na gahetabbaṃ. Idameva pana gahetabbaṃ – sekkhassāpi phalameva",
  "anya-e0102n:2083_4": "uppajjati, na maggo. Phalañcassa sace anena paṭhamajjhāniko maggo adhigato hoti.",
  "anya-e0102n:2083_5": "Paṭhamajjhānikameva uppajjati. Sace dutiyādīsu aññatarajjhāniko, dutiyādīsu aññatarajjhānikamevāti.",
  "anya-e0102n:2083_6": "Evaṃ tāvassā samāpajjanaṃ hoti.",
  "anya-e0102n:2084_0": "864. “Tayo kho, āvuso, paccayā animittāya cetovimuttiyā ṭhitiyā sabbanimittānañca",
  "anya-e0102n:2084_1": "amanasikāro, animittāya ca dhātuyā manasikāro, pubbe ca abhisaṅkhāro”ti vacanato",
  "anya-e0102n:2084_2": "panassā tīhākārehi ṭhānaṃ hoti. Tattha pubbe ca abhisaṅkhāroti samāpattito pubbe",
  "anya-e0102n:2084_3": "kālaparicchedo. “Asukasmiṃ nāma kāle vuṭṭhahissāmī”ti paricchinnattā hissā yāva so",
  "anya-e0102n:2084_4": "kālo nāgacchati, tāva ṭhānaṃ hoti. Evamassā ṭhānaṃ hotīti.",
  "anya-e0102n:2085_0": "865. “Dve kho, āvuso, paccayā animittāya cetovimuttiyā vuṭṭhānāya sabbanimittānañca",
  "anya-e0102n:2085_1": "manasikāro, animittāya ca dhātuyā amanasikāro”ti vacanato panassā dvīhākārehi vuṭṭhānaṃ",
  "anya-e0102n:2085_2": "hoti. Tattha sabbanimittānanti rūpanimittavedanāsaññāsaṅkhāraviññāṇanimittānaṃ. Kāmañca",
  "anya-e0102n:2085_3": "na sabbānevetāni ekato manasikaroti sabbasaṅgāhikavasena panetaṃ vuttaṃ. Tasmā yaṃ",
  "anya-e0102n:2085_4": "bhavaṅgassa ārammaṇaṃ hoti, taṃ manasikaroto phalasamāpattivuṭṭhānaṃ hotīti evamassā",
  "anya-e0102n:2085_5": "vuṭṭhānaṃ veditabbaṃ.",
  "anya-e0102n:2086_0": "866. Kiṃ phalassa anantaraṃ, kassa ca phalaṃ anantaranti phalassa tāva phalameva",
  "anya-e0102n:2086_1": "vā anantaraṃ hoti, bhavaṅgaṃ vā. Phalaṃ pana atthi maggānantaraṃ, atthi phalānantaraṃ,",
  "anya-e0102n:2086_2": "atthi gotrabhuanantaraṃ, atthi nevasaññānāsaññāyatanānantaraṃ. Tattha maggavīthiyaṃ",
  "anya-e0102n:2086_3": "maggānantaraṃ, purimassa purimassa pacchimaṃ pacchimaṃ phalānantaraṃ. Phalasamāpattīsu",
  "anya-e0102n:2086_4": "purimaṃ purimaṃ gotrabhuanantaraṃ. Gotrabhūti cettha anulomaṃ veditabbaṃ. Vuttañhetaṃ",
  "anya-e0102n:2086_5": "paṭṭhāne – “arahato anulomaṃ phalasamāpattiyā anantarapaccayena paccayo. Sekkhānaṃ",
  "anya-e0102n:2086_6": "anulomaṃ phalasamāpattiyā anantarapaccayena paccayo”ti. Yena phalena nirodhā vuṭṭhānaṃ",
  "anya-e0102n:2086_7": "hoti, taṃ nevasaññānāsaññāyatanānantaranti. Tattha ṭhapetvā maggavīthiyaṃ uppannaṃ",
  "anya-e0102n:2086_8": "phalaṃ avasesaṃ sabbaṃ phalasamāpattivasena pavattaṃ nāma. Evametaṃ maggavīthiyaṃ",
  "anya-e0102n:2086_9": "phalasamāpattiyaṃ vā uppajjanavasena,",
  "anya-e0102n:2087": "Paṭippassaddhadarathaṃ, amatārammaṇaṃ subhaṃ;",
  "anya-e0102n:2088": "Vantalokāmisaṃ santaṃ, sāmaññaphalamuttamaṃ.",
  "anya-e0102n:2089": "Ojavantena sucinā, sukhena abhisanditaṃ;",
  "anya-e0102n:2090": "Yena sātātisātena, amatena madhuṃ viya.",
  "anya-e0102n:2091": "Taṃ sukhaṃ tassa ariyassa, rasabhūtamanuttaraṃ;",
  "anya-e0102n:2092": "Phalassa paññaṃ bhāvetvā, yasmā vindati paṇḍito.",
  "anya-e0102n:2093": "Tasmā ariyaphalassetaṃ, rasānubhavanaṃ idha;",
  "anya-e0102n:2094": "Vipassanābhāvanāya, ānisaṃsoti vuccati.",
  "anya-e0102n:2095": "Nirodhasamāpattikathā",
  "anya-e0102n:2096_0": "867. Nirodhasamāpattisamāpajjanasamatthatāti na kevalañca ariyaphalarasānubhavanaṃyeva,",
  "anya-e0102n:2096_1": "ayaṃ pana nirodhasamāpattiyā samāpajjanasamatthatāpi imissā paññābhāvanāya ānisaṃsoti veditabbo.",
  "anya-e0102n:2097_0": "Tatridaṃ nirodhasamāpattiyā vibhāvanatthaṃ pañhākammaṃ – kā nirodhasamāpatti, ke",
  "anya-e0102n:2097_1": "taṃ samāpajjanti, ke na samāpajjanti, kattha samāpajjanti, kasmā samāpajjanti, kathañcassā",
  "anya-e0102n:2097_2": "samāpajjanaṃ hoti, kathaṃ ṭhānaṃ, kathaṃ vuṭṭhānaṃ, vuṭṭhitassa kiṃninnaṃ cittaṃ",
  "anya-e0102n:2097_3": "hoti, matassa ca samāpannassa ca ko viseso, nirodhasamāpatti kiṃ saṅkhatā asaṅkhatā",
  "anya-e0102n:2097_4": "lokiyā lokuttarā nipphannā anipphannāti?",
  "anya-e0102n:2098_0": "868. Tattha kā nirodhasamāpattīti yā anupubbanirodhavasena cittacetasikānaṃ dhammānaṃ",
  "anya-e0102n:2098_1": "appavatti. Ke taṃ samāpajjanti, ke na samāpajjantīti sabbepi puthujjanā, sotāpannā,",
  "anya-e0102n:2098_2": "sakadāgāmino, sukkhavipassakā ca anāgāmino, arahanto na samāpajjanti. Aṭṭhasamāpattilābhino",
  "anya-e0102n:2098_3": "pana anāgāmino, khīṇāsavā ca samāpajjanti. “Dvīhi balehi samannāgatattā, tayo ca",
  "anya-e0102n:2098_4": "saṅkhārānaṃ paṭippassaddhiyā, soḷasahi ñāṇacariyāhi, navahi samādhicariyāhi vasībhāvatā",
  "anya-e0102n:2098_5": "paññā nirodhasamāpattiyā ñāṇa”nti hi vuttaṃ. Ayañca sampadā ṭhapetvā aṭṭhasamāpattilābhino",
  "anya-e0102n:2098_6": "anāgāmikhīṇāsave aññesaṃ natthi. Tasmā teyeva samāpajjanti, na aññe.",
  "anya-e0102n:2099": "869. Katamāni panettha dve balāni…pe… katamā vasībhāvatāti? Na ettha kiñci amhehi vattabbaṃ atthi. Sabbamidaṃ etassa uddesassa niddese vuttameva. Yathāha –",
  "anya-e0102n:2100_0": "“Dvīhi balehīti dve balāni samathabalaṃ vipassanābalaṃ. Katamaṃ samathabalaṃ? Nekkhammavasena",
  "anya-e0102n:2100_1": "cittassa ekaggatā avikkhepo samathabalaṃ. Abyāpādavasena… ālokasaññāvasena… avikkhepavasena…pe…",
  "anya-e0102n:2100_2": "paṭinissaggānupassiassāsavasena… paṭinissaggānupassipassāsavasena cittassa ekaggatā",
  "anya-e0102n:2100_3": "avikkhepo samathabalanti. Kenaṭṭhena samathabalaṃ? Paṭhamajjhānena nīvaraṇe na kampatīti",
  "anya-e0102n:2100_4": "samathabalaṃ. Dutiyajjhānena vitakkavicāre…pe… nevasaññānāsaññāyatanasamāpattiyā",
  "anya-e0102n:2100_5": "ākiñcaññāyatanasaññāya na kampatīti samathabalaṃ. Uddhacce ca uddhaccasahagatakilese",
  "anya-e0102n:2100_6": "ca khandhe ca na kampati na calati na vedhatīti samathabalaṃ. Idaṃ samathabalaṃ.",
  "anya-e0102n:2101_0": "“Katamaṃ vipassanābalaṃ? Aniccānupassanā vipassanābalaṃ. Dukkhānupassanā… anattānupassanā…",
  "anya-e0102n:2101_1": "nibbidānupassanā… virāgānupassanā… nirodhānupassanā… paṭinissaggānupassanā vipassanābalaṃ.",
  "anya-e0102n:2101_2": "Rūpe aniccānupassanā…pe… rūpe paṭinissaggānupassanā vipassanābalaṃ. Vedanāya… saññāya…",
  "anya-e0102n:2101_3": "saṅkhāresu… viññāṇe… cakkhusmiṃ…pe… jarāmaraṇe aniccānupassanā. Jarāmaraṇe paṭinissaggānupassanā",
  "anya-e0102n:2101_4": "vipassanābalanti. Kenaṭṭhena vipassanābalaṃ? Aniccānupassanāya niccasaññāya na kampatīti",
  "anya-e0102n:2101_5": "vipassanābalaṃ. Dukkhānupassanāya sukhasaññāya na kampatīti… anattānupassanāya attasaññāya",
  "anya-e0102n:2101_6": "na kampatīti… nibbidānupassanāya nandiyā na kampatīti… virāgānupassanāya rāge na",
  "anya-e0102n:2101_7": "kampatīti… nirodhānupassanāya samudaye na kampatīti… paṭinissaggānupassanāya ādāne",
  "anya-e0102n:2101_8": "na kampatīti vipassanābalaṃ. Avijjāya ca avijjāsahagatakilese ca khandhe ca na kampati",
  "anya-e0102n:2101_9": "na calati na vedhatīti vipassanābalaṃ. Idaṃ vipassanābalaṃ.",
  "anya-e0102n:2102_0": "“Tayo ca saṅkhārānaṃ paṭippassaddhiyāti katamesaṃ tiṇṇannaṃ saṅkhārānaṃ paṭippassaddhiyā?",
  "anya-e0102n:2102_1": "Dutiyajjhānaṃ samāpannassa vitakkavicārā vacīsaṅkhārā paṭippassaddhā honti. Catutthaṃ",
  "anya-e0102n:2102_2": "jhānaṃ samāpannassa assāsapassāsā kāyasaṅkhārā paṭippassaddhā honti. Saññāvedayitanirodhaṃ",
  "anya-e0102n:2102_3": "samāpannassa saññā ca vedanā ca cittasaṅkhārā paṭippassaddhā honti. Imesaṃ tiṇṇannaṃ",
  "anya-e0102n:2102_4": "saṅkhārānaṃ paṭippassaddhiyā.",
  "anya-e0102n:2103_0": "“Soḷasahi ñāṇacariyāhīti katamāhi soḷasahi ñāṇacariyāhi? Aniccānupassanā ñāṇacariyā.",
  "anya-e0102n:2103_1": "Dukkhā… anattā… nibbidā… virāgā… nirodhā… paṭinissaggā… vivaṭṭānupassanā ñāṇacariyā.",
  "anya-e0102n:2103_2": "Sotāpattimaggo ñāṇacariyā. Sotāpattiphalasamāpatti ñāṇacariyā. Sakadāgāmimaggo…pe…",
  "anya-e0102n:2103_3": "arahattaphalasamāpatti ñāṇacariyā. Imāhi soḷasahi ñāṇacariyāhi.",
  "anya-e0102n:2104_0": "“Navahi samādhicariyāhīti katamāhi navahi samādhicariyāhi? Paṭhamajjhānaṃ samādhicariyā.",
  "anya-e0102n:2104_1": "Dutiyajjhānaṃ…pe… nevasaññānāsaññāyatanasamāpatti samādhicariyā. Paṭhamajjhānapaṭilābhatthāya",
  "anya-e0102n:2104_2": "vitakko ca vicāro ca pīti ca sukhañca cittekaggatā ca…pe… nevasaññānāsaññāyatanasamāpattiṃ",
  "anya-e0102n:2104_3": "paṭilābhatthāya vitakko ca vicāro ca pīti ca sukhañca cittekaggatā ca. Imāhi navahi samādhicariyāhi.",
  "anya-e0102n:2105_0": "“Vasīti pañca vasiyo – āvajjanavasī, samāpajjanavasī, adhiṭṭhānavasī, vuṭṭhānavasī,",
  "anya-e0102n:2105_1": "paccavekkhaṇavasī. Paṭhamajjhānaṃ yatthicchakaṃ yadicchakaṃ yāvaticchakaṃ āvajjati,",
  "anya-e0102n:2105_2": "āvajjanāya dandhāyitattaṃ natthīti āvajjanavasī. Paṭhamajjhānaṃ yatthicchakaṃ yadicchakaṃ",
  "anya-e0102n:2105_3": "yāvaticchakaṃ samāpajjati, samāpajjanāya dandhāyitattaṃ natthīti samāpajjanavasī…pe…",
  "anya-e0102n:2105_4": "adhiṭṭhāti adhiṭṭhāne…pe… vuṭṭhāti vuṭṭhāne…pe… paccavekkhati paccavekkhaṇāya dandhāyitattaṃ",
  "anya-e0102n:2105_5": "natthīti paccavekkhaṇavasī. Dutiyaṃ…pe… nevasaññānāsaññāyatanasamāpattiṃ yatthicchakaṃ",
  "anya-e0102n:2105_6": "yadicchakaṃ yāvaticchakaṃ āvajjati …pe… paccavekkhati. Paccavekkhaṇāya dandhāyitattaṃ",
  "anya-e0102n:2105_7": "natthīti paccavekkhaṇavasī. Imā pañca vasiyo”ti.",
  "anya-e0102n:2106_0": "870. Ettha ca “soḷasahi ñāṇacariyāhī”ti ukkaṭṭhaniddeso esa. Anāgāmino pana cuddasahi",
  "anya-e0102n:2106_1": "ñāṇacariyāhi hoti. Yadi evaṃ sakadāgāmino dvādasahi sotāpannassa ca dasahi kiṃ na",
  "anya-e0102n:2106_2": "hotīti? Na hoti, samādhipāribandhikassa pañca kāmaguṇikarāgassa appahīnattā. Tesaṃ",
  "anya-e0102n:2106_3": "hi so appahīno. Tasmā samathabalaṃ na paripuṇṇaṃ hoti, tasmiṃ aparipūre dvīhi balehi",
  "anya-e0102n:2106_4": "samāpajjitabbaṃ nirodhasamāpattiṃ balavekallena samāpajjituṃ na sakkonti. Anāgāmissa",
  "anya-e0102n:2106_5": "pana so pahīno, tasmā esa paripuṇṇabalo hoti. Paripuṇṇabalattā sakkoti. Tenāha bhagavā",
  "anya-e0102n:2106_6": "– “nirodhā vuṭṭhahantassa nevasaññānāsaññāyatanakusalaṃ phalasamāpattiyā anantarapaccayena",
  "anya-e0102n:2106_7": "paccayo”ti. Idañhi paṭṭhāne mahāpakaraṇe anāgāminova nirodhā vuṭṭhānaṃ sandhāya vuttanti.",
  "anya-e0102n:2107_0": "871. Kattha samāpajjantīti pañcavokārabhave. Kasmā? Anupubbasamāpattisabbhāvato.",
  "anya-e0102n:2107_1": "Catuvokārabhave pana paṭhamajjhānādīnaṃ uppatti natthi. Tasmā na sakkā tattha samāpajjitunti.",
  "anya-e0102n:2107_2": "Keci pana “vatthussa abhāvā”ti vadanti.",
  "anya-e0102n:2108": "872. Kasmā samāpajjantīti saṅkhārānaṃ pavattibhede ukkaṇṭhitvā diṭṭheva dhamme acittakā hutvā “nirodhaṃ nibbānaṃ patvā sukhaṃ viharissāmā”ti samāpajjanti.",
  "anya-e0102n:2109_0": "873. Kathañcassā samāpajjanaṃ hotīti samathavipassanāvasena ussakkitvā katapubbakiccassa",
  "anya-e0102n:2109_1": "nevasaññānāsaññāyatanaṃ nirodhayato, evamassa samāpajjanaṃ hoti. Yo hi samathavaseneva",
  "anya-e0102n:2109_2": "ussakkati, so nevasaññānāsaññāyatanasamāpattiṃ patvā tiṭṭhati. Yo pana vipassanāvaseneva",
  "anya-e0102n:2109_3": "ussakkati, so phalasamāpattiṃ patvā tiṭṭhati. Yo pana ubhayavaseneva ussakkitvā pubbakiccaṃ",
  "anya-e0102n:2109_4": "katvā nevasaññānāsaññāyatanaṃ nirodheti, so taṃ samāpajjatīti ayamettha saṅkhepo.",
  "anya-e0102n:2110_0": "874. Ayaṃ pana vitthāro – idha bhikkhu nirodhaṃ samāpajjitukāmo katabhattakicco sudhotahatthapādo",
  "anya-e0102n:2110_1": "vivitte okāse supaññattamhi āsane nisīdati pallaṅkaṃ ābhujitvā ujuṃ kāyaṃ paṇidhāya",
  "anya-e0102n:2110_2": "parimukhaṃ satiṃ upaṭṭhapetvā, so paṭhamaṃ jhānaṃ samāpajjitvā vuṭṭhāya tattha saṅkhāre",
  "anya-e0102n:2110_3": "aniccato dukkhato anattato vipassati.",
  "anya-e0102n:2111_0": "Vipassanā panesā tividhā hoti – saṅkhāraparigaṇhanakavipassanā, phalasamāpattivipassanā,",
  "anya-e0102n:2111_1": "nirodhasamāpattivipassanāti. Tattha saṅkhāraparigaṇhanakavipassanā mandā vā hotu",
  "anya-e0102n:2111_2": "tikkhā vā, maggassa padaṭṭhānaṃ hotiyeva. Phalasamāpattivipassanā tikkhāva vaṭṭati",
  "anya-e0102n:2111_3": "maggabhāvanāsadisā. Nirodhasamāpattivipassanā pana nātimandanātitikkhā vaṭṭati. Tasmā",
  "anya-e0102n:2111_4": "esa nātimandāya nātitikkhāya vipassanāya te saṅkhāre vipassati.",
  "anya-e0102n:2112_0": "Tato dutiyaṃ jhānaṃ samāpajjitvā vuṭṭhāya tattha saṅkhāre tatheva vipassati. Tato",
  "anya-e0102n:2112_1": "tatiyaṃ jhānaṃ…pe… tato viññāṇañcāyatanaṃ samāpajjitvā vuṭṭhāya tattha saṅkhāre tatheva",
  "anya-e0102n:2112_2": "vipassati. Tathā ākiñcaññāyatanaṃ samāpajjitvā vuṭṭhāya catubbidhaṃ pubbakiccaṃ karoti",
  "anya-e0102n:2112_3": "– nānābaddhaavikopanaṃ, saṅghapaṭimānanaṃ, satthupakkosanaṃ, addhānaparicchedanti.",
  "anya-e0102n:2113_0": "875. Tattha nānābaddhaavikopananti yaṃ iminā bhikkhunā saddhiṃ ekābaddhaṃ na hoti,",
  "anya-e0102n:2113_1": "nānābaddhaṃ hutvā ṭhitaṃ pattacīvaraṃ vā mañcapīṭhaṃ vā nivāsagehaṃ vā aññaṃ vā pana",
  "anya-e0102n:2113_2": "kiñci parikkhārajātaṃ, taṃ yathā na vikuppati, aggiudakavātacoraundūrādīnaṃ vasena",
  "anya-e0102n:2113_3": "na vinassati, evaṃ adhiṭṭhātabbaṃ.",
  "anya-e0102n:2114_0": "Tatridaṃ adhiṭṭhānavidhānaṃ “idañca idañca imasmiṃ sattāhabbhantare mā agginā jhāyatu,",
  "anya-e0102n:2114_1": "mā udakena vuyhatu, mā vātena viddhaṃsatu, mā corehi hariyatu, mā undūrādīhi khajjatū”ti.",
  "anya-e0102n:2114_2": "Evaṃ adhiṭṭhite taṃ sattāhaṃ tassa na koci parissayo hoti.",
  "anya-e0102n:2115_0": "Anadhiṭṭhahato pana aggiādīhi vinassati mahānāgattherassa viya. Thero kira mātuupāsikāya",
  "anya-e0102n:2115_1": "gāmaṃ piṇḍāya pāvisi. Upāsikā yāguṃ datvā āsanasālāya nisīdāpesi. Thero nirodhaṃ",
  "anya-e0102n:2115_2": "samāpajjitvā nisīdi. Tasmiṃ nisinne āsanasālāya agginā gahitāya sesabhikkhū attano",
  "anya-e0102n:2115_3": "attano nisinnāsanaṃ gahetvā palāyiṃsu. Gāmavāsikā sannipatitvā theraṃ disvā “alasasamaṇo”ti",
  "anya-e0102n:2115_4": "āhaṃsu. Aggi tiṇaveṇukaṭṭhāni jhāpetvā theraṃ parikkhipitvā aṭṭhāsi. Manussā ghaṭehi",
  "anya-e0102n:2115_5": "udakaṃ āharitvā nibbāpetvā chārikaṃ apanetvā paribhaṇḍaṃ katvā pupphāni vikiritvā",
  "anya-e0102n:2115_6": "namassamānā aṭṭhaṃsu. Thero paricchinnakālavasena vuṭṭhāya te disvā “pākaṭomhi jāto”ti",
  "anya-e0102n:2115_7": "vehāsaṃ uppatitvā piyaṅgudīpaṃ agamāsi. Idaṃ nānābaddhaavikopanaṃ nāma.",
  "anya-e0102n:2116_0": "Yaṃ ekābaddhaṃ hoti nivāsanapāvuraṇaṃ vā nisinnāsanaṃ vā, tattha visuṃ adhiṭṭhānakiccaṃ",
  "anya-e0102n:2116_1": "natthi. Samāpattivaseneva naṃ rakkhati āyasmato sañjīvassa viya. Vuttampi cetaṃ “āyasmato",
  "anya-e0102n:2116_2": "sañjīvassa samādhivipphārā iddhi, āyasmato sāriputtassa samādhivipphārā iddhī”ti.",
  "anya-e0102n:2117_0": "876. Saṅghapaṭimānananti saṅghassa paṭimānanaṃ udikkhanaṃ. Yāva eso bhikkhu āgacchati,",
  "anya-e0102n:2117_1": "tāva saṅghakammassa akaraṇanti attho. Ettha ca na paṭimānanaṃ etassa pubbakiccaṃ,",
  "anya-e0102n:2117_2": "paṭimānanāvajjanaṃ pana pubbakiccaṃ. Tasmā evaṃ āvajjitabbaṃ “sace mayi sattāhaṃ",
  "anya-e0102n:2117_3": "nirodhaṃ samāpajjitvā nisinne saṅgho uttikammādīsu kiñcideva kammaṃ kattukāmo hoti,",
  "anya-e0102n:2117_4": "yāva maṃ koci bhikkhu āgantvā na pakkosati, tāvadeva vuṭṭhahissāmī”ti. Evaṃ katvā",
  "anya-e0102n:2117_5": "samāpanno hi tasmiṃ samaye vuṭṭhātiyeva.",
  "anya-e0102n:2118_0": "Yo pana evaṃ na karoti, saṅgho ca sannipatitvā taṃ apassanto “asuko bhikkhu kuhi”nti",
  "anya-e0102n:2118_1": "“nirodhasamāpanno”ti vutte saṅgho kañci bhikkhuṃ peseti “gaccha naṃ saṅghassa vacanena",
  "anya-e0102n:2118_2": "pakkosāhī”ti. Athassa tena bhikkhunā savanūpacāre ṭhatvā “saṅgho taṃ āvuso paṭimānetī”ti",
  "anya-e0102n:2118_3": "vuttamatteva vuṭṭhānaṃ hoti. Evaṃ garukā hi saṅghassa āṇā nāma. Tasmā taṃ āvajjitvā",
  "anya-e0102n:2118_4": "yathā sayameva vuṭṭhāti, evaṃ samāpajjitabbaṃ.",
  "anya-e0102n:2119_0": "877. Satthupakkosananti idhāpi satthupakkosanāvajjanameva imassa kiccaṃ. Tasmā tampi",
  "anya-e0102n:2119_1": "evaṃ āvajjitabbaṃ “sace mayi sattāhaṃ nirodhaṃ samāpajjitvā nisinne satthā otiṇṇavatthusmiṃ",
  "anya-e0102n:2119_2": "sikkhāpadaṃ vā paññapeti, tathārūpāya vā atthuppattiyā dhammaṃ deseti, yāva maṃ koci",
  "anya-e0102n:2119_3": "āgantvā na pakkosati, tāvadeva vuṭṭhahissāmī”ti. Evaṃ katvā nisinno hi tasmiṃ samaye vuṭṭhātiyeva.",
  "anya-e0102n:2120_0": "Yo pana evaṃ na karoti, satthā ca saṅghe sannipatite taṃ apassanto “asuko bhikkhu",
  "anya-e0102n:2120_1": "kuhi”nti “nirodhasamāpanno”ti vutte kañci bhikkhuṃ peseti “gaccha naṃ mama vacanena",
  "anya-e0102n:2120_2": "pakkosā”ti. Athassa tena bhikkhunā savanūpacāre ṭhatvā “satthā āyasmantaṃ āmantetī”ti",
  "anya-e0102n:2120_3": "vuttamatteva vuṭṭhānaṃ hoti. Evaṃ garukaṃ hi satthupakkosanaṃ, tasmā taṃ āvajjitvā",
  "anya-e0102n:2120_4": "yathā sayameva vuṭṭhāti, evaṃ samāpajjitabbaṃ.",
  "anya-e0102n:2121_0": "878. Addhānaparicchedoti jīvitaddhānassa paricchedo. Iminā bhikkhunā addhānaparicchede",
  "anya-e0102n:2121_1": "sukusalena bhavitabbaṃ. Attano “āyusaṅkhārā sattāhaṃ pavattissanti na pavattissantī”ti",
  "anya-e0102n:2121_2": "āvajjitvāva samāpajjitabbaṃ. Sace hi sattāhabbhantare nirujjhanake āyusaṅkhāre anāvajjitvāva",
  "anya-e0102n:2121_3": "samāpajjati, nāssa nirodhasamāpatti maraṇaṃ paṭibāhituṃ sakkoti. Antonirodhe maraṇassa",
  "anya-e0102n:2121_4": "natthitāya antarāva samāpattito vuṭṭhāti. Tasmā etaṃ āvajjitvāva samāpajjitabbaṃ.",
  "anya-e0102n:2121_5": "Avasesaṃ hi anāvajjitumpi vaṭṭati. Idaṃ pana āvajjitabbamevāti vuttaṃ.",
  "anya-e0102n:2122_0": "879. So evaṃ ākiñcaññāyatanaṃ samāpajjitvā vuṭṭhāya imaṃ pubbakiccaṃ katvā nevasaññānāsaññāyatanaṃ",
  "anya-e0102n:2122_1": "samāpajjati. Athekaṃ vā dve vā cittavāre atikkamitvā acittako hoti, nirodhaṃ phusati.",
  "anya-e0102n:2122_2": "Kasmā panassa dvinnaṃ cittānaṃ uparicittāni na pavattantīti? Nirodhassa payogattā.",
  "anya-e0102n:2122_3": "Idañhi imassa bhikkhuno dve samathavipassanādhamme yuganaddhe katvā aṭṭha samāpattiārohanaṃ",
  "anya-e0102n:2122_4": "anupubbanirodhassa payogo, na nevasaññānāsaññāyatanasamāpattiyāti nirodhassa payogattā",
  "anya-e0102n:2122_5": "dvinnaṃ cittānaṃ upari na pavattanti.",
  "anya-e0102n:2123_0": "Yo pana bhikkhu ākiñcaññāyatanato vuṭṭhāya idaṃ pubbakiccaṃ akatvā nevasaññānāsaññāyatanaṃ",
  "anya-e0102n:2123_1": "samāpajjati, so parato acittako bhavituṃ na sakkoti, paṭinivattitvā puna ākiñcaññāyataneyeva",
  "anya-e0102n:2123_2": "patiṭṭhāti. Maggaṃ agatapubbapurisūpamā cettha vattabbā –",
  "anya-e0102n:2124_0": "Eko kira puriso ekaṃ maggaṃ agatapubbo antarā udakakandaraṃ vā gambhīraṃ udakacikkhallaṃ",
  "anya-e0102n:2124_1": "atikkamitvā ṭhapitaṃ caṇḍātapasantattapāsāṇaṃ vā āgamma taṃ nivāsanapāvuraṇaṃ asaṇṭhapetvāva",
  "anya-e0102n:2124_2": "kandaraṃ orūḷho parikkhāratemanabhayena punadeva tīre patiṭṭhāti. Pāsāṇaṃ akkamitvāpi",
  "anya-e0102n:2124_3": "santattapādo punadeva orabhāge patiṭṭhāti. Tattha yathā so puriso asaṇṭhapitanivāsanapāvuraṇattā",
  "anya-e0102n:2124_4": "kandaraṃ otiṇṇamattova, tattapāsāṇaṃ akkantamatto eva ca paṭinivattitvā oratova patiṭṭhāti,",
  "anya-e0102n:2124_5": "evaṃ yogāvacaropi pubbakiccassa akatattā nevasaññānāsaññāyatanaṃ samāpannamattova",
  "anya-e0102n:2124_6": "paṭinivattitvā ākiñcaññāyatane patiṭṭhāti.",
  "anya-e0102n:2125_0": "Yathā pana pubbepi taṃ maggaṃ gatapubbapuriso taṃ ṭhānaṃ āgamma ekaṃ sāṭakaṃ daḷhaṃ",
  "anya-e0102n:2125_1": "nivāsetvā aparaṃ hatthena gahetvā kandaraṃ uttaritvā tattapāsāṇaṃ vā akkantamattakameva",
  "anya-e0102n:2125_2": "karitvā parato gacchati, evamevaṃ katapubbakicco bhikkhu nevasaññānāsaññāyatanaṃ",
  "anya-e0102n:2125_3": "samāpajjitvāva parato acittako hutvā nirodhaṃ phusitvā viharati.",
  "anya-e0102n:2126": "880. Kathaṃ ṭhānanti evaṃ samāpannāya panassā kālaparicchedavasena ceva antarāāyukkhayasaṅghapaṭimānanasatthupakkosanābhāvena ca ṭhānaṃ hoti.",
  "anya-e0102n:2127": "881. Kathaṃ vuṭṭhānanti anāgāmissa anāgāmiphaluppattiyā, arahato arahattaphaluppattiyāti evaṃ dvedhā vuṭṭhānaṃ hoti.",
  "anya-e0102n:2128_0": "882. Vuṭṭhitassa kiṃninnaṃ cittaṃ hotīti nibbānaninnaṃ. Vuttaṃ hetaṃ “saññāvedayitanirodhasamāpattiyā",
  "anya-e0102n:2128_1": "vuṭṭhitassa kho, āvuso visākha, bhikkhuno vivekaninnaṃ cittaṃ hoti vivekapoṇaṃ vivekapabbhāra”nti.",
  "anya-e0102n:2129_0": "883. Matassa ca samāpannassa ca ko visesoti ayampi attho sutte vuttoyeva. Yathāha",
  "anya-e0102n:2129_1": "– “yvāyaṃ, āvuso, mato kālaṅkato, tassa kāyasaṅkhārā niruddhā paṭippassaddhā, vacīsaṅkhārā…",
  "anya-e0102n:2129_2": "cittasaṅkhārā niruddhā paṭippassaddhā, āyu parikkhīṇo, usmā vūpasantā, indriyāni",
  "anya-e0102n:2129_3": "paribhinnāni. Yo cāyaṃ bhikkhu saññāvedayitanirodhaṃ samāpanno, tassapi kāyasaṅkhārā",
  "anya-e0102n:2129_4": "niruddhā paṭippassaddhā, vacīsaṅkhārā… cittasaṅkhārā niruddhā paṭippassaddhā, āyu",
  "anya-e0102n:2129_5": "aparikkhīṇo, usmā avūpasantā, indriyāni aparibhinnānī”ti.",
  "anya-e0102n:2130_0": "884. Nirodhasamāpatti saṅkhatātiādipucchāyaṃ pana saṅkhatātipi asaṅkhatātipi lokiyātipi",
  "anya-e0102n:2130_1": "lokuttarātipi na vattabbā. Kasmā? Sabhāvato natthitāya. Yasmā panassā samāpajjantassa",
  "anya-e0102n:2130_2": "vasena samāpannā nāma hoti, tasmā nipphannāti vattuṃ vaṭṭati, no anipphannā.",
  "anya-e0102n:2131": "Iti santaṃ samāpattiṃ, imaṃ ariyanisevitaṃ;",
  "anya-e0102n:2132": "Diṭṭheva dhamme nibbānamitisaṅkhaṃ upāgataṃ;",
  "anya-e0102n:2133": "Bhāvetvā ariyaṃ paññaṃ, samāpajjanti paṇḍitā.",
  "anya-e0102n:2134": "Yasmā tasmā imissāpi, samāpattisamatthatā;",
  "anya-e0102n:2135": "Ariyamaggesu paññāya, ānisaṃsoti vuccatīti.",
  "anya-e0102n:2136": "Āhuneyyabhāvādisiddhikathā",
  "anya-e0102n:2137_0": "885. Āhuneyyabhāvādisiddhīti na kevalañca nirodhasamāpattiyā samāpajjanasamatthatāva,",
  "anya-e0102n:2137_1": "ayaṃ pana āhuneyyabhāvādisiddhipi imissā lokuttarapaññābhāvanāya ānisaṃsoti veditabbo.",
  "anya-e0102n:2137_2": "Avisesena hi catubbidhāyapi etissā bhāvitattā bhāvitapañño puggalo sadevakassa lokassa",
  "anya-e0102n:2137_3": "āhuneyyo hoti pāhuneyyo dakkhiṇeyyo añjalīkaraṇīyo anuttaraṃ puññakkhettaṃ lokassa.",
  "anya-e0102n:2138_0": "886. Visesato panettha paṭhamamaggapaññaṃ tāva bhāvetvā mandāya vipassanāya āgato",
  "anya-e0102n:2138_1": "mudindriyopi sattakkhattuparamo nāma hoti, sattasugatibhave saṃsaritvā dukkhassantaṃ",
  "anya-e0102n:2138_2": "karoti. Majjhimāya vipassanāya āgato majjhimindriyo kolaṃkolo nāma hoti, dve vā tīṇi",
  "anya-e0102n:2138_3": "vā kulāni sandhāvitvā saṃsaritvā dukkhassantaṃ karoti. Tikkhāya vipassanāya āgato",
  "anya-e0102n:2138_4": "tikkhindriyo ekabījī nāma hoti, ekaññeva mānusakaṃ bhavaṃ nibbattetvā dukkhassantaṃ karoti.",
  "anya-e0102n:2139": "887. Dutiyamaggapaññaṃ bhāvetvā sakadāgāmī nāma hoti, sakideva imaṃ lokaṃ āgantvā dukkhassantaṃ karoti.",
  "anya-e0102n:2140_0": "888. Tatiyamaggapaññaṃ bhāvetvā anāgāmī nāma hoti. So indriyavemattatāvasena antarāparinibbāyī,",
  "anya-e0102n:2140_1": "upahaccaparinibbāyī, asaṅkhāraparinibbāyī, sasaṅkhāraparinibbāyī, uddhaṃsoto akaniṭṭhagāmīti",
  "anya-e0102n:2140_2": "pañcadhā. Idha vihāyaniṭṭho hoti. Tattha antarāparinibbāyīti yattha katthaci suddhāvāsabhave",
  "anya-e0102n:2140_3": "upapajjitvā āyuvemajjhaṃ appatvāva parinibbāyati. Upahaccaparinibbāyīti āyuvemajjhaṃ",
  "anya-e0102n:2140_4": "atikkamitvā parinibbāyati. Asaṅkhāraparinibbāyīti asaṅkhārena appayogena uparimaggaṃ",
  "anya-e0102n:2140_5": "nibbatteti. Sasaṅkhāraparinibbāyīti sasaṅkhārena sappayogena uparimaggaṃ nibbatteti.",
  "anya-e0102n:2140_6": "Uddhaṃsoto akaniṭṭhagāmīti yatthupapanno, tato uddhaṃ yāva akaniṭṭhabhavā āruyha",
  "anya-e0102n:2140_7": "tattha parinibbāyati.",
  "anya-e0102n:2141_0": "889. Catutthamaggapaññaṃ bhāvetvā koci saddhāvimutto hoti, koci paññāvimutto hoti,",
  "anya-e0102n:2141_1": "koci ubhatobhāgavimutto hoti, koci tevijjo, koci chaḷabhiñño, koci paṭisambhidappabhedappatto",
  "anya-e0102n:2141_2": "mahākhīṇāsavo. Yaṃ sandhāya vuttaṃ “maggakkhaṇe panesa taṃ jaṭaṃ vijaṭeti nāma. Phalakkhaṇe",
  "anya-e0102n:2141_3": "vijaṭitajaṭo sadevakassa lokassa aggadakkhiṇeyyo hotī”ti.",
  "anya-e0102n:2142": "Evaṃ anekānisaṃsā, ariyapaññāya bhāvanā;",
  "anya-e0102n:2143": "Yasmā tasmā kareyyātha, ratiṃ tattha vicakkhaṇo.",
  "anya-e0102n:2144": "890. Ettāvatā ca –",
  "anya-e0102n:2145": "Sīle patiṭṭhāya naro sapañño, cittaṃ paññañca bhāvayaṃ;",
  "anya-e0102n:2146": "Ātāpī nipako bhikkhu, so imaṃ vijaṭaye jaṭanti. –",
  "anya-e0102n:2147": "Imissā gāthāya sīlasamādhipaññāmukhena desite visuddhimagge sānisaṃsā paññābhāvanā paridīpitā hotīti.",
  "anya-e0102n:2148": "Iti sādhujanapāmojjatthāya kate visuddhimagge",
  "anya-e0102n:2149": "Paññābhāvanādhikāre",
  "anya-e0102n:2150": "Paññābhāvanānisaṃsaniddeso nāma",
  "anya-e0102n:2151": "Tevīsatimo paricchedo.",
  "anya-e0102n:2152": "Nigamanakathā",
  "anya-e0102n:2153": "891. Ettāvatā ca –",
  "anya-e0102n:2154": "“Sīle patiṭṭhāya naro sapañño, cittaṃ paññañca bhāvayaṃ;",
  "anya-e0102n:2155": "Ātāpī nipako bhikkhu, so imaṃ vijaṭaye jaṭa”nti. –",
  "anya-e0102n:2156": "Imaṃ gāthaṃ nikkhipitvā yadavocumha –",
  "anya-e0102n:2157": "“Imissā dāni gāthāya, kathitāya mahesinā;",
  "anya-e0102n:2158": "Vaṇṇayanto yathābhūtaṃ, atthaṃ sīlādibhedanaṃ.",
  "anya-e0102n:2159": "“Sudullabhaṃ labhitvāna, pabbajjaṃ jinasāsane;",
  "anya-e0102n:2160": "Sīlādisaṅgahaṃ khemaṃ, ujuṃ maggaṃ visuddhiyā.",
  "anya-e0102n:2161": "“Yathābhūtaṃ ajānantā, suddhikāmāpi ye idha;",
  "anya-e0102n:2162": "Visuddhiṃ nādhigacchanti, vāyamantāpi yogino.",
  "anya-e0102n:2163": "“Tesaṃ pāmojjakaraṇaṃ, suvisuddhavinicchayaṃ;",
  "anya-e0102n:2164": "Mahāvihāravāsīnaṃ, desanānayanissitaṃ.",
  "anya-e0102n:2165": "“Visuddhimaggaṃ bhāsissaṃ, taṃ me sakkacca bhāsato;",
  "anya-e0102n:2166": "Visuddhikāmā sabbepi, nisāmayatha sādhavo”ti.",
  "anya-e0102n:2167": "Svāyaṃ bhāsito hoti.",
  "anya-e0102n:2168": "892. Tattha ca –",
  "anya-e0102n:2169": "Tesaṃ sīlādibhedānaṃ, atthānaṃ yo vinicchayo;",
  "anya-e0102n:2170": "Pañcannampi nikāyānaṃ, vutto aṭṭhakathānaye.",
  "anya-e0102n:2171": "Samāharitvā taṃ sabbaṃ, yebhuyyena sanicchayo;",
  "anya-e0102n:2172": "Sabbasaṅkaradosehi, mutto yasmā pakāsito.",
  "anya-e0102n:2173": "Tasmā visuddhikāmehi, suddhapaññehi yogihi;",
  "anya-e0102n:2174": "Visuddhimagge etasmiṃ, karaṇīyova ādaroti.",
  "anya-e0102n:2175": "893.",
  "anya-e0102n:2176": "Vibhajjavādiseṭṭhānaṃ, theriyānaṃ yasassinaṃ;",
  "anya-e0102n:2177": "Mahāvihāravāsīnaṃ, vaṃsajassa vibhāvino.",
  "anya-e0102n:2178": "Bhadantasaṅghapālassa, sucisallekhavuttino;",
  "anya-e0102n:2179": "Vinayācārayuttassa, yuttassa paṭipattiyaṃ.",
  "anya-e0102n:2180": "Khantisoraccamettādi-guṇabhūsitacetaso;",
  "anya-e0102n:2181": "Ajjhesanaṃ gahetvāna, karontena imaṃ mayā.",
  "anya-e0102n:2182": "Saddhammaṭṭhitikāmena, yo patto puññasañcayo;",
  "anya-e0102n:2183": "Tassa tejena sabbepi, sukhamedhantu pāṇino.",
  "anya-e0102n:2184": "894.",
  "anya-e0102n:2185": "Visuddhimaggo eso ca, antarāyaṃ vinā idha;",
  "anya-e0102n:2186": "Niṭṭhito aṭṭhapaññāsa-bhāṇavārāya pāḷiyā.",
  "anya-e0102n:2187": "Yathā tatheva lokassa, sabbe kalyāṇanissitā;",
  "anya-e0102n:2188": "Anantarāyā ijjhantu, sīghaṃ sīghaṃ manorathāti.",
  "anya-e0102n:2189_0": "895. Parama visuddha saddhā buddhi vīriya paṭimaṇḍitena sīlācārajjava maddavādiguṇasamudayasamuditena",
  "anya-e0102n:2189_1": "sakasamaya samayantaragahanajjhogāhaṇasamatthena paññāveyyattiyasamannāgatena tipiṭakapariyattibhede",
  "anya-e0102n:2189_2": "sāṭṭhakathe satthusāsane appaṭihatañāṇappabhāvena mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena",
  "anya-e0102n:2189_3": "yuttamuttavādinā vādīvarena mahākavinā chaḷabhiññāpaṭisambhidādi bhedaguṇapaṭimaṇḍite",
  "anya-e0102n:2189_4": "uttarimanussadhamme appaṭihatabuddhīnaṃ theravaṃsappadīpānaṃ therānaṃ mahāvihāravāsīnaṃ",
  "anya-e0102n:2189_5": "vaṃsālaṅkārabhūtena vipulavisuddhabuddhinā buddhaghosoti garūhi gahitanāmadheyyena",
  "anya-e0102n:2189_6": "therena mudantakhedakavattabbena kato visuddhimaggo nāma.",
  "anya-e0102n:2190": "896.",
  "anya-e0102n:2191": "Tāva tiṭṭhatu lokasmiṃ, lokanittharaṇesinaṃ;",
  "anya-e0102n:2192": "Dassento kulaputtānaṃ, nayaṃ sīlādisuddhiyā.",
  "anya-e0102n:2193": "Yāva buddhoti nāmampi, suddhacittassa tādino;",
  "anya-e0102n:2194": "Lokamhi lokajeṭṭhassa, pavattati mahesinoti.",
  "anya-e0102n:2195": "Iti sādhujanapāmojjatthāya katā visuddhimaggakathā,",
  "anya-e0102n:2196": "Pāḷigaṇanāya pana sā aṭṭhapaññāsabhāṇavārā hotīti.",
  "anya-e0102n:2197": "Visuddhimaggapakaraṇaṃ niṭṭhitaṃ."
}